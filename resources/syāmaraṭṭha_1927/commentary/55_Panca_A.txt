[page 001]
                             Abhidhammapiṭaka
                        dhātukathādipañcapakaraṇaṭṭhakathā
                            dhātukathāvaṇṇanā
                             ---------
                 namo tassa bhagavato arahato sammāsambuddhassa.
                             Ārambhakathā
                 aṭṭhārasahi bhedehi vibhaṅgaṁ mārabhañjano
                 desayitvā mahāvīro yaṁ tasseva anantaraṁ.
                 Adesayi dhātukathaṁ dhātubhedappakāsano
                 tassatthaṁ dīpayissāmi taṁ suṇātha samāhitāti.
                           1. Mātikāvaṇṇanā
                          1. Nayamātikāvaṇṇanā
      [1] Saṅgaho asaṅgahotiādīnañhi vasena idaṁ pakaraṇaṁ "cuddasavidhena
  vibhattan"ti vuttaṁ. Taṁ sabbampi uddesaniddesato dvidhā ṭhitaṁ. Tassa 1- mātikā
  uddeso. Sā pañcadhā ṭhitā 2- nayamātikā abbhantaramātikā nayamukhamātikā
  lakkhaṇamātikā bāhiramātikāti. Tattha saṅgaho asaṅgaho .pe. Vippayuttena
  saṅgahitaṁ asaṅgahitanti ayaṁ cuddasahi padehi nikkhittā nayamātikā nāMa. Ayañhi
  iminā saṅgahādikena nayena dhātukathāyaṁ 3- dhammā vibhattāti dassetuṁ ṭhapitattā
  nayamātikāti vuccati. Etesaṁ padānaṁ mūlabhūtattā mūlamātikātipi vattuṁ vaṭṭati.

  *  *  *  *  *  *
  Footnote: 1 chaṂa. tattha 2 chaṂa. sā pañcavidhā 3 chaṂa. dhātukathā
-------------------------------------------------
[page 002]
                        2. Abbhantaramātikāvaṇṇanā
      [2] Pañcakkhandhā .pe. Manasikāroti ayaṁ pañcavīsādhikena padasatena
  nikkhittā abbhantaramātikā nāMa. Ayañhi "sabbāpi dhammasaṅgaṇī dhātukathāya
  mātikā"ti evaṁ avatvā saṅgahādinā nayena vibhajitabbe khandhādidhamme sarūpato
  dassetvā dhātukathāya abbhantareyeva ṭhapitattā abbhantaramātikāti vuccati. Khandhādīnaṁ
  padānaṁ dhammasaṅgaṇīmātikāya asaṅgahitattā pakiṇṇakamātikātipi vattuṁ vaṭṭati.
                         3. Nayamukhamātikāvaṇṇanā
      [3] Tīhi saṅgaho. Tīhi asaṅgaho. Catūhi sampayogo. Catūhi vippayogoti
  ayaṁ catūhi padehi nikkhittā nayamukhamātikā nāMa. Ayañhi sabbesupi pañcakkhandhādīsu
  ceva kusalattikādīsu ca mātikādhammesu tīhi khandhāyatanadhātupadeheva saṅgaho
  ca asaṅgaho ca yojetabbo. Tathā catūhi arūpakkhandhehi sampayogo ca vippayogo
  ca. Etāni imesaṁ saṅgahādīnaṁ 1- nayānaṁ mukhānīti dassetuṁ ṭhapitattā nayamukhamātikāti
  vuccati.
                         4. Lakkhaṇamātikāvaṇṇanā
      [4] Sabhāgo. Visabhāgoti ayaṁ dvīhi padehi nikkhittā lakkhaṇamātikā
  nāMa. Ayañhi sabhāgalakkhaṇehi dhammehi saṅgahanayo, visabhāgalakkhaṇehi asaṅgahanayo,
  tathā sampayogavippayoganayo yojetabboti taṁ 2- sabhāgavisabhāgalakkhaṇavasena
  saṅgahādilakkhaṇaṁ dassetuṁ ṭhapitattā lakkhaṇamātikāti vuccati.
                         5. Bāhiramātikāvaṇṇanā
      [5] Sabbāpi dhammasaṅgaṇī dhātukathāya mātikāti ayaṁ chasaṭṭhī tikapadāni
  dve ca dukapadasatāni saṅkhipitvā nikkhittā bāhiramātikā nāMa. Ayañhi

  *  *  *  *  *  *
  Footnote: 1 chaṂa. saṅgahāsaṅgahādīnaṁ 2 chaṂa. ayaṁ pāṭho na dissati
-------------------------------------------------
[page 003]
  "pañcakkhandhā .pe. Manasikāro"ti evaṁ dhātukathāya abbhantare avatvā "sabbāpi
  dhammasaṅgaṇī"ti evaṁ dhātukathāya mātikāto bahi ṭhapitattā bāhiramātikāti vuccati.
      Evaṁ mātikāya pañcadhā ṭhitabhāvaṁ viditvā idāni "saṅgaho asaṅgaho"ti-
  ādīsu saṅgaho tāva jātisañjātikiriyāgaṇanavasena catubbidho. Tattha "sabbe
  khattiyā āgacchantu, sabbe brāhmaṇā, sabbe vessā, sabbe suddā
  āgacchantu," "yā cāvuso visākha sammāvācā, yo ca sammākammanto, yo ca
  sammāājīvo. Ime dhammā sīlakkhandhena saṅgahitā"ti 1- ayaṁ jātisaṅgaho nāMa.
   "ekajātikā Āgacchantū"ti vuttaṭṭhāne viya hi idha sabbepi jātiyā ekasaṅgahaṁ
  gatā. "sabbe Kosalakā āgacchantu, sabbe māgadhakā āgacchantu, 2- sabbe
  ārukacchakā 3- āgacchantu," "yo cāvuso visākha sammāvāyāmo, yā ca sammāsati,
  yo ca sammāsamādhi. Ime dhammā samādhikkhandhena saṅgahitā"ti 1- ayaṁ sañjāti-
  saṅgaho nāMa. "ekaṭṭhāne Jātisambandhā 4- āgacchantū"ti vuttaṭṭhāne viya hi
  idha sabbepi sañjātiṭṭhānena nivuṭṭhokāsena ekasaṅgahaṁ gatā. "sabbe
  Hatthārohā āgacchantu, sabbe assārohā āgacchantu, 2- sabbe rathikā
  āgacchantu," "yā cāvuso visākha sammādiṭṭhi, yo ca sammāsaṅkapPo. Ime
  dhammā paññākkhandhena saṅgahitā"ti 1- ayaṁ kiriyāsaṅgaho nāMa. Sabbepi 5-
  hete 6- attano kiriyākaraṇena ekasaṅgahaṁ gatā. "cakkhāyatanaṁ Katamakkhandhagaṇanaṁ
  gacchatīti. Rūpakkhandhagaṇanaṁ gacchatīti. Hañci cakkhāyatanaṁ rūpakkhandhagaṇanaṁ gacchati,
  tena vata re vattabbe `cakkhāyatanaṁ rūpakkhandhena saṅgahitan"ti 7- ayaṁ gaṇanasaṅgaho
  nāMa. Ayamidhādhippeto. Tappaṭipakkhena asaṅgaho veditabbo. Tesaṁ vikappato

  *  *  *  *  *  *
  Footnote: 1 Maṃū. 12/462/412 2 chaṂa. ayaṁ pāṭho na dissati
  3 chaṂa. bhārukacchakā, ārukacuchesu jātā ārukacchakāti yojanā
  4 chaṂa. ekaṭṭhāne jātā saṁvaḍḍhā
  5 chaṂa. sabbeva 6 Sī. hi te 7 abhi. 37/471/284
-------------------------------------------------
[page 004]
  Saṅgahitena asaṅgahitādīni. Ekuppādekanirodhaekavatthukaekārammaṇatāvasena
  sampayogo. Tappaṭipakkhato vippayogo. Tesaṁ vikappato sampayuttena vippayuttādīni.
  Tadubhayasaṁsaggavikappato saṅgahitena sampayuttaṁ vippayuttantiādīni. Pañcakkhandhāti-
  ādīni pana khandhavibhaṅgādīsu vuttanayeneva veditabbāni. Phassādayo panettha
  sanniṭaṭhānavasena vuttasabbacittuppādasādhāraṇato vuttāti.
                         Mātikāvaṇṇanā niṭṭhitā.
                            -----------
-------------------------------------------------
[page 005]
                           2. Niddesavaṇṇanā
                     1. Paṭhamanaya saṅgahāsaṅgahapadavaṇṇanā
                           1. Khandhapadavaṇṇanā
      [6] Idāni pañcakkhandhādivasena nikkhittamātikaṁ "saṅgaho asaṅgaho"tiādīhi
  nayamātikāpadehi saddhiṁ yojetvā dassetuṁ rūpakkhandho katīhi khandhehītiādinā
  nayena niddesavāro āraddho. Tattha yasmā "saṅgaho asaṅgaho"tiādikāya
  nayamātikāya "tīhi saṅgaho. Tīhi asaṅgaho"ti nayamukhamātikā ṭhapitā,
  tasmā rūpakkhandhādīnaṁ saṅgahaṁ dassetuṁ katīhi khandhehi katīhāyatanehi katīhi dhātūhīti
  tīṇi khandhāyatanadhātupadāneva uddiṭṭhāni. 1- Cattāri saccānītiādīsu ekampi na
  parāmaṭṭhaṁ. Yasmā ca "sabhāgo. Visabhāgo"ti evaṁ lakkhaṇamātikā ṭhapitā, tasmā
  imassa pañhassa vissajjane rūpakkhandho ekena khandhenātiādi vuttaṁ. Sabhāgā
  hi tassa ete khandhādayoti. Tattha ekena khandhenāti rūpakkhandheneva. Yañhi
  kiñci rūpaṁ rūpakkhandhasabhāgattā rūpakkhandhotveva saṅgahaṁ gacchatīti rūpakkhandheneva
  gahitaṁ. 2- Taṁ rūpakkhandheneva paricchinnaṁ. Ekādasahāyatanehīti manāyatanavajjehi.
  Sabbopi hi rūpakkhandho dasāyatanāni dhammāyatanekadeso ca hoti, tasmā
  ekādasahāyatanehi gaṇito paricchinno. Ekādasahi dhātūhīti sattaviññāṇadhātuvajjāhi
  ekādasahi dhātūhi. 3- Etāsu hi apariyāpannaṁ rūpaṁ nāma natthi.
      Asaṅgahanayaniddese katīhi asaṅgahitoti saṅkhepeneva pucchā katā. Vissajjane
  panassa yasmā rūpakkhandhassa visabhāgā cattāro arūpakkhandhā, ekaṁ manāyatanaṁ,
  satta viññāṇadhātuyo, tasmā catūhi khandhehītiādi vuttaṁ. Iminā nayena sabbapadesu

  *  *  *  *  *  *
  Footnote: 1 chaṂa. uddhaṭāni 3 chaṂa. gaṇitaṁ 3 chaṂa. ayaṁ pāṭho na dissati
-------------------------------------------------
[page 006]
  Saṅgahāsaṅgaho veditabbo. Imasmiṁ pana khandhaniddese "rūpakkhandho katīhi
  khandhehī"tiādimhi tāva ekamūlake saṅgahanaye sarūpeneva dassitāni pañcapucchā-
  pañcavissajjanāni. 1- Asaṅgahanaye saṅkhepena dassitāni pañcapucchāpañca-
  vissajjanāni. 1- Iminā upāyena dukamūlakādīsupi pucchāvissajjanāni veditabbāni.
  Rūpakkhandhamūlakāyeva cettha dukatikacatukkā dassitā. Pañcake pana "rūpakkhandho ca
  .pe. Viññāṇakkhandho cā"ti evaṁ bhedato ca "pañcakkhandhā katīhi khandhehī"ti
  evaṁ abhedato cāti dvidhā pucchāvissajjanāni katāni. Evaṁ pālinayo veditabboti.
                     Abbhantaramātikāya khandhapadaniddeso.
                           -------------
                         2. Āyatanapadādivaṇṇanā
      [22] Āyatanapadaniddesādīsu āyatanapadaniddese tāva cakkhvāyatanaṁ 2-
  ekena khandhenāti 3- ekena rūpakkhandhena ca ekena cakkhvāyatanena ca ekāya
  cakkhudhātuyā ca 3- saṅgahitanti veditabbaṁ. Sotāyatanādīsupi imināva nayena
  saṅgahāsaṅgaho veditabbo. Asaṅkhataṁ khandhato ṭhapetvāti ettha pana yasmā
  asaṅkhataṁ dhammāyatanaṁ nāma nibbānaṁ, tañca khandhasaṅgahaṁ na gacchati, tasmā
  "khandhato ṭhapetvā"ti vuttaṁ. Catūhi khandhehīti rūpavedanāsaññāsaṅkhārakkhandhehi.
  Nibbānavajjaṁ hi dhammāyatanaṁ etehi saṅgahitaṁ. Viññāṇakkhandhena pana ṭhapetvā
  dhammāyatanadhammadhātuyo sesāyatanadhātūhi ca taṁ na saṅgayhati. Tena vuttaṁ "ekena
  khandhena ekādasahāyatanehi sattarasahi dhātūhi asaṅgahitan"ti. Yathā ca te heṭṭhā
  rūpakkhandhamūlakā, evamidhāpi cakkhvāyatanamūlakāva nayā veditabbā. Dukamattameva

  *  *  *  *  *  *
  Footnote: 1 chaṂa. dissitā pañca pucchā, pañca vissajjanāni
  2 pāli., chaṂa. cakkhāyatanaṁ. evamuparipi
  2-2 chaṂa. ekena rūpakkhandheneva ekena cakkhāyataneneva ekāya cakkhudhātuyāva
-------------------------------------------------
[page 007]
  Pana pāliyaṁ dassetvā "dvādasāyatanānī"ti abhedatova pucchāvissajjanaṁ kataṁ.
  Dhātuniddesepi eseva nayo.
      [40] Saccaniddese sabbepi dukatikacatukkā pāliyaṁ dassitā. Yasmā ca
  dukatikesu samudayasaccasadisameva maggasaccepi vissajjanaṁ, tasmā taṁ samudayānantaraṁ
  vuttaṁ.
      [50] Indriyaniddese jīvitindriyaṁ dvīhi khandhehīti rūpajīvitindriyaṁ
  rūpakkhandhena, arūpajīvitindriyaṁ saṅkhārakkhandhena saṅgahitaṁ. Sesaṁ vuttanayānusāre-
  neva veditabbaṁ. Pālivavatthānaṁ panettha āyatanadhātuniddesasadisameva.
                        6. Paṭiccasamuppādavaṇṇanā
      [61] Paṭiccasamuppādaniddese "avijjā katīhi khandhehī"ti pucchaṁ anārabhitvā
  avijjā ekena khandhenāti evaṁ vissajjanameva dassitaṁ. Tattha saṅkhārapaccayā
  viññāṇanti paṭisandhiyaṁ pavatte ca sabbampi vipākaviññāṇaṁ. Tenevāha "sattahi
  dhātūhi saṅgahitan"ti. Nāmarūpampi paṭisandhipavattivaseneva veditabbaṁ. Tenevettha
  saddāyatanampi saṅgahetvā ekādasahāyatanehi saṅgaho dassito. Phassādīsu
  khandhabhedo veditabbo. Aññeneva hi ekena khandhena phasso saṅgahito, aññena
  vedanā, taṇhupādānakammabhavā pana saṅkhārakkhandheneva saṅgahitā. Bhavapadañcettha
  kammabhavādīnaṁ vasena ekādasadhā vibhattaṁ. Tattha kammabhavo phassādīhi sadisavis-
  jsajanattā tehi saddhiṁ ekato dassito. Upapattibhavakāmabhavasaññābhavapañcavokārabhavā
  aññamaññasadisavissajjanattā ekato dassitā. Yasmā cete upādinnakadhammāva,
  tasmā "ekādasahāyatanehi sattarasahi dhātūhī"ti vuttaṁ. Saddāyatanañhi anupādinnaṁ,
  taṁ ettha na gahitaṁ.
-------------------------------------------------
[page 008]
      [68] Rūpabhavaniddese pañcahāyatanehīti cakkhusotamanarūpadhammāyatanehi.
  Aṭṭhahi dhātūhīti cakkhusotacakkhuviññāṇasotaviññāṇarūpadhammamanodhātumanoviññāṇadhātūhi.
  Arūpabhavādayopi tayo sadisavissajjanattāva ekato dassitā. Tathā asaññābhava-
  ekavokārabhavā. Tattha dvīhāyatanehīti rūpāyatanadhammāyatanehi. Dhātūsupi eseva
  nayo. Ekatalavāsikānañhi sesabrahmānaṁ cakkhusambhavato 1- tassārammaṇattā tattha
  rūpāyatanaṁ uddhaṭaṁ.
      [71] Jāti dvīhi khandhehīti rūpajāti rūpakkhandhena, arūpajāti saṅkhārakkhandhena.
  Jarāmaraṇesupi eseva nayo. Sokādīsupi ekena khandhenāti sokadukkhadomanassāni
  vedanākkhandhena, paridevo rūpakkhandhena, upāyāsādayo saṅkhārakkhandhenāti
  evaṁ khandhaviseso veditabbo.
      [73] Iddhipādo dvīhi khandhehīti 2- saṅkhāraviññāṇakkhandhehi manāyatana-
  dhammāyatanehi dhammadhātumanoviññāṇadhātūhi ca. 3- Jhānaṁ dvīhi khandhehīti 4-
  vedanākkhandhasaṅkhārakkhandhehi. Appamaññādayo sadisavissajjanattā ekato
  niddiṭṭhā. Cittaṁ pana cetanānantaraṁ nikkhittampi asadisavissajjanattā pacchā
  gahitaṁ. Tattha appamaññādīsu ekena khandhenāti vedanā vedanākkhandhena,
  saññā saññākkhandhena, sesā saṅkhārakkhandhena saṅgahitāti evaṁ khandhaviseso
  veditabbo.
                           7. Tikapadavaṇṇanā
      [77] Evaṁ abbhantaramātikāya saṅgahāsaṅgahaṁ 5- dassetvā idāni
  bāhiramātikāya saṅgahaṁ dassetuṁ kusalā dhammātiādi āraddhaṁ. Tattha vedanāttike

  *  *  *  *  *  *
  Footnote: 1 chaṂa. cakkhusabbhāvato 2 chaṂa. iddhipādo dvīhīti
  3 chaṂa. ayaṁ saddo na dīssati 4 chaṂa. jhānaṁ dvīhīti 5 chaṂa. saṅgahaṁ
-------------------------------------------------
[page 009]
  Tīhi dhātūhīti kāyaviññāṇamanoviññāṇadhammadhātūhi. Sattahi dhātūhīti cakkhusotaghāna-
  jivhāviññāṇadhātūhi ceva manodhātudhammadhātumanoviññāṇadhātūhi ca. Vipākattike
  aṭaṭhahi dhātūhīti kāyaviññāṇadhātuyā saddhiṁ tāhiyeva, vipākadhammadhammā pana
  saṅkiliṭṭhasaṅkilesikehi saddhiṁ sadisavissajjanattā ekato gahitā. Yathā cete,
  evaṁ sabbattikadukapadesu yaṁ yaṁ padaṁ yena yena padena saddhiṁ sadisavissajjanaṁ
  hoti, taṁ taṁ uppaṭipāṭiyāpi tena tena saddhiṁ gahetvā vissajjitaṁ. Tattha
  vuttānusāreneva saṅgahāsaṅgahanayo veditabboti.
                      Saṅgahāsaṅgahapadavaṇṇanā niṭṭhitā.
                           -------------
                   2. Dutiyanaya saṅgahitenāsaṅgahitapadavaṇṇanā
      [171] Idāni saṅgahitenāsaṅgahitapadaṁ bhājetuṁ cakkhvāyatanenātiādi
  āraddhaṁ. Tatridaṁ lakkhaṇaṁ:- imasmiñhi vāre yaṁ khandhapadena saṅgahitaṁ hutvā
  āyatanadhātupadehi asaṅgahitaṁ, khandhāyatanapadehi vā saṅgahitaṁ hutvā dhātupadena
  asaṅgahitaṁ, tassa khandhādīhi asaṅgahitaṁ 1- pucchitvā vissajjanaṁ kataṁ. Tampana
  rūpakkhandhādīsu na yujjati. Rūpakkhandhena hi rūpakkhandhova saṅgahito, so ca
  aḍḍhekādasahi āyatanadhātūhi asaṅgahito nāma natthi. Vedanākkhandhena ca
  vedanākkhandhova saṅgahito, sopi dhammāyatanadhammadhātūhi asaṅgahito nāma natthi.
  Evaṁ asaṅgahitatāya abhāvato etāni aññāni ca evarūpāni manāyatanadhammā-
  yatanādīni padāni imasmiṁ vāre na gahitāni. Yāni pana padāni rūpekadesaṁ
  arūpena asammissaṁ viññāṇekadesañca aññena asammissaṁ dīpenti, tāni idha
  gahitāni. Pariyosāne ca:-

  *  *  *  *  *  *
  Footnote: 1 chaṂa. asaṅgahaṁ
-------------------------------------------------
[page 010]
                 "dasāyatanā Sattarasa dhātuyo
                  sattindriyā asaññābhavo ekavokārabhavo
                  paridevo sanidassanasappaṭighaṁ
                  anidassanaṁ punareva 1- sappaṭighaṁ upādā"ti
  evaṁ uddānagāthāya dassitāneva. Tasmā tesaṁ vaseneva saṅgahāsaṅgaho
  veditabbo. Pañhavasena hi imasmiṁ vāre āyatanadhātuvaseneva sadisavissajjane
  vīsatidhamme samodhānetvā eko pañho kato, satta viññāṇadhātuyo samodhānetvā
  eko, sattindriyāni samodhānetvā eko, dve bhave samodhānetvā eko,
  paridevena ca sanidassanasappaṭighehi ca eko, anidassanasappaṭighehi eko,
  sanidassanehi eko, sappaṭighehi ca upādādhammehi ca ekoti aṭṭha pañhā
  katā. Tesu khandhādivibhāgo evaṁ veditabbo. Seyyathīdaṁ:- paṭhamapañhe tāva
  catūhi khandhehīti arūpakkhandhehi. Dvīhāyatanehīti cakkhvāyatanādīsu ekekena saddhiṁ
  manāyatanena. Aṭṭhahi dhātūhīti cakkhudhātuādīsu ekekāya saddhiṁ sattahi
  viñañāṇadhātūhi.
      Tatrāyaṁ nayo:- cakkhvāyatanena hi khandhasaṅgahena rūpakkhandho saṅgahito.
  Tasmiṁ saṅgahite rūpakkhandhe āyatanasaṅgahena cakkhvāyatanamevekaṁ saṅgahitaṁ.
  Sesāni dasāyatanāni asaṅgahitāni. Dhātusaṅgahenapi tena cakkhudhātuyevekā
  saṅgahitā. Sesā dasa dhātuyo asaṅgahitā. Iti yāni tena asaṅgahitāni
  dasāyatanāni, tāni cakkhvāyatanamanāyatanehi dvīhi asaṅgahitāni. Yāpi tena
  asaṅgahitā dasa dhātuyo, tā cakkhudhātuyā ceva sattahi ca viññāṇadhātūhi
  asaṅgahitāti. Rūpāyatanādīsupi eseva nayo.
      [172] Dutiyapañhe yasmā yāya kāyaci viññāṇadhātuyā saṅgahito
  viññāṇakkhandho manāyatanena asaṅgahito nāma natthi, tasmā āyatanasaṅgahena

  *  *  *  *  *  *
  Footnote: 1 chaṂa. punadeva
-------------------------------------------------
[page 011]
  Saṅgahitāti vuttaṁ. Ettha pana catūhi khandhehīti rūpādīhi catūhi. Ekādasahāyatanehīti
  manāyatanavajjehi. Dvādasahi dhātūhīti yathānurūpā cha viññāṇadhātuyo apanetvā
  sesāhi dvādasahi. Cakkhuviññāṇadhātuyā hi cakkhuviññāṇadhātuyeva saṅgahitā.
  Itarā asaṅgahitā. Sotaviññāṇadhātuādīsupi eseva nayo.
      [173] Tatiyapañhe cakkhundriyādīnaṁ vissajjanaṁ cakkhvāyatanādisadisameva.
  Itthindriyapurisindriyesu pana dhammāyatanena saddhiṁ dve āyatanāni, dhammadhātuyā
  ca saddhiṁ satta viññāṇadhātuyo 1- aṭṭha dhātuyo ca veditabbā.
      [174] Catutthapañhe tīhāyatanehīti rūpāyatanadhammāyatanamanāyatanehi. Tesu
  hi bhavesu rūpāyatanadhammāyatanavasena dveva āyatanāni tehi asaṅgahitāni. 2-
  Sesāni nava rūpāyatanāni teheva dvīhi, manāyatanena cāti tīhi asaṅgahitāni
  nāma honti. Navahi dhātūhīti rūpadhātudhammadhātūhi saddhiṁ sattahi viññāṇadhātūhi.
      [175] Pañcamapañhe dvīhāyatanehīti paṭhamapadaṁ sandhāya saddāyatanamanāyatanehi.
  Dutiyapadaṁ sandhāya rūpāyatanamanāyatanehi. Dhātuyopi tesaṁyeva ekekena
  saddhiṁ satta viññāṇadhātuyo veditabbā.
      [176] Chaṭṭhapañhe dasahāyatanehīti rūpāyatanadhammāyatanavajjehi. Soḷasahi
  dhātūhīti rūpadhātudhammadhātuvajjeheva. Kathaṁ? anidassanasappaṭighā hi dhammā nāma
  nava oḷārikāyatanāni. Tehi imasmiṁ 3- khandhasaṅgahena saṅgahite rūpakkhandhe
  āyatanasaṅgahena tāneva navāyatanāni saṅgahitāni. Rūpāyatanadhammāyatanāni asaṅgahitāni.
  Dhātusaṅgahenapi tāyeva nava oḷārikadhātuyo 4- saṅgahitā. Rūpadhātudhammadhātuyo
  asaṅgahitā. Iti yāni tehi asaṅgahitāni dve āyatanāni, tāni rūpāyatanadhammā-
  yatanavajjehi 5- navahi oḷārikāyatanehi manāyatanena cāti dasahi asaṅgahitāni.

  *  *  *  *  *  *
  Footnote: 1 chaṂa. "satta viññāṇadhātuyo"iti padāni na dissanti 2 chaṂa. saṅgahitāni
  3 chaṂa. ayaṁ pāṭho na dissati 4 chaṂa. dhātuyo 5 chaṂa. rūpāyatanavajjehi
-------------------------------------------------
[page 012]
  Yāpi tehi asaṅgahitā dve dhātuyo, tā rūpadhātudhammadhātuvajjāhi 1- navahi
  oḷārikadhātūhi sattahi ca viññāṇadhātūhīti soḷasahi asaṅgahitāti veditabbā.
      [177] Sattamapañhe dvīhāyatanehīti rūpāyatanamanāyatanehi. Aṭṭhahi
  dhātūhīti rūpadhātuyā saddhiṁ sattahi viññāṇadhātūhi.
      [178] Aṭṭhamapañhe ekādasahāyatanehīti sappaṭighadhamme sandhāya
  dhammāyatanavajjehi, upādādhamme sandhāya phoṭṭhabbāyatanavajjehi. Dhātūsupi
  eseva nayo. Atthayojanā panettha heṭṭhā vuttanayeneva veditabbāti.
                    Saṅgahitenāsaṅgahitapadavaṇṇanā niṭṭhitā.
                          --------------
                   3. Tatiyanaya asaṅgahitenasaṅgahitapadavaṇṇanā
      [179] Idāni asaṅgahitenasaṅgahitapadaṁ bhājetuṁ vedanākkhandhenātiādi
  āraddhaṁ. Tatridaṁ lakkhaṇaṁ:- imasmiṁ hi vāre yaṁ khandhapadena asaṅgahitaṁ hutvā
  āyatanadhātupadehi saṅgahitaṁ, tassa khandhādīhi saṅgahaṁ pucchitvā vissajjanaṁ kataṁ.
  Tampana rūpakkhandhaviññāṇakkhandhacakkhvāyatanādīsu na yujjati. Rūpakkhandhena hi
  cattāro khandhā khandhasaṅgahena asaṅgahitā. Tesu tena ekadhammopi āyatana-
  dhātusaṅgahena saṅgahito nāma natthi. Nanu ca vedanādayo dhammāyatanena
  saṅgahitāti. Saṅgahitā. Na pana rūpakkhandhova dhammāyatanaṁ. Rūpakkhandhato hi
  sukhumarūpamattaṁ dhammāyatanaṁ bhajati, tasmā ye dhammā 2- dhammāyatanena saṅgahitā,
  na te rūpakkhandhena saṅgahitā nāMa. Viññāṇakkhandhenapi itare cattāro
  khandhā asaṅgahitā. Tesu tena ekopi āyatanadhātusaṅgahena saṅgahito nāma

  *  *  *  *  *  *
  Footnote: 1 chaṂa. rūpadhātuvajjāhi 2 chaṂa. ayaṁ pāṭho na dissati
-------------------------------------------------
[page 013]
  Natthi. Evaṁ saṅgahitatāya abhāvato etāni aññāni ca evarūpāni cakkhvāyatanādīni
  padāni imasmiṁ vāre na saṅgahitāni. 1- Yāni pana padāni viññāṇena
  vā oḷārikarūpena vā asammissaṁ dhammāyatanekadesaṁ dīpenti, tāni idha gahitāni.
  Tesaṁ idamuddānaṁ:-
            "tayo khandhā tathā saccā indriyāni ca soḷasa
             padāni paccayākāre cuddasūpari cuddasa.
             Samattiṁsa padā honti gocchakesu dasasvatha
             duve cūḷantaradukā aṭṭha honti mahantarā"ti.
      Etesu pana padesu sadisavissajjanāni cha 2- padāni ekato katvā
  sabbepi dvādasa pañhā vuttā. Tesu evaṁ khandhavibhāgo veditabbo. Āyatanadhātūsu
  pana bhedo natthi. Tattha paṭhamapañhe tāva tīhi khandhehīti rūpasaññāsaṅkhārakkhandhehi.
  Āyatanadhātuyo pana dhammāyatanadhammadhātuvasena veditabbo.
      Tatrāyaṁ nayo:- vedanākkhandhena hi nibbānañca sukhumarūpasaññāsaṅkhārā
  ca khandhasaṅgahena asaṅgahitā hutvā āyatanadhātusaṅgahena saṅgahitā. Tesu
  nibbānaṁ khandhasaṅgahaṁ na gacchati, sesā rūpasaññāsaṅkhārakkhandhehi saṅgahaṁ
  gacchanti. Āyatanadhātusaṅgahaṁ pana nibbānampi gacchateva. Tena vuttaṁ "asaṅkhataṁ
  khandhato ṭhapetvā tīhi khandhehi ekenāyatanena ekāya dhātuyā saṅgahitā"ti.
  Saññākkhandhapakkhe panettha saññaṁ apanetvā vedanāya saddhiṁ tayo khandhā,
  saṅkhārādīsu saṅkhārakkhandhaṁ apanetvā rūpavedanāsaññāvasena tayo khandhā
  veditabbā.
      [180] Dutiye catūhi khandhehīti viññāṇavajjehi. Te hi nirodhena
  khandhasaṅgahena asaṅgahitā hutvā āyatanadhātusaṅgahena saṅgahitā.

  *  *  *  *  *  *
  Footnote: 1 chaṂa. na gahitāni 2 chaṂa. ayaṁ pāṭho na dissati
-------------------------------------------------
[page 014]
      [181] Tatiye dvīhīti vedanāsaññākkhandhehi. Rūpārūpajīvitindriyena hi
  vedanāsaññāviññāṇakkhandhāva 1- khandhasaṅgahena asaṅgahitā. Tesu pana vedanā-
  saññāva āyatanadhātusaṅgahena saṅgahitā. Tena vuttaṁ "vedanāsaññākkhandhehī"ti.
  Iminā upāyena sabbattha khandhabhedo veditabbo. Ito parañhi khandhānaṁ
  nāmamattameva vakkhāMa.
      [182] Catutthe tīhi khandhehīti itthindriyapurisindriyesu vedanāsaññā-
  saṅkhārehi, vedanāpañcake rūpasaññāsaṅkhārehi, saddhindriyādīsu phassapariyosānesu
  rūpavedanāsaññākkhandhehi. Vedanāya vedanākkhandhasadisova, taṇhupādānakammabhavesu
  saṅkhārakkhandhasadiso vinicchayo.
      [183] Pañcame jātijarāmaraṇesu jīvitindriyasadisova. Jhānena pana
  nibbānaṁ sukhumarūpaṁ saññā ca khandhasaṅgahena asaṅgahitā hutvā āyatanadhātu-
  saṅgahena saṅgahitā, tasmā taṁ sandhāya rūpakkhandhasaññākkhandhānaṁ vasena dve
  khandhā veditabbā.
      [184] Chaṭṭhe sokādittaye vedanāya sadiso, upāyāsādīsu saṅkhārak-
  khandhasadiso. 2- Puna vedanāya vedanākkhandhasadiso, saññāya saññākkhandhasadiso,
  cetanādīsu saṅkhārakkhandhasadiso vinicchayo. Iminā upāyena sattamapañhādīsupi 3-
  saṅgahāsaṅgaho veditabboti.
                    Asaṅgahitenasaṅgahitapadavaṇṇanā niṭṭhitā.
                           ------------
                   4. Catutthanaya saṅgahitenasaṅgahitapadavaṇṇanā
      [191] Idāni saṅgahitenasaṅgahitapadaṁ bhājetuṁ samudayasaccenātiādi āraddhaṁ.
  Tattha yaṁ khandhādīhi saṅgahitena khandhādivasena saṅgahitaṁ, puna tasseva khandhādīhi

  *  *  *  *  *  *
  Footnote: 1 chaṂa......viññāṇakkhandhā ca 2 chaṂa. saṅkhārasadiso
  3 chaṂa. ettha pi-saddo na dissati
-------------------------------------------------
[page 015]
  Saṅgahaṁ pucchitvā vissajjanaṁ kataṁ, taṁ khandhāyatanadhātūsu ekampi sakalakoṭṭhāsaṁ
  gahetvā ṭhitapadesu na yujjati. Sakalena hi khandhādipadena aññaṁ khandhādivasena
  saṅgahitaṁ nāma natthi, yaṁ attano saṅgāhakaṁ saṅgaṇhitvā puna teneva khandhādi-
  vasena 1- saṅgahaṁ gaccheyya, tasmā tathārūpāni padāni imasmiṁ vāre na gahitāni.
  Yāni pana padāni saṅkhārekadesaṁ vā aññena asammissaṁ dīpenti vedanekadesaṁ
  vā sukhumarūpaṁ vā saccekadesaṁ 2- vā, tāni idha gahitāni. Tesaṁ idamuddānaṁ:-
           "dve saccā paṇṇarasindriyā ekādasa paṭiccapadā
            uddhaṁ pana 3- ekādasa gocchakapadamettha 4- tiṁsavidhā"ti.
      Pañhā panettha dveyeva honti. Tattha yaṁ pucchāya uddhaṭaṁ padaṁ, tadeva
  yehi dhammehi khandhādivasena saṅgahitaṁ, te dhamme sandhāya sabbattha ekena
  khandhenātiādi vuttaṁ. Tatrāyaṁ nayo:- samudayasaccena hi taṇhāvajjā sesasaṅkhārā
  khandhādisaṅgahena saṅgahitā. Puna tehi taṇhāva saṅgahitā, sā taṇhā puna
  saṅkhāreheva khandhādisaṅgahena saṅgahitāti. Eseva nayo sabbattha. Arūpadhammapucchāsu
  panettha saṅkhārakkhandho vā vedanākkhandho vā eko khandho nāma,
  rūpadhammapucchāsu eko rūpakkhandho. Paridevapucchāya saddāyatanaṁ ekaṁ āyatanaṁ nāma,
  saddadhātuyeva 5- ekā dhātu nāma, sesaṭṭhānesu dhammāyatanadhammadhātuvasena 6-
  attho veditabboti.
                    Saṅgahitenasaṅgahitapadavaṇṇanā niṭṭhitā.
                           ------------
                  5. Pañcamanaya asaṅgahitenāsaṅgahitapadavaṇṇanā
      [193] Idāni asaṅgahitenāsaṅgahitapadaṁ bhājetuṁ rūpakkhandhenātiādi
  āraddhaṁ. Tattha yaṁ khandhādīhi asaṅgahitena khandhādivasena asaṅgahitaṁ, puna tasseva

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. saddekadesaṁ 3 chaṂa. uddhaṁ puna
  4 gocchakapadā etthāti padacchedoti yojanā 5 chaṂa. saddadhātu 6 chaṂa...... vaseneva
-------------------------------------------------
[page 016]
  Khandhādīhi asaṅgahaṁ pucchitvā vissajjanaṁ kataṁ, taṁ pañcakkhandhaggāhakesu
  dukkhasaccādīsu viññāṇena saddhiṁ sukhumarūpaggāhakesu anidassanāppaṭighādīsu ca padesu
  na yujjati. Tādisena hi padena nibbānaṁ khandhasaṅgahamattaṁ na gaccheyya. Sesā
  khandhādīhi asaṅgahitadhammā nāma natthi, tasmā tathārūpāni padāni imasmiṁ vāre
  na gahitāni. Yāni pana pañcakkhandhe viññāṇañca sukhumarūpena saddhiṁ ekato
  na dīpenti, tāni idha gahitāni. Tesaṁ idamuddānaṁ:-
           "sabbe khandhā tathāyatana- dhātuyo saccato tayo
            indriyānipi sabbāni tevīsati paṭiccato.
            Parato soḷasa padā tecattāḷīsakattike 1-
            gocchake sattati dve ca satta cūḷantare padā.
            Mahantare padā vuttā aṭṭhārasa tato paraṁ
            aṭṭhāraseva ñātabbā sesā idha na bhāsitā"ti.
      Pañhā panettha sadisavissajjanānaṁ vasena samodhānetvā katehi saddhiṁ
  sabbepi catuttiṁsa honti. Tattha yaṁ pucchāya uddhaṭaṁ padaṁ, tadeva yehi khandhādīhi
  asaṅgahitaṁ, te dhamme sandhāya ekena khandhenātiādi vuttaṁ.
      Tatrāyaṁ nayo:- rūpakkhandhena hi cattāro khandhā nibbānañca
  khandhasaṅgahena asaṅgahitā. Āyatanadhātusaṅgahena pana ṭhapetvā viññāṇaṁ avasesā
  saṅgahitāti viññāṇameva tīhipi khandhasaṅgahādīhi asaṅgahitaṁ nāMa. Puna tena
  viññāṇena saddhiṁ nibbānena cattāro khandhā khandhādisaṅgahena asaṅgahitā.
  Te sabbepi puna viññāṇeneva khandhādisaṅgahena asaṅgahitāti ekena khandhena

  *  *  *  *  *  *
  Footnote: 1 chaṂa. tecattālīsakaṁ tike
-------------------------------------------------
[page 017]
  Ekenāyatanena sattahi dhātūhi asaṅgahitā nāma honti. Athavā yadetaṁ rūpakkhandhena
  viññāṇameva tīhi khandhādisaṅgahehi asaṅgahitaṁ, tehipi viññāṇadhammehi te
  rūpadhammāva tīhi saṅgahehi asaṅgahitā. Puna te rūpadhammā viññāṇeneva tīhi
  saṅgahehi asaṅgahitā. Viññāṇañca khandhato eko viññāṇakkhandho hoti,
  āyatanato ekaṁ manāyatanaṁ, dhātuto satta viññāṇadhātuyo, tasmā "ekena
  khandhenā"tiādi vuttaṁ. Iminā upāyena sabbattha yaṁ pucchāya uddhaṭaṁ padaṁ,
  tadeva yehi dhammehi khandhādivasena asaṅgahitaṁ, tesaṁ dhammānaṁ vasena khandhādayo
  veditabbā. Tattha 1- dutiyapañho tāva rūpaviññāṇānaṁ vasena veditabbo. 1-
  Vedanādayo hi rūpaviññāṇeheva khandhādisaṅgahena asaṅgahitā, te ca dve khandhā,
  ekādasāyatanāni, sattarasa dhātuyo honti.
      [195] Tatiyapañhe viññāṇaṁ rūpādīhi catūhi asaṅgahitanti tesaṁ vasena
  khandhādayo veditabbā.
      [196] Catutthapañhe cakkhvāyatanaṁ vedanādīhi catūhīti iminā nayena
  sabbattha khandhādayo veditabbā. Pariyosāne "rūpañca dhammāyatanan"ti
  uddānagāthāya dassitadhammāyeva aññenākārena saṅkhipitvā dassitāti.
                   Asaṅgahitenāsaṅgahitapadavaṇṇanā niṭṭhitā.
                          --------------
                   6. Chaṭṭhanaya sampayogavippayogapadavaṇṇanā
      [228] Idāni sampayogavippayogapadaṁ bhājetuṁ rūpakkhandhotiādi āraddhaṁ.
  Tattha yaṁ labbhati, yañca na labbhati, taṁ sabbaṁ pucchāya gahitaṁ. Vissajjane
  pana yaṁ na labbhati, taṁ natthīti paṭikkhittaṁ. "catūhi Sampayogo. Catūhi vippayogo.

  *  *  *  *  *  *
  Footnote: 1-1 chaṂa. dutiyapañhe.....veditabbā
-------------------------------------------------
[page 018]
  Sabhāgo, visabhāgo"ti vacanato hi catūhi arūpakkhandheheva sabhāgānaṁ ekasantānasmiṁ
  ekakkhaṇe uppannānaṁ arūpakkhandhānaṁyeva aññamaññasampoyogo labbhati.
  Rūpadhammānaṁ pana rūpena nibbānena vā, nibbānassa ca rūpena saddhiṁ
  sampayogo nāma natthi. Tathā rūpanibbānānaṁ arūpakkhandhehi. Visabhāgā hi
  te tesaṁ. Yathā ca arūpakkhandhānaṁ rūpanibbānehi, evaṁ bhinnasantānehi
  nānākkhaṇikehi arūpadhammehipi saddhiṁ natthiyeva. Tepi hi tesaṁ santānakkhaṇa-
  visabhāgatāya visabhāgāyeva. Ayampana visabhāgatā saṅgahaṭṭhena virujjhanato
  saṅgahanaye natthi. Gaṇanūpagamattañhi saṅgahaṭṭho. Sampayoganaye pana atthi,
  ekuppādatādilakkhaṇo 1- hi sampayogaṭṭhoti. Evamettha yassa ekadhammenāpi
  sampayogalakkhaṇaṁ na yujjati, tassa pucchāya saṅgahaṁ katvāpi natthīti paṭikkhepo
  kato. Yassa vippayogalakkhaṇaṁ yujjati, tassa vippayogo dassito. Yāni pana
  padāni sattasu viññāṇadhātūsu ekāyapi dhātuyā 2- avippayutte rūpena nibbānena
  vā missakadhamme dīpenti, tāni sabbathāpi idha na yujjantīti na gahitāni.
  Tesaṁ idamuddānaṁ:-
           "dhammāyatanaṁ dhammadhātu dukkhasaccañca jīvitaṁ
            saḷāyatanaṁ nāmarūpaṁ cattāro ca mahābhavā.
            Jāti jarā ca maraṇaṁ tikesvekūnavīsati
            gocchakesu ca paññāsa aṭṭha cūḷantare padā.
            Mahantare paṇṇarasa aṭṭhārasa tato pare
            tevīsapadasataṁ etaṁ sampayoge na labbhatī"ti.
      Dhammāyatanañhi rūpanibbānamissakattā tasmiṁ apariyāpannena viññāṇenāpi
  na sakkā sampayuttanti vattuṁ. Yasmā panettha vedanādayo viññāṇena

  *  *  *  *  *  *
  Footnote: 1 chaṂa.....ḷakkhaṇaṁ 2 chaṂa. ayaṁ pāṭho na dissati
-------------------------------------------------
[page 019]
  Sampayuttā, tasmā vippayuttantipi na sakkā vattuṁ. Sesesupi eseva nayo.
  Evaṁ sabbatthāpi etāni na yujjantīti idha na gahitāni, sesāni khandhādīni
  yujjantīti tāni gahetvā ekekavasena ca samodhānetvā 1- ca pañhavissajjanaṁ
  kataṁ. Tesu pañhesu paṭhame ekenāyatanenāti manāyatanena. Kehicīti dhammāyatana-
  dhammadhātupariyāpannehi vedanāsaññāsaṅkhārehi.
      [229] Dutiye tīhīti pucchitapucchitaṁ ṭhapetvā sesehi. Kehici sampayuttoti
  vedanākkhandho saññākkhandhasaṅkhārakkhandhehi, 2- itarepi attānaṁ ṭhapetvā
  itarehi. Kehici vippayuttoti rūpanibbānehi. Evaṁ sabbattha rūpassa vippayoge
  dhammāyatanadhammadhātūsu arūpaṁ, arūpassa vippayoge rūpaṁ daṭṭhabbaṁ. Tatiyapañho
  uttānatthova.
      [231] Catutthe "katīhi khandhehī"tiādiṁ avatvā sampayuttanti natthīti
  vuttaṁ, tampana khandhādīnaṁyeva vasena veditabbaṁ. Paratopi evarūpesu pañhesu
  eseva nayo. Ādipañhasmiñhi sarūpato dassetvā parato pāli saṅkhittā.
  Iminā nayena sabbattha atthayojanā veditabbā. Yattha pana nātipākaṭā
  bhavissati, tattha naṁ pākaṭaṁ katvāva gamissāMa.
      [234] Soḷasahi dhātūhīti cakkhuviññāṇadhātu tāva attānaṁ ṭhapetvā
  chahi viññāṇadhātūhi dasahi ca rūpadhātūhi. Sesāsupi eseva nayo.
      [235] Tīhi khandhehīti saṅkhārakkhandhaṁ ṭhapetvā sesehi. Ekāya dhātuyāti
  manoviññāṇadhātuyā. 3- Samudayamaggānañhi aññāya dhātuyā sampayogo natthi.
  Ekena khandhenāti saṅkhārakkhandhena. Ekenāyatanenāti dhammāyatanena. Ekāya
  dhātuyāti dhammadhātuyā. Etesu hi taṁ saccadvayaṁ kehici sampayuttaṁ.

  *  *  *  *  *  *
  Footnote: 1 chaṂa. samodhānena 2 chaṂa. saññāsaṅkhārehi 3 Sī. ekāya viññāṇadhātuyā
-------------------------------------------------
[page 020]
       [238] Sukhindriyādipañhe tīhīti saññāsaṅkhāraviññāṇehi. Ekāya
  dhātuyāti kāyaviññāṇadhātuyā manoviññāṇadhātuyā ca. Chahi dhātūhīti
  kāyaviññāṇadhātuvajjāhi.
      [245] Rūpabhavapañhe sabbesampi arūpakkhandhānaṁ arūpāyatanānañca
  atthitāya na kehicīti vuttaṁ. Arūpabhavapañhe 1- ghānajivhākāyaviññāṇadhātūnaṁ
  pana natthitāya tīhi dhātūhi vippayuttoti vuttaṁ.
      [256] Adhimokkhapañhe dvīhi dhātūhīti manodhātumanoviññāṇadhātūhi.
  Paṇṇarasahīti sesāhi dasahi rūpadhātūhi pañcahi ca cakkhuviññāṇādīhi.
      [257] Kusalapañhe kusalehi catunnampi khandhānaṁ gahitattā sampayogo
  paṭikkhitto.
      [258] Vedanāttikapañhe ekena khandhenāti vedanākkhandheneva.
  Paṇṇarasahīti cakkhusotaghānajivhāviññāṇadhātumanodhātūhi ceva rūpadhātūhi ca.
  Ekādasahīti kāyaviññāṇadhātuyā saddhiṁ rūpadhātūhi.
      [262] Nevavipākanavipākadhammadhammapañhe pañcahīti cakkhuviññāṇādīhi.
  Anupādinnupādāniyapañhe chahīti manoviññāṇadhātuvajjāhi. Savitakkasavicārapañhe
  paṇṇarasahīti pañcahi viññāṇehi saddhiṁ rūpadhātūhi. Avitakkavicāramattapañhe
  ekena khandhenātiādi saṅkhārakkhandhavasena veditabbaṁ. Dutiyajjhānavicārañhi ṭhapetvā
  sesā avitakkavicāramattā nāMa. Pītiṁ ṭhapetvā sesā pītisahagatā. Tattha vicāro
  vicārena pīti ca pītiyā na sampayuttāti saṅkhārakkhandhadhammāyatanadhammadhātūsu
  kehici sampayuttā nāMa. Soḷasahīti dhammadhātumanoviññāṇadhātuvajjāheva.
  Avitakkāvicārapañhe ekāya dhātuyāti manodhātuyā. Sukhasahagatā upekkhāsahagatā
  ca vedanāttike vuttāva. Dassanenapahātabbādayo kusalasadisāva.

  *  *  *  *  *  *
  Footnote: 1 chaṂa. ayaṁ pāṭho na dissati
-------------------------------------------------
[page 021]
      [271] Parittārammaṇaṁ vipākadhammasadisaṁ. Ekāya dhātuyāti dhammadhātuyā.
  Kehicīti ye tattha parittārammaṇā na honti, tehi. Dhammadhātu pana
  parittārammaṇānaṁ channaṁ cittuppādānaṁ vasena catūhi khandhehi saṅgahitattā
  paṭhamapaṭikkhepameva bhajati. Mahaggatārammaṇādayopi kusalasadisāva.
      [273] Anuppannesu pañcahi dhātūhīti cakkhuviññāṇādīhi. Tāni hi
  ekantena uppādidhammabhūtāneva, uppannakoṭṭhāsampi pana bhajanti. Paccuppannā-
  rammaṇādayo parittārammaṇasadisāva. Hetuādayo samudayasadisāva. Sahetukā ceva
  na ca hetūpi pītisahagatasadisāva. Tathā parāmāsasampayuttā. Anupādinnā anuppanna-
  sadisāva. Sesaṁ sabbattha uttānatthamevāti.
                    Sampayogavippayogapadavaṇṇanā niṭṭhitā.
                           -------------
                  7. Sattamanaya sampayuttenavippayuttapadavaṇṇanā
      [306] Idāni sampayuttenavippayuttapadaṁ bhājetuṁ vedanākkhandhenātiādi
  āraddhaṁ. Tatridaṁ lakkhaṇaṁ:- imasmiñhi vāre pucchāya uddhaṭapadena ye
  dhammā sampayuttā, tehi ye dhammā vippayuttā, tesaṁ khandhādīhi vippayogaṁ
  pucchitvā vissajjanaṁ kataṁ. Tampana rūpakkhandhādīsu na yujjati. Rūpakkhandhena hi
  sampayuttā nāma natthi, tasmā tañca aññāni ca evarūpāni padāni imasmiṁ vāre
  na gahitāni. Yāni pana padāni dhammadhātuyā sampayutte dhamme viññāṇañca
  aññena asammissaṁ dīpenti, tāni idha gahitāni. Tesaṁ idamuddānaṁ:-
                  "cattāro khandhāyatanañca ekaṁ
                   dve indriyā dhātupadāni satta
                   tayo paṭiccā atha phassasattakaṁ
-------------------------------------------------
[page 022]
                   Tike tayo satta mahantare ca
                   ekaṁ savitakkaṁ savicāramekaṁ
                   yuttaṁ upekkhāya ca ekamevā"ti.
      Pariyosāne "khandhā caturo"tiādināpi ayamevattho saṅgahito. Tattha
  yāni padāni sadisavissajjanāni, tāni uppaṭipāṭiyāpi samodhānetvā tattha
  vedanākkhandhādikā pañhā katā. Tesu evaṁ khandhādivibhāgo veditabbo:-
  vedanākkhandhādipañhe tāva ekenāti manāyatanena. Sattahīti sattahi viññāṇadhātūhi.
  Kehicīti dhammāyatane vedanādīhi. Viññāṇadhātupañhe te dhammā na kehicīti
  te pucchāya uddhaṭapadaṁ viññāṇadhātuṁ ṭhapetvā sesā cha viññāṇadhātudhammā
  rūpaṁ nibbānañca. Tehi sabbesaṁ khandhāyatanānaṁ saṅgahitattā na kehici
  khandhehi āyatanehi vā vippayuttā. Ekāya dhātuyāti yā yā pucchāya uddhaṭā
  hoti, tāya tāya.
      [309] Upekkhindriyapañhe pañcahīti upekkhāsampayuttāhi cakkhuviññāṇa-
  dhātuādīhi. Iminā nayena sabbattha pucchāya uddhaṭapadeneva saddhiṁ vippayuttānaṁ
  vasena attho veditabboti.
                   Sampayuttenavippayuttapadavaṇṇanā niṭṭhitā.
                          --------------
                  8. Aṭṭhamanaya vippayuttenasampayuttapadavaṇṇanā
      [317] Idāni vippayuttenasampayuttapadaṁ bhājetuṁ rūpakkhandhenātiādi
  āraddhaṁ. Tattha sabbāpi pucchā moghapucchāva. Rūpakkhandhena hi vippayuttā nāma
  cattāro khandhā, tesaṁ aññehi sampayogo natthi. Vedanākkhandhena vippayuttaṁ
-------------------------------------------------
[page 023]
  Rūpaṁ nibbānañca, tassa ca kenaci sampayogo natthi. Evaṁ sabbapadesu.
  Vippayuttānampana sampayogābhāvo veditabbo. Iti pucchāya moghattā sabbattha
  vissajjanesu 1- natthi natthiiccevaṁ 2- vuttanti.
                   Vippayuttenasampayuttapadavaṇṇanā niṭṭhitā.
                          --------------
                  9. Navamanaya sampayuttenasampayuttapadavaṇṇanā
      [319] Idāni sampayuttenasampayuttapadaṁ bhājetuṁ vedanākkhandhenātiādi
  āraddhaṁ. Tattha yaṁ khandhādivasena sampayuttaṁ, puna tasseva khandhādīhi sampayogaṁ
  pucchitvā vissajjanaṁ kataṁ. Taṁ rūpena vā rūpamissakehi vā sabbārūpakkhandha-
  saṅgāhakehi vā padehi saddhiṁ na yujjati. Rūpena hi rūpamissakena vā aññesaṁ sampayogo
  natthi, sabbārūpakkhandhasaṅgāhakehi sabbesaṁ sampayogārahānaṁ khandhādīnaṁ gahitattā
  aññaṁyeva natthi, yantena saha sampayogaṁ gaccheyya, tasmā tathārūpāni padāni
  idha na gahitāni. Yāni pana padāni rūpena asammissaṁ arūpekadesaṁ dīpenti,
  tāni idha gahitāni. Tesaṁ idamuddānaṁ:-
            "arūpakkhandhā cattāro manāyatanameva ca
             viññāṇadhātuyo satta dve saccā cuddasindriyā.
             Paccaye dvādasa padā tato upari soḷasa
             tikesu aṭṭha gocchake tecattāḷīsameva ca.
             Mahantaraduke satta padā piṭṭhidukesu cha
             navamassa padassete niddese saṅgahaṁ gatā"ti.

  *  *  *  *  *  *
  Footnote: 1 chaṂa. sabbavissajjanesu 2 chaṂa. icceva
-------------------------------------------------
[page 024]
      Sabbapañhesu pana ye dhammā pucchāya uddhaṭā, te yehi sampayuttā
  honti, tesaṁ vasena khandhādibhedo veditabbo. Vedanākkhandhena hi itare
  tayo khandhā sampayuttā, puna tehi vedanākkhandho sampayutto, so tehi saññādīhi
  tīhi khandhehi ekena manāyatanena sattahi viññāṇadhātūhi ekasmiṁ dhammāyatane
  dhammadhātuyā ca kehici saññāsaṅkhāreheva sampayutto. Eseva nayo sabbatthāti.
                   Sampayuttenasampayuttapadavaṇṇanā niṭṭhitā.
                           -------------
                  10. Dasamanaya vippayuttenavippayuttapadavaṇṇanā
      [353] Idāni vippayuttenavippayuttapadaṁ bhājetuṁ rūpakkhandhenātiādi
  āraddhaṁ. Tattha ye sampayogavippayogapadaniddese rūpakkhandhādayo dhammā
  uddhaṭā, sabbapucchāsu teyeva uddhaṭā. Sadisavissajjanānampana ekato gahitattā
  padāni aññāya paṭipāṭiyā āgatāni. Tattha yaṁ padaṁ pucchāya uddhaṭaṁ, taṁ yehi
  dhammehi vippayuttaṁ, tesaṁ vasena khandhādivibhāgo veditabbo. Rūpakkhandhena hi
  vedanādayo vippayuttā, tehi ca rūpakkhandho vippayutto. Nibbānampana
  sukhumarūpagatikameva. So rūpakkhandho catūhi khandhehi ekena manāyatanena sattahi
  viññāṇadhātūhi dhammāyatanadhammadhātūsu kehici vedanādīhi dhammeheva vippayutto.
  Eseva nayo sabbatthāti.
                   Vippayuttenavippayuttapadavaṇṇanā niṭṭhitā.
                          --------------
             11. Ekādasamanaya saṅgahitenasampayuttavippayuttapadavaṇṇanā
      [409] Idāni saṅgahitenasampayuttavippayuttapadaṁ bhājetuṁ samudayasaccenātiādi
  āraddhaṁ. Tattha ye saṅgahitenasaṅgahitapadaniddese samudayasaccādayova dhammā
-------------------------------------------------
[page 025]
  Uddhaṭā, sabbapucchāsu teyeva uddhaṭā. Sadisavissajjanānampana ekato gahitattā
  padāni aññāya paṭipāṭiyā āgatāni. Tattha ye dhammā pucchāya uddhaṭapadena
  khandhādisaṅgahena saṅgahitā, tesaṁ yehi sampayogo vā vippayogo vā hoti,
  tesaṁ vasena khandhādivibhāgo veditabbo.
      Tatrāyaṁ nayo:- samudayasaccena tāva saṅkhārakkhandhapariyāpannā dhammā
  khandhādisaṅgahena saṅgahitā, te ca sesehi tīhi khandhehi ekena manāyatanena
  sattahi viññāṇadhātūhi saṅkhārakkhandhe dhammāyatanadhammadhātūsu ca ṭhapetvā taṇhaṁ
  sesehi sampayuttattā kehici sampayuttā nāMa. Ekena pana rūpakkhandhena
  dasahi rūpāyatanehi rūpadhātūhi ca vippayuttā, ekasmiṁ dhammāyatane dhammadhātuyā
  ca rūpanibbānehi vippayuttattā kehici vippayuttā nāMa. Iminā nayena 1-
  sabbattha attho veditabboti.
                 Saṅgahitenasampayuttavippayuttapadavaṇṇanā niṭṭhitā.
                          ---------------
              12. Dvādasamanaya sampayuttenasaṅgahitāsaṅgahitapadavaṇṇanā
      [417] Idāni sampayuttenasaṅgahitāsaṅgahitapadaṁ bhājetuṁ vedanākkhandhenātiādi
  āraddhaṁ. Tattha ye sampayuttenasampayuttapadaniddese vedanākkhandhādayo
  dhammā uddhaṭā, sabbapucchāsu teyeva uddhaṭā. Tattha ye dhammā pucchāya
  uddhaṭapadena sampayuttā, tesaṁ yehi saṅgaho vā asaṅgaho vā hoti, tesaṁ
  vasena khandhādibhedo veditabbo.
      Tatrāyaṁ nayo:- vedanākkhandho hi saññādīhi sampayutto, te
  saññādayo tīhi saññādikkhandhehi dvīhi dhammāyatanamanāyatanehi dhammadhātuyā

  *  *  *  *  *  *
  Footnote: 1 chaṂa. upāyena
-------------------------------------------------
[page 026]
  Ceva sattahi ca viññāṇadhātūhīti aṭṭhahi dhātūhi saṅgahitā, sesāhi khandhāyatanadhātūhi
  asaṅgahitā. Iminā upāyena sabbattha attho veditabboti.
                 Sampayuttenasaṅgahitāsaṅgahitapadavaṇṇanā niṭṭhitā.
                          ---------------
              13. Terasamanaya asaṅgahitenasampayuttavippayuttapadavaṇṇanā
      [448] Idāni asaṅgahitenasampayuttavippayuttapadaṁ bhājetuṁ rūpakkhandhenātiādi
  āraddhaṁ. Tattha ye pañcame asaṅgahitenāsaṅgahitapadaniddese rūpakkhandhena
  sadisapañhā dhammā, ye ca arūpabhavena sadisā, teyeva uddhaṭā. Sesā pana na
  rūhantīti 1- na uddhaṭā. Vedanākkhandhena hi khandhādivasena rūpārūpadhammā
  asaṅgahitā honti, tesañca sampayogo nāma natthi, 2- yāni pana padāni na
  rūhanti, 2- tāneva sadisavissajjanehi saddhiṁ samodhānetvā uddhaṭāni. Tattha ye
  dhammā pucchāya uddhaṭadhammehi khandhādivasena asaṅgahitā, te yehi sampayuttā
  ca vippayuttā ca, tesaṁ vasena khandhādivibhāgo veditabbo.
      Tatrāyaṁ nayo:- rūpakkhandhena tāva viññāṇameva tīhi saṅgahehi
  asaṅgahitaṁ, taṁ vedanādīhi tīhi khandhehi dhammāyatanadhammadhātūsu ca vedanādīheva
  sampayuttaṁ, ekena rūpakkhandhena dasahi rūpāyatanarūpadhātūhi dhammāyatanadhammadhātūsu
  ca rūpanibbānadhammehi vippayuttaṁ. Taṁ sandhāya te dhammā tīhi khandhehītiādi
  vuttaṁ. Iminā nayena sabbattha attho veditabboti.
                Asaṅgahitenasampayuttavippayuttapadavaṇṇanā niṭṭhitā.
                          --------------

  *  *  *  *  *  *
  Footnote: 1 chaṂa. ruhantīti 2-2 chaṂa. yāni padāni ruhanti
-------------------------------------------------
[page 027]
              14. Cuddasamanaya vippayuttenasaṅgahitāsaṅgahitapadavaṇṇanā
      [456] Idāni vippayuttenasaṅgahitāsaṅgahitapadaṁ bhājetuṁ rūpakkhandhenātiādi
  āraddhaṁ. Tattha yesaṁ padānaṁ vippayogo na rūhati, tāni imasmiṁ vāre
  na gahitāni. Kāni pana tānīti? 1- dhammāyatanādīni. Dhammāyatanassa hi khandhādīsu
  ekenāpi vippayogo na rūhati. Dhammadhātuādīsupi eseva nayo. Tesaṁ
  idamuddānaṁ:-
              "dhammāyatanaṁ dhammadhātu jīvitindriyameva ca
               nāmarūpapadañceva saḷāyatanameva ca.
               Jātiādittayaṁ ekaṁ padaṁ vīsatime tike
               tikāvasānikaṁ ekaṁ satta cūḷantare padā.
               Daseva gocchake honti mahantaramhi cuddasa
               cha padāni tato uddhaṁ sabbānipi samāsato
               padāni ca na labbhanti cattāḷīsañca satta cā"ti.
      Pariyosāne ca "dhammāyatanaṁ dhammadhātū"ti gāthāpi imamevatthaṁ dīpetuṁ
  vuttā. Imāni pana ṭhapetvā sesāni sabbānipi labbhanti, tesu khandhādivibhāgo
  vuttanayānusāreneva veditabboti.
                 Vippayuttenasaṅgahitāsaṅgahitapadavaṇṇanā niṭṭhitā.
                          ---------------

  *  *  *  *  *  *
  Footnote: 1 Sī.,Ma. tāni pana kānīti
-------------------------------------------------
[page 028]
                              Nigamanakathā
        ettāvatā ca:-
             - dhātuppabhedakusalo yaṁ dhātukathaṁ tathāgato āha
               tassā nayamukhabhedap- pakāsanaṁ niṭṭhitaṁ hoti.
               Iminā nayamukhabhedap- pakāsanena hi vibhāvinā sakkā
               ñātuṁ sabbepi nayā saṅkhepakathāva iti vuttā.
               Ekekassa pana sace padassa vitthārameva bhāseyyaṁ
               vacanañca ativiya bahuṁ bhaveyya attho ca aviseso.
               Iti ūnabhāṇavāra- dvayāya yaṁ tantiyā mayā etaṁ
               kurutā 1- pattaṁ puññaṁ sukhāya taṁ hotu lokassāti.
                      Dhātukathāpakaraṇaṭṭhakathā niṭṭhitā.
                           -------------

  *  *  *  *  *  *
  Footnote: * ariyāsāmaññaṁ nāma gāthāti yojanā 1 chaṂa. kurunā
-------------------------------------------------
[page 029]
                             Abhidhammapiṭaka
                          puggalapaññattivaṇṇanā
                             ---------
               namo tassa bhagavato arahato sammāsambuddhassa.
                             Ārambhakathā
               nipuṇatthaṁ pakaraṇaṁ dhātubhedappakāsano
               satthā dhātukathaṁ nāma desayitvā surālaye.
               Anantaraṁ tassa jino paññattibhedadīpanaṁ
               āha puggalapaññattiṁ yaṁ loke aggapuggalo.
               Tassā saṁvaṇṇanokāso yasmādāni upāgato
               tasmā naṁ vaṇṇayissāmi taṁ suṇātha samāhitāti.
                           1. Mātikāvaṇṇanā
      [1] Cha paññattiyo khandhapaññatti .pe. Puggalapaññattīti ayaṁ tāva
  puggalapaññattiyā uddeso. Tattha chāti gaṇanaparicchedo. Tena ye dhamme idha
  paññapetukāmo, tesaṁ gaṇanavasena saṅkhepato paññattiparicchedaṁ dasseti. Paññattiyoti
  paricchinnadhammanidassanaṁ. Tattha "ācikkhati deseti paññapeti paṭṭhapetī"ti 1-
  āgataṭṭhāne paññāpanā dassanā pakāsanā paññatti nāMa. "supaññattaṁ

  *  *  *  *  *  *
  Footnote: 1 saṁṇi. 16/20/25
-------------------------------------------------
[page 030]
  Mañcapīṭhan"ti 1- āgataṭṭhāne ṭhapanā nikkhipanā paññatti nāMa. Idha ubhayampi
  vaṭṭati. Cha paññattiyoti hi cha paññāpanā cha dassanā cha 2- pakāsanātipi cha
  ṭhapanā nikkhipanātipi idhādhippetameva. Nāmapaññatti hi te te dhamme dassetipi,
  tena tena koṭṭhāsena ṭhapetipi.
      Khandhapaññattītiādi pana saṅkhepato tāsaṁ paññattīnaṁ sarūpadassanaṁ. Tattha
  khandhānaṁ khandhāti paññāpanā dassanā pakāsanā ṭhapanā nikkhipanā khandhapaññatti
  nāMa. Āyatanānaṁ āyatanānīti, dhātūnaṁ dhātuyoti, saccānaṁ saccānīti, indriyānaṁ
  indriyānīti, puggalānaṁ puggalāti paññāpanā dassanā pakāsanā ṭhapanā
  nikkhipanā puggalapaññatti nāMa.
      Pālimuttakena pana aṭṭhakathānayena aparāpi cha paññattiyo vijjamānapaññatti
  avijjamānapaññatti vijjamānena avijjamānapaññatti avijjamānena vijjamāna-
  paññatti vijjamānena vijjamānapaññatti avijjamānena avijjamānapaññattīti.
  Tattha kusalākusalasseva sacchikaṭṭhaparamatthavasena 3- vijjamānassa sato sambhūtassa
  dhammassa paññāpanā vijjamānapaññatti nāMa. Tathā avijjamānassa
  lokaniruttimattasiddhassa itthīpurisādikassa paññāpanā avijjamānapaññatti nāMa.
  Sabbākārenapi anupalabbhaneyyavācāvatthumattasseva pañcamasaccādikassa titthiyānaṁ
  anupakatipurisādikassa vā paññāpanāpi avijjamānapaññattiyeva, sā pana
  sāsanāvacarā na hotīti idha na gahitā. Iti imesaṁ vijjamānāvijjamānānaṁ
  vikappanavasena sesā veditabbā. Tevijjo chaḷabhiññotiādīsu hi tisso vijjā
  cha abhiññā ca vijjamānā, puggalo avijjamāno, tasmā tisso vijjā assāti
  tevijjo, cha abhiññā assāti chaḷabhiññoti evaṁ vijjamānena avijjamānassa

  *  *  *  *  *  *
  Footnote: 1 vinaYu. 1/269/193 2 chaṂa. "cha"iti padaṁ na dissati
  3 chaṂa. saccikaṭṭha.... evamuparipi
-------------------------------------------------
[page 031]
  Paññāpanato evarūpā vijjamānena avijjamānapaññatti nāMa. Itthīrūpaṁ purisa-
  rūpantiādīsu pana itthīpurisā avijjamānā, rūpaṁ vijjamānaṁ, tasmā itthiyā rūpaṁ
  itthīrūpaṁ, purisassa rūpaṁ purisarūpanti evaṁ avijjamānena vijjamānassa paññāpanato
  evarūpā avijjamānena vijjamānapaññatti nāMa. Cakkhusamphasso sotasamphassotiādīsu
  cakkhusotādayopi phassopi vijjamānoyeva, tasmā cakkhumhi samphasso cakkhuto jāto
  samphasso cakkhussa vā phalabhūto samphasso cakkhusamphassoti evaṁ vijjamānena
  vijjamānassa paññāpanato evarūpā vijjamānena vijjamānapaññatti nāMa.
  Khattiyaputto brāhmaṇaputto seṭṭhiputtotiādīsu khattiyādayopi avijjamānā
  puttopi, tasmā khattiyassa putto khattiyaputtoti evaṁ avijjamānena
  avijjamānassa paññāpanato evarūpā avijjamānena avijjamānapaññatti nāMa. Tāsu
  imasmiṁ pakaraṇe purimā tissova paññattiyo labbhanti. "khandhapaññatti .pe.
  Indriyapaññattī"ti imasmiñhi ṭhāne vijjamānasseva paññāpitattā vijjamāna-
  paññatti labbhati, puggalapaññattīti pade avijjamānapaññatti, parato pana
  tevijjo chaḷabhiññotiādīsu vijjamānena avijjamānapaññatti labbhatīti.
      Aṭṭhakathāmuttakena pana ācariyanayena aparāpi cha paññattiyo upādāpaññatti
  upanidhāpaññatti samodhānapaññatti upanikkhittapaññatti 1- tajjāpaññatti
  santatipaññattīti. Tattha yo rūpavedanādīhi ekattena vā aññattena vā
  rūpavedanādayo viya sacchikaṭṭhaparamatthena anupalabbhasabhāvopi rūpavedanādibhede khandhe
  upādāya nissāya kāraṇaṁ katvā sammato satto, tāni tāni aṅgāni upādāya
  ratho gehaṁ muṭṭhi uddhananti ca, te teyeva rūparasādayo upādāya ghaṭapaṭā, 2-
  candasuriyaparivaṭṭādayo upādāya kālo disā, taṁtaṁbhūtanimittañceva bhāvanānisaṁsañca
  upādāya nissāya kāraṇaṁ katvā sammataṁ tena tenākārena upaṭṭhitaṁ uggahanimittaṁ

  *  *  *  *  *  *
  Footnote: 1 uparikkhittapaññattītipi atthīti yojanā 2 chaṂa. ghaṭo paṭo
-------------------------------------------------
[page 032]
  Paṭibhāganimittanti, ayaṁ evarūpā upādāpaññatti nāMa. Paññapetabbaṭṭhena cesā
  paññatti nāma, na paññāpanaṭṭhena. Yā panetassatthassa paññāpanā ayaṁ
  avijjamānapaññattiyeva.
      Yā paṭhamadutiyādīni upanidhāya dutiyaṁ tatiyantiādikā aññamaññañca upanidhāya
  dīghaṁ rassaṁ dūraṁ santikantiādikā paññāpanā, ayaṁ upanidhāpaññatti nāMa.
  Apicesā upanidhāpaññatti tadaññāpekkhūpanidhā hatthagatūpanidhā sampayuttūpanidhā
  samāropitūpanidhā avidūragatūpanidhā paṭibhāgūpanidhā tabbahulūpanidhā tabbisiṭṭhūpanidhāti-
  ādinā bhedena anekappakāRā.
      Tattha dutiyaṁ tatiyantiādikāva tadaññaṁ apekkhitvā vuttatāya tadaññā-
  pekkhūpanidhā nāMa. Chattapāṇi satthapāṇītiādikā hatthagataṁ upanidhāya vuttatāya
  hatthagatūpanidhā nāMa. Kuṇḍalī sikharī kiriṭītiādikā sampayuttaṁ upanidhāya vuttatāya
  sampayuttūpanidhā nāMa. Dhaññasakaṭaṁ sappikumbhotiādikā samāropitaṁ upanidhāya
  vuttatāya samāropitūpanidhā nāMa. Indasālaguhā piyaṅguguhā serīsakantiādikā
  avidūragataṁ upanidhāya vuttatāya avidūragatūpanidhā nāMa. Suvaṇṇavaṇṇo usabhagāvīti-
  ādikā paṭibhāgaṁ upanidhāya vuttatāya paṭibhāgūpanidhā nāMa. Padumasaro brāhmaṇa-
  gāmotiādikā tabbahulaṁ upanidhāya vuttatāya tabbahulūpanidhā nāMa. Maṇikaṭakaṁ
  vajirakaṭakantiādikā tabbisiṭṭhaṁ upanidhāya vuttatāya tabbisiṭṭhūpanidhā nāMa.
      Yā pana tesaṁ tesaṁ samodhānamapekkhitvā tidaṇḍaṁ aṭṭhapadaṁ dhaññarāsi
  puppharāsītiādikā paññāpanā, ayaṁ samodhānapaññatti nāMa. Yā purimassa purimassa
  upanikkhipitvā dve tīṇi cattārītiādikā paññāpanā, ayaṁ upanikkhittapaññatti
  nāMa. Yā tantaṁ dhammasabhāvaṁ apekkhitvā paṭhavī tejo kakkhaḷatā uṇhatātiādikā
  paññāpanā, ayaṁ tajjāpaññatti nāMa. Yā pana santativicchedābhāvaṁ apekkhitvā
-------------------------------------------------
[page 033]
  Āsītiko nāvutikotiādikā paññāpanā, ayaṁ santatipaññatti nāMa. Etāsu pana
  tajjāpaññatti vijjamānapaññattiyeva, sesā avijjamānapakkhañceva avijjamānena
  avijjamānapakkhañca bhajanti.
      Aṭṭhakathāmuttakena ācariyanayeneva aparāpi cha paññattiyo kiccapaññatti
  saṇṭhānapaññatti liṅgapaññatti bhūmipaññatti paccattapaññatti asaṅkhatapaññattīti.
  Tattha bhāṇako dhammakathikotiādikā kiccavasena paññāpanā kiccapaññatti nāMa.
  Kiso thūlo parimaṇḍalo caturassotiādikā saṇṭhānavasena paññāpanā saṇṭhānapaññatti
  nāMa. Itthī purisotiādikā liṅgavasena paññāpanā liṅgapaññatti nāMa. Kāmāvacarā
  rūpāvacarā arūpāvacarā kosalakā mādhurātiādikā bhūmivasena paññāpanā bhūmipaññatti
  nāMa. Tisso nāgo sumanotiādikā paccattanāmakaraṇamattavasena paññāpanā
  paccattapaññatti nāMa. Nirodho nibbānantiādikā asaṅkhatadhammassa paññāpanā
  asaṅkhatapaññatti nāMa. Tattha ekaccā bhūmipaññatti asaṅkhatapaññatti ca
  vijjamānapaññattiyeva, kiccapaññatti vijjamānena avijjamānapakkhaṁ bhajati sesā
  avijjamānapaññattiyo nāMa.
      [2] Idāni yāsaṁ paññattīnaṁ uddesavāre saṅkhepato sarūpadassanaṁ kataṁ,
  saṅkhepatoyeva tāva tāsaṁ vatthuṁ vibhajitvā dassanavasena tā dassetuṁ kittāvatāti-
  ādimāha. Tattha pucchāya tāva evamattho veditabbo:- yā ayaṁ khandhānaṁ
  khandhāti paññāpanā dassanā ṭhapanā, sā kittakena hotīti kathetukamyatāpucchā.
  Parato kittāvatā āyatanānantiādīsupi eseva nayo. Vissajjanepi evamattho
  veditabbo:- yattakena paññāpanena saṅkhepato pañcakkhandhāti vā pabhedato
  rūpakkhandho .pe. Viññāṇakkhandhoti vā tatrāpi rūpakkhandho kāmāvacaro, sesā
  catubhūmikāti vā evarūpaṁ paññāpanaṁ hoti, ettakena khandhānaṁ khandhāti paññatti hoti.
      [3] Tathā yattakena paññāpanena saṅkhepato dvādasāyatanānīti vā
  pabhedato cakkhvāyatanaṁ .pe. Dhammāyatananti vā tatrāpi dasāyatanā kāmāvacarā,
-------------------------------------------------
[page 034]
  Dvāyatanā catubhūmikāti vā evarūpaṁ paññāpanaṁ hoti, ettakena āyatanānaṁ
  āyatanānīti paññatti hoti.
      [4] Yattakena paññāpanena saṅkhepato aṭṭhārasa dhātuyoti vā pabhedato
  cakkhudhātu .pe. Manoviññāṇadhātūti vā tatrāpi soḷasa dhātuyo kāmāvacarā,
  dve dhātuyo catubhūmikāti vā evarūpaṁ paññāpanaṁ hoti, ettakena dhātūnaṁ dhātūti
  paññatti hoti.
      [5] Yattakena paññāpanena saṅkhepato cattāri saccānīti vā pabhedato
  dukkhasaccaṁ .pe. Nirodhasaccanti vā tatrāpi dve saccā lokiyā, dve saccā
  lokuttarāti vā evarūpaṁ paññāpanaṁ hoti, ettakena saccānaṁ saccānīti
  paññatti hoti.
      [6] Yattakena paññāpanena saṅkhepato bāvīsatindriyānīti vā pabhedato
  cakkhundriyaṁ .pe. Aññātāvindriyanti vā tatrāpi dasindriyāni kāmāvacarāni,
  navindriyāni missakāni, tīṇindriyāni lokuttarānīti vā evarūpaṁ paññāpanaṁ
  hoti, ettakena indriyānaṁ indriyānīti paññatti hoti. Ettāvatā saṅkhepato
  vatthuṁ vibhajitvā dassanavasena pañca paññattiyo dassitā honti.
      [7] Idāni vitthārato vatthuṁ vibhajitvā dassanavasena puggalapaññattiṁ
  dassetuṁ samayavimutto. Asamayavimuttotiādimāha. Sammāsambuddhena hi ativisāriya-
  mānena viya hariyamānena viya ca 1- heṭṭhā vibhaṅgappakaraṇe imāsaṁ pañcannaṁ paññattīnaṁ
  vatthubhūtā khandhādayo nippadesena kathitāti tena te idha ekadeseneva kathesi.
  Chaṭṭhā puggalapaññatti heṭṭhā akathitāva. Idhāpi uddesavāre ekadeseneva
  kathitā, tasmā taṁ vitthārato kathetukāmo "samayavimutto, asamayavimutto"ti ekakato
  paṭṭhāya yāva dasakā mātikaṁ ṭhapesīti.
                         Mātikāvaṇṇanā niṭṭhitā.
                            -----------

  *  *  *  *  *  *
  Footnote: 1 chaṂa. tile visārayamānena viya vāke hīrayamānena viya ca
-------------------------------------------------
[page 035]
                           2. Niddesavaṇṇanā
                         1. Ekakaniddesavaṇṇanā
      [1] Idāni yathāṭhapitaṁ mātikaṁ ādito paṭṭhāya vibhajitvā dassetuṁ katamo
  ca puggalo samayavimuttotiādimāha. Tattha idhāti imasmiṁ sattaloke. Ekacco
  puggaloti eko puggalo. Kālena kālanti ettha bhummavasena attho veditabbo,
  ekekasmiṁ kāleti vuttaṁ hoti. Samayena samayanti idaṁ purimasseva vevacanaṁ. Aṭṭha
  vimokkheti rūpāvacarārūpāvacarā aṭṭha samāpattiyo. Tāsañhi paccanīkadhammehi
  vimuccanato vimokkhoti nāmaṁ. Kāyenāti vimokkhasahajātena nāmakāyena. Phusitvā
  viharatīti paṭilabhitvā iriyati. Katamasmiṁ panesa kāle vimokkhe phusitvā viharatīti?
  samāpattiṁ samāpajjitukāmassa hi kālo nāma atthi, akālo nāma atthi. Tattha
  pātova sarīrapaṭijagganakālo vattakaraṇakālo ca samāpajjanassa akālo nāMa.
  Sarīrampana paṭijaggitvā vattaṁ katvā vasanaṭṭhānaṁ pavisitvā nisinnassa yāva
  piṇḍāya gamanakālo nāgacchati, etasmiṁ antare samāpajjanassa kālo nāMa.
      Piṇḍāya gamanakālaṁ pana sallakkhetvā nikkhantassa cetiyavandanakālo
  bhikkhusaṁghaparivutassa vitakkamāḷake ṭhānakālo piṇḍāya gamanakālo gāme caraṇakālo
  āsanasālāya yāgupivanakālo 1- vattakaraṇakāloti ayampi samāpajjanassa akālo
  nāMa. Āsanasālāya pana vivitte okāse sati yāva bhattakālo nāgacchati,
  etasmimpi antare samāpajjanassa kālo nāMa. Bhattaṁ pana bhuñjanakālo
  vihāragamanakālo pattacīvarapaṭisāmanakālo divāvattakaraṇakālo paripucchādānakāloti
  ayampi samāpajjanassa akālo nāMa. Yo akālo, sveva asamayo, taṁ sabbampi
  ṭhapetvā avasese kāle avasese samaye 2- vuttappakāre aṭṭha vimokkhe

  *  *  *  *  *  *
  Footnote: 1 chaṂa. yāgupānakālo 2 chaṂa. avasese kāle kāle samaye samaye
-------------------------------------------------
[page 036]
  Sahajātanāmakāyena paṭilabhitvā viharanto "idhekacco puggalo .pe. Viharatī"ti
  vuccati.
      Apicesa saphassakehi sahajātanāmadhammehi sahajātadhamme phusetiyeva 1- nāma,
  upacārena appanaṁ phusetiyeva nāma, purimāya appanāya aparaṁ appanaṁ phusetiyeva.
  Yena hi saddhiṁ ye dhammā sahajātā, tena te paṭiladdhā nāma honti. Phassenāpi
  phuṭṭhāyeva nāma honti. Upacārampi appanāya paṭilābhakāraṇameva. Tathā purimā
  appanā aparāppanāya. Tatrassa evaṁ sahajātehi sahajātānaṁ phusanā veditabbā:-
  paṭhamajjhānañhi vitakkādīhi pañcaṅgikaṁ. Tasmiṁ ṭhapetvā tāni aṅgāni sesā
  atirekapaṇṇāsadhammā cattāro khandhā nāma honti. Tena nāmakāyena paṭhamajjhāna-
  samāpattivimokkhaṁ phusitvā paṭilabhitvā viharati. Dutiyajjhānaṁ pītisukhacittekaggatāhi
  tivaṅgikaṁ. Tatiyajjhānaṁ sukhacittekaggatāhi duvaṅgikaṁ. Catutthajjhānaṁ upekkhā-
  cittekaggatāhi duvaṅgikaṁ. Tathā ākāsānañcāyatanaṁ .pe. Nevasaññānāsaññāyatanañca.
  Tattha ṭhapetvā tāni aṅgāni sesā atirekapaṇṇāsadhammā cattāro khandhā nāma
  honti. Tena nāmakāyena nevasaññānāsaññāyatanasamāpattivimokkhaṁ phusitvā
  paṭilabhitvā viharati.
      Paññāya cassa disvāti vipassanāpaññāya saṅkhāragataṁ, maggapaññāya
  catusaccadhamme passitvā. Ekacce āsavā parikkhīṇā hontīti upaḍḍhupaḍḍhā
  paṭhamamaggādivajjhā āsavā parikkhīṇā honti. Ayaṁ vuccati puggalo samayavimuttoti
  ettha aṭṭhasamāpattilābhī puthujjano 2- tena nāmakāyena phusitvā viharatīti vattuṁ
  vaṭṭati. Pāliyaṁ pana "ekacce āsavā parikkhīṇā"ti vuttaṁ. Puthujjanassa ca khīṇā
  āsavā nāma natthi, tasmā so na gahito. Aṭṭhasamāpattilābhī khīṇāsavopi tena
  nāmakāyena phusitvā viharatīti vattuṁ vaṭṭati. Tassa pana aparikkhīṇā āsavā

  *  *  *  *  *  *
  Footnote: 1 chaṂa. phusatiyeva 2 Ma. aṭṭhasamāpattilābhiṁ puthujjanaṁ
-------------------------------------------------
[page 037]
  Nāma natthi, tasmā so na gahito. Samayavimuttoti pana tiṇṇaṁ sotāpanna-
  sakadāgāmianāgāmīnaṁyevetaṁ nāmanti veditabbaṁ.
      [2] Asamayavimuttoti niddese pana 1- purimasadisaṁ vuttanayeneva veditabbaṁ.
  Asamayavimuttoti panettha sukkhavipassakakhīṇāsavassetaṁ nāmaṁ. Sukkhavipassakā pana
  sotāpannasakadāgāmianāgāmino aṭṭhasamāpattilābhino ca khīṇāsavā puthujjanā ca
  imasmiṁ duke na labbhanti, dukamuttakapuggalā nāma honti, tasmā satthā attano
  buddhasubuddhatāya heṭṭhā gahite ca aggahite ca saṅkaḍḍhitvā saddhiṁ piṭṭhivaṭṭakehi
  tantiṁ āropento sabbepi ariyapuggalātiādimāha. Tattha ariye vimokkheti
  kilesehi ārakattā ariyeti saṅkhyaṁ 2- gate lokuttaravimokkhe. Idaṁ vuttaṁ hoti:-
  bāhirānañhi aṭṭhannaṁ samāpattīnaṁ samāpajjantassa samayopi atthi asamayopi
  atthi. Maggavimokkhena vimuccanassa samayo vā asamayo vā natthi. Yassa saddhā
  balavatī, vipassanā ca āraddhā, tassa gacchantassa tiṭṭhantassa nisīdantassa
  nipajjantassa khādantassa bhuñjantassa maggaphalapaṭivedho nāma na hotīti natthi.
  Iti maggavimokkhena vimuccanassa samayo vā asamayo vā natthīti heṭṭhā gahite
  ca aggahite ca saṅkaḍḍhitvā imaṁ piṭṭhivaṭṭakaṁ tantiṁ āropesi dhammarājā.
  Samāpattilābhī puthujjano imāyapi tantiyā aggahitova. Taṁ bhajāpiyamāno pana
  samāpattivikkhambhitānaṁ kilesānaṁ vasena samayavimuttabhāvaṁ bhajeyya.
      [3] Kuppadhammādiniddesesu 3- yassa adhigato samāpattidhammo kuppati
  nassatīti 4- so kuppadhammo. Rūpasahagatānanti rūpanimittasaṅkhātena rūpena
  sahagatānaṁ, tena saddhiṁ pavattānaṁ na vinā rūpārammaṇānaṁ catunnaṁ rūpāvacaraj-
  jhānānanti attho. Arūpasahagatānanti rūpato aññaṁ na rūpanti arūpaṁ, arūpena
  sahagatānaṁ, tena saddhiṁ pavattānaṁ na vinā arūpārammaṇānaṁ catunnaṁ

  *  *  *  *  *  *
  Footnote: 1 chaṂa. asamayavimuttaniddese 2 chaṂa. saṅkhaṁ
  3 chaṂa. kuppadhammākuppadhammaniddese 4 chaṂa. nassati
-------------------------------------------------
[page 038]
  Arūpāvacarajjhānānanti attho. Na nikāmalābhīti pañcahākārehi āciṇṇavasitāya
  icchitākārena aladdhattā na nikāmalābhī, appaguṇasamāpattikoti attho. Na
  akicchalābhīti kicchalābhī dukkhalābhī. Yo āgamanamhi kilese vikkhambhento, upacāraṁ
  pāpento, appanaṁ pāpento, cittamañjūsaṁ labhanto dukkhena kicchena sasaṅkhārena
  sappayogena kilamanto taṁ sampadaṁ pāpuṇituṁ sakkoti, so na akicchalābhī nāMa.
  Na akasiralābhīti avipulalābhī, samāpattiṁ appetvā addhānaṁ pharituṁ na sakkoti,
  ekaṁ dve cittavāre vattetvā sahasāva vuṭṭhātīti attho.
      Yatthicchakanti yasmiṁ okāse samāpattiṁ appetvā nisīdituṁ icchati.
  Yadicchakanti kasiṇajjhānaṁ vā ānāpānajjhānaṁ vā brahmavihārajjhānaṁ vā
  asubhajjhānaṁ vāti yaṁ yaṁ samāpattiṁ appetvā nisīdituṁ icchati. Yāvaticchakanti
  addhānaparicchedena yattakaṁ kālaṁ icchati. Idaṁ vuttaṁ hoti:- yattha yattha yaṁ
  yaṁ samāpattiṁ yattakaṁ addhānaṁ samāpajjitumpi vuṭṭhātumpi icchati, tattha tattha
  taṁ taṁ samāpattiṁ tattakaṁ addhānaṁ samāpajjitumpi vuṭṭhātumpi na sakkoti. Candaṁ
  vā suriyaṁ vā ulloketvā "imasmiṁ cande vā suriye vā ettakaṁ ṭhānaṁ gate
  vuṭṭhahissāmī"ti paricchinditvā jhānaṁ samāpanno yathāparicchedena vuṭṭhātuṁ na
  sakkoti, antarāva vuṭṭhāti samāpattiyā appaguṇatāyāti.
      Pamādamāgammāti pamādaṁ paṭicca. Ayaṁ vuccatīti ayameva tividho 1- puggalo
  kuppadhammoti vuccati. Idampana aṭṭhasamāpattilābhino puthujjanassa sotāpannassa
  sakadāgāminoti tiṇṇaṁ puggalānaṁ nāmaṁ, etesañhi samādhipāripanthikā
  vipassanāpāripanthikā 2- ca dhammā na suvikkhambhitā na suvikkhālitā, tena tesaṁ
  samāpatti nassati parihāyati. Sā ca kho neva sīlabhedena nāpattivītikkamena.
  Nāgarikapokkhadhammo 3- panesa appamattakenapi kiccakaraṇīyena vā vattabhedamattakena
  vā nassati.

  *  *  *  *  *  *
  Footnote: 1 chaṂa. ayaṁ evaṁvidho 2 chaṂa. vipassanāpāribandhakā, Sī. vipassanāparipanthakā
  3 chaṂa. na garukamokkhadhammo
-------------------------------------------------
[page 039]
      Tatridaṁ vatthuṁ:- eko kira thero samāpattiṁ valañjeti, tasmiṁ piṇḍāya
  gāmaṁ paviṭṭhe dārakā pariveṇe kīḷitvā pakkamiṁsu. Thero āgantvā "pariveṇaṁ
  sammajjitabban"ti cintetvā asammajjitvā vihāraṁ pavisitvā "samāpattiṁ
  appessāmī"ti nisīdi. So appetuṁ asakkonto "kinnu kho āvaraṇan"ti sīlaṁ
  āvajjento appamattakampi vītikkamaṁ adisvā "vattabhedo nu kho atthī"ti
  olokento pariveṇassa asammajjanabhāvaṁ 1- ñatvā sammajjitvā pavisitvā
  nisīdanto samāpattiṁ appentova nisīdi.
      [4] Akuppadhammaniddeso vuttappaṭipakkhavaseneva veditabbo. Akuppadhammoti
  idampana aṭṭhasamāpattilābhino anāgāmissa ceva khīṇāsavassa cāti dvinnaṁ
  puggalānaṁ nāmaṁ. Tesañhi samādhipāripanthikā vipassanāpāripanthikā ca dhammā
  suvikkhambhitā suvikkhālitā. Tena tesaṁ *- bhassasaṅgaṇikārāmatādikiccena vā aññena
  vā yena kenaci attano anurūpena pamādena vītināmentānampi samāpatti
  na kuppati na nassati. Sukkhavipassakā pana sotāpannasakadāgāmianāgāmikhīṇāsavā
  imasmiṁ duke na labbhanti, dukamuttakapuggalā nāma honti, tasmā satthā
  attano buddhasubuddhatāya heṭṭhā gahite ca aggahite ca saṅkaḍḍhitvā
  imasmimpi duke saddhiṁ piṭṭhivaṭṭakehi tantiṁ āropento sabbepi ariyapuggalāti-
  ādimāha. Aṭṭhannañhi samāpattīnaṁ kuppanaṁ nassanaṁ bhaveyya, lokuttaradhammassa
  pana sakiṁ paṭividdhassa kuppanaṁ nassanaṁ nāma natthi, taṁ sandhāyetaṁ vuttaṁ.
      [5] Parihānadhammāparihānadhammaniddesāpi kuppadhammākuppadhammaniddesavaseneva
  veditabbā. Kevalañhi idha puggalassa pamādaṁ paṭicca dhammānaṁ parihānampi
  aparihānampi gahitanti idaṁ pariyāyadesanāmattameva nānaṁ. Sesaṁ sabbattha
  tādisameva.

  *  *  *  *  *  *
  Footnote: 1 chaṂa. asamaṭṭhabhāvaṁ * bhassantī saddaṁ karonti etthāti bhassoti yojanā
-------------------------------------------------
[page 040]
      [7] Cetanābhabbaniddese cetanābhabboti cetanāya aparihāniṁ āpajjituṁ
  bhabbo. Sace anusañcetetīti sace samāpajjati. Samāpattiñhi samāpajjanto
  anusañceteti nāma, so na parihāyati, itaro parihāyati.
      [8] Anurakkhanābhabbaniddese anurakkhanābhabboti anurakkhanāya aparihāniṁ
  āpajjituṁ bhabbo. Sace anurakkhatīti sace anupakāre dhamme pahāya upakāradhamme
  sevanto samāpajjati. Evañhi paṭipajjanto anurakkhati nāma, so na
  parihāyati, itaro parihāyati.
      Ime dvepi samāpattiṁ ṭhapetuṁ thāvaraṁ kātuṁ paṭibalā, cetanābhabbato
  pana anurakkhanābhabbova balavataro. Cetanābhabbo hi upakārānupakāre dhamme
  na jānāti, ajānanto upakāradhamme nudati nīharati, anupakāradhamme sevati,
  so te sevanto samāpattito parihāyati. Anurakkhanābhabbo pana upakārānupakāre
  dhamme jānāti, jānanto anupakāradhamme nudati nīharati, upakāradhamme sevati,
  so te sevanto samāpattito na parihāyati.
      Yathā hi dve khettapālā eko paṇḍurogena sarogo akkhamo sītādīnaṁ,
  eko arogo sītādīnaṁ saho. Sarogo heṭṭhā kuṭiṁ na otarati, rattārakkhaṁ
  divārakkhaṁ vijahati, tassa divā suvakapotamorādayo 1- khettaṁ otaritvā sālisīsaṁ
  khādanti, rattiṁ migasūkarādayo pavisitvā khalaṁ tacchitaṁ viya tacchetvā 2- gacchanti.
  So attano pamattakāraṇā puna bījamattampi na labhati. Itaro rattārakkhaṁ
  divārakkhaṁ na vijahati, so attano appamattakaraṇā ekakarīsato cattāripi
  aṭṭhapi sakaṭāni labhati.
      Tattha sarogakhettapālo viya cetanābhabbo, arogo viya anurakkhanābhabbo
  daṭṭhabbo. Sarogassa attano pamādena puna bījamattassāpi alabhanaṁ viya

  *  *  *  *  *  *
  Footnote: 1 chaṂa. sukamorādayo, Sī. suvamorādayo 2 chaṂa. chetvā
-------------------------------------------------
[page 041]
  Cetanābhabbassa upakārānupakāradhamme ajānitvā upakāre pahāya anupakāre
  sevantassa samāpattiyā parihānaṁ, itarassa attano appamādena ekakarīsamattato
  catuaṭṭhasakaṭauddharaṇaṁ viya anurakkhanābhabbassa upakārānupakāradhamme jānitvā
  anupakāre pahāya upakāre sevantassa samāpattiyā aparihānaṁ veditabbaṁ, evaṁ
  cetanābhabbato anurakkhanābhabbova samāpattiṁ thāvaraṁ kātuṁ balavataroti veditabbo.
      [9] Puthujjananiddese tīṇi saññojanānīti diṭṭhisaññojanasīlabbataparāmāsa-
  saññojanavicikicchāsaññojanāni. Etāni hi phalakkhaṇe pahīnāni nāma
  honti. Ayampana phalakkhaṇepi na hotīti dasseti. Tesaṁ dhammānanti tesaṁ
  saññojanadhammānaṁ. Maggakkhaṇasmiñhi tesaṁ pahānāya paṭipanno nāma hoti.
  Ayampana maggakkhaṇepi na hoti. Ettāvatā vissaṭṭhakammaṭṭhāno thūlabālaputhujjanova
  idha kathitoti veditabbo.
      [10] Gotrabhūniddese yesaṁ dhammānanti yesaṁ gotrabhūñāṇena saddhiṁ
  uppannānaṁ paropaṇṇāsakusaladhammānaṁ. Ariyadhammassāti lokuttaramaggassa. Avakkanti
  hotīti okkanti nibbatti pātubhāvo hoti. Ayaṁ vuccatīti ayaṁ nibbānārammaṇena
  ñāṇena sabbaṁ puthujjanasaṅkhaṁ puthujjanagottaṁ puthujjanamaṇḍalaṁ puthujjanapaññattiṁ
  atikkamitvā ariyasaṅkhaṁ ariyagottaṁ ariyamaṇḍalaṁ ariyapaññattiṁ okkamanato
  gotrabhūpuggalo nāma vuccati.
      [11] Bhayūparataniddese bhayena uparatoti bhayūparato. Satta hi 1- sekkhā
  puthujjanā ca bhāyitvā pāpato oramanti, pāpaṁ na karonti. Tattha puthujjanā
  duggatibhayaṁ vaṭṭabhayaṁ kilesabhayaṁ upavādabhayanti cattāri bhayāni bhāyanti. Tesu
  bhāyitabbaṭṭhena duggatieva bhayaṁ duggatibhayaṁ. Sesesupi eseva nayo. Tattha
  puthujjano "sace tvaṁ pāpaṁ karissasi, cattāro apāyā mukhaṁ vivaritvā

  *  *  *  *  *  *
  Footnote: 1 chaṂa. sattapi
-------------------------------------------------
[page 042]
  Ṭhitacchātājagarasadisā, tesu dukkhaṁ anubhavanto kathaṁ bhavissasī"ti duggatibhayaṁ bhāyitvā
  pāpaṁ na karoti. Anamataggaṁ pana saṁsāravaṭṭaṁyeva vaṭṭabhayaṁ nāMa. Sabbampi
  akusalaṁ kilesabhayaṁ nāMa. Garahā pana upavādabhayaṁ nāMa. Tānipi bhāyitvā
  puthujjano pāpaṁ na karoti. Sotāpannasakadāgāmianāgāmino pana tayo sekkhā
  duggatiṁ atītattā sesāni tīṇi bhayāni bhāyitvā pāpaṁ na karonti. Maggaṭṭhakasekkhā
  āgamanavasena vā asamucchinnabhayattā vā bhayūparatā nāma honti. Khīṇāsavo
  imesu catūsubhayesu ekampi na bhāyati. So hi sabbaso samucchinnabhayo, tasmā
  abhayūparatoti vuccati. Kimpana so upavādampi na bhāyatīti. Na bhāyati, upavādaṁ
  pana rakkhatīti vattuṁ vaṭṭati doṇuppalavāpigāme khīṇāsavatthero viya.
      [12] Abhabbāgamananiddese sammattaniyāmāgamanassa abhabboti abhabbāgamano.
  Kammāvaraṇenāti pañcavidhena anantariyakammena. Kilesāvaraṇenāti
  niyatamicchādiṭṭhiyā. Vipākāvaraṇenāti ahetukaduhetukapaṭisandhiyā. Assaddhāti
  buddhadhammasaṁghesu saddhārahitā. Acchandikāti kattukamyatākusalacchandarahitā. Te
  ṭhapetvā jambūdīpaṁ itaradīpattayavāsino veditabbā. Tesu hi manussā acchandikabhāvaṁ
  paviṭṭhā nāMa. Duppaññāti bhavaṅgapaññārahitā. Abhabbāti appaṭiladdhamagga-
  phalūpanissayā. Niyāmanti magganiyāmaṁ sammattaniyāmaṁ. Okkamitunti etaṁ
  kusalesu dhammesu sammattasaṅkhātaṁ niyāmaṁ okkamituṁ pavisituṁ, tattha patiṭṭhātuṁ
  abhabbā.
      [13] Bhabbāgamananiddeso vuttappaṭipakkhanayena veditabbo. Evamimasmiṁ
  duke ye ca puggalā pañcānantarikā, ye ca niyatamicchādiṭṭhikā, yehi ca
  ahetukaduhetukapaṭisandhiyo 1- gahitā, ye ca buddhādīnaṁ na saddahanti, yesañca

  *  *  *  *  *  *
  Footnote: 1 chaṂa.....paṭisandhi
-------------------------------------------------
[page 043]
  Kattukamyatāchando natthi, ye ca aparipuṇṇabhavaṅgapaññā, yesañca maggaphalānaṁ
  upanissayo natthi, te sabbepi sammattaniyāmaṁ okkamituṁ abhabbā, viparītā
  bhabbāti vuttā.
      [14] Niyatāniyataniddese anantarikāti anantariyakammasamaṅgino. Micchā-
  diṭṭhikāti niyatamicchādiṭṭhisamaṅgino. Sabbepi hete nirayassa atthāya niyatattā
  niyatā nāMa. Aṭṭha pana ariyapuggalā sammābhāvāya uparūparimaggaphalatthāya ceva
  anupādāparinibbānatthāya ca niyatattā niyatā nāMa. Avasesā pana puggalā
  anibaddhagatikā. Yathā "ākāse khittadaṇḍo paṭhaviyaṁ patanto aggena vā
  majjhena vā mūlena vā patissatī"ti na ñāyati, evameva "asukagatiyā nāma
  nibbattissantī"ti niyamābhāvā aniyatā nāmāti veditabbā. Yā pana uttarakurukānaṁ
  niyatagatikatā vuttā, na sā niyatadhammavasena. Micchattasammattaniyatadhammāyeva hi
  niyatā nāma, tesañca vasenāyaṁ puggalaniyamo kathitoti.
      [15] Paṭipannakaniddese maggasamaṅginoti maggaṭṭhakapuggalā. Te hi
  phalatthāya paṭipannattā paṭipannakā nāMa. Phalasamaṅginoti phalapaṭilābhasamaṅgitāya
  phalasamaṅgino. Phalapaṭilābhato paṭṭhāya hi te phalasamāpattiṁ asamāpannāpi phale
  ṭhitāyeva nāMa.
      [16] Samasīsīniddese apubbaṁ acarimanti apure apacchā, ekappahārenevāti
  attho. Pariyādānanti parikkhayo. Ayaṁ vuccatīti ayaṁ puggalo samasīsī nāma
  vuccati. So panesa tividho hoti iriyāpathasamasīsī rogasamasīsī jīvitasamasīsīti.
  Tattha yo caṅkamantova vipassanaṁ paṭṭhapetvā arahattaṁ patvā caṅkamantova
  parinibbāti 1- padumatthero viya, ṭhitakova vipassanaṁ paṭṭhapetvā arahattaṁ patvā

  *  *  *  *  *  *
  Footnote: 1 Sī. parinibbāyati
-------------------------------------------------
[page 044]
  Ṭhitakova parinibbāti koṭapabbatavihāravāsī tissatthero viya. Nisinnova vipassanaṁ
  paṭṭhapetvā arahattaṁ patvā nisinnova parinibbāti. Nipannova vipassanaṁ
  paṭṭhapetvā arahattaṁ patvā nipannova parinibbāti, ayaṁ iriyāpathasamasīsīti
  nāMa.
      Yo pana ekaṁ rogaṁ patvā antorogeyeva vipassanaṁ paṭṭhapetvā
  arahattaṁ patvā teneva rogena parinibbāti, ayaṁ rogasamasīsī nāMa.
      Kataro jīvitasamasīsī nāma? "sīsanti terasa sīsāni. Palibodhasīsañca
  Taṇhā, bandhanasīsañca 1- māno, parāmāsasīsañca diṭṭhi, vikkhepasīsañca uddhaccaṁ,
  kilesasīsañca 2- avijjā, adhimokkhasīsañca saddhā, paggahasīsañca viriyaṁ, upaṭṭhāna-
  sīsañca sati, avikkhepasīsañca samādhi, dassanasīsañca paññā, pavattasīsañca
  jīvitindriyaṁ, gocarasīsañca vimokkho, saṅkhārasīsañca nirodho"ti. 3- Tattha
  kilesasīsaṁ avijjaṁ arahattamaggo pariyādiyati. Pavattasīsaṁ jīvitindriyaṁ cuticittaṁ
  pariyādiyati. Avijjāpariyādāyakaṁ cittaṁ jīvitindriyaṁ pariyādātuṁ na sakkoti.
  Jīvitindriyapariyādāyakaṁ cittaṁ avijjaṁ pariyādātuṁ na sakkoti. Avijjāpariyādāyakaṁ
  cittaṁ aññaṁ, jīvitindriyapariyādāyakaṁ cittaṁ aññaṁ. Yassa cetaṁ sīsadvayaṁ samaṁ
  pariyādānaṁ gacchati, so jīvitasamasīsī nāMa.
      Kathamidaṁ samaṁ hotīti. Vārasamatāya. Yasmiñhi vāre maggavuṭṭhānaṁ hoti.
  Sotāpattimagge pañca paccavekkhaṇāni, sakadāgāmimagge pañca, anāgāmimagge
  pañca, arahattamagge cattārīti ekūnavīsatiyā paccavekkhaṇañāṇe patiṭṭhāya bhavaṅgaṁ
  otaritvā 4- parinibbāyati. Imāya vārasamatāya idaṁ ubhayasīsapariyādānampi 5- samaṁ
  hoti nāMa. Tenāyaṁ puggalo "jīvitasamasīsī"ti vuccati. Ayameva ca idhādhippeto.

  *  *  *  *  *  *
  Footnote: 1 chaṂa. vinībandhanasīsañca 2 chaṂa. saṁkilesasīsañca 3 khu.paṭi. 31/232/150 (syā)
  4 bhavaṅgaṁ otaritvā parinibbāyatotipi pāṭho atthīti yojanā
  5 chaṂa. ubhayasīsapariyādānaṁ
-------------------------------------------------
[page 045]
      [17] Ṭhitakappīniddese ṭhito kappoti ṭhitakappo, ṭhitakappo assa
  atthīti ṭhitakappī, kappaṁ ṭhapetuṁ samatthoti attho. Uḍḍayhanavelā assāti
  jhāyanakālo bhaveyya. Neva tāvāti yāva esa maggasamaṅgīpuggalo sotāpattiphalaṁ
  na sacchikaroti, neva tāva kappo jhāyeyya, jhāyamānopi ajjhāyitvāva
  tiṭṭheyya. Kappavināso hi nāma mahāvikāro mahāpayogo koṭisatasahassa-
  cakkavāḷassa jhāyanavasena mahālokavināso. Ayampi evaṁ mahāvināso tiṭṭheyya
  vāti vadati, sāsane pana dharamāne ayaṁ kappavināso nāma natthi. Kappavināse
  sāsanaṁ natthi. Gatakoṭike hi kāle kappavināso nāma hoti. Evaṁ santepi
  satthā antarāyābhāvaṁ dīpetuṁ idaṁ kāraṇaṁ āhari "idampi bhaveyya, maggasamaṅgino
  pana phalassa antarāyo na sakkā kātun"ti. Ayampana puggalo kappaṁ
  ṭhapentopi 1- kittakaṁ kālaṁ ṭhapeyyāti. Yasmiṁ vāre maggavuṭṭhānaṁ hoti, atha
  bhavaṅgaṁ āvajjentaṁ 2- manodvārāvajjanaṁ uppajjati, tato tīṇi anulomāni ekaṁ
  gotrabhūcittaṁ ekaṁ maggacittaṁ dve phalacittāni pañca paccavekkhaṇañāṇānīti
  ettakaṁ kālaṁ ṭhapeyya. Imampana atthaṁ bāhirāya āgantukūpamāyapi evaṁ dīpayiṁsu.
  Sace hi sotāpattimaggasamaṅgissa matthakūpari yojanikaṁ ekaghanaselaṁ tivaṭṭāya
  rajjuyā bandhitvā olambeyya, ekasmiṁ vaṭṭe chinne dvīhi olambeyya,
  dvīsu chinnesu ekena olambetheva. 3- Tasmimpi chinne abbhakūṭaṁ viya ākāse
  tiṭṭheyya. Na tveva tassa puggalassa maggānantarassa 4- antarāyaṁ kareyyāti.
  Ayampana dīpanā parittā. Purimāva mahantā. Na kevalaṁ pana sotāpattimaggaṭṭhova
  kappaṁ ṭhapeti, itare maggasamaṅginopi ṭhapentiyeva. Tena bhagavā heṭṭhā
  gahitañca aggahitañca sabbaṁ saṅkaḍḍhitvā saddhiṁ piṭṭhivaṭṭakapuggalehi imaṁ
  tantiṁ āropesi "sabbepi maggasamaṅgino puggalā ṭhitakappino"ti.

  *  *  *  *  *  *
  Footnote: 1 chaṂa. ṭhapento 2 chaṂa. āvaṭṭentaṁ
  3 chaṂa. olambeyyeva 4 chaṂa. maggānantaraphalassa
-------------------------------------------------
[page 046]
      [18] Ariyaniddese kilesehi ārakattā ariyā. Sadevakena lokena
  araṇīyattā ariyā, ariyaṭṭho nāma parisuddhaṭṭhoti parisuddhattāpi ariyā. Sesā
  aparisuddhatāya anariyā.
      [19] Sekkhaniddese maggasamaṅgino maggakkhaṇe phalasamaṅgino ca phalakkhaṇe
  adhisīlasikkhādikā tissopi sikkhā sikkhantiyevāti sekkhā. Arahatā pana arahatta-
  phalakkhaṇe tisso sikkhā sikkhitā, puna tassa sikkhanakiccaṁ natthīti asekkhā.
  Iti satta ariyā sikkhantīti sekkhā. Khīṇāsavā aññassa santike sīlādīnaṁ
  sikkhitattā sikkhitāsekkhā nāMa. Buddhapaccekabuddhā sayambhūtatāya asikkhitāsekkhā
  nāMa. Sesā puggalā neva sikkhanti na sikkhitāti nevasekkhānāsekkhā nāMa. 1-
      [20] Tevijjaniddese paṭhamaṁ pubbenivāsadibbacakkhuñāṇāni nibbattetvā
  pacchā arahattaṁ pattopi paṭhamaṁ arahattaṁ patvā pacchā pubbenivāsadibbacakkhu-
  ñāṇāni nibbattakopi 2- tevijjoyeva nāMa. Suttantakathā pana pariyāyadesanā,
  abhidhammakathā nippariyāyadesanāti imasmiṁ ṭhāne āgamanīyameva dhuraṁ, tasmā paṭhamaṁ
  dve vijjā nibbattetvā pacchā arahattaṁ pattova idhādhippeto. Chaḷabhiññepi
  eseva nayo.
      [22] Sammāsambuddhaniddese pubbe ananussutesūti pacchimabhave sacca-
  paṭivedhato pubbe aññassa kassaci santike assutapubbesu. Tato purimapurimesu
  pana bhavesu sabbaññubodhisattā buddhasāsane pabbajitvā tīṇi piṭakāni
  uggahetvā gatapaccāgatavattaṁ āruyha kammaṭṭhānaṁ anulomagotrabhuṁ āhacca
  ṭhapenti, tasmā pacchimabhavasmiṁyeva anācariyakabhāvaṁ sandhāyetaṁ vuttaṁ. Tathā 3- hi
  tathāgato pūritapāramittā aññassa santike sāmaṁ ananussutesu saṅkhatadhammesu 4-

  *  *  *  *  *  *
  Footnote: 1 chaṂa. ayaṁ saddo na dissati 2 chaṂa....ñāṇanibbattakopi
  3 chaṂa. tadā 4 chaṂa. saṅkhatāsaṅkhatadhammesu
-------------------------------------------------
[page 047]
  "idaṁ Dukkhaṁ .pe. Ayaṁ dukkhanirodhagāminīpaṭipadā"ti attapaccakkhena ñāṇena
  sāmaṁ 1- cattāri saccāni abhisambujjhati.
      Tatthāti tasmiṁ 2- catusaccasambodhisaṅkhāte arahattamagge. Sabbaññutaṁ
  pāpuṇāti balesu ca vasībhāvanti sabbaññutañāṇe ceva 3- balesu ca ciṇṇavasībhāvaṁ
  pāpuṇāti. Buddhānañhi sabbaññutañāṇassa ceva dasabalañāṇassa ca adhigamanato
  paṭṭhāya 4- aññaṁ kātabbaṁ nāma natthi. Yathā pana ubhatosujātassa khattiyakumārassa
  abhisekappattito paṭṭhāya "idaṁ nāmissariyaṁ anāgatan"ti na vattabbaṁ, sabbaṁ āgatameva
  hoti, evameva buddhānaṁ arahattamaggassa āgamanato paṭṭhāya "ayannāma guṇo
  na āgato na paṭividdho na paccakkho"ti na vattabbo, sabbepi sabbaññuguṇā
  āgatā paṭividdhā paccakkhakatāva honti. Ayaṁ vuccatīti ayaṁ evaṁ pāramī-
  pūraṇasiddhānubhāvena ariyamaggena paṭividdhasabbaññuguṇo puggalo sammāsambuddhoti
  vuccati.
      [23] Paccekabuddhaniddesepi pubbe ananussutesūti padassa 5- pubbe
  vuttanayeneva attho veditabbo. Paccekabuddho hi pacchimabhave anācariyako
  attukkaṁsikañāṇeneva paṭividdhasacco sabbaññutañāṇe ceva 3- balesu ca ciṇṇavasībhāvaṁ
  na pāpuṇāti.
      [24] Ubhatobhāgavimuttaniddese aṭṭha vimokkhe kāyena phusitvā viharatīti
  aṭṭha samāpattiyo sahajātanāmakāyena paṭilabhitvā viharati. Paññāya cassa
  disvāti vipassanāpaññāya saṅkhāragataṁ, maggapaññāya cattāri saccāni passitvā
  cattāropi āsavā khīṇā honti. Ayaṁ vuccatīti ayaṁ evarūpo puggalo
  ubhatobhāgavimutto nāmāti vuccati. Ayañhi dvīhi bhāgehi dve vāre vimuttoti

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. tattha cāti tasmiñca
  3 chaṂa. sabbaññutaññāṇañceva 4 Ma. adhigamatthāya 5 chaṂa. pade
-------------------------------------------------
[page 048]
  Ubhatobhāgavimutto. Tatrāyaṁ theravādo:- tipiṭakacūḷanāgatthero tāva āha
  "samāpattiyā vikkhambhanavimokkhena, maggena samucchedavimokkhena vimuttoti
  ubhatobhāgehi dve vāre vimutto"ti. Tipiṭakamahādhammarakkhitatthero "nāmanissitako
  eso"ti vatvā:-
                 "acci yathā vātavegena khittaṁ 1- (upasīvāti bhagavā)
                  atthaṁ paleti na upeti saṅkhaṁ
                  evaṁ munī nāmakāyā vimutto
                  atthaṁ paleti na upeti saṅkhan"ti 2-
  vatvā suttaṁ āharitvā "nāmakāyato ca rūpakāyato ca vimuttattā 3-
  ubhatobhāgavimutto"ti āha. Tipiṭakacūḷābhayatthero panāha "samāpattiyā vikkhambhana-
  vimokkhena ekavāraṁ vimutto, maggena samucchedavimokkhena ekavāraṁ vimuttoti
  ubhatobhāgavimutto"ti. Ime pana tayopi therā paṇḍitā, tiṇṇampi vāde
  kāraṇaṁ dissatīti tiṇṇampi vādaṁ tantiṁ katvā ṭhapayiṁsu.
      Saṅkhepato pana arūpasamāpattiyā rūpakāyato vimutto maggena nāmakāyato vimuttoti
  ubhohi bhāgehi vimuttattā ubhatobhāgavimutto. So catunnaṁ arūpasamāpattīnaṁ
  ekekato vuṭṭhāya saṅkhāre sammasitvā arahattappattānaṁ catunnaṁ nirodhā
  vuṭṭhāya arahattappattassa anāgāmino ca vasena pañcavidho hoti. Tattha purimā cattāro
  samāpattisīsaṁ nirodhaṁ na samāpajjantīti pariyāyena ubhatobhāgavimuttā nāMa.
  Aṭṭhasamāpattilābhī anāgāmī taṁ samāpajjitvā tato vuṭṭhāya vipassanaṁ vaḍḍhetvā
  arahattaṁ pattoti nippariyāyena ubhatobhāgavimuttaseṭṭho nāMa. Nanu ca arūpā-
  vacarajjhānampi upekkhācittekaggatāhi duvaṅgikaṁ rūpācavaracatutthajjhānampi, tasmā

  *  *  *  *  *  *
  Footnote: 1 chaṂa. khittā 2 khu.su. 25/1081/539 3 chaṂa. suvimuttattā
-------------------------------------------------
[page 049]
  Tampi padaṭṭhānaṁ katvā arahattappattena ubhatobhāgavimuttena bhavitabbanti.
  Na bhavitabbaṁ. Kasmā? rūpakāyato avimuttattā. Tañhi kilesakāyatova vimuttaṁ,
  Na rūpakāyato, tasmā tato vuṭṭhāya arahattappatto ubhatobhāgavimutto nāma na
  hoti. Arūpāvacarampana nāmakāyato ca vimuttaṁ rūpakāyato cāti tadeva pādakaṁ
  katvā arahattappatto ubhatobhāgavimutto nāma 1- hotīti veditabbo.
      [25] Paññāvimuttaniddese paññāya vimuttoti paññāvimutto. So
  sukkhavipassako catūhi jhānehi vuṭṭhāya arahattappattā cattāro cāti pañcavidho
  hoti. Etesu hi ekopi aṭṭhavimokkhalābhī na hoti. Teneva na heva kho aṭṭha
  vimokkhetiādimāha. Arūpāvacarajjhānesu pana ekasmiṁ sati ubhatobhāgavimuttoyeva
  nāma hotīti.
      [26] Kāyasakkhiniddese ekacce āsavāti heṭṭhimamaggattayavajjhā. Ayaṁ
  vuccatīti ayaṁ evarūpo puggalo kāyasakkhīti vuccati. So hi phuṭṭhantaṁ sacchikarotīti
  kāyasakkhī. Jhānapphalaṁ 2- paṭhamaṁ phusati pacchā nirodhanibbānaṁ sacchikarotītipi kāyasakkhī.
  So sotāpattiphalaṭṭhaṁ ādiṁ katvā yāva arahattamaggaṭṭhā chabbidho hotīti.
      [27] Diṭṭhippattaniddese idaṁ dukkhanti idaṁ dukkhaṁ, ettakaṁ dukkhaṁ,
  na ito uddhaṁ dukkhaṁ. Dukkhasamudayādīsupi eseva nayo. Yathābhūtaṁ pajānātīti
  ṭhapetvā taṇhaṁ pañcupādānakkhandhe "dukkhe saccan"ti yāthāvasarasato pajānāti.
  Taṇhā pana dukkhaṁ samudeti 3- janeti nibbatteti pabhāveti, tato taṁ dukkhaṁ
  samudeti, tasmā naṁ "ayaṁ dukkhasamudayo"ti yathābhūtaṁ pajānāti. Yasmā pana idaṁ
  dukkhañca samudayo ca nibbānaṁ patvā nirujjhanti vūpasamanti appavattiṁ gacchanti,
  tasmā naṁ "ayaṁ dukkhanirodho"ti yathābhūtaṁ pajānāti. Ariyo pana aṭṭhaṅgiko
  maggo taṁ dukkhaṁ nirodhaṁ gacchati, tena taṁ "ayaṁ dukkhanirodhagāminīpaṭipadā"ti

  *  *  *  *  *  *
  Footnote: 1 chaṂa. ayaṁ saddo na dissati 2 chaṂa. jhānaphassaṁ 3 chaṂa. ayaṁ pāṭho na dissati
-------------------------------------------------
[page 050]
  Yathābhūtaṁ pajānāti. Ettāvatā nānākkhaṇe saccavavatthānaṁ dassitaṁ hoti. 1- Idāni
  ekakkhaṇe dassetuṁ tathāgatappaveditātiādimāha. Tattha tathāgatappaveditāti
  mahābodhimaṇḍe nisīditvā tathāgatena paṭividdhā viditā pākaṭaṁ katā. 2- Dhammāti
  catusaccadhammā. Vodiṭṭhā hontīti suṭṭhu diṭṭhā honti. Vocaritāti suṭṭhu
  caritā, 3- tesu anena paññā suṭṭhu carāpitā hotīti attho. Ayaṁ vuccatīti
  ayaṁ evarūpo puggalo diṭṭhippattoti vuccati. Ayañhi diṭṭhantaṁ pattoti
  diṭṭhippatto. "dukkhā Saṅkhārā, sukho nirodho"ti ñāṇaṁ hoti diṭṭhaṁ viditaṁ
  sacchikataṁ phusitaṁ 4- paññāyāti diṭṭhippatto. Ayampi kāyasakkhī viya chabbidhova hoti.
      [28] Saddhāvimuttaniddese no ca kho yathā diṭṭhippattassāti yathā diṭṭhip-
  pattassa āsavā parikkhīṇā, na evaṁ saddhāvimuttassāti attho. Kimpana nesaṁ
  kilesappahāne nānattaṁ atthīti? natthi. Atha kasmā saddhāvimutto diṭṭhippattaṁ
  na pāpuṇātīti. Āgamanīyanānattena, diṭṭhippatto hi āgamanamhi kilese
  vikkhambhento appadukkhena appakasirena akilamantova vikkhambhetuṁ sakkoti,
  saddhāvimutto pana dukkhena kasirena kilamanto hutvā vikkhambhetuṁ sakkoti, tasmā
  diṭṭhippattaṁ na pāpuṇāti. Apica nesaṁ paññāyapi nānattaṁ atthiyeva. Diṭṭhip-
  pattassa hi upari tiṇṇaṁ maggānaṁ vipassanāñāṇaṁ tikkhaṁ sūraṁ pasannaṁ hutvā vahati,
  saddhāvimuttassa vipassanāñāṇaṁ no tikkhaṁ sūraṁ pasannaṁ hutvā vahati, tasmā so
  diṭṭhippattaṁ na pāpuṇāti.
      Yathā hi dvīsu taruṇesu sippaṁ dassentesu ekassa hatthe tikhiṇo asi
  ekassa kuṇṭho, tikhiṇena asinā kadalī chijjamānā saddaṁ na karoti, kuṇṭhena
  asinā chijjamānā "kaṭakaṭā"ti saddaṁ karoti. Tattha tikhiṇena asinā saddaṁ

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. pākaṭīkatā
  3 chaṂa. sucaritā 4 chaṂa. passitaṁ
-------------------------------------------------
[page 051]
  Akarontiyāeva kadaliyā chedanaṁ viya diṭṭhippattassa tiṇṇaṁ maggānaṁ vipassanā-
  ñāṇassa tikhiṇasūravippasannabhāvo, kuṇṭhena asinā saddaṁ karontiyāpi kadaliyā
  chedanaṁ viya saddhāvimuttassa tiṇṇaṁ maggānaṁ vipassanāñāṇassa atikhiṇāsūrappasanna-
  bhāvo veditabbo. Imaṁ pana nayaṁ "no"ti paṭikkhipitvā āgamanīyanānatteneva
  saddhāvimutto diṭṭhippattaṁ na pāpuṇātīti sanniṭṭhānaṁ kataṁ.
       Āgamaṭṭhakathāsu pana vuttaṁ "etesu hi saddhāvimuttassa pubbabhāgamaggakkhaṇe
  saddahantassa viya okappentassa viya adhimuccantassa viya ca kilesakkhayo hoti,
  diṭṭhippattassa pubbabhāgamaggakkhaṇe kilesacchedakañāṇaṁ adandhaṁ tikhiṇaṁ sūraṁ hutvā
  vahati, tasmā yathā nāma atikhiṇena 1- asinā kadaliṁ chindantassa chinnaṭṭhānaṁ
  na maṭṭhaṁ hoti, asi na sīghaṁ vahati, saddo suyyati, balavataro vāyāmo kātabbo
  hoti. Evarūpā saddhāvimuttassa pubbabhāgamaggabhāvanā. Yathā pana tikhiṇanissitena 2-
  asinā kadaliṁ chindantassa chinnaṭṭhānaṁ maṭṭhaṁ hoti, asi sīghaṁ vahati, saddo
  na suyyati, balavavāyāmakiccaṁ na hoti. Evarūpā diṭṭhippattassa pubbabhāgamaggabhāvanā
  veditabbā"ti. Ayaṁ vuccatīti ayaṁ evarūpo puggalo saddhāvimuttoti vuccati.
  Ayañhi saddahanto vimuttoti saddhāvimutto. Ayampi kāyasakkhī viya chabbidhova hoti.
      [29] Dhammānusārīniddese paṭipannassāti iminā sotāpattimaggaṭṭho
  dassito. Adhimattanti balavaṁ. Paññaṁ vāhetīti paññāvāhī. Paññā imaṁ puggalaṁ
  vahatīti paññāvāhītipi vuttaṁ hoti. Paññāpubbaṅgamanti paññaṁ purecārikaṁ katvā.
  Ayaṁ vuccatīti ayaṁ evarūpo puggalo dhammānusārīti vuccati. So hi paññāsaṅkhātena
  dhammena sarati anussaratīti dhammānusārī. Sotāpattimaggaṭṭhassetaṁ 3- nāmaṁ. Phale
  pana patte diṭṭhippatto nāma hoti.

  *  *  *  *  *  *
  Footnote: 1 Ma. nātitikhiṇena 2 chaṂa. sunisiteneva 3 chaṂa. sotāpattimaggaṭṭhassevetaṁ
-------------------------------------------------
[page 052]
      [30] Saddhānusārīniddese saddhaṁ vāhetīti saddhāvāhī. Saddhā imaṁ puggalaṁ
  vahatīti saddhāvāhītipi vuttameva. Saddhāpubbaṅgamanti saddhaṁ purecārikaṁ katvā.
  Ayaṁ vuccatīti ayaṁ evarūpo puggalo saddhānusārīti vuccati. So hi saddhāya sarati
  anussaratīti saddhānusārī. Sotāpattimaggaṭṭhassetaṁ nāmaṁ. Phale pana patte
  saddhāvimutto nāma hoti. Lokuttaradhammañhi nibbattentānaṁ dve dhurāni nāma,
  dve abhinivesā nāma, dve sīsāni nāMa. Tattha saddhādhuraṁ paññādhuranti dve
  dhurāni nāMa. Eko pana bhikkhu samathābhinivesavasena 1- abhinivisati, eko
  vipassanābhinivesavasenāti 2- ime dve abhinivesā nāMa. Eko ca matthakaṁ pāpuṇanto
  ubhatobhāgavimutto hoti, eko paññāvimuttoti imāni dve sīsāni nāMa. Ye
  keci hi lokuttaradhammaṁ nibbattenti, sabbe te ime dve dhamme dhuraṁ katvā
  imesu dvīsu ṭhānesu abhinivisitvā imehi dvīhi sīsehi 3- vimuccanti. Tesu
  yo bhikkhu aṭṭhasamāpattilābhī paññaṁ dhuraṁ katvā samathavasena abhiniviṭṭho aññataraṁ
  arūpasamāpattiṁ padaṭṭhānaṁ katvā vipassanaṁ paṭṭhapetvā arahattaṁ pāpuṇāti, so
  sotāpattimaggakkhaṇe dhammānusārī nāma, parato pana chasu ṭhānesu kāyasakkhī
  nāma, arahattaphale patte ubhatobhāgavimutto nāMa.
      Aparo paññameva dhuraṁ katvā vipassanāvasena abhiniviṭṭho suddhasaṅkhāre
  vā rūpāvacarajjhānesu vā aññataraṁ sammasitvā arahattaṁ pāpuṇāti, ayampi
  sotāpattimaggakkhaṇeyeva dhammānusārī nāma, parato pana chasu ṭhānesu diṭṭhippatto
  nāma, arahatte patte paññāvimutto nāMa. Idha dve nāmāni apubbāni, tāni
  purimehi saddhiṁ pañca honti. Aparo aṭṭhasamāpattilābhī saddhaṁ dhuraṁ katvā
  samāpattivasena 4- abhiniviṭṭho aññataraṁ arūpasamāpattiṁ padaṭṭhānaṁ katvā vipassanaṁ

  *  *  *  *  *  *
  Footnote: 1 chaṂa. samathābhinivesena 2 chaṂa. vipassanābhinivesenāti
  3 chaṂa. ṭhānehi 4 chaṂa. samādhivasena
-------------------------------------------------
[page 053]
  Paṭṭhapetvā arahattaṁ pāpuṇāti, ayaṁ sotāpattimaggakkhaṇe saddhānusārī nāma,
  parato chasu ṭhānesu kāyasakkhīyeva nāma, arahatte patte ubhatobhāgavimuttoyeva
  nāMa. Idha ekameva nāmaṁ apubbaṁ, tena saddhiṁ purimāni pañca cha honti.
  Aparo saddhameva dhuraṁ katvā vipassanāvasena abhiniviṭṭho suddhasaṅkhāre vā
  rūpāvacarajjhānesu vā aññataraṁ sammasitvā arahattaṁ pāpuṇāti, ayampi
  sotāpattimaggakkhaṇe saddhānusārī nāma, parato chasu ṭhānesu saddhāvimutto nāma,
  arahatte patte paññāvimutto nāMa. Idhāpi ekameva nāmaṁ apubbaṁ, tena
  saddhiṁ purimāni cha satta honti. Ime satta puggalā loke aggadakkhiṇeyyā
  nāma honti. 1-
      [31] Sattakkhattuparamaniddese sattakkhattunti satta vāre. Sattakkhattuparamā
  bhavūpapatti attabhāvaggahaṇaṁ assa, tato paraṁ aṭṭhamaṁ bhavaṁ nādiyatīti sattakkhattuparamo.
  Sotāpanno hotīti ettha sototi ariyamaggo. Tena samannāgato sotāpanno
  nāMa. Yathāha:-
          "soto sototi hidaṁ sāriputta vuccati, katamo nu kho
        sāriputta sototi. Ayameva hi bhante ariyo aṭṭhaṅgiko maggo
        soto. Seyyathīdaṁ, sammādiṭṭhi .pe. Sammāsamādhīti. Sotāpanno
        sotāpannoti hidaṁ sāriputta vuccati, katamo nu kho sāriputta
        sotāpannoti. Yo hi bhante iminā ariyena aṭṭhaṅgikena
        maggena samannāgato, ayaṁ vuccati sotāpanno, svāyaṁ āyasmā
        evaṁnāmo evaṁgotto iti vā"ti. 2-
      Evaṁ maggakkhaṇepi sotāpanno nāma hoti. Idha pana maggena phalassa
  nāmaṁ dinnanti phalakkhaṇe sotāpanno adhippeto.

  *  *  *  *  *  *
  Footnote: 1 chaṂa. nāmāti 2 saṁṂa. 19/1001/300
-------------------------------------------------
[page 054]
      Avinipātadhammoti vinipātasaṅkhātaṁ apāyaṁ upapattivasena agamanabhāvo. 1-
  Niyatoti magganiyāmena niyato. Sambodhiparāyanoti bujjhanakabhāvaparāyano. So
  hi paṭiladdhamaggena bujjhatīti sambodhiparāyano, upari tīhi maggehi avassaṁ
  bujjhissatīti vā sambodhiparāyano. Deve ca manusse cāti devalokañca
  manussalokañca. Sandhāvitvā saṁsaritvāti paṭisandhivasena aparāparaṁ gantvā.
  Dukkhassantaṁ karotīti vaṭṭadukkhassa pariyantaṁ parivaṭumaṁ karoti. Ayaṁ vuccatīti ayaṁ
  evarūpo puggalo sattakkhattuparamo nāma vuccati. Ayampana kālena devalokassa,
  kālena manussalokassa vasena missakabhavena kathitoti veditabbo.
      [32] Kolaṁkolaniddese kulato kulaṁ gacchatīti kolaṁkolo. Sotāpatti-
  phalasacchikiriyato hi paṭṭhāya nīce kule upapatti nāma natthi, mahābhogakulesuyeva
  nibbattatīti attho. Dve vā tīṇi vā kulānīti devamanussavasena dve vā
  tayo vā bhave. Iti ayampi missakabhaveneva kathito, desanāmattameva cetaṁ "dve
  vā tīṇi vā"ti. Yāva chaṭṭhabhavā saṁsaranto pana kolaṁkolova hoti, 2- vaṭṭadukkhassa
  pariyantaṁ parivaṭumaṁ karoti. 2-
      [33] Ekabījiniddese khandhabījaṁ nāma kathitaṁ. Yassa hi sotāpannassa
  ekaṁyeva khandhabījaṁ atthi, ekaṁ attabhāvaggahaṇaṁ, so ekabījī nāMa. Mānusakaṁ
  bhavanti idaṁ panettha desanāmattameva, devabhavaṁ nibbattetītipi pana vattuṁ
  vaṭṭatiyeva. Bhagavatā gahitanāmavaseneva cetāni etesaṁ nāmāni. Ettakañhi 3-
  ṭhānaṁ gato sattakkhattuparamo nāma hoti, ettakaṁ kolaṁkolo, ettakaṁ ekabījīti
  bhagavatā etesaṁ nāmaṁ gahitaṁ. Niyamato pana ayaṁ sattakkhattuparamo, ayaṁ kolaṁkolo,
  ayaṁ ekabījīti natthi.

  *  *  *  *  *  *
  Footnote: 1 chaṂa. anāgamanasabhāvo, Sī. anāgamanabhāvo
  2-2 chaṂa. ime pāṭhā na dissanti 3 chaṂa. hi-saddo na dissati
-------------------------------------------------
[page 055]
      Ko pana tesaṁ etaṁ pabhedaṁ niyametīti? keci tāva therā "pubbahetu
  niyametī"ti vadanti. Keci "paṭhamamaggo ", keci "upari tayo maggā ", keci "tiṇṇaṁ
  maggānaṁ vipassanā"ti. Tattha "pubbahetu niyametī"ti vāde "paṭhamamaggassa
  upanissayo kato nāma hoti. Upari tayo maggā nirūpanissayā uppannā"ti
  vacanaṁ āpajjati. "paṭhamamaggo Niyametī"ti vāde upari tiṇṇaṁ maggānaṁ
  niratthakatā āpajjati. "upari Tayo maggā niyamentī"ti vāde "paṭhamamagge
  anuppanneyeva upari tayo maggā uppannā"ti āpajjati. "tiṇṇaṁ Maggānaṁ
  vipassanā niyametī"ti vādo pana yujjati. Sace hi upari tiṇṇaṁ maggānaṁ
  vipassanā balavatī hoti, ekabījī nāma hoti, tato mandatarāya kolaṁkolo,
  tato mandatarāya sattakkhattuparamoti.
      Ekacco hi sotāpanno vaṭṭajjhāsayo hoti vaṭṭābhirato, punappunaṁ
  vaṭṭasmiṁyeva vicarati sandissati, anāthapiṇḍikaseṭṭhī visākhā upāsikā
  cūḷarathamahārathadevaputtā anekavaṇṇo devaputto sakko devarājā nāgadatto
  devaputtoti ime hi ettakā janā vaṭṭajjhāsayā vaṭṭābhiratā ādito
  paṭṭhāya 1- chasu devalokesu nibbattā devesuyeva sodhetvā 1- akaniṭṭhe ṭhatvā
  parinibbāyissanti, ime idha na gahitā. Na kevalañcime, yopi manussesuyeva
  sattakkhattuṁ saṁsaritvā arahattaṁ pāpuṇāti, yopi devaloke nibbatto devesuyeva
  sattakkhattuṁ aparāparaṁ saṁsaritvā arahattaṁ pāpuṇāti, imepi idha na gahitā.
  Missakabhavavaseneva panettha sattakkhattuparamakolaṁkolā mānussakabhavanibbattakoyeva
  ca ekabījī gahitoti veditabbo. Tattha ekeko dukkhāpaṭipadādivasena
  catubbidhabhāvaṁ āpajjati. Saddhādhureneva cattāro sattakkhattuparamā, cattāro
  kolaṁkolā, cattāro ekabījinoti dvādasa honti. Sace paññāya sakkā

  *  *  *  *  *  *
  Footnote: 1-1 chaṂa. cha devaloke sodhetvā
-------------------------------------------------
[page 056]
  Nibbattetuṁ, "ahaṁ lokuttaradhammaṁ nibbattessāmī"ti evaṁ paññaṁ dhuraṁ katvā
  sattakkhattuparamādibhāvaṁ pattāpi paṭipadāvasena dvādasevāti ime catuvīsati
  sotāpannā ihaṭṭhakanijjhānikavaseneva imasmiṁ ṭhāne kathitāti veditabbā.
      [34] Sakadāgāminiddese paṭisandhivasena sakiṁ āgacchatīti sakadāgāmī.
  Sakidevāti ekavāraṁyeva. Imaṁ lokaṁ āgantvāti iminā pañcasu sakadāgāmīsu
  cattāro vajjetvā ekova gahito. Ekacco hi idha sakadāgāmiphalaṁ patvā
  idheva parinibbāyati, ekacco idha patvā devaloke parinibbāyati, ekacco
  devaloke patvā tattheva parinibbāyati, ekacco devaloke patvā idhūpapajjitvā
  parinibbāyati. Ime cattāropi idha na gahitā. Yo pana idha patvā devaloke
  yāvatāyukaṁ vasitvā puna idhūpapajjitvā parinibbāyati, ayaṁ ekova idha gahitoti
  veditabbo. Sesamettha yaṁ vattabbaṁ siyā, taṁ sabbaṁ heṭṭhā dhammasaṅgahaṭṭhakathāya 1-
  lokuttarakusalaniddese vuttameva. Imassa pana sakadāgāmino ekabījinā saddhiṁ
  kiṁ nānākaraṇanti. Ekabījissa ekāva paṭisandhi, sakadāgāmissa dve paṭisandhiyo.
  Idaṁ tesaṁ nānākaraṇanti.
      [35] Anāgāminiddese orambhāgiyānaṁ saññojanānanti oraṁ vuccati
  kāmadhātu. Yassa imāni pañca bandhanāni appahīnāni honti, so bhavagge
  nibbattopi gilitabaliso maccho viya dīghasuttakena pāde baddhakāko viya ca 2- tehi
  bandhanehi ākaḍḍhiyamāno kāmadhātuyameva patatīti 3- pañca bandhanāni orambhāgiyānīti
  vuccanti, heṭṭhābhāgiyāni heṭṭhākoṭṭhāsikānīti attho. Parikkhayāti tesaṁ
  bandhanānaṁ parikkhayena. Opapātikoti upapātayoniko. Imināssa gabbhaseyyā
  paṭikkhittā honti. Tattha parinibbāyīti tattha sudadhāvāsadevaloke 4- parinibbāyitā.

  *  *  *  *  *  *
  Footnote: 1 saṅgaṇī.A. 1/361/296 2 chaṂa. ayaṁ saddo na dissati
  3 chaṂa. pavattatīti 4 chaṂa. suddhāvāsaloke
-------------------------------------------------
[page 057]
  Anāvattidhammo tasmā lokāti paṭisandhiggahaṇavasena tasmā lokā idha
  anāvattanasabhāvo. Buddhadassanatheradassanadhammassavanānaṁ panatthāyassa āgamanaṁ
  anivāritaṁ. Ayaṁ vuccatīti ayaṁ evaṁvidho puggalo paṭisandhivasena puna anāgamanato
  anāgāmī nāma vuccati.
      [36] Antarāparinibbāyiniddese upapannaṁ vā samanantarāti upapanna-
  samanantarā vā hutvā. Appattaṁ vā vemajjhaṁ āyuppamāṇanti āyuppamāṇaṁ
  vemajjhaṁ appattaṁ vā hutvā ariyamaggaṁ sañjanetīti attho. Vāsaddavikappato
  pana vemajjhaṁ pattantipi attho veditabbo. Evaṁ tayo antarāparinibbāyino
  siddhā honti. Upariṭṭhimānaṁ saññojanānanti upari pañcannaṁ uddhambhāgiyānaṁ
  saññojanānaṁ aṭṭhannaṁ vā kilesānaṁ. Pahānāyāti etesaṁ pajahanatthāya maggaṁ
  sañjaneti. Ayaṁ vuccatīti ayaṁ evarūpo puggalo āyuvemajjhassa antarāyeva
  parinibbāyanato antarāparinibbāyīti vuccati.
      [37] Upahaccaparinibbāyiniddese atikkamitvā vemajjhaṁ āyuppamāṇanti
  āyuppamāṇaṁ vemajjhaṁ atikkamitvā. Upahacca vā kālakiriyanti upagantvā
  kālakiriyaṁ, āyukkhayassa āsannaṁ 1- ṭhatvāti attho. Ayaṁ vuccatīti ayaṁ evarūpo
  puggalo avihesu tāva kappasahassappamāṇassa āyuno pañcakappasatasaṅkhātaṁ
  vemajjhaṁ atikkamitvā chaṭṭhe vā kappasate sattamaṭṭhamanavamānaṁ vā aññatarasmiṁ
  dasameyeva vā kappasate ṭhatvā arahattaṁ patvā kilesaparinibbānena parinibbāyanato
  upahaccaparinibbāyīti vuccati.
      [38] Asaṅkhārasasaṅkhāraparinibbāyiniddesesu asaṅkhārena appadukkhena
  adhimattappayogaṁ akatvāva kilesaparinibbānena parinibbānadhammoti

  *  *  *  *  *  *
  Footnote: 1 chaṂa. āsanne
-------------------------------------------------
[page 058]
  Asaṅkhāraparinibbāyī. Sasaṅkhārena dukkhena kasirena adhimattappayogaṁ katvāva kilesa-
  parinibbānena parinibbānadhammoti sasaṅkhāraparinibbāyī.
      [40] Uddhaṁsotaniddese uddhaṁvāhibhāvena uddhamassa taṇhāsotaṁ vaṭṭasotaṁ
  vāti uddhaṁsoto. Uddhaṁ vā gantvā paṭilabhitabbato uddhamassa maggasotanti
  uddhaṁsoto. Akaniṭṭhaṁ gacchatīti akaniṭṭhagāmī. Avihā cuto atappaṁ gacchatītiādīsu
  avihe kappasahassaṁ vasanto arahattaṁ pattuṁ asakkuṇitvā atappaṁ gacchati. Tatrāpi
  dve kappasahassāni vasanto arahattaṁ pattuṁ asakkuṇitvā sudassaṁ gacchati.
  Tatrāpi cattāri kappasahassāni vasanto arahattaṁ pattuṁ asakkuṇitvā sudassiṁ
  gacchati. Tatrāpi aṭṭha kappasahassāni vasanto arahattaṁ pattuṁ asakkuṇitvā
  akaniṭṭhaṁ gacchati, tattha vasanto ariyamaggaṁ sañjanetīti attho.
      Imesampana anāgāmīnaṁ pabhedajānanatthaṁ uddhaṁsotoakaniṭṭhagāmīnaṁ catukkaṁ
  veditabbaṁ:- tattha yo avihāto paṭṭhāya cattāro devaloke sodhetvā
  akaniṭṭhaṁ gantvā parinibbāyati, ayaṁ uddhaṁsotoakaniṭṭhagāmī nāMa. Yo pana
  heṭṭhā tayo devaloke sodhetvā sudassīdevaloke ṭhatvā parinibbāyati, ayaṁ
  uddhaṁsoto na akaniṭṭhagāmī nāMa. Yo pana ito akaniṭṭhameva gantvā
  parinibbāyati, ayaṁ na uddhaṁsoto akaniṭṭhagāmī nāMa. Yo pana heṭṭhā catūsu
  devalokesu tattha tattheva parinibbāyati, ayaṁ na uddhaṁsoto na akaniṭṭhagāmī
  nāmāti evamete aṭṭhacattāḷīsaṁ anāgāmino honti.
      Kathaṁ? avihesu 1- tāva tayo antarāparinibbāyino, eko upahacca-
  parinibbāyī, eko uddhaṁsoto, te asaṅkhāraparinibbāyino pañca, sasaṅkhāra-
  parinibbāyino pañcāti dasa honti. Tathā atappāsudassāsudassīsūti cattāro

  *  *  *  *  *  *
  Footnote: 1 chaṂa. avihe
-------------------------------------------------
[page 059]
  Dasakā cattāḷīsaṁ, akaniṭṭhe pana uddhaṁsoto natthi, tayo pana
  antarāparinibbāyino, eko upahaccaparinibbāyī, te asaṅkhāraparinibbāyino
  cattāro, sasaṅkhāraparinibbāyino cattāroti aṭṭha. Evaṁ aṭṭhacattāḷīsaṁ honti.
      Te sabbepi ayapappaṭikopamāya 1- dīpitā:- divasaṁ santattānampi hi
  ārakaṇṭakapipphalikanakhacchedanānaṁ ayomukhe haññamāne pappaṭikā uppajjitvāva
  parinibbāyati, 2- evarūpo paṭhamo antarāparinibbāyī veditabbo. Kasmā?
  uppannasamanantarāva kilesaparinibbāyanato. 3- Tato mahantatare ayomukhe
  haññamāne pappaṭikā ākāsaṁ ullaṅghitvā parinibbāyati, 2- evarūpo dutiyo
  antarāparinibbāyī veditabbo. 4- Kasmā? vemajjhaṁ appatvā parinibbāyanato. Tato
  mahantatare ayomukhe haññamāne pappaṭikā ākāsaṁ ullaṅghitvā nivattamānā
  paṭhaviyaṁ anupahaccatalā hutvā parinibbāyati, evarūpo tatiyo antarāparinibbāyī
  veditabbo. 4- Kasmā? vemajjhaṁ patvā anupahacca parinibbāyanato. Tato mahantatare
  ayomukhe haññamāne pappaṭikā ākāsaṁ ullaṅghitvā paṭhaviyaṁ patitvā upahaccatalā
  hutvā parinibbāyati, 2- evarūpo upahaccaparinibbāyī veditabbo. Kasmā?
  kālakiriyaṁ upagantvā āyugatiṁ khepetvā parinibbāyanato. Tato mahantatare
  ayomukhe haññamāne pappaṭikā paritte tiṇakaṭṭhe patitvā taṁ parittaṁ tiṇakaṭṭhaṁ
  jhāpetvā parinibbāyati, 2- evarūpo asaṅkhāraparinibbāyī veditabbo. Kasmā?
  appayogena lahusāya gatiyā parinibbāyanato. Tato mahantatare ayomukhe haññamāne
  pappaṭikā vipule tiṇakaṭṭhapuñje patitvā taṁ vipulaṁ tiṇakaṭṭhapuñjaṁ jhāpetvā
  parinibbāyati, 2- evarūpo sasaṅkhāraparinibbāyī veditabbo. Kasmā? sappayogena
  alahusāya gatiyā parinibbāyanato. Aparā mahantesu tiṇakaṭṭhapuñjesu patati,

  *  *  *  *  *  *
  Footnote: 1 chaṂa. papaṭikopamāya 2 chaṂa. nibbāyati
  3 chaṂa. kilesaparinibbānena parinibbāyanato 4 chaṂa. daṭṭhabbo
-------------------------------------------------
[page 060]
  Tattha mahantesu tiṇakaṭṭhapuñjesu jhāyamānesu vītaccitaṅgāro vā jālā vā
  uppajjitvā 1- kammārasālaṁ jhāpetvā gāmanigamanagararaṭṭhaṁ jhāpetvā samuddantaṁ
  patvā parinibbāyati, 2- evarūpo uddhaṁsoto akaniṭṭhagāmī daṭṭhabbo. Kasmā?
  anekabhavabījavipphāraṁ phussa phussa byantīkatvā parinibbāyanato. Yasmā pana
  ārakaṇṭakādibhedaṁ khuddakampi mahantampi ayokapālameva, tasmā sutte sabbavāresu
  ayokapālantveva vuttaṁ. 3- Yathāha:-
             idha bhikkhave bhikkhu evaṁ paṭipanno hoti "no cassa,
        no ca me siyā, na bhavissati, na me bhavissati, yadatthi yaṁ bhūtaṁ, taṁ
        pajahāmī"ti upekkhaṁ paṭilabhati. So bhave na rajjati, sambhave na
        sajjati. 4- Atthuttari padaṁ santaṁ sammappaññāya passati. Tañca
        khvassa padaṁ na sabbena sabbaṁ sacchikataṁ hoti, tassa na sabbena
        sabbaṁ mānānusayo pahīno hoti, na sabbena sabbaṁ bhavarāgānusayo
        pahīno hoti, na sabbena sabbaṁ avijjānusayo pahīno hoti.
        So pañcannaṁ orambhāgiyānaṁ saññojanānaṁ parikkhayā antarāparinibbāyī
        hoti. Seyyathāpi bhikkhave divasasantatte 5- ayokapāle
        haññamāne pappaṭikā nibbattitvā nibbāyeyya, evameva kho
        bhikkhave bhikkhu evaṁ paṭipanno hoti no cassa .pe.
        Antarāparinibbāyī hoti.
              Idha pana bhikkhave bhikkhu evaṁ paṭipanno hoti no
        cassa .pe. Antarāparinibbāyī hoti. Seyyathāpi bhikkhave
        divasasantatte ayokapāle haññamāne pappaṭikā nibbattitvā

  *  *  *  *  *  *
  Footnote: 1 chaṂa. uppatitvā 2 chaṂa. nibbāyati 3 aṅ.sattaka.23/52/71 (syā)
  4 chaṂa. na rajjati 5 chaṂa. divasaṁ santatte
-------------------------------------------------
[page 061]
        Uppatitvā nibbāyeyya, evameva kho bhikkhave bhikkhu evaṁ paṭipanno
        hoti no cassa .pe. Antarāparinibbāyī hoti.
              Idha pana bhikkhave bhikkhu evaṁ paṭipanno hoti no cassa
        .pe. Antarāparinibbāyī hoti. Seyyathāpi bhikkhave divasasantatte
        ayokapāle haññamāne pappaṭikā nibbattitvā uppatitvā
        anupahaccatalaṁ nibbāyeyya, evameva kho bhikkhave bhikkhu evaṁ
        paṭipanno hoti no cassa .pe. Antarāparinibbāyī hoti.
              Idha pana bhikkhave bhikkhu evaṁ paṭipanno hoti no cassa
        .pe. Upahaccaparinibbāyī hoti. Seyyathāpi bhikkhave divasasantatte
        ayokapāle haññamāne pappaṭikā nibbattitvā uppatitvā
        upahaccatalaṁ nibbāyeyya, evameva kho bhikkhave bhikkhu evaṁ paṭipanno
        hoti no cassa .pe. Upahaccaparinibbāyī hoti.
              Idha pana bhikkhave bhikkhu evaṁ paṭipanno hoti no cassa
        .pe. Parikkhayā asaṅkhāraparinibbāyī hoti. Seyyathāpi bhikkhave
        divasasantatte ayokapāle haññamāne pappaṭikā nibbattitvā
        uppatitvā paritte tiṇapuñaje vā kaṭṭhapuñje vā nipateyya,
        sā tattha aggimpi janeyya, dhūmampi janeyya, aggimpi janetvā
        dhūmampi janetvā tameva parittaṁ tiṇapuñjaṁ vā kaṭṭhapuñjaṁ vā
        pariyādiyitvā anāhārā nibbāyeyya, evameva kho bhikkhave bhikkhu
        evaṁ paṭipanno hoti no cassa .pe. Parikkhayā
        asaṅkhāraparinibbāyī hoti.
              Idha pana bhikkhave bhikkhu evaṁ paṭipanno hoti no cassa
        .pe. Sasaṅkhāraparinibbāyī hoti. Seyyathāpi bhikkhave
-------------------------------------------------
[page 062]
        Divasasantatte ayokapāle haññamāne pappaṭikā nibbattitvā
        uppatitvā vipule tiṇapuñje vā kaṭṭhapuñje vā nipateyya, sā
        tattha aggimpi janeyya .pe. Tameva vipulaṁ tiṇapuñjaṁ vā kaṭṭhapuñjaṁ
        vā pariyādiyitvā anāhārā nibbāyeyya, evameva kho bhikkhave
        bhikkhu evaṁ paṭipanno hoti no cassa .pe. Sasaṅkhāraparinibbāyī
        hoti.
              Idha pana bhikkhave bhikkhu evaṁ paṭipanno hoti no cassa
        .pe. Parikkhayā uddhaṁsoto hoti akaniṭṭhagāmī. Seyyathāpi
        bhikkhave divasasantatte ayokapāle haññamāne pappaṭikā
        nibbattitvā uppatitvā mahante tiṇapuñje vā kaṭṭhapuñje vā
        nipateyya, sā tattha aggimpi janeyya .pe. Tameva mahantaṁ
        tiṇapuñjaṁ vā kaṭṭhapuñjaṁ vā pariyādiyitvā gacchampi daheyya, 1-
        dāyampi 1- daheyya, gacchampi dahitvā dāyampi dahitvā haritantaṁ
        vā 2- selantaṁ vā udakantaṁ vā ramaṇīyaṁ vā bhūmibhāgaṁ āgamma
        anāhārā nibbāyeyya, evameva kho bhikkhave bhikkhu evaṁ paṭipanno
        hoti no cassa .pe. Parikkhayā uddhaṁsoto hoti akaniṭṭhagāmīti.
      [41-44] Sotāpattiphalasacchikiriyāya paṭipannādiniddesā uttānatthāva.
  Ayaṁ vuccati puggalo arahāti ettha pana dvādasa arahanto veditabbā. Kathaṁ?
  Tayo hi vimokkhā suññato animitto appaṇihitoti. Tattha suññatavimokkhena
  vimutto khīṇāsavo paṭipadāvasena catubbidho hoti, tathā animittāppaṇihita-
  vimokkhehīti evaṁ dvādasa arahanto veditabbā. Iti ime dvādasa arahanto viya
  dvādaseva sakadāgāmino, catuvīsati sotāpannā, aṭṭhacattāḷīsaṁ anāgāminoti

  *  *  *  *  *  *
  Footnote: 1 chaṂa. dāyampīti vanampīti yojanā 2 chaṂa. haritantaṁ vā pathantaṁ vā
-------------------------------------------------
[page 063]
  Ettakā puggalā ito muccitvā bahiddhā nuppajjanti, imasmiṁyeva
  sabbaññubuddhasāsane uppajjantīti.
                       Ekakaniddesavaṇṇanā niṭṭhitā.
                            -----------
                          2. Dukaniddesavaṇṇanā
      [45] Dukaniddese kodhanoti kujjhanasīlo mahākodho. Evaṁ puggalaṁ
  pucchitvāpi dhammeneva puggalaṁ dassetuṁ tattha katamo kodhotiādimāha.
  Upanāhīniddesādīsupi eseva nayo. Kodho kujjhanātiādīni heṭṭhā vuttatthāneva.
  Tathā upanāhīniddesādīsu pubbakālaṁ kodhotiādīni. Ayaṁ kodho appahīnoti ayaṁ
  ettako kodho vikkhambhanappahānena vā tadaṅgappahānena vā samucchedappahānena
  vā appahīno. Parato upanāhādīsupi eseva nayo.
      [53] Ahirikaniddesādīsu iminā ahirikenāti iminā evampakārena
  ahirikadhammena samannāgato. Iminā anottappenātiādīsupi eseva nayo.
      [63] Ajjhattasaññojanoti ajjhattabandhano. Bahiddhāsaññojanoti
  bahiddhābandhano. Te ubhopi vacchakasālūpamāya dīpetabbā:- vacchakasālāyañhi
  anto baddho antoyeva sayitavacchako viya idha ṭhitasotāpannasakadāgāmino. Tesañhi
  bandhanampi idheva, sayampi idheva. Anto baddho pana bahi sayitavacchako viya
  rūpārūpabhave sotāpannasakadāgāmino. Tesañhi bandhanameva idha, sayampana brahma-
  loke ṭhitā. Bahi baddho bahi sayitavacchako viya rūpārūpabhave anāgāmī. Tassa
  hi bandhanampi bahiddhā, sayampi bahiddhāva. Bahi baddho pana anto sayitavacchako
  viya idhaṭṭhitānāgāmī. 1- Tassa hi bandhanaṁ rūpārūpabhavesu, sayampana idha ṭhito.

  *  *  *  *  *  *
  Footnote: 1 chaṂa. idhaṭṭhakānāgāmī
-------------------------------------------------
[page 064]
      [65] Akkodhananiddesādīsu pahīnoti vikkhambhanappahānena tadaṅgappahānena
  samucchedappahānena vā pahīno.
      [83] Dullabhaniddese dullabhāti na sulabhā. Pubbakārīti paṭhamameva kārako.
  Katavedīti kataṁ vedeti, viditaṁ pākaṭaṁ karoti. Te āgāriyānāgāriyehi dīpetabbā:-
  āgāriyesu hi mātāpitaro pubbakārino nāma, puttadhītaro pana mātāpitaro
  paṭijaggantā abhivādanādīni ca 1- tesaṁ kurumānā katavedino nāMa. Anāgāriyesu
  ācariyupajjhāyā pubbakārino nāma, antevāsikasaddhivihārikā ācariyupajjhāye
  paṭijaggantā abhivādanādīni ca 1- tesaṁ kurumānā katavedino nāMa. Tesaṁ
  āvibhāvanatthāya 2- upajjhāyaposakasoṇattherādīnaṁ vatthūni kathetabbāni.
      Aparo nayo:- parena akateyeva upakāre attani kataṁ upakāraṁ
  anapekkhitvā kārako pubbakārī seyyathāpi mātāpitaro ceva ācariyupajjhāyā ca,
  so dullabho sattānaṁ taṇhābhibhūtattā. Parena katassa upakārassa anurūpappavattiṁ
  attani kataṁ upakāraṁ upakārato jānanto vediyanto kataññūkatavedī seyyathāpi
  mātāpituācariyupajjhāyesu sammāpaṭipanno, sopi dullabho sattānaṁ avijjābhibhūtattā.
      Apica akāraṇavacchalo pubbakārī, sakāraṇavacchalo kataññūkatavedī. "karissati
  Me"ti evamādikāraṇanirapekkhakiriyo pubbakārī. "karissati Me"ti evamādi-
  kāraṇasāpekkhakiriyo kataññūkatavedī. Tamojotiparāyano pubbakārī, jotijotiparāyano
  kataññūkatavedī. Desetā pubbakārī, paṭipajjitā kataññūkatavedī. Sadevake loke
  arahaṁ sammāsambuddho pubbakārī, ariyasāvako kataññūkatavedīti. Dukanipātaṭṭha-
  kathāyampana "pubbakārīti paṭhamaṁ upakārassa kārako, kataññūkatavedīti tena kataṁ
  ñatvā pacchā kārako. Tesu pubbakārī `iṇaṁ demī'ti saññaṁ karoti, pacchā
  kārako `iṇaṁ jīrāpemī'ti saññaṁ karotī"ti ettakameva vuttaṁ.

  *  *  *  *  *  *
  Footnote: 1 chaṂa. ayaṁ saddo na dissati 2 chaṂa. āvibhāvatthāya
-------------------------------------------------
[page 065]
      [84] Duttappayaniddese duttappayāti atappayā, na sakkā kenaci
  tappetuṁ. Yo hi upaṭṭhākakulaṁ vā ñātikulaṁ vā nissāya vasamāno cīvare
  jiṇṇe tehi dinnaṁ cīvaraṁ nikkhipati, na paribhuñjati, punappunaṁ dinnampi gahetvā
  nikkhipateva, yo ca teneva nayena laddhaṁ laddhaṁ vissajjeti, parassa deti,
  punappunaṁ laddhampi tatheva karoti. Ime dve puggalā sakaṭehi paccaye upanentena
  tappetuṁ na sakkāti duttappayā nāMa.
      [85] Sutappayaniddese na vissajjetīti attano akatvā parassa na deti,
  atireke pana sati na nikkhipati, parassa deti. Idaṁ vuttaṁ hoti:- yo pana
  bhikkhu upaṭṭhākakulā vā ñātikulā vā jiṇṇacīvaro sāṭakaṁ labhitvā cīvaraṁ katvā
  paribhuñjati, na nikkhipati, aggaḷaṁ datvā pārupantopi puna diyyamāne sahasā
  na paṭiggaṇhāti, yo ca laddhaṁ laddhaṁ attanā paribhuñjati, paresaṁ na deti,
  ime dvepi sukhena sakkā tappetunti sutappayā nāMa. 1-
      [86] Āsavāti kilesā. Na kukkuccāyitabbaṁ kukkuccāyatīti na kukkuccā-
  yitabbayuttakaṁ kukkuccāyati, sūkaramaṁsaṁ labhitvā acchamaṁsanti kukkuccāyati,
  migamaṁsaṁ labhitvā dīpimaṁsanti kukkuccāyati, kāle santeyeva kālo natthīti,
  appavāretvāva pavāritosmīti, patte rajasmiṁ apatiteyeva patitanti,
  attānaṁ uddissa macchamaṁse akateyeva maṁ uddissa katanti kukkuccāyati.
  Kukkuccāyitabbaṁ na kukkuccāyatīti kukkuccāyitabbayuttakaṁ na kukkuccāyati,
  acchamaṁsaṁ labhitvā sūkaramaṁsanti na kukkuccāyati .pe. Attānaṁ uddissa
  macchamaṁse kate maṁ uddissa katanti na kukkuccāyati. Aṅguttaraṭṭhakathāyampana
  "na kukkuccāyitabbanti saṁghabhāgassa 2- apaṭṭhapanaṁ avicāraṇaṁ na kukkuccāyitabbaṁ
  nāma, taṁ kukkuccāyati. Kukkuccāyitabbanti tasseva paṭṭhapanaṁ vicāraṇaṁ,
  taṁ na kukkuccāyatī"ti ettakameva vuttaṁ. Imesanti imesaṁ dvinnaṁ

  *  *  *  *  *  *
  Footnote: 1 chaṂa. nāmāti 2 cha. saṁghabhogassa
-------------------------------------------------
[page 066]
  Puggalānaṁ subhūmiyaṁ tiṇalatādīni viya rattimpi divāpi āsavā vaḍḍhantiyeva.
  Sukkapakkhe kappiyamaṁsaṁ labhitvā kappiyamaṁsantveva gaṇhanto na kukkuccāyitabbaṁ
  na kukkuccāyati nāmāti iminā nayena attho veditabbo.
      [88] Hīnādhimuttoti hīnajjhāsayo. Dussīloti nissīlo. Pāpadhammoti
  lāmakadhammo.
      [89] Paṇītādhimuttoti paṇītajjhāsayo. Kalyāṇadhammoti bhaddakadhammo
  sucidhammo sundaradhammo.
      [90] Tittoti suhito pariyosito. Tappetāti aññesampi tittikaro.
  Paccekasambuddhā ye ca tathāgatasāvakāti ettha paccekabuddhā navahi lokuttaradhammehi
  sayaṁ tittā paripuṇṇā, aññe pana tappetuṁ na sakkonti. Tesañhi dhammakathāya
  abhisamayo na hoti, sāvakānaṁ pana dhammakathāya aparimāṇānampi devamanussānaṁ
  abhisamayo hoti, evaṁ santepi yasmā pana te dhammaṁ desentā na attano vacanaṁ
  katvā kathenti, buddhānaṁ vacanaṁ katvā kathenti. Sotuṁ nisinnaparisāpi "ayaṁ bhikkhu
  na attanā paṭividdhadhammaṁ katheti, buddhehi paṭividdhadhammaṁ kathetī"ti cittīkāraṁ
  karoti. Iti so cittīkāro buddhānaṁyeva hoti. Evaṁ tattha sammāsambuddhova
  tappetā nāMa. Yathā hi "asukassa nāma idañcidañca dethā"ti raññā āṇattā
  kiñcāpi ānetvā denti, athakho rājāva tattha dāyako. Yehipi laddhaṁ hoti, te
  "raññā amhākaṁ ṭhānantaraṁ dinnaṁ, issariyavibhavo dinno"tveva gaṇhanti, na
  rājapurisehīti. Evaṁ sampadamidaṁ veditabbaṁ. Sesaṁ sabbattha uttānatthamevāti.
                        Dukaniddesavaṇṇanā niṭṭhitā.
                            -----------
-------------------------------------------------
[page 067]
                          3. Tikaniddesavaṇṇanā
      [91] Tikaniddese dussīloti nissīlo. Pāpadhammoti lāmakadhammo.
  Sīlavipattiyā vā dussīlo, diṭṭhivipattiyā pāpadhammo. Kāyavacīsaṁvarabhedena vā
  dussīlo, sesasaṁvarabhedena pāpadhammo. Asuddhappayogatāya dussīlo, asuddhāsayatāya
  pāpadhammo. Kusalasīlavirahena dussīlo, akusalasīlasamannāgamena pāpadhammo. Asucīti
  asucīhi kāyakammādīhi samannāgato. Saṅkassarasamācāroti saṅkāya parehi
  saritabbasamācāro. Kiñcideva asāruppaṁ disvā "idaṁ iminā kataṁ bhavissatī"ti
  evaṁ parehi āsaṅkanīyasamācāro, attanoyeva vā saṅkāya saritabbasamācāro,
  sāsaṅkasamācāroti attho. Tassa hi divāṭṭhānādīsu sannipatitvā kiñcideva
  mantayante bhikkhū disvā "ime ekato hutvā mantenti, kacci nu kho mayā
  kataṁ kammaṁ jānitvā mantentī"ti evaṁ sāsaṅkasamācāro hoti.
      Paṭicchannakammantoti paṭicchādetabbayuttakena pāpakammena samannāgato.
  Assamaṇo samaṇapaṭiññoti assamaṇo hutvāva samaṇapaṭirūpakatāya "samaṇo ahan"ti
  evaṁpaṭiñño. Abrahmacārī brahmacāripaṭiññoti aññe brahmacārino sunivatthe
  supārute subhakapattadhare 1- gāmanigamajanapadarājadhānīsu piṇḍāya caritvā jīvitaṁ
  kappente disvā sayampi tādisena ākārena tathā paṭipajjanato "ahaṁ
  brahmacārī"ti paṭiññaṁ dento viya hoti. "ahaṁ Bhikkhū"ti vatvā uposathaggādīni
  pavisanto pana brahmacāripaṭiñño hotiyeva. Tathā saṁghikaṁ lābhaṁ gaṇhanto.
  Antopūtīti pūtinā kammena anto anupaviṭṭho, nigguṇatāya vā guṇasāravirahitattā
  antopūti. Avassutoti rāgādīhi tinto. Kasambujātoti sañjātarāgādikacavaro.
  Athavā kasambu vuccati tintakuṇapagataṁ sakaṭaudakaṁ imasmiñca sāsane dussīlo nāma
  jigucchanīyattā tintakuṇapakasaṭaudakasadiso. Tasmā kasambu viya jātoti kasambujāto.

  *  *  *  *  *  *
  Footnote: 1 chaṂa. sumbhakapattadhare
-------------------------------------------------
[page 068]
      Tassa na evaṁ hotīti kasmā na hoti? yattha patiṭṭhitena sakkā
  bhaveyya arahattaṁ laddhuṁ, tassā patiṭṭhāya bhinnattā. Yathā hi caṇḍālakumārassa
  "asuko nāma khattiyakumāro rajje abhisitto"ti sutvāpi yasmiṁ kule pacchājātā
  abhisekaṁ pāpuṇanti, tasmiṁ kule apacchājātattā na evaṁ hoti "kudāssu
  nāmāhampi so khattiyakumāro viya abhisekaṁ pāpuṇeyyan"ti, evameva dussīlassa
  "asuko nāma bhikkhu arahattaṁ patto"ti sutvāpi yasmiṁ sīle patiṭṭhitena
  arahattaṁ pattabbaṁ, tassa abhāvato "kudāssu nāmāhampi so sīlavā viya arahattaṁ
  pāpuṇeyyan"ti na evaṁ hoti. Ayaṁ vuccatīti ayaṁ evarūpo puggalo arahattāsāya
  abhāvā nirāsoti vuccati.
      [92] Tassa evaṁ hotīti kasmā hoti? yasmiṁ sīle 1- patiṭṭhitena
  Sakkā bhaveyya arahattaṁ pāpuṇituṁ, tassā patiṭṭhāya thirattā. Yathā hi sujātassa
  kumārassa 2- "asuko nāma khattiyakumāro rajje abhisitto"ti sutvāva yasmiṁ kule
  pacchājātā abhisekaṁ pāpuṇanti, tasmiṁ pacchājātattā 3- evaṁ hoti "kudāssu
  nāmāhampi so kumāro viya abhisekaṁ pāpuṇeyyan"ti, evameva sīlavato "asuko
  nāma bhikkhu arahattaṁ patto"ti sutvāva yasmiṁ sīle patiṭṭhitena arahattaṁ
  pattabbaṁ, tassā patiṭṭhāya thirattā "kudāssu nāmāhampi so bhikkhu viya
  arahattaṁ pāpuṇeyyan"ti evaṁ hoti. Ayaṁ vuccatīti ayaṁ evarūpo puggalo
  āsaṁso nāma vuccati. So hi arahattaṁ āsaṁsati patthetīti āsaṁso.
      [93] Yā hissa pubbe avimuttassāti yā tassa khīṇāsavassa pubbe
  arahattavimuttiyā avimuttassa vimuttāsā 4- ahosi, sā paṭipassaddhā, tasmā na
  evaṁ hoti. Yathā hi abhisittassa khattiyassa "asuko nāma khattiyakumāro rajje

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. khattiyakumārassa
  3 chaṂa. paccājātassa 4 Sī.,Ma. vimuttiyāsā
-------------------------------------------------
[page 069]
  Abhisitto"ti sutvā ekassa rañño dvinnaṁ rajjābhisekānaṁ dvinnaṁ setacchattānaṁ
  abhāvā na evaṁ hoti "kudāssu nāmāhampi so kumāro viya abhisekaṁ
  pāpuṇeyyan"ti, evameva khīṇāsavassa "asuko nāma bhikkhu arahattaṁ patto"ti
  sutvā dvinnaṁ arahattānaṁ abhāvā "kudāssu nāmāhampi so bhikkhu viya
  arahattaṁ pāpuṇeyyan"ti na evaṁ hoti. Ayaṁ vuccatīti ayaṁ evarūpo puggalo
  arahattāsāya vigatattā vigatāsoti vuccati.
      [94] Gilānūpamaniddese yāya upamāya te gilānūpamāti vuccanti,
  taṁ tāva upamaṁ dassetuṁ tayo gilānātiādi vuttaṁ. Tattha sappāyānīti hitāni
  vuḍḍhikarāni. Paṭirūpanti anucchavikaṁ. Neva vuṭṭhāti tamhā ābādhāti iminā
  atekicchena vātāpamārādinā rogena samannāgato niṭṭhappatto gilāno kathito.
  Vuṭṭhāti tamhā ābādhāti iminā khipitakacchutilakapupphakajarādibhedo 1- appamattako
  ābādho kathito.
      Labhanto sappāyāni bhojanāni no alabhantoti iminā pana yesaṁ
  paṭijagganena phāsukaṁ hoti, sabbepi te ābādhā kathitā. Ettha ca paṭirūpo
  upaṭṭhāko nāma gilānupaṭṭhākāṅgehi samannāgato paṇḍito dakkho analaso
  veditabbo.
      Gilānupaṭṭhāko anuññātoti bhikkhusaṁghena dātabboti anuññāto.
  Tasmiñhi gilāne attano dhammatāya yāpetuṁ asakkonte bhikkhusaṁghena tassa
  bhikkhuno eko bhikkhu ca sāmaṇero ca "imaṁ paṭijaggathā"ti apaloketvā
  dātabbā. Yāva pana te taṁ paṭijagganti, tāva gilānassa ca tesañca dvinnaṁ
  yenattho, sabbaṁ bhikkhusaṁghasseva bhāro. Aññepi gilānā upaṭṭhātabbāti itarepi
  dve gilānā upaṭṭhātabbā. Kiṁkāraṇā? yopi hi niṭṭhappattagilāno, so

  *  *  *  *  *  *
  Footnote: 1 cha....ṭiṇapupphakajarādippabhedo, Sī.,Ma....ṭilapupphakajarādipabhedo
-------------------------------------------------
[page 070]
  Anupaṭṭhiyamāno "sace maṁ paṭijaggeyyuṁ, phāsukaṁ me bhaveyya, na kho pana maṁ
  paṭijaggantī"ti manopadosaṁ katvā apāye nibbatteyya, paṭijaggiyamānassa panassa 1-
  evaṁ hoti "bhikkhusaṁghena yaṁ kattabbaṁ, taṁ sabbaṁ kataṁ, mayhaṁ pana kammavipāko
  īdiso"ti. So bhikkhusaṁghe mettacittaṁ 2- paccupaṭṭhapetvā sagge nibbattati. Yo
  pana appamattakena byādhinā samannāgato labhantopi alabhantopi vuṭṭhātiyeva,
  tassa vināpi bhesajjena vūpasamanakabyādhi bhesajje kate khippataraṁ vūpasamati,
  tato so buddhavacanaṁ vā uggaṇhituṁ samaṇadhammaṁ vā kātuṁ sakkhissati, iminā
  kāraṇena "aññepi gilānā upaṭṭhātabbā"ti vuttaṁ.
      Neva okkamatīti neva pavisati. Niyāmaṁ kusalesu dhammesu sammattanti
  kusalesu dhammesu magganiyāmasaṅkhātaṁ sammattaṁ. Iminā padaparamo puggalo kathito.
  Dutiyavārena ugghaṭitaññū gahito sāsane nāḷakattherasadiso buddhantare ekavāraṁ
  paccekabuddhānaṁ santike ovādaṁ labhitvā paṭividdhapaccekabodhiñāṇo ca. Tatiyavārena
  vipacitaññū 3- puggalo kathito. Neyyo pana tannissitova hoti.
      Dhammadesanā anuññātāti māsassa aṭṭha vāre dhammadesanā 4- anuññātā.
  Aññesampi dhammo desetabboti itaresampi dhammo kathetabbo. Kiṁkāraṇā?
  Padaparamassa hi imasmiṁ attabhāve dhammaṁ paṭivijjhituṁ asakkontassāpi anāgate
  paccayo bhavissati. Yo pana tathāgatassa rūpadassanaṁ labhantopi alabhantopi,
  dhammavinayañca savanāya labhantopi alabhantopi dhammaṁ abhisameti, so alabhanto na
  tāva abhisameti, labhanto pana khippameva abhisamessatīti iminā kāraṇena tesaṁ
  dhammo desetabbo. Tatiyassa pana punappunaṁ desetabbova. Kāyasakkhidiṭṭhippatta-
  saddhāvimuttā heṭṭhā kathitāyeva.

  *  *  *  *  *  *
  Footnote: 1 chaṂa. pana 2 chaṂa. mettaṁ
  3 chaṂa. vipañcitaññū 4 chaṂa. dhammakathā
-------------------------------------------------
[page 071]
      [98] Gūthabhāṇīādīsu sabhaggatoti sabhāyaṁ ṭhito. Parisaggatoti gāmaparisāya
  ṭhito. Ñātimajjhagatoti dāyādānaṁ majjhe ṭhito. Pūgamajjhagatoti senīnaṁ majjhe
  ṭhito. Rājakulamajjhagatoti rājakulassa majjhe mahāvinicchaye ṭhito. Abhinītoti
  pucchanatthāya nīto. Sakkhipuṭṭhoti sakkhiṁ katvā pucchito. Ehambho purisāti
  ālapanametaṁ. Attahetu vā parahetu vāti attano vā parassa vā hatthapādādihetu
  vā dhanahetu vā. Āmisakiñcikkhahetu vāti ettha āmisanti lābho adhippeto.
  Kiñcikkhanti yaṁ vā taṁ vā appamattakaṁ, antamaso tittiravaṭṭakasappipiṇḍanavanīta-
  piṇḍādiappamattassāpi lañcassa hetūti attho. Sampajānamusā bhāsitā
  hotīti jānantoyeva musāvādaṁ kattā hoti. Ayaṁ vuccatīti ayaṁ evarūpo
  puggalo gūthasadisavacanattā gūthabhāṇīti vuccati. Yathā hi gūthannāma mahājanassa
  aniṭṭhaṁ hoti akantaṁ, evameva imassa puggalassa vacanaṁ devamanussānaṁ aniṭṭhaṁ
  hoti akantaṁ.
      [99] Ayaṁ vuccatīti ayaṁ evarūpo puggalo pupphasadisavacanattā pupphabhāṇīti
  vuccati. Yathā hi phullāni vassikāni vā adhimuttakāni 1- vā mahājanassa iṭṭhāni
  kantāni honti, evameva imassa puggalassa vacanaṁ devamanussānaṁ iṭṭhaṁ hoti
  kantaṁ.
      [100] Nelāti elaṁ vuccati doso, nāssā elanti nelā, niddosāti
  attho, nelaṅgo setapacchādoti 2- ettha vuttanelaṁ viya. Kaṇṇasukhāti
  byañjanamadhuratāya kaṇṇānaṁ sukhā, sūcīhi vijjhanaṁ viya kaṇṇasūlaṁ na janetīti
  attho. 3- Atthamadhuratāya sakalasarīre kopaṁ ajanetvā pemaṁ janetīti pemanīyā.
  Hadayaṁ gacchati, appaṭihaññamānā sukhena cittaṁ pavisatīti hadayaṅgamā. Guṇaparipuṇṇatāya
  pure bhavāti porī, pure saṁvaḍḍhanārī viya sukumārātipi porī, purassa
  esātipi porī, nagaravāsīnaṁ kathāti attho. Nagaravāsino hi yuttakathā honti,

  *  *  *  *  *  *
  Footnote: 1 chaṂa. atimuttakāni 2 khu.u. 25/65/206 3 chaṂa. kaṇṇasūlaṁ na janeti
-------------------------------------------------
[page 072]
  Pitimattaṁ pitāti, mātimattaṁ mātāti, bhātimattaṁ bhātāti vadanti. Evarūpāpi 1-
  kathā bahujanassa kantā hotīti bahujanakantā. Bahujanassa kantabhāveneva bahuno
  janassa manāpā cittavuḍḍhikarāti bahujanamanāpā. Ayaṁ vuccatīti ayaṁ evarūpo
  puggalo madhubhāṇīti vuccati. "mudubhāṇī"tipi Pāṭho, ubhayatthāpi madhuravacanoti
  attho. Yathā hi catumadhurannāma madhuraṁ paṇītaṁ, evameva imassa puggalassa vacanaṁ
  devamanussānaṁ madhuraṁ hoti.
      [101] Arukūpamacittādīsu abhisajjatīti laggati. Kuppatīti kodhavasena 2-
  kuppati. Byāpajjatīti pakatibhāvaṁ jahati, pūtiko hoti. Patitthīyatīti thīnabhāvaṁ
  thaddhabhāvañca āpajjati. Kopanti dubbalakopaṁ. Dosanti dūsanavasena tato
  balavataraṁ. Appaccayanti atuṭṭhākāraṁ domanassaṁ. Duṭṭhārukoti purāṇavaṇo.
  Kaṭṭhenāti daṇḍakakoṭiyā. Kaṭhalāyāti kapālena. Āsavaṁ detīti aparāparaṁ
  savati. Purāṇavaṇo hi attano dhammatāyaeva pubbaṁ lohitaṁ yūsanti imāni tīṇi savati.
  Ghaṭṭito pana tāni adhikataraṁ savati. Evameva khoti ettha idaṁ opammasaṁsandanaṁ:-
  duṭṭhāruko viya hi kodhano puggalo, tassa attano dhammatāya savanaṁ viya
  kodhanassāpi attano dhammatāya uddhumātakassa viya caṇḍikatassa caraṇaṁ, kaṭṭhena vā
  kaṭhalāya vā ghaṭṭanaṁ viya appamattakampi vacanaṁ, bhiyyoso mattāya savanaṁ viya "mādisaṁ
  nāma esa evaṁ vadasī"ti bhiyyoso mattāya uddhumāyanabhāvo daṭṭhabbo. Ayaṁ vuccatīti
  ayaṁ evarūpo puggalo arukūpamacittoti vuccati, purāṇavaṇasadisacittoti attho.
      [102] Rattandhakāratimisāyāti rattiṁ cakkhuviññāṇuppattinivāraṇena andhabhāva-
  karaṇe bahalatame. Vijjantarikāyāti vijjappavattikkhaṇe. 3- Idhāpi idaṁ
  opammasaṁsandanaṁ:- cakkhumā puriso viya hi yogāvacaro daṭṭhabbo, andhakāraṁ
  viya sotāpattimaggavajjhā kilesā, vijjusañcaraṇaṁ viya sotāpattimaggañāṇassa

  *  *  *  *  *  *
  Footnote: 1 chaṂa. evarūpī 2 chaṂa. kopavasena 3 chaṂa. vijjuppattikkhaṇe
-------------------------------------------------
[page 073]
  Uppattikālo, vijjantarikāya cakkhumato purisassa sāmantā rūpadassanaṁ viya
  sotāpattimaggakkhaṇe nibbānadassanaṁ, puna andhakārāvattharaṇaṁ viya sakadāgāmi-
  maggavajjhā kilesā, puna vijjusañcaraṇaṁ viya sakadāgāmimaggañāṇassa uppādo,
  vijjantarikāya cakkhumato purisassa sāmantā rūpadassanaṁ viya sakadāgāmimaggakkhaṇe
  nibbānadassanaṁ, puna andhakārāvattharaṇaṁ viya anāgāmimaggavajjhā kilesā, puna
  vijjusañcaraṇaṁ viya anāgāmimaggañāṇassa uppādo, vijjantarikāya cakkhumato purisassa
  sāmantā rūpadassanaṁ viya anāgāmimaggakkhaṇe nibbānadassanaṁ veditabbaṁ. Ayaṁ vuccatīti
  ayaṁ evarūpo puggalo vijjūpamacittoti vuccati, ittarakālobhāsena 1-
  vijjusadisacittoti attho.
      [103] Vajirūpamacittatāyapi idaṁ opammasaṁsandanaṁ:- vajiraṁ viya hi arahatta-
  maggañāṇaṁ daṭṭhabbaṁ, maṇigaṇṭhipāsāṇagaṇṭhī viya arahattamaggavajjhā kilesā,
  vajirassa maṇigaṇṭhiṁ vā pāsāṇagaṇṭhiṁ vā vinivijjhitvā agamanabhāvassa natthibhāvo
  viya arahattamaggañāṇena acchejjānaṁ kilesānaṁ natthibhāvo, vajirena nibbiddhavedhassa
  puna aparipūraṇaṁ 2- viya arahattamaggena chinnānaṁ kilesānaṁ pana anuppādo
  daṭṭhabbo. Ayaṁ vuccatīti ayaṁ evarūpo puggalo vajirūpamacittoti vuccati, kilesānaṁ
  samugghātakaraṇasamatthatāya 3- vajirena sadisacittoti attho.
      [104] Andhādīsu tathārūpaṁ cakkhuṁ na hotīti tathājātikaṁ tathāsabhāvaṁ
  paññācakkhu na hoti. Phātiṁ kareyyāti phītaṁ vaḍḍhitaṁ kareyya. Sāvajjānavajjeti
  sadosaniddose. Hīnappaṇīteti anadhimuttame 4- kaṇhasukkasappaṭibhāgeti
  kaṇhasukkāyeva aññamaññaṁ paṭibāhanato paṭipakkhavasena sappaṭibhāgāti vuccanti.
  Ayampanettha saṅkhepo:- kusale dhamme "kusalā dhammā"ti yena paññācakkhunā
  jāneyya, akusale dhamme "akusalā dhammā"ti, sāvajjādīsu eseva nayo.

  *  *  *  *  *  *
  Footnote: 1 ittara-iti padaṁ nihīna-iti padassa vevavacanaṁ 2 cha. apaṭipūraṇaṁ
  3 chaṂa. mūlaghātakaraṇa..... 4 chaṂa. adhamuttame
-------------------------------------------------
[page 074]
  Kaṇhasukkasappaṭibhāgesu pana kaṇhadhamme "sukkasappaṭibhāgā"ti, sukkadhamme "kaṇha-
  sappaṭibhāgā"ti yena paññācakkhunā jāneyya, tathārūpampissa cakkhu na hotīti. Iminā
  nayena sesavāresupi 1- attho veditabbo. Ayaṁ vuccatīti ayaṁ evarūpo puggalo
  diṭṭhadhammikabhogasaṁharaṇapaññācakkhuno ca samparāyikatthasodhanapaññācakkhuno ca abhāvā
  andhoti vuccati. Dutiyo diṭṭhadhammikabhogasaṁharaṇapaññācakkhuno bhāvā, samparāyikattha-
  sodhanapaññācakkhuno pana abhāvā ekacakkhūti vuccati. Tatiyo dvinnampi bhāvā
  dvicakkhūti vuccati.
      [107] Avakujjapaññādīsu dhammaṁ desentīti "upāsako dhammassavanatthāya
  āgato"ti attano kammaṁ pahāya dhammaṁ desenti. Ādikalyāṇanti ādimhi
  kalyāṇaṁ bhaddakaṁ anavajjaṁ niddosaṁ katvā desenti. Sesapadesupi eseva nayo.
  Ettha pana ādīti pubbapaṭṭhapanā. Majjhanti kathāvemajjhaṁ. Pariyosānanti
  sanniṭṭhānaṁ. Itissa dhammaṁ kathentā pubbapaṭṭhapanepi kalyāṇaṁ bhaddakaṁ anavajjameva
  katvā kathenti, vemajjhepi pariyosānepi. Ettha ca atthi desanāya ādimajjha-
  pariyosānāni, atthi sāsanassa. Tattha desanāya tāva catuppadikāya gāthāya
  paṭhamapadaṁ ādi, dve padāni majjhaṁ, avasānapadaṁ pariyosānaṁ. Ekānusandhikassa
  suttassa nidānaṁ ādi, anusandhi majjhaṁ, idamavocāti appanā pariyosānaṁ
  anekānusandhikassa paṭhamo anusandhi ādi, tato paraṁ eko vā anekā vā
  majjhaṁ, pacchimo pariyosānaṁ. Ayaṁ tāva desanāya nayo.
      Sāsanassa pana sīlaṁ ādi, samādhi majjhaṁ, vipassanā pariyosānaṁ. Samādhi
  vā ādi, vipassanā majjhaṁ, maggo pariyosānaṁ. Vipassanā vā ādi, maggo
  majjhaṁ, phalaṁ pariyosānaṁ. Maggo vā ādi, phalaṁ majjhaṁ, nibbānaṁ pariyosānaṁ.
  Dve dve vā kariyamāne sīlasamādhayo ādi, vipassanāmaggā 2- majjhaṁ, phalanibbānāni

  *  *  *  *  *  *
  Footnote: 1 chaṂa. sesaṭṭhānesupi 2 Sī. vipassanāmaggo
-------------------------------------------------
[page 075]
  Pariyosānaṁ. Sātthanti sātthakaṁ katvā desenti. Sabyañjananti akkharapāripūriṁ katvā
  desenti. Kevalaparipuṇṇanti sakalaparipuṇṇaṁ anūnaṁ katvā desenti. Parisuddhanti
  parisuddhaṁ nijjaṭaṁ niggaṇṭhiṁ katvā desenti. Brahmacariyaṁ pakāsentīti evaṁ
  desentā ca seṭṭhacariyabhūtaṁ sikkhattayasaṅgahitaṁ ariyaṁ aṭṭhaṅgikaṁ maggaṁ pakāsenti.
  Neva ādiṁ manasi karotīti neva pubbapaṭṭhapanaṁ manasi karoti. Kumbhoti ghaṭo.
  Nikkujjoti adhomukho ṭhapito. Evamevāti ettha kumbho nikkujjo viya avakujjapañño
  puggalo daṭṭhabbo, udakāsiñcanakālo viya dhammadesanāya laddhakālo, udakassa
  vivaṭṭanakālo viya tasmiṁ āsane nisinnassa uggahetuṁ asamatthakālo, udakassa
  asaṇṭhānakālo viya uṭṭhahitvā asallakkhaṇakālo veditabbo. Ayaṁ vuccatīti ayaṁ
  evarūpo puggalo avakujjapaññoti vuccati, adhomukhapaññoti attho.
      [108] Ākiṇṇānīti pakkhittāni. Satisammosā pakireyyāti muṭṭhassatitāya
  vikireyya. Evamevāti ettha ucchaṅgo viya ucchaṅgapañño puggalo daṭṭhabbo,
  nānākhajjakāni viya nānappakāraṁ buddhavacanaṁ, ucchaṅge nānākhajjakāni khādantassa
  nisinnakālo viya tasmiṁ āsane nisinnassa uggahaṇakālo, vuṭṭhahantassa
  satisammosā vikiraṇakālo viya tasmā āsanā vuṭṭhāya gacchantassa asallakkhaṇakālo
  veditabbo. Ayaṁ vuccatīti ayaṁ evarūpo puggalo ucchaṅgapaññoti vuccati,
  ucchaṅgasadisapaññoti attho.
      [109] Ukkujjoti uparimukho ṭhapito. Saṇṭhātīti patiṭṭhahati. Evameva khoti
  ettha uparimukho ṭhapito kumbho viya puthupañño puggalo daṭṭhabbo, udakassa
  āsittakālo viya desanāya laddhakālo, udakassa saṇṭhānakālo viya tattha
  nisinnassa uggahaṇakālo, no vivaṭṭanakālo viya uṭṭhāya gacchantassa
  sallakkhaṇakālo veditabbo. Ayaṁ vuccatīti ayaṁ evarūpo puggalo puthupaññoti
  vuccati, vitthārikapaññoti attho.
-------------------------------------------------
[page 076]
      [110] Avītarāgādīsu yathā sotāpannasakadāgāmino, evaṁ puthujjanopi
  pañcasu kāmaguṇesu tīsu ca bhavesu avītarāgo. Adabbatāya pana na gahito. Yathā
  hi cheko vaḍḍhakī dabbasambhāratthaṁ vanaṁ paviṭṭho na ādito paṭṭhāya sampatta-
  sampattarukkhe chindati. Ye panassa dabbasambhārūpagā honti, teyeva chindati,
  evamidhāpi bhagavatā dabbajātikā ariyasāvakāva 1- gahitā. Puthujjano pana adabbatāya
  na gahitoti veditabbo. Kāmesu vītarāgoti pañcasu kāmaguṇesu vītarāgo.
  Bhavesu avītarāgoti rūpārūpabhavesu avītarāgo.
      [113] Pāsāṇalekhūpamādīsu anusetīti appahīnatāya anuseti. Na khippaṁ
  lujjatīti na antarā nassati, kappuṭṭhāneneva nassati. Evamevāti evaṁ tassāpi
  puggalassa kodho na antarā punadivase vā aparadivase vā nibbāyati, 2-
  addhaniyo pana hoti, maraṇeneva nibbāyatīti attho. Ayaṁ vuccatīti ayaṁ evarūpo
  puggalo pāsāṇalekhā viya kujjhanabhāvena ciraṭṭhitikato pāsāṇalekhūpamoti vuccati.
      [114] So ca khvassa kodhoti so appamattakepi kāraṇe sahasā
  kuddhassa kodho. Na ciranti aciraṁ appahīnatāya anuseti. 3- Yathā pana paṭhaviyaṁ
  ākaḍḍhitvā katalekhā vātādīhi khippaṁ nassati, evamevassa 4- sahasā uppannopi
  kodho khippameva nibbāyatīti attho. Ayaṁ vuccatīti ayaṁ evarūpo puggalo paṭhaviyaṁ
  lekhā viya kujjhanabhāvena aciraṭṭhitikato paṭhavīlekhūpamoti vuccati.
      [115] Āgāḷhenāti atigāḷhena mammacchedakena thaddhavacanena. Pharusenāti
  na sotasukhena. Amanāpenāti na cittasukhena. Saṁsandatīti ekībhavati. Sandhiyatīti
  ghaṭiyati. 5- Sammodatīti nirantaro hoti. Athavā saṁsandatīti cittakiriyādīsu cittena
  samodhānaṁ gacchati, khīrodakaṁ viya ekībhāvaṁ upetīti attho. Sandhiyatīti ṭhānagamanādīsu

  *  *  *  *  *  *
  Footnote: 1 chaṂa. ariyāva 2 chaṂa. nibbāti 3 Ma. nānuseti
  4 chaṂa. evamassa 5 chaṂa. ghaṭayati
-------------------------------------------------
[page 077]
  Kāyakiriyādīsu kāyena samodhānaṁ gacchati, tilataṇḍulā viya missībhāvaṁ upetīti
  attho. Sammodatīti uddesaparipucchādīsu vacīkiriyāsu vācāya samodhānaṁ gacchati,
  vippavāsagato piyasahāyako viya piyatarabhāvaṁ upetīti attho. Apica kiccakaraṇīyesu
  tehi saddhiṁ āditova ekakiriyabhāvaṁ upagacchanto saṁsandati, yāva majjhā pavattanto
  sandhiyati, yāva pariyosānā anivattanto sammodatīti veditabbo. Ayaṁ vuccatīti
  ayaṁ evarūpo puggalo udakalekhā viya khippaṁ saṁsandanato udakalekhūpamoti vuccati.
      [116] Potthakūpamesu yāya upamāya te potthakūpamāti vuccanti, taṁ tāva
  upamaṁ dassetuṁ tayo potthakātiādi vuttaṁ. Tattha navoti navavāyimo. Potthakoti
  sāṇavākasāṭako. Dubbaṇṇoti vivaṇṇo. Dukkhasamphassoti kharasamphasso. Appagghoti
  atibahuṁ agghanto kahāpaṇagghanako hoti. Majjhimoti paribhogamajjhimo. So hi
  navabhāvaṁ atikkamitvā jiṇṇabhāvaṁ appatto majjhe paribhogakālepi dubbaṇṇo ca
  dukkhasamphasso ca appagghoyeva ca hoti, atibahuṁ agghanto aḍḍhaṁ agghati,
  jiṇṇakāle pana aḍḍhamāsakaṁ vā kākaṇikaṁ vā agghati. Ukkhaliparimajjananti
  kāḷukkhaliparipuñchanaṁ.
      Navoti upasampadāya pañcavassakālato heṭṭhā jātiyā saṭṭhivassopi
  navoyeva. Dubbaṇṇatāyāti sarīravaṇṇenapi guṇavaṇṇenapi dubbaṇṇatāya. Dussīlassa
  hi parisamajjhe nisinnassa nittejatāya sarīravaṇṇopi na sampajjati, guṇavaṇṇe
  vattabbameva natthi. Ye kho panassāti ye kho pana tassa upaṭṭhākā vā
  ñātimittādayo vā etaṁ puggalaṁ sevanti. Tesantanti tesaṁ puggalānaṁ cha satthāre
  sevantānaṁ micchādiṭṭhikānaṁ viya devadattaṁ sevantānaṁ kokālikādīnaṁ viya ca taṁ
  sevanaṁ dīgharattaṁ ahitāya dukkhāya hoti. Majjhimoti pañcavassakālato paṭṭhāya
  yāva navavassakālā majjhimo nāMa. Theroti dasavassakālato paṭṭhāya thero nāMa.
  Evamāhaṁsūti evaṁ vadanti. Kiṁ nu kho tuyhanti tuyhaṁ bālassa bhaṇitena ko
-------------------------------------------------
[page 078]
  Atthoti vuttaṁ hoti. Tathārūpanti tathājātithaṁ tathāsabhāvaṁ ukkhepanīyakammassa
  kāraṇabhūtaṁ.
      [117] Kāsikavatthūpamesu kāsikavatthannāma tayo kappāsaṁsū gahetvā
  kantitasuttena vāyitaṁ sukhumavatthaṁ, taṁ navavāyimaṁ anagghaṁ hoti, paribhogamajjhimaṁ
  vīsampi tiṁsampi sahassāni agghati, jiṇṇakāle pana aṭṭhapi dasapi sahassāni
  agghati.
      Tesantaṁ hotīti tesaṁ sammāsambuddhādayo sevantānaṁ viya taṁ sevanaṁ dīgharattaṁ
  hitāya sukhāya hoti. Sammāsambuddhañhi ekaṁ nissāya yāvajjakālā muccanakasattānaṁ
  pamāṇaṁ natthi. Tathā sāriputtattheramahāmoggallānatthere avasese ca asīti-
  mahāsāvake nissāya saggaṁ gatasattānaṁ pamāṇaṁ natthi. Yāvajjakālā tesaṁ diṭṭhānugatiṁ
  paṭipannasattānampi pamāṇaṁ natthiyeva. Ādheyyaṁ gacchatīti tassa mahātherassa taṁ
  atthanissitaṁ vacanaṁ yathā gandhakaraṇḍake kāsikavatthaṁ ādhātabbataṁ ṭhapetabbataṁ
  gacchati, evaṁ uttamaṅge sirasmiṁ hadaye ca ādhātabbataṁ ṭhapetabbatampi gacchati.
  Sesamettha heṭṭhā vuttanayānusāreneva 1- veditabbaṁ.
      [118] Suppameyyādīsu sukhena pametabboti suppameyyo. Idhāti imasmiṁ
  sattaloke. Uddhatoti uddhaccena samannāgato. Unnaḷoti uggatanaḷo,
  tucchamānaṁ ukkhipitvā ṭhitoti attho. Capaloti pattamaṇḍanādinā cāpallena
  samannāgato. Mukharoti mukhakharo. Vikiṇṇavācoti asaṅketavacano. 2- Asamāhitoti
  cittekaggatārahito. Vibbhantacittoti bhantacitto bhantagāvībhantamigīsappaṭibhāgo.
  Pākaṭindriyoti vivaṭindriyo. Ayaṁ vuccatīti ayaṁ evarūpo puggalo
  "suppameyyo"ti vuccati. Yathā hi parittassa udakassa sukhena pamāṇaṁ gayhati,
  evameva imehi aguṇaṅgehi samannāgatassa sukhena pamāṇaṁ gayhati, tenesa
  "suppameyyo"ti vutto.

  *  *  *  *  *  *
  Footnote: 1 chaṂa. vuttānusāreneva 2 chaṂa. asaṁyatavacano
-------------------------------------------------
[page 079]
      [119] Dukkhena pametabboti duppameyyo. Anuddhatādīni vuttapaṭipakkhavasena
  veditabbāni. Ayaṁ vuccatīti ayaṁ evarūpo puggalo "duppameyyo"ti vuccati. Yathā
  hi mahāsamuddassa dukkhena pamāṇaṁ gayhati, evameva imehi guṇaṅgehi samannāgatassa
  dukkhena pamāṇaṁ gayhati, tādiso "anāgāmī nu kho, khīṇāsavo nu kho"ti
  vattabbataṁ gacchati, tenesa "duppameyyo"ti vutto.
      [120] Na sakkā pametunti appameyyo. Yathā hi ākāsassa na sakkā
  pamāṇaṁ gahetuṁ, evaṁ khīṇāsavassa. Tenesa "appameyyo"ti vutto.
      [121] Na sevitabbādīsu na sevitabboti na upasaṅkamitabbo. Na bhajitabboti
  na allīyitabbo. Na payirupāsitabboti na santike nisīdanavasena punappunaṁ
  upāsitabbo. Hīno hoti sīlenātiādīsu upādāyupādāya hīnatā veditabbā.
  Yo hi pañca sīlāni rakkhati, so dasa sīlāni rakkhantena na sevitabbo. Yo
  pana dasa sīlāni rakkhati, so catupārisuddhisīlaṁ rakkhantena na sevitabbo.
  Aññatra anuddayā 1- aññatra anukampāti ṭhapetvā anuddayañca anukampañca.
  Attano atthāyaeva hi evarūpo puggalo na sevitabbo, anuddayānukampavasena
  pana taṁ upasaṅkamituṁ vaṭṭati.
      [122] Sadiso hotīti samāno hoti. Sīlasāmaññagatānaṁ satanti sīlena
  samānabhāvaṁ gatānaṁ santānaṁ. Sīlakathā ca no bhavissatīti evaṁ samānasīlānaṁ amhākaṁ
  sīlameva ārabbha kathā bhavissati. Sā ca no phāsu bhavissatīti sā ca sīlakathā
  amhākaṁ phāsuvihāro sukhavihāro bhavissati. Sā ca no pavattinī bhavissatīti sā ca
  amhākaṁ kathā divasampi kathentānaṁ pavattinī bhavissati, na paṭihaññissati. Dvīsu
  hi sīlavantesu ekena sīlassa vaṇṇe kathite itaro anumodati, tena tesaṁ kathā
  phāsu ceva hoti pavattinī ca. Ekasmiṁ pana dussīle sati dussīlassa sīlakathā

  *  *  *  *  *  *
  Footnote: 1 ka. anudayā
-------------------------------------------------
[page 080]
  Dukkathāti neva sīlakathā hoti na phāsu hoti na pavattinī. Samādhipaññākathāsupi
  eseva nayo. Dve hi samādhilābhino samādhikathaṁ sappaññā ca paññākathaṁ kathenti 1-
  rattiṁ vā divasaṁ vā atikkantampi na jānanti.
      [123] Sakkatvā garukatvāti sakkārañca garukārañca karitvā. Adhiko hotīti
  atireko hoti. Sīlakkhandhanti sīlarāsiṁ. Paripūressāmīti taṁ atirekasīlaṁ puggalaṁ
  nissāya attano aparipūraṁ sīlarāsiṁ paripūraṁ karissāmi. Tattha tattha paññāya
  anuggahessāmīti ettha sīlassa asappāye anupakāradhamme vajjetvā sappāye
  upakāradhamme sevanto tasmiṁ tasmiṁ ṭhāne sīlakkhandhaṁ paññāya anuggaṇhāti
  nāMa. Samādhipaññākkhandhesupi eseva nayo.
      [124] Jigucchitabbādīsu jigucchitabboti gūthaṁ viya jigucchitabbo. Athakho
  nanti athakho assa. Kittisaddoti kathāsaddo. Evamevāti ettha gūthakūpo viya
  dussīlyaṁ daṭṭhabbaṁ, gūthakūpe patitvā ṭhito dhamaniahi viya dussīlapuggalo, gūthakūpato
  uddhariyamānena tena ahinā purisassa sarīraṁ āruḷhenāti adaṭṭhabhāvo viya
  dussīlyaṁ 2- sevamānassāpi tassa kiriyāya akaraṇabhāvo, sarīraṁ gūthena makkhetvā
  ahino gatakālo viya dussīlyaṁ sevamānassa pāpakittisaddābbhuggamanakālo
  veditabbo.
      [125] Tindukālātanti tindukarukkhālātaṁ. Bhiyyoso mattāya ciccīṭāyatīti
  tañhi jhāyamānaṁ pakatiyāpi pappaṭikāyo muñcantaṁ ciṭiciṭāyatīti 3- saddaṁ karoti,
  ghaṭṭitaṁ pana adhimattaṁ karotīti attho. Evamevāti evameva kodhano attano
  dhammatāyapi uddhato caṇḍikato hutvā carati, appamattakaṁ pana vacanaṁ vuttakāle
  "mādisannāma evaṁ esa 4- vadatī"ti atirekataraṁ uddhato caṇḍikato hutvā carati.

  *  *  *  *  *  *
  Footnote: 1 cha. kathentā 2 chaṂa. dussīlaṁ
  3 chaṂa. cicciṭāyati ciṭiciṭāti 4 chaṂa. ayaṁ pāṭho na dissati
-------------------------------------------------
[page 081]
  Gūthakūpoti gūthapuṇṇakūpo gūtharāsiyeva vā. Opammasaṁsandanaṁ panettha purimanayeneva
  veditabbaṁ. Tasmā evarūpo puggalo ajjhupekkhitabbo na sevitabboti yasmā
  kodhano puggalo atiseviyamānopi atiupasaṅkamiyamānopi kujjhatiyeva, "kiṁ
  iminā"ti paṭikkamantopi kujjhatiyeva, tasmā palāsaggi 1- viya ajjhupekkhitabbo na
  sevitabbo. Kiṁ vuttaṁ hoti? yo hi palāsaggiṁ atiupasaṅkamitvā tappati, tassa
  sarīraṁ jhāyati. Yo atipaṭikkamitvā tappati, tassa sītaṁ na vūpasamati. Anupasaṅkamitvā
  apaṭikkamitvā pana majjhattabhāvena tappentassa sītaṁ vūpasamati, kāyopi na
  ḍayhati. Tasmā palāsaggi viya kodhano puggalo majjhattabhāvena ajjhupekkhitabbo
  na sevitabbo na bhajitabbo na payirupāsitabbo.
      [126] Kalyāṇamittoti sucimitto. Kalyāṇasahāyoti sucisahāyo. Sahāyoti
  sahagāmī saddhicaro. Kalyāṇasampavaṅkoti kalyāṇesu sucipuggalesu sampavaṅko,
  tanninnatappoṇatappabbhāramānasoti attho.
      [127] Sīlesu paripūrakārītiādīsu sīlesu paripūrakārinoti ete ariyasāvakā
  yāni tāni maggabrahmacariyassa ādibhūtāni ādibrahmacariyakāni pārājikasaṅkhātāni
  cattāri mahāsīlasikkhāpadāni, tesaṁ avītikkamanato yāni khuddānukhuddakāni
  āpajjanti, tehi ca vuṭṭhānato sīlesu yaṁ kattabbaṁ, taṁ paripūraṁ samattaṁ
  karontīti "sīlesu paripūrakārino"ti vuccanti. Samādhipāripanthikānampana 2- kāmarāga-
  byāpādānaṁ paññāpāripanthikassa ca saccapaṭicchādakassa mohassa asamūhatattā
  samādhiñca paññañca bhāventāpi samādhipaññāsu yaṁ kattabbaṁ, taṁ mattaso
  pamāṇena padesamattameva karontīti samādhismiṁ paññāya ca mattaso kārinoti
  vuccanti. Iminā upāyena itaresupi dvīsu nayesu attho veditabbo.

  *  *  *  *  *  *
  Footnote: 1 chaṂa. palālaggi 2 chaṂa. samādhipāribandhakānaṁ, Sī. samādhipāripanthakānaṁ
-------------------------------------------------
[page 082]
  Tatrāyampi aparo suttantanayo:-
                 "idha bhikkhave bhikkhu sīlesu paripūrakārī hoti, samādhismiṁ
          mattasokārī, paññāya mattasokārī. So yāni tāni khuddānukhuddakāni
          sikkhāpadāni, tāni āpajjatipi vuṭṭhātipi. Taṁ kissa
          hetu? na hi mettha bhikkhave abhabbatā vuttā. Yāni ca kho
          tāni sikkhāpadāni ādibrahmacariyakāni brahmacariyasāruppāni,
          tattha 1- dhuvasīlo ca hoti ṭhitasīlo ca, 1- samādāya sikkhati
          sikkhāpadesu. So tiṇṇaṁ saññojanānaṁ parikkhayā sotāpanno
          hoti avinipātadhammo niyato sambodhiparāyano. Idha pana bhikkhave
          bhikkhu sīlesu paripūrakārī .pe. So tiṇṇaṁ saññojanānaṁ
          parikkhayā rāgadosamohānaṁ tanuttā sakadāgāmī hoti, sakideva
          imaṁ lokaṁ āgantvā dukkhassantaṁ karoti. Idha pana bhikkhave
          bhikkhu sīlesu paripūrakārī hoti, samādhismiṁ paripūrakārī, paññāya
          mattasokārī. So yāni tāni .pe. Sikkhati sikkhāpadesu. So
          pañcannaṁ orambhāgiyānaṁ saññojanānaṁ parikkhayā anāgāmī hoti
          anāvattidhammo tasmā lokā. Idha pana bhikkhave bhikkhu sīlesu
          paripūrakārī hoti, samādhismiṁ paripūrakārī, paññāya paripūrakārī.
          So yāni tāni khuddānukhuddakāni .pe. Sikkhati sikkhāpadesu. So
          āsavānaṁ khayā .pe. Upasampajja viharatī"ti. 2-
      [130] Satthāraniddese pariññaṁ paññapetīti pahānaṁ samatikkamaṁ paññapeti.
  Tatrāti tesu tīsu janesu. Tena daṭṭhabboti tena paññāpanena so satthā
  rūpāvacarasamāpattiyā lābhīti daṭṭhabboti attho. Dutiyavārepi eseva nayo.

  *  *  *  *  *  *
  Footnote: 1-1 Sī. dhuvasīlī ca hoti ṭhitasīlī ca 2 aṅ. tik. 20/87/225
-------------------------------------------------
[page 083]
  Sammāsambuddho satthā tena daṭṭhabboti tena titthiyehi asādhāraṇena paññāpanena
  ayaṁ tatiyo satthā sabbaññubuddho daṭṭhabbo. Titthiyā hi kāmānaṁ pariññaṁ
  paññapentā rūpabhavaṁ vakkhanti, rūpānaṁ pariññaṁ paññapentā arūpabhavaṁ vakkhanti,
  vedanānaṁ pariññaṁ paññapentā asaññabhavaṁ vakkhanti, sammā paññapentā evaṁ
  paññapeyyuṁ, no ca sammā paññapetuṁ sakkonti. Sammāsambuddho pana kāmānaṁ
  pariññaṁ pahānaṁ anāgāmimaggena paññapeti, rūpavedanānaṁ pariññaṁ pahānaṁ
  arahattamaggena paññapeti. Ime tayo satthāroti ime dve janā bāhirakā,
  eko sammāsambuddhoti imasmiṁ loke tayo satthāro nāMa.
      [131] Dutiye satthāraniddese diṭṭhe ceva dhammeti imasmiṁyeva
  attabhāve. Attānaṁ saccato thetato paññapetīti "attā nāmeko atthi nicco
  dhuvo sassato"ti bhūtato thirato paññapeti. Abhisamparāyañcāti aparasmimpi 1-
  attabhāve evameva paññapeti. Sesamettha vuttanayeneva veditabbanti.
                        Tikaniddesavaṇṇanā niṭṭhitā.
                            -----------
                         4. Catukkaniddesavaṇṇanā
      [132] Catukkaniddese asappurisoti lāmakapuriso adhammapuriso. 2- Pāṇaṁ
 atipātetīti pāṇātipātī. Adinnaṁ ādiyatīti adinnādāyī. Kāmesu micchā
 caratīti kāmesumicchācārī. Musā vadatīti musāvādī. Surāmerayamajjapamāde tiṭṭhatīti
 surāmerayamajjapamādaṭṭhāyī.
      [133] Pāṇātipāte samādapetīti yathā pāṇaṁ atipāteti, tathā naṁ
  tattha gahaṇaṁ gaṇhāpeti. Sesesupi eseva nayo. Ayaṁ vuccatīti ayaṁ evarūpo
  puggalo yasmā sayaṁ katena ca dussīlyena samannāgato, yañca samādapitena

  *  *  *  *  *  *
  Footnote: 1 chaṂa. aparasmiṁ 2 chaṂa. ayaṁ pāṭho na dissati
-------------------------------------------------
[page 084]
  Kataṁ, tato upaḍḍhassa dāyādo, tasmā asappurisena asappurisataroti vuccati.
  Sappurisoti uttamapuriso.
      [135] Sappurisena sappurisataroti attanāva katena susīlyena samannāgatattā
  yañca samādapito karoti, tato upaḍḍhassa dāyādattā uttamapurisena
  uttamapurisataro.
      [136] Pāpoti akusalakammapathasaṅkhātena dasavidhena pāpena samannāgato.
      [138] Kalyāṇoti kusalakammapathasaṅkhātena dasavidhena kalyāṇadhammena
  samannāgato suddhako bhadrako. Sesamettha heṭṭhā vuttanayattā uttānatthameva.
      [140] Pāpadhammādīsu pāpo dhammo assāti pāpadhammo. Kalyāṇo
  dhammo assāti kalyāṇadhammo. Sesamettha uttānatthameva.
      [144] Sāvajjādīsu sāvajjoti sadoso. Sāvajjena kāyakammenāti
  sadosena pāṇātipātādinā kāyakammena. Itaresupi eseva nayo. Ayaṁ vuccatīti
  ayaṁ evarūpo puggalo tīhi dvārehi āyūhanakammassa sadosattā gūthakuṇapādibharito
  padeso viya "sāvajjo"ti vuccati.
      [145] Sāvajjena bahulanti yassa sāvajjameva kāyakammaṁ bahulaṁ 1- hoti
  appaṁ anavajjaṁ, so "sāvajjena bahulaṁ kāyakammena samannāgato appaṁ
  anavajjenā"ti vuccati. Itaresu eseva nayo. Ko pana evarūpo hotīti? yo
  gāmadhammatāya vā nigamadhammatāya vā kadāci karahaci uposathaṁ samādiyati, sīlāni
  pūreti. Ayaṁ vuccatīti ayaṁ evarūpo puggalo tīhi dvārehi āyūhanakammena 2-
  sāvajjasseva bahulatāya anavajjassa appatāya vajjabahuloti vuccati.
      Yathā hi ekasmiṁ padese dubbaṇṇāni duggandhāni pupphāni rāsikatānassu,
  tesaṁ upari tahaṁ tahaṁ adhimuttakavassikapāṭalādīni 3- patitāni bhaveyyuṁ, evarūpo

  *  *  *  *  *  *
  Footnote: 1 chaṂa. bahu 2 chaṂa. āyūhanakammesu
  3 chaṂa......pāṭalāni
-------------------------------------------------
[page 085]
  Ayaṁ puggalo veditabbo. Yathā pana ekasmiṁ padese adhimuttakavassikapāṭalādīni
  rāsikatānassu, tesaṁ upari tahaṁ tahaṁ dubbaṇṇaduggandhāni badarapupphādīni
  patitāni bhaveyyuṁ, evarūpo tatiyo puggalo veditabbo. Catuttho pana tīhi
  dvārehi āyūhanakammassa niddosattā catumadhurabharitasuvaṇṇapāti viya daṭṭhabbo.
  Tesu paṭhamo andhabālaputhujjano. Dutiyo antarantarā kusalakārako lokiyaputhujjano.
  Tatiyo sotāpanno. Sakadāgāmianāgāminopi eteneva saṅgahitā. Catuttho
  khīṇāsavo. So hi ekantena anavajjoyevāti 1- ayaṁ aṅguttaraṭṭhakathānayo.
      [148] Ugghaṭitaññūādīsu ugghaṭitaññūti ettha ugghaṭitaṁ nāma ñāṇugghāṭanaṁ,
  ñāṇena 2- ugghaṭitamatteyeva jānātīti attho. Saha udāhaṭavelāyāti
  udāhāre udāhaṭamatteyeva. Dhammābhisamayoti catusaccadhammassa ñāṇena saddhiṁ
  abhisamayo. Ayaṁ vuccatīti "ayaṁ cattāro satipaṭṭhānā"tiādinā nayena saṅkhittena
  mātikāya ṭhapiyamānāya desanānusārena ñāṇaṁ pesetvā arahattaṁ gaṇhituṁ samattho
  puggalo "ugghaṭitaññū"ti vuccati.
      [149] Vipacitaṁ vitthāritameva atthaṁ jānātīti vipacitaññū. Ayaṁ vuccatīti ayaṁ
  saṅkhittena mātikaṁ ṭhapetvā vitthārena atthe bhājiyamāne arahattaṁ pāpuṇituṁ
  samattho puggalo "vipacitaññū"ti vuccati.
      [150] Uddesādīhi netabboti neyyo. Anupubbena dhammābhisamayo
  hotīti anukkamena arahattappatti.
      [151] Byañjanapadameva paramaṁ assāti padaparamo. Na tāya jātiyā
  dhammābhisamayo hotīti tena attabhāvena jhānaṁ vā vipassanaṁ vā maggaṁ vā phalaṁ
  vā nibbattetuṁ na sakkotīti attho.

  *  *  *  *  *  *
  Footnote: 1 chaṂa. anavajjoyeva 2 cha. ñāṇe
-------------------------------------------------
[page 086]
      [152] Yuttapaṭibhāṇādīsu paṭibhāṇaṁ vuccati ñāṇampi ñāṇassa upaṭṭhita-
  vacanampi, taṁ idhādhippetaṁ. Atthayuttaṁ kāraṇayuttañca paṭibhāṇamassāti yuttapaṭibhāṇo.
  Pucchitānantarameva sīghaṁ byākātuṁ asamatthatāya no muttaṁ paṭibhāṇamassāti no
  muttapaṭibhāṇo. Iminā nayena sesā veditabbā. Ettha pana paṭhamo kañci
  kālaṁ vīmaṁsitvā yuttameva pekkhati tipiṭakacūḷanāgatthero viya. So kira pañhaṁ
  puṭṭho pariggahetvā yuttapayuttakāraṇameva katheti.
      Dutiyo pucchānantarameva yena vā tena vā vacanena paṭibāhati.
  Vīmaṁsitvāpi ca yuttaṁ na pekkhati catunikāyikapaṇḍitatissatthero viya. So kira pañhaṁ
  puṭṭho pañhāpariyosānampi nāgameti, yaṁ vā taṁ vā kathetiyeva, vacanatthaṁ panassa
  vīmaṁsiyamānaṁ katthaci na laggati.
      Tatiyo pucchāsamakālameva yuttaṁ pekkhati, taṁkhaṇaññeva vacanaṁ byākaroti
  tipiṭakacūḷābhayatthero viya. So kira pañhaṁ puṭṭho sīghameva katheti, yuttapayuttakāraṇo
  ca hoti.
      Catuttho pañhaṁ puṭṭho samāno neva yuttaṁ pekkhati, na yena vā tena
  vā paṭibāhituṁ sakkoti, tibbandhakāranimuggo viya hoti loludāyitthero 1- viya.
      [156] Dhammakathikesu appañca bhāsatīti sampattaparisāya thokameva katheti.
  Asahitañcāti kathento ca pana na atthayuttaṁ kāraṇayuttaṁ katheti. Parisā cassa
  akusalā hotīti sotuṁ nisinnaparisā cassa yuttāyuttaṁ kāraṇākāraṇaṁ siliṭṭhāsiliṭṭhaṁ
  na jānātīti attho. Evarūpoti ayaṁ evaṁjātiko bāladhammakathiko evaṁjātikāya
  bālaparisāya dhammakathikotveva nāmaṁ labhati. Iminā nayena sabbattha attho
  veditabbo. Ettha ca dveyeva janā sabhāvadhammakathikā, itare pana dhammakathikānaṁ
  antare paviṭṭhattā evaṁ vuttā.

  *  *  *  *  *  *
  Footnote: 1 chaṂa. lāḷudāyitthero
-------------------------------------------------
[page 087]
      [157] Valāhakūpamesu valāhakāti meghā. Gajjitāti thanitā. Tattha gajjitvā
  no vassanabhāvo nāma pāpako. Manussā hi yadā devo gajjati, "suvuṭṭhikā
  bhavissatī"ti bījāni nīharitvā vapanti, atha deve avassante khette bījāni
  khetteyeva nassanti, gehe bījāni geheyeva nassantīti dubbhikkhaṁ hoti. No
  gajjitvā vassanabhāvopi pāpakova. Manussā hi "imasmiṁ kāle dubbuṭṭhikā
  bhavissatī"ti ninnaṭṭhānesuyeva vappaṁ karonti, atha devo vassitvā bījāni 1-
  mahāsamuddaṁ pāpeti, dubbhikkhameva hoti. Gajjitvā vassanabhāvo pana bhadrako,
  tadā hi subhikkhaṁ hoti. No gajjitvā no vassanabhāvo ekantapāpakova.
      Bhāsitā hoti no kattāti "idāni 2- ganthadhuraṁ pūressāmī"ti vā vipassanādhuraṁ
  pūressāmī"ti vā kathetiyeva, 2- na ca pana uddesaṁ gaṇhāti, na kammaṭṭhānaṁ bhāveti.
      Kattā hoti no bhāsitāti 3- "idāni ganthadhuraṁ vā pūressāmī"ti
  "vipassanādhuraṁ vā pūressāmī"ti na bhāsati, 3- sampatte pana kāle tamatthaṁ
  sampādeti. Iminā nayena itarepi veditabbā. Sabbampanetaṁ paccayadāyakeneva
  kathitaṁ. Eko hi "asukadivase nāma dānaṁ dassāmī"ti saṁghaṁ nimanteti, sampatte
  kāle no karoti, ayaṁ puggalo puññena parihāyati, bhikkhusaṁghopi lābhena parihāyati.
  Aparo saṁghaṁ animantetvāva sakkāraṁ katvā "bhikkhū ānessāmī"ti na labhati,
  sabbe aññattha nimantitā honti, ayampi puññena parihāyati, saṁghopi tena
  lābhena parihāyati. Aparopi paṭhamaṁ saṁghaṁ nimantetvā pacchā sakkāraṁ katvā dānaṁ
  deti, ayaṁ kiccakārī hoti. Aparo neva saṁghaṁ nimanteti, na dānaṁ deti, ayaṁ
  pāpapuggaloti veditabbo.
      [158] Mūsikūpamesu gādhaṁ kattā no vasitāti attano āsayaṁ bilaṁ kūpaṁ
  khanati, no tattha vasati, kismiñcideva ṭhāne vasati, evaṁ biḷārādiamittavasaṁ

  *  *  *  *  *  *
  Footnote: 1 chaṂa. sabbabījāni 2-2 chaṂa. ganthadhuraṁ pūressāmi vāsadhuraṁ pūressāmīti kathetiyeva
  3-3 chaṂa. ganthadhuraṁ vā pūressāmi vāsadhuraṁ vāti na bhāsati
-------------------------------------------------
[page 088]
  Gacchati. "khattā"tipi Pāṭho. Vasitā no gādhaṁ kattāti sayaṁ na khanati, parena
  khate bile vasati, evaṁ jīvitaṁ rakkhati. Tatiyā dvepi karontī jīvitaṁ rakkhati.
  Catutthā dvepi akarontī amittavasaṁ gacchati. Imāya pana upamāya upamitesu
  puggalesu paṭhamo yathā sā mūsikā gādhaṁ khanati, evaṁ navaṅgasatthusāsanaṁ uggaṇhāti.
  Yathā pana sā tattha na vasati, kisamiñcideva ṭhāne vasantī amittavasaṁ gacchati,
  tathā ayampi pariyattivasena ñāṇaṁ pesetvā catusaccadhammaṁ na paṭivijjhati,
  lokāmisaṭṭhānesu evaṁ 1- caranto maccumārakilesamāradevaputtamārasaṅkhātānaṁ amittānaṁ
  vasaṁ gacchati. Dutiyo yathā sā mūsikā gādhaṁ na khanati, evaṁ navaṅgasatthusāsanaṁ na
  uggaṇhāti. Yathā pana sā 2- parena khate bile vasantī jīvitaṁ rakkhati, evaṁ
  parassa kathaṁ sutvā catusaccadhammaṁ paṭivijjhitvā tiṇṇaṁ mārānaṁ vasaṁ atikkamati.
  Iminā nayena tatiyacatutthesupi opammasaṁsandanaṁ veditabbaṁ.
      [159] Ambūpamesu āmaṁ pakkavaṇṇīti antoāmaṁ, bahipakkasadisaṁ. Pakkaṁ
  āmavaṇṇīti antopakkaṁ, bahiāmasadisaṁ. Sesadvayesupi eseva nayo. Tattha yathā
  ambe apakkabhāvo āmatā hoti, evaṁ puggalepi puthujjanabhāvo āmatā, ariyabhāvo
  pakkatā. Yathā ca tattha pakkasadisatā pakkavaṇṇitā, evaṁ puggalepi ariyānaṁ
  abhikkamanādisadisatā pakkavaṇṇitāti iminā nayena upamitapuggalesu opammasaṁsandanaṁ
  veditabbaṁ.
      [160] Kumbhūpamesu kumbhoti ghaṭo. Tucchoti anto ritto. Pihitoti
  pidahitvā ṭhapito. Pūroti anto puṇṇo. Vivaṭoti vivaritvā ṭhapito. Upamitapuggalesu
  panettha anto guṇasāravirahito tuccho bāhirasobhaṇatāya pihito puggaloti 3-
  veditabbo. Sesesupi eseva nayo.

  *  *  *  *  *  *
  Footnote: 1 chaṂa. lokāmisaṭṭhānesuyeva 2 chaṂa. ayaṁ pāṭho na dissati 3 chaṂa. puggalo
-------------------------------------------------
[page 089]
      [161] Udakarahadūpamesu udarahado tāva jānumattepi udake sati
  paṇṇarasasambhinnavaṇṇattā vā bahalattā vā udakassa apaññāyamānatalo uttāno
  gambhīrobhāso nāma hoti. Tiporisacatuporise pana udakepi sati acchattā
  udakassa paññāyamānatalo gambhīro uttānobhāso nāma hoti. Ubhayakāraṇasabbhāvato
  pana itare dve veditabbā. Puggalopi kilesussadabhāvato guṇagambhīratāya
  ca abhāvato guṇagambhīrānaṁ sadisehi abhikkamādīhi yutto uttāno gambhīrobhāso
  nāMa. Iminā nayena sesāpi veditabbā.
      [162] Balibaddūpamesu balibaddo tāva yo attano gogaṇaṁ ghaṭṭeti
  ubbejeti, paragogaṇe pana sorato sukhasīlo hoti, ayaṁ sakagavacaṇḍo no
  paragavacaṇḍo nāMa. Puggalopi attano parisaṁ ghaṭṭento vijjhanto pharusena
  samudācaranto, parisāya 1- pana soraccaṁ nivātavuttitaṁ āpajjanto sakagavacaṇḍo
  hoti no paragavacaṇḍo nāmāti iminā nayena sesāpi veditabbā.
  Niddesavāre panettha ubbejitā hotīti ghaṭṭetvā vijjhitvā ubbegappattaṁ
  karotiyevāti 2- atatho.
      [163] Āsīvisūpamesu āsīviso tāva yassa visaṁ āsuṁ āgacchati, sīghaṁ
  pharati, ghoraṁ pana na hoti, cirakālaṁ na pīḷeti, ayaṁ āgataviso no ghoraviso.
  Sesapadesupi eseva nayo. Puggalavibhājanaṁ pana uttānatthameva.
      [164] Ananuvicca apariyogāhetvā avaṇṇārahassa vaṇṇaṁ bhāsitā
  hotītiādīsu ananuviccāti atulayitvā apariggaṇhitvā. Apariyogāhetvāti
  paññāya guṇe anogāhetvā.
      [166] Bhūtaṁ tacchanti vijjamānato bhūtaṁ, aviparītato tacchaṁ. Kālenāti
  yuttapayuttakālena. Tatra kālaññū hotīti yamidaṁ kālenāti vuttaṁ, tatra yo

  *  *  *  *  *  *
  Footnote: 1 chaṂa. paraparisāya 2 chaṂa. karoticceva
-------------------------------------------------
[page 090]
  Puggalo kālaññū hoti kālaṁ jānāti tassa pañhassa veyyākaraṇatthāya
  "imasmiṁ kāle pucchitenāpi mayā na kathetabbo, 1- imasmiṁ kāle kathetabbo"ti,
  ayaṁ kālena bhaṇati nāMa. Upekkhako viharatīti majjhattabhūtāya upekkhāya ṭhito
  hutvā viharati. Sesaṁ sabbattha uttānatthameva.
      [167] Uṭṭhānaphalūpajīvītiādīsu yo uṭṭhānaviriyeneva divasaṁ vītināmetvā
  tassa nissandaphalamattaṁ kiñcideva labhitvā jīvitaṁ kappeti, tampana uṭṭhānaṁ
  āgamma kiñci puññaphalaṁ na paṭilabhati, taṁ sandhāya yassa puggalassa uṭṭhahatotiādi
  vuttaṁ. Tatthupari 2- devāti tato upari brahmakāyikādayo devā. Tesañhi
  uṭṭhānaviriyena kiccaṁ nāma natthi, puññaphalameva upajīvanti. Puññavato cāti
  idaṁ puññavante khattiyabrāhmaṇamahāsālādayo 3- ceva bhummadeve ādiṁ katvā
  nimmānaratipariyosāne deve ca sandhāya vuttaṁ. Sabbepi hete vāyāmaphalañceva
  puññaphalañca anubhavanti. Nerayikā pana neva uṭṭhānena ājīvaṁ uppādetuṁ
  sakkonti, nāpi tesaṁ puññaphalena koci ājīvo uppajjati.
      [168] Tamādīsu "nīce kule pacchājāto"tiādikena tamena yuttoti
  tamo. Kāyaduccaritādīhi puna nirayatamūpagamanato tamaparāyano. Nesādakuleti
  migaluddakādīnaṁ kule. Venakuleti vilīvakārakule. Rathakārakuleti cammakārakule.
  Pukkusakuleti pupphachaḍḍakakule. Kasiravuttiketi dukkhavuttike. Dubbaṇṇoti
  paṁsupisācako viya jhāmakhāṇuvaṇṇo. Duddasikoti vijātamātuyāpi amanāpadassano.
  Okoṭimakoti lakuṇṭako. Kāṇoti ekakkhikāṇo vā ubhayakkhikāṇo vā. Kuṇīti
  ekahatthakuṇī vā ubhayahatthakuṇī vā. Khañjoti ekapādakhañjo vā ubhayapādakhañjo vā.
  Pakkhahatoti hatapakkho pīṭhasappī. Padīpeyyassāti telakapallādino padīpūpakaraṇassa.
  Evaṁ puggalo tamo hoti tamaparāyanoti ettha eko puggalo bahiddhā

  *  *  *  *  *  *
  Footnote: 1 chaṂa. kathetabbā 2 chaṂa. tatūpari 3 chaṂa. khattiyabrāhmaṇādayo
-------------------------------------------------
[page 091]
  Ālokaṁ adisvā mātukucchismiṁyeva kālaṁ katvā apāyesu nibbatto 1- sakalepi
  kappe sarati, 2- sopi tamo tamaparāyanova. So pana kuhakapuggalo bhaveyya,
  kuhakassa hi evarūpā nibbatti hotīti vuttaṁ.
      Ettha ca nīce kule pacchājāto hoti caṇḍālakule vātiādīhi
  āgamanavipatti ceva pubbuppannapaccayavipatti ca dassitā, daliddetiādīhi
  paccayavipatti, 3- kasiravuttiketiādīhi ājīvupāyavipatti, dubbaṇṇotiādīhi
  rūpavipatati, bhavābādhotiādīhi dukkhakāraṇasamāyogo, na lābhītiādīhi sukhakāraṇavipatti
  ceva upabhogavipatti ca, kāyena duccaritantiādīhi tamaparāyanabhāvassa kāraṇasamāyogo,
  kāyassa bhedātiādīhi samparāyikatamūpagamo. Sukkapakkho vuttapaṭipakkhanayena
  veditabbo.
      Apicettha tividhāya kulasampattiyā pacchājātiādikena jotinā yuttato
  joti, ālokabhūtoti vuttaṁ hoti. Kāyasucaritādīhi pana saggūpapattijotibhāvūpagamanato
  jotiparāyano. Khattiyamahāsālakule vātiādīsu khattiyamahāsālāti khattiyā mahāsārā
  mahāsārappattā khattiyā. Yesañhi khattiyānaṁ heṭṭhimantena koṭisataṁ nidhānagataṁ
  hoti, tayo kahāpaṇakumbhā valañjanatthāya gehamajjhe rāsiṁ katvā ṭhapitā
  honti, te khattiyamahāsālā nāMa. Yesaṁ brāhmaṇānaṁ asītikoṭidhanaṁ nihitaṁ
  hoti, diyaḍḍho kahāpaṇakumbho valañjanatthāya gehamajjhe rāsiṁ katvā ṭhapito
  hoti, te brāhmaṇamahāsālā nāMa. Yesaṁ gahapatīnaṁ cattāḷīsakoṭidhanaṁ nihitaṁ
  hoti, kahāpaṇakumbho valañjanatthāya gehamajjhe rāsiṁ katvā ṭhapito hoti, te
  gahapatimahāsālā nāma, tesaṁ kuleti attho. Aḍḍheti issare. Nidhānagatadhanassa
  mahantatāya mahaddhane. Suvaṇṇarajatabhājanādīnaṁ upabhogabhaṇḍānaṁ mahantatāya
  mahābhoge. Nidhānagatassa jātarūparajatassa pahūtatāya pahūtajātarūparajate.

  *  *  *  *  *  *
  Footnote: 1 chaṂa. nibbattanto 2 chaṂa. saṁsarati 3 chaṂa. pavattipaccayavipatti
-------------------------------------------------
[page 092]
  Vittūpakaraṇassa tuṭṭhikāraṇassa pahūtatāya pahūtavittūpakaraṇe. Godhanādīnañca sattavidha-
  dhaññānañca pahūtatāya pahūtadhanadhaññe. Abhirūpoti sundararūPo. Dassanīyoti aññaṁ
  kammaṁ pahāya divasampi passitabbayutto. Pāsādikoti dassaneneva cittappasādāvaho.
  Paramāyāti uttamāya. Vaṇṇapokkharatāyāti pokkharavaṇṇatāya. Pokkharaṁ vuccati
  sarīraṁ, tassa vaṇṇasampattiyāti attho. Samannāgatoti upeto.
      [169] Oṇatoṇatādīsu diṭṭhadhammikāya vā samparāyikāya vā sampattiyā
  virahito oṇato, nīco lāmakoti attho. Tabbipakkhato uṇṇato, ucco
  uggatoti attho. Sesamettha tamādīsu vuttanayeneva veditabbaṁ. Apica oṇatoṇatoti
  idāni nīco, āyatimpi nīcova bhavissati. Oṇatuṇṇatoti idāni nīco, āyatiṁ
  ucco bhavissati. Uṇṇatoṇatoti idāni ucco, āyatiṁ nīco bhavissati.
  Uṇṇatuṇṇatoti idāni ucco, āyatimpi ucco bhavissati.
      [170] Rukkhūpamesu rukkho tāva pheggusāraparivāroti vanajeṭṭhakarukkho
  sayaṁ pheggu hoti, parivārarukkhā panassa sārā honti. Iminā nayena sesā
  veditabbā. Puggalesu pana sīlasāravirahena 1- pheggutā sīlācārasamannāgamena ca
  sāratā veditabbā.
      [171] Rūpappamāṇādīsu sampattiyuttarūpaṁ pamāṇaṁ karotīti rūpappamāṇo.
  Tattha pasādaṁ janetīti rūpappasanno. Kittisaddabhūtaṁ ghosaṁ pamāṇaṁ karotīti
  ghosappamāṇo. Ārohaṁ vātiādīsu pana ārohanti uccattanaṁ. Pariṇāhanti
  kisathūlabhāvāpagataṁ parikkhepasampattiṁ. Saṇṭhānanti aṅgapaccaṅgānaṁ dīgharassavaṭṭatādi-
  yuttaṭṭhānesu tathābhāvaṁ. Pāripūrinti yathāvuttappakārānaṁ anūnataṁ lakkhaṇaparipuṇṇa-
  bhāvaṁ vā. Paravaṇṇanāyāti parehi parammukhā nicchāritāya guṇavaṇṇanāya.
  Parathomanāyāti parehi thutivasena gāthādiupanibandhanena vuttāya thomanāya. Parapasaṁsanāyāti

  *  *  *  *  *  *
  Footnote: 1 chaṂa. sīlasāravirahato
-------------------------------------------------
[page 093]
  Parehi sammukhā vuttāya pasaṁsāya. Paravaṇṇahārikāyāti paramparāya thutivasena parehi
  pavattitāya vaṇṇaharaṇāya.
      [172] Cīvaralūkhanti cīvarassa dubbaṇṇādibhāvena lūkhataṁ. Pattalūkhanti
  bhājanassa vaṇṇasaṇṭhānavatthūhi lūkhataṁ. Senāsanalūkhanti nāṭakādisampattivirahena
  senāsanassa lūkhataṁ. Vividhanti acelakādibhāvena anekappakāraṁ. Dukkarakārikanti
  sarīratāpanaṁ.
      Aparo nayo:- imesu hi catūsu puggalesu rūpe pamāṇaṁ gahetvā
  pasanno rūpappamāṇo nāma, rūpappasannoti tasseva atthavacanaṁ. Ghose pamāṇaṁ
  gahetvā pasanno ghosappamāṇo nāMa. Cīvaralūkhapattalūkhesu pamāṇaṁ gahetvā
  pasanno lūkhappamāṇo nāMa. Dhamme pamāṇaṁ gahetvā pasanno dhammappamāṇo
  nāMa. Itarāni tesaṁyeva atthavacanāni. Sabbasatte ca tayo koṭṭhāse katvā
  dve koṭṭhāsā rūpappamāṇā, eko na rūpappamāṇo. Pañca koṭṭhāse katvā
  cattāro koṭṭhāsā ghosappamāṇā, eko na ghosappamāṇo. Dasa koṭṭhāse
  katvā nava koṭṭhāsā lūkhappamāṇā, eko na lūkhappamāṇo. Satasahassaṁ koṭṭhāse
  katvā pana eko koṭṭhāsova dhammappamāṇo, sesā na dhammappamāṇāti 1- evamayaṁ
  catuppamāṇo lokasannivāso.
      Etasmiṁ catuppamāṇe lokasannivāse buddhesu appasannā mandā,
  pasannāva bahukāti. 1- Rūpappamāṇassa hi buddharūpato uttaripasādāvahaṁ rūpaṁ nāma
  natthi. Ghosappamāṇassa buddhānaṁ kittighosato uttaripasādāvaho ghoso nāma
  natthi. Lūkhappamāṇassa kāsikāni vatthāni mahārahāni kañcanabhājanāni tiṇṇaṁ
  utūnaṁ anucchavike sabbasampattiyutte pāsādavare pahāya paṁsukūlacīvaraselamayapatta-
  rukkhamūlādisenāsanasevino buddhassa bhagavato lūkhato uttaripasādāvahaṁ aññaṁ

  *  *  *  *  *  *
  Footnote: 1 chaṂa. iti-saddo na dissati
-------------------------------------------------
[page 094]
  Lūkhaṁ nāma natthi. Dhammappamāṇassa sadevake loke asādhāraṇasīlādiguṇassa
  tathāgatassa sīlādiguṇato uttaripasādāvaho añño sīlādiguṇo nāma natthi.
  Iti bhagavā imaṁ catuppamāṇikaṁ lokasannivāsaṁ muṭṭhinā gahetvā viya ṭhitoti.
      [173] Attahitāya paṭipannādīsu sīlasampannoti sīlena sampanno
  samannāgato. Samādhisampannotiādīsu eseva nayo. Ettha ca sīlaṁ lokiyalokuttaraṁ kathitaṁ.
  Tathā samādhipaññā ca. Vimutti arahattaphalavimutti. Vimuttiñāṇadassanaṁ 1- ekūnavīsati-
  vidhaṁ paccavekkhaṇañāṇaṁ. No parantiādīsu pana 2- parapuggalaṁ "tayāpi sīlasampannena
  bhavituṁ vaṭṭatī"ti vatvā yathā sīlaṁ samādiyati, evaṁ na samādapeti na gaṇhāpeti.
  Eseva nayo sabbattha. Etesu pana catūsu paṭhamo bahulattherasadiso 3- hoti,
  dutiyo upanandasakyaputtasadiso, tatiyo sāriputtamoggallānattherasadiso, catuttho
  devadattasadisoti veditabbo.
      [174] Attantapādīsu attānaṁ tapati dukkhāpetīti attantaPo. Attano
  paritāpanānuyogaṁ attaparitāpanānuyogaṁ. Acelakoti niccelo naggo. Muttācāroti
  visaṭṭhācāro, uccārakammādīsu lokiyakulaputtācārena virahito ṭhitakova 4- uccāraṁ
  passāvaṁ vā karoti, khādati paribhuñjati. 4- Hatthāvalekhanoti 5- hatthe piṇḍamhi
  niṭṭhite jivhāya hatthaṁ avalekhati, uccāraṁ vā katvā hatthasmiṁyeva daṇḍakasaññī
  hutvā hatthena avalekhatīti dasseti. Te kira daṇḍakaṁ sattoti paññapenti. Tasmā
  tesaṁ paṭipadaṁ pūrento evaṁ karoti. Bhikkhāgahaṇatthaṁ "ehi bhaddante"ti vutto
  na etīti naehibhaddantiko. "tenahi Tiṭṭha bhaddante"ti vuttopi na tiṭṭhatīti
  natiṭṭhabhaddantiko. Tadubhayampi hetaṁ titthiyā "etassa vacanaṁ kataṁ bhavissatī"ti na
  karonti. Abhihaṭanti puretaraṁ gahetvā āhaṭabhikkhaṁ. Uddissa katanti "idaṁ

  *  *  *  *  *  *
  Footnote: 1 chaṂa. ñāṇadassanaṁ 2 chaṂa. ayaṁ saddo na dissati 3 chaṂa. vakkalittherasadiso
  4-4 chaṂa. uccāraṁ karoti, passāvaṁ karoti, khādati, bhuñjati ca
  5 chaṂa. hatthāpalekhanoti
-------------------------------------------------
[page 095]
  Tumhe uddissa katan"ti evaṁ ārocitabhikkhaṁ. Na nimantananti "asukannāma kulaṁ
  vā vīthiṁ vā gāmaṁ vā paviseyyāthā"ti evaṁ nimantitabhikkhampi na sādiyati, na
  gaṇhāti.
      Na kumbhīmukhāti kumbhito uddharitvā diyyamānaṁ bhikkhaṁ na gaṇhāti. Na
  kaḷopimukhāti kaḷopīti ukkhali vā pacchi vā, tatopi na gaṇhāti. Kasmā?
  kumbhikaḷopiyo kaṭacchunā pahāraṁ labhantīti. Na eḷakamantaranti ummāraṁ antaraṁ
  katvā diyyamānaṁ na gaṇhāti. Kasmā? ayaṁ maṁ nissāya antarakaraṇaṁ labhatīti.
  Daṇḍamusalesupi eseva nayo. Dvinnanti dvīsu bhuñjamānesu ekasmiṁ uṭṭhāya
  dente na gaṇhāti. Kasmā? kabaḷantarāyo hotīti. Na gabbhiniyātiādīsu pana
  gabbhiniyā kucchiyaṁ dārako kilamati. Pāyantiyā dārakassa khīrantarāyo hoti.
  Purisantaragatāya ratiantarāyo hotīti na gaṇhāti. Na saṅkittīsūti saṅkittetvā
  katabhattesu. Dubbhikkhasamaye kira acelakasāvakā acelakānaṁ atthāya tato tato
  taṇḍulādīni samādapetvā bhattaṁ pacanti, ukkaṭṭhācelako tato na paṭiggaṇhāti.
  Na yattha sāti yattha sunakho "piṇḍaṁ labhissāmī"ti upaṭṭhito hoti, tattha tassa
  adatvā āhaṭaṁ na gaṇhāti. Kasmā? etassa piṇḍantarāyo hotīti.
      Saṇḍasaṇḍacārinīti samūhasamūhacārinī. Sace hi acelakaṁ disvā "imassa bhikkhaṁ
  dassāmā"ti mānussakā bhattagehaṁ pavisanti, tesu ca pavisantesu kaḷopimukhādīsu
  nilīnā makkhikā uppatitvā saṇḍasaṇḍā caranti, tato āhaṭaṁ bhikkhaṁ na gaṇhāti.
  Kasmā? maṁ nissāya makkhikānaṁ gocarantarāyo jātoti. Thusodakanti sabbasassa-
  sambhārehi kataṁ sovīrakaṁ. Ettha ca surāpānameva sāvajjaṁ, ayampana etasmimpi
  sāvajjasaññī. Ekāgārikoti yo ekasmiṁyeva gehe bhikkhaṁ labhitvā nivattati.
  Ekālopikoti yo ekeneva ālopena yāpeti. Dvāgārikādīsupi eseva nayo.
-------------------------------------------------
[page 096]
  Ekissāpi dattiyāti ekāya dattiyā. Datti nāma ekā khuddakapāti hoti,
  yattha aggabhikkhaṁ pakkhipitvā ṭhapenti.
      Ekāhikanti ekadivasantarikaṁ. Aḍḍhamāsikanti aḍḍhamāsantarikaṁ. Pariyāyabhatta-
  bhojananti vārabhattabhojanaṁ, ekāhavārena dvīhavārena sattāhavārena
  aḍḍhamāsavārenāti evaṁ divasavārena ābhatabhattabhojanaṁ. Sākabhakkhoti allasākabhakkho.
  Sāmākabhakkhoti sāmākataṇḍulabhakkho. Nīvārādīsu nīvārā nāma tāva araññe
  sayañjātā vīhijāti. Daddulanti cammakārehi cammaṁ vilikhitvā chaḍḍitakasaṭaṁ. Haṭaṁ
  vuccati silesopi sevālopi kaṇikārādirukkhaniyyāsopi. Kaṇanti kuṇḍakaṁ. Ācāmoti
  bhattaukkhalikāya laggo jhāmodano, taṁ chaḍḍitaṭṭhāne gahetvā khādati.
  "odanakañjiyan"tipi Vadanti. Piññākādayo pākaṭāeva. Pavattaphalabhojīti patitaphalabhojī.
      Sāṇānīti sāṇavākacelāni. Masāṇānīti missacelāni. Chavadussānīti matasarīrato
  chaḍḍitavatthāni, erakatiṇādīni vā ganthetvā katanivāsanāni. Paṁsukūlānīti paṭhaviyaṁ
  chaḍḍitanantakāni. Tirīṭānīti 1- rukkhatacavatthāni. Ajinanti ajinamigacammaṁ.
  Ajinakkhipanati tadeva majjhe phālitaṁ, sakhurantipi vadanti. Kusacīranti kusatiṇāni
  ganthetvā katacīrakaṁ. Vākacīraphalakacīresupi eseva nayo. Kesakambalanti manussakesehi
  katakambalaṁ. Yaṁ sandhāya vuttaṁ "seyyathāpi bhikkhave yāni kānici tantāvutānaṁ vatthānaṁ,
  kesakambalo tesaṁ *- paṭikuṭṭho akkhāyatī"ti. 2- Vāḷakambalanti assavāḷādīhi
  katakambalaṁ. Ulūkapakkhanti ulūkapattāni ganthetvā katanivāsanaṁ. Ubbhaṭṭhakoti uddhaṁ
  ṭhitako.
      Ukkuṭikappadhānamanuyuttoti ukkuṭikaviriyaṁ anuyutto, gacchantopi
  ukkuṭikova hutvā uppatitvā uppatitvā gacchati. Kaṇṭakāpassayikoti ayakaṇṭake
  vā pakatikaṇṭake vā bhūmiyaṁ koṭṭetvā tattha cammaṁ attharitvā ṭhānacaṅkamādīni karoti.

  *  *  *  *  *  *
  Footnote: 1 ka. giriṭakānīti 2 aṅ. tika. 20/138/279
  * pāli. paṭikiṭṭho
-------------------------------------------------
[page 097]
  Seyyanti sayantopi tattheva seyyaṁ kappeti. Sāyaṁ tatiyamassāti sāyatatiyakaṁ. Pāto,
  majjhantike, sāyanti divasassa tikkhattuṁ pāpaṁ pavāhessāmīti udakorohanānuyogaṁ
  anuyutto viharati.
      [175] Paraṁ tapatīti parantaPo. Paresaṁ paritāpanānuyogaṁ paraparitāpanānuyogaṁ.
  Orabbhikādīsu urabbhā vuccanti eḷakā, urabbhe hanatīti orabbhiko.
  Sūkarikādīsupi eseva nayo. Luddoti dāruṇo kakkhaḷo. Macchaghātakoti macchabandho
  kevaṭṭo. Bandhanāgārikoti bandhanāgāragopako. Kurūrakammantāti dāruṇakammantā.
      [176] Muddhābhisittoti 1- khattiyābhisekena muddhani abhisitto. Puratthimena
  nagarassāti nagarato puratthimadisāya. Santhāgāranti yaññasālaṁ. Khurājinaṁ nivāsetvāti
  sakhuraṁ ajinacammaṁ nivāsetvā. Sappitelenāti sappinā ca telena ca. Ṭhapetvā hi
  sappiṁ avaseso yo koci sneho telanti vuccati. Kaṇḍuvamānoti nakhānaṁ
  chinnattā kaṇḍuvitabbakāle tena kaṇḍuvamāno. Anantarahitāyāti asanthatāya.
  Sarūpavacchāyāti sadisavacchāya. Sace gāvī setā hoti, vacchopi setakova, sace
  kapilā 2- vā rattā vā, vacchopi tādisovāti evaṁ sarūpavacchāya. So evamāhāti
  so rājā evaṁ vadeti. Vacchatarāti taruṇavacchakabhāvaṁ atikkantā balavavacchā.
  Vacchatarīsupi eseva nayo. Parihiṁsatthāyāti 3- parikkhepakaraṇatthāya ceva yaññabhūmiyaṁ
  attharaṇatthāya ca.
      [177] Diṭṭheva dhammeti imasmiṁyeva attabhāve. Nicchātoti chātaṁ vuccati
  taṇhā, sā assa natthīti nicchāto. Sabbakilesānaṁ nibbutattā nibbuto. Anto
  tāpanakilesānaṁ abhāvā sītalo jātoti sītībhūto. Jhānamaggaphalanibbānasukhāni
  paṭisaṁvedetīti sukhapaṭisaṁvedī. Brahmabhūtena attanāti seṭṭhabhūtena attanā.

  *  *  *  *  *  *
  Footnote: 1 chaṂa. muddhāvasittoti 2 chaṂa. kabarā 3 chaṂa. barihisatthāyāti
-------------------------------------------------
[page 098]
      Imampana puggalaṁ buddhuppādato paṭṭhāya dassetuṁ idha tathāgatotiādimāha,
  tattha tathāgatoti aṭṭhahi kāraṇehi bhagavā tathāgato, tathā āgatoti tathāgato,
  tathā gatoti tathāgato, tathalakkhaṇaṁ āgatoti tathāgato, tathadhamme yāthāvato
  abhisambuddhoti tathāgato, tathadassitāya tathāgato, tathāvāditāya tathāgato, tathākāritāya
  tathāgato, abhibhavanaṭṭhena tathāgatoti. Arahaṁ sammāsambuddhotiādīni visuddhimagge
  vitthāritāneva. Taṁ dhammanti taṁ vuttappakārasampadaṁ dhammaṁ. Suṇāti gahapati vāti
  kasmā paṭhamaṁ gahapatiṁ niddisati? nihatamānattā ca ussannattā ca, yebhuyyena
  hi khattiyakulā pabbajitā jātiṁ nissāya mānaṁ karonti, brāhmaṇakulā pabbajitā
  mante nissāya mānaṁ karonti, hīnajaccakulā pabbajitā attano avajjātitāya 1-
  patiṭṭhātuṁ na sakkonti. Gahapatidārakā pana kacchehi sedaṁ muñcantehi piṭṭhiyā
  loṇaṁ pupphamānāya bhūmiṁ kasitvā tādisassa mānassa abhāvato nihatamānadappā 2-
  honti, te pabbajitā 3- mānaṁ vā dappaṁ vā akatvā yathābalaṁ buddhavacanaṁ
  uggahetvā vipassanāya kammaṁ karontā sakkonti arahatte patiṭṭhātuṁ. Itarehi
  ca kulehi nikkhamitvā pabbajitā nāma na bahukā, gahapatikāva bahukā. Iti
  nihatamānattā ussannattā ca paṭhamaṁ gahapatiṁ niddisatīti.
      Aññatarasmiṁ vāti itaresaṁ vā kulānaṁ aññatarasmiṁ jāto. 4- Tathāgate
  saddhaṁ paṭilabhatīti parisuddhaṁ dhammaṁ sutvā dhammassāmimhi tathāgate "sammāsambuddho
  vata so bhagavā"ti saddhaṁ paṭilabhati. Iti paṭisañcikkhatīti evaṁ paccavekkhati. Sambādho
  gharāvāsoti sace hi saṭṭhihatthe ghare yojanasatantarepi vā dve jāyampatikā
  vasanti, tathāpi nesaṁ sakiñcanasapalibodhanaṭṭhena gharāvāso sambādhova. Rajāpathoti 5-

  *  *  *  *  *  *
  Footnote: 1 chaṂa. vijātitāya 2 Ma. nihatamānadabbā 3 chaṂa. pabbajitvā
  4 chaṂa. añatarañasmiṁ. paccājātoti patijāto
  5 chaṂa. rajopathoti. evamuparipi
-------------------------------------------------
[page 099]
  Rāgarajādīnaṁ uṭṭhānaṭṭhānanti mahāaṭṭhakathāyaṁ vuttaṁ. "āgamanapatho"tipi Vattuṁ
  vaṭṭati. Alagganaṭṭhena abbhokāso viyāti abbhokāso. Pabbajito hi kūṭāgāra-
  ratanapāsāde ca devavimānādīsu ca supihitadvāravātapānesu supaṭicchannesu vasantopi
  neva laggati na sajjati na bajjhati. Tena vuttaṁ "abbhokāso pabbajjā"ti.
      Apica sambādho gharāvāso kusalakiriyāya yathāsukhaṁ 1- okāsābhāvato. Rajāpatho
  asaṁvutasaṅkāraṭṭhānaṁ viya rajānaṁ kilesarajānaṁ sannipātaṭṭhānato. Abbhobhāso
  pabbajjā kusalakiriyāya yathāsukhaṁ okāsabhāvato. 2- Nayidaṁ sukaraṁ .pe. Pabbajeyyanti
  ettha ayaṁ saṅkhepakathā:- yadetaṁ sikkhattayabrahmacariyaṁ ekampi divasaṁ akhaṇḍaṁ
  katvā carimakacittaṁ pāpetabbatāya ekantaparipuṇṇaṁ, ekadivasampi ca kilesamalena
  amalīnaṁ katvā carimakacittaṁ pāpetabbatāya ekantaparisuddhaṁ, saṅkhalikhitanti 3-
  likhitasaṅkhasadisaṁ dhotasaṅkhasappaṭibhāgaṁ caritabbaṁ. Idaṁ na sukaraṁ agāraṁ ajjhāvasatā
  agāramajjhe vasantena ekantaparipuṇṇaṁ .pe. Carituṁ, yannūnāhaṁ kese ca
  massuñca ohāretvā kāsāyarasapītatāya kāsāyāni brahmacariyaṁ carantānaṁ
  anucchavikāni vatthāni acchādetvā paridahetvā agārasmā anagāriyaṁ pabbajeyyanti.
  Ettha ca yasmā agārassa hitaṁ kasivāṇijjādikammaṁ agāriyanti vuccati,
  tañca pabbajjāya natthi, tasmā pabbajjā anagāriyanti ñātabbā,
  taṁ anagārīyaṁ. Pabbajeyyanti paṭipajjeyyaṁ. Appaṁ vāti sahassato heṭṭhā
  bhogakkhandho appo nāma hoti, sahassato paṭṭhāya mahā. Ābandhanaṭṭhena
  ñātiyeva ñātiparivaṭṭo, so vīsatiyā heṭṭhā appo nāma hoti, vīsatiyā
  paṭṭhāya mahā.
      [178] Bhikkhūnaṁ sikkhāsājīvasamāpannoti yā bhikkhūnaṁ adhisīlasaṅkhātā sikkhā,
  tañca yattha cete saha jīvanti, ekajīvikā sabhāgavuttino honti, taṁ bhagavatā

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. obhāsasabbhāvato 3 chaṂa. saṅkhalikhitaṁ
-------------------------------------------------
[page 100]
  Paññattasikkhāpadasaṅkhātaṁ sājīvaṁ ca tattha sikkhanabhāvena samāpannoti bhikkhūnaṁ
  sikkhāsājīvasamāpanno. Samāpannoti sikkhaṁ paripūrento sājīvañca avītikkamanto
  hutvā tadubhayaṁ upagatoti attho. Pāṇātipātaṁ pahāyātiādīsu pāṇātipātādikathā
  heṭṭhā vitthāritāeva. Pahāyāti imaṁ pāṇātipātacetanāsaṅkhātaṁ dussīlyaṁ pajahitvā.
  Paṭivirato hotīti pahīnakālato paṭṭhāya tato dussīlyato orato viratova hoti.
  Nihitadaṇḍo nihitasatthoti parūpaghātatthāya daṇḍaṁ vā satthaṁ vā ādāya
  apavattanato nikkhittadaṇḍo ceva nikkhittasattho cāti attho. Ettha ca ṭhapetvā
  daṇḍaṁ sabbampi avasesaṁ upakaraṇaṁ sattānaṁ vihiṁsanabhāvato 1- satthanti veditabbaṁ.
  Yampana bhikkhū kattaradaṇḍaṁ vā dantakaṭṭhavāsiṁ vā pipphalikaṁ vā gahetvā
  vicaranti, na taṁ parūpaghātatthāya. Tasmā "nihitadaṇḍā nihitasatthā"tveva saṅkhyaṁ
  gacchanti. Lajjīti pāpajigucchanalakkhaṇāya lajjāya samannāgato. Dayāpannoti dayaṁ
  mettacittataṁ āpanno. Sabbapāṇabhūtahitānukampīti sabbe pāṇabhūte hitena
  anukampako, tāya dayāpannatāya sabbesaṁ pāṇabhūtānaṁ hitacittakoti attho. Viharatīti
  iriyati pāleti.
      Dinnameva ādiyatīti dinnādāyī. Cittenapi dinnameva paṭikaṅkhatīti
  dinnapāṭikaṅkhī. Thenetīti theno, na thenena athenena athenattāyeva sucibhūtena.
  Attanāti attabhāvena. Athenaṁ sucibhūtaṁ attabhāvaṁ katvā viharatīti vuttaṁ hoti.
      Abrahmacariyanti aseṭṭhacariyaṁ. Brahmaṁ seṭṭhaṁ ācāraṁ caratīti brahmacārī.
  Ārācārīti abrahmacariyato dūrācārī. 2- Methunāti rāgapariyuṭṭhānavasena sadisattā
  methunakāti laddhavohārehi paṭisevitabbato methunāti saṅkhyaṁ gatā asaddhammā.
  Gāmadhammāti gāmavāsīnaṁ dhammā.
      Saccaṁ vadatīti saccavādī. Saccena saccaṁ sandahati ghaṭṭetīti saccasandho,
  na antarantarā musā vadatīti attho. Yo hi puriso kadāci musā vadati, kadāci

  *  *  *  *  *  *
  Footnote: 1 chaṂa. vināsanabhāvato 2 chaṂa. dūracārī
-------------------------------------------------
[page 101]
  Saccaṁ, tassa musāvādena antaritattā saccaṁ saccena na ghaṭṭiyati, tasmā na
  so saccasandho. Ayampana na tādiso, jīvitahetupi musā avatvā saccena saccaṁ
  sandahatiyevāti saccasandho. Thetoti thiro, ṭhitakathoti 1- attho. Eko hi puggalo
  haliddirāgo viya thusarāsimhi nikhātakhāṇuko viya assapiṭṭhe ṭhapitakumbhaṇḍamiva ca
  na ṭhitakatho hoti, eko pāsāṇalekhā viya indakhīlo viya ca ṭhitakatho hoti,
  asinā sīse chijjantepi 2- dve kathā na katheti, ayaṁ vuccati theto. Paccayikoti
  patiyāyitabbako, 3- saddhāyikoti attho. Ekacco hi puggalo na paccayiko hoti,
  "idaṁ kena vuttaṁ, asukenā"ti vutte "mā tassa vacanaṁ saddahathā"ti vattabbataṁ
  āpajjati. Eko paccayiko hoti, "idaṁ kena vuttaṁ, asukenā"ti vutte, "yadi
  tena vuttaṁ, idameva pamāṇaṁ, idāni upaparikkhitabbaṁ natthi, evameva idan"ti
  vattabbataṁ āpajjati, ayaṁ vuccati paccayiko. Avisaṁvādako lokassāti tāya
  saccavāditāya lokaṁ na visaṁvādetīti attho.
      Imesaṁ bhedāyāti yesaṁ ito sutvāti vuttānaṁ santike sutaṁ, tesaṁ bhedāya.
  Bhinnānaṁ vā sandhātāti dvinnaṁ mittānaṁ vā samānupajjhāyakādīnaṁ vā kenacideva
  kāraṇena bhinnānaṁ ekamekaṁ upasaṅkamitvā "tumhākaṁ īdise kule jātānaṁ evaṁ
  bahussutānaṁ idaṁ na yuttan"tiādīni vatvā sandhānaṁ kattā. Anuppadātāti
  sandhānaṁ anuppadātā, dve jane samagge disvā "tumhākaṁ evarūpe kule jātānaṁ
  evarūpehi guṇehi samannāgatānaṁ anucchavikametan"tiādīni vatvā daḷhīkammaṁ
  kattāti attho. Samaggesu 4- ārāmo assāti samaggārāmo, yattha samaggā
  natthi, tattha vasitumpi na gacchatīti 5- attho. "samaggarāmo"tipi Pāli, ayameva
  attho. Samaggaratoti samaggesu rato, te pahāya aññatra gantumpi na icchatīti
  attho. Samagge disvāpi sutvāpi nandatīti samagganandī. Samaggakaraṇiṁ vācaṁ bhāsitāti

  *  *  *  *  *  *
  Footnote: 1 chaṂa. thirakathoti 2 cha. chindantepi 3 Sī. paccayāyitabbako, chaṂa. pattiyāyitabbako
  4 chaṂa. samaggo 5 chaṂa. na icchatīti
-------------------------------------------------
[page 102]
  Yā vācā satte samaggeyeva karoti, taṁ sāmaggīguṇaparidīpakameva vācaṁ bhāsati, na
  itaranti.
      Kālena vadatīti kālavādī, vattabbayuttakaṁ kālaṁ sallakkhetvā vadatīti
  attho. Bhūtaṁ tathaṁ tacchaṁ sabhāvameva vadatīti bhūtavādī. Diṭṭhadhammikasamparāyikattha-
  sannissitameva katvā vadatīti atthavādī. Navalokuttaradhammasannissitaṁ katvā vadatīti
  dhammavādī. Saṁvaravinayapahānavinayasannissitaṁ katvā vadatīti vinayavādī. Nidhānaṁ
  vuccati ṭhapanokāso, nidhānamassā atthīti nidhānavatī, hadaye nidhetabbayuttakaṁ 1-
  vācaṁ bhāsitāti attho. Kālenāti evarūpiṁ vācaṁ bhāsamānopi ca "ahaṁ nidhānavatiṁ
  vācaṁ bhāsissāmī"ti na akālena bhāsati, yuttakālampana avekkhitvāva 2- bhāsatīti
  attho. Sāpadesanti saupamaṁ, sakāraṇanti attho. Pariyantavatinti paricchedaṁ
  dassetvā yathāssā paricchedo paññāyati, evaṁ bhāsatīti attho. Atthasañhitanti
  anekehipi nayehi vibhajantena pariyādātuṁ asakkuṇeyyaṁ atthasampannaṁ. 3- Yaṁ vā
  so atthavādī atthaṁ vadati, tena atthena saṁhitattā atthasañhitaṁ vācaṁ bhāsati,
  na aññaṁ nikkhipitvā aññaṁ bhāsatīti vuttaṁ hoti.
      [179] Bījagāmabhūtagāmasamārambhāti mūlabījaṁ khandhabījaṁ phalabījaṁ 4- aggabījaṁ
  bījabījanti pañcavidhassa bījagāmassa ceva yassa kassaci nīlatiṇarukkhādikassa
  bhūtagāmassa ca samārambhā, chedanapacanādibhāvena 5- vikopanā paṭiviratoti attho.
  Ekabhattikoti pātarāsabhattaṁ sāyamāsabhattanti dve bhattāni, tesu pātarāsabhattaṁ
  antomajjhantikena paricchinnaṁ, itaraṁ majjhantikato 6- uddhaṁ antoaruṇena.
  Tasmā antomajjhantike dasakkhattuṁ bhuñjamānopi ekabhattikova hoti. Taṁ sandhāya
  vuttaṁ "ekabhattiko"ti. Rattiṁ bhojanaṁ 7- ratti, tato uparatoti rattūparato.

  *  *  *  *  *  *
  Footnote: 1 chaṂa. nidhātabbayuttakaṁ 2 chaṂa. sallakkhetvāva
  3 chaṂa. asakkuṇeyyatāya atthasampannaṁ bhāsati 4 chaṂa. phaḷubījaṁ
  5 chaṂa. chedanabhedanapacanādibhāvena 6 chaṂa. majjhanhikato
  7 Sī. rattibhojanaṁ, chaṂa. rattiyā bhojanaṁ
-------------------------------------------------
[page 103]
  Atikkante majjhantike yāva suriyatthaṅgamanā bhojanaṁ vikālabhojanaṁ nāma, tato
  viratattā virato vikālabhojanā. Sāsanassa ananulomattā visūkaṁ paṭāṇībhūtaṁ
  dassananti visūkadassanaṁ. Attanā naccananaccāpanādivasena naccā ca gītā ca
  vāditā ca antamaso mayūranaccanādivasenāpi pavattānaṁ naccādīnaṁ visūkabhūtā
  dassanā cāti naccagītavāditavisūkadassanā. Naccādīni hi attanā payojetuṁ vā
  parehi payojāpetuṁ vā payuttāni passituṁ vā neva bhikkhūnaṁ na bhikkhunīnaṁ
  vaṭṭati. 1- Mālādīsu mālāti yaṅkiñci pupphaṁ. Gandhanti yaṅkiñci gandhajātaṁ.
  Vilepananti chavirāgakaraṇaṁ. Tattha pilandhanto dhāreti nāma, ūnaṭṭhānaṁ pūrento
  maṇḍeti nāma, gandhavasena chavirāgavasena ca sādiyanto vibhūseti nāMa. Ṭhānaṁ
  vuccati kāraṇaṁ. Tasmā yāya dussīlyacetanāya tāni mālādhāraṇādīni mahājano
  karoti, tato paṭiviratoti attho. Uccāsayanaṁ vuccati pamāṇātikkantaṁ. Mahāsayanaṁ
  akappiyattharaṇaṁ, 2- tato paṭiviratoti attho. Jātarūpanti suvaṇṇaṁ. Rajatanti
  kahāpaṇo, lohamāsako jatumāsako dārumāsakoti ye vohāraṁ gacchanti, tassa
  ubhayassāpi paṭiggahaṇā paṭivirato, neva naṁ uggaṇhāti na uggaṇhāpeti, na
  upanikkhittaṁ sādiyatīti attho.
      Āmakadhaññapaṭiggahaṇāti sālivīhiyavagodhumakaṅguvarakakudrūsakasaṅkhātassa satta-
  vidhassāpi āmakadhaññassa paṭiggahaṇā. Na kevalañca etesaṁ paṭiggahaṇameva,
  āmasanampi bhikkhūnaṁ na vaṭṭatiyeva. Āmakamaṁsapaṭiggahaṇāti ettha pana aññatra
  uddissa anuññātā āmakamacchamaṁsānaṁ paṭiggahaṇameva bhikkhūnaṁ na vaṭṭati, no
  āmasanaṁ. Itthīkumārīpaṭiggahaṇāti ettha itthīti purisantaragatā, itarā kumārikā
  nāma, tāsaṁ paṭiggahaṇampi āmasanampi akappiyameva. Dāsīdāsapaṭiggahaṇāti
  ettha dāsīdāsavaseneva tesaṁ paṭiggahaṇaṁ na vaṭṭati. "kappiyakārakaṁ Dammi,
  ārāmikaṁ dammī"ti evaṁ vutte pana vaṭṭati. Ajeḷakādīsupi khettavatthupariyosānesu

  *  *  *  *  *  *
  Footnote: 1 chaṂa. vaṭṭanti 2 chaṂa. akappiyasanthataṁ
-------------------------------------------------
[page 104]
  Kappiyākappiyanayo vinayavasena upaparikkhitabbo. Tattha khettaṁ nāma yasmiṁ
  pubbaṇṇaṁ rūhati. Vatthu nāma yasmiṁ aparaṇṇaṁ rūhati. Yattha vā ubhayaṁ rūhati,
  taṁ khettaṁ. Tadatthāya katabhūmibhāgo 1- vatthu. Khettavatthusīsena cettha vāpītaḷākādīnipi
  saṅgahitāneva.
      Dūteyyaṁ vuccati dūtakammaṁ, gihīnaṁ pahitaṁ paṇṇaṁ vā sāsanaṁ vā gahetvā
  tattha tattha gamanaṁ. Pahiṇagamanaṁ vuccati paragharaṁ 2- pesitassa khuddakagamanaṁ. Anuyogo
  nāma tadubhayakaraṇaṁ. Tasmā dūteyyapahiṇagamanānaṁ anuyogoti evamettha attho
  veditabbo. 3- Kayavikkayāti kayā ca vikkayā ca. Tulākūṭādīsu kūṭanti vañcanaṁ.
  Tattha tulākūṭaṁ nāma rūpakūṭaṁ aṅgakūṭaṁ gahaṇakūṭaṁ paṭicchannakūṭanti catubbidhaṁ
  hoti. Tattha rūpakūṭaṁ nāma dve tulā samānarūpā katvā gaṇhanto mahatiyā
  gaṇhāti, dadanto khuddikāya deti. Aṅgakūṭaṁ nāma gaṇhanto pacchābhāge
  hatthena tulaṁ akkamati, dadanto pubbabhāge. Gahaṇakūṭaṁ nāma gaṇhanto mūle
  rajjuṁ gaṇhāti, dadanto agge. Paṭicchannakūṭaṁ nāma tulaṁ susiraṁ katvā anto
  ayocuṇṇaṁ pakkhipitvāva gaṇhanto taṁ pacchābhāge karoti, dadanto aggabhāge.
      Kaṁso vuccati suvaṇṇapāti, tāya vañcanaṁ kaṁsakūṭaṁ. Kathaṁ? ekaṁ suvaṇṇapātiṁ
  Katvā aññā dve tisso lohapātiyo suvaṇṇavaṇṇā karonti, tato janapadaṁ
  gantvā kiñcideva aḍḍhakulaṁ pavisitvā "suvaṇṇabhājanāni kiṇathā"ti vatvā
  agghe pucchite samagghataraṁ dātukāmā honti. Tato tehi "kathaṁ imesaṁ suvaṇṇabhāvo
  jānitabbo"ti vutte "vīmaṁsitvā gaṇhathā"ti suvaṇṇapātiṁ pāsāṇe ghaṁsitvā
  sabbapātiyo datvā gacchanti.
      Mānakūṭaṁ nāma hadayabhedasikhābhedarajjubhedavasena tividhaṁ hoti. Tattha
  hadayabhedo sappitelādiminanakāle labbhati. Tāni hi sayaṁ 4- gaṇhanto heṭṭhā

  *  *  *  *  *  *
  Footnote: 1 chaṂa. akatabhūmibhāgo 2 gharā gharaṁ, su.vi. 1/10/76
  3 chaṂa. daṭṭhabbo 4 chaṂa. ayaṁ saddo na dissati
-------------------------------------------------
[page 105]
  Chiddena mānena "saṇikaṁ āsiñcā"ti vatvā antobhājane bahuṁ paggharāpetvā
  gaṇhāti, dadanto chiddaṁ pidhāya sīghaṁ pūretvā deti. Sikhābhedo tilataṇḍulādi-
  minanakāle labbhati. Tāni hi sayaṁ gaṇhanto saṇikaṁ sikhaṁ ussāpetvā
  gaṇhāti, dadanto vegena pūretvā sikhaṁ bhindanto 1- deti. Rajjubhedo
  khettavatthuminanakāle labbhati. Lañcaṁ alabhantā hi khettaṁ amahantampi mahantaṁ
  katvā minanti.
      Ukkoṭanādīsu ukkoṭananti assāmike sāmike kātuṁ lañcaggahaṇaṁ.
  Vañcananti tehi tehi upāyehi paresaṁ vañcanaṁ. Tatridamekaṁ vatthu:- eko kira
  luddako migañca migapotakañca gahetvā āgacchati, tameko dhutto "kiṁ bho migo
  agghati, kiṁ migapotako"ti āha. "migo Dve kahāpaṇe, migapotako ekan"ti
  ca vutte kahāpaṇaṁ datvā migapotakaṁ gahetvā thokaṁ gantvā nivatto "na
  me bho migapotakena attho, migaṁ me dehī"ti āha. Tenahi dve kahāpaṇe
  dehīti. So āha "nanu te bho mayā paṭhamaṁ eko kahāpaṇo dinno"ti.
  Āma dinnoti, imampi 2- migapotakaṁ gaṇha, evaṁ so ca kahāpaṇo ayañca
  kahāpaṇagghanako migapotakoti dve kahāpaṇā bhavissantīti. So "kāraṇaṁ vadatī"ti
  sallakkhetvā migapotakaṁ gahetvā migaṁ adāsīti.
      Nikatīti yogavasena vā māyāvasena vā apāmaṅgaṁ pāmaṅganti, amaṇiṁ
  maṇīti, asuvaṇṇaṁ suvaṇṇanti katvā paṭirūpakena vañcanaṁ. Sāciyogoti kuṭilayogo,
  etesaṁyeva ukkoṭanādīnametaṁ nāmaṁ. Tasmā ukkoṭanasāciyogo vañcanasāciyogo
  nikatisāciyogoti evamettha attho veditabbo. 3- Keci aññaṁ dassetvā aññassa
  parivattanaṁ sāciyogoti vadanti, taṁ pana vañcaneneva saṅgahitaṁ.
      Chedanādīsu chedananti hatthacchedanādi. Vadhoti māraṇaṁ. Bandhoti rajju-
  bandhanādīhi bandhanaṁ. Viparāmosoti himaviparāmoso gumbaviparāmosoti duvidho. Yañhi

  *  *  *  *  *  *
  Footnote: 1 chaṂa. chindanto 2 chaṂa. idampi 3 chaṂa. daṭṭhabbo
-------------------------------------------------
[page 106]
  Himapātasamaye himena paṭicchannā hutvā maggapaṭipannaṁ janaṁ musanti, ayaṁ
  himaviparāmoso. Yaṁ gumbādīhi paṭicchannā musanti, ayaṁ gumbaviparāmoso.
  Ālopo vuccati gāmanigamādīnaṁ vilopakaraṇaṁ. Sahasākāroti sāhasikakiriyā, gehaṁ
  pavisitvā manussānaṁ ure satthaṁ ṭhapetvā icchitabhaṇḍaggahaṇaṁ. Evametasmā
  chedanādisahasākārā 1- paṭivirato hoti.
      [180] So santuṭṭho hotīti so catūsu paccayesu dvādasavidhena
  itarītarapaccayasantosena samannāgato hoti. Kāyaparihārikenāti kāyapariharaṇamattakena.
  Kucchiparihārikenāti kucchipariharaṇamattakena. Samādāyeva pakkamatīti aṭṭhavidhaṁ
  bhikkhu parikkhāramattakaṁ sabbaṁ gahetvāva kāyapaṭibaddhaṁ katvāva gacchati, "mama
  vihāro pariveṇaṁ upaṭṭhākā"ti 2- saṅgo vā bandho vā na hoti. So jiyā
  muttasaro viya, yūthā pakkanto mattahatthī viya icchiticchitaṁ senāsanaṁ vanasaṇḍaṁ
  rukkhamūlaṁ vanapathaṁ pabbhāraṁ paribhuñjanto eko tiṭṭhati, eko nisīdati,
  sabbiriyāpathesu ekova adutiyo.
                   "cātuddiso Appaṭigho ca hoti
                    santussamāno itarītarena
                    parissayānaṁ sahitā achambhī
                    eko care khaggavisāṇakappo"ti 3-
  evaṁ vaṇṇitakhaggavisāṇakappataṁ āpajjati.
      Idāni tamatthaṁ upamāya sādhento seyyathāpītiādimāha. Tattha pakkhī
  sakuṇoti pakkhayutto sakuṇo. Ḍetīti uppatati. Ayampanettha saṅkhepattho:-
  sakuṇā nāma "asukasmiṁ padese rukkho paripakkaphalo"ti ñatvā nānādisāhi
  āgantvā nakhapakkhatuṇḍādīhi tassa phalāni vijjhantā vidhunantā 4- khādanti.

  *  *  *  *  *  *
  Footnote: 1 chaṂa. chedana .pe. sahasākārā 2 chaṂa. upaṭṭhākoti
  3 khu.su. 25/42/343 4 Sī.,Ma. vitudantā
-------------------------------------------------
[page 107]
  "idaṁ Ajjatanāya, idaṁ svātanāya bhavissatī"ti tesaṁ na hoti. Phale pana khīṇe
  neva rukkhassa ārakkhaṁ ṭhapenti. Na tattha pattaṁ vā nakhaṁ vā tuṇḍaṁ vā
  ṭhapenti. Athakho tasmiṁ rukkhe anapekkho hutvā, yo yaṁ disābhāgaṁ icchati, so
  tena sapattabhārova uppatitvā gacchati. Evameva ayaṁ bhikkhu nissaṅgo nirapekkhoyeva
  pakkamati. Tena vuttaṁ "samādāyeva pakkamatī"ti. Ariyenāti niddosena. Ajjhattanti
  sake attabhāve. Anavajjasukhanti niddosasukhaṁ.
      [181] So cakkhunā rūpaṁ disvāti so iminā ariyena sīlakkhandhena
  samannāgato bhikkhu cakkhuviññāṇena rūpaṁ passitvāti attho. Sesapadesupi yaṁ
  vattabbaṁ siyā, 1- taṁ sabbaṁ heṭṭhā vuttameva. Abyāsekasukhanti kilesehi
  anavasittasukhaṁ. "avikiṇṇasukhan"tipi Vuttaṁ. Indriyasaṁvarasukhañhi diṭṭhādīsu
  diṭṭhamattādivasena pavattatāya avikiṇṇaṁ hoti.
      [182] So abhikkante paṭikkanteti so manacchaṭṭhānaṁ indriyānaṁ
  saṁvarena samannāgato bhikkhu imesu abhikkantapaṭikkantādīsu sattasu ṭhānesu
  satisampajaññavasena sampajānakārī hoti. Tattha yaṁ vattabbaṁ siyā, taṁ jhānavibhaṅge
  vuttameva.
      So iminā cātiādinā kiṁ dasseti? araññavāsassa paccayasampattiṁ
  Dasseti. Yassa hi ime cattāro paccayā natthi, tassa araññavāso na ijjhati.
  Tiracchānagatehi vā vanacarakehi vā saddhiṁ vattabbataṁ āpajjati. Araññe adhivatthā
  devatā "kiṁ evarūpassa pāpabhikkhuno araññavāsenā"ti bheravasaddaṁ sāventi,
  hatthehi sīsaṁ parāmasitvā 2- palāyanākāraṁ karonti. "asuko Nāma bhikkhu araññaṁ
  pavisitvā idañcidañca pāpakammaṁ akāsī"ti ayaso pattharati. Yassa panete
  cattāro paccayā atthi, tassa araññavāso ijjhati. So hi attano sīlaṁ
  paccavekkhanto kiñci kāḷakaṁ vā tilakaṁ vā apassanto pītiṁ uppādetvā taṁ

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. paharitvā
-------------------------------------------------
[page 108]
  Khayato vayato sampassanto 1- ariyabhūmiṁ okkamati. Araññe adhivatthā devatā
  attamanā vaṇṇaṁ bhāsanti. Itissa udake pakkhittatelabindu viya yaso vitthārito
  hoti. Vivittantiādīni heṭṭhā vuttatthāneva. So evaṁ samāhite citte .pe.
  Yathākammūpage satte pajānātīti ettake ṭhāne yaṁ vattabbaṁ siyā, taṁ sabbaṁ
  visuddhimagge vuttameva.
      [185] Tatiyavijjāya so evaṁ samāhite citteti vipassanāpādakaṁ
  catutthajjhānacittaṁ veditabbaṁ. Āsavānaṁ khayañāṇāyāti arahattamaggañāṇatthāya.
  Arahattamaggo hi āsavavināsanato āsavānaṁ khayoti vuccati, tatra cetaṁ ñāṇaṁ
  tattha pariyāpannattāti. Cittaṁ abhininnāmetīti vipassanācittaṁ abhinīharati. So idaṁ
  dukkhanti evamādīsu "ettakaṁ dukkhaṁ, na ito bhiyyo"ti sabbampi dukkhasaccaṁ
  sarasalakkhaṇapaṭivedhena yathābhūtaṁ pajānāti paṭivijjhati. Tassa ca dukkhassa nibbattikaṁ
  taṇhaṁ "ayaṁ dukkhasamudayo"ti, tadubhayampi yaṁ ṭhānaṁ patvā nirujjhati, taṁ tesaṁ
  appavattiṁ nibbānaṁ "ayaṁ dukkhanirodho"ti, tassa ca sampāpakaṁ ariyamaggaṁ ayaṁ
  "dukkhanirodhagāminīpaṭipadā"ti sarasalakkhaṇapaṭivedhena yathābhūtaṁ pajānāti, paṭivijjhatīti
  evamattho veditabbo.
      Evaṁ sarūpato saccāni dassetvā idāni kilesavasena pariyāyato dassento
  ime āsavātiādimāha. Tassa evaṁ jānato evaṁ passatoti tassa evaṁ jānantassa
  evaṁ passantassa, saha vipassanāya koṭippattamatthaṁ katheti. 2- Kāmāsavāti
  kāmāsavato. Vimuccatīti iminā maggakkhaṇaṁ dasseti. Vimuttasminti iminā phalakkhaṇaṁ
  dasseti. Maggakkhaṇe hi cittaṁ vimuccati, phalakkhaṇe vimuttaṁ hoti. Vimuttasmiṁ
  vimuttamiti ñāṇanti iminā paccavekkhaṇañāṇaṁ dasseti. Khīṇā jātītiādīhi tassa
  bhūmiṁ. Tena hi ñāṇena so paccavekkhanto khīṇā jātītiādīni pajānāti.

  *  *  *  *  *  *
  Footnote: 1 chaṂa. sammasanto 2 chaṂa. koṭippattaṁ maggaṁ katheti
-------------------------------------------------
[page 109]
  Vusitanti vuṭṭhaṁ parivuṭṭhaṁ, kataṁ caritaṁ niṭṭhitanti attho. Brahmacariyanti magga-
  brahmacariyaṁ. Puthujjanakalyāṇakena hi saddhiṁ satta sekkhā brahmacariyavāsaṁ vasanti nāma,
  khīṇāsavo vuṭṭhavāso. Tasmā so attano brahmacariyavāsaṁ paccavekkhanto vusitaṁ
  brahmacariyanti pajānāti. Kataṁ karaṇīyanti catūsu saccesu catūhi maggehi pariññā-
  pahānasacchikiriyābhāvanāvasena soḷasavidhampi kiccaṁ niṭṭhāpitanti attho. Puthujjana-
  kalyāṇakādayo hi taṁ kiccaṁ karonti, khīṇāsavo katakaraṇīyo. Tasmā so attano
  karaṇīyaṁ paccavekkhanto "kataṁ karaṇīyan"ti pajānāti. Nāparaṁ itthattāyāti idāni
  puna itthabhāvāya, evaṁ soḷasakiccabhāvāya kilesakkhayāya vā aparaṁ 1- maggabhāvanākiccaṁ
  natthīti pajānāti.
      [186] Sarāgādīsu appahīnoti vikkhambhanappahānena vā tadaṅgappahānena
  vā samucchedappahānena vā appahīno.
      [187] Lābhī hotītiādīsu lābhīti lābhavā paṭilabhitvā ṭhito. Ajjhattaṁ
  cetosamathassāti niyakajjhattasaṅkhāte attano citte uppannassa cetosamathassa.
  Adhipaññādhammavipassanāyāti adhipaññāsaṅkhātāya khandhadhammesu aniccādivasena
  pavattāya vipassanāya. Rūpasahagatānanti rūpanimittārammaṇānaṁ rūpāvacarasamāpattīnaṁ.
  Arūpasahagatānanti na rūpanimittārammaṇānaṁ arūpasamāpattīnaṁ. Ettha ca paṭhamo
  aṭṭhasamāpattilābhī puthujjano, dutiyo sukkhavipassakāriyasāvako, tatiyo
  aṭṭhasamāpattilābhī ariyasāvako, catuttho lokiyaputhujjanoti 2- veditabbo.
      [188] Anusotagāmīādīsu anusotagāmīti vaṭṭasotaṁ anugato, vaṭṭasote
  nimuggo puthujjano veditabbo. Paṭisotagāmīti paṭisotagamano, anusotaṁ agantvā
  paṭisotaṁ gacchantassetaṁ adhivacanaṁ. Pāpañca kammaṁ na karotīti paññattiṁ
  vītikkanto 3- na karoti. Sahāpi dukkhena sahāpi domanassenāti kilesapariyuṭṭhāne
  sati uppannena dukkhadomanassena saddhimpi. Paripuṇṇanti tissannaṁ sikkhānaṁ

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. lokiyamahājano 3 chaṂa. paññattaṁ vītikkamanto
-------------------------------------------------
[page 110]
  Ekāyapi anūnaṁ. Parisuddhanti nirupakkilesaṁ. Brahmacariyanti seṭṭhacariyaṁ. Iminā
  vārena sotāpannasakadāgāmino kathitā. Kimpanete rudantā brahmacariyaṁ carantīti?
  āma, kilesarodanena rudantā caranti nāMa. Sīlasampanno puthujjanabhikkhupi
  ettheva saṅgahito.
      Ṭhitattoti ṭhitasabhāvo. Anāgāmī hi kāmarāgabyāpādehi akampanīyacittatāya
  ca tamhā lokā anāvattidhammatāya ca ṭhitasabhāvo nāMa. Tiṇṇoti taṇhāsotaṁ
  otiṇṇo. 1- Pāragatoti 2- nibbānapāraṁ gato. Thale tiṭṭhatīti arahattaphalasamāpattithale
  tiṭṭhati. Cetovimuttinti phalasamādhiṁ. Paññāvimuttinti phalañāṇaṁ. Ayaṁ vuccatīti ayaṁ
  khīṇāsavo "tiṇṇo pāraṅgato thale tiṭṭhati brāhmaṇo"ti vuccati. Bāhitapāpatāya
  hi esa brāhmaṇo nāMa.
      [189] Appassutādīsu appakaṁ sutaṁ hotīti navaṅge satthusāsane kiñcideva
  thokaṁ sutaṁ hoti. Na atthamaññāya na dhammamaññāya dhammānudhammapaṭipanno
  hotīti aṭṭhakathañca pāliñca jānitvā lokuttaradhammassa anurūpadhammaṁ pubbabhāgapaṭipadaṁ
  paṭipanno na hoti. Iminā nayena sabbattha attho veditabbo.
      [190] Samaṇamacalādīsu samaṇamacaloti samaṇācalo, makāro padasandhikaro,
  niccalasamaṇo thirasamaṇoti attho. Ayaṁ vuccatīti ayaṁ sotāpanno sāsane
  mūlajātāya saddhāya patiṭṭhitattā "samaṇamacalo"ti vuccati. Sakadāgāmī pana
  rajjanakilesassa atthitāya samaṇapadumoti vutto. Rattaṭṭho hi idha padumaṭṭho nāmāti
  vuttaṁ. Anāgāmī kāmarāgasaṅkhātassa rajjanakilesassa natthitāya samaṇapuṇḍarīkoti
  vutto. Paṇḍaraṭṭho hi idha puṇḍarīkaṭṭho nāmāti vuttaṁ. Khīṇāsavo ca
  thaddhabhāvakarānaṁ kilesānaṁ abhāvena samaṇesu samaṇasukhumālo nāmāti vutto.
  Appadukkhaṭṭhenāpi cesa samaṇasukhumāloyevāti.
                       Catukkaniddesavaṇṇanā niṭṭhitā.
                          --------------

  *  *  *  *  *  *
  Footnote: 1 chaṂa. uttiṇṇo 2 chaṂa. pāraṅgatoti
-------------------------------------------------
[page 111]
                         5. Pañcakaniddesavaṇṇanā
      [191] Pañcake tatrāti tesu "ārabhati ca vippaṭisārī ca hotī"tiādinā
  nayena heṭṭhā uddiṭṭhapuggalesu. Yvāyanti yo ayaṁ. Ārabhatīti ettha
  ārambhasaddo kammakiriyāhiṁsanaviriyakopanāpattivītikkamesu vattati. Tathā
  hesa "yaṅkiñci dukkhaṁ sambhoti, sabbaṁ ārambhapaccayā"ti 1- kamme āgato,
  "mahāyaññā mahārambhā, na te honti mahapphalā"ti 2- kiriyāyaṁ. "samaṇaṁ Gotamaṁ uddissa
  pāṇaṁ ārabhantī"ti 3- hiṁsane, "ārabbhatha 4- nikkamatha, 5- yuñjatha buddhasāsane"ti
  viriye, 6- "bījagāmabhūtagāmasamārambhā paṭivirato hotī"ti 7- vikopane, "ārabhati ca
  vippaṭisārī ca hotī"ti 8- ayampana āpattivītikkame āgato, tasmā āpattivītikkama-
  vasena ārabhati ceva tappaccayā vippaṭisārī ca hotīti ayamettha attho.
      9- Cetovimuttinti phalasamādhiṁ. Paññāvimuttinti phalañāṇaṁ. 9- Yathābhūtaṁ
  nappajānātīti anadhigatattā yathāsabhāvato nappajānāti. Yatthassāti yasmiṁ assa,
  yaṁ ṭhānaṁ patvā etassa puggalassa uppannā pāpakā akusalā dhammā aparisesā
  nirujjhantīti attho. Kimpana patvā te nirujjhantīti. Arahattamaggaṁ. Phalappattassa
  pana niruddhā nāma honti. Evaṁ santepi idha maggakiccavasena phalameva vuttanti
  veditabbaṁ. Ārambhajāti āpattivītikkamasambhavā. Vippaṭisārajāti vippaṭisārato jātā.
  Pavaḍḍhantīti punappunaṁ uppajjanena vaḍḍhanti. Sādhūti āyācanasādhu. Idaṁ vuttaṁ
  hoti:- yāva aparaddhañca vata āyasmatā, evaṁ santepi mayaṁ āyasmantaṁ yācāma
  "desetabbayuttakassa desanāya, vuṭṭhātabbayuttakassa vuṭṭhānena āvikātabba-
  yuttakassa āvikiriyāya, ārambhaje āsave pahāya, suddhante ṭhitabhāvapaccavekkhaṇena
  vippaṭisāraje āsave paṭivinodetvā nīharitvā vipassanācittañceva vipassanāpaññañca

  *  *  *  *  *  *
  Footnote: 1 khu.su. 25/749/480 2 aṅ. catukka. 21/39/47 3 MaṂa. 13/51-2/34
  4 chaṂa. ārambhatha 5 Sī.,i. nikkhamatha 6 saṁ.sa. 15/185/188
  7 dī.Sī. 9/10/5, Maṃū. 12/293/257
  8 aṅ. pañcaka. 22/142/185 (syā) 9-9 chaṂa. ime pāṭhā na dissanti
-------------------------------------------------
[page 112]
  Bhāvetū"ti. Amunā pañcamena puggalenāti etena pañcamena khīṇāsavapuggalena.
  Samasamo bhavissatīti lokuttaraguṇehi samabhāveneva samo bhavissatīti evaṁ khīṇāsavena
  ovaditabboti attho.
      Ārabhati na vippaṭisārī hotīti āpattiṁ āpajjati, tampana desetuṁ
  sabhāgapuggalaṁ pariyesati, tasmā na vippaṭisārī hoti. Aṅguttaraṭṭhakathāyampana
  "vuṭṭhitattā na vippaṭisārī hotī"ti vuttaṁ. Na ārabhati vippaṭisārī hotīti āpattiṁ
  nāpajjati, vinayapaññattiyampana akovidattā anāpattiyaṁ āpattisaññī hutvā
  vippaṭisārī hoti. Aṅguttaraṭṭhakathāyampana "sakiṁ āpattiṁ āpajjitvā tato vuṭṭhāya
  pacchā kiñcāpi nāpajjati, vippaṭisārampana vinodetuṁ na sakkotī"ti vuttaṁ.
  Na ārabhati na vippaṭisārī hotīti neva āpattiṁ āpajjati, na vippaṭisārī hoti.
  Katamo panesa puggaloti. Ossaṭṭhaviriyapuggalo. So hi "kimme imasmiṁ buddhakāle
  parinibbānena, anāgate metteyyasammāsambuddhakāle parinibbāyissāmī"ti
  visuddhasīlopi paṭipattiṁ na pūreti. Sopi "kimatthaṁ āyasmā pamatto viharati?
  puthujjanassa nāma gati anibaddhā, āyasmā hi metteyyasammāsambuddhassa
  sammukhībhāvaṁ labheyyāpi na labheyyāpīti, arahattatthāya vipassanaṁ bhāvehī"ti
  ovaditabbova. Sesaṁ sabbattha vuttanayeneva veditabbaṁ.
      [192] Datvā avajānātītiādīsu eko bhikkhu mahāpuñño catupaccayalābhī
  hoti, so cīvarādīni labhitvā aññaṁ appapuññaṁ āpucchati. Sopi tasmiṁ punappunaṁ
  āpucchantepi gaṇhātiyeva. Athassa itaro thokaṁ kupito hutvā maṅkubhāvaṁ
  uppādetukāmo vadati "ayaṁ attano dhammatāya cīvarādīni na labhati, amhe
  nissāya labhatī"ti. Evaṁ puggalo datvā avajānāti nāMa. Eko pana ekena
  saddhiṁ dve tīṇi vassāni vasanto pubbe taṁ puggalaṁ garuṁ katvā pacchā
  gacchante kāle cittīkāraṁ na karoti, āsanāpi na vuṭṭhāti, upaṭṭhānampi na
  gacchati. Evaṁ puggalo saṁvāsena avajānāti nāMa.
-------------------------------------------------
[page 113]
      Ādheyyamukhoti ādito dheyyamukho, paṭhamavacanasmiṁyeva ṭhapitamukhoti attho.
  Adhimuccitā hotīti saddhātā hoti. Tatrāyaṁ nayo:- eko puggalo sāruppaṁyeva
  bhikkhuṁ "asāruppo eso"ti katheti, taṁ sutvā esa niṭṭhaṁ gacchati. Puna aññena
  sabhāgena bhikkhunā "sāruppo ayan"ti vuttopi 1- tassa vacanaṁ na gaṇhāti.
  "asukena Nāma `asāruppo ayan'ti amhākaṁ kathitan"ti purimabhikkhunova kathaṁ
  gaṇhāti. Aparopissa dussīlaṁ "sīlavā"ti katheti, tassa vacanaṁ saddahitvā puna
  aññena "asāruppo esa bhikkhu, nāyaṁ tumhākaṁ santikaṁ upasaṅkamituṁ yutto"ti
  vuttopi tassa vacanaṁ aggahetvā purimasseva kathaṁ gaṇhāti. Aparo vaṇṇampi
  kathitaṁ gaṇhāti, avaṇṇampi kathitaṁ gaṇhātiyeva, ayampi ādheyyamukhoyeva nāma,
  ādhātabbamukho yaṁ yaṁ suṇāti, tattha tattha ṭhapitamukhoti attho.
      Loloti saddhādīnaṁ ittarakālaṭṭhitikattā assaddhiyādīhi lulitabhāvena
  lolo. Ittarasaddhoti parittasaddho aparipuṇṇasaddho. Sesesupi eseva nayo.
  Ettha pana punappunaṁ bhajanavasena saddhāva bhatti. Pemaṁ saddhāpemampi
  gehasitapemampi vaṭṭati. Pasādo saddhāpasādova. Evaṁ puggalo lolo hotīti evaṁ
  ittarasaddhāditāya puggalo lolo nāma hoti, haliddirāgo viya thusarāsimhi
  koṭṭitakhāṇuko viya assapiṭṭhiyaṁ ṭhapitakumbhaṇḍaṁ viya ca anibandhaṭṭhāno muhuttena
  pasīdati, muhuttena kuppati.
      Mando momūhoti aññāṇabhāvena mando, avisadatāya momūho,
  mahāmūḷhoti attho.
      [193] Yodhājīvūpamesu yodhājīvāti yuddhūpajīvino. Rajagganti hatthiassādīnaṁ
  pādappahārabhinnāya bhūmiyā uggataṁ rajakkhandhaṁ. Na santhambhatīti santhambhitvā ṭhātuṁ
  na sakkoti. Sahati rajagganti rajakkhandhaṁ disvāpi adhivāseti. Dhajagganti

  *  *  *  *  *  *
  Footnote: 1 chaṂa. vuttepi
-------------------------------------------------
[page 114]
  Hatthiassādipiṭṭhesu vā rathesu vā ussāpitānaṁ dhajānaṁ aggaṁ. Ussādananti 1-
  hatthiassarathādīnañceva balakāyassa ca uccāsaddamahāsaddaṁ. Sampahāreti samāgate
  appamattakepi pahāre. Haññatīti vihaññati vighātaṁ āpajjati. Byāpajjatīti
  vipattiṁ āpajjati pakatibhāvaṁ pajahati. Sahati sampahāranti dve tayo pahāre
  patvāpi sahati adhivāseti. Tameva saṅgāmasīsanti taṁyeva jayakhandhāvāraṭṭhānaṁ.
  Ajjhāvasatīti sattāhamattaṁ abhibhavitvā āvasati. Kiṁkāraṇā? laddhappahārānaṁ
  Pahārajagganatthañceva katakammānaṁ visesaṁ ñatvā ṭhānantaradānatthañca
  issariyasukhānubhavanatthañca.
      [194] Idāni yasmā satthu yodhājīvehi kiccaṁ natthi, imasmiṁ pana sāsane
  tathārūpe pañca puggale dassetuṁ idaṁ opammaṁ ābhataṁ, tasmā te puggale
  dassento evamevantiādimāha.
      Tattha saṁsīdatīti micchāvitakkasmiṁ visīdati anupavisati. Na sakkoti brahmacarīyaṁ
  santānetunti 2- brahmacariyavāsaṁ anupacchijjamānaṁ gopetuṁ na sakkoti. Sikkhā-
  dubbalyaṁ āvikatvāti sikkhāya dubbalabhāvaṁ pakāsetvā. Kimassa rajaggasminti
  kintassa puggalassa rajaggannāmāti vadati. Abhirūpāti abhirūpavatī. Dassanīyāti
  dassanayoggā. Pāsādikāti dassaneneva cittassa pasādāvahā. Paramāyāti uttamāya.
  Vaṇṇapokkharatāyāti sarīravaṇṇena ceva aṅgasaṇṭhānena ca.
      [196] Ūsahatīti avasahati. Ullapatīti katheti. Ujjagghatīti pāṇiṁ paharitvā
  mahāhasitaṁ hasati. Upphaṇḍetīti upphaṇḍanakathaṁ katheti.
      [197] Abhinisīdatīti abhibhavitvā santike vā ekāsane vā nisīdati.
  Dutiyapadepi eseva nayo. Ajjhottharatīti avattharati.

  *  *  *  *  *  *
  Footnote: 1 chaṂa. ussāraṇanti 2 chaṂa. sandhāretunti
-------------------------------------------------
[page 115]
      [198] Viniveṭhetvā vinimocetvāti gahitaṭṭhānato tassa hatthaṁ
  viniveṭhetvā ceva mocetvā ca. Sesamettha uttānatthameva.
      [199] Piṇḍapātikesu mandattā momūhattāti neva samādānaṁ jānāti,
  na ānisaṁsaṁ, attano pana mandattā momūhattā aññāṇeneva piṇḍapātiko
  hoti. Pāpiccho icchāpakatoti "piṇḍapātikassa me sato `ayaṁ piṇḍapātiko'ti
  catupaccayasakkāraṁ karissanti, lajjī appicchotiādīhi ca guṇehi sambhāvessantī"ti
  evaṁ pāpikāya icchāya ṭhatvā tāya pāpicchāya abhibhūto hutvā piṇḍapātiko
  hoti. Ummādavasena piṇḍāya caranto pana ummādā cittavikkhepā piṇḍapātiko
  nāma hoti. Vaṇṇitanti "idaṁ piṇḍapātikaṅgaṁ nāma buddhehi ca buddhasāvakehi
  ca vaṇṇitaṁ pasaṭṭhan"ti piṇḍapātiko hoti. Appicchataṁyeva nissāyātiādīsu "iti
  appiccho bhavissāmi, idaṁ me piṇḍapātikaṅgaṁ appicchatāya saṁvattissati, iti
  santuṭṭho bhavissāmi, idaṁ me piṇḍapātikaṅgaṁ santuṭṭhiyā saṁvattissati, iti
  kilese sallekhissāmi, idaṁ me piṇḍapātikaṅgaṁ kilesasallekhanatthāya saṁvattissatī"ti
  piṇḍapātiko hoti. Idamatthitanti imāya kalyāṇāya paṭipattiyā atthikabhāvaṁ,
  iminā vā piṇḍapātamattena atthikabhāvaṁ, yaṁ yaṁ laddhaṁ, tena teneva yāpanabhāvaṁ
  nissāyāti attho. Aggoti jeṭṭhako. Sesāni tasseva vevacanāni.
      Gavā khīranti gāvito khīraṁ nāma hoti, na vinā gāviyā. Khīramhā
  dadhītiādīsupi eseva nayo. Evamevanti yathā etesu pañcasu gorasesu sappimaṇḍo
  aggo, evamevaṁ imesu pañcasu piṇḍapātikesu yvāyaṁ appicchatādīni nissāya
  piṇḍapātiko hoti, ayaṁ aggo ca jeṭṭho 1- ca pāmokkho ca uttamo ca pavaro
  ca. Imesu pana pañcasu piṇḍapātikesu dve janā piṇḍapātikā, tayo na

  *  *  *  *  *  *
  Footnote: 1 chaṂa. seṭṭho
-------------------------------------------------
[page 116]
  Piṇḍapātikā. Nāmamattena pana piṇḍapātikāti veditabbā. Khalupacchābhattikādīsupi
  eseva nayo.
                       Pañcakaniddesavaṇṇanā niṭṭhitā.
                          --------------
                         6. Chakkaniddesavaṇṇanā
      [202] Chakke tatrāti tesu chasu puggalesu. Sammāsambuddho tena
  daṭṭhabboti so puggalo tena anācariyakena attanā uppāditena sabbaññutañāṇena
  sabbaññubuddho daṭṭhabbo.
      Paccekasambuddho tenātiādīsupi tena paccekasambodhiñāṇena so puggalo
  paccekasambuddho, tena sāvakapāramīñāṇena te puggalā sāriputtamoggallānā,
  tena dukkhassa antakaraṇena te puggalā avasesā arahanto, tena itthattaṁ
  anāgamanena so puggalo anāgāmī, tena itthattaṁ āgamanena te puggalā
  sotāpannasakadāgāmino daṭṭhabbāti.
                       Chakkaniddesavaṇṇanā niṭṭhitā.
                           ------------
                         7. Sattakaniddesavaṇṇanā
      [203] Sattake sakiṁ nimuggoti ekavāraṁ nimuggo. Ekantakāḷakehīti
  ekanteneva kāḷakehi natthikavādāhetukavādākiriyavādasaṅkhātehi niyatamicchādiṭṭhi-
  dhammehi. Evaṁ puggaloti iminā kāraṇena puggalo ekavāraṁ nimuggo tathā
  nimuggova hoti. Etassa hi puna bhavato vuṭṭhānaṁ nāma natthīti vadanti.
  Makkhaligosālādayo viya heṭṭhā narakaggīnaṁyeva āhāro hoti.
-------------------------------------------------
[page 117]
  Sāhu saddhā kusalesu dhammesūti kusalesu dhammesu saddhā nāma
  sādhuladdhikāti ummujjati. So tāvatakeneva kusalena ummujjati nāMa. Sādhu
  hirītiādīsupi eseva nayo. Hāyatiyevāti paṅkavāre 1- āsittūdakaṁ viya ekantena
  parihāyateva. Evaṁ puggaloti evaṁ sāhu saddhāti imesaṁ saddhādīnaṁ vasena
  ekavāraṁ ummujjitvā tesaṁ parihāniyā puna nimujjatiyeva devadattādayo viya.
  Devadatto hi aṭṭha samāpattiyo pañca ca abhiññāyo nibbattetvāpi puna
  buddhānaṁ paṭikaṇṭakatāya tehi guṇehi parihīno ruhiruppādakammaṁ saṁghabhedakammañca
  katvā kāyassa bhedā dutiyacittavārena niraye nibbatti. Kokāliko dve
  aggasāvake upavaditvā padumaniraye nibbatto.
      Neva hāyati no vaḍḍhatīti appahonakakālepi na hāyati, pahonakakālepi
  na vaḍḍhati. Ubhayampi panetaṁ agārikenapi anagārikenapi dīpetabbaṁ. Ekacco hi
  agāriko appahonakakāle pakkhikabhattaṁ vā salākabhattaṁ vā vassāvāsikaṁ vā
  upanibandhāpeti. So pacchā pahonakakālepi pakkhikabhattādimattameva pavatteti.
  Anagārikopi ādimhi appahonakakāle uddesaṁ vā dhutaṅgaṁ vā gaṇhāti.
  Medhābalaviriyasampattiyā pahonakakālepi tato uttariṁ na karoti. Evaṁ puggaloti
  evaṁ imāya saddhādīnaṁ ṭhitiyā puggalo ummujjitvā ṭhito nāma hoti.
     Ummujjitvā vipassati viloketīti sotāpanno uṭṭhahitvā uddhaṁ gamanamaggaṁ 2-
  gantabbadisaṁ vā oloketi nāMa.
      Ummujjitvā pataratīti sakadāgāmipuggalo kilesatanutāya uṭṭhahitvā
  gantabbadisābhimukho patarati nāMa.
      Paṭigādhappatto hotīti anāgāmipuggalo uṭṭhāya viloketvā pataritvā
  gantvā ekasmiṁ ṭhāne patiṭṭhāpatto nāma hoti, tiṭṭhati na punāgacchati.

  *  *  *  *  *  *
  Footnote: 1 chaṂa. caṅkavāre 2 chaṂa. sotāpanno puggalo uṭṭhahitvā gamanamaggaṁ
-------------------------------------------------
[page 118]
      Tiṇṇo pāraṅgato thale tiṭṭhatīti sabbakilesoghaṁ taritvā paratīraṁ gantvā
  nibbānathale ṭhito nāma hoti. Ime pana satta puggalā udakūpamena dīpitā.
      Satta kira jaṅghavāṇijā addhānamaggapaṭipannā antarāmagge ekaṁ puṇṇanadiṁ
  pāpuṇiṁsu. Tesu paṭhamaṁ otiṇṇo udakabhīruko puriso otiṇṇaṭṭhāneyeva nimujjitvā
  puna uṭṭhātuṁ nāsakkhi, antoyeva macchakacchapabhakkho jāto. Dutiyo otiṇṇaṭṭhāne
  nimujjitvā sakiṁ uṭṭhahitvā puna nimuggo uṭṭhātuṁ nāsakkhi, antoyeva
  macchakacchapabhakkho jāto. Tatiyo nimujjitvā uṭṭhito, 1- so majjhe nadiyā ṭhatvā
  neva orato āgantuṁ, na parato gantuṁ asakkhi. Catuttho uṭṭhāya ṭhito uttaraṇatitthaṁ
  olokesi. Pañcamo otaraṇatitthaṁ oloketvā patari. Chaṭṭho pataritvā pārimatīraṁ
  gantvā kaṭippamāṇe udake ṭhito. Sattamo pārimatīraṁ gantvā gandhacuṇṇādīni
  nhātvā varavatthāni nivāsetvā surabhivilepanaṁ vilimpitvā nīluppalādīni
  pilandhitvā nānālaṅkārapaṭimaṇḍito mahānagaraṁ pavisitvā pāsādamāruyha 2-
  uttamabhojanaṁ bhuñji.
      Tattha satta jaṅghavāṇijā viya ime satta puggalā, nadī viya vaṭṭaṁ, purisassa paṭhamassa
  udakabhīrukassa purisassa otiṇṇaṭṭhāneyeva nimujjanaṁ viya niyatamicchādiṭṭhikassa
  vaṭṭe nimujjanaṁ, ummujjitvā nimuggapuriso viya saddhādīnaṁ uppattimattakena
  ummujjitvā tesaṁ parihāniyā nimuggapuggalo, majjhe nadiyā ṭhito viya saddhādīnaṁ
  ṭhitiyā ṭhitapuggalo, uttaraṇatitthaṁ olokento viya gantabbamaggaṁ gantabbadisaṁ
  vā olokento sotāpanno, pataritapuriso viya kilesatanutāya pataranto
  sakadāgāmī, pataritvā kaṭimatte udake ṭhitapuriso viya anāvattitadhammatāya ṭhito
  anāgāmī, nhātvā pārimatīraṁ uttaritvā thale ṭhitapuriso viya cattāro oghe
  atikkamitvā nibbānathale ṭhito khīṇāsavabrāhmaṇ,o thale ṭhitapurisassa nagaraṁ

  *  *  *  *  *  *
  Footnote: 1 chaṂa. uṭṭhahi 2 chaṂa. pāsādavaramāruyha
-------------------------------------------------
[page 119]
  Pavisitvā pāsādavaraṁ āruyha uttamabhojanabhuñjanaṁ viya khīṇāsavassa nibbānārammaṇaṁ
  phalasamāpattiṁ appetvā vītināmanaṁ veditabbaṁ. Ubhatobhāgavimuttādayo heṭṭhā
  pakāsitāyevāti.
                       Sattakaniddesavaṇṇanā niṭṭhitā.
      [207] Aṭṭhakanavakaniddesāpi heṭṭhā vuttanayeneva veditabbā.
                         10. Dasakaniddesavaṇṇanā
      [209] Dasakaniddese idhāti kāmāvacarabhūmiyaṁ. Kāmāvacarabhūmiyañhi sattakkhattu-
  paramādīnaṁ kāmāvacarabhūmiyaññeva niṭṭhā hoti, kāmāvacarattabhāveneva arahattappatti
  ca anupādisesanibbānappatti ca hotīti attho.
      Idha vihāyāti idha kāmāvacare attabhāve vihāya suddhāvāsattabhāve ṭhitānaṁ
  niṭṭhā hotīti attho. Antarāparinibbāyiādayo hi idha anāgāmiphalaṁ patvā
  ito cutā suddhāvāsesu uppajjitvā tena attabhāvena arahattañceva anupādi-
  sesanibbānadhātuñca pāpuṇanti. Tena vuttaṁ "imesaṁ pañcannaṁ idha vihāya niṭṭhā"ti.
                        Dasakaniddesavaṇṇanā niṭṭhitā
                           ------------
-------------------------------------------------
[page 120]
                              Nigamanakathā
     ettāvatā ca:-
             yaṁ ve puggalapaññattiṁ loke appaṭipuggalo
             nātisaṅkhepato satthā desesi tidasālaye.
             Tassā aṭṭhakathañceva dīpabhāsāya saṅkhataṁ
             āgamaṭṭhakathāyo ca ogāhetvā asesato.
             Suvibhatto asaṅkiṇṇo yo yo attho yahiṁ yahiṁ
             tato tato taṁ gahetvā pahāya ativitthāraṁ.
             Visuddhimagge yaṁ vuttaṁ taṁ anādāya saṅkhatā
             nātisaṅkhepavitthāra- nayenaṭṭhakathā ayaṁ.
             Taṁ etaṁ sattamattehi bhāṇavārehi tantiyā
             ciraṭṭhitatthaṁ dhammassa saṅkharontena yaṁ mayā.
             Sampattaṁ kusalaṁ tena saddhammaṁ sukhumaṁ sivaṁ
             olokentu visuddhena pāṇayo dhammacakkhunāti.
                    Puggalapaññattippakaraṇaṭṭhakathā niṭṭhitā.
                          --------------
-------------------------------------------------
[page 121]
                             Abhidhammapiṭaka
                            kathāvatthuvaṇṇanā
                             --------
                 namo tassa bhagavato arahato sammāsambuddhassa.
                             Ārambhakathā
               nisinno devalokasmiṁ devasaṅghapurakkhato
               sadevakassa lokassa satthā appaṭipuggalo.
               Sabbapaññattikusalo paññattiparidīpanaṁ
               vatvā puggalapaññattiṁ loke uttamapuggalo.
               Yaṁ puggalakathādīnaṁ kathānaṁ vatthubhāvato
               kathāvatthuppakaraṇaṁ saṅkhepena adesayi.
               Mātikāṭhapaneneva ṭhapitassa surālaye
               tassa moggaliputtena vibhattassa mahītale.
               Idāni yasmā sampatto atthasaṁvaṇṇanākkamo
               tasmā taṁ vaṇṇayissāmi taṁ suṇātha samāhitāti.
                              Nidānakathā
      yamakapāṭiherāvasānasmiñhi bhagavā tidasapure pāricchattakamūle paṇḍukambalasilāyaṁ
  vassaṁ upagantvā mātaraṁ kāyasakkhiṁ katvā devaparisāya abhidhammakathaṁ kathento
  dhammasaṅgaṇīvibhaṅgadhātukathāpuggalapaññattippakaraṇāni desayitvā kathāvatthudesanāya
  vāre sampatte "anāgate mama sāvako mahāpañño moggaliputtatissatthero
  nāma uppannaṁ sāsanamalaṁ sodhetvā tatiyasaṅgītiṁ karonto bhikkhusaṁghassa
-------------------------------------------------
[page 122]
  Majjhe nisinno sakavāde pañca suttasatāni paravāde pañca suttasatānīti
  suttasahassāni 1- samodhānetvā imaṁ pakaraṇaṁ bhājessatī"ti tassokāsaṁ karonto
  yā cesā puggalavāde tāva catūsu pañhesu dvinnaṁ pañcakānaṁ vasena aṭṭhamukhā
  vādayutti, taṁ ādiṁ katvā sabbakathāmaggesu asampuṇṇabhāṇavāramattāya tantiyā
  mātikaṁ ṭhapesi. Athāvasesaṁ abhidhammakathaṁ vitthāranayeneva kathetvā vutthavasso
  suvaṇṇarajatasopānānaṁ majjhe 2- maṇimayena sopānena devalokato saṅkassanagare
  oruyha sattahitaṁ sampādento yāvatāyukaṁ ṭhatvā anupādisesāya nibbānadhātuyā
  parinibbāyi.
      Athassa mahākassapappamukho vasīgaṇo ajātasatturājānaṁ sahāyaṁ gahetvā
  dhammavinayasarīraṁ saṅgahaṁ 3- āropesi. Tato vassasatassa accayena vajjiputtakā
  bhikkhū dasa vatthūni dīpayiṁsu, tāni sutvā kākaṇḍakabrāhmaṇassa putto yasatthero
  susunāgaputtaṁ asokaṁ 4- nāma rājānaṁ sahāyaṁ gahetvā dvādasannaṁ bhikkhusatasahassānaṁ
  antare satta therasatāni uccinitvā tāni dasa vatthūni madditvā dhammavinayasarīraṁ
  saṅgahaṁ āropesi.
      Tehi pana dhammasaṅgāhakattherehi niggahitā dasasahassā vajjiputtakā
  bhikkhū pakkhaṁ pariyesamānā attano anurūpaṁ dubbalapakkhaṁ labhitvā visuṁ
  mahāsaṁghikācariyakulaṁ nāma akaṁsu. Tato bhijjitvā aparāni dve ācariyakulāni jātāni
  gokulikā ca ekabyohārikā ca. Gokulikanikāyato bhijjitvā aparāni dve
  ācariyakulāni jātāni paṇṇattivādā ca bāhulikā 5- ca. Bahussutikātipi tesaṁyeva
  nāmaṁ. Tesaṁyeva antare cetiyavādā nāma apare ācariyavādā uppannā.
  Evaṁ mahāsaṁghikācariyakulato dutiye vassasate pañcācariyakulāni uppannāni, tāni
  mahāsaṁghikehi saddhiṁ cha honti.

  *  *  *  *  *  *
  Footnote: 1 chaṂa. suttasahassaṁ 2 chaṂa.....sopānamajjhe 3 Ma. saṅgītiṁ
  4 chaṂa. kālāsokaṁ 5 chaṂa. bāhuliyā
-------------------------------------------------
[page 123]
      Tasmiṁyeva dutiye vassasate theravādato bhijjitvā dve ācariyavādā
  uppannā mahisāsakā 1- ca vajjiputtakā ca. Tattha vajjiputtakavādato bhijjitvā
  apare cattāro ācariyavādā uppannā dhammuttariyā bhadrayānikā channāgārikā
  samitiyāti. Puna tasmiṁyeva dutiye vassasate mahisāsakavādato bhijjitvā sabbatthika-
  vādā 2- dhammaguttikāti dve ācariyavādā uppannā. Puna sabbatthikavādakulato
  bhijjitvā kassapikā nāma jātā. Kassapikesu bhinnesu apare saṅkantikā nāma
  jātā. Saṅkantikesu bhinnesu suttavādā nāma jātāti theravādato bhijjitvā
  ime ekādasa ācariyavādā uppannā, te theravādehi saddhiṁ dvādasa honti.
  Iti ime ca dvādasa mahāsaṁghikānañca cha ācariyavādāti sabbeva aṭṭhārasa
  ācariyavādā dutiye vassasate uppannā. Aṭṭhārasanikāyātipi aṭṭhārasācariyakulānītipi
  etesaṁyeva nāmaṁ. Etesu pana sattarasa vādā bhinnakā, theravādo asambhinnakoti
  veditabbo. Vuttampi cetaṁ dīpavaṁse:-
             "nikkaḍḍhitā pāpabhikkhū therehi vajjiputtakā
              aññaṁ pakkhaṁ labhitvāna adhammavādī bahū janā.
              Dasasahassā samāgantvā akaṁsu dhammasaṅgahaṁ
              tasmāyaṁ dhammasaṅgīti mahāsaṅgīti vuccati.
              Mahāsaṅgītikā bhikkhū vilomaṁ akaṁsu sāsane
              bhinditvā mūlasaṅgahaṁ aññaṁ akaṁsu saṅgahaṁ.
              Aññatra saṅgahitaṁ 3- suttaṁ aññatra akariṁsu te
              atthaṁ dhammañca bhindiṁsu vinaye nikāyesu ca pañcasu.

  *  *  *  *  *  *
  Footnote: 1 Sī. mahiṁsāsakā 2 chaṂa. sabbatthivādā 3 chaṂa. saṅgahitā
-------------------------------------------------
[page 124]
              Pariyāyadesitañcāpi atho nippariyāyadesitaṁ
              nītatthañceva neyyatthaṁ ajānitvāna bhikkhavo.
              Aññaṁ sandhāya bhaṇitaṁ aññaṁ atthaṁ ṭhapayiṁsu te
              byañjanacchāyāya te bhikkhū bahuṁ atthaṁ vināsayuṁ.
              Chaḍḍetvāna ekadesaṁ suttaṁ vinayagambhiraṁ
              paṭirūpaṁ suttaṁ vinayaṁ tañca aññaṁ kariṁsu te.
              Parivāraṁ atthuddhāraṁ abhidhammaṁ chappakaraṇaṁ
              paṭisambhidañca niddesaṁ ekadesañca jātakaṁ.
              Ettakaṁ vibhajitvāna 1- aññāni akariṁsu te
              nāmaṁ liṅgaṁ parikkhāraṁ ākappakaraṇiyāni ca. 2-
              Pakatibhāvaṁ vijahitvā 3- tañca aññaṁ akaṁsu te
              pubbaṅgamā bhinnavādā mahāsaṅgītikārakā.
              Tesañca anukārena bhinnavādā bahū ahu
              tato aparakālamhi tasmiṁ bhedo ajāyatha.
              Gokulikā ekabyohārī dvidhā bhijjittha bhikkhavo
              gokulikānaṁ dve bhedā aparakālamhi jāyatha.
              Bahussutikā ca paññatti dvidhā bhijjittha bhikkhavo
              cetiyā ca punavādī mahāsaṅgītibhedakā.
              Pañcavādā ime sabbe mahāsaṅgītimūlakā
              atthaṁ dhammañca bhindiṁsu ekadesañca saṅgahaṁ.

  *  *  *  *  *  *
  Footnote: 1 Sī. vissajjetvāna, chaṂa. vissajjitvāna 2 chaṂa. ākappakaraṇāni ca
  3 chaṂa. jahitvā
-------------------------------------------------
[page 125]
              Ganthañca ekadesañhi chaḍḍetvā aññaṁ akaṁsu te
              nāmaṁ liṅgaṁ parikkhāraṁ ākappakaraṇiyāni ca.
              Pakatibhāvaṁ vijahitvā tañca aññaṁ akaṁsu te
              visuddhattheravādamhi puna bhedo ajāyatha.
              Mahisāsakā vajjiputtakā dvidhā bhijjittha bhikkhavo
              vajjiputtakavādamhi catudhā bhedo ajāyatha.
              Dhammuttarikā bhadrayānikā channāgārikā ca samiti
              mahisāsakānaṁ dve bhedā aparakālamhi ajāyatha.
              Sabbatthivādā dhammaguttā dvidhā bhijjittha bhikkhavo
              sabbatthivādānaṁ kassapikā saṅkantikassapikena ca.
              Saṅkantikānaṁ suttavādī anupubbena bhijjatha
              ime ekādasa vādā sambhinnā theravādato.
              Atthaṁ dhammañca bhindiṁsu ekadesañca saṅgahaṁ
              ganthañca ekadesañhi chaḍḍetvā aññaṁ akaṁsu te.
              Nāmaṁ liṅgaṁ parikkhāraṁ ākappakaraṇiyāni ca
              pakatibhāvaṁ vijahitvā tañca aññaṁ akaṁsu te.
              Sattarasa bhinnavādā ekavādo abhinnako
              sabbevaṭṭhārasa honti bhinnavādena te saha.
              Nigrodhova mahārukkho theravādānamuttamo
              anūnaṁ anadhikañca kevalaṁ jinasāsanaṁ.
-------------------------------------------------
[page 126]
              Santakā viya 1- rukkhamhi nibbattā vādasesakā
              paṭhame vassasate natthi dutiye vassasatantare
              bhinnā sattarasa vādā uppannā jinasāsane"ti.
      Aparāparaṁ pana hemavatikā rājagirikā siddhatthikā pubbaseliyā aparaseliyā
  vājiriyāti aññepi cha ācariyavādā uppannā, te idha anadhippetā.
  Purimakānampana aṭṭhārasannaṁ ācariyavādānaṁ vasena pavattamāne sāsane paṭiladdhasaddho
  asoko dhammarājā divase divase buddhapūjāya satasahassaṁ, dhammapūjāya satasahassaṁ,
  saṁghapūjāya satasahassaṁ, attano ācariyassa nigordhattherassa satasahassaṁ, catūsu
  dvāresu bhesajjatthāya satasahassanti pañcasatasahassāni pariccajanto sāsane
  uḷāraṁ lābhasakkāraṁ pavattesi.
      Titthiyā rahitalābhasakkārā 2- antamaso ghāsacchādanampi 3- alabhantā lābhasakkāraṁ
  patthayamānā bhikkhūsu pabbajitvā sakāni sakāni diṭṭhigatāni "ayaṁ dhammo,
  ayaṁ vinayo, idaṁ satthusāsanan"ti dīpenti. Pabbajjaṁ alabhamānāpi sayameva
  kese chinditvā kāsāyāni vatthāni acchādetvā vihāresu vicarantā
  uposathakammādikaraṇakāle saṁghamajjhaṁ pavisanti, te bhikkhusaṁghena dhammena vinayena
  satthusāsanena niggayhamānāpi dhammavinayānulomāya paṭipattiyā asaṇṭhahantā
  anekarūpaṁ sāsanassa abbudañca malañca kaṇṭakañca samuṭṭhāpenti. Keci aggiṁ
  paricaranti, keci pañcātape tapanti, keci ādiccaṁ anuparivattanti, keci "dhammañca
  vinayañca vobhindissāmā"ti tathā tathā paggaṇhiṁsu. Tadā bhikkhusaṁgho na tehi
  saddhiṁ uposathaṁ vā pavāraṇaṁ vā akāsi, asokārāme satta vassāni uposatho
  upacchijji.

  *  *  *  *  *  *
  Footnote: 1 Ma. kaṇṭakā viya 2 chaṂa. hatalābhasakkārā 3 chaṂa. ghāsacchādanamattampi
-------------------------------------------------
[page 127]
      Rājā "āṇāya kāressāmī"ti vāyamantopi kāretuṁ nāsakkhi, aññadatthu
  duggahitagāhinā bālena amaccena anekesu bhikkhūsu jīvitā voropitesu vippaṭisārī
  ahosi, so tañca vippaṭisāraṁ tañca sāsane uppannaṁ abbudaṁ vūpasametukāmo
  "ko nu kho imasmiṁ atthe paṭibalo"ti saṁghaṁ pucchitvā "moggaliputtatissatthero
  mahārājā"ti sutvā saṁghassa vacanena adhogaṅgāpabbatato 1- theraṁ pakkosāpetvā
  iddhipāṭihāriyadassanena therassa ānubhāvena 2- nibbicikiccho attano kukkuccaṁ
  pucchitvā vippaṭisāraṁ vūpasamesi. Theropi taṁ rājuyyāneyeva vasanto satta
  divasāni samayaṁ uggaṇhāpesi, so uggahitasamayo sattame divase asokārāme
  bhikkhusaṁghaṁ sannipātāpetvā sāṇipākāraṁ parikkhipāpetvā sāṇipākārantare nisinno
  ekaladdhike ekaladdhike bhikkhū ekato ekato kāretvā ekamekaṁ bhikkhusamūhaṁ
  pakkosāpetvā pucchi "bhante kiṁvādī sammāsambuddho"ti. Tato sassatavādino
  "sassatavādī"tiāhaṁsu. Ekaccasassatikā, antānantikā, amarāvikkhepikā, adhicca-
  samuppannikā, saññīvādā, asaññīvādā, nevasaññīnāsaññīvādā, ucchedavādā,
  diṭṭhadhammanibbānavādā "diṭṭhadhammanibbānavādī"ti āhaṁsu. Rājā paṭhamameva samayassa
  uggahitattā "nayime bhikkhū, aññatitthiyā ime"ti ñatvā tesaṁ setakāni vatthāni
  datvā uppabbājesi, te sabbepi saṭṭhisahassā ahesuṁ.
      Athaññe bhikkhū pakkosāpetvā pucchi "kiṁvādī bhante sammāsambuddho"ti.
  Vibhajjavādī mahārājāti evaṁ vutte rājā theraṁ pucchi "vibhajjavādī bhante
  sammāsambuddho"ti. Āma mahārājāti. Tato rājā "suddhaṁdāni bhante sāsanaṁ,
  karotu bhikkhusaṁgho uposathan"ti ārakkhaṁ datvā nagaraṁ pāvisi. Samaggo saṁgho
  sannipatitvā uposathaṁ akāsi, tasmiṁ sannipāte saṭṭhibhikkhusatasahassāni ahesuṁ.
  Tasmiṁ samāgame moggaliputtatissatthero yāni ca tadā uppannāni vatthūni yāni

  *  *  *  *  *  *
  Footnote: 1 chaṂa. ahogaṅgāpabbatato 2 cha. ānubhāve
-------------------------------------------------
[page 128]
  Ca āyatiṁ uppajjissanti, sabbesampi tesaṁ paṭibāhanatthaṁ satthārā dinnanayavaseneva
  tathāgatena ṭhapitamātikaṁ vibhajanto sakavāde pañca suttasatāni paravāde
  pañca suttasatānīti suttasahassāni āharitvā imaṁ parappavādamathanaṁ āyatilakkhaṇaṁ
  kathāvatthuppakaraṇaṁ abhāsi.
      Tato saṭṭhisatasahassasaṅkhesu bhikkhū uccinitvā tipiṭakapariyattidharānaṁ pabhinna-
  paṭisambhidānaṁ bhikkhūnaṁ sahassamekaṁ gahetvā yathā mahākassapatthero ca yasatthero
  ca dhammañca vinayañca saṅgāyiṁsu, evameva saṅgāyanto sāsanamalaṁ visodhetvā
  tatiyasaṅgītiṁ akāsi. Tattha abhidhammaṁ saṅgāyanto imaṁ yathābhāsitaṁ pakaraṇaṁ saṅgahaṁ
  āropesi. Tena vuttaṁ:-
              "yaṁ puggalakathādīnaṁ kathānaṁ vatthubhāvato
               kathāvatthuppakaraṇaṁ saṅkhepena adesayi.
               Mātikāṭhapaneneva ṭhapitassa surālaye
               tassa moggaliputtena vibhattassa mahītale.
               Idāni yasmā sampatto atthasaṁvaṇṇanākkamo
               tasmā naṁ vaṇṇayissāmi taṁ suṇātha samāhitā"ti.
                          Nidānakathā niṭṭhitā.
                            ----------
-------------------------------------------------
[page 129]
                            1. Puggalakathā
                           1. Suddhasacchikaṭṭha
                        1. Anulomapaccanīkavaṇṇanā
                      sacchikaṭṭhavaṇṇanā tāva vuccate.
      [1] Tattha puggalo upalabbhati sacchikaṭṭhaparamatthenāti ayaṁ pucchā.
  Āmantāti ayaṁ paṭijānanā. Kassa panāyaṁ pucchā, kassa paṭijānanāti. Asukassāti
  na vattabbā. Bhagavatā hi imasmiṁ pakaraṇe nānappakārānaṁ laddhīnaṁ visodhanatthaṁ
  tantivasena mātikā ṭhapitā, sā therena satthārā dinnanaye ṭhatvā tantivaseneva
  vibhattā. Na hi thero yattakā ettha vādamaggā dassitā, tattakehi vādehi 1-
  saddhiṁ vādena viggāhikakathaṁ kathesi. Evaṁ santepi pana tāsaṁ tāsaṁ kathānaṁ atthassa
  sukhāvadhāraṇatthaṁ sakavādīpucchā paravādīpaṭiññā paravādīpucchā sakavādīpaṭiññāti
  evaṁ vibhāgaṁ dassetvāva atthavaṇṇanaṁ karissāMa.
      Puggalo upalabbhati sacchikaṭṭhaparamatthenāti hi ayaṁ sakavādīpucchā. Tāya
  "ye atthi puggaloti evaṁladdhikā puggalavādino, te evaṁ pucchitabbā"ti
  dīpeti. Ke pana puggalavādinoti? sāsane vajjiputtakā ceva samitiyā ca
  bahiddhā ca bahū aññatitthiyā. Tattha puggaloti attā satto jīvo. Upalabbhatīti
  paññāya upagantvā labbhati, ñāyatīti attho. Sacchikaṭṭhaparamatthenāti ettha
  sacchikaṭṭhoti māyāmarīciādayo viya abhūtākārena aggahetabbo bhūtaṭṭho.
  Paramatthoti anussavādivasena aggahetabbo uttamattho. Ubhayenāpi yo parato
  "puggalo upalabbhati sacchikaṭṭhaparamatthena, rūpañca upalabbhatī"tiādinā

  *  *  *  *  *  *
  Footnote: 1 chaṂa. vādīhi
-------------------------------------------------
[page 130]
  Khandhāyatanadhātuindriyavasena sattapaññāsavidho dhammappabhedo dassito, yathā so bhūtena
  sabhāvaṭṭhena upalabbhati, kiṁ evaṁ tava puggalo upalabbhatīti pucchati. Paravādī
  āmantāti paṭijānāti. Paṭijānanañhi katthaci "āma bhante"ti āgacchati,
  katthaci "āmo"ti paṭijānanaṁ 1- āgacchati, idha pana "āmantā"ti āgataṁ.
  Tatrāyaṁ adhippāyo:- so hi yantaṁ parato vuttaṁ bhagavatā "atthi puggalo
  attahitāya paṭipanno"ti 2- suttaṁ āgataṁ, taṁ gahetvā yasmā pana bhagavā
  saccavādī na visaṁvādanapurekkhāro vācaṁ bhāsati, nāpi anussavādivasena dhammaṁ
  deseti, sadevakaṁ pana lokaṁ sayaṁ abhiññā sacchikatvā pavedeti, tasmā yo
  tena bhagavatā 3- vutto "atthi puggalo attahitāya paṭipanno"ti, so
  sacchikaṭṭhaparamattheneva atthīti laddhiṁ gahetvā "āmantā"ti paṭijānāti.
      Athassa tādisassa lesavacanassa chalavādassa okāsaṁ adadamāno sakavādī
  yo sacchikaṭṭhotiādimāha. Tatrāyamādhippāyo:- yvāyaṁ parato "sappaccayo
  appaccayo, saṅkhato asaṅkhato, sassato asassato, sanimitto animitto"ti
  evaṁ paridīpito rūpādisattapaññāsavidho dhammappabhedo āgato, na sammatisaccavasenāpi
  anussavādivasena 4- gahetabbo, attano pana bhūtatāyaeva sacchikaṭṭho
  attapaccakkhatāya ca paramattho, taṁ sandhāyāha "yo sacchikaṭṭho paramattho, tato
  so puggalo upalabbhati sacchikaṭṭhaparamatthenā"ti.
      Tatoti karaṇavacanametaṁ, tasmā tena sacchikaṭṭhaparamatthena so puggalo
  upalabbhatīti ayamettha attho. Idaṁ vuttaṁ hoti:- ruppanādibhedena vā
  sappaccayādibhedena vā ākārena yo sacchikaṭṭho paramattho upalabbhati, kinte
  so 5- puggalopi tenākārena upalabbhatīti. Na hevaṁ vattabbeti avajānanā

  *  *  *  *  *  *
  Footnote: 1 sī paṭijānananti 2 aṅ.catukka. 21/95/108 3 chaṂa. ayaṁ pāṭho na dissati
  4 chaṂa. na sammutisaccavasena, nāpi anussavādivasena 5 chaṂa. ayaṁ pāṭho na dissati
-------------------------------------------------
[page 131]
  Paravādissa. So hi tathārūpaṁ puggalaṁ anicchanto avajānāti. Tatrāyaṁ padacchedo:-
  na hi evaṁ vattabbeti, na ha evantipi vaṭṭati. Dvinnampi evaṁ na
  vattabboti attho.
      Ājānāhi niggahanti sakavādīvacanaṁ. Yasmā te purimāya vattabbapaṭiññāya
  pacchimā navattabbapaṭiññā pacchimāya ca purimā na sandhiyati, tasmāpi niggahaṁ
  patto, taṁ niggahaṁ dosaṁ aparādhaṁ sampaṭicchāhīti attho. Evaṁ niggahaṁ
  ājānāpetvā idāni taṁ ṭhapanāya ceva anulomapaṭilomato pāpanāropanānañca
  vasena pākaṭaṁ karonto hañci puggalotyādimāha. Tattha hañci puggalo
  upalabbhatīti yadi puggalo upalabbhati, sace puggalo upalabbhati sacchikaṭṭha-
  paramatthenāti attho. Ayaṁ tāva paravādīpakkhassa ṭhapanato niggahapāpanāropanānaṁ
  lakkhaṇabhūtā anulomaṭhapanā nāMa. Tena vata retiādi anulomapakkhe niggahassa
  pāpitattā anulomapāpanā nāMa. Tattha tenāti kāraṇavacanaṁ. Vatāti okappanavacanaṁ.
  Reti āmantanavacanaṁ. Idaṁ vuttaṁ hoti:- tena vata re vattabbeti vata re 1-
  hambho bhadramukha tena kāraṇena vattabboyevāti. Yaṁ tattha vadesīti anulomapakkhe
  niggahassa āropitattā anulomaropanā nāMa. Yañcassa 2- pariyosāne micchāti
  padaṁ, tassa purato idanteti āharitabbaṁ. Idante micchāti ayañcettha 3- attho,
  parato ca pāliyaṁ etaṁ āgatameva.
      No ce pana vattabbetiādi "na hevaṁ vattabbe"ti paṭikkhittapakkhassa
  ṭhapitattā paṭilomato niggahapāpanāropanānaṁ lakkhaṇabhūtā paṭilomaṭhapanā nāMa.
  No ca vata retiādi paṭilomapakkhe niggahassa pāpitattā paṭilomapāpanā nāMa.
  Puna yaṁ tattha vadesītiādi paṭilomapakkhe niggahassa āropitattā paṭilomaropanā
  nāMa. Idhāpi pariyosāne micchāti padassa purato idanteti āharitabbameva.
  Paratopi evarūpesu ṭhānesu eseva nayo.

  *  *  *  *  *  *
  Footnote: 1 chaṂa. tena re vattabbe vata, re 2 chaṂa. yaṁ tassa 3 chaṂa. ayañhettha
-------------------------------------------------
[page 132]
      Tatrāyaṁ ādito paṭṭhāya saṅkhepattho:- yadi puggalo upalabbhati
  sacchikaṭṭhaparamatthena, tena vata re 1- so upalabbhatīti vattabbo. Yaṁ pana tattha
  vadesi "vattabbo kho purimapañhe `sacchikaṭṭhaparamatthena upalabbhatī'ti, no ca
  vattabbo dutiyapañhe `tato so puggalo upalabbhatī"ti, idante micchāti
  evaṁ tāva anulomato ṭhapanāpāpanāropanā honti. Atha na vattabbo dutiyapañhe
  "tato so puggalo 2- upalabbhatī"ti, purimapañhepi na vattabbova. Yaṁ pana
  tattha 3- vadesi "vattabbo kho purimapañhe `sacchikaṭṭhaparamatthena upalabbhatī'ti,
  no ca vattabbo dutiyapañhe `tato so puggalo upalabbhatī"ti, idante
  micchāti evaṁ paṭilomato ṭhapanāpāpanāropanā honti. Evametaṁ niggahassa ca
  anulomapaṭilomato catunnaṁ pāpanāropanānañca vuttattā upalabbhatītiādikaṁ
  anulomapañcakaṁ nāMa. Ettha ca kiñcāpi anulomato pāpanāropanāhi eko,
  paṭilomato pāpanāropanāhi ekoti dve niggahā katā, ājānāhi niggahanti
  etasseva panettha puggalo upalabbhatīti paṭhamaṁ vādaṁ nissāya paṭhamassa niggahassa
  dvīhākārehi āropitattā ekovāyaṁ niggahoti paṭhamo niggaho.
      [2] Idāni paccanīkanayo hoti. Tattha pucchā paravādissa. So hi
  "atthi puggalo attahitāya paṭipanno"ti gahitattā "nupalabbhatī"ti asampaṭicchanto
  evaṁ pucchati. Sakavādī yathā rūpādidhammā upalabbhanti, evaṁ anupalabbhanīyato
  āmantāti paṭijānāti. Puna itaro paravādī 4- attanā adhippetaṁ sacchikaṭṭhaṁyeva
  sandhāya yo sacchikaṭṭhotiādimāha. Sammatisaccaparamatthasaccāni vā ekato katvāpi
  evamāha. Sakavādī puggaloti upādāpaññattisabbhāvatopi dvinnaṁ saccānaṁ
  ekato katvā pucchitattāpi na hevanti paṭikkhipati.

  *  *  *  *  *  *
  Footnote: 1 chaṂa. tena vata bho 2 chaṂa. ayaṁ pāṭho na dissati
  3 chaṂa. panettha 4 chaṂa. ayaṁ pāṭho na dissati
-------------------------------------------------
[page 133]
      Idāni kiñcāpi tena paṭhamaṁ paramatthasaccavasena nupalabbhanīyatā
  sampaṭicchitvā 1- pacchā sammatisaccavasena vā 2- vomissakavasena vā paṭikkhittā.
  Paravādī pana nupalabbhatīti vacanasāmaññamattaṁ chalavādaṁ nissāya yaṁ tayā paṭhamaṁ
  paṭiññātaṁ, taṁ pacchā paṭikkhittanti bhaṇḍanassa paṭibhaṇḍanaṁ viya attano
  katassa niggahakammassa paṭikammaṁ karonto ājānāhi paṭikammanti āha.
  Idāni yathāssa anulomapañcake sakavādinā vādaṭṭhapanaṁ katvā anulomapaṭilomato
  pāpanāropanāhi niggaho pākaṭo kato, evaṁ paṭikammaṁ pākaṭaṁ karonto hañci
  puggalotiādimāha. Taṁ heṭṭhā vuttanayeneva atthato veditabbaṁ. Yasmā
  panettha ṭhapanā nāma paravādīpakkhassa ṭhapanato "ayaṁ tava doso"ti dassetuṁ
  ṭhapanamattameva hoti, na niggahassa vā paṭikammassa vā pākaṭabhāvakaraṇaṁ,
  pāpanāropanāhi panassa pākaṭakaraṇaṁ hoti, tasmā idaṁ anulomapaṭilomato
  pāpanāropanānaṁ vasena catūhākārehi paṭikammassa katattā paṭikammacatukkaṁ
  nāmāti evaṁ 3- catukkaṁ veditabbaṁ.
      [3] Evaṁ paṭikammaṁ katvā idāni yvāssa 4- anulomapañcake sakavādinā
  niggaho kato, tassa tameva chalavādaṁ nissāya dukkaṭabhāvaṁ dassento tvañce
  pana maññasītiādimāha. Tattha tvañce pana maññasīti yadi tvaṁ maññasi.
  Vattabbe khoti idaṁ paccanīke āmantāti paṭiññaṁ sandhāya vuttaṁ. No ca
  vattabbeti idaṁ pana na hevanti 5- avajānanaṁ sandhāya vuttaṁ. Tena tava 6-
  tatthāti tena kāraṇena tvaṁyeva tasmiṁ nupalabbhatīti pakkhe "hevaṁ paṭijānantanti
  āmantā"ti evaṁ paṭijānanto. Hevaṁ niggahetabbeti puna na hevanti
  avajānanto evaṁ niggahetabbo. Atha taṁ niggaṇhāmāti athevaṁ niggahārahaṁ 7- taṁ

  *  *  *  *  *  *
  Footnote: 1 chaṂa. sampaṭicchitā 2 chaṂa. sammutisaccavasena 3 chaṂa. ekaṁ
  4 Ma. yvāyaṁ 5 chaṂa. na hevāti 6 ka. tena tvaṁ 7 Ma. niggaṇhārahaṁ
-------------------------------------------------
[page 134]
  NiggaṇhāMa. Suniggahitova 1- hosīti sakena matena niggahitattā suniggahitova
  bhavasi.
      Evaṁ panassa 2- niggahetabbabhāvaṁ dassetvā idāni taṁ niggaṇhanto
  hañcītiādimāha. Tattha ṭhapanāpāpanāropanā heṭṭhā vuttanayeneva veditabbā.
  Pariyosāne pana idaṁ te micchāti idaṁ tava vacanaṁ micchā hotīti attho.
  Idaṁ chalavādena catūhi ākārehi niggahassa katattā niggahacatukkaṁ nāMa.
      [4] Evaṁ niggahaṁ katvāpi idāni "yadi ayaṁ mayā tava matena kato
  niggaho dunniggaho, yo mama tayā heṭṭhā anulomapañcake kato niggaho,
  sopi dunniggaho"ti dassento ese ce dunniggahitetiādimāha. Tattha ese
  ce dunniggahiteti eso ce tava vādo mayā dunniggahito, athavā eso ce
  tava mayā kato niggaho dunniggaho. Hevamevaṁ tattha dakkhāti tatrāpi 3- tayā
  mama heṭṭhā kate niggahe evamevaṁ passa. Idāni yvāssa 4- heṭṭhā sakavādinā
  niggaho kato, taṁ "vattabbe kho"tiādivacanena dassetvā puna taṁ niggahaṁ
  aniggahabhāvaṁ upanento no ca mayaṁ tayātiādimāha. Tattha no ca mayaṁ tayā
  tattha hetāya paṭiññāyātiādīsu ayamattho:- yasmā so tayā mama kato niggaho
  dunniggaho, tasmā mayaṁ tayā tattha anulomapañcake āmantāti etāya paṭiññāya
  evaṁ paṭijānantā puna na hevanti paṭikkhepe katepi "ājānāhi niggahan"ti
  evaṁ na niggahetabbāyeva, 5- evaṁ aniggahetabbampi maṁ niggaṇhāsi, īdisena
  pana niggahena dunniggahitā mayaṁ hoMa.
      Idāni yaṁ niggahaṁ sandhāya "dunniggahitā ca homā"ti avoca, taṁ dassetuṁ
  hañci puggalo .pe. Idaṁ te micchātiādimāha. Evamidaṁ anulomapaṭilomato
  catūhi pāpanāropanāhi niggahassa upanītattā upanayanacatukkaṁ nāma hoti.

  *  *  *  *  *  *
  Footnote: 1 chaṂa. suniggahito ca 2 chaṂa. evamassa 3 chaṂa. tatthāpi
  4 Ma. yvāyaṁ 5 chaṂa. na niggahetabboyeva
-------------------------------------------------
[page 135]
      [5] Idāni "na hevaṁ niggahetabbe"tiādikaṁ niggamacatukkaṁ 1- nāma hoti.
  Tattha na hevaṁ niggahetabbeti yathāhaṁ tayā niggahito, na hi evaṁ niggahetabbo.
  Etassa hi niggahassa dunniggahabhāvo mayā sādhito. Tena hīti tena kāraṇena,
  yasmā esa niggaho dunniggaho, tasmā yaṁ maṁ niggaṇhāsi hañci puggalo
  .pe. Idante micchāti, idaṁ niggaṇhanaṁ tava micchāti attho. Tena hi ye
  kate niggaheti yena kāraṇena idaṁ micchā, tena kāraṇena yo tayā niggaho
  kato, so dukkaṭo. Yaṁ mayā paṭikammaṁ kataṁ, tadeva sukataṁ. Yāpi cesā
  paṭikammacatukkādivasena kathāmaggasampaṭipādanā katā, sāpi sukatāti. 2- Evametaṁ
  puggalo upalabbhatītiādikassa anulomapañcakassa nupalabbhatītiādikānaṁ paṭikamma-
  niggahopanayananiggamacatukkānaṁ vasena anulomapaccanīkapañcakaṁ nāma niddiṭṭhanti
  veditabbaṁ. Ettāvatā sakavādino pubbapakkhe sati paravādino vacanasāmaññamattena
  chalavādena jayo hoti.
                        2. Paccanīkānulomavaṇṇanā
      [6] Idāni yathā paravādino pubbapakkhe sati sakavādino dhammeneva
  tatheva bhūtena jayo 3- hoti, tathā vāduppattiṁ dassetuṁ puggalo nupalabbhatīti
  paccanīkānulomapañcakaṁ āraddhaṁ. Tattha paccanīke pucchā paravādissa, rūpādibhedaṁ
  sacchikaṭṭhaparamatthaṁ sandhāya paṭiññā sakavādissa. Suddhasammatisaccaṁ vā paramatthamissakaṁ
  vā sammatisaccaṁ sandhāya yo sacchikaṭṭhoti puna anuyogo paravādissa, sammativasena
  nupalabbhatīti navattabbattā missakavasena vā anuyogassa saṅkiṇṇattā na hevanti
  paṭikkhepo sakavādissa. Paṭiññātaṁ paṭikkhipatīti vacanasāmaññamattena ājānāhi
  niggahantiādivacanaṁ paravādissa. Evamayaṁ puggalo nupalabbhatīti dutiyavādaṁ nissāya
  dutiyo niggaho hotīti veditabbo. Evaṁ tena chalena niggaho āropito.

  *  *  *  *  *  *
  Footnote: 1 ka. niggahacatukkaṁ, Sī. nigamanacatukkaṁ, chaṂa. niggamanacatukkaṁ 2 chaṂa. sukatā
  3 chaṂa. dhammeneva tathena sujayo
-------------------------------------------------
[page 136]
      [7-10] Idāni tasseva paṭiññāya 1- dhammena samena attano vāde
  jayaṁ dassetuṁ anulomanaye pucchā sakavādissa, attano laddhiṁ nissāya paṭiññā
  paravādissa. Laddhiyā okāsaṁ adatvā paramatthavasena puna anuyogo sakavādissa,
  paramatthavasena puggalassa abhāvato paṭikkhepo paravādissa. Tato paraṁ dhammena samena
  attano jayadassanatthaṁ ājānāhi paṭikammantiādi sabbaṁ sakavādīvacanameva hoti.
  Tattha sabbesaṁ paṭikammaniggahopanayananiggamacatukkānaṁ heṭṭhā vuttanayeneva attho
  veditabbo. Evamidaṁ puggalo nupalabbhatītiādikassa paccanīkapañcakassa upalabbhatīti-
  ādīnaṁ paṭikammaniggahopanayananiggamacatukkānañca vasena paccanīkānulomapañcakaṁ nāma
  niddiṭṭhaṁ hoti. Evametāni paṭhamasacchikaṭṭhe dve pañcakāni niddiṭṭhāni. Tattha
  purimapañcake paravādissa sakavādinā kato niggaho suniggaho, sakavādissa pana
  paravādinā chalavādaṁ nissāya paṭikammaṁ katvā attanā sādhito jayo dujjayo.
  Dutiyapañcake sakavādissa paravādinā kato niggaho dunniggaho, paravādissa
  pana sakavādinā dhammavādaṁ nissāya paṭikammaṁ tatthetaṁ vuccati:-
            "niggaho paravādissa suddho paṭhamapañcake
             asuddho pana tasseva paṭikammajayo tahiṁ.
             Niggaho sakavādissa asuddho dutiyapañcake
             visuddho pana tasseva paṭikammajayo tahiṁ.
             Tasmā dvīsupi ṭhānesu jayova sakavādino
             dhammena hi jayo nāma adhammena kuto jayo.
             Sacchikaṭṭhe yathā cettha pañcakadvayamaṇḍite
             dhammādhammavaseneva vutto jayaparājayo.
             Ito paresu sabbesu sacchikaṭṭhesu paṇḍito
             evameva vibhāveyya ubho jayaparājaye"ti.

  *  *  *  *  *  *
  Footnote: 1 chaṂa. "tasseva paṭiññāyā"ti pāṭho na dissati
-------------------------------------------------
[page 137]
                          2. Okāsasacchikaṭṭha
                        1. Anulomapaccanīkavaṇṇanā
      [11] Evaṁ suddhikasacchikaṭṭhaṁ vitthāretvā idāni tameva aparehi
  okāsādīhi nayehi vitthāretuṁ puna puggalo upalabbhatītiādi āraddhaṁ. Tattha pucchā
  sakavādissa, paṭiññā paravādissa. Puna sabbatthāti sarīraṁ sandhāya anuyogo
  sakavādissa, rūpasmiṁ attānaṁ samanupassanādosañca aññaṁ jīvaṁ aññaṁ sarīranti
  āpajjanadosañca disvā paṭikkhepo paravādissa. Sesamettha anulomapaccanīkapañcake
  heṭṭhā vuttanayeneva veditabbaṁ. Pāṭho pana saṅkhitto. Tattha yasmā sarīraṁ
  sandhāya "sabbattha nupalabbhatī"ti vutte sarīrato bahi upalabbhatī"ti āpajjati,
  tasmā paccanīke paṭikkhepo sakavādissa, paṭhamaṁ anujānitvā pacchā avajānātīti
  chalavādavasena 1- paṭikammaṁ paravādissa. Sesaṁ pākaṭameva.
                           3. Kālasacchikaṭṭha
                        1. Anulomapaccanīkavaṇṇanā
      [12] Dutiyanaye sabbadāti purimapacchimajātikālañca dharamānaparinibbutakālañca
  sandhāya anuyogo sakavādissa, sveva khattiyo so brāhmaṇotiādīnaṁ
  āpattidosañca dharamānaparinibbutānaṁ visesābhāvadosañca disvā paṭikkhepo
  paravādissa. Sesaṁ paṭhamanaye vuttasadisameva.
                           4. Avayavasacchikaṭaṭha
                        1. Anulomapaccanīkavaṇṇanā
      [13] Tatiyanaye sabbesūti khandhāyatanādīni sandhāya anuyogo sakavādissa,
  rūpasmiṁ attā, cakkhusmiṁ attātiādidosabhayena paṭikkhepo paravādissa. Sesaṁ
  tādisamevāti.

  *  *  *  *  *  *
  Footnote: 1 chaṂa. chalavādassa vasena
-------------------------------------------------
[page 138]
                           Okāsādisacchikaṭṭha
                        2. Paccanīkānulomavaṇṇanā
      [14] Evametāni tīṇi mukhāni 1- anulomapaccanīkapañcake anulomamattavaseneva
  tāva paṭipāṭiyā bhājetvā puna paccanīkānulomapañcake paccanīkamattavaseneva
  bhājetuṁ puggalo nupalabbhatītiādi āraddhaṁ. Tattha anulomapañcakassa pāliyaṁ saṅkhipitvā
  āgate paccanīke vuttanayeneva paccanīkassa ca pāliyaṁ saṅkhipitvā āgate
  anulome vuttanayeneva attho veditabbo. Ettāvatā suddhikassa ceva imesañca
  tiṇṇanti catunnaṁ sacchikaṭṭhānaṁ ekekasmiṁ sacchikaṭṭhe anulomapaccanīkassa
  paccanīkānulomassa cāti dvinnaṁ dvinnaṁ paccanīkānaṁ vasena ayaṁ aṭṭhamukhā nāma
  vādayutti niddiṭṭhā hotīti veditabbā. Yā ekekasmiṁ pakkhe 2- ekekassa
  niggahassa vasena aṭṭhakaniggahoti pāliyaṁ likhiyati, tatthetaṁ vuccati:-
            "evaṁ catubbidhe pañhe pañcakadvayabhedato
             esā aṭṭhamukhā nāma vādayutti pakāsitā.
             Aṭṭheva niggahā tattha cattāro tesu dhammikā
             adhammikā ca cattāro sabbattha sakavādino
             jayo parājayo ceva sabbattha paravādino"ti.
                        Sacchikaṭṭhavaṇṇanā niṭṭhitā.
                            ----------
                         5. Suddhikasaṁsandanavaṇṇanā
      [17-27] Idāni rūpādīhi saddhiṁ sacchikaṭṭhasaṁsandanaṁ hoti. Tattha rūpañcāti
  yathā rūpaṁ paramatthato upalabbhati, kinte puggalopi tatheva upalabbhatīti sandhāya

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. mukhe
-------------------------------------------------
[page 139]
  Pucchā sakavādissa, atthi puggaloti vacanamattaṁ gahetvā paṭiññā paravādissa.
  Yadi te rūpaṁ viya paramatthato puggalo atthi, rūpato vedanādīnaṁ viya puggalassāpi
  aññathattaṁ 1- āpajjatīti anuyogo sakavādissa, samayasuttavirodhaṁ disvā paṭikkhepo
  paravādissa. Sesaṁ atthato pākaṭameva. Dhammato panettha sattapaññāsabhedassa
  sacchikaṭṭhaparamatthassa vasena sakavādīpakkhamūlake anulomapañcake 2- sattapaññāsa
  anulomapañcakāni dassitāni. Paṭikammacatukkādīni saṅkhittāni. Puna 3- paravādīpakkha-
  mūlakepi paccanīkānulome sattapaññāsa paṭilomapañcakāni dassitāni. Paṭikamma-
  catukkādīni saṅkhittāni. Tattha "vuttaṁ bhagavatā"ti vacanamattena puggalassa atthitaṁ
  rūpassa ca sacchikaṭṭhaparamatthavasena upalabbhanīyataṁ dassetvā ubhinnaṁ aññathattaṁ
  paṭijānāpanatthaṁ vuttaṁ bhagavatāti anuyogo paravādissa, sammatiparamatthānaṁ
  ekattanānattapañhassa ṭhapanīyattā paṭikkhepo sakavādissa. Sesamidhāpi atthato
  pākaṭamevāti.
                       Suddhikasaṁsandanavaṇṇanā niṭṭhitā.
                            ----------
                        6. Opammasaṁsandanavaṇṇanā
      [28-36] Idāni rūpādīheva saddhiṁ opammavasena sacchikaṭṭhasaṁsandanaṁ
  hoti. Tattha rūpavedanānaṁ upaladdhisāmaññena aññattapucchā ca puggalarūpānaṁ
  upaladdhisāmaññapucchā cāti pucchādvayampi sakavādissa, ubhopi paṭiññā paravādissa.
  Paravādinā anuññātena upaladdhisāmaññena rūpavedanānaṁ viya rūpapuggalānaṁ
  aññattānuyogo sakavādissa, paṭikkhepo itarassa. Sesamidhāpi atthato pākaṭameva.
  Dhammato panettha rūpamūlakādīnaṁ cakkānañca vasena sakavādīpakkhe vīsādhikāni nava
  niggahapañcakasatāni dassitāni. Kathaṁ? khandhesu tāva rūpamūlake cakke cattāri,

  *  *  *  *  *  *
  Footnote: 1 chaṂa. aññattaṁ. evamuparipi 2 chaṂa. anulomapaccanīke
  3 chaṂa. ayaṁ saddo na dissati
-------------------------------------------------
[page 140]
  Tathā vedanādimūlakesūti vīsati. Āyatanesu cakkhvāyatanamūlake cakke ekādasa, tathā
  sesesūti dvattiṁsasataṁ. Dhātūsu cakkhudhātumūlake cakke sattarasa, tathā sesesūti
  chādhikāni tīṇi satāni. Indriyesu cakkhundriyamūlake cakke ekavīsati, tathā
  sesesūti dvāsaṭṭhādhikāni cattāri satāni. Evaṁ sabbānipi vīsādhikāni nava
  niggahapañcakasatāni honti.
      [37-45] Paravādīpakkhepi rūpaṁ upalabbhatīti anulomavaseneva rūpavedanādīnaṁ
  aññattapaṭiññaṁ kāretvā puna atthi puggaloti suttaṁ nissāya chalavasena puggalassa
  rūpādīhi upaladdhisāmaññaṁ āropetvā aññattānuyogo kato. Sesamidhāpi atthato
  uttānameva. Dhammatopi sakavādīpakkhe vuttanayena vīsādhikāni nava paṭikammapañcakasatāni.
                 Rūpādīhi saddhiṁ opammavasena sacchikaṭṭhasaṁsandanaṁ.
                           ------------
                        7. Catukkanayasaṁsandanavaṇṇanā
      [46-52] Idāni yaṁ sacchikaṭṭhaparamatthena upalabbhati, tena yasmā
  rūpādīsu sattapaññāsāya sacchikaṭṭhaparamatthesu aññatarena bhavitabbaṁ, rūpādinissitena
  vā aññatra vā rūpādīhi rūpādīnaṁ vā nissayena, tasmā iminā catukkanayena
  sacchikaṭṭhasaṁsandanaṁ āraddhaṁ. Tattha rūpaṁ puggaloti anuyogo sakavādissa,
  ucchedadiṭṭhibhayena na hevanti paṭikkhepo paravādissa, niggahāropanaṁ sakavādissa.
  Kiṁ panetaṁ yuttaṁ, nanu rūpaṁ vedanāti vuttampi paṭikkhipitabbamevāti? āma
  Paṭikkhipitabbaṁ, taṁ pana rūpato vedanāya aññasabhāvasabbhāvato, na aññattābhāvato.
  Ayañca rūpādīsu ekadhammatopi puggalassa aññattaṁ na icchati, tasmā yuttaṁ.
  Ayañca anuyogo rūpaṁ puggalaṁ .pe. Aññātāvindriyaṁ puggaloti sakalaṁ
  paramatthasaccaṁ sandhāya āraddho, sakalaṁ pana paccattalakkhaṇavasena ekato vattuṁ na
-------------------------------------------------
[page 141]
  Sakkāti tantivasena anuyogalakkhaṇamattametaṁ 1- ṭhapitaṁ. Tenetaṁ 2- viññū atthaṁ
  vibhāventi. Vādakāmena pana imaṁ lakkhaṇaṁ gahetvā yathā yathā paravādissa okāso
  na hoti, tathā tathā vattabbaṁ. Iti tantivasena anuyogalakkhaṇassa ṭhapitattāpi
  yuttameva. Iminā nayena sabbānuyogesu attho veditabbo.
      Ayampana viseso:- rūpasmiṁ puggalotiādīsu yathā ekaṁ mahābhūtaṁ nissāya
  tayo mahābhūtā, vatthurūpaṁ nissāya viññāṇaṁ rūpasminti vattuṁ vaṭṭati, kinte evaṁ
  rūpasmiṁ puggalo. Yathā ca sabhāvavinibbhogato 3- vedanādayo sabbe dhammā arūpā
  vā pana cattāro khandhā nibbānameva vā "aññatra rūpā"ti vattuṁ vaṭṭati,
  kinte evaṁ puggalo. Yathā ca cittasamuṭṭhānānaṁ rūpānaṁ nissayavasena "vedanāya
  rūpaṁ .pe. Viññāṇasmiṁ rūpan"ti vattuṁ vaṭṭati, kinte evaṁ puggaloti.
  Sabbānuyogesu pana ucchedadiṭṭhibhayena ceva samayavirodhena ca paṭikkhepo
  paravādissa. Sesamettha atthato pākaṭameva. Dhammato panettha sattapaññāsāya
  sacchikaṭṭhesu ekekasmiṁ atthe 4- cattāri cattāri katvā niggahavasena
  aṭṭhavīsādhikāni dve pañcakasatāni dassitāni. Paravādīpakkhepi paṭikammavasena
  tattakāneva. Yā panettha atthi puggaloti vutte sakavādissa paṭiññā, sā sutte
  āgatena sammativasena. Yo rūpaṁ puggalotiādīsu paṭikkhepo, so sakkāyadiṭṭhipañhassa
  ṭhapanīyattā. Paravādissa paṭikammaṁ chalavasenevāti.
                        Catukkanayasaṁsandanā niṭṭhitā.
                         Niṭṭhitā ca saṁsandanakathā.
                             ---------

  *  *  *  *  *  *
  Footnote: 1 Ma. anuyogamattametaṁ 2 chaṂa. tena
  3 chaṂa. sabhāga...... 4 chaṂa. ayaṁ pāṭho na dissati
-------------------------------------------------
[page 142]
                          8. Lakkhaṇayuttivaṇṇanā
      [53] Idāni lakkhaṇayutti nāma hoti. Tattha yasmā ṭhapetvā nibbānaṁ
  seso sacchikaṭṭhaparamattho paccayapaṭibaddhatāya sappaccayo, paccayehi samāgamma katattā
  saṅkhato, uppajjitvā nirujjhanato sadā abhāvato asassato, uppattikāraṇa-
  saṅkhātassa nimittassa atthitāya sanimitto, nibbānaṁ vuttappakārābhāvato appaccayaṁ
  asaṅkhataṁ sassataṁ animittanti idaṁ sacchikaṭṭhassa lakkhaṇaṁ, tasmā yadi puggalopi
  sacchikaṭṭhaparamatthova, tassāpi iminā lakkhaṇena bhavitabbanti sandhāya puggalo
  sappaccayotiādayo aṭṭhapi anuyogā sakavādissa, paṭikkhepo paravādissa. Ājānāhi
  niggahantiādi panettha saṅkhittaṁ. Evametāni sakavādīpakkhe anulomapaccanīke
  anulomamattavasena aṭṭha pañcakāni veditabbāni.
      [54] Paravādīpakkhepi paccanīkānulome paccanīkamattavaseneva 1- aṭṭheva.
  Tattha yasmā paravādinā suttavasena sammatisaccaṁ sādhitaṁ, sammatiyā ca sappaccayādi-
  bhāvo natthi, tasmā yathāsambhavato 2- ca paṭikkhepo sakavādissa. Chalavasena pana
  vattabbaṁ "ājānāhi paṭikamman"tiādi sabbaṁ idhāpi saṅkhittameva.
                      Lakkhaṇayuttikathāvaṇṇanā niṭṭhitā.
                            -----------
                          9. Vacanasodhanavaṇṇanā
      [55-59] Idāni vacanasodhanaṁ hoti. Tattha yadetaṁ puggalo upalabbhatīti
  vacanaṁ, taṁ sodhetuṁ puggalo upalabbhati, upalabbhati puggaloti pucchā sakavādissa.
  Tassattho:- yadetaṁ puggalo upalabbhatīti padadvayaṁ, taṁ ekatthaṁ vā bhaveyya
  nānatthaṁ vā. Yadi tāva nānatthaṁ, yathā aññaṁ rūpaṁ aññā vedanā, evaṁ

  *  *  *  *  *  *
  Footnote: 1 cha. paccanīkamattavasena, Ma. paccanīkavasena 2 chaṂa. yāthāvato
-------------------------------------------------
[page 143]
  Añño puggalo, añño upalabbhatīti āpajjati. Athekatthaṁ, yathā yaṁ cittaṁ taṁ
  mano, evaṁ sveva puggalo, so upalabbhatīti āpajjati. Tena taṁ vadāmi "yadi
  te yo puggalo, so upalabbhati, evaṁ sante yo yo upalabbhati, so so
  puggaloti āpajjati, kiṁ sampaṭicchasi etan"ti. Tato sakavādī 1- yasmā puggalassa
  upalabbhataṁ icchati, na upalabbhamānānampi rūpādīnaṁ puggalabhāvaṁ, tasmā puggalo
  upalabbhati, upalabbhati ke hi ci puggalo ke hi ci na puggalotiādimāha.
  Tassattho:- mama puggalo atthi puggaloti satthu vacanato upalabbhati. Yo pana
  upalabbhati, na so sabbo puggalo, athakho ke hi ci puggalo ke hi ci na
  puggaloti. Tattha kokārattho 2- kekāro, hikāro ca cikāro ca 3- nipātamatto,
  koci puggalo koci na puggaloti ayampanettha attho. Idaṁ vuttaṁ hoti:-
  puggalopi hi rūpādīsupi yo koci dhammo upalabbhatiyeva, tattha puggalova ko
  kova 4- puggalo. Rūpādīsu pana kocipi na puggaloti. Tato taṁ sakavādī āha
  puggalo ke hi ci upalabbhati ke hi ci na upalabbhatīti. Tassattho:- puggalo
  upalabbhatīti padadvayassa atthato ekatthe yadi upalabbhatīti anuññāto dhammo
  puggalato anaññopi koci puggalo koci na puggalo, puggalopi te koci
  upalabbhati koci na upalabbhatīti āpajjati, kiṁ sampaṭicchasi etanti. So
  puggalassa anūpaladdhiṁ anicchanto na hevanti paṭikkhipati. Ito paraṁ "ājānāhi
  niggahan"tiādi sabbaṁ saṅkhittaṁ. Vitthārato pana veditabbaṁ. Puggalo
  sacchikaṭṭhotiādīsupi eseva nayo. Sabbāni hetāni upalabbhatīti vevacanāneva, 5-
  apica yasmā "puggalo upalabbhati sacchikaṭṭhaparamatthenā"ti ayaṁ puggalavādino
  paṭiññā, tasmāssa yatheva puggalo upalabbhatīti laddhi, evameva puggalo

  *  *  *  *  *  *
  Footnote: 1 chaṂa. puggalavādī 2 chaṂa. ko-kāratthe 3 chaṂa. ci-kāro cāti pāṭho na dissati
  4 chaṂa. "ko kovā"ti pāṭho na dissati 5 chaṂa. upalabbhativevacanāneva
-------------------------------------------------
[page 144]
  Sacchikaṭṭhotipi āpajjati. Yā panassa puggalo atthīti laddhi, tassā vijjamānoti
  vevacanameva, tasmā sabbānipetāni vevacanāni 1- sodhitāni.
      [60] Tattha yaṁ avasāne "puggalo atthi, atthi na sabbo puggalo"tiādi
  vuttaṁ, tatrāyamadhippāyo:- yañhetaṁ paravādinā "puggalo atthi, atthi
  kehici puggalo kehici na puggalo"ti vuttaṁ, taṁ yasmā atthato puggalo atthi,
  atthi na sabbo puggaloti ettakaṁ hoti, tasmā naṁ sakavādī sampaṭicchāpetvā
  idāni naṁ evaṁ anuyuñjati:- tayā hi "atthi puggalo attahitāya paṭipanno"ti
  vacanamattaṁ nissāya "puggalo atthī"ti laddhi gahitā, yathā ca bhagavatā etaṁ
  vuttaṁ, tathā "suññato lokaṁ avekkhassu, mogharāja sadā sato"tiādinā 2-
  nayena "natthī"tipi vuttaṁ, tasmā yatheva te "puggalo atthi, atthi na sabbo
  puggalo"ti laddhi, tathā puggalo natthi, natthi na sabbo puggalotipi āpajjati,
  kiṁ etaṁ sampaṭicchasīti. Atha naṁ asampaṭicchanto na hevanti paṭikkhipati.
  Sesamettha niggahādividhānaṁ vuttanayeneva veditabbanti.
                        Vacanasodhanavaṇṇanā niṭṭhitā.
                            ----------
                        10. Paññattānuyogavaṇṇanā
      [61-66] Idāni paññattānuyogo nāma hoti. Rūpadhātuyā hi
  puggalavādī rūpiṁ puggalaṁ paññapeti, tathā arūpadhātuyā arūpiṁ. Tassa taṁ laddhiṁ
  bhindituṁ sabbāpi pucchā sakavādissa, paṭiññā ca paṭikkhepo ca itarassa. So
  hi rūpīti vutte rūpakāyasabbhāvato ceva tathārūpāya ca paññattiyā atthitāya
  paṭijānāti, kāmīti vutte vītarāgasabbhāvato ceva tathārūpāya ca paññattiyā

  *  *  *  *  *  *
  Footnote: 1 chaṂa. vacanāni 2 khu.su. 25/1126/549
-------------------------------------------------
[page 145]
  Natthitāya paṭikkhipati, arūpīti vuttepi arūpakkhandhasabbhāvato ceva tathārūpāya ca
  paññattiyā atthitāya paṭijānāti. Dvīsupi nayesu sattoti puggalassa vevacanavasena
  vuttaṁ.
      [67] Idāni yasmā so "kāye kāyānupassī"ti āgataṭṭhāne añño
  kāyo añño puggaloti icchati, tasmā taṁ laddhiṁ bhindituṁ kāyoti vā sarīranti
  vātiādi sakavādīpucchā hoti. Tattha kāyaṁ appīyaṁ karitvāti kāyaṁ appetabbaṁ
  allīyāpetabbaṁ ekībhāvaṁ upanetabbaṁ avibhajitabbaṁ katvā pucchāmīti attho.
  Eseseti eso soyeva. Ese esetipi pāṭho, eso esoyevāti attho.
  Ekaṭṭheti ekaṭṭho. Same samabhāge tajjāteti samo samabhāgo tajjātiko.
  Vacanamatteyevettha bhedo, atthato pana kāyova esoti pucchati. Paravādī
  nānattaṁ apassanto āmantāti paṭijānāti. Puggaloti vā jīvoti vāti pucchāyapi
  eseva nayo. Añño kāyoti puṭṭho pana kāyānupassanāya evaṁladdhikattā
  paṭijānāti. Aññaṁ jīvanti puṭṭho pana āhacca bhāsitaṁ suttaṁ paṭikkhipituṁ
  asakkonto avajānāti. Tato paraṁ "ājānāhi niggahan"tiādi uttānatthameva.
      [68] Paravādīpakkhe pana añño kāyo añño puggaloti puṭṭho
  sakavādī ṭhapanīyapañhattā paṭikkhipati, paravādī chalavasena paṭikammaṁ karoti, tampi
  uttānatthamevāti.
                      Paññattānuyogavaṇṇanā niṭṭhitā.
                            ----------
                         11. Gatianuyogavaṇṇanā
      [69-72] Idāni gatiparivattanamukhena cutipaṭisandhianuyogo hoti. Tattha
  yasmā puggalavādī "sa sattakkhattuparamaṁ sandhāvitvāna puggalo"tiādīni 1-
  suttāni nissāya puggalo sandhāvatīti laddhiṁ gahetvā voharati, tasmāssa

  *  *  *  *  *  *
  Footnote: 1 saṁṇi. 16/133/179, khu.iti. 25/24/248
-------------------------------------------------
[page 146]
  Taṁ laddhiṁ bhindituṁ sandhāvatīti pucchā sakavādissa. Tattha sandhāvatīti saṁsarati
  gamanāgamanaṁ karoti. Attano laddhivasena paṭiññā paravādissa. So puggalotiādayo
  anuyogāpi sakavādissa, paṭikkhepo paravādissa. Tattha soti soyevāti
  attho. Evaṁ pana anuyutto sassatadiṭṭhibhayena paṭikkhipati. Aññoti puṭṭho
  ucchedadiṭṭhibhayena. So cañño cāti puṭṭho ekaccasassatadiṭṭhibhayena. Neva so
  na aññoti puṭṭho amarāvikkhepadiṭṭhibhayena. Puna cattāropi pañhe ekato
  puṭṭho catunnampi diṭṭhīnaṁ bhayena paṭikkhipitvā puna yānissa suttāni nissāya
  laddhi uppannā, tāni dassento tena hi puggalo sandhāvatītiādimāha.
      [76] Puna sakavādinā "yvāyaṁ tava laddhiyā sandhāvati, kiṁ so asmiñca
  parasmiñca loke ekoyevā"ti adhippāyena svevāti niyametvā puṭṭho
  sassatabhayā paṭikkhipitvā puna daḷhaṁ katvā tatheva puṭṭho yasmā so puggalova
  na añño bhāvo, "so tato cuto idhūpapanno"ti ādisuttampi 1- atthi, tasmā
  paṭijānāti. Sveva manussoti puṭṭho manussasseva devatābhāvato paṭikkhipati.
      [77] Puna puṭṭho "ahaṁ tena samayena sunetto nāma satthā
  ahosin"tiādisuttavasena 2- paṭijānāti. Athassa sakavādī devamanussūpapattīnaṁ
  nānattato taṁ 3- vacanaṁ micchāti pakāsento manusso hutvātiādimāha.
      [78] Tattha hevaṁ maraṇaṁ na hehitīti evaṁ sante maraṇaṁ na bhavissatīti
  attho. Ito paraṁ yakkho petoti attabhāvanānattavasena anuyoganānattaṁ
  veditabbaṁ.
      [82] Khattiyotiādīni jātivasena ceva aṅgavekallādivasena ca vuttāni.

  *  *  *  *  *  *
  Footnote: 1 vinaYu. 1/12/6, dī.Sī. 9/244/82, Maṃū. 12/52/30
  2 aṅ. sattaka. 23/63-70/105,137 atthato samānaṁ (syā)
  3 chaṂa. "tan"ti padaṁ na dissati
-------------------------------------------------
[page 147]
      [87] Puna na vattabbanti paravādinā puṭṭhena idha ṭhitassa 1-
  upapattivasena paralokassa gamanābhāvato paṭiññā sakavādissa. Puna sotāpannassa
  bhavantarepi sotāpannabhāvāvijahanato dutiyapaṭiññāpi tasseva. Hañcītiādivacanaṁ
  paravādissa.
      [88] Puna devaloke upapannassa manussattābhāvadassanena anuyogo
  sakavādissa.
      [89] Tato paraṁ anañño avigatoti ettha anaññoti sabbākārena
  ekasadiso. Avigatoti ekenapi ākārena avigatoti attho. Na hevanti devaloke
  upapannassa manussabhāvato 2- evamāha.
      [90] Puna daḷhaṁ katvā anuyutto "sveva puggalo sandhāvatī"ti
  laddhiyā anujānāti. Hatthacchinnotiādi ākāravigamanadassanena avigato sandhāvatīti
  laddhibhindanatthaṁ vuttaṁ. Tattha aḷacchinnoti yassa aṅguṭṭhakā chinnā.
  Kaṇḍaracchinnoti yassa mahānhārū chinnā.
      [91] Sarūpotiādīsu paṭhame pañhe iminā rūpakāyena saddhiṁ agamanaṁ
  sandhāya paṭikkhipati. Dutiye antarābhavapuggalaṁ sandhāya paṭijānāti. So hi tassa
  laddhiyā sarūpova gantvā mātukucchiṁ pavisati. Athassa taṁ rūpaṁ bhijjati. Taṁ jīvanti
  yena rūpasaṅkhātena sarīrena saddhiṁ gacchati, kimassa tadeva jīvaṁ taṁ sarīranti
  pucchati. Paravādī idha sarīranikkhepā suttavirodhā ca paṭikkhipati.
      Savedanotiādīsu asaññūpapattiṁ sandhāya paṭikkhipati, tadaññūpapattiṁ
  sandhāya paṭijānāti. Taṁ jīvanti yena vedanādisaṅkhātena sarīrena saddhiṁ gacchati.
  Kimassa tadeva jīvaṁ taṁ sarīranti pucchati. Taṁ jīvaṁ taṁ sarīraṁ, aññaṁ jīvaṁ aññaṁ

  *  *  *  *  *  *
  Footnote: 1 chaṂa. paravādinā puṭṭho idhaṭṭhakassa 2 chaṂa. manussabhāvābhāvato
-------------------------------------------------
[page 148]
  Sarīranti etissā hi laddhiyā pañcapi khandhā sarīranti adhippetā. Paravādī
  suttavirodhā paṭikkhipati.
      [92] Arūpotiādīsu paṭhame pañhe antarābhavaṁ sandhāya paṭikkhipati.
  Dutiye arūpā rūpaṁ 1- upapajjamānaṁ sandhāya paṭijānāti. Aññaṁ jīvanti yaṁ
  rūpasaṅkhātaṁ sarīraṁ pahāya arūpo sandhāvati, kinte taṁ sarīraṁ aññaṁ, aññaṁ
  jīvanti pucchati. Itaro suttavirodhā paṭikkhipati.
      Avedanotiādīsu saññībhavaṁ sandhāya paṭikkhipati, tadaññaṁ upapattibhāvaṁ 2-
  sandhāya paṭijānāti. Aññaṁ jīvanti yaṁ vedanādisaṅkhātaṁ 3- sarīraṁ pahāya avedano
  aviññāṇo sandhāvati, kinte taṁ aññaṁ sarīraṁ, aññaṁ jīvanti pucchati. Itaro
  suttavirodhā paṭikkhipati.
      [93] Rūpaṁ sandhāvatītiādīsu ye rūpādayo khandhe upādāya puggalaṁ
  paññapeti, kinte tasmiṁ puggale sandhāvante tampi rūpaṁ sandhāvatīti pucchati.
  Paravādī "avijjānīvaraṇānaṁ sattānaṁ taṇhāsaññojanānaṁ sandhāvataṁ saṁsaratan"ti
  sattasseva sandhāvanato 4- paṭikkhipati. Puna puṭṭho yasmā rūpādidhamme vinā
  puggalo natthi, tasmā tasmiṁ sandhāvante tenapi rūpena sandhāvitabbanti
  saññāya paṭijānāti. Vedanādīsupi eseva nayo.
      [94] Rūpaṁ na sandhāvatītiādīsu yasmā te rūpaṁ puggalo na hoti, sveva
  ca sandhāvatīti vadesi, tasmā taṁ pucchāmi, kinte rūpaṁ na sandhāvatīti attho.
  Itaro puggalena sandhāvantena 5- na sakkā tassa upādānabhūtena rūpena
  sandhāvitunti saññāya paṭikkhipati. Puna puṭṭho sattānañceva 6- sandhāvanato
  paṭijānāti. Sesamettha uttānameva.

  *  *  *  *  *  *
  Footnote: 1 Sī.,Ma. āruppā āruppaṁ 2 chaṂa. upapattiṁ 3 Sī.,Ma. vedanāsaṅkhātaṁ
  4 chaṂa. sandhāvanavacanato. evamuparipi 5 chaṂa. puggale sandhāvante
  6 chaṂa. sattānaññeva
-------------------------------------------------
[page 149]
      Gāthānaṁ pana ayamattho:- āyasmato matena rukkhaṁ upādāya chāyā
  viya indhanamupādāya aggi viya ca khandhe upādāya puggalo, rūpādīnaṁ sandhāvane
  asati tesu khandhesu bhijjamānesu so tava puggalo bhijjati ce, evaṁ sante
  ucchedā bhavati diṭṭhi, ucchedadiṭṭhi te āpajjati. Katarā? yā buddhena
  vivajjitā akusaladiṭṭhi. Yā pana "ucchedavādī samaṇo gotamo"ti pariyāyabhāsitā,
  na taṁ vadāmāti dasseti. Athāpi tesu khandhesu bhijjamānesu so puggalo na
  bhijjati, evaṁ sante sassato puggalo hoti. Tato so nibbānena samasamo
  āpajjati. Samasamoti ativiya samo, samena vā samo, samabhāveneva samo. Yathā ca 1-
  nibbānaṁ na uppajjati na bhijjati, 2- evaṁ so puggalopi na bhijjate, puggalo
  tena 2- samasamoti.
                 Gatiparivattanamukhena cutipaṭisandhānuyogo niṭṭhito.
                         Anuyogavaṇṇanā niṭṭhitā.
                            -----------
                     12. Upādāpaññattānuyogavaṇṇanā
      [95] Idāni upādāpaññattānuyogo hoti. Tattha pucchā sakavādissa,
  paṭiññāpaṭikkhepo paravādissa. So hi rukkhaṁ upādāya chāyāya viya indhanaṁ
  upādāya aggissa viya ca cakkhurūpādīni 3- upādāya puggalassa paññattiṁ paññāpanaṁ
  avabodhanaṁ icchati, tasmā "rūpaṁ upādāyā"ti puṭṭho paṭijānāti. Puna yathā
  rukkhupādānā chāyā rukkho viya indhanupādāno ca aggi indhanaṁ viya
  aniccādidhammo, evaṁ te rūpādiupādāno puggalo rūpādayo viya aniccoti
  imamatthaṁ puṭṭho attano laddhiyaṁ ṭhatvā paṭikkhipati.

  *  *  *  *  *  *
  Footnote: 1 chaṂa. yatheva 2-2 chaṂa. evaṁ te puggalopi tena
  3 chaṂa. rūpādīni
-------------------------------------------------
[page 150]
      [97] Nīlaṁ rūpaṁ upādāya nīlotiādīsu nīlarūpena saddhiṁ puggalassa
  ekattaṁ ekasarīre nīlādīnaṁ bahūnaṁ vasena bahubhāvañca anicchanto paṭikkhipati.
      [98] Kusalaṁ vedananti etthāpi vedanāya saddhiṁ ekattaṁ ekasantāne
  bahūnaṁ kusalavedanānaṁ vasena bahubhāvañca anicchanto paṭikkhipati. Dutiyanaye
  maggakusalotiādivacanasabbhāvato chekaṭṭhaṁ sandhāya paṭijānāti. Saphalotiādīni puṭṭho
  tathārūpassa vohārassa abhāvato paṭikkhipati.
      [99] Akusalapakkhe achekaṭṭhaṁ sandhāya paṭijānāti.
      [100] Abyākatapakkhe sassatādivasena abyākatabhāvaṁ sandhāya paṭijānāti.
  Sesamettha heṭṭhā vuttanayeneva veditabbaṁ.
      [104] Cakkhuṁ upādāyātiādīsu *- "cakkhumā visamānīva .pe. Pāpāni
  parivajjaye"tiādivohārasabbhāvato paṭijānāti. Cakkhumattādinirodhena puggalassa
  nirodhaṁ anicchanto paṭikkhipati.
      [107] Rūpaṁ upādāya vedanaṁ upādāyāti ettha aññepi rūpamūlakā
  dukatikacatukkā veditabbā. Yasmā pana khandhe upādāya puggalassa paññatti, tasmā
  dvepi tayopi cattāropi pañcapi upādāya paññattiṁ paṭijānāti. Ekasantāne
  pana dvinnaṁ pañcannaṁ vā abhāvā paṭikkhipati. Āyatanādīsupi eseva nayo.
      [112] Idāni yaṁ upādāya yassa paññatti, yathā tassa aniccatāya
  tassāpi aniccatā tato ca aññattaṁ siddhaṁ, evaṁ tassa puggalassāpi āpajjatīti
  dassetuṁ yathā rukkhantiādimāha. Tattha upādāyāti paṭicca āgamma, na vinā
  tanti attho. Paravādī pana tathā anicchanto laddhiyaṁ ṭhatvā paṭikkhipati.

  *  *  *  *  *  *
  Footnote: * khu.u. 25/43/162
-------------------------------------------------
[page 151]
      [115] Nigaḷoti saṅkhalikabandhanaṁ. Negaḷikoti tena bandhanena 1- bandhako.
  Yassa rūpaṁ so rūpavāti yasmā yassa rūpaṁ so rūpavā hoti, tasmā yathā na
  nigaḷo .pe. Añño rūpavāti attho.
      [116] Citte cittetiādīsu sarāgādicittavasena sarāgāditaṁ sandhāya
  cittānupassanāvasena paṭijānāti. Jāyatītiādinā nayena puṭṭho puggalassa
  khaṇikabhāvaṁ anicchanto paṭikkhipati. "so"ti Vā "añño"ti vā puṭṭho
  sassatucchedabhayā 2- paṭikkhipati. Puna na vattabbaṁ "kumārako"ti vā "kumārikā"ti vā
  puṭṭho lokavohārasamucchedabhayena vattabbanti paṭijānāti. Sesamettha pākaṭameva.
      [118] Idāni paravādī aññenākārena laddhiṁ patiṭṭhāpetukāmo na
  vattabbaṁ puggalo upalabbhatītiādimāha. Tattha na vattabbanti kinte iminā
  evaṁ bahunā upādāpaññattānuyogena, idantāva vadehi, kiṁ na vattabbaṁ
   "puggalo upalabbhati sacchikaṭṭhaparamatthenā"ti. Tato sakavādinā āmantāti vutte
  nanu yo passatītiādimāha. Tattha yoti puggalo. Yanti rūpaṁ. Yenāti cakkhunā.
  Soti puggalo. Tanti rūpaṁ. Tenāti cakkhunā. Idaṁ vuttaṁ hoti:- nanu yo yaṁ
  rūpaṁ yena cakkhunā passati, so taṁ rūpaṁ tena cakkhunā passanto puggaloti.
  Sakavādī kiñcāpi cakkhuviññāṇassa nissayabhāvaṁ gacchantaṁ cakkhumeva rūpaṁ passati,
  tathā sotameva saddaṁ suṇāti .pe. Manoviññāṇameva 3- dhammaṁ vijānāti, "atthi
  arahato cakkhu, passati arahā cakkhunā rūpan"tiādisammativasena pana āmantāti
  paṭijānāti.
      [120] Tato chalavādaṁ nissāya paravādinā puggalassa vattabbatāya sādhitāya
  tameva vādaṁ parivattetvā puggalo upalabbhatītiādimāha. Tattha yo na passatīti

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. sassatudchedabhayena 3 chaṂa. viññāṇameva
-------------------------------------------------
[page 152]
  Andho asaññīsatto 1- arūpaṁ upapanno nirodhasamāpanno anandhopi ca aññatra
  dassanasamayā na passati nāMa. Sesavāresupi eseva nayo. Sesaṁ pālivaseneva
  atthato veditabbaṁ.
      [122] Suttasaṁsandanāyaṁ dibbassa cakkhuno rūpagocarattā rūpaṁ passatīti
  āha. Dutiyavāre "satte passāmī"ti vacanato puggalaṁ passatīti āha. Tatiyavāre
  "rūpaṁ disvā puggalaṁ vibhāvetī"ti laddhito ubho passatīti āha. Yasmā pana
  passitabbaṁ nāma diṭṭhaṁ sutaṁ mutaṁ viññātanti catubbidhe rūpasaṅgahe rūpāyatanameva
  saṅgahitaṁ, tasmā sakavādī "rūpaṁ puggalo, puggalo rūpaṁ, ubho rūpan"ti anuyogaṁ
  karoti. Tassattho pākaṭoyevāti.
                    Upādāpaññattānuyogavaṇṇanā niṭṭhitā.
                            -----------
                       13. Purisakārānuyogavaṇṇanā
      [123] Idāni purisakārānuyogo hoti. Tattha kamme sati niyamato tassa
  kārakenāpi bhavitabbanti laddhiyā pucchā paravādissa, tathārūpānaṁ kammānaṁ atthitāya
  paṭiññā sakavādissa. Puna kattā kāretāti pucchā paravādissa. Tattha kattāti
  tesaṁ kammānaṁ kārako. Kāretāti āṇattidesanādīhi upāyehi kārāpako. Idāni
  yasmā paravādī puggalaṁ sandhāya kattāti pucchati, na karaṇamattaṁ, tasmā
  paṭikkhepo sakavādissa.
      [124] Tassa kattā kāretāti ettha yadi yaṁ yaṁ upalabbhati, tassa tassa
  kattā 2- puggalo upalabbhati, puggalo taveva upalabbhati, 2- kiṁ tassāpi kārako ca
  kārāpako ca añño puggalo upalabbhatīti attho. Paravādī tathā anicchanto

  *  *  *  *  *  *
  Footnote: 1 chaṂa. andho asaññasatto 2-2 chaṂa. puggalo te upalabbhati
-------------------------------------------------
[page 153]
  Issaranimmānavādabhayena paṭikkhipati. Puna puṭṭho yasmā puggalaṁ mātāpitaro janenti
  nāmaṁ karonti posenti, tasmāssa te kārakā. Ye ca pana taṁ kalyāṇamittā
  vā ācariyā vā tāni tāni vijjāṭṭhānasippāyatanāni sikkhāpenti, te kārāpakā
  nāmāti imamatthaṁ sandhāya paṭijānāti. Purimakammameva tassa kattā ceva kārāpetā
  cāti adhippetaṁ.
      [125] Tassa tassevāti iminā idaṁ vuccati 1-:- yadi kammānaṁ kārakassa
  kattā tassāpi kattā tassāpi kattā attheva, evaṁ sante purimena purimena
  avassaṁ pacchā pacchā puggalo kātabboti imināpi tesaṁ 2- kammānaṁ kārakena
  puggalena āyatiṁ añño puggalo kātabbo, tenāpi aññoti natthi dukkhassa
  antakiriyā, natthi vaṭṭassa upacchedo, natthi appaccayaṁ parinibbānaṁ. Paccayābhāvena
  paccayapaṭibaddhassa dukkhassa abhāvā yaṁ nibbānaṁ vuttaṁ, natthi te tanti. Athavā
  tassa tassevāti yadi kammaṁ kammamattaṁ na hoti, tassa pana kārako puggalo,
  tassāpi kārako tassāpi kārakoti evaṁ puggalaparamparā atthi, evaṁ sante yā
  esā kammavaṭṭassa appavattikaraṇena dukkhassa antakiriyā vuttā, sā natthīti
  attho. Paravādī taṁ anicchanto paṭikkhipati. Ito aparāsupi upalabbhatisāmaññena
  kārakapucchāsu puggalaṁyeva sandhāya "kattā kāretā"ti vuttaṁ, na paccaye. Na hi
  mahāpaṭhavīādīnaṁ paccayo 3- natthi.
      [135] Añño kalyāṇapāpakānaṁ kammānaṁ kattāti pañho "saṅkhāravantaṁ
  vā attānan"tiādidiṭṭhibhayā paṭikkhitto.
      [136] Vipāko upalabbhatītiādi vipākapaṭisaṁvedīvasena puggalaṁ dassentassa
  laddhibhindanatthaṁ vuttaṁ. Tattha vipākapaṭisaṁvedīti anuyogo paravādissa,
  vipākappavattito aññassa vedakassa abhāvā paṭikkhepo sakavādissa. Puna pucchā
  sakavādissa, paṭiññā itarassa.

  *  *  *  *  *  *
  Footnote: 1 chaṂa. pucchati 2 chaṂa. te 3 chaṂa. paccayā
-------------------------------------------------
[page 154]
      [138] Tassa paṭisaṁvedīti tassa tassa 1- vipākapaṭisaṁvedakassa paṭisaṁvedī.
  Yasmā pana paṭisaṁveditabbo nāma vipāko, na ca puggalo vipāko, tasmā
  paṭikkhepo paravādissa. Puna puṭṭho yasmā puññavipāke ṭhitattā vipākapaṭisaṁvedī
  puttaṁ vā patiṁ vā mātā vā jāyā vā parimuccati 2- parisajjati, tasmā tathārūpaṁ
  paṭisaṁveditaṁ sandhāya paṭijānāti paravādī.
      Tassa tassevāti yadi vipāko vipākamattaṁ na hoti, tassa pana paṭisaṁvedī
  puggalo, tassāpi paṭisaṁvedī, tassāpi paṭisaṁvedīti evaṁ puggalaparamparā atthi,
  evaṁ sante yā esā vipākavaṭṭassa appavattikaraṇena dukkhassa antakiriyā
  vuttā, sā natthīti attho. Ito paraṁ upalabbhatisāmaññena paṭisaṁvedīpucchāsu heṭṭhā
  vuttanayeneva attho veditabbo.
      [142] Añño kalyāṇapāpakānaṁ kammānaṁ vipākapaṭisaṁvedīti pañho
  "vedanavantaṁ vā attānan"tiādidiṭṭhibhayā paṭikkhitto.
      [143] Dibbaṁ sukhantiādi kalyāṇapāpakānaṁ kammānaṁ vipākaṁ bhājetvā
  dassanavasena āraddhaṁ. Taṁ sabbaṁ heṭṭhā vuttanayeneva veditabbaṁ. Sakavādino
  cettha puggalavaseneva paṭisaṁvedīpaṭikkhepo veditabbo, na vedayitavasena.
      [148] Mahāpaṭhavīādīni hi ārammaṇaṁ katvā vedayitānaṁ uppatti appaṭisiddhā.
      [170] Kattā kāretā vipākapaṭisaṁvedītiādi vomissakanayavasena āraddhaṁ.
  Tattha so karotīti yaṁ tvaṁ kattāti ca paṭisaṁvedīti ca vadesi, kiṁ soyeva karoti
  so paṭisaṁvedeti. Ayaṁ anuyogo sakavādissa, suttavirodhabhayena paṭikkhepo paravādissa.
      [171] Puna puṭṭho "idha nandati pecca nandatī"tiādisuttavasena 3-
  paṭijānāti. 4- Athassa vacanokāsaṁ paṭibāhanto sakavādī sayaṁkataṁ sukhadukkhanti āha.

  *  *  *  *  *  *
  Footnote: 1 chaṂa. ekameva "tassā"ti padaṁ dissati 2 chaṂa. paricumbati
  3 khuḍha. 25/18/18 4 chaṂa. paṭiññā tasseva
-------------------------------------------------
[page 155]
      [172] Tattha añño karotīti kārakavedakānaṁ aññattapucchāvasena vuttaṁ.
  Tato paravādī suttavirodhabhayena vacanokāsaṁ 1- paṭikkhipitvā puna puṭṭho "manussabhūto
  katvā devabhūto paṭisaṁvedetī"ti maññamāno paṭijānāti. Evaṁvādino pana paraṁkataṁ
  sukhadukkhaṁ āpajjatīti tassa vasena puṭṭho puna paṭikkhipati.
      [174] So ca añño cāti kārakavedakānaṁ ekattāññattapucchāvasena
  vuttaṁ. Tato paravādī suttavirodhabhayeneva paṭikkhipitvā puna puṭṭho purime dvepi
  naye ekato katvā paṭijānāti. Evaṁvādino pana sayaṁkatañca paraṁkatañca sukhadukkhaṁ
  āpajjatīti tassa vasena puṭṭho puna paṭikkhipati.
      [176] Neva so karotīti kārakavedakānaṁ ekattāññattapaṭikkhepavasena
  vuttaṁ. Tato paravādī suttavirodhavaseneva paṭikkhipitvā puna puṭṭho yasmā manusso
  devalokūpapattiyā kammaṁ katvā na manussabhūtova paṭisaṁvedeti, nāpi yena kammaṁ
  kataṁ, tato aññova paṭisaṁvedeti, tasmā kārakato vedako neva so hoti na
  aññoti maññamāno paṭijānāti. Laddhimattamevetaṁ. Evaṁvādino pana asayaṁkāraṁ
  aparaṁkāraṁ adhiccasamuppannaṁ sukhadukkhaṁ āpajjatīti tassa vasena puṭṭho puna
  paṭikkhipati. Apica imasmiṁ vomissakanaye ādito paṭṭhāya imināpi nayena attho
  veditabbo. Yasmā hi ayaṁ puggalavādī kammānaṁ kārakañceva vedakañca icchati,
  tasmāssa yo kārako, teneva vā vedakena bhavitabbaṁ, aññena vā ubhohi vā
  bhavitabbaṁ, ubhohi vāpi na bhavitabbanti idamāpannaṁ hoti. Evamāpannameva anuyogaṁ
  anuyuñjanto sakavādī "neva 2- so karotī"tiādayo cattāropi vikappe āha.
  Sesaṁ vuttappakārameva.
      Pariyosāne pana cattāropi pañhā ekato puṭṭhā. Tattha paṭikkhepo ca
  paṭijānanā ca sayaṁkatādidosappatti ca purimanayeneva veditabbā. Ito paraṁ

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. neva-saddo na dissati
-------------------------------------------------
[page 156]
  "kalyāṇapāpakānī"ti Avatvā heṭṭhā vuttanayāeva "kammaṁ atthī"tiādinā vikappena
  dassitā. Tesampi heṭṭhā vuttanayeneva attho veditabbo.
                      Purisakārānuyogavaṇṇanā niṭṭhitā.
                     Kalyāṇavaggotipi etasseva nāmaṁ.
                            ----------
                        14. Abhiññānuyogavaṇṇanā
      [193] Ito paraṁ abhiññānuyogādivasena arahattasādhanā hoti. Tattha
  āmantāti sakavādinā paṭiññāte paravādī "bahiddhā anindriyabaddharūpe
  iddhividhādivisesādhigamo natthi, ajjhattaṁ atthi, tasmā iddhādinibbattakena
  puggalena bhavitabban"ti maññamāno nanu atthi koci iddhiṁ vikubbatītiādimāha. Taṁ
  sabbaṁ uttānatthamevāti.
                       Abhiññānuyogavaṇṇanā niṭṭhitā.
                            -----------
                      15-18. Ñātakānuyogādivaṇṇanā
      [197] Idāni mātātiādiko ñātakānuyogo. Khattiyotiādiko jātianuyogo.
  Gahaṭṭho pabbajitoti paṭipattianuyogo. Devo manussoti upapattianuyogo.
  Sotāpannotiādiko paṭivedhānuyogo, ariyānuyogotipi vuccati. Te sabbe
  uttānatthāyeva. "arahā Hutvā na arahā"ti panettha moghapañhattā na vuttaṁ.
      [206] Cattāro purisayugātiādi saṁghānuyogo, sopi uttānatthoeva.
      [209] Saṅkhatotiādi sacchikaṭṭhasabhāvānuyogo. Tattha tatiyā koṭīti pucchā
  sakavādissa. Tathārūpassa sacchikaṭṭhassa abhāvato paṭikkhepo paravādissa. Puna puṭṭhassa 1-
  puggalaṁ sandhāya paṭiññā tasseva.

  *  *  *  *  *  *
  Footnote: 1 chaṂa. puṭṭho
-------------------------------------------------
[page 157]
      [211] Añño puggaloti pañhepi saṅkhatehi khandhehi aññattaṁ anicchanto
  paṭikkhepo tasseva.
      [212] Khandhā saṅkhatātiādi saṅkhatāsaṅkhatāni sarūpena dassetvā
  aññattapucchanatthaṁ vuttaṁ.
      [213] Rūpaṁ saṅkhatantiādi khandhe vibhāgato dassetvā aññattapucchanatthaṁ
  vuttaṁ.
      [214] Puggalassa uppādoti pucchā sakavādissa, "jātidhammā jarādhammā,
  atho maraṇadhammino"tiādīsu vuttavasena 1- paṭiññā paravādissa. Saṅkhatabhāvaṁ panassa
  so na icchati, tasmā paṭikkhipati.
      [215] Puna na uppādo paññāyatītiādinā nayena puṭṭho "dukkhameva
  hi sambhoti, dukkhaṁ tiṭṭhati veti cā"tiādivacanato 2- puggalassa uppādādayo
  nāma na yujjantīti paṭijānāti.
      [216] Atthatthamhīti atthaṁ vuccati nibbānaṁ, tattha atthīti pucchati.
  Tassa atthitāya sassataṁ, natthitāya ucchedo āpajjati. Tadubhayampi anicchanto
  pacchā paṭikkhipati.
                      Ñātakānuyogādivaṇṇanā niṭṭhitā.
                            -----------
                       19. Paṭivedhānuyogādivaṇṇanā
      [217] Bhavaṁ nissāya pañhe bhavanti upapattibhavaṁ.
      [218] Vedanaṁ vediyamānapañhe vedanaṁ vediyamāno pariggahitavedano
  yogāvacarova pajānāti, bālaputhujjano nappajānāti.

  *  *  *  *  *  *
  Footnote: 1 chaṂa......ādisuttavasena 2 saṁ.sa. 15/171/163
-------------------------------------------------
[page 158]
      [224] Kāyānupassanādipañho 1- uttānatthoyeva. 2-
      [226] Pārāyanakathāya 3- suññato lokaṁ avekkhassūti sattasuññatāvasena
  khandhalokaṁ olokehīti attho.
      [228] Puggalo avekkhatīti sakavādīpucchā. Paravādissa hi "suññato
  lokaṁ avekkhassū"ti gāthāya yo avekkhati, so puggaloti laddhi, tasmā naṁ
  evaṁ pucchati. Saha rūpenāti rūpakāyena saddhiṁ, tato anissito 4- hutvāti
  attho. Idaṁ pañcavokāravasena anujānitvā puna taṁ jīvanti puṭṭho suttavirodhabhayeneva
  paṭikkhipati. Vinā rūpenāti idaṁ catuvokāravasena anujānitvā puna aññaṁ jīvanti
  puṭṭho suttavirodhabhayeneva paṭikkhipati. "abbhantaragato"ti Ca "bahiddhā
  nikkhamitvā"ti ca idaṁ "saha rūpena vinā rūpenā"ti heṭṭhā vuttassa
  lakkhaṇavacanaṁ. Tattha abbhantaragatoti rūpassa antogato, ito vā eto vā 5-
  anikkhamitvā rūpaparicchedavaseneva ṭhapito 6- hutvāti attho. Nikkhamitvāti
  rūpaparicchedaṁ atikkamitvā, rūpaṁ anissito hutvāti attho.
      [231] Anattāti attanā jīvena puggalena rahito, ekadhammepi
  puggalo natthīti attho. Evaṁ sabbasuttānaṁ āgamaṭṭhakathāsu vuttanayeneva attho
  veditabbo. Idaṁ 7- pana sandhāya bhāsitamattameva vakkhāMa.
      [237] Vuttaṁ bhagavatā sappikumbhotiādi "sabbāva desanā yathāvutta-
  vaseneva 8- atthato na gahetabbā"ti dassanatthaṁ ābhataṁ. Yathā hi suvaṇṇaṁ
  gahetvā kato suvaṇṇavikāro kumbho suvaṇṇakumbhoti vuccati, na evaṁ sappiṁ
  gahetvā kato sappissa vikāro sappikumbho nāma atthi. Yasmiṁ pana kumbhe
  pakkhittaṁ, so sappikumbho nāmāti ayamettha attho. Telakumbhādīsupi eseva

  *  *  *  *  *  *
  Footnote: 1 chaṂa......pañhā 2 chaṂa. uttānatthāyeva 3 chaṂa. pārāyanagāthāya
  4 chaṂa. anissaṭo 5 chaṂa. etto vā 6 chaṂa. ṭhito
  7 chaṂa. idha 8 chaṂa. yathāruta.....
-------------------------------------------------
[page 159]
  Nayo. Yathā ca nibbānaṁ niccaṁ dhuvaṁ, na evaṁ bhattaṁ vā yāgu vā atthi.
  Kālaparicchedaṁ pana akatvā divase divase dassāmāti paññattivasena 1- "niccabhattaṁ
  dhuvayāgū"ti vuccatīti ayamettha attho.
      "atthi Puggalo attahitāya paṭipanno"tiādīsupi yathā rūpādayo dhammā
  paccattalakkhaṇasāmaññalakkhaṇavasena atthi, na evaṁ puggalo. Rūpādīsu pana sati
  evaṁnāmo evaṁgottoti vohāroti. 2- Iti iminā lokavohārena lokasammatiyā
  lokaniruttiyā atthi puggaloti ayamettha attho. Vuttampi cetaṁ bhagavatā "imā
  kho citta lokasamaññā lokaniruttiyo lokavohārā lokapaññattiyo"ti. 3-
  Rūpādidhammā pana vināpi lokasammatiṁ paccattasāmaññalakkhaṇavasena paññāpanato
  atthīti ayamettha attho.
      Buddhānaṁ pana dve kathā sammatikathā ca paramatthakathā ca. Tattha satto
  puggalo devo brahmātiādikā sammatikathā nāMa. Aniccaṁ dukkhaṁ anattā
  khandhā dhātuyo āyatanāni satipaṭṭhānā sammappadhānātiādikā paramatthakathā
  nāMa.
      Tattha yo sammatiyā desanāya sattoti vā .pe. Brahmāti vāti
  vutte jānituṁ paṭivijjhituṁ niyyātuṁ arahattajayaggāhaṁ gahetuṁ sakkoti, tassa
  bhagavā āditova sattoti vā puggaloti vā posoti vā devoti vā brahmāti
  vā katheti. Yo paramatthadesanāya aniccanti vā dukkhanti vātiādīsu aññataraṁ
  sutvāva jānituṁ paṭivijjhituṁ niyyātuṁ arahattajayaggāhaṁ gahetuṁ sakkoti, tassa
  aniccantiādīsu aññataraṁ katheti. Tathā sammatikathāya bujjhanakasattassa na
  paṭhamaṁ paramatthakathaṁ katheti, sammatikathāya pana bodhetvā pacchā paramatthakathaṁ
  katheti. Paramatthakathāya bujjhanakasattassāpi na paṭhamaṁ sammatikathaṁ katheti, paramatthakathāya

  *  *  *  *  *  *
  Footnote: 1 chaṂa. paññattavasena 2 chaṂa. vohāro hoti 3 dī.Sī. 9/440/195
-------------------------------------------------
[page 160]
  Pana bodhetvā pacchā sammatikathaṁ katheti. Pakatiyā pana paṭhamameva 1- sammatikathaṁ
  kathetvā pacchā 1- paramatthakathaṁ kathentassa desanā sukhākārā 2- hoti, tasmā
  buddhā paṭhamaṁ sammatikathaṁ kathetvā pacchā paramatthakathaṁ kathenti. Te sammatikathaṁ
  kathentāpi saccameva sabhāvameva amusāva kathenti, paramatthakathaṁ kathentāpi saccameva
  sabhāvameva amusāva kathenti. Ayañhi:-
               duve saccāni akkhāsi sambuddho vadataṁ varo
               sammatiṁ paramatthañca tatiyaṁ nūpalabbhati.
      Tattha:-
               "saṅketavacanaṁ saccaṁ lokasammatikāraṇaṁ
                paramatthavacanaṁ saccaṁ dhammānaṁ tathalakkhaṇan"ti.
      Aparo nayo:- dve bhagavato desanā paramatthadesanā ca khandhādivasena
  sammatidesanā ca sappikumbhādivasena. Na hi bhagavā samaññaṁ atidhāvati. Tasmā
  "atthi puggalo"ti vacanamattato abhiniveso na kātabbo. Satthārā hi:-
                paññattiṁ anatikkamma paramattho pakāsito
                samaññaṁ nātidhāveyya tasmā aññopi paṇḍito
                paramatthaṁ pakāsento samaññaṁ nātidhāvaye.
      Sesaṁ sabbattha uttānatthamevāti.
                          Puggalakathā niṭṭhitā.
                            ----------

  *  *  *  *  *  *
  Footnote: 1-1 chaṂa. ime pāṭhā na dissanti 2 chaṂa. lūkhākārā
-------------------------------------------------
[page 161]
                            2. Parihānikathā
                        1. Vādayuttiparihānivaṇṇanā
      [239] Idāni parihānikathā nāma 1- hoti. Parihānidhammo aparihānidhammo,
  dveme bhikkhave dhammā sekhassa bhikkhuno parihānāya saṁvattanti, 2- pañcime bhikkhave
  dhammā samayavimuttassa bhikkhuno parihānāya saṁvattantīti 3- evamādīni hi suttāni
  nissāya samitiyā vajjiputtakā sabbatthivādino ekacce ca mahāsaṁghikā arahatopi
  parihāniṁ icchanti, tasmā te vā hontu aññeyeva vā, yesaṁ ayaṁ laddhi,
  tesaṁ laddhibhindanatthaṁ parihāyati arahā arahattāti pucchā sakavādissa. Tattha 4-
  parihāyatīti dve parihāniyo pattaparihāni ca appattaparihāni ca. Tattha
  "dutiyampi kho āyasmā godhiko tamhā sāmāyikāya cetovimuttiyā parihāyī"ti 5-
  ayaṁ pattaparihāni nāMa. "mā Vo sāmaññatthikānaṁ sataṁ sāmaññattho parihāyī"ti 6-
  ayaṁ appattaparihāni. Tāsu idha pattaparihāni adhippetā. Tañhi sandhāya
  āmantāti paṭiññā paravādissa. Sakasamaye pana imaṁ pattaparihāniṁ nāma
  lokiyasamāpattiyāva icchanti, na arahattādīhi sāmaññaphalehi. Parasamayepi naṁ
  sabbasāmaññaphalesu sabbabhavesu sabbakālesu sabbesañca puggalānaṁ na icchanti,
  taṁ pana tesaṁ laddhimattamevāti sabbaṁ laddhijālaṁ bhindituṁ puna sabbatthātiādinā
  nayena desanā vaḍḍhitā.
      Tattha yasmā paravādī kammena 7- parihāyitvā sotāpattiphale ṭhitassa
  arahato parihāniṁ na icchati, upari phalesu ṭhitasseva icchati. Yasmā ca

  *  *  *  *  *  *
  Footnote: 1 chaṂa. nāma-saddo na dissati 2 aṅ. duka. 20/185/92
  3 aṅ.pañcaka. 22/149/193 (syā) 4 chaṂa. tatra
  5 saṁ.sa. 15/159/145 6 Maṃū. 12/417/372 7 chaṂa. kamena
-------------------------------------------------
[page 162]
  Rūpārūpabhavesu ṭhitassa na icchati, kammārāmatādīnaṁ pana parihāniyadhammānaṁ
  bhāvato kāmabhave ṭhitasseva icchati, tasmā "sabbatthā"ti puṭṭho paṭikkhipati.
  Puna daḷhaṁ katvā puṭṭho kāmabhavaṁ sandhāya paṭijānāti. Sabbasmimpi hi kāmabhave
  parihānikarā kāmaguṇā atthi, tasmā tattha parihāyatīti tassa laddhi.
      Tatiyapucchāya parihānīti parihānikare dhamme pucchati. Tattha yasmā parihāni
  nāma kammārāmatādidhammā, visesato vā kāmarāgabyāpādāeva, te ca rūpārūpabhave
  natthi, tasmā "na hevan"ti paṭikkhepo paravādissa.
      Sabbadāti kālapucchā. Tattha paṭhamapañhe yonisomanasikārakāle aparihāyanato
  paṭikkhipati. Dutiye ayonisomanasikaroto rattibhāge vā divasabhāge vā sabbadā
  parihāyanato paṭijānāti. Tatiye parihānikaradhammasamāyoge sati muhuttameva parihāni
  nāma hoti, tato pubbe aparihīnassa pacchā parihīnassa ca parihāni nāma
  natthīti paṭikkhipati.
      Sabbeva arahantoti pañhānaṁ paṭhamasmiṁ tikkhindriye sandhāya paṭijānāti. 1-
  Dutiyasmiṁ mudindriye sandhāya paṭijānāti. Tatiyasmimpi tikkhindriyāva
  adhippetā. Tesañhi sabbesampi parihāni na hotīti tassa laddhi.
      Seṭṭhiudāharaṇe paṭhamapucchā paravādissa, dutiyā sakavādissa. Tatrāyamadhippāyo:-
  yaṁ maṁ tumhe pucchatha "arahā arahattā parihāyanto catūhi phalehi
  parihāyatī"ti, tatra vo paṭipucchāmi "catūhi satasahassehi seṭṭhī seṭṭhittaṁ
  kārento 2- satasahassehi parihīno 3- seṭṭhī seṭṭhittā parihīno hotī"ti. Tato
  sakavādinā ekadesena parihāniṁ sandhāya "āmantā"ti vutte sabbasāpateyyā
  parihīno hotīti pucchati. Tathā aparihīnattā sakavādī na hevanti vatvā atha

  *  *  *  *  *  *
  Footnote: 1 chaṂa. paṭikkhipati 2 chaṂa. karonto 3 chaṂa. parihīne
-------------------------------------------------
[page 163]
  Naṁ "evameva arahāpi parihāyati ca, na ca catūhi phalehī"ti uppannaladdhikaṁ
  dutiyaṁ bhabbapañhaṁ pucchati. Paravādī seṭṭhino abhabbatāya niyamaṁ apassanto
  paṭijānitvā arahato catūhi phalehi parihānibhabbataṁ puṭṭho "niyato
  sambodhiparāyano"ti 1- vacanassa ayoniso atthaṁ gahetvā laddhiyaṁ ṭhito
  sotāpattiphalato parihāyituṁ abhabbataṁ sandhāya paṭikkhipati, taṁ panassa laddhimattamevāti.
                  Ettāvatā vādayutti nāma niṭṭhitā hoti.
                            -----------
                     2. Ariyapuggalasaṁsandanaparihānivaṇṇanā
      [240] Idāni ariyapuggalasaṁsandanā āraddhā. Tattha yasmā keci arahatova
  parihāniṁ icchanti, keci anāgāminopi, keci sakadāgāminopi. 2- Sotāpannassa pana
  sabbepi na icchantiyeva. Ye arahattā parihāyitvā anāgāmisakadāgāmibhūmibhāve 3-
  ṭhitā, tesaṁ parihāniṁ icchanti, na itaresaṁ anāgāmisakadāgāmīnaṁ. Sotāpannassa
  pana tepi sabbadāpi 4- na icchantiyeva, tasmā peyyālamukhena pucchā katā. Tattha
  tesaṁ laddhivasena paṭiññā ca paṭikkhepo ca veditabbā. "parihāyati Anāgāmī
  anāgāmiphalā"ti hi pañhasmiṁ ye anāgāmino parihāniṁ na icchanti, tesaṁ vasena
  paṭikkhePo. Ye pakatianāgāmino vā arahattā parihāyitvā ṭhitānāgāmino vā
  parihāniṁ icchanti, tesaṁ vasena paṭiññāti idamettha nayamukhaṁ. Tassānusārena
  sabbapeyyālā atthato veditabbā.
      [241] Yaṁ panettha "sotāpattiphalassa anantarā arahattaṁyeva sacchikarotī"ti
  vuttaṁ, taṁ parihīnassa puna vāyamato arahattuppattiṁ 5- sandhāya vuttaṁ. Itaro taṁ 6-
  sotāpattiphalānantaraṁ arahattassa abhāvā paṭikkhipati.

  *  *  *  *  *  *
  Footnote: 1 aṅ.catukka. 21/88/100 2 chaṂa. sakadāgāmissapi 3 chaṂa. anāgāmisakadāgāmibhāve
  4 chaṂa. sabbathāpi 5 chaṂa. arahattappattiṁ 6 chaṂa. ayaṁ pāṭho na dissati
-------------------------------------------------
[page 164]
      [242] Tato paraṁ "parihāni nāmesā kilesappahānassa vā mandatāya
  bhaveyya, maggabhāvanādīnaṁ vā anadhigamatāya 1- saccānaṁ vā adassanenā"ti evamādīnaṁ
  vasena anuyuñjituṁ kassa bahutarā kilesā pahīnātiādi vuttaṁ. Taṁ sabbaṁ
  uttānādhippāyameva suttānaṁ panattho āgamaṭṭhakathāsu vuttanayeneva veditabbo.
      [262] Samayavimutto arahā arahattā parihāyatīti ettha mudindriyo
  samayavimutto, tikkhindriyo asamayavimuttoti tesaṁ laddhi. Sakasamaye pana avasippatto
  jhānalābhī samayavimutto, vasippatto jhānalābhī ceva sabbe ca ariyapuggalā ariye
  vimokkhe asamayavimuttāti sanniṭṭhānaṁ. So pana taṁ attano laddhiṁ gahetvā
  "samayavimutto parihāyati, itaro na parihāyatī"ti āha. Sesamettha uttānatthamevāti. 2-
                   Ariyapuggalasaṁsandanaparihānivaṇṇanā niṭṭhitā.
                           -------------
                       3. Suttasādhanaparihānivaṇṇanā
      [265] Idāni suttasādhanā 3- hoti. Tattha uccāvacāti uttamahīnabhedato
  uccā ca avacā ca. Paṭipādāti paṭipadā. Samaṇena pakāsitāti buddhasamaṇena jotitā.
  Sukhāpaṭipadā hi khippābhiññā uccā, dukkhāpaṭipadā dandhābhiññā avacā. Itarā
  dve ekenaṅgena uccā, ekena avacā. Paṭhamaṁ vuttāeva vā uccā, itarā
  tissopi avacā. Tāya cetāya uccāvacāya paṭipadāya na pāraṁ diguṇaṁ yanti, ekena
  maggena dvikkhattuṁ nibbānaṁ na gacchantīti attho. Kasmā? yena maggena ye
  kilesā pahīnā, tena tesaṁ puna appahātabbato. Etena parihānidhammābhāvaṁ dīpeti.
  Nayidaṁ ekaguṇaṁ mutanti tañca idaṁ pāraṁ ekavāraṁyeva phusanārahampi 4- na hoti. Kasmā?
  Ekena maggena sabbakilesānaṁ appahānato. Etena ekamaggeneva arahattābhāvaṁ
  dīpeti.

  *  *  *  *  *  *
  Footnote: 1 chaṂa. anadhimattatāya 2 chaṂa. iti-saddo na dissati
  3 ka. suttasodhanā 4 chaṂa. phusanārahaṁ
-------------------------------------------------
[page 165]
      Atthi chinnassa chediyanti chinnassa kilesavaṭṭassa puna chinditabbaṁ kiñci
  atthīti pucchati. Itaro tikkhindriyaṁ sandhāya paṭikkhipitvā puna puṭṭho
  mudindriyaṁ sandhāya paṭijānāti. Sakavādī suttaṁ āharitvā natthibhāvaṁ dasseti.
  Tattha oghapāsoti kilesogho ceva kilesapāso ca.
      [266] Katassa paṭicayoti bhāvitamaggassa puna bhāvanā. Idhāpi paṭikkhepa-
  paṭijānanāni purimanayeneva veditabbāni.
      [267] Parihānāya saṁvattantīti paravādinā ābhatasutte pañca dhammā
  appattaparihānāya ceva lokiyasamāpattiparihānāya ca saṁvattanti. Na 1- so pana
  pattassa arahattaphalassa parihānāya sallakkheti. Teneva naṁ 2- atthi arahato
  kammārāmatāti āha. Itaropi asamayavimuttaṁ sandhāya paṭikkhipitvā itaraṁ sandhāya
  paṭijānāti. Kāmarāgavasena vā pavattamānaṁ taṁ 3- paṭikkhipitvā itarathā pavattamānaṁ
  paṭijānāti. Rāgādīnaṁ pana atthitaṁ puṭṭho paṭijānituṁ na sakkoti.
      [268] Kiṁ pariyuṭṭhitoti kena pariyuṭṭhito anubaddho ajjhottharito 4- vā
  hutvāti attho. Anusayapucchāyapi tikkhindriyamudindriyavaseneva paṭikkhepa-
  paṭijānanāni veditabbāni. Kalyāṇānusayoti vacanamattasāmaññena vā paṭijānāti. Rāgo
  upacayaṁ gacchatīti bhāvanāya pahīnaṁ sandhāyāha. Parato dosamohesupi eseva nayo.
  Sakkāyadiṭṭhādīnaṁ pana dassanena pahīnattā upacayaṁ na gacchati. 5- Sesaṁ sabbattha
  uttānamevāti.
                     Suttasādhanaparihānivaṇṇanā niṭṭhitā.
                          Parihānikathā niṭṭhitā.
                            -----------

  *  *  *  *  *  *
  Footnote: 1 chaṂa. ayaṁ saddo na dissati 2 chaṂa. ayaṁ pāṭho na dissati
  3 Ma. pavattamānataṁ 4 chaṂa. ajjhotthato 5 chaṂa. na icchati
-------------------------------------------------
[page 166]
                           3. Brahmacariyakathā
                       1. Suddhabrahmacariyakathāvaṇṇanā
      [269] Idāni brahmacariyakathā nāma 1- hoti. Tattha dve brahmacariyavāsā
  maggabhāvanā ca pabbajjā ca. Pabbajjā sabbadevesu natthi, maggabhāvanā ṭhapetvā
  asaññīsatte 2- sesesu appaṭisiddhā. Tattha ye paranimmitavasavattideve upādāya
  taduparidevesu maggabhāvanampi na icchanti seyyathāpi samitiyā, te sandhāya natthi
  devesūti pucchā sakavādissa. "tīhi Bhikkhave ṭhānehi jambūdīpakā manussā
  uttarakuruke ca manusse adhiggaṇhanti deve ca tāvatiṁse. Katamehi tīhi. Sūrā
  satimanto idha brahmacariyavāso"ti 3- idaṁ suttaṁ nissāya dvepi brahmacariyavāsā
  natthi devesūti uppannaladdhivasena paṭiññā paravādissa. Puna dvinnampi
  brahmacariyānaṁ antarāyikadhammavasena sabbe devā jaḷāti pucchā sakavādissa. Tattha
  hatthasaṁvācikāti mūgā viya hatthamuddhāya vattāro. Parato atthi devesūti pucchā
  paravādissa, maggabhāvanaṁ sandhāya paṭiññā sakavādissa. Paṭiññāya adhippāyaṁ
  asallakkhetvā pabbajjāvasena anuyogo paravādissa.
      [270] Yattha natthi pabbajjāti pañhe gihīnañceva ekaccānañca devānaṁ
  maggapaṭilābhaṁ sandhāya paṭikkhepo tasseva. Puna puṭṭho paccantavāsino ceva
  asaññīsatte ca sandhāya paṭiññā tasseva. Yo pabbajatītiādīsu pucchāsupi
  eseva nayo. Puna "atthi devesū"ti pañhepi maggabhāvanaṁ sandhāyeva paṭiññā
  sakavādissa, "sabbadevesū"ti vutte asaññīsatte sandhāya paṭikkhepo tasseva.
      [271] Manussesūti pañhadvaye jambūdīpake sandhāya paṭiññā, paccantavāsino
  sandhāya paṭikkhepo veditabbo.

  *  *  *  *  *  *
  Footnote: 1 chaṂa. ayaṁ saddo na dissati 2 chaṂa. asaññasatte. evamuparipi
  3 aṅṇavaka. 23/225/409 (syā)
-------------------------------------------------
[page 167]
      Atthi yattha atthīti atthi te devā, atthi vā so padeso, yattha atthīti
  evaṁ sattapadesavibhāgamukhena vissajjanaṁ sakavādissa. Iminā nayena sabbe
  ekantarikapañhā veditabbā.
      [272] Suttānuyoge kuhiṁ phaluppattīti tassa anāgāmino arahattaphaluppatti
  kuhinti pucchā sakavādissa. Tatthevāti suddhāvāsesūti attho.
      Handa hīti kāraṇatthe nipāto. Idaṁ vuttaṁ hoti:- yasmā anāgāmipuggalo
  idha loke bhāvitena maggena tattha suddhāvāsesu phalaṁ sacchikaroti, na tattha aññaṁ
  maggaṁ bhāveti, tasmā natthi devesu brahmacariyavāsoti.
                  2. Saṁsandanabrahmacariyavaṇṇanā
      [273] Idāni yadi aññattha bhāvitena maggena aññattha phalasacchikiriyā
  hoti, tasmā 1- sotāpannādīnampi siyāti etamatthaṁ dassetuṁ puna anāgāmītiādīnaṁ
  saṁsandanapucchā sakavādissa. Tattha anāgāmissa phalasacchikiriyāya paṭiññā, sesānaṁ
  phalasacchikiriyāya paṭikkhepo paravādissa. Idha bhāvitamaggo hi anāgāmī
  idhavihāyaniṭṭho nāma hoti. So idha anāgāmimaggaṁ bhāvetvā "opapātiko
  tattha parinibbāyī"ti vacanato "puna maggabhāvanaṁ vinā upapattivaseneva arahattaphalaṁ
  sacchikarotī"ti tassa laddhi. Sotāpannasakadāgāmino pana tattha maggaṁ bhāvetvā
  tatrupapattikā nāma hontīti tesaṁ idhāgamanaññeva natthi. Iti so anāgāmissa
  phalasacchikiriyaṁ puṭṭho paṭijānāti, itaresaṁ paṭikkhipati.
      Anāgāmī puggalo tattha bhāvitena maggenāti pañhe "anāgāmino tattha
  maggabhāvanāva natthī"ti laddhiyā paṭikkhipati. Maggo ca bhāvīyati, na ca kilesā

  *  *  *  *  *  *
  Footnote: 1 chaṂa. ayaṁ pāṭho na dissati
-------------------------------------------------
[page 168]
  Pahīyantīti pucchā sakavādissa, rūpāvacaramaggaṁ sandhāya paṭiññā itarassa.
  Rūpāvacaramaggena hi so idhavihāyaniṭṭho nāma jāto.
      Anāgāmī puggalo katakaraṇīyoti pañhe "opapātiko tattha parinibbāyī"ti
  vacanato upapattiyāvassa katakaraṇīyādibhāvaṁ sandhāya paṭijānāti. Arahāti pañhe
  idha parinibbāyino arahato vaseneva paṭikkhipati, puna puṭṭho tattha parinibbāyino
  vasena paṭijānāti.
      Atthi arahato punabbhavotiādīsupi tatthaparinibbāyīidhaparinibbāyīnaṁ vaseneva
  attho veditabbo. Appaṭividdhākuppova tattha parinibbāyatīti puṭṭho idheva
  bhāvitena maggena arahattassa 1- akuppapaṭivedhaṁ icchanto paṭikkhipati.
      Yathā migoti paṭhamaṁ udāharaṇaṁ paravādissa, dutiyaṁ sakavādissa. Sesaṁ
  sabbattha uttānatthamevāti.
                         Brahmacariyakathā niṭṭhitā.
                            ----------
                         3. Odhisokathāvaṇṇanā
      [274] Idāni odhisokathā nāma hoti. Tattha ye sotāpannādīnaṁ
  nānābhisamayavasena dukkhadassanādīhi odhiso odhiso ekadesena ekadesena
  kilesappahānaṁ icchanti seyyathāpi etarahi samitiyādayo, tesaṁ taṁ laddhiṁ bhindituṁ
  odhisoti pucchā sakavādissa, paṭiññā paravādissa. Puna anuyogo sakavādissa,
  ekadesena sotāpannādibhāvassa abhāvato paṭikkhepo paravādissa. Iminā upāyena
  sabbavāresu 2- attho veditabboti.
                       Odhisokathāvaṇṇanā niṭṭhitā.
                            ----------

  *  *  *  *  *  *
  Footnote: 1 chaṂa. tassa 2 Ma. sabbaṭṭhānesu
-------------------------------------------------
[page 169]
                             4. Jahatikathā
                        1. Nasuttāharaṇakathāvaṇṇanā
      [279] Idāni jahatikathā nāma hoti. Tattha yesañca 1- "jhānalābhī
  puthujjano saha saccābhisamayā anāgāmī nāma hoti, tassa puthujjanakāleyeva
  kāmarāgabyāpādā pahīnā"ti laddhi seyyathāpi etarahi samitiyādīnaṁ, 2- tesaṁ taṁ
  laddhiṁ bhindituṁ jahati puthujjanoti pucchā sakavādissa, jhānavikkhambhitānaṁ pana
  tesaṁ pariyuṭṭhānaṁ apassantassa paṭiññā paravādissa. Yasmā pana tesaṁ
  jhānavikkhambhitānampi anāgāmimaggeneva accantaṁ pahānaṁ hoti, tasmā puna
  accantantiādianuyogo sakavādissa, tathārūpassa pahānassa abhāvato paṭikkhepo
  itarassa. Vikkhambhetīti accantavikkhambhanameva sandhāya pucchā sakavādissa. Tato
  paraṁ anāgāmimaggaṭṭhena saddhiṁ puthujjanasaṁsandanaṁ hoti. Taṁ uttānatthameva.
      [280] Tato paraṁ anāgāmiphale saṇṭhātīti puṭṭho jhānānāgāmitaṁ sandhāya
  paṭijānāti. Arahatte saṇṭhātīti puṭṭho dassanamaggena uddhambhāgiyānaṁ
  pahānābhāvato paṭikkhipati.
      Apubbaṁ acarimaṁ tayo maggeti puṭṭho tathārūpāya bhāvanāya abhāvā
  paṭikkhipati. Puna puṭṭho tiṇṇaṁ maggānaṁ kiccasabhāvaṁ 3- sandhāya paṭijānāti.
  Sāmaññaphalapucchāsupi eseva nayo. Katamena maggenāti puṭṭho anāgāmimaggenāti
  jhānānāgāmitaṁ sandhāya vadati. Puna saññojanappahānaṁ puṭṭho tiṇṇaṁ anāgāmimaggena
  tesaṁ kilesānaṁ appahīnattā 4- paṭikkhipati. Dutiyaṁ puṭṭho paṭhamamaggasseva
  jhānānāgāmimaggabhāvaṁ sandhāya paṭijānāti. Sesamettha uttānatthamevāti.
                        Jahatikathāvaṇṇanā niṭṭhitā.
                             ---------

  *  *  *  *  *  *
  Footnote: 1 chaṂa. yesaṁ 2 chaṂa. sammitiyānaṁ 3 chaṂa. kiccasabbhāvaṁ 4 chaṂa. appaheyyattā
-------------------------------------------------
[page 170]
                           5. Sabbamatthītikathā
                          1. Vādayuttivaṇṇanā
      [282] Idāni sabbamatthītivādakathā nāma hoti. Tattha yesaṁ "yaṅkiñci
  rūpaṁ atītānāgatapaccuppannaṁ .pe. Ayaṁ vuccati rūpakkhanadho"tiādivacanato 1-
  "sabbepi atītādibhedā dhammā khandhasabhāvaṁ na vijahanti, tasmā sabbaṁ atthiyeva
  nāmā"ti laddhi seyyathāpi etarahi sabbamatthivādānaṁ, tesaṁ laddhivisodhanatthaṁ
  sabbamatthīti pucchā sakavādissa, vuttappakārāya diṭṭhiyā 2- ṭhatvā paṭiññā itarassa.
  Sabbatthāti sabbasmiṁ sarīre sabbamatthīti pucchati. Sabbadāti sabbasmiṁ kāle
  sabbamatthīti pucchati. Sabbena sabbanti sabbenākārena sabbamatthīti pucchati.
  Sabbesūti sabbadhammesu sabbamatthīti pucchati. Ayoganti ayuttaṁ. Nānāsabhāvānañhi
  yogo hoti, na ekasabhāvassa. Iti imasmiṁ pañhe rūpaṁ vedanāya vedanaṁ vā
  rūpena anānaṁ ekalakkhaṇameva katvā sabbamatthīti pucchati. Yampi natthi tampi
  atthīti yampi chaṭṭhakhandhādikaṁ sasavisāṇādikaṁ vā kiñci natthīti siddhaṁ, tampi te
  atthīti pucchati. Sabbamatthīti yā diṭṭhi sā diṭṭhi micchādiṭṭhīti, yā diṭṭhi sā
  diṭṭhi sammādiṭṭhīti hevamatthīti iminā idaṁ pucchati:- yā te esā sabbamatthīti
  diṭṭhi, sā diṭṭhi ayāthāvakattā micchādiṭṭhīti evaṁ yā ca 3- amhākaṁ diṭṭhi,
  sā diṭṭhi yāthāvakattā sammādiṭṭhīti evaṁ tava samaye atthīti pucchati. Itaro
  sabbesupi etesu nayesu vuttappakārāya atthitāya abhāvato paṭikkhipati. Imesu
  pana sabbesupi nayesu "ājānāhi niggahan"ti ādikaṁ katvā sabbo kathāmaggabhedo
  vitthārato veditabboti ayaṁ tāvettha vādayutti.
                         2. Kālasaṁsandanavaṇṇanā
      [283-284] Idāni atītaṁ atthīti kālasaṁsandanaṁ hoti. Tattha atītaṁ atthīti-
  ādikaṁ suddhikasaṁsandanaṁ. Atītaṁ rūpaṁ atthītiādikaṁ khandhādivasena kālasaṁsandanaṁ.

  *  *  *  *  *  *
  Footnote: 1 abhi. 35/1/1 2 chaṂa. laddhiyā 3 chaṂa. ayaṁ saddo na dissati
-------------------------------------------------
[page 171]
      [285] Paccuppannaṁ rūpaṁ appiyaṁ karitvāti atītānāgataṁ pahāya paccuppanna-
  rūpameva appiyaṁ avibhajitabbaṁ karitvā. Rūpabhāvaṁ jahatīti pañhe niruddhassāpi
  rūpassa rūpakkhandhasaṅgahitattā paṭikkhipati. Rūpabhāvaṁ na jahatīti paṭilomapañhepi
  rūpakkhandhena saṅgahitattāva paṭijānāti. Odātaṁ vatthaṁ appiyaṁ karitvāti ettha
  kiñcāpi na sabbaṁ vatthaṁ odātaṁ, iminā pana vatthanti avatvā "odātaṁ vatthaṁ
  appiyaṁ karitvā"ti vutte sakavādinā ekatthatā anuññātā. Odātabhāvaṁ jahatīti
  pañhe vaṇṇavigamaṁ sandhāya paṭiññā sakavādissa, vatthabhāvaṁ jahatīti ettha pana
  paññattiyā avigatattā paṭikkhepo tasseva. Paṭilomepi eseva nayo.
      [286] Atītaṁ atītabhāvaṁ na jahatīti puṭṭho pana 1- "yadi jaheyya, anāgataṁ
  vā paccuppannaṁ vā siyā"ti maññamāno paṭijānāti. Anāgataṁ anāgatabhāvaṁ na jahatīti
  puṭṭho pana "yadi jaheyya, 2- anāgatameva, 3- puccuppannabhāvaṁ na pāpuṇeyyā"ti
  maññamāno paṭikkhipati. Paccuppannapañhepi atītabhāvaṁ anāpajjanadoso siyāti
  paṭikkhipati. Anulomapañhesupi imināva nayena attho veditabbo.
      [287] Evaṁ suddhikanayaṁ vatvā puna khandhavasena dassetuṁ atītaṁ rūpantiādi
  vuttaṁ. Taṁ sabbaṁ pālianusāreneva sakkā jānituṁ.
                           Vacanasodhanavaṇṇanā
      [288] Idāni "atītaṁ navatthī"tiādivacanato sodhanā 4- hoti. Tattha
  hañci atītaṁ navatthīti yadi atītaṁ no atthīti attho. Atītaṁ atthīti micchāti
  atītañca taṁ atthi cāti micchāeva. Taññeva anāgataṁ taṁ paccuppannanti puṭṭho
  anāgatakkhaṇeyevassa paccuppannatāya abhāvaṁ sandhāya kālanānattena paṭikkhipati.
      Dutiyaṁ puṭṭho yaṁ uppādato pubbe anāgataṁ ahosi, tassa uppannakāle
  paccuppannattā paṭijānāti. Hutvā hoti hutvā hotīti yadetaṁ tayā "anāgataṁ

  *  *  *  *  *  *
  Footnote: 1 chaṂa. ayaṁ saddo na dissati 2 chaṂa. na jaheyya
  3 cha. anāgatamevassa 4 chaṂa. vacanasodhanā
-------------------------------------------------
[page 172]
  Hutvā paccuppannaṁ hotī"ti vadatā taññeva anāgataṁ taṁ paccuppannanti
  laddhivasena "anāgataṁ vā paccuppannaṁ vā hutvā hotī"ti vuttaṁ, kinte tampi
  hutvā hotīti. Itaro hutvā bhūtassa puna hutvā abhāvato na hevanti
  paṭikkhipati.
      Dutiyaṁ puṭṭho yasmā taṁ anāgataṁ hutvā paccuppannaṁ hontaṁ "hutvā
  hotī"ti saṅkhyaṁ gataṁ, tasmā paṭijānāti. Atha naṁ sakavādī "yadi te taṁ anāgataṁ
  hutvā paccuppannaṁ hontaṁ `hutvā hotī'ti saṅkhyaṁ gataṁ, puna hutvā hoti, yaṁ
  anāgataṁ na hutvā paccuppannaṁ na hontaṁ `na hutvā na hotī'ti saṅkhyaṁ gataṁ
  sasavisāṇaṁ, kinte tampi puna na hutvā na hotī"ti adhippāyena na hutvā na
  hoti na hutvā na hotīti pañhaṁ pucchati. Itaro "yaṁ natthi, taṁ natthitāyaeva
  anāgataṁ na hutvā paccuppannaṁ na hotīti nahutvānahoti nāma tāva hotu,
  puna nahutvānahotibhāvo panassa kuto"ti maññamāno paṭikkhipati. Taññeva
  paccuppannaṁ taṁ atītanti pañhepi paccuppannalakkhaṇeyevassa 1- atītatāya abhāvaṁ
  sandhāya kālanānattā paṭikkhipati.
      Dutiyapañhe puṭṭho yaṁ atītabhāvato pubbe paccuppannaṁ ahosi, tasseva
  atītattā paṭijānāti. Hutvā hoti hutvā hotīti yadetaṁ tayā "paccuppannaṁ
  hutvā atītaṁ hotī"ti vadatā "taññeva paccuppannaṁ taṁ atītan"ti laddhivasena
  "paccuppannaṁ vā atītaṁ vā hutvā hotī"ti vuttaṁ, kinte tampi hutvā hotīti.
  Itaro hutvā bhūtassa puna hutvā abhāvato na hevanti paṭikkhipati.
      Dutiyapañhe yasmā taṁ paccuppannaṁ hutvā atītaṁ hontaṁ "hutvā hotī"ti
  saṅkhyaṁ gataṁ, tasmā paṭijānāti. Atha naṁ sakavādī "yadi te taññeva paccuppannaṁ
  hutvā atītaṁ hontaṁ `hutvā hotī'ti saṅkhyaṁ gataṁ, puna hutvā hoti, yaṁ

  *  *  *  *  *  *
  Footnote: 1 chaṂa. paccuppannakkhaṇeyevassa
-------------------------------------------------
[page 173]
  Paccuppannaṁ na hutvā atītaṁ na hontaṁ `na hutvā na hotī'ti saṅkhyaṁ gataṁ
  sasavisāṇaṁ, kinte tampi puna na hutvā na hotī"ti adhippāyena na hutvā na
  hoti na hutvā na hotīti pañhaṁ pucchati. Itaro "yaṁ natthi, taṁ natthitāyaeva
  paccuppannaṁ na hutvā atītaṁ na hotīti nahutvānahoti nāma tāva hotu, puna
  nahutvānahotibhāvo panassa kuto"ti maññamāno paṭikkhipati. Ubhayaṁ ekato
  katvā āgate tatiyapañhepi iminā upāyena 1- yojanā kātabbā.
      Aparo nayo:- yadi taññeva anāgataṁ taṁ paccuppannaṁ, anāgatassa
  paccuppanne vutto hotibhāvo paccuppannassa ca anāgate vutto hutvābhāvo
  āpajjati, evaṁ sante anāgatampi hutvāhoti nāma, paccuppannampi hutvāhotiyeva
  nāma, tena taṁ pucchāmi 2- "kinte etesu ekekaṁ hutvā hoti hutvā hotī"ti.
  Itaro "taññeva anāgataṁ taṁ paccuppannan"ti pañhe paṭikkhittanayeneva paṭikkhipitvā
  puna puṭṭho dutiyapañhe paṭiññātanayeneva paṭijānāti. Atha naṁ sakavādī "taññeva
  anāgataṁ taṁ paccuppannan"ti pañhāvasena tesu ekekaṁ hutvā hoti hutvā hotīti
  paṭijānantaṁ purimaṁ paṭikkhittapañhaṁ parivattetvā pucchanto na hutvā na hoti
  na hutvā na hotīti pucchati. Tassattho:- nanu "tayā taññeva anāgataṁ taṁ
  paccuppannan"ti vutte paṭhamapañhaṁ paṭikkhipantena anāgatassa hotibhāvo
  paccuppannassa ca hutvābhāvo paṭikkhittoti. Tena anāgataṁ na hoti nāma,
  paccuppannaṁ na hutvā nāMa.
      Dutiyapañhe ca taññeva anāgataṁ taṁ paccuppannanti paṭiññātaṁ, evaṁ sante
  anāgatampi na hutvā na hoti nāma, paccuppannampi na hutvā na hotiyeva
  nāMa. Tena taṁ pucchāmi 2- "kinte etesu ekekaṁ na hutvā na hoti na hutvā
  na hotī"ti. Paravādī sabbato andhakārena pariyonaddho viya tesaṁ nahutvānahotibhāvaṁ
  apassanto na hevanti paṭikkhipati.

  *  *  *  *  *  *
  Footnote: 1 chaṂa. imināvupāyena 2 chaṂa. pucchāma
-------------------------------------------------
[page 174]
      Dutiyavārepi yadi taññeva paccuppannaṁ taṁ atītaṁ, paccuppannassa atīte
  vutto hotibhāvo atītassa ca paccuppanne vutto hutvābhāvo āpajjati, evaṁ
  sante paccuppannampi hutvāhoti nāma, atītampi hutvāhotiyeva nāma, tena taṁ
  pucchāmi 1- "kinte etesu ekekaṁ hutvā hoti hutvā hotī"ti. Itaro taññeva
  paccuppannaṁ taṁ atītanti pañhe paṭikkhittanayeneva paṭikkhipitvā puna puṭṭho
  dutiyapañhe paṭiññātanayeneva paṭijānāti. Atha naṁ sakavādī "taññeva paccuppannaṁ
  taṁ atītan"ti pañhāvasena tesu ekekaṁ hutvā hoti hutvā hotīti paṭijānantaṁ 2-
  purimaṁ paṭikkhittapañhaṁ parivattetvā pucchanto na hutvā na hoti na hutvā na
  hotīti pucchati. Tassattho:- nanu tayā taññeva paccuppannaṁ taṁ atītanti vutte
  paṭhamapañhaṁ paṭikkhipantena paccuppannassa hotibhāvo atītassa ca hutvābhāvo
  paṭikkhittoti. Tena paccuppannaṁ nahoti nāma, atītaṁ nahutvā nāMa.
      Dutiyapañhe ca te "taññeva paccuppannaṁ taṁ atītan"ti paṭiññātaṁ, evaṁ
  sante paccuppannampi na hutvā na hoti nāma, atītampi na hutvā na hotiyeva
  nāma, tena taṁ pucchāmi 1- "kinte etesu ekekaṁ na hutvā na hoti na hutvā
  na hotī"ti. Paravādī sabbato andhakārena pariyonaddho viya tesaṁ nahutvānahotibhāvaṁ
  apassanto na hevanti paṭikkhipati.
      Tatiyavārepi yadi taññeva anāgataṁ taṁ paccuppannaṁ taṁ atītaṁ, anāgata-
  paccuppannānaṁ paccuppannātītesu vutto hotibhāvo paccuppannātītānañca anāgata-
  paccuppannesu vutto hutvābhāvo āpajjati, evaṁ sante anāgatampi hutvāhoti
  nāma, paccuppannampi atītampi hutvā hotiyeva nāma, tena taṁ pucchāmi 1- "kinte
  tīsupi etesu ekekaṁ hutvā hoti hutvā hotī"ti. Itaro "taññeva anāgataṁ taṁ
  paccuppannaṁ taṁ atītan"ti pañhe paṭikkhittanayeneva paṭikkhipitvā puna puṭṭho

  *  *  *  *  *  *
  Footnote: 1 chaṂa. pucchāma 2 Ma. paṭijānantassa
-------------------------------------------------
[page 175]
  Dutiyapañhe paṭiññātanayeneva paṭijānāti. Atha naṁ sakavādī "taññeva anāgataṁ
  taṁ paccuppannaṁ taṁ atītan"ti pañhāvasena tesu ekekaṁ hutvā hoti hutvā
  hotīti paṭijānantaṁ purimaṁ paṭikkhittapañhaṁ parivattetvā pucchanto na hutvā na
  hoti na hutvā na hotīti pucchati. Tassattho:- nanu tayā taññeva anāgataṁ
  taṁ paccuppannaṁ taṁ atītanti vutte paṭhamapañhaṁ paṭikkhipantena anāgatapaccuppannānaṁ
  hotibhāvo paccuppannātītānañca hutvābhāvo paṭikkhittoti. Tena anāgataṁ
  paccuppannañca na hoti nāma, paccuppannañca atītañca na hutvā nāMa.
      Dutiyapañhe ca te "taññeva anāgataṁ taṁ paccuppannaṁ taṁ atītan"ti
  paṭiññātaṁ, evaṁ sante anāgatampi na hutvā na hoti nāma, paccuppannampi
  atītampi na hutvā na hotiyeva nāma, tena taṁ pucchāmi 1- "kinte etesu ekekaṁ
  na hutvā na hoti na hutvā na hotī"ti. Paravādī sabbato andhakārena
  pariyonaddho viya tesaṁ na hutvā na hotibhāvaṁ apassanto na hevanti paṭikkhipati.
  Niggahādīni panettha heṭṭhā vuttanayeneva yojetabbāni.
                        Vacanasodhanavaṇṇanā niṭṭhitā.
                           ------------
                        Atītacakkhurūpādikathāvaṇṇanā
      [289] Atītaṁ cakkhu atthītiādīsupi cakkhvādibhāvāvijahaneneva atītaṁ 2-
  paṭijānāti. Passatītiādīni puṭṭho puna 3- tesaṁ viññāṇānaṁ kiccābhāvavasena
  paṭikkhipati.
                         Atītañāṇādikathāvaṇṇanā
      [290] Tena ñāṇena ñāṇakaraṇīyaṁ karotīti pañhe tassa ñāṇassa niruddhattā
  kiccabhāvamassa apassanto paṭikkhipati. Puna puṭṭho atītārammaṇaṁ paccuppannaṁ

  *  *  *  *  *  *
  Footnote: 1 chaṂa. pucchāma 2 chaṂa. atthitaṁ 3 chaṂa. pana
-------------------------------------------------
[page 176]
  Ñāṇaṁ atītārammaṇadhammānaṁ 1- jānanato atītañāṇassa 2- lesena paccuppannameva "atītaṁ
  ñāṇan"ti katvā tena ñāṇena ñāṇakaraṇīyassa atthitāya paṭijānāti. Athassa
  sakavādī lesokāsaṁ adatvā tena ñāṇena dukkhaṁ parijānātītiādimāha, itaro
  atītārammaṇeneva ñāṇena imesaṁ catunnaṁ kiccānaṁ abhāvā paṭikkhipati. Anāgatapañhepi
  eseva nayo. Paccuppannapañho ceva saṁsandanapañho ca uttānatthāyeva.
                          Arahantādikathāvaṇṇanā
      [291] Arahato atīto rāgo atthītiādīsupi rāgādibhāvāvijahanato evaṁ
  paṭijānāti. Sarāgotiādīsu suttavirodhabhayena ceva vacanayuttivirodhabhayena 3- ca
  paṭikkhipati.
                          Padasodhanakathāvaṇaṇanā
       [295] Evaṁ sabbampi pālianusāreneva viditvā parato atthi siyā atītaṁ,
  siyā nvātītanti ettha evamattho veditabbo:- yaṁ atītameva atthi, taṁ atītaṁ.
  Yaṁ paccuppannānāgataṁ atthi, taṁ no atthi, taṁ no atītaṁ. Tenātītaṁ nvātītaṁ,
  nvātītaṁ atītanti tena kāraṇena atītaṁ no atītaṁ, no atītaṁ atītanti.
  Anāgatapaccuppannapucchāsupi eseva nayo.
                           Suttasādhanavaṇṇanā
      [296] Na vattabbaṁ "atītaṁ atthi anāgataṁ atthī"ti suttasādhanāya
  pucchā paravādissa, paṭiññā sakavādissa. Puna attano laddhiṁ nissāya yaṅkiñci
  bhikkhave rūpanti anuyogo paravādisseva. Dutiyanaye pucchā sakavādissa, paṭiññā
  itarassa. Evaṁ sabbattha pucchā ca paṭiññā ca veditabbā. Yampanetaṁ paravādinā

  *  *  *  *  *  *
  Footnote: 1 chaṂa. atītānaṁ dhammānaṁ 2 chaṂa. atītaṁ ñāṇanti 3 chaṂa. yuttivirodhabhayena
-------------------------------------------------
[page 177]
  Anāgatassa atthibhāvasādhanatthaṁ "nanu vuttaṁ bhagavatā kabaḷiṅkāro 1- ce bhikkhave"ti
  suttassa pariyosāne atthi tattha āyatiṁ punabbhavābhinibbattītiādi dassitaṁ, na
  taṁ anāgatassa atthibhāvasādhakaṁ. Tañhi hetūnaṁ pariniṭṭhitattā avassaṁ bhāvitaṁ
  sandhāya tattha vuttaṁ. Ayaṁ suttādhippāyo. Sesaṁ sabbattha uttānatthamevāti.
                      Sabbamatthītikathāvaṇṇanā niṭṭhitā.
                           ------------
                        6. Atītakkhandhātiādikathā
                        1. Nasuttasādhanakathāvaṇṇanā
      [297] Idāni "atītaṁ khandhā"tiādikathā nāma 2- hoti. Tattha khandhādi-
  bhāvāvijahanato atītānāgatānaṁ atthitaṁ icchantassa atītaṁ khandhātiādipucchā 3-
  paravādissa, atītassa khandhasaṅgahitattā āmantāti paṭiññā sakavādissa. Puna
  atītaṁ atthīti 4- pucchā paravādissa, tassa niruttipathasuttena atthitāya vāritattā
  paṭikkhepo sakavādissa. Āyatanadhātupucchāsupi anāgatapañhesupi paccuppannena
  saddhiṁ saṁsanditvā anulomapaṭilomato āgatapañhesupi "atītaṁ rūpan"tiādi-
  pañhesupi imināva upāyena attho veditabbo.
                          2. Suttasādhanavaṇṇanā
      [298] Suttasādhane 5- pana na vattabbanti pucchā sakavādissa. Tattha
  natthi ceteti natthi ca ete dhammāti attho. Khandhādibhāve sati natthitaṁ
  anicchantassa āmantāti paṭiññā paravādissa, atha nesaṁ natthibhāvasādhanatthaṁ
  suttāharaṇaṁ sakavādissa. Dutiyapucchāpi paravādissa, paṭiññā sakavādissa,

  *  *  *  *  *  *
  Footnote: 1 chaṂa. kabaḷīkāre 2 chaṂa. ayaṁ saddo na dissati 3 chaṂa. pucchā
  4 chaṂa. natthīti 5 Sī.,Ma. suttasodhane
-------------------------------------------------
[page 178]
  Suttāharaṇaṁ paravādissa. Tampana nesaṁ khandhādibhāvameva sādheti, na atthibhāvanti
  āhaṭampi anāhaṭasadisamevāti.
                     Atītakkhandhādikathāvaṇṇanā niṭṭhitā.
                           ------------
                          7. Ekaccamatthītikathā
                       1. Atītādiekaccakathāvaṇṇanā
      [299] Idāni ekaccamatthītikathā nāma hoti. 1- Tattha ye "ekaccaṁ
  atītaṁ atthī"ti maññanti seyyathāpi kassapikā, tesaṁ laddhibhindanatthaṁ atītaṁ atthīti
  pucchā sakavādissa, ekaccaṁ atthīti vissajjanaṁ paravādissa. Ayañhissa 2-
  adhippāyo:- avipakkavipākā atthi, vipakkavipākā 3- natthīti. Ekaccaṁ niruddhanti
  anuyogo sakavādissa. Tassattho:- yadi te atītaṁ ekaccaṁ atthi ekaccaṁ natthi,
  evaṁ sante ekaccaṁ atītaṁ niruddhaṁ, ekaccaṁ atītaṁ aniruddhaṁ, tatheva ṭhitanti
  āpajjati. Vigatantiādīsupi eseva nayo.
      Avipakkavipākadhammā ekacceti idaṁ yasmā yesaṁ so avipakkavipākānaṁ
  atthitaṁ icchati, tepi atītāyeva dhammā. 4- Tasmā yathā te atītaṁ ekaccaṁ atthi,
  kiṁ tathā avipakkavipākāpi dhammā ekacce atthi ekacce natthīti codetuṁ vuttaṁ.
  Vipakkavipākāti idaṁ yesaṁ so natthitaṁ icchati, tesaṁ vasena codetuṁ vuttaṁ.
  Avipākāti idaṁ abyākatānaṁ vasena codetuṁ vuttaṁ. Iti imesaṁ tiṇṇaṁ rāsīnaṁ
  vasena sabbesu anulomapaṭilomesu paṭiññā ca paṭikkhepo ca veditabbā. Atītā
  ekadesaṁ vipakkavipākā, ekadesaṁ avipakkavipākāti vippakatavipākā vuccanti. Yena hi
  kammena paṭisandhi nibbattitā, bhavaṅgampi cutipi tasseva vipāko. Tasmā paṭisandhito
  yāva cuti, tāva taṁ vippakatavipākaṁ nāma hoti. Tathārūpe dhamme sandhāyetaṁ vuttaṁ.

  *  *  *  *  *  *
  Footnote: 1 chaṂa. ekaccaṁ atthīti kathā hoti 2 chaṂa. ayañhi
  3 cha. vipakkavipākaṁ, Ma. vipakkamavipākaṁ 4 chaṂa. ayaṁ pāṭho na dissati
-------------------------------------------------
[page 179]
      Vipaccissantīti katvā te atthīti pucchā sakavādissa. Yathā dhammadharassa
  puggalassa niddāyantassāpi bahupavattino dhammā atthīti vuccanti, evaṁ
  lokavohāravasena atthitaṁ sandhāya paṭiññā paravādissa. Vipaccissantīti katvā
  paccuppannāti dutiyapañhe "kammānaṁ avināsasaṅkhāto kammappaccayo 1- nāmeko
  atthī"ti laddhiyaṁ ṭhatvā paṭiññā paravādissa.
                      2. Anāgatādiekaccakathāvaṇṇanā
      [300] Anāgataṁ atthītiādīsupi ekaccaṁ atthīti uppādino dhamme
  sandhāya vadati. Sesaṁ sabbattha heṭṭhā vuttanayattā uttānatthamevāti.
                     Ekaccamatthītikathāvaṇṇanā niṭṭhitā.
                            -----------
                        8. Satipaṭṭhānakathāvaṇṇanā
      [301] Idāni satipaṭṭhānakathā nāma 2- hoti. Tattha "catunnaṁ bhikkhave
  satipaṭṭhānānaṁ samudayañca atthaṅgamañca desissāmī"ti satipaṭṭhānasaṁyutte 3-
  vuttanayeneva yesaṁ kāyādayo satiyā ārammaṇadhamme gahetvā "sabbe dhammā
  satipaṭṭhānā"ti laddhi seyyathāpi etarahi andhakānaṁ, andhakā nāma pubbaseliyā
  aparaseliyā rājagiriyā siddhatthikāti ime pacchā uppannanikāyā, tesaṁ
  laddhivivecanatthaṁ pucchā sakavādissa, paṭiññā paravādissa. Tattha yasmā "patiṭṭhāti
  etesūti paṭṭhānā. Kā patiṭṭhāti? sati. Satiyā paṭṭhānā satipaṭṭhānā"ti iminā
  atthena satigocarāpi satipaṭṭhānā. "patiṭṭhahantīti Paṭṭhānā. Kā patiṭṭhahanti?
  satiyo. Satiyova paṭṭhānā satipaṭṭhānā"ti iminā atthena satiyo eva paṭṭhānā
  satipaṭṭhānāti, 4- tasmā dvepi vādā pariyāyena yujjanti. Ye panetaṁ 5- pariyāyaṁ

  *  *  *  *  *  *
  Footnote: 1 chaṂa. kammūpacayo 2 chaṂa. ayaṁ saddo na dissati 3 saṁṂa. 19/408/161
  4 chaṂa. iti-saddo na dissati 5 chaṂa. ye pana taṁ
-------------------------------------------------
[page 180]
  Pahāya ekanteneva "sabbe dhammā satipaṭṭhānā"ti vadanti. Te sandhāya pucchā
  sakavādissa, ārammaṇavasena paṭiññā paravādissa. Sabbe dhammā satīti anuyuttassa
  pana sabbesaṁ satisabhāvābhāvato paṭikkhepo tasseva. Tattha khayagāmītiādīni
  maggavisesanāmāni. 1- Ekāyanamaggo hi kilesānaṁ khayabhūtaṁ nibbānaṁ gacchatīti
  khayagāmī. Cattāri saccāni bujjhanto gacchatīti bodhagāmī. Vaṭṭaṁ apacinanto
  gacchatīti apacayagāmī. Evametehi padehi "kinte sabbe dhammā evarūpo te
  ekāyano maggo hotī"ti pucchati. Anāsavā asaññojaniyātiādīnipi lokuttarabhāva-
  pucchanatthāya vuttāni. Buddhānussatītiādīni pabhedapucchāvasena vuttāni.
      Cakkhāyatanaṁ satipaṭṭhānantiādīni 2- sabbadhammānaṁ pabhedapucchāvasena vuttāni. 3-
  Tatthāpi sativasena paṭikkhepo, ārammaṇavasena paṭiññāti evaṁ sabbapañhesu
  attho veditabbo. Suttasādhanaṁ uttānatthamevāti. 4-
                      Satipaṭṭhānakathāvaṇṇanā niṭṭhitā.
                           ------------
                       9. Hevatthītikathāvaṇṇanā *-
      [304] Idāni hevatthītikathā nāma hoti. Tattha yesaṁ "sabbepi
  atītādibhedā dhammā rūpādivasena atthi, atītaṁ anāgatapaccuppannavasena
  anāgatapaccuppannāni vā atītādivasena natthi, tasmā sabbamevidaṁ evaṁ atthi
  evaṁ natthī"ti laddhi seyyathāpi etarahi vuttappabhedānaṁ andhakānaṁ, te sandhāya
  atītaṁ atthīti pucchā sakavādissa. Hevatthi heva natthīti vissajjanaṁ paravādissa.
  Tattha hevāti evaṁ. Atha naṁ sakavādī "yadi atītova evaṁ atthi evaṁ natthīti
  laddhi, evaṁ sante soyeva atthi, soyeva natthi nāmā"ti pucchanto sevatthi,

  *  *  *  *  *  *
  Footnote: 1 chaṂa. maggavisesanāni 2 chaṂa. ādi 3 chaṂa. vuttaṁ
  4 chaṂa. suttasādhanā uttānatthāyevāti * chaṂa. hevatthikathāvaṇṇanā
-------------------------------------------------
[page 181]
  Seva natthīti āha. Itaro teneva sabhāvena atthitaṁ teneva natthitaṁ sandhāya
  paṭikkhipati. Dutiyaṁ puṭṭho sakabhāveneva atthitaṁ parabhāveneva natthitaṁ sandhāya
  paṭijānāti. Tato paraṁ atthaṭṭho natthaṭṭhoti atthi sakabhāvo natthi sakabhāvo 1-
  nāma hotīti pucchati. Imināva upāyena sabbavāresu attho veditabbo.
  Pariyosāne pana "tena hi atītaṁ hevatthi, heva natthī"ti ca "tena hi rūpaṁ
  hevatthi, heva natthī"ti cātiādīni vatvā kiñcāpi paravādinā laddhi patiṭṭhāpitā,
  ayoniso patiṭṭhāpitattā panesā appatiṭṭhāpitāyevāti.
                       Hevatthītikathāvaṇṇanā niṭṭhitā.
                        Paṭhamo mahāvaggo samatto.
                            -----------
                             2. Dutiyavagga
                       1. Parūpahārakathāvaṇṇanā 2-
      [307] Idāni parūpahārakathā nāma hoti. Tattha ye arahattaṁ paṭijānantānaṁ
  appatte pattasaññīnaṁ adhimānikānaṁ kuhakānaṁ vā arahattaṁ paṭijānantānaṁ
  asucisukkavisaṭṭhiṁ 3- disvā "mārakāyikā devatā arahato asuciṁ upasaṁharantī"ti
  maññanti seyyathāpi etarahi pubbaseliyā ca aparaseliyā ca, te sandhāya
  4- atthi arahato asucisukkavisaṭṭhīti pucchā 4- sakavādissa, paṭiññā itarassa.
  Idāni yasmā sukkavisaṭṭhi nāma rāgasamuṭṭhānā hoti, tasmā atthi arahato
  rāgoti anuyogo āraddho. So sabbopi uttānatthoyeva.
      Mārakāyikā devatā attanotiādipañhe yasmā tāsaṁ devatānaṁ sukkavisaṭṭhi
  nāma natthi, aññesampi sukkaṁ gahetvā na upasaṁharanti, arahato pana
  sukkameva natthi, tasmā na hevanti paṭikkhipati.

  *  *  *  *  *  *
  Footnote: 1 chaṂa. atthisabhāvo natthisabhāvo 2 chaṂa. parūpahāravaṇṇanā
  3 chaṂa. sukkavissaṭṭhiṁ 4-4 chaṂa. atthi arahatoti pucchā
-------------------------------------------------
[page 182]
      Neva attanoti pañhe pana nimminitvā upasaṁharantīti laddhiyā paṭijānāti.
  Lomakūpehīti pañhe sappitelānaṁ viya lomakūpehi upasaṁharaṇābhāvaṁ disvā
  paṭikkhipati.
      [308] Handa hīti byavasāyatthe 1- nipāto. "arahā Nu kho ahaṁ,
  no"ti evaṁ vimatiṁ gāhayissāmāti evaṁ byavasāyaṁ 2- katvā upasaṁharantīti attho.
  Atthi arahato vimatīti puṭṭho aṭṭhavatthukaṁ vicikicchaṁ sandhāya paṭikkhipati, dutiyaṁ
  puṭṭho itthīpurisādīnaṁ 3- nāmagottādīsu sanniṭṭhānābhāvaṁ sandhāya paṭijānāti.
      [309] Atthi tassa āsayoti tassa sukkassa uccārapassāvānaṁ viya
  patiṭṭhānokāso atthīti pucchati.
      [312] Sadhammakusalassāti attano 4- arahattadhammamatteyeva kusalassa.
  Paññāvimuttaṁ sandhāyevaṁ vadati. Paradhammakusalassāti sadhammato parasmiṁ
  aṭṭhasamāpattidhammepi kusalassa. Ubhatobhāgavimuttaṁ sandhāyevaṁ vadati. Sesamettha
  pālianusāreneva veditabbanti.
                       Parūpahārakathāvaṇṇanā niṭṭhitā.
                            -----------
                2-3-4. Aññāṇakaṅkhāparavitāraṇakathāvaṇṇanā *-
      [314] Idāni aññāṇakaṅkhāparavitāraṇāti 5- tisso kathā nāma honti.
  Tattha yesaṁ "arahato itthīpurisādīnaṁ nāmagottādīsu ñāṇuppattiyā 6- abhāvena
  atthi aññāṇaṁ, tattheva sanniṭṭhānābhāvena atthi kaṅkhā. Yasmā ca nesaṁ tāni
  vatthūni pare vitaranti pakāsenti ācikkhanti, tasmā nesaṁ atthi paravitāraṇā"ti

  *  *  *  *  *  *
  Footnote: 1 chaṂa. vacasāyaṭṭhe 2 chaṂa. vacasāyaṁ 3 chaṂa. itthipurisānaṁ
  4 Sī.,Ma. attanopi 5 chaṂa. aññāṇaṁ kaṅkhā paravitaraṇāti
  6 chaṂa. ñāṇappavattiyā * chaṂa. aññāṇādikathāvaṇṇanā
-------------------------------------------------
[page 183]
  Imā laddhiyo seyyathāpi etarahi pubbaseliyādīnaṁ, tesaṁ tā laddhiyo bhindituṁ
  tīsupi kathāsu pucchā sakavādissa, paṭiññā ca paṭikkhepo ca itarassa. Tattha
  sabbesupi pañhesu ceva vissajjanesu ca pāliṁ anugantvāva attho veditabboti.
                  Aññāṇakaṅkhāparavitāraṇakathāvaṇṇanā niṭṭhitā.
                            ----------
                         5. Vacībhedakathāvaṇṇanā
      [326] Idāni vacībhedakathā nāma hoti. Tattha yesaṁ "sotāpattimaggakkhaṇe
  paṭhamajjhānaṁ samāpannassa dukkhanti vācā bhijjatī"ti laddhi seyyathāpi etarahi
  pubbaseliyādīnaṁ, te sandhāya samāpannassa atthi vacībhedoti pucchā sakavādissa,
  laddhiyaṁ ṭhatvā paṭiññā paravādissa. Puna sabbatthāti tayo bhave sandhāya puṭṭho
  arūpaṁ sandhāya paṭikkhipati. Sabbadāti kālavasena puṭṭho paṭhamamaggakkhaṇe
  paṭhamajjhānikasamāpattito aññaṁ sabbaṁ samāpattikālaṁ sandhāya paṭikkhipati. Sabbesaṁ
  samāpannānanti puṭṭho lokiyasamāpattiyo samāpanne sandhāya paṭikkhipati.
  Sabbasamāpattīsūti puṭṭho dutiyajjhānikaṁ 1- lokuttaraṁ sabbañca lokiyasamāpattiṁ
  sandhāya paṭikkhipati.
      Kāyabhedoti abhikkamādivasena pavattā kāyaviññatti. Idaṁ "yāni cittāni
  vacīviññattiṁ samuṭṭhāpenti, tāneva kāyaviññattiṁ, evaṁ sante kasmā kāyabhedopi
  na hotī"ti codanatthaṁ pucchati, itaro laddhivasena paṭikkhipati ceva paṭijānāti ca.
  Idāni yadi so maggakkhaṇe "dukkhan"ti vācaṁ bhāsati, "samudayo"tiādikampi
  bhāseyya. Yadi vā taṁ na bhāsati, itarampi na bhāseyyāti codanatthaṁ dukkhanti
  jānantotiādayo pañhā vuttā, itaro pana attano laddhivaseneva paṭijānāti

  *  *  *  *  *  *
  Footnote: 1 chaṂa. dutiyajjhānādikaṁ
-------------------------------------------------
[page 184]
  Ceva paṭikkhipati ca. Lokuttaraṁ paṭhamajjhānaṁ samāpanno dukkhaṁ dukkhanti vipassatīti
  hissa laddhi.
      [328] Ñāṇanti lokuttaraṁ catusaccañāṇaṁ. Sotanti sotaviññāṇaṁ adhippetaṁ,
  yena taṁ saddaṁ suṇāti. Dvinnaṁ phassānanti sotasamphassamanosamphassānaṁ.
      [329] No vata re vattabbeti yadi avisesena yaṅkiñci samāpannassa
  natthi vacībhedo, na avisesena vattabbaṁ "samāpannassa atthi vacībhedo"ti.
  Sesamettha uttānatthameva saddhiṁ suttasādhanāya. Yampanetaṁ 1- "sikhissa ānanda
  bhagavato"ti pariyosāne suttaṁ ābhataṁ, tattha yena samāpatticittena so vacībhedo
  samuṭṭhito, kāyabhedopi tena samuṭṭhātiyeva, na ca taṁ lokuttaraṁ paṭhamajjhānacittaṁ,
  tasmā asādhakanti.
                       Vacībhedakathāvaṇṇanā niṭṭhitā.
                            -----------
                        6. Dukkhāhārakathāvaṇṇanā
      [334] Idāni dukkhāhārakathā nāma hoti. Tattha "dukkhaṁ dukkhanti vācaṁ
  bhāsanto dukkhe ñāṇaṁ āharati, taṁ dukkhāhāro nāma vuccati, tañca panetaṁ
  maggaṅgaṁ maggapariyāpannan"ti yesaṁ laddhi seyyathāpi etarahi pubbaseliyānaṁ, te
  sandhāya dukkhāhāroti pucchā sakavādissa, paṭiññā itarassa. 2- Ye kecīti
  paṭhamapañhe avipassake sandhāya paṭikkhipati. Dutiyapañhepi vipassake sandhāya
  paṭijānāti, taṁ panassa laddhimattameva, tasmā "sabbe te"ti vādassa bhindanatthaṁ
  bālaputhujjanātiādimāha. Taṁ uttānatthamevāti.
                      Dukkhāhārakathāvaṇṇanā niṭṭhitā.
                           -------------

  *  *  *  *  *  *
  Footnote: 1 chaṂa. yaṁ panetena 2 chaṂa. paravādissa
-------------------------------------------------
[page 185]
                         7. Cittaṭṭhitikathāvaṇṇanā
      [335] Idāni cittaṭṭhitikathā nāma hoti. Tattha yesaṁ samāpatticittañceva
  bhavaṅgacittañca anuppabandhena pavattamānaṁ disvā "ekameva cittaṁ ciraṁ tiṭṭhatī"ti
  laddhi seyyathāpi etarahi heṭṭhā vuttappabhedānaṁ andhakānaṁ, taṁladdhivisodhanatthaṁ
  ekaṁ, cittaṁ divasaṁ 1- tiṭṭhatīti pucchā sakavādissa, paṭiññā itarassa. 2-
  Upaḍḍhadivaso uppādakkhaṇoti ettha ṭhitikkhaṇaṁ anāmasitvā "aniccā vata saṅkhārā,
  uppādavayadhammino"ti 3- desanānayena uppādavayavaseneva pucchā katā.
      Te dhammā cittena lahuparivattāti puṭṭho cittato lahutaraparivattino dhamme
  apassanto paṭikkhipati. Dutiyaṁ puṭṭho yassa cittassa dīghaṭṭhitiṁ icchati, taṁ sandhāya
  paṭijānāti. Yāvatāyukaṁ tiṭṭhatīti pañhesu "cūḷāsītisahassāni, kappā tiṭṭhanti
  ye marū"tiādivacanavasena 4- arūpato 5- aññatra paṭikkhipati, arūpe paṭijānāti.
  Muhuttaṁ muhuttaṁ uppajjatīti pañhe paravādissa "uppādavayadhammino"tiādi-
  suttavirodhabhayena paṭijānāti. Ṭhitiṁ panassa laddhivasena icchati. Sesamettha
  uttānatthamevāti.
                       Cittaṭṭhitikathāvaṇṇanā niṭṭhitā.
                            -----------
                          8. Kukkuḷakathāvaṇṇanā
      [338] Idāni kukkuḷakathā nāma hoti. Tattha yesaṁ "sabbaṁ bhikkhave
  ādittaṁ, 6- sabbe saṅkhārā dukkhā"tiādīni 7- suttāni ayoniso gahetvā
  "nippariyāyeneva sabbe saṅkhārā kukkuḷā vītaccitaṅgārasammissā

  *  *  *  *  *  *
  Footnote: 1 Ma. divasampi 2 chaṂa. paravādissa 3 saṁ.sa. 15/186/190
  4 khuṃahā. 29/49/49 (syā) 5 chaṂa. āruppato
  6 vinaYu. 4/54/44, saṁ.saḷā. 18/31/23 (syā) 7 khuḍha. 25/278/64
-------------------------------------------------
[page 186]
  Chārikanirayasadisā"ti laddhiseyyathāpi etarahi gokulikānaṁ, tesaṁ nānappakārasukha-
  sandassanena taṁ laddhiṁ vivecetuṁ pucchā sakavādissa, paṭiññā paravādissa. Tattha
  anodhiṁ katvāti odhiṁ mariyādaṁ koṭṭhāsaṁ akaritvā, avisesena sabbeyevāti attho.
  Sesaṁ sabbaṁ pālinayeneva veditabbaṁ saddhiṁ suttasādhanāyāti.
                       Kukkuḷakathāvaṇṇanā niṭṭhitā.
                           -----------
                      9. Anupubbābhisamayakathāvaṇṇanā
      [339] Idāni anupubbābhisamayakathā nāma hoti. Tattha yesaṁ
           "anupubbena medhāvī thokaṁ thokaṁ khaṇe khaṇe
            kammāro rajatasseva niddhame malamattano"ti
  ādīni 1- suttāni ayoniso gahetvā "sotāpattiphalasacchikiriyāya paṭipanno
  ekacce kilese dukkhassa dassanena pajahati, ekacce samudayanirodhamaggadassanena,
  tathā sesāti 2- evaṁ soḷasahi koṭṭhāsehi anupubbena kilesappahānaṁ katvā
  arahattapaṭilābho hotī"ti evarūpā nānābhisamayaladdhi uppannā seyyathāpi etarahi
  andhakasabbatthikavādasamitiyabhadrayānikānaṁ, 3- tesaṁ laddhivivecanatthaṁ anupubbābhisamayoti
  pucchā sakavādissa, paṭiññā itarassa. Anupubbena sotāpattimagganti puṭṭho pana
  ekassa maggassa bahubhāvāpattibhayena paṭikkhipati. Dutiyaṁ puṭṭho dukkhadassanādivasena
  paṭijānāti. Tāni vā cattāripi ñāṇāni eko sotāpattimaggoyevāti paṭijānāti,
  phalaṁ pana ekameva icchati, tasmā paṭikkhipati. Sakadāgāmimaggādīsupi eseva nayo.
      [344] Magge diṭṭhe phale ṭhitoti pañhe yasmā dukkhadassanādīhi
  dassanaṁ apariniṭṭhitaṁ, maggadassanena pariniṭṭhitaṁ nāma hoti, tadā so phale
  ṭhitoti saṅkhyaṁ gacchati, tasmā paṭijānāti.

  *  *  *  *  *  *
  Footnote: 1 khuḍha. 25/239/58 2 chaṂa. sesāpīti 3 chaṂa....sabbatthikasammitiYu....
-------------------------------------------------
[page 187]
      [345] Dukkhe diṭṭhe cattāri saccānīti pucchā paravādissa, ekābhisamayavasena
  paṭiññā sakavādissa. Puna dukkhasaccaṁ cattāri saccānīti anuyoge catunnampi
  nānāsabhāvattā paṭikkhepo tasseva.
      Rūpakkhandhe aniccato diṭṭheti pucchā sakavādissa, samuddato ekabindussa
  rase paṭividdhe sesaudakassa paṭivedho viya ekadhamme aniccādito paṭividdhe
  sabbepi paṭividdhā hontīti laddhiyā paṭiññā paravādissa.
      Catūhi ñāṇehīti dukkhe ñāṇādīhi. Aṭṭhahi ñāṇehīti sāvakānaṁ sādhāraṇehi
  saccañāṇehi ceva paṭisambhidāñāṇehi ca. Dvādasahi ñāṇehīti dvādasaṅgapaṭicca-
  samuppādañāṇehi. Catucattālīsāya ñāṇehīti "jarāmaraṇe ñāṇaṁ, jarāmaraṇasamudaye
  ñāṇan"ti evaṁ nidānavagge vuttañāṇehi. Sattasattatiyā ñāṇehīti "jarāmaraṇaṁ
  bhikkhave aniccaṁ saṅkhataṁ paṭiccasamuppannaṁ khayadhammaṁ vayadhammaṁ virāgadhammaṁ
  nirodhadhamman"ti 1- evaṁ tattheva vuttañāṇehi. Sesamettha pālinayeneva veditabbaṁ
  saddhiṁ suttasādhanenāti.
                     Anupubbābhisamayakathāvaṇṇanā niṭṭhitā.
                            -----------
                         10. Vohārakathāvaṇṇanā
      [347] Idāni vohārakathā nāma hoti. Tattha buddho bhagavā lokuttarena
  vohārena voharatīti yesaṁ laddhi seyyathāpi etarahi andhakānaṁ, te sandhāya
  pucchā sakavādissa, laddhivasena paṭiññā paravādissa. Lokuttare sotetiādīni
  tassa ayuttavādībhāvadassanatthaṁ 2- vuttāni. Ayamettha 3- adhippāyo "saddāyatanameva
  te lokuttaraṁ, udāhu sotādīnipī"ti.

  *  *  *  *  *  *
  Footnote: 1 saṁṇi. 16/20/26 2 chaṂa....ḍīpanatthaṁ 3 chaṂa. ayañhettha
-------------------------------------------------
[page 188]
      Hañci buddhassa bhagavato vohāro lokiye sote paṭihaññatīti ettha
  yadi so lokuttare paṭihaññeyya. Lokuttaro siyāti evamattho na gahetabbo.
  Lokiye paṭihaññamānassa pana lokuttaratā nāma natthīti ayametthādhippāyo.
  Lokiyena viññāṇenāti etthāpi lokiyenevāti attho. Itarathā anekantatā
  siyā. Lokuttarañhi lokiyenāpi ñāṇena ñāyati. Evaṁ sabbaṁ yathānurūpato
  veditabbaṁ. Sabbe te maggaṁ bhāventīti pañhesu ye maggaṁ na paṭilabhanti, te
  sandhāya paṭikkhipati. Ye paṭilabhanti, te sandhāya paṭijānāti.
      [351] Sovaṇṇamayāyāti suvaṇṇamayāya. Idaṁ paravādissa udāharaṇaṁ.
      Elaṇḍiyāyāti elaṇḍamayāya. Idaṁ sakavādissa udāharaṇaṁ. Lokiyaṁ voharantassa
  lokiyoti ayampi ekā laddhi. Sā etarahi ekaccānaṁ andhakānaṁ laddhi.
  Sesamettha uttānatthamevāti.
                       Vohārakathāvaṇṇanā niṭṭhitā.
                            -----------
                         11. Nirodhakathāvaṇṇanā
      [353] Idāni nirodhakathā nāma hoti. Tattha yesaṁ appaṭisaṅkhānirodhañca
  paṭisaṅkhānirodhañca dvepi ekato katvā nirodhasaccanti laddhi seyyathāpi
  etarahi mahisāsakānañceva andhakānañca, te sandhāya dve nirodhāti pucchā
  sakavādissa, paṭiññā paravādissa. Dve dukkhanirodhāti pañhesu yasmā dve
  dukkhasaccāni na icchati, tasmā paṭikkhipati. Yasmā dvīhākārehi dukkhaṁ
  nirujjhatīti icchati, tasmā paṭijānāti. Dve nirodhasaccānīti pañhesu dvinnaṁ
  dukkhasaccānaṁ nirodhavasena anicchanto paṭikkhipati. Dvīhākārehi dukkhassa
  nirujjhanato paṭijānāti. Dve tāṇānītiādīsupi eseva nayo.
-------------------------------------------------
[page 189]
      Atthi dvinnaṁ nibbānānantiādīsu pucchāsu uccanīcatādīni apassanto
  paṭikkhipati.
      Appaṭisaṅkhāniruddheti ye paṭisaṅkhāya lokuttarena ñāṇena aniruddhā
  suddhapakatikattā vā uddesaparipucchādīnaṁ vā vasena na samudācaraṇato niruddhāti
  vuccanti, te saṅkhāre. Paṭisaṅkhā nirodhentīti lokuttarañāṇena nirodhenti
  anuppattibhāvaṁ gamenti. Nanu appaṭisaṅkhāniruddhā saṅkhārāti pucchā paravādissa. 1-
  Tattha bhaggānaṁ puna bhañjanato 2- appaṭisaṅkhāniruddhānaṁ vā ariyamagge uppanne
  tathā nirujjhanatova sakavādī accantabhaggataṁ paṭijānāti. Sesamettha uttānatthamevāti.
                        Nirodhakathāvaṇṇanā niṭṭhitā.
                         Dutiyo vaggo samatto.
                            ----------
                             3. Tatiyavagga
                           1. Balakathāvaṇṇanā
      [354] Idāni balakathā nāma hoti. Tattha yesaṁ anuruddhasaṁyutte "imesañca
  panāhaṁ āvuso catunnaṁ satipaṭṭhānānaṁ bhāvitattā bahulīkatattā ṭhānañca ṭhānato
  aṭṭhānañca aṭṭhānato yathābhūtaṁ pajānāmī"tiādīni 3- dasa suttāni ayoniso gahetvā
  "tathāgatabalaṁ sāvakasādhāraṇan"ti laddhi seyyathāpi etarahi andhakānaṁ, te sandhāya
  pucchā sakavādissa, laddhiyaṁ ṭhatvā paṭiññā paravādissa. Tathāgatabalañca nāmetaṁ
  sāvakehi sādhāraṇampi atthi asādhāraṇampi sādhāraṇāsādhāraṇampi. Tattha āsavānaṁ
  khaye ñāṇaṁ sādhāraṇaṁ, indriyaparopariyattiñāṇaṁ asādhāraṇaṁ, sesaṁ sādhāraṇañca
  asādhāraṇañca. Ṭhānāṭhānādīni hi sāvakā padesena jānanti, tathāgatā nippadesena.
  Iti tāni uddesato sādhāraṇāni, na niddesato. Ayampana avisesena sabbampi

  *  *  *  *  *  *
  Footnote: 1 Sī. sakavādissa 2 chaṂa. abhañjanato 3 saṁṂa. 19/913/264
-------------------------------------------------
[page 190]
  Sādhāraṇanti āha. Tamenaṁ tato vivecetuṁ tathāgatabalaṁ sāvakabalanti puna anuyogo
  āraddho. Tattha paṭhamapañhe niddesato sabbākāravisayataṁ sandhāya paṭikkhipati,
  dutiyapañhe uddesato ṭhānāṭhānamattādijānanavasena paṭijānāti. Taññevātiādi-
  pañhesu sabbākārena nānākaraṇatāya 1- abhāvena paṭikkhipati. Pubbayogo ca
  pubbacariyā ca atthato ekaṁ, tathā dhammakkhānañca dhammadesanā ca.
      Indriyaparopariyattipañhe ekadesena sādhāraṇataṁ sandhāya sāvakavisaye
  paṭijānāti.
      [355] Idāni yasmā uddesato ṭhānāṭhānādīni sāvako jānāti, tasmā
  sāvakassa atthajānanaṁ 2- pakāsetvā tena jānanamattasāmaññena tesaṁ
  sāvakasādhāraṇataṁ patiṭṭhāpetuṁ sāvako ṭhānāṭhānaṁ jānātītiādayo paravādipañhā
  honti. Tattha indriyaparopariyattiñāṇaṁ channaṁ asādhāraṇañāṇānaṁ aññataranti na gahitaṁ.
  Āsavakkhayena vā āsavakkhayanti yaṁ tathāgatassa āsavakkhayena saddhiṁ sāvakassa
  āsavakkhayaṁ paṭicca vattabbaṁ siyā nānākaraṇaṁ, taṁ natthi. Vimuttiyā vā vimuttīti 3-
  padepi eseva nayo. Sesamettha uttānatthamevāti. 4-
      [356] Idāni yaṁ sakavādinā "āsavānaṁ khaye ñāṇaṁ sādhāraṇan"ti
  anuññātaṁ, tena saddhiṁ saṁsandetvā sesānampi sādhāraṇabhāvaṁ pucchituṁ puna
  āsavānaṁ khayetiādayo paravādipañhāva honti. Tesaṁ vissajjanena 5- sakavādinā
  āsavakkhaye visesābhāvena taṁ ñāṇaṁ sādhāraṇanti anuññātaṁ. Itaresupi visesābhāvena
  sādhāraṇatā paṭikkhittā. Puna ṭhānāṭhānādīnaṁ āsavakkhayeneva saddhiṁ saṁsandetvā
  asādhāraṇapucchā paravādisseva. Tattha āsavakkhayañāṇe paṭikkhepo sesesupi ca 6-
  paṭiññā sakavādissa. Tato indriyaparopariyattena saddhiṁ saṁsandetvā

  *  *  *  *  *  *
  Footnote: 1 chaṂa. ninnānākaraṇatāya 2 chaṂa. tathā jānanaṁ 3 chaṂa. vimuttinti
  4 chaṂa. iti-saddo na dissati 5 chaṂa. vissajjane 6 chaṂa. sesesu ca
-------------------------------------------------
[page 191]
  Asādhāraṇapucchā paravādissa. Sā saṅkhipitvāva 1- dassitā. Tatrāyaṁ 2- indriya-
  paropariyatte paṭiññā sesesu ca paṭikkhepo sakavādissa. Tato ṭhānāṭhānādīhi saddhiṁ
  saṁsandetvā indriyaparopariyattassa sādhāraṇapucchā paravādissa. Sāpi saṅkhipitvāva
  dassitā. Tattha indriyaparopariyatte paṭikkhepo sesesu ca paṭiññā sakavādissāti.
                         Balakathāvaṇṇanā niṭṭhitā.
                           ------------
                         2. Ariyantikathāvaṇṇanā
      [357] Idāni ariyantikathā nāma hoti. Tattha yesaṁ "na kevalaṁ āsavakkhayañāṇameva
  ariyaṁ, athakho purimānipi nava balāni ariyāniyevā"ti 3- laddhi seyyathāpi
  etarahi andhakānaṁ, te sandhāya ariyanti pucchā sakavādissa, paṭiññā itarassa.
  Puna yadidaṁ ariyamaggādīsu 4- tena aññatarena bhavitabbanti maggādivasena pucchā
  sakavādissa, paṭikkhepo itarassa.
      Puna suññatārammaṇādivasena pucchā sakavādissa. Tattha dve suññatā
  sattasuññatā ca saṅkhārasuññatā ca. Sattasuññatā nāma diṭṭhiyā parikappitabbena 5-
  sattena suññā pañcakkhandhā. Saṅkhārasuññatā nāma sabbasaṅkhārehi suññaṁ vivittaṁ
  nissaṭaṁ nibbānaṁ. Tattha paravādī nibbānārammaṇataṁ sandhāya paṭikkhipati,
  saṅkhārārammaṇataṁ sandhāya paṭijānāti. Manasi karotīti puṭṭhopi nibbānameva sandhāya
  paṭikkhipati, saṅkhāre sandhāya paṭijānāti. Tato sakavādinā "ṭhānāṭhānādimanasikāro
  saṅkhārārammaṇo, suññatamanasikāro nibbānārammaṇo"ti imaṁ nayaṁ gahetvā "dvinnaṁ
  phassānaṁ dvinnaṁ cittānaṁ samodhānaṁ hotī"ti puṭṭho lesokāsaṁ alabhanto paṭikkhipati.

  *  *  *  *  *  *
  Footnote: 1 chaṂa. va-saddo natthi 2 chaṂa. tathāpi 3 chaṂa. ariyānicceva
  4 chaṂa. puna yadi taṁ ariyaṁ, maggādīsu 5 chaṂa. parikappitena
-------------------------------------------------
[page 192]
  Animittāpaṇihitesupi eseva nayo. Sattanimittābhāvato hi khandhā animittā,
  saṅkhāranimittābhāvato nibbānaṁ. Ekadhammasmimpi āropetvā ṭhapetabbasaṅkhātena
  ca paṇihitabbaṭṭhena 1- paṇidhīti saṅkhagatena 2- sattapaṇidhinā 3- appaṇihitā khandhā,
  taṇhāpaṇidhinā vā taṇhāya vā ārammaṇabhūtena sabbasaṅkhārapaṇidhinā appaṇihitaṁ
  nibbānaṁ. Tasmā idhāpi paṭikkhepo ca paṭiññā ca purimanayeneva veditabbā.
      [358] Tato "yathā satipaṭṭhānādayo lokuttaradhammā ariyā ceva
  suññatādiārammaṇā ca, kinte evaṁ ṭhānāṭhānañāṇan"ti anulomapaṭilomapucchā honti.
  Tattha sabbāpi paṭiññā sabbe ca paṭikkhepā paravādisseva. Imināva upāyena
  sesañāṇesupi pucchāvissajjanaṁ veditabbaṁ. Pāliyampana sesāni saṅkhipitvā avasāne
  cutūpapātañāṇameva vibhattaṁ. Tato paraṁ sakasamayepi "ariyan"ti siddhena āsavānaṁ
  khayañāṇena saddhiṁ saṁsandetvā sesañāṇānaṁ anulomato ca paṭilomato ca
  ariyabhāvapucchā honti. Tā sabbā paravādissa, paṭiññā ca paṭikkhepo ca sakavādissa.
  Te uttānatthāyeva. Pāliyaṁ panettha paṭhamanayeneva 4- dassetvā satta ñāṇāni
  saṅkhittānīti.
                       Ariyantikathāvaṇṇanā niṭṭhitā.
                           -------------
                          3. Vimuttikathāvaṇṇanā
      [363] Idāni vimuttikathā nāma hoti. Tattha yesaṁ "vītarāgacittānaṁ
  vimuttippayojanaṁ nāma natthi. Yathā pana malīnaṁ vatthaṁ dhoviyamānaṁ malā vimuccati,
  evaṁ sarāgaṁ cittaṁ rāgato vimuccatī"ti laddhi seyyathāpi etarahi andhakānaṁ,

  *  *  *  *  *  *
  Footnote: 1 chaṂa. paṇidahitabbaṭṭhena 2 chaṂa. paṇihitasaṅkhaṁ gatena
  3 Sī.,Ma. sattapaṇidhinā ca 4 chaṂa. paṭhamanavamāneva
-------------------------------------------------
[page 193]
  Te sandhāya sarāganti pucchā sakavādissa, paṭiññā itarassa. Tato rāgasahagatantiādinā
  nayena puṭṭho taṁ 1- maggakkhaṇe cittaṁ vimuccati nāma, tadā ca evarūpaṁ cittaṁ
  natthīti paṭikkhipati.
      Saphassantiādinā nayena puṭṭhopi yathā phasso ca cittañca ubho rāgato
  vimuccanti, evaṁ rāgassa vimuttiṁ apassamāno paṭikkhipati. Sadosādīsvapi imināva
  upāyena attho veditabboti. 2-
                     Vimuttikathāvaṇṇanā niṭṭhitā.
                         -----------
                    4. Vimuccamānakathāvaṇṇanā
      [366] Idāni vimuccamānakathā nāma hoti. Tattha yesaṁ "jhānena
  vikkhambhanavimuttiyā vimuttaṁ cittaṁ, 3- maggakkhaṇe samucchedavimuttiyā
  vimuccamānaṁ nāma hotī"ti laddhi, te sandhāya vimuttaṁ vimuccamānanti pucchā
  sakavādissa, paṭiññā itarassa.
      Puna ekadesanti pucchā sakavādissa. Tattha ekadesanti bhāvanapuṁsakaṁ. Yathā
  vimuttaṁ ekadesena vā ekadese vā avimuttaṁ hoti, kiṁ evaṁ ekadesaṁ
  vimuttaṁ, ekadesaṁ avimuttanti pucchati. Kiṁkāraṇā evaṁ pucchatīti. "vimuttaṁ
  Vimuccamānan"ti vippakatabhāvena vuttattā. Yathā hi kariyamānā kaṭādayo vippakatattā
  ekadesena katā ekadesena akatā honti, tathā idampi ekadesaṁ vimuttaṁ
  ekadesaṁ avimuttanti āpajjati. Tato paravādī kaṭādīnaṁ viya cittassa ekadesābhāvā
  paṭhamapañhe paṭikkhipitvā dutiye vimuccamānassa apariniṭṭhitavimuttitāya paṭijānāti.
  Lokiyajjhānakkhaṇaṁ vā sandhāya paṭikkhipati. Na hi taṁ tadā samucchedavimuttiyā
  vimuccamānaṁ. Lokuttarajjhānakkhaṇaṁ sandhāya paṭijānāti. Tañhi tadā

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. veditabbo 3 chaṂa. ayaṁ pāṭho na dissati
-------------------------------------------------
[page 194]
  Samucchedavimuttiyā vimuttekadesena vimuccamānanti tassa laddhi. Tato sakavādī "yadi
  te ekameva cittaṁ ekadesaṁ vimuttaṁ ekadesaṁ avimuttaṁ, evaṁ sante yo ekeneva 1-
  cittena sotāpanno hoti, sopi tena 2- ekadesaṁ sotāpanno, ekadesaṁ na
  sotāpanno āpajjatī"ti codanatthaṁ ekadesaṁ sotāpannotiādimāha. Itaro taṁ
  vidhānaṁ apassanto paṭikkhipati. Sesavāresupi eseva nayo.
      Uppādakkhaṇapañhe yadi ekameva cittaṁ vimuttañca vimuccamānañca, ekasmiṁ
  khaṇe vimuttaṁ ekasmiṁ vimuccamānaṁ āpajjati. Kinte evarūpaṁ cittanti attho.
      [367] Suttasādhane paṭhamasuttaṁ paravādissa. Tatrassāyamadhippāyo:-
  vimuccatīti vippakataniddeso, tasmā yaṁ tassa yogino evaṁ jānato evaṁ
  passato etehi āsavehi cittaṁ vimuccati, taṁ vimuccamānaṁ nāma hotīti. Dutiyasuttaṁ
  sakavādissa. Tatrassāyamadhippāyo:- yadi te vimuccatīti vacanato vimuttaṁ vimuccamānaṁ,
  idha vimuccatīti vacanābhāvato vimuttameva siyā, na vimuccamānanti.
      Idāni "yathā te vippakatavimuttitāya vimuccamānaṁ, kiṁ evaṁ vippakatarāgāditāya
  rajjamānādīnipi atthī"ti codanatthaṁ puna atthi cittantiādi āraddhaṁ. Paravādināpi
  tathārūpaṁ cittaṁ apassantena sabbaṁ paṭikkhittaṁ. Atha naṁ sakavādī "dveyeva
  koṭiyo, tatiyā natthī"ti anubodhento nanu rattañceva arattañcātiādimāha.
  Tassattho:- nanu bhadramukha rāgasampayuttaṁ cittaṁ rattaṁ, vippayuttaṁ arattanti
  dveyeva koṭiyo, rajjamānaṁ nāma tatiyā koṭi natthīti. Duṭṭhādīsu eseva nayo.
  Atha naṁ āmantāti paṭijānitvā cittavimuttipakkhepi 3- dveyeva koṭiyo dassetuṁ
  hañci rattañcevātiādimāha. Tassattho:- yadi etā dve koṭiyo sampaṭicchasi,
  avimuttañceva vimuttañcāti imānipi 4- sampaṭiccha. Kilesasampayuttañhi cittaṁ

  *  *  *  *  *  *
  Footnote: 1 Sī.,Ma. ekadeseneva 2 chaṂa. te
  3 chaṂa. ṭhitaṁ vimuttipakkhepi 4 chaṂa. imāpi
-------------------------------------------------
[page 195]
  Avimuttaṁ, vippayuttaṁ vimuttaṁ. Vimuccamānaṁ nāmāti paramatthato tatiyā koṭi
  natthīti.
                      Vimuccamānakathāvaṇṇanā niṭṭhitā.
                           ------------
                         5. Aṭṭhamakakathāvaṇṇanā
      [368] Idāni aṭṭhamakakathā nāma hoti. Tattha yesaṁ anulomagotrabhūmaggakkhaṇe
  kilesānaṁ samudācārābhāvato aṭṭhamakassa sotāpattimaggaṭṭhapuggalassa
  dve pariyuṭṭhānā pahīnāti laddhi seyyathāpi etarahi andhakānañceva samitiyānañca,
  tesaṁ aññataraṁ sandhāya pucchā sakavādissa. Maggakkhaṇato paṭṭhāya diṭṭhiyā
  anuppattiṁ sandhāya paṭiññā itarassa. Tato yasmā diṭṭhi nāmesā sotāpannassa
  pahīnā, na maggaṭṭhassa, tasmā aṭṭhamako puggalo sotāpannoti anuyogo
  sakavādissa. Vicikicchāpañhepi eseva nayo. Anusayapañhe pariyuṭṭhānato añño
  anusayoti tesaṁ laddhi, tasmā "na hevan"ti paṭikkhittaṁ.
      Sīlabbataparāmāsapañhepi sīlabbataparāmāsapariyuṭṭhānanti vohāraṁ na passati,
  tasmā paṭikkhipati. Pariyuṭṭhānamevassa pahīnanti laddhi.
      [369] Maggo bhāvitoti pañhe tasmiṁ khaṇe bhāveti, na bhāvito.
  Tasmā paṭikkhipati. Amaggenātiādianuyoge paṭhamamaggeneva pahīnabhāvaṁ 1- sandhāya
  paṭikkhipati. Yadi hi amaggena pahiyyetha, gotrabhūpuggalādīnampi 2- pahiyyethāti
  3- tassa laddhi. 3- Uppajjissatīti pucchā paravādissa, vissajjanaṁ sakavādissa.
  Sesaṁ sabbattha uttānatthamevāti.
                       Aṭṭhamakakathāvaṇṇanā niṭṭhitā.
                            ----------

  *  *  *  *  *  *
  Footnote: 1 Sī.,Ma. pahānabhāvaṁ 2 Ma. gotrabhūpuggalānampi 3-3 chaṂa. āpajjanato
-------------------------------------------------
[page 196]
                     6. Aṭṭhamakassa indriyakathāvaṇṇanā
      [371] Idāni aṭṭhamakassa indriyakathā nāma hoti. Tattha yesaṁ
  "aṭṭhamako puggalo 1- maggakkhaṇe indriyāni paṭilabhati nāma, no cassa
  paṭiladdhāni hontī"ti laddhi seyyathāpi etarahi andhakānaṁ, te sandhāya
  natthi saddhindriyanti pucchā sakavādissa, paṭiññā itarassa, natthi saddhāti
  puṭṭho pana saddhindriyato saddhāya nānattaṁ sallakkhetvā paṭikkhipati. Sesesupi
  eseva nayo. Yathā pana yassa atthi mano, tassa manindriyampi atthi, evaṁ
  yassa saddhādayo atthi, tassa atthi saddhindriyādīnipīti dīpanatthaṁ atthi mano
  atthi manindriyantiādi āraddhaṁ. Taṁ sabbaṁ uttānatthameva saddhiṁ suttasādhanenāti.
                   Aṭṭhamakassa indriyakathāvaṇṇanā niṭṭhitā.
                           ------------
                         7. Dibbacakkhukathāvaṇṇanā
      [373] Idāni dibbacakkhukathā nāma hoti. Tattha yesaṁ catutthajjhāna-
  dhammūpatthaddhaṁ maṁsacakkhumeva dibbacakkhu nāma hotīti laddhi seyyathāpi etarahi
  andhakānañceva samitiyānañca, te sandhāya maṁsacakkhunti pucchā sakavādissa,
  paṭiññā itarassa.
      Puna "maṁsacakkhuṁ dibbacakkhuṁ, dibbacakkhuṁ maṁsacakkhun"ti 2- puṭṭho tammattameva
  taṁ na hotīti paṭikkhipati. Yādisantiādipucchāsupi ubhinnaṁ ekasabhāvābhāveneva
  paṭikkhipati.
      Visayotiādīsupi 3- ubhinnampi rūpāyatanameva visayo, maṁsacakkhu pana
  āpāthagatameva 4- passati, itaraṁ anāpāthagataṁ 5- tiropabbatādigatampi. Dibbacakkhussa

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. maṁsacakkhu dibbacakkhu, dibbacakkhu maṁsacakkhūti
  3 chaṂa. pi-saddo na dissati 4 Sī. āpātagatameva 5 Sī. anāpātagataṁ
-------------------------------------------------
[page 197]
  Ca atisukhumampi rūpaṁ gocaro, na tādisaṁ itarassāti evametesaṁ ānubhāvagocarā
  asadisā.
      Upādinnaṁ hutvā anupādinnaṁ hotīti puṭṭho yasmā maṁsacakkhu upādinnaṁ,
  dibbacakkhu anupādinnaṁ, na ca maṁsacakkhumeva dibbacakkhunti 1- icchati, tasmā
  paṭikkhipati. Dutiyaṁ puṭṭho yasmā "maṁsacakkhussa uppādo, maggo dibbassa
  cakkhuno"ti vacanaṁ nissāya maṁsacakkhupaccayā dibbacakkhu uppajjati, tañca
  rūpāvacarikānaṁ catunnaṁ mahābhūtānaṁ pasādoti icchati, tasmā paṭijānāti.
  Kāmāvacaraṁ hutvāti puṭṭhopi yasmā na maṁsacakkhumeva dibbacakkhunti 1- icchati,
  tasmā paṭikkhipati. Dutiyaṁ puṭṭho rūpāvacarajjhānapaccayena uppannattā rūpāvacaraṁ
  nāma jātanti paṭijānāti.
      Rūpāvacaraṁ hutvā arūpāvacaranti puṭṭhopi tato paraṁ bhāvanāya arūpāvacarakkhaṇe
  rūpāvacaracittassa abhāvā paṭikkhipati, dutiyaṁ puṭṭho arūpāvacarikānaṁ catunnaṁ
  mahābhūtānaṁ pasādo hutvā uppajjatīti laddhiyā paṭijānāti. Apariyāpannabhāvaṁ
  panassa na icchati, tasmā paṭikkhipatiyeva.
      [374] Dibbacakkhuṁ dhammupatthaddhanti kāmāvacaradhammena upatthambhitaṁ hutvā.
  Puna dhammupatthaddhanti lokuttaradhammena upatthaddhaṁ. Dveva cakkhūnīti puṭṭho
  kiñcāpi dibbacakkhuno dhammupatthaddhassa paññācakkhubhāvaṁ na icchati, paññācakkhussa
  pana atthitāya paṭikkhipati. Puna puṭṭho maṁsacakkhu dhammupatthaddhaṁ dibbacakkhu hotīti
  laddhivasena paṭijānāti. Sesamettha uttānatthamevāti.
                       Dibbacakkhukathāvaṇṇanā niṭṭhitā.
                            ----------

  *  *  *  *  *  *
  Footnote: 1 chaṂa. dibbacakkhūti
-------------------------------------------------
[page 198]
                         8. Dibbasotakathāvaṇṇanā
      [375] Idāni dibbasotakathā nāma hoti. Tattha ekaṁyeva sotanti puṭṭho
  dvinnaṁ atthitāya paṭikkhipati. Puna puṭṭho yasmā tadeva dhammupatthaddhaṁ dibbasotaṁ
  nāma hoti, tasmā paṭijānāti. Sesaṁ heṭṭhā vuttanayamevāti.
                       Dibbasotakathāvaṇṇanā niṭṭhitā.
                           ------------
                      9. Yathākammūpagatañāṇakathāvaṇṇanā
      [377] Idāni yathākammūpagatañāṇakathā nāma hoti. Tattha yesaṁ "iti
  dibbena cakkhunā visuddhena .pe. Yathākammūpage satte pajānātī"ti 1- suttaṁ
  ayoniso gahetvā yathākammūpagañāṇameva dibbacakkhunti laddhi, te sandhāya pucchā
  sakavādissa, paṭiññā itarassa. Puna yathākammūpagatañca manasi karotīti puṭṭho
  ekacittassa ārammaṇadvayābhāvā paṭikkhipati. Dutiyaṁ puṭṭho nānācittavasena
  paṭijānāti. Puna lesokāsaṁ adatvā dvinnaṁ phassānanti puṭṭho paṭikkhipati. Iti
  yathā iminā yathākammūpagatapadena, evameva ime vata bhonto sattātiādipadehipi
  saddhiṁ yojanāsu attho veditabbo.
      [378] Āyasmā sāriputto yathākammūpagataṁ ñāṇaṁ jānātīti idaṁ sakavādī
  yasmā thero appicchatāya abhiññāñāṇāni na valañjetīti ekacce na jānanti,
  tāni panassa neva atthīti maññanti, tasmā taṁ "dibbacakkhuno alābhī thero"ti
  maññamānaṁ pucchati. Teneva kāraṇena "atthāyasmato sāriputtassa dibbacakkhū"ti
  parato puṭṭho paṭikkhipati. Dutiyaṁ puṭṭho yaṅkiñci sāvakena pattabbaṁ, sabbantaṁ
  therena anuppattanti paṭijānāti. Idānissa vikkhepaṁ karonto sakavādī nanu āyasmā

  *  *  *  *  *  *
  Footnote: 1 dī.Sī. 9/246/83, khu.paṭi. 31/257/169 (syā)
-------------------------------------------------
[page 199]
  Sāriputtotiādimāha. Imañhi gāthaṁ thero valañjanapaṇidhiyāeva abhāvena āha, na
  abhiññāñāṇānaṁ 1- abhāvena. Paravādī pana abhāvenevāti atthaṁ sallakkheti. Tasmā
  tassa laddhiyā therassa yathākammūpagatañāṇameva atthi, no dibbacakkhu. Tena vuttaṁ
  "tena hi na vattabbaṁ yathākammūpagatañāṇaṁ dibbacakkhū"ti.
                    Yathākammūpagatañāṇakathāvaṇṇanā niṭṭhitā.
                            ----------
                          10. Saṁvarakathāvaṇṇanā
      [379] Idāni saṁvarakathā nāma hoti. Tattha yesaṁ tāvatiṁse deve upādāya
  taduttari 2- devesu yasmā te pañca verāni na samācaranti, tasmā saṁvaro atthīti
  laddhi, te sandhāya pucchā sakavādissa, verasamudācāraṁ apassato paṭiññā itarassa.
  Tato yasmā saṁvaro nāma saṁvaritabbe asaṁvare sati hoti, tasmā asaṁvarapucchā
  sakavādissa, devesu pāṇātipātādīnaṁ abhāvena pana 3- paṭikkhepo itarassa.
      Atthi manussesūtiādi saṁvare sati asaṁvarassa asaṁvare ca satisaṁvarassa
  pavattidassanatthaṁ vuttaṁ.
      [380] Pāṇātipātā veramaṇītiādipañhesu pāṇātipātādīnaṁ asamācaraṇavasena
  paṭiññā, pāṇātipātādīnaṁ natthitāya paṭikkhepo veditabbo. Paṭilomapañhā
  uttānatthāyeva.
      Avasāne natthi devesu saṁvaroti pañhe pāṇātipātādīni katvā puna tato
  saṁvarābhāvaṁ sandhāya paṭiññā sakavādissa. Tato chalavasena yadi saṁvaro natthi, sabbe
  devā pāṇātipātinotiādipucchā paravādissa. Devānaṁ verasamudācārassa abhāvena

  *  *  *  *  *  *
  Footnote: 1 chaṂa. abhiññāñāṇassa 2 chaṂa. tatuttari 3 chaṂa. ayaṁ saddo na dissati
-------------------------------------------------
[page 200]
  Paṭikkhepo sakavādissa. Na hevanti vacanamattaṁ gahetvā laddhipatiṭṭhāpanaṁ paravādissa.
  Evaṁ patiṭṭhitā pana laddhi appatiṭṭhitāva hotīti.
                        Saṁvarakathāvaṇṇanā niṭṭhitā.
                            -----------
                         11. Asaññakathāvaṇṇanā
      [381] Idāni asaññakathā nāma hoti. Tattha yesaṁ "saṅkhārapaccayā
  viññāṇan"ti vacanato vinā viññāṇena paṭisandhi nāma natthi. "saññuppādā
  Ca pana te devā tamhā kāyā pavattantī"ti 1- vacanato asaññasattānampi
  cutipaṭisandhikkhaṇe saññā atthīti laddhi seyyathāpi etarahi andhakānaṁ, te sandhāya
  pucchā sakavādissa, paṭiññā itarassa. Tato naṁ sakavādī "kinte taṁ ṭhānaṁ
  saññābhavo"tiādīhi codetuṁ saññābhavo saññāgatītiādimāha. Taṁ sabbaṁ tato
  parañca pālinayeneva veditabbanti.
                        Asaññakathāvaṇṇanā niṭṭhitā.
                            ----------
                   12. Nevasaññānāsaññāyatanakathāvaṇṇanā
      [384] Idāni nevasaññānāsaññāyatanakathā nāma hoti. Tattha yesaṁ
  "nevasaññānāsaññāyatanan"ti vacanato na vattabbaṁ "tasmiṁ bhave saññā atthī"ti
  laddhi seyyathāpi etarahi andhakānaṁ, te sandhāya pucchā sakavādissa, paṭiññā
  itarassa. Sesamettha sabbaṁ pālinayeneva veditabbanti.
                  Nevasaññānāsaññāyatanakathāvaṇṇanā niṭṭhitā.
                         Tatiyo vaggo samatto.
                            -----------

  *  *  *  *  *  *
  Footnote: 1 chaṂa. cavantīti
-------------------------------------------------
[page 201]
                            4. Catutthavagga
                       1. Gihissārahātikathāvaṇṇanā
      [387] Idāni gihissa arahātikathā nāma hoti. Tattha yesaṁ yasakulaputtādīnaṁ
  gihibyañjane ṭhitānaṁ arahattuppattiṁ 1- disvā "gihi assa arahā"ti laddhi
  seyyathāpi etarahi uttarāpathakānaṁ, te sandhāya pucchā sakavādissa. Tattha gihissāti
  yo gihisaññojanasampayuttatāya gihi, so arahaṁ assāti attho. Paravādī pana adhippāyaṁ
  asallakkhetvā gihibyañjanamattameva passanto paṭijānāti. Idānissa "gihi nāma
  gihisaññojanena hoti, na byañjanamattena. Yathāha bhagavā:-
                  `alaṅkato cepi samaṁ careyya
                   santo danto niyato brahmacārī
                   sabbesu bhūtesu nidhāya daṇḍaṁ
                   so brāhmaṇo so samaṇo sa bhikkhū"ti 2-
  imaṁ nayaṁ dassetuṁ atthi arahatotiādi āraddhaṁ. Taṁ sabbaṁ uttānatthamevāti.
                     Gihissārahātikathāvaṇṇanā niṭṭhitā.
                            ----------
                         2. Upapattikathāvaṇṇanā
      [388] Idāni upapattikathā nāma hoti. Tattha yesaṁ "opapātiko hoti
  tattha parinibbāyī"tiādīni 3- vacanāni ayoniso gahetvā suddhāvāsesu 4- upapanno
  saha upapattiyā arahā hotīti laddhi, 4- "yesaṁ vā 5- upahaccaparinibbāyī"ti padaṁ
  parivattetvā "upapajjaparinibbāyī"ti pariyāpuṇantānaṁ saha upapattiyā arahā

  *  *  *  *  *  *
  Footnote: 1 chaṂa. arahattappattiṁ 2 khuḍha. 25/142/42 3 abhi. 36/35/123
  4-4 chaṂa. upapattiyā arahāti laddhi 5 Sī.,Ma. ayaṁ saddo na dissati
-------------------------------------------------
[page 202]
  Hotīti laddhi seyyathāpi etarahi uttarāpathakānaṁ, te sandhāya pucchā sakavādissa,
  paṭiññā itarassa, tattha yasmā upapatticittaṁ nāma lokiyaṁ, tena sotāpannādayopi
  na honti, pageva arahā, tasmā tassa imaṁ nayaṁ dassetuṁ saha upapattiyā
  sotāpannotiādi āraddhaṁ.
      [389] Sāriputtotiādi imesu mahātheresu ko ekopi saha upapattiyā
  arahā nāmāti codanatthaṁ vuttaṁ.
      [390] Upapattesiyenāti paṭisandhicittena. Tañhi upapattiṁ esati gavesati,
  tasmā upapattesiyanti vuccati. Sesamettha uttānatthamevāti.
                       Upapattikathāvaṇṇanā niṭṭhitā.
                            -----------
                         3. Anāsavakathāvaṇṇanā
      [391] Idāni anāsavakathā nāma hoti. Tattha ye dhammā anāsavassa
  arahato, sabbe te anāsavāti yesaṁ laddhi seyyathāpi etarahi uttarāpathakānaṁ,
  te sandhāya arahatoti pucchā sakavādissa, paṭiññā itarassa. Atha naṁ anāsavā
  nāma maggādayo, kiṁ tassa teyeva uppajjantīti codanatthaṁ maggo phalantiādi
  āraddhaṁ. Cakkhuṁ 1- anāsavanti puṭṭho tassa sāsavattā paṭikkhipati. Dutiyaṁ puṭṭho
  anāsavassetanti paṭijānāti.
      [392] Cīvarapañhe ekova dhammo anāsavo ca sāsavo ca hotīti tassa 2-
  lakkhaṇavirodhabhayā paṭikkhipati. Dutiyaṁ puṭṭho anāsavassa hutvā sāsavassa hotīti
  paṭijānāti. Taññeva anāsavanti pañhadvayepi eseva nayo. Sakavādī pana

  *  *  *  *  *  *
  Footnote: 1 chaṂa. cakkhu 2 chaṂa. ayaṁ pāṭho na dissati
-------------------------------------------------
[page 203]
  Taññevāti anuññātattā "maggo anāsavo hutvā"tiādīhi codeti. Iminā
  upāyena sabbattha attho veditabboti.
                       Anāsavakathāvaṇṇanā niṭṭhitā.
                             ---------
                        4. Samannāgatakathāvaṇṇanā
      [393] Idāni samannāgatakathā nāma hoti. Tattha dve samannāgamā
  paccuppannakkhaṇe samaṅgībhāvasamannāgamo ca rūpāvacarādīsu aññatarabhūmippattito
  paṭilābhasamannāgamo ca. So yāva adhigatavisesā na parihāyati, tāvadeva labbhati.
  Yesaṁ pana ṭhapetvā ime dve samannāgame añño pattidhammavasena 1- eko
  samannāgamo nāma hotīti laddhi seyyathāpi etarahi uttarāpathakānaṁ, tesaṁ
  pattidhammo nāma koci natthīti anubodhanatthaṁ arahā catūhi phalehi samannāgatoti pucchā
  sakavādissa, pattiṁ sandhāya paṭiññā itarassa. Athassa "yadi te arahā catūhi
  khandhehi viya catūhi phalehi samannāgato, evaṁ sante ye catūsu phalesu cattāro
  phassādayo, tehi te arahato samannāgatatā pāpuṇātī"ti codanatthaṁ arahā catūhi
  phassehītiādi āraddhaṁ. Taṁ sabbaṁ paravādinā ekakkhaṇe catunnaṁ phassādīnaṁ abhāvā
  paṭikkhittaṁ. Anāgāmipañhesupi 2- eseva nayo.
      [395] Sotāpattiphalaṁ vītivattoti na paṭhamajjhānaṁ viya dutiyajjhānalābhī,
  puna anuppattiyā pana vītivattoti pucchati. Sotāpattimaggantiādi yaṁ vītivatto,
  tenassa puna asamannāgamaṁ dassetuṁ āraddhaṁ.
      [396] Tehi ca aparihīnoti pañhe yasmā yathā paccanīkasamudācārena
  lokiyajjhānadhammā parihāyanti, na evaṁ lokuttaRā. Maggena hi ye kilesā

  *  *  *  *  *  *
  Footnote: 1 chaṂa. upapattidhammavasena 2 chaṂa. anāgāmipañhādīsupi
-------------------------------------------------
[page 204]
  Pahīyanti phalena ca paṭippassambhanti, te tathā pahīnāva tathā paṭippassaddhāyeva
  ca honti, tasmā sakavādinā āmantāti paṭiññātaṁ. Svāyamattho parato "arahatā
  cattāro maggā paṭiladdhā"tiādīsu pakāsitoyeva. Sesaṁ uttānatthamevāti.
                      Samannāgatakathāvaṇṇanā niṭṭhitā.
                            ----------
                     5. Upekkhāsamannāgatakathāvaṇṇanā
      [397] Arahā chahi upekkhāhīti kathāyapi imināva nayena attho
  veditabbo. Arahā hi chasu dvāresu upekkhānaṁ uppattibhabbatāya tāhi
  samannāgatoti vuccati, na ekakkhaṇe sabbāsaṁ uppattibhāvenāti.
                   Upekkhāsamannāgatakathāvaṇṇanā niṭṭhitā.
                            -----------
                       6. Bodhiyābuddhotikathāvaṇṇanā
      [398] Idāni bodhiyā buddhotikathā nāma hoti. Tattha bodhīti
  catumaggañāṇassāpi sabbaññutañāṇassāpi adhivacanaṁ. Tasmā yesaṁ yathā odātena
  vaṇṇena odāto, sāmena vaṇṇena sāmo, evaṁ bodhiyā buddhoti laddhi
  seyyathāpi etarahi uttarāpathakānaṁyeva, te sandhāya pucchā ca anuyogo ca
  sakavādissa, paṭiññā ca paṭikkhepo ca itarassa.
      Atītāyāti pañhe tasmiṁ khaṇe abhāvato paṭikkhipati. Dutiyaṁ puṭṭho
  paṭilābhaṁ sandhāya paṭijānāti. Puna kiccavasena puṭṭho kiccābhāvato paṭikkhipati.
  Dutiyaṁ puṭṭho yaṁ tena tāya karaṇīyaṁ kataṁ, tattha sammohābhāvaṁ paṭijānāti.
  Lesokāsaṁ pana adatvā dukkhaṁ parijānātītiādinā nayena puṭṭho tassa kiccassa
  abhāvā paṭikkhipati.
-------------------------------------------------
[page 205]
      Anāgatapañhe tasmiṁ khaṇe maggañāṇassa abhāvā paṭikkhipati. Dutiyaṁ puṭṭho
  "agamā rājagahaṁ buddho"ti 1- anāgatāya bodhiyā buddhabhāvaṁ 2- maññamāno
  paṭijānāti. Bodhikaraṇīyaṁ karotīti puṭṭho tasmiṁ khaṇe kiccābhāvena paṭikkhipati.
  Dutiyaṁ puṭṭho yadi na kareyya, buddhoti na vucceyya. Yasmā avassaṁ karissati,
  tasmā karotiyeva nāmāti paṭijānāti. Puna lesokāsaṁ adatvā puṭṭho paṭikkhipati.
  Paccuppannapañho saddhiṁ saṁsandanāya uttānatthova.
      [399] Tisso bodhiyā ekato katvā puṭṭho sabbaññutañāṇaṁ sandhāya
  tīhipi buddhoti vattabbabhāvato paṭijānāti. Puna tīhīti puṭṭho sabbāsaṁ
  ekakkhaṇe abhāvā paṭikkhipati. Dutiyaṁ puṭṭho atītānāgatapaccuppannassa
  sabbaññutañāṇassa vasena paṭijānāti. Puna lesokāsaṁ adatvā satataṁ samitanti
  puṭṭho paṭikkhipati.
      Na vattabbaṁ bodhiyāti pucchā paravādissa, bodhiyā abhāvakkhaṇe
  abuddhabhāvāpattito paṭiññā sakavādissa. Nanu bodhipaṭilābhāti pañhe pana
  yasmiṁ santāne bodhisaṅkhātaṁ maggañāṇaṁ uppannaṁ, tattha buddhoti sammatisabbhāvato
  paṭiññā tasseva. Tassa adhippāyaṁ ajānitvā hañcīti laddhiṭṭhapanā paravādissa.
  Idānissa asallakkhaṇaṁ pākaṭaṁ kātuṁ bodhipaṭilābhā buddhoti bodhiyā buddhoti
  pucchā sakavādissa. Tassattho "kinte yasmā bodhipaṭilābhā buddho, tasmā
  bodhiyā buddho"ti. Itaro "bodhipaṭilābho nāma bodhiyā uppajjitvā niruddhāyapi
  santāne uppannabhāvoyeva, bodhi nāma maggakkhaṇe ñāṇan"ti imaṁ vibhāgaṁ
  asallakkhentova puna paṭijānāti. Tato sakavādinā bodhipaṭilābhā bodhīti
  puṭṭho vacanokāsaṁ alabhanto paṭikkhipatīti.
                     Bodhiyābuddhotikathāvaṇṇanā niṭṭhitā.
                  Iti imā tissopi kathā uttarāpathakānaṁyeva.
                           ------------

  *  *  *  *  *  *
  Footnote: 1 khu.su. 25/411/413 2 Ma. bodhibhāvaṁ
-------------------------------------------------
[page 206]
                          7. Lakkhaṇakathāvaṇṇanā
      [400] Idāni lakkhaṇakathā nāma hoti. Tattha "yehi samannāgatassa
  mahāpurisassa dveva gatiyo bhavantī"ti 1- imaṁ suttaṁ ayoniso gahetvā
  lakkhaṇasamannāgato bodhisattova hotīti yesaṁ laddhi seyyathāpi etarahi
  uttarāpathakānaṁ, te sandhāya pucchā sakavādissa, paṭiññā itarassa.
      Cakkavattisattoti pañhesu yasmā cakkavattī sattopi ca bodhisattopi,
  tasmā abodhisattaṁ sandhāya paṭikkhipati. Bodhisattaṁ sandhāya paṭijānāti.
      [402] Dvattiṁsimānīti suttaṁ bodhisattameva sandhāya vuttaṁ. So hi
  pacchime bhave buddho hoti, itaresu cakkavattī, tasmā āgatampi
  anāgatasadisamevāti. 2-
                        Lakkhaṇakathāvaṇṇanā niṭṭhitā.
                           ------------
                       8. Niyāmokkantikathāvaṇṇanā
      [403] Idāni niyāmokkantikathā nāma hoti. Tattha yesaṁ ghaṭikārasutte
  jotipālassa pabbajjaṁ sandhāya "bodhisatto kassapassa bhagavato pāvacane
  okkantaniyāmo caritabrahmacariyo"ti laddhi seyyathāpi etarahi andhakānaṁ, te
  sandhāya bodhisattoti pucchā sakavādissa, laddhiyaṁ ṭhatvā paṭiññā itarassa.
  Tato yasmā niyāmoti vā brahmacariyanti vā ariyamaggassa nāmaṁ, bodhisattānañca
  ṭhapetvā pāramīpūraṇaṁ aññā niyāmokkanti nāma natthi. Yadi bhaveyya, bodhisatto
  sotāpanno sāvako bhaveyya, na cetamevaṁ. Kevalañhi taṁ buddhā attano
  ñāṇabale ṭhatvā "ayaṁ buddho bhavissatī"ti byākaronti, tasmā puna bodhisattoti
  anuyogo sakavādissa. Pacchimabhavaṁ sandhāya paṭikkhepo itarassa. Dutiyapañhe

  *  *  *  *  *  *
  Footnote: 1 dī.Sī. 9/258/88 2 chaṂa. ābhatampi anābhata.....
-------------------------------------------------
[page 207]
  Jotipālakālaṁ sandhāya paṭiññā tasseva. Sāvako hutvātiādīsupi eseva nayo.
  Anussaviyoti anussavena paṭividdhadhammo. Pacchimabhavaṁ sandhāya paṭikkhipitvā
  jotipālakāle anussavaṁ sandhāya paṭijānāti.
      [404] Aññaṁ satthāranti āḷārañca rāmaputtañca sandhāya vuttaṁ.
  Āyasmā ānandotiādi "okkantaniyāmāva sāvakā honti, na itare
  okkantaniyāmā evarūpā hontī"ti dassetuṁ vuttaṁ.
      Sāvako jātiṁ vītivattoti yāya jātiyā sāvako, taṁ vītivatto aññasmiṁ
  bhave asāvako hotīti pucchati, itaro sotāpannādīnaṁ sāvakabhāvato 1- paṭikkhipati.
  Sesamettha uttānatthamevāti.
                     Niyāmokkantikathāvaṇṇanā niṭṭhitā.
                            -----------
                      9. Aparāpisamannāgatakathāvaṇṇanā
      [406] Idāni aparāpi samannāgatakathā nāma hoti. Tattha yesaṁ
  "catutthamaggaṭṭho puggalo pattidhammavasena tīhi phalehi samannāgato"ti laddhi
  seyyathāpi etarahi andhakānaṁ, te sandhāya pucchā sakavādissa, paṭiññā itarassa.
  Sesamettha heṭṭhā catūhi phalehi samannāgatakathāya vuttanayeneva veditabbanti.
                    Aparāpisamannāgatakathāvaṇṇanā niṭṭhitā.
                           -------------
                    10. Sabbasaññojanappahānakathāvaṇṇanā
      [413] Idāni sabbasaññojanappahānakathā nāma hoti. Tattha yesaṁ
  "nippariyāyeneva sabbasaññojanappahānaṁ arahattan"ti laddhi seyyathāpi etarahi

  *  *  *  *  *  *
  Footnote: 1 chaṂa. sotāpannādisāvakabhāvato
-------------------------------------------------
[page 208]
  Andhakānaṁ, te sandhāya pucchā sakavādissa, paṭiññā itarassa. Puna sabbe
  saññojanāti puṭṭho heṭṭhā vuttamaggattayena pahīnaṁ 1- sandhāya paṭikkhipati.
  Dutiyaṁ puṭṭho tena maggena appahīnassa abhāvā paṭijānāti. Sakkāyadiṭṭhiādīsupi
  paṭhamamaggena pahīnabhāvaṁ sandhāya paṭikkhipati, catutthamaggena anavasesappahānaṁ
  sandhāya paṭijānāti. Eseva nayo sabbatthāti.
                   Sabbasaññojanappahānakathāvaṇṇanā niṭṭhitā.
                         Catuttho vaggo samatto.
                            -----------
                            5. Pañcamavagga
                          1. Vimuttikathāvaṇṇanā
      [418] Idāni vimuttikathā nāma hoti. Tattha vipassanā, maggo, phalaṁ,
  paccavekkhaṇañāṇanti 2- catunnaṁ ñāṇānaṁ vimuttiñāṇanti nāmaṁ. Tesu vipassanāñāṇaṁ
  niccanimittārammaṇādīhi vā 3- vimuttattā tadaṅgavimuttibhāvena vā vimuttattā
  vimuttiñāṇaṁ. Maggo samucchedavimutti, phalaṁ paṭippassaddhivimutti, paccavekkhaṇa-
  ñāṇampana vimuttiṁ jānātīti vimuttiñāṇaṁ. Evaṁ catubbidhe vimuttiñāṇe
  nippariyāyena phalañāṇameva vimuttaṁ, 4- sesāni "vimuttānī"ti vā "avimuttānī"ti
  vā na vattabbāni. Tasmā "idannāma vimuttiñāṇaṁ vimuttan"ti avatvā aviseseneva
  "vimuttiñāṇaṁ vimuttan"ti yesaṁ laddhi seyyathāpi andhakānaṁ, te sandhāya pucchā
  sakavādissa, paṭiññā itarassa. 5- Puna yaṅkiñcīti puṭṭho paccavekkhaṇādīni
  sandhāya paṭikkhipati. Paṭipannassāti puṭṭho maggañāṇassa anāsavataṁ sandhāya

  *  *  *  *  *  *
  Footnote: 1 chaṂa. pahīne 2 chaṂa. paccavekkhaṇanti 3 chaṂa. niccanimittādīhi
  4 chaṂa. vimutti 5 chaṂa. paravādissa
-------------------------------------------------
[page 209]
  Paṭijānāti. Yasmā panetaṁ 1- sotāpannassa phale ṭhitassa ñāṇaṁ na hoti, tasmā
  vimutti 2- nāma na hotīti codanatthaṁ puna sakavādī sotāpannassātiādimāha.
  Iminā upāyena sabbattha attho veditabboti.
                        Vimuttikathāvaṇṇanā niṭṭhitā.
                            ----------
                        2. Asekkhañāṇakathāvaṇṇanā
      [421] Idāni asekkhakathā nāma hoti. Tattha yasmā ānandattherādayo
  sekkhā "uḷāro bhagavā"tiādinā nayena asekkhe jānanti, tasmā "sekkhassa
  asekkhañāṇaṁ atthī"ti yesaṁ laddhi seyyathāpi uttarāpathakānaṁ, te sandhāya pucchā
  sakavādissa, paṭiññā itarassa. Jānāti passatīti idaṁ attanā adhigatassa
  jānanavasena vuttaṁ. Gotrabhunotiādi heṭṭhimāya bhūmiyaṁ ṭhitassa uparūpariñāṇassa
  abhāvadassanatthaṁ vuttaṁ. Nanu āyasmā ānando sekkho "uḷāro bhagavā"ti
  jānātīti paravādī asekkho bhagavāti 3- pavattattā taṁ asekkhañāṇanti icchati,
  na panetaṁ asekkhaṁ, tasmā evaṁ patiṭṭhāpitāpi laddhi appatiṭṭhāpitāva hotīti.
                      Asekkhañāṇakathāvaṇṇanā niṭṭhitā.
                            ----------
                          3. Viparītakathāvaṇṇanā
      [424] Idāni viparītakathā nāma hoti. Tattha "yvāyaṁ paṭhavīkasiṇe
  paṭhavīsaññī samāpajjati, tassa taṁ ñāṇaṁ viparītañāṇan"ti yesaṁ laddhi seyyathāpi
  andhakānaṁ, te sandhāya pucchā sakavādissa, paṭiññā itarassa, paṭhaviṁ nissāya
  uppannanimittañhi na paṭhavīyeva, tatra cāyaṁ paṭhavīsaññiṁ samāpajjati. 4- Tasmā
  viparītaṁ taṁ ñāṇanti 5- ayametassa adhippāyo. Tato sakavādī "lakkhaṇapaṭhavīpi

  *  *  *  *  *  *
  Footnote: 1 chaṂa. yasmā pana taṁ 2 chaṂa. vimuttaṁ 3 chaṂa. asekhe bhagavati
  4 chaṂa. "paṭhaviṁ samāpajjatī"ti pāṭhā na dissanti 5 chaṂa. viparītañāṇanti
-------------------------------------------------
[page 210]
  Sasambhārapaṭhavīpi nimittapaṭhavīpi paṭhavīdevatāpi sabbā paṭhavīyeva, tāsu paṭhavīti
  ñāṇaṁ viparītaṁ na hoti. Anicce niccantiādivipariyeso pana viparītañāṇaṁ nāma,
  kinte idaṁ ettakesu 1- aññataran"ti codetuṁ anicce niccantiādimāha. Itaro
  vipallāsalakkhaṇābhāvaṁ sandhāya paṭikkhipati, paṭhavīnimittaṁ sandhāya paṭijānāti.
      Kusalanti sekkhaputhujjanānaṁ ñāṇaṁ sandhāya vuttaṁ. Atthi arahatoti
  pañhesupi vipallāsalakkhaṇābhāveneva 2- paṭikkhipati, paṭhavīnimittaṁ sandhāya paṭijānāti.
  Sabbeva paṭhavī hotīti 3- sabbantaṁ paṭhavīkasiṇaṁ lakkhaṇapaṭhavīyeva hotīti pucchati.
  Sakavādī tathā abhāvato paṭikkhipati. Nanu paṭhavī atthi, atthi ca koci paṭhaviṁ
  paṭhavito samāpajjatīti pucchā sakavādissa. Tassattho:- nanu nimittapaṭhavī atthi,
  atthi ca koci taṁ paṭhaviṁ paṭhavitoyeva samāpajjati, na āpato vā na tejato
  vāti. Paṭhavī atthītiādi "yaṁ 4- yathā atthi, taṁ tathā samāpajjantassa ñāṇaṁ
  viparītaṁ hoti, nibbānaṁ atthi, tampi samāpajjantassa sabbavipariyesasamugghātanaṁ
  maggañāṇampi te viparītaṁ hotū"ti dassanatthaṁ vuttanti.
                        Viparītakathāvaṇṇanā niṭṭhitā.
                            ----------
                          4. Niyāmakathāvaṇṇanā
      [428-431] Idāni niyāmakathā nāma hoti. Tattha yo puggalo
  sammattaniyāmaṁ okkamissati, taṁ "bhabbo esa dhammaṁ abhisametun"ti yasmā bhagavā
  jānāti, tasmā "aniyatassa puthujjanasseva sato puggalassa niyāmagamanāya ñāṇaṁ
  atthī"ti yesaṁ laddhi seyyathāpi etarahi uttarāpathakānaṁ, te sandhāya aniyatassāti

  *  *  *  *  *  *
  Footnote: 1 chaṂa. etesu 2 chaṂa.....ḷakkhaṇābhāvena
  3 chaṂa. sabbeva pathavīti 4 chaṂa. yadi yaṁ
-------------------------------------------------
[page 211]
  Pucchā sakavādissa. Tattha niyāmagamanāyāti niyāmo vuccati maggo, maggagamanāya
  maggokkamanāyāti attho. Yampanassa ñāṇaṁ disvā bhagavā "bhabbo ayan"ti
  jānāti, taṁ sandhāya paṭiññā paravādissa.
      Athassa sakavādī ayuttavāditaṁ dīpetuṁ niyatassāti viparītānuyogamāha. Tattha
  paṭhamapañhe maggena niyatassa niyāmagamanāya 1- ñāṇaṁ nāma natthīti paṭikkhipati,
  dutiye natthibhāvena paṭijānāti, tatiye aniyatassa natthīti puṭṭhattā laddhivirodhena
  paṭikkhipati. Puna paṭhamapañhameva catutthaṁ katvā niyatassa niyāmagamanādivasena tayo
  pañhā katā. Tesu paṭhame yasmā ādimaggena niyatassa puna tadatthāya ñāṇaṁ
  natthi, tasmā paṭikkhipati. Dutiye natthibhāveneva paṭijānāti. Tatiye laddhivirodhena 2-
  paṭikkhipati. Puna paṭhamapañhaṁ aṭṭhamaṁ katvā aniyatassa aniyāmagamanādivasena tayo
  pañhā katā, tesaṁ attho vuttanayeneva veditabbo. Puna paṭhamapañhameva dvādasamaṁ
  katvā taṁmūlakā atthi niyāmotiādayo pañhā katā. Tattha yasmā niyāmagamanāya
  ñāṇaṁ nāma maggañāṇameva hoti, tasmā taṁ sandhāya atthi niyāmoti
  vuttaṁ. Itaro pana niyāmoti vutte paṭikkhipati, ñāṇanti vutte paṭijānāti.
  Satipaṭṭhānādīsupi eseva nayo. Paccanīkaṁ uttānatthameva. Gotrabhunotiādi yena
  yaṁ appattaṁ, tassa taṁ natthīti dassanatthaṁ vuttaṁ. Bhagavā jānātīti attano
  ñāṇabalena jānāti, na tassa niyāmagamanasabbhāvato. 3- Tasmā iminā kāraṇena
  patiṭṭhitāpissa laddhi appatiṭṭhitāyevāti.
                        Niyāmakathāvaṇṇanā niṭṭhitā.
                           ------------
                        5. Paṭisambhidākathāvaṇṇanā
      [432-433] Idāni paṭisambhidākathā nāma hoti. Tattha yesaṁ "yaṅkiñci
       ariyānaṁ ñāṇaṁ, sabbaṁ lokuttaramevā"ti gahetvā "sabbaṁ ñāṇaṁ paṭisambhidā"ti

  *  *  *  *  *  *
  Footnote: 1 chaṂa. aniyāmagamanāya 2 chaṂa. laddhivirodheneva 3 chaṂa. niyāmagamanañāṇasabbhāvato
-------------------------------------------------
[page 212]
  Laddhi seyyathāpi andhakānaṁ, te sandhāya pucchā sakavādissa, paṭiññā itarassa.
  Sammatiñāṇapañhesu paṭhavīkasiṇasammatiyaṁ samāpattiñāṇaṁ sandhāya paṭikkhipati,
  niruttiñāṇaṁ sandhāya paṭijānāti. Ye keci sammatinti pañhesu 1- puthujjane sandhāya
  paṭikkhipati. Cetopariyāyapañhesu puthujjanassa ñāṇaṁ sandhāya paṭikkhipati, ariyassa
  ñāṇaṁ sandhāya paṭijānāti. Sabbā paññāti pañhesu kasiṇasamāpattipañhaṁ
  sandhāya paṭikkhipati, lokuttaraṁ sandhāya paṭijānāti. Paṭhavīkasiṇasamāpattintiādi
  "yā etesu ettakesu ṭhānesu paññā, kiṁ sabbā sā paṭisambhidā"ti pucchanatthaṁ
  vuttaṁ. Tena hi sabbaṁ ñāṇanti yasmā sabbā lokuttarapaññā paṭisambhidā,
  tasmā sabbanti vacanaṁ sāmaññaphalena 2- saddhiṁ patiṭṭhāpesīti.
                      Paṭisambhidākathāvaṇṇanā niṭṭhitā.
                             ---------
                        6. Sammatiñāṇakathāvaṇṇanā
      [434-435] Idāni sammatiñāṇakathā nāma hoti. Tattha sammatisaccaṁ
  paramatthasaccanti dve saccāni. Ye pana evaṁ vibhāgaṁ akatvā saccanti vacanasāmaññena
  sammatiñāṇampi "saccārammaṇamevā"ti vadanti seyyathāpi andhakānaṁ, 3- te
  ayuttavādinoti tesaṁ vādaṁ visodhanatthaṁ ayaṁ kathā āraddhā. Tattha na vattabbanti
  pucchā paravādissa, paramatthasaccaṁ sandhāya paṭiññā sakavādissa. Sammatisaccamhīti
  sammatiṁ anupaviṭṭhe saccamhi. Paccatte vā bhummavacanaṁ. Sammatisaccanti attho.
  Sammatiñāṇaṁ saccārammaṇaññevāti pucchā sakavādissa, paṭiññā itarassa. Tato
  naṁ "yadi taṁ avisesena saccārammaṇaññeva, tena ñāṇena dukkhapariññādīni
  kareyyā"ti codetuṁ tena ñāṇenātiādimāha.
                      Sammatiñāṇakathāvaṇṇanā niṭṭhitā.
                           ------------

  *  *  *  *  *  *
  Footnote: 1 chaṂa. pañhe 2 Ma. vacanasāmatha ñato chalena 3 cha. andhakā
-------------------------------------------------
[page 213]
                        7. Cittārammaṇakathāvaṇṇanā
      [436-438] Idāni cittārammaṇakathā nāma hoti. Tattha cetopariyāye
  ñāṇanti vacanamattameva gahetvā "taṁ ñāṇaṁ cittārammaṇamevā"ti yesaṁ laddhi
  seyyathāpi etarahi andhakānaṁ, te sandhāya pucchā sakavādissa, paṭiññā itarassa.
  Athassa "yo sarāgādivasena cittaṁ jānāti, tassa rāgādayopi ārammaṇā honti,
  tasmā na vattabbaṁ taṁ cittārammaṇaññevā"ti codanatthaṁ nanu atthi kocītiādi
  āraddhaṁ. Phassārammaṇeti phassasaṅkhāte ārammaṇe. Vedanārammaṇetiādīsupi eseva
  nayo. Puna phassārammaṇe ñāṇaṁ na vattabbanti puṭṭho phassassa phusanalakkhaṇaṁ
  manasikaroto phassārammaṇaṁ 1- hotīti paṭijānāti. Kimpanetaṁ phassapariyāye ñāṇanti
  puṭṭho pana tādisassa suttapadassa abhāvā paṭikkhipati. Vedanādīsupi eseva nayo.
  Idāni yaṁ nissāya laddhi, tadeva dassetvā laddhiṁ patiṭṭhāpetuṁ nanu cetopariyāye
  ñāṇantiādimāha. Sā panesā vacanamattābhinivesena patiṭṭhāpitāpi appatiṭṭhāpitāva
  hotīti.
                      Cittārammaṇakathāvaṇṇanā niṭṭhitā.
                          --------------
                        8. Anāgatañāṇakathāvaṇṇanā
      [439-440] Idāni anāgatañāṇakathā nāma hoti. Tattha anāgataṁ nāma
  antarampi atthi anantarampi. Tesu anantare ekanteneva ñāṇaṁ natthi. Yathā ca
  anantare, tathā ekavīthiekajavanapariyāpannepi. Tattha ye sabbasmimpi anāgatañāṇaṁ
  icchanti seyyathāpi andhakānaṁ, 2- te sandhāya pucchā sakavādissa, paṭiññā itarassa.
  Atha naṁ "yante anāgate ñāṇaṁ, kintena anantarānāgataṁ mūlādivasena jānātī"ti
  codetuṁ anāgataṁ mūlatotiādimāha. Tattha mūlatotiādīni sabbāni kāraṇavevacanāneva.

  *  *  *  *  *  *
  Footnote: 1 chaṂa. phassovārammaṇaṁ 2 cha. andhakā
-------------------------------------------------
[page 214]
  Kāraṇañhi yaṁ attano phalaṁ karoti, taṁ tattha mūlayati patiṭṭhātīti mūlaṁ. Tato ca
  taṁ hinoti pavattayatīti hetu. Tadeva taṁ nideti "handa naṁ gaṇhathā"ti niyyādeti
  viyāti nidānaṁ. Tato taṁ sambhavatīti sambhavo. Pabhavatīti pabhavo. Tattha ca taṁ samuṭṭhāti,
  taṁ vā naṁ samuṭṭhāpetīti samuṭṭhānaṁ. Tadeva naṁ āharatīti āhāro. Tañca tassa
  apariccajitabbaṭṭhena ārammaṇaṁ. Tadeva cetaṁ paṭicca etīti paccayo. Tato naṁ
  samudetīti samudayoti vuccati. Yasmā pana anantaraṁ cittaṁ etehākārehi na sakkā
  jānituṁ, tasmā na hevanti paṭikkhipati. Anāgataṁ hetupaccayatanti yā anantarānāgate 1-
  citte hetupaccayatā, taṁ jānāti. Ye tattha dhammā hetupaccayā honti, te
  jānātīti attho. Sesapadesupi eseva nayo. Gotrabhunotiādi yasmiṁ anāgate
  ñāṇaṁ na uppajjati, taṁ sarūpato dassetuṁ vuttaṁ. Pāṭaliputtassāti suttaṁ yasmiṁ
  anāgate ñāṇaṁ uppajjati, taṁ dassetuṁ āhaṭaṁ. Yasmā panetaṁ na sabbasmiṁ
  anāgate ñāṇassa sādhakaṁ, tasmā anāhaṭamevāti.
                      Anāgatañāṇakathāvaṇṇanā niṭṭhitā.
                           ------------
                       9. Paccuppannañāṇakathāvaṇṇanā
      [441-442] Idāni paccuppannañāṇakathā 2- nāma hoti. Tattha yesaṁ
  "sabbasaṅkhāresu aniccato diṭṭhesu tampi ñāṇaṁ aniccato diṭṭhaṁ hotī"ti vacanaṁ
  nissāya "avisesena sabbasmiṁ paccuppanne ñāṇaṁ atthī"ti laddhi seyyathāpi
  andhakānaṁ, te sandhāya paccuppanneti pucchā sakavādissa, paṭiññā itarassa.
  Atha naṁ "yadi avisesena paccuppanne ñāṇaṁ atthi, khaṇe paccuppannepi tena
  bhavitabbaṁ. Evaṁ sante dvinnaṁ ñāṇānaṁ ekato abhāvā teneva ñāṇena taṁ
  jānitabbaṁ hotī"ti codetuṁ tenāti anuyogo sakavādissa. Tattha paṭhamapañhe teneva

  *  *  *  *  *  *
  Footnote: 1 Ma. antarā anāgate 2 chaṂa. paṭuppannañāṇakathā
-------------------------------------------------
[page 215]
  Taṁ jānituṁ na sakkāti paṭikkhepo itarassa, dutiyapañhe santatiṁ sandhāya paṭiññā
  tasseva. Paṭipāṭito bhaṅgaṁ passanto 1- bhaṅgānupassanāñāṇeneva 2- bhaṅgānupassanā-
  ñāṇaṁ passatīti tassa 3- adhippāyo. Tena ñāṇena ñāṇaṁ taṁ jānātītiādīsupi eseva
  nayo. Tena phassena taṁ phassantiādīnissa lesokāsaṁ nivāraṇatthaṁ vuttāni.
  Yampanetena laddhipatiṭṭhāpanatthaṁ nanu sabbasaṅkhāretiādi vuttaṁ, tattha nayato taṁ
  ñāṇaṁ diṭṭhaṁ hoti, na ārammaṇatoti adhippāyena paṭiññā sakavādissa. Tasmā
  evaṁ patiṭṭhitāpissa laddhi appatiṭṭhitāva hotīti.
                     Paccuppannañāṇakathāvaṇṇanā niṭṭhitā.
                           -------------
                         10. Phalañāṇakathāvaṇṇanā
      [443-444] Idāni phale ñāṇakathā nāma hoti. Tattha "buddhāpi
  sattānaṁ ariyaphaluppattiyā dhammaṁ desenti sāvakāpīti iminā sāmaññena buddhānaṁ
  viya sāvakānampi tena tena sattena pattabbe phale ñāṇaṁ atthī"ti yesaṁ laddhi
  seyyathāpi andhakānaṁ, te sandhāya sāvakassāti pucchā sakavādissa, paṭiññā
  itarassa. Atha naṁ "yadi sāvakassa phale ñāṇaṁ atthi, yathā buddhā samānepi
  sotāpattiphale attano ñāṇabalena `ayaṁ ekabījī ayaṁ kolaṁkolo ayaṁ sattakkhattu-
  paramo'ti phalassakataṁ paññāpenti, kinte evaṁ sāvakopī"ti codetuṁ sāvako
  phalassakataṁ paññāpetīti āha, itaro paṭikkhipati.
      Atthi sāvakassa phalaparopariyattītiādi phale ñāṇassa atthitāya paccayapucchanatthaṁ
  vuttaṁ. Ayañhetthādhippāyo:- buddhānaṁ "idaṁ phalaṁ paraṁ, idaṁ oparan"ti evaṁ
  phalānaṁ uccāvacabhāvajānanasaṅkhātā phalā 4- paropariyatti nāma atthi. Tathā

  *  *  *  *  *  *
  Footnote: 1 Ma. passantoti 2 chaṂa. bhaṅgānupassaneneva
  3 chaṂa. ayaṁ pāṭho na dissati 4 chaṂa. phale
-------------------------------------------------
[page 216]
  Indriyapuggalaparopariyattiyo, tāsaṁ atthitāya tassa tassa puggalassa tesaṁ tesaṁ
  indriyānaṁ vaseneva taṁ taṁ phalaṁ jānanti, kinte sāvakassāpi etā paropariyattiyo
  atthīti.
      Atthi sāvakassa khandhapaññattītiādīnipi "yadi te sāvakassa buddhānaṁ viya
  phale ñāṇaṁ atthi, imāhipissa paññattīhi bhavitabbaṁ, kimassa tā atthi, sakkoti
  so etā paññattiyo attano balena jānituṁ vā paññāpetuṁ vā"ti codanatthaṁ
  vuttāni. Sāvako jinotiādi "yadi sāvakassa buddhānaṁ viya phale ñāṇaṁ atthi,
  evaṁ sante sveva jino"ti codanatthaṁ vuttaṁ. Sāvako anuppannassāti pañhepi
  ayameva nayo. Aññāṇīti pañhe avijjāsaṅkhātassa aññāṇassa vihatattā
  paṭikkhitto, na panassa buddhānaṁ viya phale ñāṇaṁ atthi. Tasmā appatiṭṭhitova
  paravādīvādoti.
                       Phalañāṇakathāvaṇṇanā niṭṭhitā.
                Pañcamo vaggo niṭṭhito. Mahāpaṇṇāsako samatto.
                           -------------
                             6. Chaṭṭhavagga
                          1. Niyāmakathāvaṇṇanā
      [445-447] Idāni niyāmakathā nāma hoti. Tattha niyāmoti "bhabbā
  niyāmaṁ okkamituṁ kusalesu dhammesu sammattan"ti 1- vacanato ariyamaggo vuccati.
  Yasmā pana tasmiṁ uppajjitvā niruddhepi puggalo aniyato nāma na hoti, tasmā
  "so niyāmo niccaṭṭhena asaṅkhato"ti yesaṁ laddhi seyyathāpi andhakānaṁ, te
  sandhāya pucchā sakavādissa, paṭiññā itarassa. Tato "yadi so asaṅkhato, evarūpena
  tena bhavitabban"ti dīpento nibbānantiādimāha. Saṁsandanapucchā uttānatthāyeva.

  *  *  *  *  *  *
  Footnote: 1 abhi. 36/13/120
-------------------------------------------------
[page 217]
      Atthi kecītiādi niyāmassa saṅkhatabhāvadīpanatthaṁ vuttaṁ. Maggo asaṅkhatoti
  pañhe tassa uppādanirodhabhāvato paṭikkhipati. 1- Nīyāmo saṅkhatoti pañhe niruddhepi
  magge niyāmassa atthitaṁ sandhāya paṭikkhipati. Sotāpattiniyāmotiādipañhesupi
  anulomato ca paṭilomato ca imināva nayena attho veditabbo. Pañca asaṅkhatānīti
  puṭṭho pañcannaṁ asaṅkhatānaṁ āgataṭṭhānaṁ apassanto paṭikkhipati. Dutiyaṁ puṭṭho
  catunnaṁ sammattaniyāmānaṁ niyāmavacanato nibbānassa ca asaṅkhatabhāvato paṭijānāti.
  Micchattaniyāmapañho niyāmavacanamattena asaṅkhatatāya ayuttabhāvadīpanatthaṁ vuttoti.
                        Niyāmakathāvaṇṇanā niṭṭhitā.
                            ----------
                       2. Paṭiccasamuppādakathāvaṇṇanā
      [448] Idāni paṭiccasamuppādakathā nāma hoti. Tattha yesaṁ nidānavagge
  "uppādā vā tathāgatānaṁ anuppādā vā tathāgatānaṁ ṭhitāva sā dhātu
  dhammaṭṭhitatā"ti vacanato 2- "paṭiccasamuppādo asaṅkhato"ti laddhi seyyathāpi
  pubbaseliyānañca mahisāsakānañca, te sandhāya pucchā sakavādissa, paṭiññā
  itarassa.
      [449] Avijjā asaṅkhatātiādayo pañhā avijjādīnaṁyeva paṭiccasamuppāda-
  bhāvadassanatthaṁ vuttā. Yena panatthena tattha ekekaṁ aṅgaṁ "paṭiccasamuppādo"ti
  vuccati, so paṭiccasamuppādavibhaṅge vuttoyeva.
      [451] Avijjāpaccayā saṅkhārāti yā tattha dhammaṭṭhitatātiādi yena
  suttena laddhi patiṭṭhāpitā, tasseva atthadassanena laddhibhindanatthaṁ vuttaṁ.
  Ayañhettha attho:- yā ayaṁ heṭṭhā "ṭhitāva sā dhātu dhammaṭṭhitatā dhammaniyāmatā"ti

  *  *  *  *  *  *
  Footnote: 1 chaṂa. paṭikkhipatīti 2 chaṂa......ādivacanato, saṁṇi. 16/20/25
-------------------------------------------------
[page 218]
  Vuttā, na sā aññatra avijjādīhi visuṁ ekā atthi, avijjādīnampana
  paccayānaṁyevetaṁ nāmaṁ. Uppannepi hi tathāgate anuppannepi avijjāto saṅkhārā
  sambhavanti, saṅkhārādīhi ca viññāṇādīni, tasmā "avijjāpaccayā saṅkhārā"ti
  yā etasmiṁ pade saṅkhāradhammānaṁ kāraṇaṭṭhena ṭhitatāti dhammaṭṭhitatā, tesaṁyeva
  ca dhammānaṁ kāraṇaṭṭheneva niyāmatāti dhammaniyāmatāti avijjā vuccati, sā ca
  asaṅkhatā, nibbānañca asaṅkhatanti pucchati. Paravādī laddhivasena paṭijānitvā
  puna dve asaṅkhatānīti puṭṭho suttābhāvena paṭikkhipitvā laddhivasena 1- paṭijānāti.
  Sesapadesupi eseva nayo. Heṭṭhā vuttasadisaṁ panettha vuttanayena 2- veditabbanti.
                     Paṭiccasamuppādakathāvaṇṇanā niṭṭhitā.
                             ---------
                          3. Saccakathāvaṇṇanā
      [452-454] Idāni saccakathā nāma hoti. Tattha yesaṁ "cattārimāni
  bhikkhave tathāni avitathānī"ti 3- suttaṁ nissāya "cattāri saccāni niccāni
  asaṅkhatānī"ti laddhi seyyathāpi pubbaseliyānaṁ, te sandhāya pucchā sakavādissa,
  paṭiññā itarassa. Ayañhissa adhippāyo:- dukkhasamudayamaggesu vatthusaccaṁ
  saṅkhataṁ, lakkhaṇasaccaṁ asaṅkhataṁ. Nirodhe vatthusaccaṁ nāma natthi, asaṅkhatameva tanti.
  Tasmā āmantāti āha. Tampanassa laddhimattameva. So hi dukkhaṁ vatthusaccaṁ
  icchati, tathā samudayaṁ maggañca. Yāni pana nesaṁ bādhanapabhavaniyyānikalakkhaṇāni,
  tāni lakkhaṇasaccaṁ nāmāti, na ca bādhanalakkhaṇādīhi aññāni dukkhādīni nāma
  atthīti. Tāṇānītiādīsu adhippāyo vuttanayeneva veditabbo.
      Dukkhasaccanti pañhe laddhivasena lakkhaṇaṁ sandhāya paṭijānāti. Dukkhanti
  pañhe vatthuṁ sandhāya paṭikkhipati. Ito paraṁ suddhikapañhā ca saṁsandanapañhā

  *  *  *  *  *  *
  Footnote: 1 chaṂa. laddhivaseneva 2 chaṂa. vuttanayeneva 3 saṁṂa. 19/1090/375
-------------------------------------------------
[page 219]
  Ca sabbe pālianusāreneva veditabbā. Avasāne laddhipatiṭṭhāpanatthaṁ āhaṭasuttaṁ
  atthassa micchā gahitattā anāhaṭasadisamevāti.
                        Saccakathāvaṇṇanā niṭṭhitā.
                            -----------
                         4. Āruppakathāvaṇṇanā
      [455-456] Idāni āruppakathā nāma hoti. Tattha yesaṁ "cattāro
  āruppā āneñjā"ti vacanaṁ nissāya "sabbepi te dhammā asaṅkhatā"ti laddhi,
  te sandhāya ākāsānañcāyatananti pucchā sakavādissa, paṭiññā itarassa.
  Sesamettha uttānatthamevāti. Sādhakasuttampi atthaṁ ajānitvā āhaṭattā
  anāhaṭasadisamevāti.
                       Āruppakathāvaṇṇanā niṭṭhitā.
                            -----------
                       5. Nirodhasamāpattikathāvaṇṇanā
      [457-459] Idāni nirodhasamāpattikathā nāma hoti. Tattha nirodhasamāpattīti
  catunnaṁ khandhānaṁ appavatti. Yasmā pana sā kariyamānā kariyati, samāpajjiyamānā
  samāpajjiyati, tasmā niruddhāti 1- vuccati. Saṅkhatāsaṅkhatalakkhaṇānaṁ pana
  abhāvena na vattabbā "saṅkhatāti vā asaṅkhatā"ti vā. Tattha yesaṁ "yasmā
  saṅkhatā na hoti, tasmā asaṅkhatā"ti laddhi seyyathāpi andhakānañceva
  uttarāpathakānañca, te sandhāya nirodhasamāpattīti pucchā sakavādissa, paṭiññā
  itarassa. Uppādentītiādi samāpajjanapaṭilābhavaseneva vuttaṁ. Yathā pana rūpādayo
  saṅkhatadhamme 2- uppādenti. Na tathā taṁ keci uppādenti nāMa. Nirodhā
  vodānaṁ vuṭṭhānanti phalasamāpatti veditabbā. Asaṅkhatā pana taṁ natthiyeva,

  *  *  *  *  *  *
  Footnote: 1 chaṂa. nipphannāti 2 chaṂa. asaṅkhatadhamme
-------------------------------------------------
[page 220]
  Tasmā taṁ 1- paṭikkhipati. Tena hīti yasmā saṅkhatā na hoti, tasmā asaṅkhatāti
  laddhi. Idampana asaṅkhatabhāve kāraṇaṁ na hotīti vuttampi avuttasadisamevāti.
                     Nirodhasamāpattikathāvaṇṇanā niṭṭhitā.
                            -----------
                         6. Ākāsakathāvaṇṇanā
      [460-462] Idāni ākāsakathā nāma hoti. Tattha tividho ākāso
  paricchedākāso, kasiṇugghāṭimākāso, ajaṭākāsoti. "tucchākāso"tipi Tasseva
  nāmaṁ. Tesu paricchedākāso saṅkhato, itare pana dvepi 2- paññattimattā.
  Yesampana "duvidhopi yasmā saṅkhato na hoti, tasmā asaṅkhato"ti laddhi
  seyyathāpi uttarāpathakānañca mahisāsakānañca, te sandhāya ākāsoti pucchā
  sakavādissa, paṭiññā itarassa. Sesamettha uttānatthamevāti.
                       Ākāsakathāvaṇṇanā niṭṭhitā.
                           ------------
                     7. Ākāsosanidassanotikathāvaṇṇanā
      [463-464] Idāni ākāso sanidassanotikathā nāma hoti. Tattha
  yesaṁ tāḷacchiddādīsu ñāṇappavattiṁ nissāya "sabbopi ajaṭākāso sanidassano"ti
  laddhi seyyathāpi andhakānaṁ, te sandhāya ākāso sanidassanoti pucchā
  sakavādissa, paṭiññā itarassa. Atha naṁ "yadi sanidassano, evaṁvidho bhaveyyā"ti
  codanatthaṁ rūpantiādi vuttaṁ. Cakkhuñca paṭiccāti pañhesu evarūpassa suttassa
  abhāvena paṭikkhipitvā tulantarikādīnaṁ 3- upaladdhiṁ nissāya paṭijānāti. Dvinnaṁ
  rukkhānaṁ antaranti ettha rukkharūpaṁ cakkhunā disvā antare rūpābhāvato

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. itare dve 3 Ma. tulānantarikādīnaṁ
-------------------------------------------------
[page 221]
  Ākāsanti manodvāraviññāṇaṁ uppajjati, na cakkhuviññāṇaṁ. Sesesupi eseva
  nayo. Tasmā asādhakametanti.
                   Ākāsosanidassanotikathāvaṇṇanā niṭṭhitā.
                           -------------
                   10. Paṭhavīdhātusanidassanātyādikathāvaṇṇanā
      [465-470] Idāni paṭhavīdhātu sanidassanātiādikathā nāma hoti. Tattha
  yesaṁ pāsāṇaudakajālarukkhacalanānañceva pañcindriyapatiṭṭhokāsānañca vaṇṇāyatanaṁ
  kāyaviññattikāle hatthapādādirūpañca disvā "paṭhavīdhātuādayo sanidassanā"ti
  laddhi seyyathāpi andhakānaṁ, te sandhāya sabbakathāsu ādipucchā sakavādissa,
  paṭiññā itarassa. Sesaṁ sabbattha pālianusārena ceva heṭṭhā vuttanayena ca
  veditabbanti. Paṭhavīdhātu sanidassanāti ādiṁ katvā kāyakammaṁ sanidassananti
  pariyosānakathā.
                 Paṭhavīdhātusanidassanātyādikathāvaṇṇanā niṭṭhitā.
                         Chaṭṭho vaggo samatto.
                             --------
                            7. Sattamavagga
                         1. Saṅgahitakathāvaṇṇanā
      [471-472] Idāni saṅgahitakathā nāma hoti. Tattha yasmā dāmādīhi
  balibaddādayo viya keci dhammā kehici dhammehi saṅgahitā nāma natthi, tasmā
  "natthi keci dhammā kehici dhammehi saṅgahitā, evaṁ sante ekavidhena rūpasaṅgahoti-
  ādi niratthakan"ti yesaṁ laddhi seyyathāpi rājagirikānañceva siddhatthikānañca,
  te sandhāya aññenatthena saṅgahabhāvaṁ dassetuṁ pucchā sakavādissa, attano
-------------------------------------------------
[page 222]
  Laddhivasena paṭiññā itarassa. Idāni yenatthena saṅgaho labbhati, taṁ dassetuṁ
  nanu atthi keci dhammātiādi āraddhaṁ. Taṁ sabbaṁ heṭṭhā vuttanayattā uttānatthameva.
  Yā panesā paravādinā attano 1- laddhipatiṭṭhāpanatthaṁ yathā dāmena vātiādikā
  upamā āhaṭā, sakavādinā taṁ anabhinanditvā appaṭikkositvā "hañci dāmena
  vā"ti tassa laddhi bhinnāti veditabbā. Ayañhettha attho:- yadi te dāmādīhi
  balibaddādayo saṅgahitā nāma, atthi keci dhammā kehici dhammehi saṅgahitāti.
                       Saṅgahitakathāvaṇṇanā niṭṭhitā.
                            ----------
                         2. Sampayuttakathāvaṇṇanā
      [473-474] Idāni sampayuttakathā nāma hoti. Tattha yasmā tilamhi
  telaṁ viya na vedanādayo saññādīsu anupaviṭṭhā, tasmā "natthi keci dhammā
  kehici dhammehi sampayuttā, evaṁ sante ñāṇasampayuttantiādi niratthakaṁ hotī"ti
  yesaṁ laddhi seyyathāpi rājagirikānañceva siddhatthikānañca, 2- te sandhāya
  aññenevatthena sampayuttataṁ dassetuṁ pucchā sakavādissa, attano laddhivasena
  paṭiññā itarassa. Sesamidhāpi heṭṭhā vuttanayattā uttānatthameva. Yo paneso 3-
  paravādinā "yathā tilamhi telan"tiādiko upamāpañho āhaṭo, so yasmā
  vedanāsaññānaṁ viya tilatelānaṁ lakkhaṇato nānattavavatthānaṁ natthi. Sabbesupi
  hi tilāṭṭhitacesu tiloti vohāramattaṁ, teneva tilaṁ nibbattetvā gahite
  purimasaṇṭhānena tilo nāma na paññāyati, tasmā anāhaṭasadisova hotīti.
                       Sampayuttakathāvaṇṇanā niṭṭhitā.
                          --------------

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. rājagirikasiddhatthikānaññeva 3 chaṂa. panesa
-------------------------------------------------
[page 223]
                         3. Cetasikakathāvaṇṇanā
      [475-477] Idāni cetasikakathā nāma hoti. Tattha yasmā phassikādayo
  nāma natthi, tasmā "cetasikenāpi na bhavitabbaṁ, iti natthi cetasiko dhammo"ti
  yesaṁ laddhi seyyathāpi rājagirikasiddhatthikānaṁ, te sandhāya pucchā sakavādissa,
  paṭiññā itarassa. Sahajātoti sampayuttasahajātaṁ sandhāya vuttaṁ. Phassikāti tādisaṁ
  vohāraṁ apassantassa pucchā paravādissa, kiṁ vohārena, yathā cittanissitakoti
  cetasiko, evaṁ sopi phassanissitattā phassikoti vutte doso natthīti paṭiññā
  sakavādissa. Sesaṁ uttānatthamevāti.
                       Cetasikakathāvaṇṇanā niṭṭhitā.
                          --------------
                          4. Dānakathāvaṇṇanā
      [478] Idāni dānakathā nāma hoti. Tattha dānaṁ nāma tividhaṁ cāgacetanāpi
  viratipi deyyadhammopi. "saddhā Hiriyaṁ kusalañca dānan"ti 1- āgataṭṭhāne cāgacetanā
  dānaṁ. "abhayaṁ Detī"ti 2- āgataṭṭhāne virati. "dānaṁ Deti annaṁ pānan"ti
  āgataṭṭhāne deyyadhammo. Tattha cāgacetanā "deti vā deyyadhammaṁ, denti vā
  etāya deyyadhamman"ti dānaṁ. Virati avakhaṇḍanaṭṭhena lavanaṭṭhena vā dānaṁ. Sā hi
  uppajjamānā bhayabheravādisaṅkhātaṁ dussīlyacetanaṁ dāti khaṇḍeti lunāti vāti dānaṁ.
  Deyyadhammo diyyatīti dānaṁ. Evametaṁ tividhampi atthato cetasiko ceva dhammo
  deyyadhammo cāti duvidhaṁ hoti. Tattha yesaṁ "cetasikova dhammo dānaṁ, na deyyadhammo"ti
  laddhi seyyathāpi rājagirikasiddhatthikānaṁ, te sandhāya cetasikoti pucchā
  sakavādissa, paṭiññā itarassa. Atha naṁ deyyadhammavasena codetuṁ labbhāti pucchā

  *  *  *  *  *  *
  Footnote: 1 aṅ. aṭṭhaka. 23/122/240 (syā) 2 aṅ. aṭṭhaka. 23/129/250 (syā)
-------------------------------------------------
[page 224]
  Sakavādissa, annādīni viya so na sakkā dātunti paṭikkhepo itarassa. Puna
  daḷhaṁ katvā puṭṭhe "abhayaṁ detī"ti suttavasena paṭiññā tasseva. Phassapañhādīsu
  pana phassaṁ 1- detītiādivohāraṁ apassanto paṭikkhipateva.
      [479] Aniṭṭhaphalantiādi acetasikassa dhammassa dānabhāvadīpanatthaṁ vuttaṁ.
  Na hi acetasiko annādidhammo āyatiṁ vipākaṁ deti, iṭṭhaphalabhāvaniyāmatthaṁ panetaṁ
  vuttanti veditabbaṁ. Ayampi hettha adhippāyo:- yadi acetasiko annādidhammo
  dānaṁ bhaveyya, hitacittena aniṭṭhaṁ akantaṁ bhesajjaṁ dentassa nimbabījādīhi viya
  nimbādayo aniṭṭhameva phalaṁ nibbatteyya. Yasmā panettha hitapharaṇacāgacetanā
  dānaṁ, tasmā aniṭṭhepi deyyadhamme dānaṁ iṭṭhaphalameva hotīti.
      Evaṁ paravādinā cetasikadhammassa dānabhāve patiṭṭhāpite sakavādī itarena
  pariyāyena deyyadhammassa dānabhāvaṁ sādhetuṁ dānaṁ iṭṭhaphalaṁ vuttaṁ bhagavatātiādimāha.
  Paravādī pana cīvarādīnaṁ iṭṭhavipākataṁ apassanto paṭikkhipati. Suttasādhanaṁ
  paravādīvādepi yujjati sakavādīvādepi, na pana ekenatthena. Deyyadhammo
  iṭṭhaphaloti iṭṭhaphalabhāvamattameva paṭikkhittaṁ. Tasmā tena hi na vattabbanti ettha
  iṭṭhaphalabhāveneva na vattabbatā yujjati, dātabbaṭṭhena pana deyyadhammo dānameva.
  Dvinnañhi dānānaṁ saṅkarabhāvamocanatthameva ayaṁ kathāti.
                      Dānakathāvaṇṇanā niṭṭhitā.
                          ---------
                     5. Paribhogamayapuññakathāvaṇṇanā
      [483] Idāni paribhogamayapuññakathā nāma hoti. Tattha "tesaṁ divā ca ratto ca,
  sadā puññaṁ pavaḍḍhatī"ti 2- ca "yassa bhikkhave bhikkhu cīvaraṁ paribhuñjamāno"ti 3-
  ca evamādīni suttāni ayoniso gahetvā yesaṁ "paribhogamayaṁ nāma puññaṁ

  *  *  *  *  *  *
  Footnote: 1 Ma. pana na phassaṁ 2 saṁ.sa. 15/47/37 3 aṅ.catukka. 21/51/62
-------------------------------------------------
[page 225]
  Atthī"ti laddhi seyyathāpi rājagirikasiddhatthikasamitiyānaṁ, te sandhāya paribhogamayanti
  pucchā sakavādissa, paṭiññā itarassa. Atha naṁ "puññaṁ nāma phassādayo kusalā
  dhammā, na tato aññaṁ, 1- tasmā phassādīhi te vaḍḍhitabban"ti codetuṁ
  paribhogamayo phassotiādi āraddhaṁ. Taṁ sabbaṁ itarena tesaṁ avaḍḍhanato paṭikkhittaṁ.
  Latā viyātiādīni "kiriyāya vā bhāvanāya vā vināpi yathā latādīni sayameva
  vaḍḍhanti, kinte evaṁ vaḍḍhantī"ti codanatthaṁ vuttāni. Tathā panassa avaḍḍhanato
  na hevanti 2- paṭikkhittaṁ.
      [484] Na samannāharatīti pañhe paṭiggāhakānaṁ paribhogena purimacetanā
  vaḍḍhati, evantaṁ hoti puññanti laddhivasena paṭijānāti. Tato anāvajjantassāti-
  ādīhi puṭṭho dāyakassa cāgacetanaṁ sandhāya paṭikkhipati. Tattha anāvajjantassāti 3-
  dānacetanāya purecārikena āvajjanena bhavaṅgamanāvajjantassa aparivajjentassa. 4-
  Anābhogassāti nirābhogassa. Asamannāharantassāti na samannāharantassa.
  Āvajjanañhi bhavaṅgaṁ vicchinditvā attano gatamagge uppajjamānaṁ dānacetanaṁ
  samannāharati nāMa. Evaṁkiccena iminā cittena asamannāharantassa puññaṁ hotīti
  pucchati. Amanasikarontassāti manaṁ akarontassa. Āvajjanañhi 5- tadanantaraṁ
  uppajjamānaṁ manaṁ karoti nāma, evaṁ akarontassāti attho. Upayogavacanasmiñhi
  etaṁ bhummaṁ. Acetayantassāti cetanamanuppādentassa. Apatthayantassāti 6-
  patthanāsaṅkhātaṁ kusalacchandaṁ akarontassa. Appaṇidahantassāti dānacetanāvasena cittaṁ
  aṭṭhapentassāti attho. Nanu āvajjantassāti vāre ābhogassāti ābhogavato.
  Athavā ābhogo assa, 7- ābhogassa vā anantaraṁ taṁ puññaṁ hotīti attho.
      [485] Dvinnaṁ phassānantiādīsupi ekakkhaṇe dāyakassa dvinnaṁ phassādīnaṁ
  abhāvā paṭikkhipati, dāyakassa ca paribhuñjantassa cāti ubhinnaṁ phassādayo sandhāya

  *  *  *  *  *  *
  Footnote: 1 chaṂa. paraṁ 2 chaṂa. na hevāti 3 chaṂa. anāvaṭṭentassa
  4 chaṂa. aparivaṭṭentassa 5 chaṂa. āvajjanena hi 6 chaṂa. apatthentassāti
  7 chaṂa. ābhogā assa
-------------------------------------------------
[page 226]
  Paṭijānāti. Apicassa pañcannaṁ viññāṇānaṁ samodhānaṁ hotīti laddhi, tassāpi
  vasena paṭijānāti. Atha naṁ sakavādī pariyāyassa dvāraṁ pidahitvā ujuvipaccanīkavasena
  codetuṁ kusalādipañhaṁ pucchati. Tatrāpi kusalākusalānaṁ ekakkhaṇe 1- sampayogābhāvaṁ
  sandhāya paṭikkhipati. Paribhogamayaṁ pana cittavippayuttaṁ uppajjatīti laddhiyā
  paṭijānāti. Atha naṁ sakavādī suttena niggaṇhāti.
      [486] Suttasādhane ārāmaropakādīnaṁ anussaraṇapaṭisaṅkharaṇādivasena
  antarantarā uppajjamānaṁ paññaṁ sandhāya sadā puññaṁ pavaḍḍhatīti vuttaṁ. Appamāṇo
  tassa puññābhisandoti idampi 2- appamāṇavihārino dinnapaccayattā ca "evarūpo
  me cīvaraṁ paribhuñjatī"ti anumodanavasena ca vuttaṁ, taṁ so paribhogamayanti
  sallakkheti. Yasmā pana paṭiggāhakena paṭiggahetvā aparibhuttepi deyyadhamme
  puññaṁ hotiyeva, tasmā sakavādīvādova balavā, tattha paṭiggāhakena paṭiggahiteti
  attho daṭṭhabbo. Sesaṁ uttānatthamevāti.
                     Paribhogamayapuññakathāvaṇṇanā niṭṭhitā.
                            -----------
                         6. Itodinnakathāvaṇṇanā
      [488-491] Idāni ito dinnakathā nāma hoti. Tattha yesaṁ "ito
  dinnena yāpenti, petā kālakatā 3- tahin"ti 4- vacanaṁ nissāya "yaṁ ito
  cīvarādi dinnaṁ, teneva yāpentī"ti laddhi seyyathāpi rājagirikasiddhatthikānaṁ, te
  sandhāya ito dinnenāti pucchā sakavādissa, paṭiññā itarassa. Puna cīvarādivasena
  anuyutto paṭikkhipati. Añño aññassa kārakoti aññassa vipākadāyakānaṁ
  kammānaṁ añño kārako, na attanāva attano kammaṁ karotīti vuttaṁ hoti. Evaṁ

  *  *  *  *  *  *
  Footnote: 1 chaṂa. ekassekakkhaṇe 2 chaṂa. idaṁ
  3 chaṂa. kālaṅkatā 4 khu.peta. 26/19/153
-------------------------------------------------
[page 227]
  Puṭṭho pana itaro suttavirodhabhayena paṭikkhipati. Dānaṁ dentanti dānaṁ dadamānaṁ
  disvāti attho. Tattha yasmā attano anumoditattā ca tesaṁ tattha bhogā
  uppajjanti, tasmāssa iminā kāraṇena laddhiṁ patiṭṭhapentassāpi 1- appatiṭṭhitāva
  hoti. Na hi te ito dinnena 2- vatthunā 3- yāpentīti. 4- Sesesupi suttasādhanesu
  eseva nayoti.
                       Itodinnakathāvaṇṇanā niṭṭhitā.
                            -----------
                      7. Paṭhavīkammavipākotikathāvaṇṇanā
      [492] Idāni paṭhavī kammavipākotikathā nāma hoti. Tattha yasmā "atthi
  issariyasaṁvattaniyaṁ kammaṁ, ādhipaccasaṁvattaniyaṁ kamman"ti ettha 5- issarānaṁ bhāvo
  issariyaṁ nāma, adhipatīnañca bhāvo ādhipaccaṁ nāma, 5- paṭhavissariyādhipaccasaṁvattanikañca
  kammaṁ atthīti vuttaṁ, tasmā yesaṁ "paṭhavī kammavipāko"ti laddhi seyyathāpi andhakānaṁ,
  te sandhāya paṭhavīti pucchā sakavādissa, paṭiññā itarassa. Sukhavedanīyātiādi
  kammavipākasabhāvadassanavasena vuttaṁ. "phasso Hotī"tiādinā nayena niddiṭṭhesu
  vipākesu phasso sukhavedanīyādibhedo hoti. So ca saññādayo ca sukhavedanādīhi
  sampayuttā, vedanādayo saññādīhi, sabbepi sārammaṇā, atthi ca nesaṁ
  purecārikāvajjanādisaṅkhātaṁ āvajjanaṁ, kammapaccayabhūtā cetanā, yo tattha iṭṭhavipāko,
  tassa patthanā, paṇidhānavasena pavattā mūlataṇhā, kinte evarūpā paṭhavīti pucchati.
  Itaro paṭikkhipati. Paṭilomapucchādīni uttānatthāneva.
      [493] Kammavipāko paresaṁ sādhāraṇoti pañhe phassādayo sandhāya
  paṭikkhipati, kammasamuṭṭhānaṁ rūpañca paṭhavīādīnaṁyeva ca sādhāraṇabhāvaṁ sandhāya

  *  *  *  *  *  *
  Footnote: 1 Ma. laddhi patiṭaṭhapentiyāpi 2 chaṂa. dinneneva 3 Ma. dinnāneva vatthūni
  4 chaṂa. yāpenti 5-5 Sī.,Ma. issarānaṁ issariyaṁ nāma, adhipatīnañca ādhipaccaṁ nāma
-------------------------------------------------
[page 228]
  Paṭijānāti. Asādhāraṇamaññesanti suttaṁ parasamayato āharitvā dassitaṁ. Sabbe
  sattā paṭhaviṁ paribhuñjantīti pañhe paṭhaviṁ anissite sandhāya paṭikkhipati, nissite
  sandhāya paṭijānāti. Paṭhaviṁ aparibhuñjitvā parinibbāyantīti pañhe āruppe
  parinibbāyantānaṁ vasena paṭijānāti. Kammavipākaṁ akhepetvāti idaṁ parasamayavasena
  vuttaṁ. Kammavipākañhi khepetvāva parinibbāyantīti tesaṁ laddhi. Sakasamaye pana
  katokāsassa kammassa uppannavipākaṁ akhepetvā parinibbānaṁ natthi. Tesañca
  laddhiyā paṭhavī sādhāraṇavipākattā uppannavipākoyeva hoti, taṁ vipākabhāvena
  ṭhitaṁ akhepetvā parinibbānaṁ na yujjatīti codetuṁ vaṭṭati. Itaro laddhivasena
  paṭikkhipati. Cakkavattisattassa kammavipākanti pañhe asādhāraṇaphassādiṁ sandhāya
  paṭikkhipati, sādhāraṇaṁ sandhāya paṭijānāti. Paṭhavīsamuddacandasuriyādayo hi sabbesaṁ
  sādhāraṇakammavipākoti tesaṁ laddhi.
      [494] Issariyasaṁvattaniyanti ettha issariyaṁ nāma bahudhanatā, ādhipaccaṁ
  nāma sesajane attano vase vattetvā tehi garukātabbaṭṭhena adhipatibhāvo.
  Tattha kammaṁ paṭilābhavasena taṁsaṁvattanikaṁ nāma hoti, na janakavasena, tasmā
  kammavipākabhāve 1- asādhakametanti.
                    Paṭhavīkammavipākotikathāvaṇṇanā niṭṭhitā.
                            -----------
                      8. Jarāmaraṇaṁvipākotikathāvaṇṇanā
      [495] Idāni jarāmaraṇaṁ vipākotikathā nāma hoti. Tattha yesaṁ "atthi
  dubbaṇṇasaṁvattaniyaṁ kammaṁ appāyukasaṁvattaniyaṁ kamman"ti ettha dubbaṇṇatā
  nāma jarā, appāyukatā nāma maraṇaṁ, taṁsaṁvattaniyañca kammaṁ atthi. Tasmā

  *  *  *  *  *  *
  Footnote: 1 chaṂa. vipākabhāve
-------------------------------------------------
[page 229]
  Jarāmaraṇaṁ vipākoti laddhi seyyathāpi andhakānaṁ, te sandhāya pucchā sakavādissa,
  paṭiññā itarassa. Paṭilomapañhe anārammaṇanti rūpadhammānaṁ tāva anārammaṇameva,
  arūpānaṁ pana jarāmaraṇaṁ sampayogalakkhaṇābhāvā anārammaṇameva.
      [496] Akusalānaṁ dhammānaṁ jarāmaraṇaṁ akusalānaṁ dhammānaṁ vipākoti
  pañhe jarāmaraṇena nāma aniṭṭhavipākena bhavitabbanti laddhiyā paṭijānāti.
  Teneva kāraṇena kusalānaṁ dhammānaṁ jarāmaraṇassa kusalavipākataṁ paṭikkhipati, parato
  cassa akusalavipākataññeva paṭijānāti.
      Kusalānañca akusalānañcāti pucchāvasena ekato kataṁ, ekakkhaṇe panetaṁ 1-
  natthi. Abyākatānaṁ avipākānaṁ jarāmaraṇaṁ vipākoti vattabbatāya pariyāyo
  natthi, tasmā abyākatavasena pucchā na katā.
      [497] Dubbaṇṇasaṁvattaniyanti ettha dubbaṇṇiyaṁ nāma aparisuddhavaṇṇatā,
  appāyukatā nāma āyuno ciraṁ pavattituṁ asamatthatā. Tattha akusalakammaṁ
  kammasamuṭṭhānassa dubbaṇṇarūpassa kammapaccayo hoti, asadisattā panassa
  taṁvipāko na hoti. Utusamuṭṭhānādino 2- pana taṁpaṭilābhavasena āyuno ca
  upacchedakavasena paccayo hoti. Evametaṁ pariyāyena taṁsaṁvattanikaṁ nāma hoti, na
  vipākaphassādīnaṁ viya janakavasena, tasmā vipākabhāve asādhakaṁ. Sesamettha heṭṭhā
  vuttasadisamevāti.
                    Jarāmaraṇaṁvipākotikathāvaṇṇanā niṭṭhitā.
                            ----------
                       9. Ariyadhammavipākakathāvaṇṇanā
      [498] Idāni ariyadhammavipākakathā nāma hoti. Tattha yesaṁ kilesappahāna-
  mattameva sāmaññaphalaṁ, na cittacetasikā dhammāti laddhi seyyathāpi

  *  *  *  *  *  *
  Footnote: 1 chaṂa. pana taṁ 2 Sī.,Ma. utusamuṭṭhānādibhedena
-------------------------------------------------
[page 230]
  Andhakānaṁ, te sandhāya natthi ariyadhammavipākoti pucchā sakavādissa. Tattha
  ariyadhammavipākoti maggasaṅkhātassa ariyadhammassa vipāko. Kilesakkhayamattaṁ ariyaphalanti
  laddhiyā paṭiññā itarassa. Sāmaññanti samaṇabhāvo, maggassetaṁ nāmaṁ.
  "sāmaññañca Vo bhikkhave desessāmi sāmaññaphalañcā"ti 1- hi vuttaṁ. Brahmaññepi
  eseva nayo.
      Sotāpattiphalaṁ na vipākotiādīsu sotāpattimaggādīnaṁ apacayagāmitaṁ sandhāya
  ariyaphalānaṁ navipākabhāvaṁ paṭijānāti, dānaphalādīnaṁ paṭikkhipati. So hi ācayagāmītikassa 2-
  evaṁ atthaṁ vāreti 3-:- vipākasaṅkhātaṁ ācayaṁ gacchanti, taṁ vā ācinantā
  gacchantīti ācayagāmino, vipākaṁ apacinantā gacchantīti apacayagāminoti. Tasmā
  evaṁ paṭijānāti ca paṭikkhipati ca.
      [500] Kāmāvacaraṁ kusalaṁ savipākaṁ ācayagāmītiādikā pucchā paravādissa,
  paṭiññā ca paṭikkhepo ca sakavādissa. Lokiyañhi kusalavipākaṁ cutipaṭisandhiyo 4-
  ceva vaṭṭañca ācinantaṁ gacchatīti ācayagāmi, lokuttarakusalaṁ cutipaṭisandhiyo ceva
  vaṭṭañca apacinantaṁ gacchatīti apacayagāmi. Evametaṁ savipākameva hoti, na
  apacayagāmīti vacanamattena 5- avipākaṁ. Imamatthaṁ sandhāyevettha sakavādino paṭiññā
  ca paṭikkhepo ca veditabbāti.
                     Ariyadhammavipākakathāvaṇṇanā niṭṭhitā.
                           -------------
                   10. Vipākovipākadhammadhammotikathāvaṇṇanā
      [501] Idāni vipāko vipākadhammadhammotikathā nāma hoti. Tattha yasmā
  vipāko vipākassa aññamaññādipaccayavasena paccayo hoti, tasmā vipākopi
  vipākadhammadhammoti yesaṁ laddhi seyyathāpi andhakānaṁ, te sandhāya pucchā

  *  *  *  *  *  *
  Footnote: 1 pāli. sāmaññaphalāni ca, saṁṂa. 19/35/19 2 chaṂa. ācayagāmittikassa
  3 chaṂa. dhāreti 4 chaṂa. kusalaṁ vipākacutipaṭisandhiyo
  5 chaṂa. apacayagāmivacanamattena
-------------------------------------------------
[page 231]
  Sakavādissa, paṭiññā itarassa. Tassa vipākoti tassa vipākadhammadhammassa vipākassa
  yo vipāko, sopi te vipākadhammadhammo hotīti pucchati. Itaro āyatiṁ
  vipākadānābhāvaṁ sandhāya paṭikkhipati. Dutiyaṁ puṭṭho tappaccayāpi aññassa vipākassa
  uppattiṁ sandhāya paṭijānāti. Evaṁ sante panassa kusalākusalassa viya tassāpi
  vipākassa vipāko, tassāpi vipākoti vaṭṭānupacchedo āpajjati. Taṁ puṭṭho 1-
  samayavirodhabhayena paṭikkhipati.
      Vipākoti vātiādimhi vacanasādhane pana yadi vipākassa vipākadhammadhammena
  ekatthatā bhaveyya, kusalākusalābyākatānaṁ ekatthataṁ āpajjeyyāti paṭikkhipati.
  Vipāko ca vipākadhammadhammo cāti ettha ayamadhippāyo:- so hi catūsu
  vipākakkhandhesu ekekaṁ aññamaññapaccayādīsu paccayaṭṭhena vipākadhammadhammataṁ
  paccayuppannaṭṭhena ca vipākaṁ maññamāno "vipāko vipākadhammadhammo"ti puṭṭho
  āmantāti paṭijānāti. Atha naṁ sakavādī "yasmā tayā ekakkhaṇe catūsu khandhesu
  vipākopi 2- vipākadhammadhammopi anuññāto, tasmā tesaṁ sahagatādibhāvo āpajjatī"ti
  codetuṁ evamāha. Itaro kusalasaṅkhātaṁ 3- vipākadhammadhammaṁ sandhāya paṭikkhipati.
  Taññeva akusalanti yadi te vipāko vipākadhammadhammo, yo akusalavipāko, so
  akusalaṁ āpajjati. Kasmā? vipākadhammadhammena ekattā. Taññeva kusalantiādīsupi
  eseva nayo.
      [502] Aññamaññapaccayāti idaṁ sahajātānaṁ paccayamattavasena vuttaṁ,
  tasmā asādhakaṁ. Mahābhūtānampi ca aññamaññapaccayatā vuttā, na ca tāni vipākāni,
  na ca vipākadhammadhammānīti.
                 Vipākovipākadhammadhammotikathāvaṇṇanā niṭṭhitā.
                         Sattamo vaggo samatto.
                            -----------

  *  *  *  *  *  *
  Footnote: 1 chaṂa. āpajjatīti puṭṭho 2 chaṂa. vipāko 3 chaṂa. kusalākusalasaṅkhātaṁ
-------------------------------------------------
[page 232]
                            8. Aṭṭhamavagga
                          1. Chagatikathāvaṇṇanā
      [503-504] Idāni chagatikathā nāma hoti. Tattha asurakāyena saddhiṁ
  cha gatiyoti yesaṁ laddhi seyyathāpi andhakānañceva uttarāpathakānañca, te sandhāya
  pucchā sakavādissa, paṭiññā itarassa. Atha naṁ sakavādī "pañca kho *- panimā
  sāriputta gatiyo"ti 1- lomahaṁsanapariyāye paricchinnānaṁ gatīnaṁ vasena codetuṁ
  nanu pañca gatiyotiādimāha. Itaro suttavirodhabhayena paṭijānāti. Kasmā pana
  sakavādī cha gatiyo na sampaṭicchati, nanu "catūhapāyehi 2- ca vippamutto"ti
  ettha asurakāyopi gahitoti. Saccaṁ gahito, na panesā gati. Kasmā? visuṁ
  abhāvato. Asurakāyasmiñhi kālakañjikā asurā petagatiyā saṅgahitā, vepacittiparisā
  devagatiyā, asurakāyoti visuṁ ekā gati nāma natthi.
      Idāni etameva atthaṁ dassetuṁ nanu kālakañjikātiādi āraddhaṁ. Tattha
  samānavaṇṇāti sadisarūpasaṇṭhānā bībhacchā virūpā duddassikā. Samānabhogāti
  sadisamethunasamācāRā. Samānāhārāti sadisakheḷasiṅghānikapubbalohitādiāhāRā.
  Samānāyukāti sadisāayuparicchedā. Āvāhavivāhanti kaññāgahaṇañceva kaññādānañca.
  Sukkapakkhe samānavaṇṇāti sadisarūpasaṇṭhānā abhirūpā pāsādikā dassanīyā
  pabhāsampannā. Samānabhogāti sadisapañcakāmaguṇabhogā. Samānāhārāti sadisasudhābhojanādi-
  āhāRā. Sesaṁ vuttanayameva. Nanu atthi asurakāyoti idaṁ asurakāyasseva
  sādhakaṁ. Tassa pana visuṁ gatiparicchedābhāvena na gatisādhakanti.
                        Chagatikathāvaṇṇanā niṭṭhitā.
                             --------

  *  *  *  *  *  *
  Footnote: 1 Maṃū. 12/153/113 * pāli. imā 2 chaṂa. catūhāpāyehi
-------------------------------------------------
[page 233]
                        2. Antarābhavakathāvaṇṇanā
      [505] Idāni antarābhavakathā nāma hoti. Tattha yesaṁ "antarā-
  parinibbāyī"ti suttapadaṁ ayoniso gahetvā "antarābhavo nāma atthi, yattha
  satto dibbacakkhuko viya adibbacakkhuko, iddhimā viya aniddhimā mātāpiti-
  samāgamañceva utusamayañca olokayamāno sattāhaṁ vā atirekasattāhaṁ vā
  tiṭṭhatī"ti laddhi seyyathāpi pubbaseliyānañceva samitiyānañca, te sandhāya
  atthīti pucchā sakavādissa, laddhiyaṁ ṭhatvā paṭiññā itarassa. Atha naṁ ye ca bhagavatā
  tayo bhavā vuttā, tesaṁ vasena codetuṁ kāmabhavotiādimāha. Tatrāyamadhippāyo:-
  yadi te antarābhavo nāma koci bhavo atthi, tena kāmabhavādīnaṁyeva aññatarena
  bhavitabbaṁ pañcavokārabhavādinā 1- viya, tena taṁ pucchāmi "kinte ayaṁ
  antarābhavo nāma kāmabhavo, udāhu rūpabhavo vā arūpabhavo vā"ti. Itaro tathā
  anicchanto sabbaṁ paṭikkhipati. Kāmabhavassa cātiādi yadi antarābhavo nāma
  atthi, imesaṁ bhavānaṁ antarā dvinnaṁ sīmānaṁ sīmantarikā viya bhaveyyāti codetuṁ
  āraddhaṁ. Paravādī pana tathā anicchanto sabbapañhe paṭikkhipati kevalaṁ laddhiyā,
  na sahadhammena. Teneva naṁ sakavādī no vata reti paṭisedheti.
      [506] Pañcamī sā yonītiādīnipi yathāparicchinnayoniādīsu so samodhānaṁ
  na gacchati, atha tena tato tato atirekena bhavitabbanti codetuṁ vuttāni.
  Antarābhavūpagaṁ kammanti yadi sopi eko bhavo, yathā kāmabhavūpagādīni kammādīni 2-
  atthīti satthārā vibhajitvā dassitāni, evaṁ tadupagenāpi kammena bhavitabbanti
  codanatthaṁ vuttaṁ. Yasmā pana parasamaye antarābhavūpagaṁ nāma pāṭiyekkaṁ kammaṁ
  natthi, yaṁ yaṁ bhavaṁ upapajjissati, tadupageneva kammena antarābhave nibbattatīti
  tesaṁ laddhi, tasmā na hevanti paṭikkhipati. 3- Atthi antarābhavūpagā sattāti

  *  *  *  *  *  *
  Footnote: 1 Ma. pañcavokārabhavādīnaṁ 2 chaṂa. kammāni 3 chaṂa. paṭikkhittaṁ
-------------------------------------------------
[page 234]
  Puṭṭhopi kāmabhavūpagāyeva 1- nāma teti laddhiyā paṭikkhipati. Jāyantītiādīni
  puṭṭhopi tattha jātijarāmaraṇāni ceva cutipaṭisandhiparamparañca anicchanto
  paṭikkhipati. Rūpādivasena puṭṭhopi yasmā antarābhavasattassa anidassanaṁ rūpaṁ,
  vedanādayopi aññesaṁ viya na oḷārikāti tassa laddhi, tasmā paṭikkhipati.
  Imināva kāraṇena pañcavokārabhavabhāvepi paṭikkhepo veditabbo.
      [507] Idāni kāmabhavo bhavo gatītiādi bhavasaṁsandanaṁ nāma hoti.
  Tatrāyamadhippāyo:- yadi te antarābhavo nāma koci bhavo 2- bhaveyya, yathā
  kāmabhavādīsu bhavagatiādibhedo labbhati, tathā tatrāpi labbhetha. Yathā vā tattha
  na labbhati, tathā imesupi na labbhetha. Samānasmiñhi bhavabhāve etesveva
  saṁvibhāgo 3- atthi, na itarasminti ko ettha visesahetūti. Itaro pana 4-
  laddhimattavasena taṁ taṁ paṭijānāti ceva paṭikkhipati ca.
      [508] Sabbesaññeva sattānaṁ atthi antarābhavoti puṭṭho yasmā
  nirayūpagāsaññīsattūpagārūpūpagānaṁ antarābhavaṁ na icchati, tasmā paṭikkhipati.
  Teneva kāraṇena paṭilomena 5- paṭijānāti. Ānantariyassātiādi yesaṁ so
  antarābhavaṁ na icchati, te tāva vibhajitvā dassetuṁ vuttaṁ. Taṁ sabbaṁ
  pālianusāreneva veditabbaṁ saddhiṁ suttasādhanenāti.
                      Antarābhavakathāvaṇṇanā niṭṭhitā.
                             ---------
                         3. Kāmaguṇakathāvaṇṇanā
      [510] Idāni kāmaguṇakathā nāma hoti. Tattha sakasamaye tāva kāmadhātūti
  vatthukāmāpi vuccanti kilesakāmāpi kāmabhavopi. Etesu hi vatthukāmā kamanīyaṭṭhena
  kāmā, sabhāvanissattasuññataṭṭhena dhātūti kāmadhātu. Kilesakāmā kamanīyaṭṭhena

  *  *  *  *  *  *
  Footnote: 1 Ma. kāmabhavarūpabhavūpagāyeva 2 Sī.,Ma. gatibhavo 3 chaṂa. etesvevesa vibhāgo
  4 chaṂa. puna 5 chaṂa. paṭilome
-------------------------------------------------
[page 235]
  Ceva kamanaṭṭhena ca kāmā, yathāvuttenevatthena dhātūti kāmadhātu. Kāmabhavo
  kamanīyaṭṭhena kamanaṭṭhena vatthukāmapavattidesaṭṭhenāti tīhi kāraṇehi kāmo,
  yathāvuttenevatthena dhātūti kāmadhātu. Parasamaye pana "pañcime bhikkhave kāmaguṇā"ti
  vacanamattaṁ nissāya pañceva kāmaguṇā kāmadhātūti gahitaṁ, tasmā yesaṁ ayaṁ laddhi
  seyyathāpi etarahi pubbaseliyānaṁ, te sandhāya kāmadhātunānattaṁ codetuṁ 1-
  pañcevāti pucchā sakavādissa, laddhivasena paṭiññā itarassa. Nanu atthītiādīni 2-
  kilesakāmadassanatthaṁ vuttāni. 3- Tattha tappaṭisaṁyuttoti kāmaguṇapaṭisaṁyutto,
  kāmaguṇārammaṇoti attho. No ca vata re vattabbe pañcevāti imesu
  tappaṭisaṁyuttacchandādīsu sati pañceva kāmaguṇā kāmadhātūti na vattabbaṁ. Etepi
  hi chandādayo kamanīyaṭṭhena kāmā ca dhātū cātipi kāmadhātu, kamanaṭṭhena
  kāmasaṅkhātā dhātūtipi kāmadhātūti attho.
      Manussānaṁ cakkhuntiādi vatthukāmadassanatthaṁ vuttaṁ. Tattha paravādī channampi
  āyatanānaṁ vatthukāmabhāvena nakāmadhātubhāvaṁ paṭikkhipitvā puna manoti puṭṭho
  mahaggatalokuttaraṁ sandhāyassa nakāmadhātubhāvaṁ paṭijānāti. Yasmā pana sabbopi
  tebhūmikamano kāmadhātuyeva, tasmā naṁ sakavādī suttena niggaṇhāti.
      [511] Kāmaguṇā bhavotiādi bhavassa kāmadhātubhāvadassanatthaṁ vuttaṁ.
  Yasmā pana kāmaguṇamatte bhavoti vohāro natthi, tasmā paravādī na hevanti
  paṭikkhipati. Kāmaguṇūpagaṁ kammantiādi sabbaṁ kāmaguṇamattassa nakāmadhātubhāva-
  dassanatthaṁ vuttaṁ. Kāmadhātusaṅkhātakāmabhavūpagameva hi kammaṁ atthi, kāmabhavūpagāeva
  ca sattā honti. Tattha jāyanti jiyyanti miyyanti cavanti upapajjanti, na
  kāmaguṇesūti iminā upāyena sabbattha attho veditabboti.
                       Kāmaguṇakathāvaṇṇanā niṭṭhitā.
                            ----------

  *  *  *  *  *  *
  Footnote: 1 chaṂa. bodhetuṁ 2 chaṂa.....ādi 3 chaṂa. vuttaṁ
-------------------------------------------------
[page 236]
                          4. Kāmakathāvaṇṇanā
      [513-514] Idāni kāmakathā nāma hoti. Tattha yesaṁ "pañcime
  bhikkhave kāmaguṇā"ti vacanamattaṁ nissāya rūpāyatanādīni pañcevāyatanāni kāmāti
  laddhi seyyathāpi pubbaseliyānaṁ, tesaṁ kilesakāmasseva nippariyāyena kāmabhavaṁ 1-
  dassetuṁ pañcevāti pucchā sakavādissa, paṭiññā itarassa. Sesamettha
  uttānatthamevāti.
                        Kāmakathāvaṇṇanā niṭṭhitā.
                             ---------
                         5. Rūpadhātukathāvaṇṇanā
      [515-516] Idāni rūpadhātukathā nāma hoti. Tattha "rūpinova 2- dhammā
  rūpadhātu nāmā"ti yesaṁ laddhi seyyathāpi andhakānaṁ, te sandhāya rūpinoti
  pucchā sakavādissa, paṭiññā itarassa. Atha naṁ sakavādī yasmā rūpadhātu nāma
  rūpabhavo, na rūpamattameva, tasmā tenatthena codetuṁ rūpadhātūtiādimāha. Taṁ sabbaṁ
  kāmaguṇakathāyaṁ vuttanayeneva veditabbaṁ. Sāva kāmadhātūti puṭṭho bhūmiparicchedavirodhaṁ
  sampassamāno paṭikkhipati. Puna daḷhaṁ katvā puṭṭho attano laddhivasena
  paṭijānāti. Evaṁ sante pana dvīhi bhavehi samannāgatatā āpajjati, tena taṁ
  sakavādī kāmabhavena cātiādimāha. Itaro ekassa dvīhi bhavehi 3- samannāgatābhāvato
  paṭikkhipatīti.
                       Rūpadhātukathāvaṇṇanā niṭṭhitā.
                             --------

  *  *  *  *  *  *
  Footnote: 1 chaṂa. kāmabhāvaṁ 2 chaṂa. va-saddo na dissati 3 chaṂa. ayaṁ pāṭho na dissati
-------------------------------------------------
[page 237]
                         6. Arūpadhātukathāvaṇṇanā
      [517-518] Idāni 1- arūpadhātukathāyapi imināva upāyena attho
  veditabbo. Arūpadhammesu pana vedanākkhandhameva gahetvā vedanā bhavotiādinā
  nayenettha desanā katā. Tattha kinte arūpino dhammāti saṅkhagatā 2- vedanādīsu
  aññatarā hotīti evamattho veditabbo. Sesaṁ heṭṭhā vuttanayeneva veditabbanti.
                       Arūpadhātukathāvaṇṇanā niṭṭhitā.
                            ----------
                      7. Rūpadhātuyāāyatanakathāvaṇṇanā
      [519] Idāni rūpadhātuyā āyatanakathā nāma hoti. Tattha yesaṁ "rūpī
  manomayo sabbaṅgapaccaṅgī ahīnindriyo"ti 3- suttaṁ nissāya brahmakāyikānaṁ
  ghānanimittānipi 4- āyatanānevāti kappetvā saḷāyataniko tesaṁ attabhāvoti
  laddhi seyyathāpi andhakānañceva samitiyānañca, te sandhāya saḷāyatanikoti
  pucchā sakavādissa, laddhiyā vasena paṭiññā itarassa, atha naṁ yaṁ tattha
  āyatanaṁ natthi, tassa vasena codetuṁ atthi tattha ghānāyatanantiādi āraddhaṁ.
  Tato paravādī yaṁ tattha ajjhattikānaṁ tiṇṇaṁ āyatanānaṁ ghānādīnaṁ 5- saṇṭhānanimittaṁ,
  tadeva āyatananti laddhiyā paṭijānāti. Bāhirānaṁ gandhāyatanādīnaṁ vasena puṭṭho
  ghānapasādādayo tattha na icchati, tasmā tesaṁ gocaraṁ paṭisevanto 6- paṭikkhipati.
  Paṭilomapañhasaṁsandanapañhesupi imināva upāyena attho veditabbo.
      [521] Atthi tattha ghānāyatanaṁ atthi gandhāyatanaṁ tena ghānena taṁ
  gandhaṁ ghāyatīti tasmiṁyeva parasamaye ekacce ācariye sandhāya vuttaṁ. Te kira
  tattha cha ajjhattikāni āyatanāni paripuṇṇāni icchanti, āyatanena ca nāma

  *  *  *  *  *  *
  Footnote: 1 chaṂa. ayaṁ saddo na dissati 2 chaṂa. saṅkhaṁ gatā 3 dī.Sī. 9/87/34
  4 chaṂa. ghānādinimittānipi 5 chaṂa. ghānādikaṁ 6 chaṂa. paṭisedhento
-------------------------------------------------
[page 238]
  Sakiccakena bhavitabbanti tehi ghānādīhi te gandhādayo ghāyanti sāyanti
  phusanti. 1- Taṁ laddhiṁ nissāya 2- paravādī āmantāti paṭijānāti.
      [522] Atthi tattha mūlagandhotiādīni pana puṭṭho atthibhāvaṁ sādhetuṁ
  asakkonto paṭikkhipati. Nanu atthi tattha ghānanimittantiādi saṇṭhānamattasseva
  sādhakaṁ, na āyatanassa, tasmā udāhaṭampi anudāhaṭasamamevāti. 3-
                    Rūpadhātuyāāyatanakathāvaṇṇanā niṭṭhitā.
                            ----------
                         8. Arūperūpakathāvaṇṇanā
      [524-526] Idāni arūpe rūpakathā nāma hoti. Tattha yesaṁ "viññāṇa-
  paccayā nāmarūpan"ti vacanato arūpabhavepi oḷārikarūpā nissitaṁ 4- sukhumarūpaṁ
  atthīti laddhi seyyathāpi andhakānaṁ, te sandhāya atthi rūpanti pucchā sakavādissa,
  paṭiññā itarassa. Sesamettha uttānatthamevāti.
                       Arūperūpakathāvaṇṇanā niṭṭhitā.
                           ------------
                        9. Rūpaṁkammantikathāvaṇṇanā
      [527-537] Idāni rūpaṁ kammantikathā nāma hoti. Tattha yesaṁ
  kāyavacīviññattisaṅkhātaṁ rūpameva kāyakammaṁ vacīkammaṁ nāma, tañca kusalasamuṭṭhānaṁ
  kusalaṁ, akusalasamuṭṭhānaṁ akusalanti laddhi seyyathāpi mahisāsakānañceva samitiyānañca,
  te sandhāya kusalena cittena samuṭṭhitanti pucchā sakavādissa, paṭiññā itarassa.
  Atha naṁ sace taṁ kusalaṁ, yvāyaṁ sārammaṇādibhedo kusalassa labbhati, atthi te
  so tassāti codetuṁ sārammaṇantiādi āraddhaṁ. Tattha patthanā paṇidhīti

  *  *  *  *  *  *
  Footnote: 1 chaṂa. phusantītipi icchanti 2 chaṂa. sandhāya
  3 chaṂa. anudāhaṭasadisamevāti 4 chaṂa. nissaṭaṁ
-------------------------------------------------
[page 239]
  Cetanāyevetaṁ vevacanaṁ. Kusalacetanāyeva hi pakappayamānā patthanāti pakappanavasena
  ṭhitattā paṇidhīti ca vuccati. Parato pana kusalena cittena samuṭṭhitā vedanā
  saññā cetanā saddhātiādīsu vedanādīnaññeva cettha patthanā paṇidhīti labbhati,
  na cetanāya. Kasmā? dvinnaṁ cetanānaṁ ekato abhāvā, sotapatitattā pana
  evaṁ tanti gatāti veditabbā. Rūpāyatanantiādi purimavāre "sabbantaṁ kusalan"ti
  saṅkhittassa pabhedadassanatthaṁ vuttaṁ. Sesā saṁsandananayā, vacīkammantikathā, 1-
  "akusalena cittena samuṭṭhitan"tiādividhānañca sabbaṁ pālianusāreneva veditabbaṁ.
  Asucīti panettha sukkaṁ adhippetaṁ. Suttasādhanaṁ uttānatthamevāti.
                      Rūpaṁkammantikathāvaṇṇanā niṭṭhitā.
                             ---------
                        10. Jīvitindriyakathāvaṇṇanā
      [540] Idāni jīvitindriyakathā nāma hoti. Tattha yesaṁ jīvitindriyaṁ nāma
  cittavippayutto arūpī dhammo, 2- tasmā rūpajīvitindriyaṁ natthīti laddhi
  seyyathāpi pubbaseliyānañceva samitiyānañca, te sandhāya pucchā sakavādissa, paṭiññā
  itarassa. Natthi rūpīnaṁ dhammānaṁ āyūti pañhe upādinnarūpānampi tiṇakaṭṭhādīnampi
  santānavasena pavattimeva āyu ṭhiti yapanā yāpanā iriyanā vattanā pālanāti
  icchati, tasmā paṭikkhipati. Atthīti pañhepi iminā kāraṇena paṭijānāti. Atthi
  arūpajīvitindriyanti pañhepi arūpadhammānaṁ cittavippayuttaṁ jīvitindriya-
  santānaṁ nāma atthīti icchati, tasmā paṭijānāti.
      [541] Rūpīnaṁ dhammānaṁ āyu arūpajīvitindriyanti pañhe sattasantāne
  3- rūpino vā dhammā honti arūpino vā, 3- sabbesaṁ cittavippayuttaṁ
  arūpajīvitindriyameva icchati, tasmā paṭijānāti.

  *  *  *  *  *  *
  Footnote: 1 chaṂa. vacīkammakathā 2 chaṂa. arūpadhammo 3-3 chaṂa. rūpīno vā hontu arūpino vā
-------------------------------------------------
[page 240]
      [542] Nirodhasamāpannapañhesupi cittavippayuttaṁ arūpajīvitindriyameva 1-
  sandhāya paṭikkhipati ca paṭijānāti ca. Sakavādī pana taṁ asampaṭicchanto yaṁ
  arūpapavatte asati atthi, rūpena tena bhavitabbanti codetuṁ hañcītiādimāha.
  Saṅkhārakkhandhapañhe phassādisaṅkhārakkhandhaṁ sandhāya paṭikkhipati, kāyakammādisaṅkhārak-
  khandhaṁ sandhāya paṭijānāti. Kāyaviññatti vacīviññatti sammāvācā sammākammanto
  jīvitindriyanti evamādayopi dhammā saṅkhārakkhandhapariyāpannāti tassa 2- laddhi.
  Sakavādī pana taṁ asampaṭicchanto yadi niruddhepi arūpapavatte saṅkhārakkhandho
  atthi, catunnampi khandhānaṁ atthitā hotūti codetuṁ atthi vedanākkhandhotiādimāha,
  itaro antosamāpattiṁ sandhāya paṭikkhipati, samāpajjantassa ca vuṭṭhahantassa ca
  pubbāparabhāgaṁ sandhāya paṭijānāti.
      [543] Asaññasattavārepi eseva nayo. Tassā 3- hi laddhiyā
  asaññasattānaṁ paṭisandhikāle cittaṁ uppajjitvā nirujjhati, tena saha
  cittavippayuttaṁ arūpajīvitindriyaṁ uppajjitvā yāvatāyukaṁ pavattati. Tasmā
  tesaṁ jīvitindriyaṁ natthīti puṭṭho paṭikkhipati, atthīti puṭṭho paṭijānāti.
  Vedanākkhandhādayopi tesaṁ pavattivasena paṭikkhipati, paṭisandhivasena 4- paṭijānāti.
  Sakavādī pana taṁ anicchanto "sace tattha ekakkhaṇepi vedanādayo atthi,
  pañcavokārabhavattaṁ pāpuṇātī"ti codetuṁ pañcavokārabhavoti āha. Itaro
  suttavirodhabhayā paṭikkhipati.
      [544-545] Ekadesaṁ bhijjatīti pañhe sampayuttaṁ bhijjati, vippayuttaṁ
  tiṭṭhatīti tassa laddhi, tasmā paṭijānāti. Dve jīvitindriyānīti pucchā
  paravādissa, paṭiññā sakavādissa. Rūpārūpavasena hi dve jīvitindriyāni, tehiyeva

  *  *  *  *  *  *
  Footnote: 1 chaṂa. arūpajīvitameva 2 chaṂa......pariyāpannātissa
  3 chaṂa. tassa 4 chaṂa. cutipaṭisandhivasena
-------------------------------------------------
[page 241]
  Satto jīvati, tesaṁ bhaṅgena maratīti vuccati. Cutikkhaṇasmiñhi dvepi jīvitāni
  saheva bhijjantīti.
                      Jīvitindriyakathāvaṇṇanā niṭṭhitā.
                            -----------
                        11. Kammahetukathāvaṇṇanā
      [546] Idāni kammahetukathā nāma hoti. Tattha yena arahatā purimabhave
  arahā abbhācikkhitapubbo, so tassa kammassa hetu arahattā parihāyatīti yesaṁ
  laddhi seyyathāpi pubbaseliyānañceva samitiyānañca, te sandhāya kammahetūti
  pucchā sakavādissa, paṭiññā itarassa. Sesaṁ parihānikathāyaṁ vuttanayameva.
      Handa hi arahantānaṁ abbhācikkhatīti idaṁ yassa kammassa hetu parihāyati,
  taṁ sampaṭicchāpetuṁ vadati. Atha naṁ sakavādī taṁ pakkhaṁ paṭijānāpetvā "yadi evaṁ
  yehi arahanto na abbhācikkhitabbā, 1- te sabbe arahattaṁ pāpuṇeyyun"ti
  codetuṁ ye kecītiādimāha. Itaro tassa tassa 2- kammassa arahattaṁ sampāpuṇane
  niyāmaṁ apassanto paṭikkhipati.
                       Kammahetukathāvaṇṇanā niṭṭhitā.
                         Aṭṭhamo vaggo samatto.
                             ---------
                             9. Navamavagga
                       1. Ānisaṁsadassāvīkathāvaṇṇanā
      [547] Idāni ānisaṁsadassāvīkathā nāma hoti. Tattha sakasamaye saṅkhāre
  ādīnavato nibbānañca ānisaṁsato passantassa saññojanappahānaṁ hotīti

  *  *  *  *  *  *
  Footnote: 1 chaṂa. na abbhācikkhitapubbā 2 chaṂa. ekameva "tassā"ti padaṁ dissati
-------------------------------------------------
[page 242]
  Nicchayo. Yesaṁ pana tesu dvīsupi ekaṁsikavādaṁ gahetvā "ānisaṁsadassāvinova
  saññojanappahānaṁ hotī"ti laddhi seyyathāpi andhakānaṁ, te sandhāya pucchā
  sakavādissa, paṭiññā itarassa. Athassa "esa sakavādo 1- tayā gahito, ādīnavopi
  daṭṭhabboyevā"ti vibhāgadassanatthaṁ sakavādī saṅkhāretiādimāha.
      Saṅkhāre ca aniccato manasikaroti, nibbāne ca ānisaṁsadassāvī hotīti
  pañhasmiṁ ayamadhippāyo:- ānisaṁsadassāvissa saññojanānaṁ pahānaṁ hotīti tesaṁ
  laddhi. Nanu saṅkhāre aniccato manasikaroto saññojanā pahiyyantīti ca puṭṭho
  āmantāti paṭijānāti. Tena te saṅkhāre ca aniccato manasikaroti, nibbāne
  ca ānisaṁsadassāvī hotīti idaṁ āpajjati, kiṁ sampaṭicchasi etanti. Tato paravādī
  ekacittakkhaṇaṁ sandhāya paṭikkhipati, dutiyaṁ puṭṭho nānācittavasena paṭijānāti.
  Sakavādī panassa adhippāyaṁ madditvā aniccamanasikārassa ānisaṁsadassāvitāya ca
  ekato paṭiññātattā dvinnaṁ phassānaṁ dvinnaṁ cittānaṁ samodhānaṁ hotīti pucchati.
  Itaro dvinnaṁ samodhānaṁ apassanto paṭikkhipati. Dukkhatotiādipañhesupi eseva
  nayo. Kimpanettha sanniṭṭhānaṁ, kiṁ aniccādito manasikaroto saññojanā pahiyyanti,
  udāhu nibbāne ānisaṁsadassāvissa, udāhu dvepi ekato karontassāti. Yadi
  tāva aniccādito manasikaroto pahānaṁ bhaveyya, vipassanācitteneva bhaveyya, atha
  ānisaṁsadassāvino, anussavavasena nibbāne ānisaṁsaṁ passantassa vipassanācitteneva
  bhaveyya, atha dvepi ekato karontassa bhaveyya, dvinnaṁ phassādīnaṁ samodhānaṁ
  bhaveyya. Yasmā pana ariyamaggakkhaṇe aniccādimanasikārassa kiccaṁ nipphattiṁ gacchati
  puna niccatotiādiggahaṇassa anuppattidhammabhāvato, nibbāne ca paccakkhatova
  ānisaṁsadassanaṁ icchati, tasmā kiccanipphattivasena aniccādito manasikaroto ārammaṇaṁ
  katvā pavattivasena ca nibbāne ānisaṁsadassāvissa saññojanānaṁ pahānaṁ hotīti
  veditabbaṁ.

  *  *  *  *  *  *
  Footnote: 1 chaṂa. ekaṁsikavādo
-------------------------------------------------
[page 243]
      [548] Nibbāne sukhānupassīti suttaṁ nibbāne sukhānupassanādibhāvameva
  sādheti, na ānisaṁsadassāvitāmattena saññojanānaṁ pahānaṁ, tasmā ābhatampi
  anābhatasadisamevāti.
                     Ānisaṁsadassāvīkathāvaṇṇanā niṭṭhitā.
                             --------
                        2. Amatārammaṇakathāvaṇṇanā
      [549] Idāni amatārammaṇakathā nāma hoti. Tattha yesaṁ "nibbānaṁ
  maññatī"tiādīnaṁ padānaṁ 1- ayoniso atthaṁ gahetvā amatārammaṇaṁ saññojanaṁ hotīti
  laddhi seyyathāpi pubbaseliyānaṁ, te sandhāya pucchā sakavādissa, paṭiññā itarassa.
  Atha naṁ sace amatārammaṇaṁ saññojanaṁ, amatassa saññojaniyādibhāvo āpajjatīti
  codetuṁ amataṁ saññojaniyantiādimāha, itaro suttavirodhabhayena sabbaṁ paṭikkhipati.
  Iminā upāyena sabbavāresu attho veditabbo. Nibbānaṁ nibbānatoti āgatasuttaṁ 2-
  pana diṭṭhadhammanibbānaṁ sandhāya bhāsitaṁ, tasmā asādhakanti.
                      Amatārammaṇakathāvaṇṇanā niṭṭhitā.
                             ---------
                       3. Rūpaṁsārammaṇantikathāvaṇṇanā
      [552-553] Idāni rūpaṁ sārammaṇantikathā nāma hoti. Tattha rūpaṁ
  sappaccayaṭṭhena sārammaṇaṁ nāma hoti, na aññaṁ ārammaṇaṁ karotīti ārammaṇapaccayavasena.
  Yesaṁ pana avisesena rūpaṁ sārammaṇanti laddhi seyyathāpi uttarāpathakānaṁ,
  te sandhāya ārammaṇadvayassa 3- vibhāgadassanatthaṁ pucchā sakavādissa, paṭiññā
  itarassa. Sesamettha pālianusāreneva veditabbaṁ. Na vattabbanti pañhe

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. āhaṭasuttaṁ 3 chaṂa. ārammaṇatthassa
-------------------------------------------------
[page 244]
  Olubbhārammaṇaṁ sandhāya paṭiññā sakavādissa. Dutiyapañhepi paccayārammaṇaṁ
  sandhāya paṭiññā tasseva. Iti sappaccayaṭṭhenevettha sārammaṇatā siddhāti.
                     Rūpaṁsārammaṇantikathāvaṇṇanā niṭṭhitā.
                            -----------
                      4. Anusayāanārammaṇakathāvaṇṇanā
      [554-556] Idāni anusayā anārammaṇātikathā nāma hoti. Tattha yesaṁ
  anusayā nāma cittavippayuttā ahetukā abyākatā, teneva ca anārammaṇāti
  laddhi seyyathāpi andhakānañceva ekaccānañca uttarāpathakānaṁ, te sandhāya
  anusayāti pucchā sakavādissa, paṭiññā itarassa. Atha naṁ anārammaṇena nāma
  evaṁvidhena bhavitabbanti codetuṁ rūpantiādimāha. Kāmarāgotiādi kāmarāgānusayato
  anaññattā dassitaṁ. Saṅkhārakkhandho anārammaṇoti pañhe cittasampayuttaṁ
  saṅkhārakkhandhaṁ sandhāya paṭikkhipati. Anusayañca jīvitindriyaṁ kāyakammādirūpañca 1-
  saṅkhārakkhandhapariyāpannataṁ sandhāya paṭijānāti. 1- Imināva upāyena sabbavāresu attho
  veditabbo. Sānusayoti pañhe pana appahīnānusayattā sānusayatā anuññātā,
  na anusayānaṁ pavattisabbhāvā. Yo hi appahīno, na so atīto nānāgato na
  paccuppanno ca. Maggavajjhakileso panesa appahīnattāva atthīti vuccati. Evarūpassa
  ca idaṁ nāma ārammaṇanti na vattabbaṁ. Tasmā taṁ paṭikkhittaṁ. Tampanetaṁ na
  kevalaṁ anusayassa, rāgādīnampi tādisameva, tasmā anusayānaṁ anārammaṇatāsādhakaṁ
  na hotīti.
                    Anusayāanārammaṇakathāvaṇṇanā niṭṭhitā.
                            -----------

  *  *  *  *  *  *
  Footnote: 1-1 chaṂa. saṅkhārakkhandhapariyāpannaṁ, taṁ sandhāya paṭijānāti
-------------------------------------------------
[page 245]
                     5. Ñāṇaṁanārammaṇantikathāvaṇṇanā
      [557-558] Idāni ñāṇaṁ anārammaṇantikathā nāma hoti. Tattha
  yasmā arahā cakkhuviññāṇasamaṅgī ñāṇīti vuccati, tassa ñāṇassa tasmiṁ khaṇe
  ārammaṇaṁ natthi, tasmā ñāṇaṁ anārammaṇanti yesaṁ laddhi seyyathāpi andhakānaṁ,
  te sandhāya pucchā sakavādissa, paṭiññā itarassa. Sesamettha anusayakathāyaṁ
  vuttanayeneva veditabbanti.
                    Ñāṇaṁanārammaṇantikathāvaṇṇanā niṭṭhitā.
                            ----------
                     6. Atītānāgatārammaṇakathāvaṇṇanā
      [559-561] Idāni atītānāgatārammaṇakathā nāma hoti. Tattha yasmā
  atītānāgatāni 1- nāma natthi, tasmā tadārammaṇena cittena ārammaṇassa
  natthitāya anārammaṇena bhavitabbanti atītaṁ anārammaṇanti yesaṁ laddhi seyyathāpi
  uttarāpathakānaṁ, te sandhāya atītānāgatārammaṇanti 2- pucchā sakavādissa,
  paṭiññā itarassa. Sesamettha yathāpālimeva niyyātīti.
                   Atītānāgatārammaṇakathāvaṇṇanā niṭṭhitā.
                          --------------
                       7. Vitakkānupatitakathāvaṇṇanā
      [562] Idāni vitakkānupatitakathā nāma hoti. Tattha vitakkānupatitā
  nāma duvidhā ārammaṇato ca sampayogato ca. Tattha asukacittaṁ nāma
  vitakkassārammaṇaṁ na hotīti niyamābhāvato siyā sabbaṁ cittaṁ vitakkānupatitaṁ,
  vitakkavippayuttacittasabbhāvato pana sabbaṁ cittaṁ na vitakkānupatitaṁ. Iti imaṁ
  vibhāgaṁ akatvā aviseseneva sabbaṁ cittaṁ vitakkānupatitanti yesaṁ laddhi seyyathāpi

  *  *  *  *  *  *
  Footnote: 1 chaṂa. atītānāgatārammaṇaṁ 2 chaṂa. atītārammaṇanti
-------------------------------------------------
[page 246]
  Uttarāpathakānaṁ, te sandhāya pucchā sakavādissa, paṭiññā itarassa. Sesamettha
  pālivaseneva niyyātīti.
                     Vitakkānupatitakathāvaṇṇanā niṭṭhitā.
                            ----------
                      8. Vitakkavipphārasaddakathāvaṇṇanā
      [563] Idāni vitakkavipphārasaddakathā nāma hoti. Tattha yasmā "vitakkavicārā
  vacīsaṅkhārā"ti vuttā, tasmā sabbaso vitakkayato vicārayato antamaso
  manodhātupavattikālepi vitakkavipphāro saddoyevāti yesaṁ laddhi seyyathāpi
  pubbaseliyānaṁ, te sandhāya sabbasoti pucchā sakavādissa, paṭiññā itarassa.
  Atha naṁ yadi vitakkavipphāramattaṁ saddo, phassādivipphāropi saddo bhaveyyāti
  codetuṁ sabbaso phusayatotiādimāha. Itaro tādisaṁ suttalesaṁ apassanto
  paṭikkhipati. Vitakkavipphāro saddo sotaviññeyyoti vitakkassa vipphāramattameva
  saddoti katvā pucchati, na vitakkavipphārasamuṭṭhitaṁ suttappamattānaṁ saddaṁ,
  itaro paṭikkhipati. Nanu vitakkavipphārasaddo na sotaviññeyyoti idaṁ tasseva
  saddhiyā dasseti. So hi vitakkavipphāramattameva saddaṁ vadati, so na
  sotaviññeyyoti. Itaro pana "vitakkavipphārasaddaṁ sutvā ādisatī"ti 1- vacanato
  sotaviññeyyovāti vadati.
                    Vitakkavipphārasaddakathāvaṇṇanā niṭṭhitā.
                            -----------
                     9. Nayathācittassavācātikathāvaṇṇanā
      [564] Idāni nayathācittassa vācātikathā nāma hoti. Tattha yasmā koci
  aññaṁ bhaṇissāmīti aññaṁ bhaṇati, tasmā nayathācittassa vācā cittānurūpā

  *  *  *  *  *  *
  Footnote: 1 dī.pā. 11/148/89
-------------------------------------------------
[page 247]
  Cittānugatikā na hoti, vināpi cittena pavattatīti yesaṁ laddhi seyyathāpi
  pubbaseliyānaṁ, te sandhāya pucchā sakavādissa, paṭiññā itarassa. Atha naṁ
  "yadi taṁsamuṭṭhāpakaṁ cittaṁ na siyā, phassādayopi tasmiṁ khaṇe na siyun"ti codetuṁ
  aphassakassātiādimāha. Na bhaṇitukāmotiādīsu yasmā aññaṁ bhaṇissāmīti aññaṁ
  bhaṇantopi bhaṇitukāmoyeva nāma hoti, tasmā na hevanti paṭikkhipati.
      [565] Nanu atthi koci aññaṁ bhaṇissāmītiādīsu cīvaranti bhaṇitukāmo
  cīranti bhaṇeyya. Tattha aññaṁ bhaṇitukāmatācittaṁ, aññaṁ bhaṇanacittaṁ, iti
  pubbabhāgacittena asadisattā nayathācitto 1- nāma hoti, tenassa kevalaṁ anāpatti
  nāma hoti, na pana cīranti vacanasamuṭṭhāpakacittaṁ natthi, iti acittakā sā
  vācāti atthaṁ sandhāya paṭikkhipati. Iminā udāharaṇena "nayathācittassa vācā"ti
  patiṭṭhāpitāpi appatiṭṭhāpitāva hotīti.
                   Nayathācittassavācātikathāvaṇṇanā niṭṭhitā.
                            -----------
                   10. Nayathācittassakāyakammantikathāvaṇṇanā
      [566-567] Idāni nayathācittassa kāyakammantikathā nāma hoti. Tattha
  yasmā koci aññatra gacchissāmīti aññatra gacchati, tasmā nayathācittassa
  kāyakammaṁ cittānurūpaṁ cittānugatikaṁ na hoti, vināpi cittena pavattatīti yesaṁ
  laddhi seyyathāpi pubbaseliyānaṁyeva, te sandhāya pucchā sakavādissa, paṭiññā
  itarassa. Sesamettha heṭṭhā vuttanayeneva veditabbanti.
                 Nayathācittassakāyakammantikathāvaṇṇanā niṭṭhitā.
                           ------------

  *  *  *  *  *  *
  Footnote: 1 chaṂa. ayathācitto
-------------------------------------------------
[page 248]
                  11. Atītānāgatasamannāgatakathāvaṇṇanā 1-
      [568-570] Idāni atītānāgatehi samannāgatakathā nāma hoti. Tattha
  samannāgatapaññatti paṭilābhapaññattīti dve paññattiyo veditabbā. Tāsu
  paccuppannadhammasamaṅgī samannāgatoti vuccati. Aṭṭhasamāpattilābhino pana samāpattiyo
  kiñcāpi na ekakkhaṇe pavattanti, aññā atītā honti, aññā anāgatā
  aññā paccuppannā, paṭivijjhitvā aparihīnatāya pana lābhīti vuccati. Tattha
  yesaṁ imaṁ vibhāgaṁ aggahetvā yasmā jhānalābhīnaṁ atītānāgatānipi jhānāni
  atthi, tasmā "te atītenapi anāgatenapi samannāgatā"ti laddhi seyyathāpi
  andhakānaṁ, te sandhāya pucchā sakavādissa, paṭiññā itarassa. Sesamettha
  uttānatthamevāti. "aṭṭhavimokkhajhāyī"tiādi Pana lābhībhāvassa sādhakaṁ, na
  samannāgatabhāvassāti.
                  Atītānāgatasamannāgatakathāvaṇṇanā niṭṭhitā.
                          --------------
                            10. Dasamavagga
                          1. Nirodhakathāvaṇṇanā
      [571-572] Idāni nirodhakathā nāma hoti tattha yesaṁ "upapattesiyanti
  saṅkhagatassa bhavaṅgacittassa bhaṅgakkhaṇena saheva kiriyāti saṅkhagatā kusalā vā akusalā
  vā cattāro khandhā cittasamuṭṭhānarūpañcāti pañca khandhā uppajjanti. Tesu hi
  anuppannesu bhavaṅgacitte 2- niruddhe santativicchedo bhaveyyā"ti laddhi seyyathāpi
  andhakānaṁ, te sandhāya upapattesiyeti pucchā sakavādissa, paṭiññā itarassa.
  Tattha upapattesiyeti catūsupi padesu bahuvacanabhummatthe ekavacanabhummaṁ, upapattesiyesu
  pañcasu khandhesu aniruddhesūti ayañhettha attho. Dasannanti

  *  *  *  *  *  *
  Footnote: 1 pāli. atītānāgatapaccuppannakathā 2 chaṂa. bhavaṅge
-------------------------------------------------
[page 249]
  Upapattesiyakkhandhānañca kiriyākkhandhānañca vasena vuttaṁ. Tattha paṭhamapañhe khandhalakkhaṇa-
  vasena kiriyāvasena 1- ca pañceva nāma te khandhāti paṭikkhipati. Dutiyapañhe
  purimapacchimavasena upapattesiyakiriyāvasena ca nānattaṁ sandhāya paṭijānāti. Dvinnampana
  phassānaṁ cittānañca samodhānaṁ puṭṭho suttalesābhāvena paṭikkhipati.
      Kiriyā cattāroti rūpena vinā kusalā vā akusalā vā cattāro gahitā.
  Kiriyāñāṇanti paravādinā cakkhuviññāṇasamaṅgikkhaṇe arahato anuññātaṁ anārammaṇa-
  ñāṇaṁ. Niruddhe maggo uppajjatīti pucchā paravādissa, aniruddhe anuppajjanato
  paṭiññā sakavādissa. Mato maggaṁ bhāvetīti chalena pucchā paravādissa.
  Yasmā pana paṭisandhito yāva cuticittā satto jīvatiyeva nāma, tasmā sakavādī
  na hevanti paṭikkhipati.
                       Nirodhakathāvaṇṇanā niṭṭhitā.
                          -----------
                       2. Rūpaṁmaggotikathāvaṇṇanā
      [573-575] Idāni rūpaṁ maggotikathā nāma hoti. Tattha yesaṁ
  "sammāvācākammantājīvā rūpan"ti laddhi seyyathāpi mahisāsakasamitiyamahāsaṁghikānaṁ,
  te sandhāya maggasamaṅgissāti pucchā sakavādissa, paṭiññā itarassa. Atha naṁ
  "yadi te sammāvācādayo rūpaṁ, na viratiyo, yathā sammādiṭṭhādimaggo sārammaṇādi-
  sabhāvo, evaṁ tampi rūpaṁ siyā"ti codetuṁ sārammaṇotiādimāha. Tattha paṭikkhepo
  ca paṭiññā ca paravādino laddhivasena 2- veditabbā. Sesamettha uttānatthamevāti.
                      Rūpaṁmaggotikathāvaṇṇanā niṭṭhitā.
                           ------------

  *  *  *  *  *  *
  Footnote: 1 chaṂa. kiriyavasena 2 chaṂa. laddhianurūpena
-------------------------------------------------
[page 250]
                 3. Pañcaviññāṇasamaṅgissamaggabhāvanākathāvaṇṇanā
      [576] Idāni pañcaviññāṇasamaṅgissa maggabhāvanākathā 1- nāma hoti.
  Tattha yesaṁ "cakkhunā rūpaṁ disvā na nimittaggāhī hotī"ti suttaṁ nissāya
  "pañcaviññāṇasamaṅgissa atthi maggabhāvanā"ti laddhi seyyathāpi mahāsaṁghikānaṁ,
  te sandhāya pucchā sakavādissa, paṭiññā itarassa. Atha naṁ "sace tassa
  maggabhāvanā atthi, pañcaviññāṇagatikena vā maggena maggagatikehi vā
  pañcaviññāṇehi bhavitabbaṁ, na ca tāni maggagatikāni anibbānārammaṇattā
  alokuttarattā ca, na maggo pañcaviññāṇagatiko tesaṁ lakkhaṇena asaṅgahitattā"ti
  codetuṁ nanu pañcaviññāṇā uppannavatthukātiādimāha. Tatrāyamadhippāyo:- yadi
  pañcaviññāṇasamaṅgissa maggabhāvanā siyā, yena manoviññāṇena maggo sampayutto,
  tampi pañcaviññāṇasamaṅgissa siyā. Evaṁ sante yadidaṁ "pañcaviññāṇā
  uppannavatthukā"tiādi lakkhaṇaṁ vuttaṁ, taṁ evaṁ avatvā "chaviññāṇā"ti vattabbaṁ
  siyā. Tathā pana avatvā "pañcaviññāṇā"tveva vuttaṁ, tasmā na vattabbaṁ
  "pañcaviññāṇasamaṅgissa atthi maggabhāvanā"ti. Yasmā cettha ayameva adhippāyo,
  tasmā sakavādī taṁ lakkhaṇaṁ paravādiṁ sampaṭicchāpetvā no ca vata re vattabbe
  pañcaviññāṇasamaṅgissa atthi maggabhāvanāti āha.
      Aparo nayo:- pañcaviññāṇā uppannavatthukā, maggo avatthukopi hoti.
  Te ca uppannārammaṇā, maggo navattabbārammaṇo. Te purejātavatthukāva, maggo
  avatthukopi. Te purejātārammaṇā, maggo apurejātārammaṇo. Te ajjhattikavatthukāva,
  maggo avatthukopi hoti. Te ca rūpādivasena bahiddhārammaṇā, maggo
  nibbānārammaṇo. Te aniruddhaṁ vatthuṁ nissayaṁ katvā pavattanato asambhinnavatthukā,
  maggo avatthukopi. Te aniruddhāneva rūpādīni ārabbha pavattanato

  *  *  *  *  *  *
  Footnote: 1 chaṂa. maggakathā
-------------------------------------------------
[page 251]
  Asambhinnārammaṇā, maggo nibbānārammaṇo. Te nānāvatthukā, maggo avatthuko
  vā ekavatthuko vā. Te nānārammaṇā, maggo ekārammaṇo. Te attano attanova
  rūpādigocare pavattanato na aññamaññassa gocaravisayaṁ paccanubhonti, maggo rūpādīsu
  ekampi gocaraṁ na karoti. Te kiriyāmanodhātuṁ purecārikaṁ katvā uppajjanato
  na asamannāhārā na amanasikārā uppajjanti, maggo nirāvajjanova. Te
  sampaṭicchannādīhi vokiṇṇā uppajjanti, maggassa vokāroyeva natthi. Te aññamaññaṁ
  pubbacarimabhāvena uppajjanti, maggassa tehi saddhiṁ purimapacchimatāva natthi tesaṁ
  anuppattikāle tikkhavipassanāsamaye tesaṁ anuppattidese āruppepi ca uppajjanato.
  Te sampaṭicchannādīhi antaritattā na aññamaññassa samanantarā uppajjanti,
  maggassa sampaṭicchannādīhi antaritabhāvova natthi. Tesaṁ aññatra abhinipātā
  ābhogamattampi kiccaṁ natthi, maggassa kilesasamugghātanaṁ kiccanti. Yasmā cettha
  ayamadhippāyo, 1- tasmā sakavādī imehākārehi paravādiṁ maggassa apañcaviññāṇa-
  gatikabhāvaṁ sampaṭicchāpetvā no ca vata ne vattabbe pañcaviññāṇasamaṅgissa
  atthi maggabhāvanāti āha.
      [577] Suññataṁ ārabbhāti "yathā lokuttaramaggo suññataṁ nibbānaṁ
  ārabbha, lokiyo suddhasaṅkhārapuñjaṁ ārabbha uppajjati, kinte evaṁ cakkhu-
  viññāṇan"ti pucchati. Itaro "cakkhuñca paṭicca rūpe cā"ti vacanato paṭikkhipati.
  Dutiyaṁ puṭṭho "na nimittaggāhī"ti vacanato yaṁ tattha animittaṁ, tadeva suññatanti
  sandhāya paṭijānāti. Cakkhuñca paṭiccāti pañhadvayepi eseva nayo.
      [578-579] Cakkhuviññāṇaṁ atītānāgataṁ ārabbhāti ettha ayamadhippāyo:-
  manoviññāṇasamaṅgissa atthi maggabhāvanā, manoviñañāṇañca atītānāgatampi ārabbha

  *  *  *  *  *  *
  Footnote: 1 chaṂa. ayampi adhippāyo
-------------------------------------------------
[page 252]
  Uppajjati, kinte evaṁ cakkhuviññāṇampīti. Phassaṁ ārabbhātiādīsupi eseva nayo.
  Cakkhunā rūpaṁ disvā na nimittaggāhīti ettha javanakkhaṇe na nimittaggāhitā
  vuttā, na cakkhuviññāṇakkhaṇe. Tasmā lokiyamattampi sandhāyetaṁ asādhakanti.
               Pañcaviññāṇasamaṅgissamaggabhāvanākathāvaṇṇanā niṭṭhitā.
                          --------------
                    4. Pañcaviññāṇākusalāpītikathāvaṇṇanā
      [580-583] Idāni pañcaviññāṇā kusalāpītikathā nāma hoti. Sā
  heṭṭhā vuttanayeneva atthato veditabbāti.
                  Pañcaviññāṇākusalāpītikathāvaṇṇanā niṭṭhitā.
                           -------------
                    5. Pañcaviññāṇāsābhogātikathāvaṇṇanā
      [584-586] Idāni pañcaviññāṇā sābhogātikathā nāma hoti. Tattha
  ābhogo nāma kusalākusalavasena hoti, satthārā ca "cakkhunā rūpaṁ disvā
  nimittaggāhī hoti na nimittaggāhī hotī"tiādi vuttaṁ, taṁ ayoniso gahetvā
  "pañcaviññāṇā sābhogā"ti yesaṁ laddhi seyyathāpi mahāsaṁghikānaṁ, te sandhāya
  pucchā sakavādissa, paṭiññā itarassa. Sesamettha purimakathāsadisamevāti.
                  Pañcaviññāṇāsābhogātikathāvaṇṇanā niṭṭhitā.
                             ---------
                    6. Dvīhisīlehisamannāgatotikathāvaṇṇanā
      [587-589] Idāni dvīhi sīlehi samannāgatotikathā 1- nāma hoti.
  Tattha "sīle patiṭṭhāya naro sapañño"tiādivacanato 2- yasmā lokiyena sīlena

  *  *  *  *  *  *
  Footnote: 1 chaṂa. dvīhi sīlehītikathā 2 saṁ.sa. 15/23/16
-------------------------------------------------
[page 253]
  Sīlavā lokuttaramaggaṁ bhāveti, tasmā "purimena ca lokiyena maggakkhaṇe lokuttarena
  cāti dvīhi sīlehi samannāgato nāma hotī"ti yesaṁ laddhi seyyathāpi mahāsaṁghikānaṁyeva,
  te sandhāya maggasamaṅgīti pucchā sakavādissa, paṭiññā itarassa. Atha naṁ "yadi
  so ekakkhaṇe lokiyalokuttarehi dvīhi sīlehi samannāgato, dvīhi phassādīhipi
  tena samannāgatena bhavitabban"ti codetuṁ dvīhi phassehītiādimāha. Itaro tathārūpaṁ
  nayaṁ apassanto paṭikkhipati. Lokiyena ca lokuttarena cāti pañhe pubbe
  samādinnañca maggakkhaṇe uppannasammāvācādīni ca sandhāya paṭijānāti.
      Lokiye sīle niruddheti pucchā paravādissa, khaṇabhaṅganirodhaṁ sandhāya paṭiññā
  sakavādissa. Itaro puna 1- taṁ vītikkamaṁ viya sallakkhento dussīlotiādimāha.
  Laddhipatiṭṭhāpanaṁ panassa pubbe abhinnasīlataṁyeva dīpeti, na dvīhi samannāgatataṁ.
  Tasmā appatiṭṭhitāva laddhīti.
                  Dvīhisīlehisamannāgatotikathāvaṇṇanā niṭṭhitā.
                            -----------
                       7. Sīlaṁacetasikantikathāvaṇṇanā
      [590-594] Idāni sīlaṁ acetasikantikathā nāma hoti. Tattha yasmā
  sīle uppajjitvā niruddhepi samādānahetuko sīlopacayo nāma atthi, yena so
  sīlavāyeva nāma hoti, tasmā "sīlaṁ acetasikan"ti yesaṁ laddhi seyyathāpi
  mahāsaṁghikānaṁ, te sandhāya pucchā sakavādissa, paṭiññā itarassa. Sesamettha "dānaṁ
  acetasikan"tikathāyaṁ vuttanayeneva veditabbaṁ. Laddhipatiṭṭhāpanampi ayoniso gahitattā
  appatiṭṭhāpanamevāti.
                     Sīlaṁacetasikantikathāvaṇṇanā niṭṭhitā.
                          --------------

  *  *  *  *  *  *
  Footnote: 1 chaṂa. pana
-------------------------------------------------
[page 254]
                     8. Sīlaṁnacittānuparivattītikathāvaṇṇanā
      [595-597] Idāni sīlaṁ na cittānuparivattītikathā nāma hoti. Tattha
  na cittānuparivattīti bhāsantarameva nāmaṁ, sesaṁ purimakathāsadisamevāti.
                   Sīlaṁnacittānuparivattītikathāvaṇṇanā niṭṭhitā.
                           -------------
                       9. Samādānahetukakathāvaṇṇanā
      [598-600] Idāni samādānahetukakathā nāma hoti. Tattha "ārāma-
  ropā"tikathāya 1- atthaṁ ayoniso gahetvā "sadā puññaṁ pavaḍḍhatī"ti vacanato
  "samādānahetukaṁ sīlaṁ vaḍḍhatī"ti yesaṁ laddhi seyyathāpi mahāsaṁghikānaññeva, te
  sandhāya pucchā sakavādissa, cittavippayuttaṁ sīlopacayaṁ sandhāya paṭiññā paravādissa.
  Sesaṁ purimakathāsadisamevāti.
                     Samādānahetukakathāvaṇṇanā niṭṭhitā.
                           -------------
                       10. Viññattisīlantikathāvaṇṇanā
      [601-602] Idāni viññatti sīlantikathā nāma hoti. Tattha kāyaviññatti,
  kāyakammaṁ, vacīviññatti, vacīkammanti gahitattā "viññatti sīlan"ti yesaṁ laddhi
  seyyathāpi mahāsaṁghikānañceva samitiyānañca, te sandhāya viññattīti pucchā
  sakavādissa, paṭiññā itarassa. Atha naṁ yasmā sīlaṁ nāma virati, na rūpadhammo,
  tasmā tenatthena codetuṁ pāṇātipātā veramaṇītiādimāha. Abhivādanaṁ 2- sīlantiādi
  yathārūpaṁ viññattiṁ so "sīlan"ti paññatti, 3- taṁ uddharitvā dassetuṁ vuttaṁ.

  *  *  *  *  *  *
  Footnote: 1 chaṂa. gāthāya 2 ka. abhivādanādīhi 3 chaṂa. maññati
-------------------------------------------------
[page 255]
  Yasmā pana sā virati na hoti, tasmā puna pāṇātipātā veramaṇītiādimāha.
  Laddhi panassa chalena patiṭṭhitattā appatiṭṭhitāyevāti.
                     Viññattisīlantikathāvaṇṇanā niṭṭhitā.
                            ----------
                     11. Aviññattidussīlyantikathāvaṇṇanā
      [603-604] Idāni aviññatti dussīlyantikathā nāma hoti. Tattha
  cittavippayuttaṁ apuññūpacayañceva āṇattiyā ca pāṇātipātādīsu aṅgapāripūriṁ
  sandhāya "aviññatti dussīlyan"ti yesaṁ laddhi seyyathāpi mahāsaṁghikānaṁ, te sandhāya
  pucchā sakavādissa, paṭiññā itarassa. Atha naṁ "sace sā dussīlyaṁ, pāṇātipātādīsu
  aññatarā siyā"ti codetuṁ pāṇātipātotyādimāha. Pāpakammaṁ samādiyitvāti
  "asukannāma ghātessāmi, asukaṁ bhaṇḍaṁ avaharissāmī"ti evaṁ pāpasamādānaṁ katvā.
  Ubho vaḍḍhantīti puṭṭho dānakkhaṇe pāpassa anuppattiṁ sandhāya paṭikkhipati. Dutiyaṁ
  puṭṭho cittavippayuttaṁ pāpūpacayaṁ sandhāya paṭijānāti. Sesamettha paribhogamayakathāyaṁ
  vuttanayeneva veditabbaṁ. Laddhipatiṭṭhāpanampissa pāpasamādinnapubbabhāgameva
  sādheti, na aviññattiyā dussīlabhāvanti.
                   Aviññattidussīlyantikathāvaṇṇanā niṭṭhitā.
                         Dasamo vaggo niṭṭhito.
                        Dutiyo paṇṇāsako samatto.
                            -----------
                          11. Ekādasamavagga
                      1-3. Tissopianusayakathāvaṇṇanā
      [605-613] Idāni anusayā abyākatā, ahetukā, cittavippayuttāti
  tissopi anusayakathā nāma honti. Tattha yasmā puthujjano kusalābyākate citte
-------------------------------------------------
[page 256]
  Vattamāne "sānusayo"ti vattabbo, yo cassa tasmiṁ khaṇe hetu, na tena hetunā
  anusayā sahetukā, na tena citatena sampayuttā, tasmā "te abyākatā, ahetukā,
  cittavippayuttā"ti yesaṁ laddhi seyyathāpi mahāsaṁghikānañceva samitiyānañca, te
  sandhāya tīsupi kathāsu pucchā sakavādissa, paṭiññā itarassa. Sesaṁ heṭṭhā
  vuttanayattā pālimaggeneva sakkā jānitunti tasmā na vitthāritanti.
                     Tissopianusayakathāvaṇṇanā niṭṭhitā.
                           ------------
                          4. Ñāṇakathāvaṇṇanā
      [614-615] Idāni ñāṇakathā nāma hoti. Tattha maggañāṇena
  aññāṇe vigatepi puna cakkhuviññāṇādivasena ñāṇavippayuttacitte vattamāne
  yasmā taṁ maggacittaṁ nappavattati, tasmā "na vattabbaṁ ñāṇī"ti yesaṁ laddhi
  seyyathāpi mahāsaṁghikānaṁ, te sandhāya pucchā sakavādissa, paṭiññā itarassa.
  Atha naṁ "yadi aññāṇe vigate `ñāṇī'ti paññatti na siyā, rāgādīsu vigatesu
  vītarāgādipaññattipi na siyāti puggalapaññattiyaṁ akovidosī"ti codetuṁ rāge
  vigatetiādimāha. Itaro tesu vigatesu sarāgādibhāve yuttiṁ apassanto paṭikkhipati.
  Pariyosāne yasmā ñāṇapaṭilābhena so ñāṇīti vattabbataṁ arahati, tasmā
  na hevanti paṭikkhepo sakavādissāti.
                        Ñāṇakathāvaṇṇanā niṭṭhitā.
                           -------------
                     5. Ñāṇaṁcittavippayuttantikathāvaṇṇanā
      [616-617] Idāni ñāṇaṁ cittavippayuttantikathā nāma hoti. Tattha
  yasmā arahā cakkhuviññāṇādisamaṅgī paṭiladdhaṁ maggañāṇaṁ sandhāya "ñāṇī"ti
-------------------------------------------------
[page 257]
  Vuccati, na cassa taṁ tena cittena sampayuttaṁ, tasmā "ñāṇaṁ cittavippayuttan"ti
  yesaṁ laddhi seyyathāpi pubbaseliyānaṁ, te sandhāya pucchā sakavādissa, paṭiññā
  itarassa. Atha naṁ "yadi te ñāṇaṁ cittavippayuttaṁ, cittavippayuttesu rūpādīsu
  aññataraṁ siyā"ti codetuṁ rūpantiādimāha, itaro paṭikkhipati. Sesaṁ heṭṭhā
  vuttanayameva. Pariyosāne pana paññavāti puṭṭho paṭilābhavasena taṁ paññattiṁ 1-
  icchati, tasmā paṭijānātīti.
                   Ñāṇaṁcittavippayuttantikathāvaṇṇanā niṭṭhitā.
                           ------------
                        6. Idaṁdukkhantikathāvaṇṇanā
      [618-620] Idāni idaṁ dukkhantikathā nāma hoti. Tattha yesaṁ
  "lokuttaramaggakkhaṇe yogāvacaro idaṁ dukkhanti vācaṁ bhāsati, evamassa idaṁ
  dukkhanti vācaṁ bhāsato ca idaṁ dukkhanti ñāṇaṁ pavattatī"ti laddhi seyyathāpi
  andhakānaṁ, te sandhāya pucchā sakavādissa, maggakkhaṇe tathā vācābhāsanañca
  ñāṇappavattiñca sandhāya paṭiññā itarassa. Yasmā pana so sesasaccapaṭisaṁyuttaṁ
  vācaṁ puthujjanova bhāsati, na ca tassa tathā ñāṇaṁ pavattatīti 2- icchati, tasmā
  samudayādipañhesu paṭikkhipati. Rūpaṁ aniccantiādi dukkhapariyāyadassanavasena vuttaṁ,
  itaro pana sakasamaye tādisaṁ vohāraṁ apassanto paṭikkhipati. Īti 3- ca danti
  cātiādi yadi tassa dukkhe ñāṇaṁ pavattati, īkāra daṁkāra dukāra khakāresu
  paṭipāṭiyā catūhi ñāṇehi pavattatīti 4- dassetuṁ vuttaṁ. Itaro pana tathā na
  icchati, tasmā paṭikkhipatīti. 5-
                      Idaṁdukkhantikathāvaṇṇanā niṭṭhitā.
                            ----------

  *  *  *  *  *  *
  Footnote: 1 chaṂa. pavattiṁ 2 chaṂa. ñāṇappavattīti 3 chaṂa. iti
  4 chaṂa. pavattitabbanti 5 chaṂa. iti-saddo na dissati
-------------------------------------------------
[page 258]
                         7. Iddhibalakathāvaṇṇanā
      [621-624] Idāni iddhibalakathā nāma hoti. Tattha iddhipāda-
  bhāvanānisaṁsassa atthaṁ ayoniso gahetvā "iddhibalena samannāgato kappaṁ
  tiṭṭheyyā"ti yesaṁ laddhi seyyathāpi mahāsaṁghikānaṁ, te sandhāya iddhibalena
  samannāgato kappaṁ tiṭṭheyyāti pucchā sakavādissa. Tattha kappo nāma
  mahākappo, kappekadeso, āyukappoti tividho. "cattārimāni Bhikkhave kappassa
  asaṅkheyyānī"ti 1- ettha hi mahākappova kappoti vutto. "brahmakāyikānaṁ
  Devānaṁ kappo āyuppamāṇan"ti 2- ettha kappekadeso. "kappaṁ Nirayamhi paccati,
  kappaṁ saggamhi modatī"ti 3- ettha āyukappo, āyukappanaṁ āyuvidhānaṁ kammassa
  vipākavasena vā vassagaṇanāya vā āyuparicchedoti attho. Tesu mahākappaṁ
  sandhāya pucchati, itaro paṭijānāti.
      Atha naṁ sakavādī "sace te iddhibalena samannāgato `yo ciraṁ jīvati,
  so vassasataṁ appaṁ vā bhiyyo'ti 4- evaṁ paricchinnā āyukappā uddhaṁ mahākappaṁ
  vā mahākappekadesaṁ vā jīveyya, iddhimayikenassa āyunā bhavitabban"ti codetuṁ
  iddhimayiko so āyūtiādimāha. Itaro "jīvitindriyaṁ nāma iddhimayikaṁ natthi,
  kammasamuṭṭhānamevā"ti vuttattā paṭikkhipati. Ko panettha iddhimato viseso, nanu
  aniddhimāpi āyukappaṁ tiṭṭheyyāti? ayaṁ viseso:- iddhimā hi yāvatāyukaṁ
  jīvitassa pavattiyā antarāyakare dhamme iddhibalena paṭibāhitvā antarā
  akālamaraṇaṁ nivāretuṁ sakkoti, aniddhimato etaṁ balaṁ natthīti. 5- Ayametesaṁ
  viseso.
      Atītaṁ anāgatanti idaṁ avisesena kappaṁ tiṭṭheyyāti paṭiññātattā
  codeti. Dve kappetiādi "yadi iddhimā jīvitaparicchedaṁ atikkamituṁ sakkoti, na

  *  *  *  *  *  *
  Footnote: 1 aṅ.catukka. 21/156/162 2 aṅ.catukka. 21/123/142
  3 vinaYu. 7/354/149 4 saṁṇi. 16/143/184 5 chaṂa. natthi
-------------------------------------------------
[page 259]
  Kevalaṁ ekaṁ anekepi kappe tiṭṭheyyā"ti codanatthaṁ vuttaṁ. Uppanno
  phassotiādi na sabbaṁ iddhiyā labbhati, iddhiyā avisayopi atthīti dassetuṁ
  vuttaṁ. Sesamettha uttānatthamevāti.
                       Iddhibalakathāvaṇṇanā niṭṭhitā.
                           ------------
                          8. Samādhikathāvaṇṇanā
      [625-626] Idāni samādhikathā nāma hoti. Tattha yesaṁ ekacittakkhaṇe
  uppannāpi ekaggatā samādhānaṭṭhena samādhīti aggahetvā "satta rattindivāni
  ekantasukhaṁ paṭisaṁvedī viharitun"tiādivacanaṁ 1- nissāya "cittasantati samādhī"ti
  laddhi seyyathāpi sabbatthikavādānañceva uttarāpathakānañca, te sandhāya
  cittasantatīti pucchā sakavādissa, paṭiññā itarassa. Atha naṁ "yadi cittasantati
  samādhi, cittasantati nāma atītāpi atthi, anāgatāpi atthi. Na hi ekaṁ
  paccuppannacittameva cittasantati nāma hoti, kinte sabbāpi sā samādhī"ti
  codetuṁ atītātiādimāha, itaro tathā anicchanto paṭikkhipati.
      Nanu atītaṁ niruddhantiādi "cittasantatiyaṁ paccuppannameva cittaṁ kiccakaraṁ,
  atītānāgataṁ niruddhattā anuppannattā ca natthi, kathaṁ taṁ samādhi nāma hotī"ti
  dassetuṁ vuttaṁ. Ekacittakkhaṇikoti pucchā paravādissa. Tato yā sakasamaye
  "samādhiṁ bhikkhave bhāvethā"tiādīsu paccuppannakusalacittasampayuttā ekaggatā
  samādhīti vuttā, taṁ sandhāya paṭiññā sakavādissa. Cakkhuviññāṇasamaṅgītiādi
  "ekacittakkhaṇiko"ti vacanamattaṁ gahetvā chalena vuttaṁ, teneva sakavādinā

  *  *  *  *  *  *
  Footnote: 1 Maṃū. 12/180/142
-------------------------------------------------
[page 260]
  Paṭikkhittaṁ. Nanu vuttaṁ bhagavatāti suttaṁ purimapacchimavasena vattamānassa samādhissa
  abbokiṇṇataṁ sādheti, na santatiyā samādhibhāvaṁ, tasmā asādhakanti.
                        Samādhikathāvaṇṇanā niṭṭhitā.
                            ----------
                        9. Dhammaṭṭhitatākathāvaṇṇanā
      [627] Idāni dhammaṭṭhitatākathā nāma hoti. Tattha "ṭhitāva sā dhātū"ti
  vacanaṁ nissāya "paṭiccasamuppādasaṅkhātā dhammaṭṭhitatā nāma ekā atthi, sā
  ca parinipphannā"ti yesaṁ laddhi seyyathāpi andhakānaṁ, te sandhāya pucchā
  sakavādissa, paṭiññā itarassa. Atha naṁ "yadi parinipphannānaṁ avijjādīnaṁ
  aññā dhammaṭṭhitatā nāma parinipphannā atthi, tāyapi ca te dhammaṭṭhitatāya
  aññā ṭhitatā parinipphannā āpajjatī"ti codetuṁ tāya ṭhitatātiādimāha, paravādī
  evarūpāya laddhiyā abhāvena paṭikkhipati. Dutiyaṁ puṭṭho anantarapaccayatañceva
  aññamaññapaccayatañca sandhāya paṭijānāti. Sesaṁ heṭṭhā vuttanayattā
  uttānatthamevāti.
                      Dhammaṭṭhitatākathāvaṇṇanā niṭṭhitā.
                          --------------
                        10. Aniccatākathāvaṇṇanā
      [628] Idāni aniccatākathā nāma hoti. Tattha "aniccānaṁ rūpādīnaṁ
  aniccatāpi rūpādayo viya parinipphannā"ti yesaṁ laddhi seyyathāpi andhakānaṁ,
  te sandhāya pucchā sakavādissa, paṭiññā itarassa. Atha naṁ "yadi te rūpādayo
  viya aniccatā parinipphannā, tassāpi aññāya parinipphannāya aniccatāya
  bhavitabban"ti codetuṁ tāya aniccatāyātiādimāha. Itaro dvinnaṁ aniccatāya ekato
-------------------------------------------------
[page 261]
  Abhāvena paṭikkhipitvā puna yasmā sā aniccatā niccā na hoti, teneva
  aniccena saddhiṁ antaradhāyati, tasmā paṭijānāti. Athassa sakavādī lesokāsaṁ
  adatvā yā tena dutiyā aniccatā paṭiññātā, tāyapi tato parāyapīti
  paramparavasena anupacchedadosaṁ āropento tāya tāyevātiādimāha. Jarā
  parinipphannātiādi yasmā uppannassa jarāmaraṇato aññā aniccatā nāma
  natthi, tasmā aniccatāvibhāgānuyuñjanavasena vuttaṁ. Tatrapi paravādino purimanayeneva
  paṭiññā ca paṭikkhepo ca veditabbā. 1-
      [629] Rūpaṁ parinipphannantiādi yesaṁ sā aniccatā, tehi saddhiṁ
  saṁsandanatthaṁ vuttaṁ. Tattha "yathā parinipphannānaṁ rūpādīnaṁ aniccatājarāmaraṇāni
  atthi, evaṁ parinipphannānaṁ aniccatādīnaṁ tāni natthī"ti maññamāno ekantena
  paṭikkhipatiyevāti.
                       Aniccatākathāvaṇṇanā niṭṭhitā.
                       Ekādasamo vaggo samatto.
                            -----------
                           12. Dvādasamavagga
                       1. Saṁvarokammantikathāvaṇṇanā
      [630-632] Idāni saṁvaro kammantikathā nāma hoti. Tattha "cakkhunā
  rūpaṁ disvā nimittaggāhī hoti na nimittaggāhī hotī"ti suttaṁ nissāya
  "saṁvaropi asaṁvaropi kamman"ti yesaṁ laddhi seyyathāpi mahāsaṁghikānaṁ, te sandhāya
  pucchā sakavādissa, paṭiññā itarassa.
      Atha naṁ yā sakasamaye cetanā "kamman"ti vuttā yathā sā kāyavacīmanodvāresu
  pavattamānā kāyakammādināmaṁ labhati, tathā "yadi te saṁvaro kammaṁ, sopi

  *  *  *  *  *  *
  Footnote: 1 chaṂa. veditabbo
-------------------------------------------------
[page 262]
  Cakkhundriyādīsu pavattamāno cakkhukammādināmaṁ labheyyā"ti codetuṁ cakkhundriya-
  saṁvaro cakkhukammantiādimāha. Itaro tādisaṁ suttapadaṁ apassanto catūsu dvāresu
  paṭikkhipitvā pañcame kāyadvāre pasādakāyaṁ sandhāya paṭikkhipati, viññattikāyaṁ
  sandhāya paṭijānāti. So hi pasādakāyampi viññattikāyampi kāyindriyantveva
  icchati. Manodvāre vipākadvāraṁ sandhāya paṭikkhipati, kammadvāraṁ sandhāya
  paṭijānāti. Asaṁvarepi eseva nayo. "cakkhunā Rūpaṁ disvā"ti suttaṁ tesu
  dvāresu saṁvarāsaṁvarameva dīpeti, na tassa kammabhāvaṁ, tasmā asādhakanti.
                     Saṁvarokammantikathāvaṇṇanā niṭṭhitā.
                           ------------
                          2. Kammakathāvaṇṇanā
      [633-635] Idāni kammakathā nāma hoti. Tattha "nāhaṁ bhikkhave
  sañcetanikānaṁ kammānan"ti 1- suttapadaṁ nissāya "sabbaṁ kammaṁ savipākan"ti yesaṁ
  laddhi seyyathāpi mahāsaṁghikānaṁ, tesaṁ "cetanāhaṁ bhikkhave kammaṁ vadāmī"ti 2- satthārā
  avisesena cetanā "kamman"ti vuttā, sāpi 3- kusalākusalāva savipākā, abyākatā
  avipākāti imaṁ vibhāgaṁ dassetuṁ sabbaṁ kammanti pucchā sakavādissa, paṭiññā
  itarassa. Puna sabbā cetanāti pañhesu abyākataṁ sandhāya paṭikkhepo, kusalākusale
  sandhāya paṭiññā veditabbā. Vipākābyākatātiādi savipākāvipākacetanaṁ
  sarūpena dassetuṁ vuttaṁ. Sesamettha uttānatthameva. "nāhaṁ Bhikkhave"ti suttaṁ sati
  paccaye diṭṭhadhammādīsu vipākapaṭisaṁvedanaṁ sandhāya vuttaṁ, tasmā asādhakanti.
                        Kammakathāvaṇṇanā niṭṭhitā.
                            -----------

  *  *  *  *  *  *
  Footnote: 1 aṅḍasaka. 24/217/241 2 aṅ.chakka. 22/334/464 (syā) 3 chaṂa. sā ca
-------------------------------------------------
[page 263]
                       3. Saddovipākotikathāvaṇṇanā
      [636-637] Idāni saddo vipākotikathā nāma hoti. Tattha "so tassa
  kammassa katattā upacitattā ussannattā vipulattā brahmassaro hotī"tiādīni 1-
  ayoniso gahetvā "saddo vipāko"ti yesaṁ laddhi seyyathāpi mahāsaṁghikānaṁ, tesaṁ
  "kammasamuṭṭhānā arūpadhammāva vipākāti nāmaṁ labhanti, rūpadhammesu panāyaṁ vohāro
  natthī"ti dassetuṁ pucchā sakavādissa, paṭiññā itarassa. Sukhavedanīyotiādi "vipāko
  nāma evarūpo hotī"ti dassanatthaṁ vuttaṁ. "so Tassa kammassā"ti suttaṁ
  lakkhaṇapaṭilābhadassanatthaṁ vuttaṁ. Mahāpuriso hi purimakammassa 2- katattā suciparivāropi
  hoti, na ca parivāro vipāko, tasmā asādhakametanti.
                     Saddovipākotikathāvaṇṇanā niṭṭhitā.
                          --------------
                         4. Saḷāyatanakathāvaṇṇanā
      [638-640] Idāni saḷāyatanakathā nāma hoti. Tattha yasmā saḷāyatanaṁ
  kammassa katattā uppannaṁ, tasmā "vipāko"ti yesaṁ laddhi seyyathāpi mahāsaṁghikānaṁ,
  te sandhāya cakkhāyatanaṁ vipākoti pucchā sakavādissa, paṭiññā itarassa. Sesaṁ
  heṭṭhā vuttanayameva. Saḷāyatanaṁ vipākoti ettha manāyatanaṁ siyā vipāko, sesāni
  kevalaṁ kammasamuṭṭhānāni, na ca 3- vipāko. Tasmā asādhakametanti.
                       Saḷāyatanakathāvaṇṇanā niṭṭhitā.
                           ------------
                       5. Sattakkhattuparamakathāvaṇṇanā
      [641-645] Idāni sattakkhattuparamakathā nāma hoti, tattha yasmā
  "sattakkhattuparamo"ti vuttaṁ, tasmā "sattakkhattuparamo puggalo sattakkhattuparamatāya

  *  *  *  *  *  *
  Footnote: 1 dī.pā. 11/236/150 2 chaṂa. kammassa
  3 chaṂa. ayaṁ saddo na dissati
-------------------------------------------------
[page 264]
  Niyato"ti yesaṁ laddhi seyyathāpi uttarāpathakānaṁ, tesaṁ ṭhapetvā "ariyamaggaṁ añño
  tassa niyamo natthi, yena so sattakkhattuparamatāya niyato bhaveyyā"ti imaṁ vibhāgaṁ
  dassetuṁ pucchā sakavādissa, paṭiññā itarassa.
      Mātā jīvitātiādīsu ayamadhippāyo:- dve niyāmā sammattaniyāmo ca
  micchattaniyāmo ca. Sammattaniyāmo ariyamaggo, so avinipātadhammatañceva phaluppattiñca
  niyameti. Micchattaniyāmo anantariyakammaṁ, taṁ anantarā nirayūpapattiṁ niyameti. Tattha
  sattakkhattuparamo sotāpattimaggena avinipātadhammatāya ca phaluppattiyā ca niyamito,
  sesamagganiyāmo panassa natthi anadhigatattā, anantariyampi kātuṁ so abhabbo,
  tvaṁ panassa niyāmaṁ icchasi, tena taṁ vadāmi 1- "kinte so iminā micchattaniyāmena
  niyamito"ti.
      Abhabbo antarāti pañhesu anantariyābhāvaṁ sandhāya paṭikkhipati, sattakkhattuparamaṁ
  sandhāya paṭijānāti. Atthi so niyāmoti pañhesu 2- sattakkhattuparamatāya
  niyāmaṁ apassanto paṭikkhipati. Atthi te satipaṭṭhānātiādi niyāmasaṅkhāte
  maggadhamme dassetuṁ vuttaṁ. Tassa pana puna paṭhamamaggānuppattito tepi natthi,
  tasmā paṭikkhipati. Sesamettha uttānatthameva. Nanu so sattakkhattuparamoti ettha bhagavā
  "ayaṁ puggalo ettake bhave sandhāvitvā parinibbāyissati, ayaṁ ettake"ti attano
  ñāṇabalena byākaroti, na bhavaniyāmaṁ nāma kiñci, tena sattakkhattuparamo,
  kolaṁkolo, ekabījīti 3- vuttaṁ, tasmā asādhakametanti.
                     Sattakkhattuparamakathāvaṇṇanā niṭṭhitā.
      [646-647] Kolaṁkolaekabījikathāvaṇṇanā 4- imināva upāyena veditabbā.
                          --------------

  *  *  *  *  *  *
  Footnote: 1 chaṂa. vadāma 2 chaṂa. pañhe
  3 chaṂa. ekabījī vāti 4 chaṂa. kolaṁkolaekabījikathāyopi
-------------------------------------------------
[page 265]
                       8. Jīvitāvoropanakathāvaṇṇanā
      [648-649] Idāni jīvitāvoropanakathā nāma hoti. Tattha yasmā
  dosasampayuttacittena pāṇātipāto hoti, doso ca diṭṭhisampannassa appahīno,
  tasmā "diṭṭhisampanno sañcicca pāṇaṁ jīvitā voropeyyā"ti yesaṁ laddhi
  seyyathāpi pubbaseliyānaṁ, 1- te sandhāya diṭṭhisampannoti pucchā sakavādissa,
  paṭiññā itarassa. Sañcicca mātarantiādipañhesu pana "aṭṭhānametaṁ anavakāso"ti
  suttabhayena paṭikkhipati. Satthari agāravotiādi satthārādīsu sagāravassa sikkhāpadaṁ 2-
  vītikkamābhāvadassanatthaṁ vuttaṁ. Itaro pana akusalavasena tassa agāravo nāma
  natthīti paṭikkhipitvā sagāravabhāvañca sampaṭicchitvā puna agāravoti puṭṭho tesu
  tesu kiccesu pasutatāya vikkhittānaṁ asatiyā amanasikārena cetiye abhivādana-
  padakkhiṇakaraṇābhāvaṁ sandhāya paṭijānāti. Puna ohaneyyātiādinā 3- nayena puṭṭho
  tādisāya kiriyāya sañcicca akaraṇato paṭikkhipati. Sesamettha uttānatthamevāti.
                     Jīvitāvoropanakathāvaṇṇanā niṭṭhitā.
                           ------------
                          9. Duggatikathāvaṇṇanā
      [650-652] Idāni duggatikathā nāma hoti. Tattha ye duggatiñca
  duggatisattānaṁ rūpādiārammaṇaṁ taṇhañcāti ubhayampi duggatīti gahetvā puna tathā
  avibhajitvā aviseseneva "diṭṭhisampannassa pahīnā duggatī"ti vadanti seyyathāpi
  uttarāpathakānaṁ, 4- te sandhāya pucchā sakavādissa, paṭiññā itarassa. Āpāyike
  rūpe rajjeyyātiādi paravādino laddhiyā diṭṭhisampannassa duggati appahīnā,
  tassā 5- vasena codetuṁ vuttaṁ. Sesamettha uttānatthameva. Nirayaṁ upapajjeyyātiādi

  *  *  *  *  *  *
  Footnote: 1 chaṂa. pubbaseliyāparaseliyānaṁ 2 chaṂa. sikkhāpadassa
  3 chaṂa. ohadeyyāti 4 chaṂa. uttarāpathakā 5 chaṂa. tassa
-------------------------------------------------
[page 266]
  Duggatipahānameva duggatigāminitaṇhāpahānaṁ vā dīpeti, na duggatisattānaṁ
  rūpādiārammaṇāya taṇhāya pahānaṁ, tasmā asādhakanti.
                        Duggatikathāvaṇṇanā niṭṭhitā.
      [653] Sattamabhavikakathāvaṇṇanāyapi 1- eseva nayoti.
                        Dvādasamo vaggo samatto.
                           -------------
                           13. Terasamavagga
                         1. Kappaṭṭhakathāvaṇṇanā
      [654-657] Idāni kappaṭṭhakathā nāma hoti. Tattha yesaṁ "saṁghaṁ samaggaṁ
  bhetvāna, kappaṁ nirayamhi paccatī"ti "sakalampi kappaṁ saṁghabhedako niraye tiṭṭhatī"ti
  laddhi seyyathāpi rājagirikānaṁ, te sandhāya kappaṭṭhoti pucchā sakavādissa,
  paṭiññā itarassa. Buddho ca loketi idaṁ vinā buddhuppādena saṁghabhedassa
  abhāvadassanatthaṁ vuttaṁ. Kappo ca saṇṭhāti saṁgho ca bhijjatītiādi "yadi so
  sakalakappaṁ tiṭṭhati, saṇṭhahanato paṭṭhāya taṁ kammaṁ katvā tattha uppajjitvā
  tiṭṭheyyā"ti dassetuṁ vuttaṁ. Atītantiādi heṭṭhā vuttādhippāyameva. Kappaṭṭho
  iddhimāti pañhe bhāvanāmayaṁ sandhāya paṭikkhipati, parasamaye panassa jātimayaṁ iddhiṁ
  icchanti, taṁ sandhāya paṭijānāti. Chandiddhipādotiādi "jātimayāya iddhiyā
  iddhimāti laddhimattametaṁ, kintena, yadi panassa iddhi atthi, ime 2- tena 3-
  iddhipādā bhāvitā bhaveyyun"ti codanatthaṁ vuttaṁ. Āpāyiko nerayikoti suttaṁ
  yaṁ so ekaṁ kappaṁ asītibhāge katvā tato ekabhāgamattaṁ kālaṁ tiṭṭheyya, taṁ
  āyukappaṁ sandhāya vuttaṁ, tasmā asādhakanti.
                       Kappaṭṭhakathāvaṇṇanā niṭṭhitā.
                            ----------

  *  *  *  *  *  *
  Footnote: 1 chaṂa. sattamabhavikakathāyapi 2 chaṂa. iminā 3 chaṂa. nayena
-------------------------------------------------
[page 267]
                        2. Kusalapaṭilābhakathāvaṇṇanā
      [658-659] Idāni kusalapaṭilābhakathā 1- nāma hoti. Tattha kappaṭṭho
  sakasamaye kāmāvacarakusalameva paṭilabhati. Yena pana taṁ upapattiṁ paṭibāheyya, taṁ
  mahaggataṁ lokuttaraṁ vā na paṭilabhati. Yesaṁ pana imaṁ vibhāgaṁ akatvā aviseseneva
  "so kusalacittaṁ na paṭilabhatī"ti laddhi seyyathāpi uttarāpathakānaṁ, tesaṁ
  vibhāgadassanena taṁ laddhiṁ bhindituṁ pucchā sakavādissa, paṭiññā itarassa. Sesamettha
  uttānatthamevāti.
                      Kusalapaṭilābhakathāvaṇṇanā niṭṭhitā.
                           ------------
                       3. Anantarāpayuttakathāvaṇṇanā
      [660-662] Idāni anantarāpayuttakathā nāma hoti. Tattha anantarāpayutto
  nāma yena khandhabhedato anantarā vipākadāyakaṁ mātughātādianantariyakammaṁ
  āṇattaṁ. Tattha yassa niyatāya āṇattiyā āṇatto taṁ kammaṁ karissati, so
  atthasādhikāya cetanāya uppāditattā micchattaniyato hoti, abhabbo sammattaniyāmaṁ
  okkamituṁ. Yassa aniyatāya āṇattiyā āṇatto taṁ kammaṁ karissati, so
  atthasādhikāya cetanāya anuppāditattā na micchattaniyato, bhabbo sammattaniyāmaṁ
  okkamitunti idaṁ sakasamaye sanniṭṭhānaṁ. Yesaṁ pana "aniyatāyapi āṇattiyā
  abhabboyeva sammattaniyāmaṁ okkamitun"ti laddhi seyyathāpi uttarāpathakānaṁ, tesaṁ
  taṁ laddhiṁ bhindituṁ sakavādī pubbapakkhaṁ datvā anantarāpayuttoti paravādinā
  attānaṁ pucchāpeti. Tenettha paṭhamapucchā paravādissa, atthasādhikacetanāya abhāvaṁ
  sandhāya paṭiññā sakavādissa. Tato paravādī mātughātādikammassa āṇattattāva
  "so micchattaniyato"ti maññati, tasmā micchattaniyāmañcāti pañhaṁ pucchati. Sakavādī

  *  *  *  *  *  *
  Footnote: 1 ka. kusalacittappaṭilābhakathā
-------------------------------------------------
[page 268]
  Pana ekassa puggalassa dvinnaṁ niyāmānaṁ anokkantimattameva sandhāya na
  hevanti paṭikkhipati.
      Nanu taṁ kammanti mātughātādikaṁ kammaṁ. Tattha aniyatāṇattiṁ sandhāya
  "āmantā"ti paṭiññā sakavādissa. Aniyatampi hi āṇattiṁ payojetvā ṭhitassa
  "ananucchavikaṁ mayā katan"ti kukkuccaṁ uppajjateva, vippaṭisāro jāyateva. Hañcīti
  ādi kukkuccuppattimattaṁ gahetvā paravādinā laddhipatiṭṭhāpanatthaṁ vuttaṁ.
     #[661] Idāni yassa aniyatāṇattikassāpi anantarāpayuttassa paravādinā
  sammattaniyāmokkamanaṁ paṭisiddhaṁ, tameva puggalaṁ gahetvā anantarāpayutto puggalo
  abhabboti pucchā sakavādissa, attano laddhivasena paṭiññā itarassa. Atha naṁ
  sakavādī "abhabbo nāma mātughātādikammānaṁ kārako, kinte tena tāni kammāni
  katānī"ti codetuṁ mātā jīvitā voropitātiādimāha. Itaro tesaṁ vatthūnaṁ
  arogatāya tathārūpaṁ kiriyaṁ apassanto "na hevan"ti paṭikkhipati.
      Taṁ kammaṁ paṭisaṁharitvāti aniyatāṇattikammaṁ sandhāya vuttaṁ. Tañhi "mā
  kho mayā āṇattaṁ akāsī"ti āṇattaṁ nivārentena paṭisaṁhaṭaṁ nāma hoti,
  paṭisaṁhaṭattāyeva cettha kukkuccaṁ paṭivinoditaṁ, vippaṭisāro paṭivinodito 1- nāma
  hoti. Evaṁ santepi panettha purimāṇattiyāyeva niyatabhāvaṁ maññamāno paravādī
  "āmantā"ti paṭijānāti. Atha naṁ sakavādī tassa kammassa paṭisaṁhaṭabhāvaṁ
  sampaṭicchāpetvā attano laddhiṁ patiṭṭhapetvā 2- hañcītiādimāha.
     #[662] Puna anantarāpayuttoti pariyosānapañhe paṭhamapañhe viya pucchā
  paravādissa, paṭiññā itarassa. 3- Nanu taṁ kammanti anuyogo paravādissa,
  paṭisaṁhaṭakālato pubbe payuttakālaṁ sandhāya paṭiññā sakavādissa. Payuttapubbatāmattaṁ

  *  *  *  *  *  *
  Footnote: 1 chaṂa. paṭivinīto 2 chaṂa. patiṭṭhāpetvā 3 chaṂa. sakavādissa
-------------------------------------------------
[page 269]
  Gahetvā aniyatāṇattivasena hañcīti laddhipatiṭṭhāpanaṁ paravādissa. Ayampana laddhi
  ayoniso patiṭṭhitattā appatiṭṭhitāva hotīti.
                     Anantarāpayuttakathāvaṇṇanā niṭṭhitā.
                            ----------
                       4. Niyatassaniyāmakathāvaṇṇanā
      [663-664] Idāni niyatassa niyāmakathā nāma hoti. Tattha duvidho
  niyāmo micchattaniyāmo ca anantariyakammaṁ sammattaniyāmo ca ariyamaggo, ime
  dve niyāme ṭhapetvā añño niyāmo nāma natthi. Sabbepi hi sesā
  tebhūmikadhammā aniyatā nāma, tehi samannāgatopi aniyatoyeva. Buddhehi pana
  attano ñāṇabalena "ayaṁ satto anāgate bodhiṁ pāpuṇissatī"ti byākato
  bodhisatto puññussadattā niyatoti vuccati. Iti imaṁ vohāramattaṁ gahetvā
  "pacchimabhaviko bodhisatto tāya jātiyā bhabbo dhammaṁ abhisametun"ti adhippāyato 1-
  "niyato niyāmaṁ okkamatī"ti yesaṁ laddhi seyyathāpi pubbaseliyāparaseliyānaṁ, te
  sandhāya pucchā sakavādissa, paṭiññā itarassa. Micchattaniyatotiādi aññena
  niyāmena niyatassa aññaniyāmābhāvadassanatthaṁ vuttaṁ. Pubbe maggaṁ bhāvetvātiādi
  niyāmappabhedadassanatthaṁ vuttaṁ. Satipaṭṭhānantiādi ekasmimpi niyāme
  dhammappabhedadassanatthaṁ vuttaṁ. Bhabbo bodhisattoti vacanaṁ kevalaṁ bodhisattassa bhabbataṁ
  dīpeti, na niyatassa niyāmokkamanaṁ, tasmā asādhakaṁ. So hi pubbe ekenapi
  niyatadhammena aniyato bodhimūle saccadassanena niyāmaṁ okkantoti.
                     Niyatassaniyāmakathāvaṇṇanā niṭṭhitā.
                            -----------

  *  *  *  *  *  *
  Footnote: 1 chaṂa. adhippāyena
-------------------------------------------------
[page 270]
                          5. Nivutakathāvaṇṇanā
      [665-667] Idāni nivutakathā nāma hoti. Tattha suddhassa suddhikiccā-
  bhāvato 1- nīvaraṇehi nivuto ophuṭo pariyonaddho ca nīvaraṇaṁ jahatīti yesaṁ
  laddhi seyyathāpi uttarāpathakānaṁ, te sandhāya nivutoti pucchā sakavādissa,
  paṭiññā itarassa. Ratto rāgantiādi nivutassa nīvaraṇajahane dosadassanatthaṁ
  vuttaṁ. Parisuddhe pariyodātetiādi vikkhambhanavisuddhiyā visuddhassa samuccheda-
  visuddhidassanatthaṁ vuttaṁ. Tassa evaṁ jānatotiādi jānato passato āsavakkhayaṁ
  dīpeti, na nivutassa nīvaraṇajahanaṁ, tasmā asādhakanti.
                        Nivutakathāvaṇṇanā niṭṭhitā.
                            -----------
                         6. Sammukhībhūtakathāvaṇṇanā
      [668-670] Idāni sammukhībhūtakathā nāma hoti. Tattha sammukhībhūtoti
  saññojanānaṁ sammukhībhāvaṁ tehi samaṅgibhāvaṁ upagato. Sesamettha nivutakathāsadisamevāti.
                       Sammukhībhūtakathāvaṇṇanā niṭṭhitā.
                            -----------
                     7. Samāpannoassādetikathāvaṇṇanā
      [671-673] Idāni samāpanno assādetikathā nāma hoti. Tattha
  "paṭhamaṁ jhānaṁ upasampajja viharati, so tadassādetī"tiādivacanaṁ 2- nissāya
  "samāpanno assādeti, sā cassa jhānanikanti jhānārammaṇā hotī"ti yesaṁ
  laddhi seyyathāpi andhakānaṁ, te sandhāya samāpannoti pucchā sakavādissa,
  paṭiññā itarassa. Taṁ jhānaṁ tassa jhānassa ārammaṇanti pañhesu tasseva
  tadārammaṇataṁ apassanto suttavirodhabhayena paṭikkhipati, "tadassādetī"ti vacanamattena

  *  *  *  *  *  *
  Footnote: 1 chaṂa. suddhakiccābhāvato 2 aṅ.catukka. 21/123/142
-------------------------------------------------
[page 271]
  Paṭijānāti. So tadassādetīti suttaṁ jhānalābhino jhānā vuṭṭhāya jhānassādaṁ
  sādheti, na antosamāpattiyaṁyeva jhānanikantiyā jhānārammaṇataṁ, tasmā asādhakanti.
                   Samāpannoassādetikathāvaṇṇanā niṭṭhitā.
                          --------------
                        8. Asātarāgakathāvaṇṇanā
      [674] Idāni asātarāgakathā nāma hoti. Tattha "yaṅkiñci vedanaṁ
  vedeti sukhaṁ vā dukkhaṁ vā adukkhamasukhaṁ vā, so taṁ vedanaṁ abhinandati abhivadatī"ti 1-
  sutte diṭṭhābhinandanavasena vuttaṁ "abhinandatī"ti vacanaṁ nissāya "dukkhavedanāyapi
  rāgassādavasena abhinandanāpi 2- hoti, tasmā atthi asātarāgo"ti yesaṁ laddhi
  seyyathāpi uttarāpathakānaṁ, te sandhāya atthi asātarāgoti pucchā sakavādissa.
  Tattha asātarāgoti asāte dukkhavedayite "aho vata me etadeva bhaveyyā"ti
  rajjanā. Āmantāti laddhivasena paṭiññā paravādissa. Sesamettha uttānatthameva.
      [675] So taṁ vedanaṁ abhinandatīti sutte pana vinivaṭṭetvā
  dukkhavedanameva ārabbha rāguppatti nāma natthi, samūhaggahaṇena pana vedayitalakkhaṇaṁ
  dhammaṁ dukkhavedanameva vā attato samanupassanto diṭṭhimaññanāsaṅkhātāya
  diṭṭhābhinandanāya vedanaṁ abhinandati, dukkhāya vedanāya vipariṇāmaṁ abhinandati,
  dukkhāya vedanāya abhibhūto tassā paṭipakkhaṁ kāmasukhaṁ patthayantopi dukkhavedanaṁ
  abhinandati nāMa. Evaṁ dukkhavedanāya abhinandanā hotīti adhippāyo. Tasmā
  asādhakametaṁ asātarāgassāti.
                      Asātarāgakathāvaṇṇanā niṭṭhitā.
                           ------------

  *  *  *  *  *  *
  Footnote: 1 Maṃū. 12/409/365 2 chaṂa. abhinandanā
-------------------------------------------------
[page 272]
                    9. Dhammataṇhāabyākatātikathāvaṇṇanā
      [676-680] Idāni dhammataṇhā abyākatātikathā nāma hoti. Tattha
  rūpataṇhā .pe. Dhammataṇhāti imāsu chasu taṇhāsu yasmā sabbapacchimā
  taṇhā dhammataṇhāti vuttā, tasmā sā abyākatāti yesaṁ laddhi seyyathāpi
  pubbaseliyānaṁ, te sandhāya pucchā sakavādissa, paṭiññā itarassa. Sesapañhānaṁ
  pāliyā attho niyyāti. Kāmataṇhātiādīhi tīhi koṭṭhāsehi chapi taṇhā
  saṅkhipitvā dassitā, rūpādīsupi 1- chasu ārammaṇesu kāmassādavasena pavattā
  taṇhā kāmataṇhā, "bhavissati attā ca loko cā"ti sassatadiṭṭhisahagatā taṇhā
  bhavataṇhā, "na bhavissatī"ti ucchedadiṭṭhisahagatā taṇhā vibhavataṇhāti. Nanu sā
  dhammataṇhāti padaṁ taṇhāya dhammārammaṇamārabbha pavattiṁ dīpeti, na abyākatabhāvaṁ,
  tasmā asādhakanti.
                  Dhammataṇhāabyākatātikathāvaṇṇanā niṭṭhitā.
                           -------------
                   10. Dhammataṇhānadukkhasamudayotikathāvaṇṇanā
      [681-685] Idāni dhammataṇhā na dukkhasamudayotikathā nāma hoti.
  Tatrāpi yasmā sā dhammataṇhāti vuttā, tasmā na dukkhasamudayoti yesaṁ laddhi
  seyyathāpi pubbaseliyānaṁyeva, te sandhāya pucchā sakavādissa, paṭiññā itarassa.
  Sesaṁ purimakathāsadisamevāti.
                 Dhammataṇhānadukkhasamudayotikathāvaṇṇanā niṭṭhitā.
                        Terasamo vaggo samatto.
                            -----------

  *  *  *  *  *  *
  Footnote: 1 chaṂa. rūpādīsu hi
-------------------------------------------------
[page 273]
                           14. Cuddasamavagga
                     1. Kusalākusalapaṭisandahanakathāvaṇṇanā
      [686-690] Idāni kusalākusalapaṭisandahanakathā nāma hoti. Tattha kusalaṁ
  vā akusalassa akusalaṁ vā kusalassa anantarā uppajjanakaṁ nāma natthīti tesaṁ
  aññamaññaṁ paṭisandahanaṁ 1- na yujjati. Ye pana yasmā ekavatthusmiññeva rajjati
  virajjati ca, tasmā taṁ aññamaññaṁ paṭisandahatīti laddhiṁ gahetvā ṭhitā seyyathāpi
  mahāsaṁghikānaṁ, 2- te sandhāya pucchā sakavādissa, paṭiññā itarassa. Āvajjanā paṇidhīti
  ubhayaṁ āvajjanasseva nāmaṁ. Tañhi bhavaṅgaṁ āvajjetīti āvajjanā, bhavaṅgārammaṇato
  aññasmiṁ ārammaṇe cittaṁ paṇidahati ṭhapetīti paṇidhi. Kusalaṁ anāvajjantassāti
  yaṁ taṁ akusalānantaraṁ paṭisandahantaṁ kusalaṁ uppajjati, taṁ anāvajjantassa
  uppajjatīti pucchati. Itaro pana vinā āvajjanena kusalassa uppattiṁ apassanto
  paṭikkhipati. Kusalaṁ ayoniso manasikarototi idaṁ yadi akusalānantaraṁ kusalaṁ
  uppajjeyya, akusalasseva āvajjanena ayoniso manasikaroto uppajjeyyāti
  codanatthaṁ vuttaṁ. Sesaṁ yathāpālimeva niyyāti. Nanu yasmiṁyeva vatthusminti vacanaṁ
  ekārammaṇe sarāgavirāguppattiṁ dīpeti, na kusalākusalānaṁ anantarataṁ, tasmā
  asādhakanti.
                   Kusalākusalapaṭisandahanakathāvaṇṇanā niṭṭhitā.
                           ------------
                       2. Saḷāyatanuppattikathāvaṇṇanā
      [691-692] Idāni saḷāyatanuppattikathā nāma hoti. Tattha upapattesiyena
  paṭisandhicittena saheva opapātikānaṁ saḷāyatanaṁ uppajjati, gabbhaseyyakānaṁ
  ajjhattikāyatanesu manāyatanakāyāyatanāneva paṭisandhikkhaṇe uppajjanti, sesāni

  *  *  *  *  *  *
  Footnote: 1 chaṂa. paṭisandhānaṁ 2 chaṂa. mahāsaṁghikā
-------------------------------------------------
[page 274]
  Cattāri sattasattatirattimhi, tāni ca kho yena kammunā paṭisandhi gahitā,
  tasseva aññassa vā katattāti ayaṁ sakasamaye vādo. Yesaṁ pana ekakammasambhavattā
  sampannasākhāviṭapānaṁ rukkhādīnaṁ aṅkuro viya bījamattaṁ saḷāyatanaṁ mātukucchismiṁ
  paṭisandhikkhaṇeyeva uppajjatīti laddhi seyyathāpi pubbaseliyāparaseliyānaṁ, 1- te
  sandhāya saḷāyatananti pucchā sakavādissa, paṭiññā itarassa. Sabbaṅgapaccaṅgītiādi
  saḷāyatane sati evarūpo hutvā okkameyyāti codanatthaṁ vuttaṁ. Mātukucchigatassāti
  pucchā paravādissa. Parato mātukucchigatassa pacchā kesāti pucchā sakavādissa.
  Sesamettha uttānatthamevāti.
                     Saḷāyatanuppattikathāvaṇṇanā niṭṭhitā.
                            -----------
                       3. Anantarapaccayakathāvaṇṇanā
      [693-697] Idāni anantarapaccayakathā nāma hoti. Tattha naccagītādīsu
  rūpadassanasaddasavanādīnaṁ lahuparivattitaṁ disvā "imāni viññāṇāni aññamaññassa
  anantarā uppajjantī"ti yesaṁ laddhi seyyathāpi uttarāpathakānaṁ, te sandhāya
  cakkhuviññāṇassāti pucchā sakavādissa, paṭiññā itarassa. Sotaviññāṇaṁ
  rūpārammaṇaṁyevāti yadi cakkhuviññāṇassa anantarā uppajjeyya, vipākamanodhātu
  viya rūpārammaṇaṁ siyāti codanatthaṁ 2- vuttaṁ. Cakkhuñca paṭicca rūpe ca uppajjati
  sotaviññāṇanti pañhesu suttābhāvena paṭikkhipitvā anantaruppattiṁ 3-
  sallakkhento laddhivasena paṭijānāti. Taññeva cakkhuviññāṇaṁ taṁ sotaviññāṇanti
  yathā paṭhamajavanānantaraṁ dutiyajavanaṁ manoviññāṇabhāvena taññeva hoti, kinte tathā
  etampi dvayaṁ ekamevāti pucchati. Iminā nayena sabbavāresu attho veditabbo.

  *  *  *  *  *  *
  Footnote: 1 chaṂa. pubbaseliyānaṁ 2 chaṂa. codetuṁ 3 Sī.,Ma. anantarapavattiṁ
-------------------------------------------------
[page 275]
  Naccati gāyatītiādivacanaṁ ārammaṇasamodhāne lahuparivattitāya vokiṇṇabhāvaṁ dīpeti,
  na anantarapaccayataṁ, tasmā asādhakanti.
                     Anantarapaccayakathāvaṇṇanā niṭṭhitā.
                           ------------
                         4. Ariyarūpakathāvaṇṇanā
      [698-699] Idāni ariyarūpakathā nāma hoti. Tattha sammāvācākammantā
  rūpaṁ, tañca kho "sabbaṁ rūpaṁ cattāri ca mahābhūtāni catunnañca mahābhūtānaṁ
  upādāyarūpan"ti 1- vacanato upādāyarūpanti yesaṁ laddhi seyyathāpi uttarāpathakānaṁ,
  te sandhāya ariyarūpaṁ mahābhūtānaṁ upādāyāti pucchā sakavādissa. Tattha ariyānaṁ
  rūpaṁ, ariyaṁ vā rūpanti ariyarūpaṁ. Āmantāti laddhiyaṁ ṭhatvā paṭiññā itarassa.
  Kusalanti puṭṭho laddhivaseneva paṭijānāti. Anāsavapucchādīsupi eseva nayo.
  Yaṅkiñci rūpanti suttaṁ ṭhapetvā bhūtāni sesarūpassa upādābhāvaṁ dīpeti, na
  sammāvācākammantānaṁ. Tesañhi rūpamattaññeva asiddhaṁ, kuto upādārūpatā,
  tasmā asādhakanti.
                       Ariyarūpakathāvaṇṇanā niṭṭhitā.
                            -----------
                       5. Aññoanusayotikathāvaṇṇanā
      [700-701] Idāni añño anusayotikathā nāma hoti. Tattha yasmā
  puthujjano kusalābyākate citte vattamāne sānusayoti vattabbo, na pariyuṭṭhitoti,
  tasmā añño anusayo aññaṁ pariyuṭṭhānanti yesaṁ laddhi seyyathāpi andhakānaṁ,
  te sandhāya añño kāmarāgānusayoti pucchā sakavādissa, paṭiññā itarassa.

  *  *  *  *  *  *
  Footnote: 1 Ma.u. 14/67/50
-------------------------------------------------
[page 276]
  Sesaṁ heṭṭhā anusayakathāyaṁ vuttanayeneva veditabbaṁ. Sānusayotiādi pana tasmiṁ
  samaye anusayassa appahīnattā sānusayoti vattabbataṁ anuppannattā ca
  pariyuṭṭhitoti avattabbataṁ dīpeti, na anusayapariyuṭṭhānānaṁ aññattaṁ, tasmā
  asādhakanti.
                     Aññoanusayotikathāvaṇṇanā niṭṭhitā.
                           ------------
                   6. Pariyuṭṭhānaṁcittavippayuttantikathāvaṇṇanā
      [702] Idāni pariyuṭṭhānaṁ cittavippayuttantikathā nāma hoti. Tattha
  yasmā aniccādito manasikarotopi rāgādayo uppajjanti. Vuttampi cetaṁ
  "appekadā bho bhāradvāja asubhato *- manasikarissāmīti subhatova manasikarotī"ti. 1-
  Tasmā pariyuṭṭhānaṁ cittavippayuttanti yesaṁ laddhi seyyathāpi andhakānaṁyeva, te
  sandhāya pucchā sakavādissa, paṭiññā itarassa. Sesamettha heṭṭhā vuttanayattā 2-
  uttānatthamevāti.
                 Pariyuṭṭhānaṁcittavippayuttantikathāvaṇṇanā niṭṭhitā.
                          --------------
                        7. Pariyāpannakathāvaṇṇanā
      [703-705] Idāni pariyāpannakathā nāma hoti. Tattha yasmā
  kāmarāgo kāmadhātuṁ anuseti, kāmadhātupariyāpannoti ca vuccati, tasmā rūparāgāpi 3-
  rūpadhātuarūpadhātuyo anusenti, rūpadhātuarūpadhātupariyāpannāyeva ca nāma hontīti
  yesaṁ laddhi seyyathāpi andhakānañceva samitiyānañca, te sandhāya rūparāgoti
  pucchā sakavādissa, paṭiññā itarassa. Tattha anusetīti yathā kāmarāgo

  *  *  *  *  *  *
  Footnote: 1 saṁ.saḷā. 18/197/141 (syā) 2 chaṂa. "heṭṭhā vuttanayattā"ti pāṭho na dissati
  * pāli. manasikarissāmāti subhatova āgacchati 3 chaṂa. rūparāgārūparāgāpi
-------------------------------------------------
[page 277]
  Kāmavitakkasaṅkhātaṁ kāmadhātuṁ sahajātavasena anuseti, kinte evaṁ rūparāgopi
  rūpadhātunti pucchati. Pariyāpannoti yathā ca so tividhāya kāmadhātuyā kilesakāmavasena
  pariyāpannattā kāmadhātupariyāpanno, kinte evaṁ rūparāgopi rūpadhātupariyāpannoti
  pucchati. Itaro panassa adhippāyaṁ asallakkhento kevalaṁ laddhivasena
  āmantāti paṭijānāti. Atha naṁ tamatthaṁ sallakkhāpetuṁ kusalavipākakiriyāsaṅkhātehi
  samāpattesiyādīhi saṁsandetvā 1- pucchituṁ samāpattesiyotiādimāha. Sesamettha
  yathāpālimeva niyyāti. Nanu kāmarāgotiādivacanampi kāmarāgasseva kāmadhātuyaṁ
  anusayabhāvañca pariyāpannatañca dīpeti, na itaresaṁ itaradhātūsūti.
                      Pariyāpannakathāvaṇṇanā niṭṭhitā.
                           ------------
                         8. Abyākatakathāvaṇṇanā
      [706-708] Idāni abyākatakathā nāma hoti. Tattha vipākakiriyārūpa-
  nibbānasaṅkhātaṁ catubbidhaṁ abyākataṁ avipākattā abyākatanti vuttaṁ, diṭṭhigataṁ
  "sassato lokoti kho vaccha abyākatametan"ti 2- sassatādibhāvena akathitattā.
  Yesaṁ pana imaṁ vibhāgaṁ aggahetvā purimābyākataṁ viya diṭṭhigataṁ abyākatanti
  laddhi seyyathāpi andhakānañceva uttarāpathakānañca, tesaṁ taṁ vibhāgaṁ dassetuṁ
  diṭṭhigataṁ abyākatanti pucchā sakavādissa, paṭiññā itarassa. Sesamettha
  yathāpālimeva niyyātīti.
                       Abyākatakathāvaṇṇanā niṭṭhitā.
                           ------------
                        9. Apariyāpannakathāvaṇṇanā
      [709-710] Idāni apariyāpannakathā nāma hoti. Tattha yasmā
  puthujjano jhānalābhī kāmesu vītarāgoti vattabbo hoti, na pana vigatadiṭṭhikoti,

  *  *  *  *  *  *
  Footnote: 1 chaṂa. saṁsanditvā 2 saṁ.saḷā. 18/792/479 (syā)
-------------------------------------------------
[page 278]
  Tasmā diṭṭhigataṁ apariyāpannanti yesaṁ laddhi seyyathāpi pubbaseliyānaṁ, te
  sandhāya pucchā sakavādissa, paṭiññā itarassa. Sesamettha yathāpālimeva
  niyyātīti.
                      Apariyāpannakathāvaṇṇanā niṭṭhitā.
                        Cuddasamo vaggo samatto.
                           ------------
                           15. Paṇṇarasamavagga
                         1. Paccayatākathāvaṇṇanā
      [711-717] Idāni paccayatākathā nāma hoti. Tattha yo dhammo
  hetupaccayena paccayo, so yesaṁ hetupaccayena paccayo, tesaññeva yasmā
  ārammaṇānantarasamanantarapaccayena paccayo na hoti, yo vā ārammaṇapaccayena
  paccayo, so yasmā tesaññeva anantarasamanantarapaccayena paccayo na hoti, tasmā
  paccayatā vavatthitāti yesaṁ laddhi seyyathāpi mahāsaṁghikānaṁ, te sandhāya pucchā
  sakavādissa, paṭiññā itarassa. Sesamettha yathāpālimeva niyyātīti.
                       Paccayatākathāvaṇṇanā niṭṭhitā.
                           -------------
                       2. Aññamaññapaccayakathāvaṇṇanā
      [718-719] Idāni aññamaññapaccayakathā nāma hoti. Tattha yesaṁ
  samaye "avijjāpaccayā saṅkhārā"ti ayameva tanti, "saṅkhārapaccayāpi avijjā"ti
  ayaṁ natthi, tasmā avijjāva saṅkhārānaṁ paccayo, na pana saṅkhārā avijjāyāti
  laddhi seyyathāpi mahāsaṁghikānaṁ, te sandhāya avijjāsaṅkhārādīnaṁ aññamaññapaccayatāpi
  atthīti dassetuṁ pucchā sakavādissa, paṭiññā itarassa. Avijjā saṅkhārenāti
-------------------------------------------------
[page 279]
  Ettha apuññābhisaṅkhārova gahito, tasmā saṅkhārapaccayāpi avijjāti ettha
  sahajātāññamaññātthiavigatasampayuttavasena paccayatā veditabbā. Upādānapaccayāpi
  taṇhāti ettha ṭhapetvā kāmupādānaṁ sesāni tīṇi upādānāni avijjāya
  saṅkhārā viya taṇhāya paccayā hontīti veditabbāni. Sesaṁ yathāpālimeva
  niyyāti. Jarāmaraṇapaccayāti pucchā paravādissa, nāmarūpaṁ viññāṇapaccayāti
  sakavādissāti.
                     Aññamaññapaccayakathāvaṇṇanā niṭṭhitā.
                            -----------
                          3. Addhākathāvaṇṇanā
      [720-721] Idāni addhākathā nāma hoti. Tattha "tīṇimāni bhikkhave
  kathāvatthūnī"ti 1- suttaṁ nissāya kālasaṅkhāto addhā nāma parinipphanno
  atthīti yesaṁ laddhi, tesaṁ "addhā nāma koci parinipphanno natthi aññatra
  kālapaññattimattā, rūpādayo pana khandhā parinipphannā"ti vibhāgaṁ dassetuṁ addhā
  parinipphannoti pucchā sakavādissa, paṭiññā itarassa. Atha naṁ "sace so
  parinipphanno, rūpādīsu anena aññatarena bhavitabban"ti codetuṁ rūpantiādimāha.
  Itaro paṭikkhipati. Sesaṁ yathāpālimeva niyyātīti.
                        Addhākathāvaṇṇanā niṭṭhitā.
                             --------
                        4. Khaṇalayamuhuttakathāvaṇṇanā
      [722-723] Idāni khaṇalayamuhuttakathā nāma hoti. Khaṇalayamuhuttakathāsupi
  eseva nayo. Sabbepi hete khaṇādayo addhāpariyāyāevāti.
                      Khaṇalayamuhuttakathāvaṇṇanā niṭṭhitā.
                             --------

  *  *  *  *  *  *
  Footnote: 1 aṅṭika. 20/68/192
-------------------------------------------------
[page 280]
                          5. Āsavakathāvaṇṇanā
      [724-725] Idāni āsavakathā nāma hoti. Tattha yasmā catūhi
   āsavehi uttariṁ añño āsavo nāma natthi, yena cattāro āsavā sāsavā
   siyuṁ, tasmā cattāro āsavā anāsavāti yesaṁ laddhi seyyathāpi hetuvādānaṁ, te
   sandhāya pucchā sakavādissa, paṭiññā itarassa. Atha naṁ "yadi te āsavā
   anāsavā, evaṁ sante tehi maggādilakkhaṇappattehi bhavitabban"ti codetuṁ
   maggotiādimāha. Sesamettha uttānatthamevāti.
                        Āsavakathāvaṇṇanā niṭṭhitā.
                            ----------
                         6. Jarāmaraṇakathāvaṇṇanā
      [726-727] Idāni jarāmaraṇakathā nāma hoti. Tattha jarāmaraṇaṁ nāma
  aparinipphannattā lokiyanti vā lokuttaranti vā na vattabbaṁ. "lokiyā Dhammā
  lokuttarā dhammā"ti hi duke jarāmaraṇaṁ neva lokiyapade, na lokuttarapade
  niddiṭṭhaṁ. Tattha yesaṁ imaṁ lakkhaṇaṁ anādiyitvā lokuttarānaṁ dhammānaṁ jarāmaraṇaṁ
  lokuttaranti laddhi seyyathāpi mahāsaṁghikānaṁ, te sandhāya pucchā sakavādissa,
  paṭiññā itarassa. Sesamettha yathāpālimeva niyyātīti.
                       Jarāmaraṇakathāvaṇṇanā niṭṭhitā.
                             ---------
                       7. Saññāvedayitakathāvaṇṇanā
      [728-729] Idāni saññāvedayitakathā nāma hoti, tattha saññāvedayita-
  nirodhasamāpatti nāma na koci dhammo, catunnaṁ pana khandhānaṁ nirodho. Iti
  sā neva lokiyā na lokuttaRā. Yasmā pana lokiyā na hoti, tasmā lokuttarāti
-------------------------------------------------
[page 281]
  Yesaṁ laddhi seyyathāpi hetuvādānaṁyeva, te sandhāya pucchā sakavādissa, paṭiññā
  itarassa. Sesaṁ purimasadisamevāti. 1-
                     Saññāvedayitakathāvaṇṇanā niṭṭhitā.
                           -------------
                      8. Dutiyasaññāvedayitakathāvaṇṇanā
      [730-731] Idāni yasmā sā lokuttarā na hoti, tasmā lokiyāti
  yesaṁ laddhi seyyathāpi hetuvādānaṁ, te sandhāya pucchā sakavādissa, paṭiññā
  itarassa. Sesaṁ purimasadisamevāti.
                    Dutiyasaññāvedayitakathāvaṇṇanā niṭṭhitā.
                           -------------
                      9. Tatiyasaññāvedayitakathāvaṇṇanā
      [732] Idāni yasmā "asuko maraṇadhammo, asuko na maraṇadhammo"ti
  sattānaṁ maraṇadhammatāya niyamo natthīti saññāvedayitanirodhaṁ samāpannopi kālaṁ
  kareyyāti yesaṁ laddhi seyyathāpi rāgirikānaṁ, tesaṁ samāpannāyapi maraṇadhammatāya
  maraṇasamayañca amaraṇasamayañca dassetuṁ pucchā sakavādissa, paṭiññā itarassa. Atha
  naṁ yasmā kālaṁ karontassa nāma maraṇantikehi phassādīhi bhavitabbaṁ, tasmā
  tenākārena codetuṁ atthītiādimāha.
      Aphassakassa kālakiriyātiādīni puṭṭho sesasatte sandhāya paṭikkhipati.
  Visaṁ kameyyātiādīni puṭṭho samāpattiānubhāvaṁ sandhāya paṭikkhipati. Dutiyavāre
  sarīrapakatiṁ sandhāya paṭijānāti. Evaṁ sante pana samāpattiānubhāvo nāma na
  hoti, teneva na nirodhaṁ samāpannoti anuyuñjati.

  *  *  *  *  *  *
  Footnote: 1 chaṂa. purimakathāsadisamevāti
-------------------------------------------------
[page 282]
      [733-734] Na kālaṁ kareyyāti pucchā paravādissa. Atthi so niyāmoti
  paravādissa pañhe pana yasmā evarūpo niyāmo nāma natthi, tasmā paṭikkhipati.
  Cakkhuviññāṇasamaṅgītiādi sakavādinā "niyāme asantepi samayeneva 1- marati, na
  asamayenā"ti dassetuṁ vuttaṁ. Tatrāyamadhippāyo:- yadi niyāmābhāvena kālakiriyā
  bhaveyya, cakkhuviññāṇasamaṅginopi bhaveyya, tato "pañcahi viññāṇehi na cavati
  na upapajjatī"ti suttavirodho siyā. Yathā pana cakkhuviññāṇasamaṅgissa kālakiriyā
  na hoti, tathā nirodhasamāpannassāpīti.
                    Tatiyasaññāvedayitakathāvaṇṇanā niṭṭhitā.
                          --------------
                      10. Asaññasattūpikākathāvaṇṇanā
      [735] Idāni asaññasattūpikā kathā nāma hoti. Tattha saññāvirāgavasena
  pavattabhāvanā asaññasamāpattipi nirodhasamāpattipi saññāvedayitanirodhasamāpatti
  nāMa. Iti dve saññāvedayitanirodhasamāpattiyo lokiyā ca lokuttarā ca. Tattha
  lokiyā puthujjanassa asaññasattūpikā hoti, lokuttarā ariyānaṁ, sā ca
  nāsaññasattūpikā. Imaṁ pana vibhāgaṁ akatvā aviseseneva saññāvedayitanirodha-
  samāpatti asaññasattūpikāti yesaṁ laddhi seyyathāpi hetuvādānaṁ, te sandhāya
  pucchā sakavādissa, paṭiññā itarassa. Atha naṁ yasmā asaññasamāpattiṁ samāpannassa
  alobhādayo atthi, na nirodhasamāpattiṁ, tasmā tesaṁ vasena codetuṁ atthītiādimāha.
      [736] Idhāpi asaññīti pañhe idha saññāvirāgavasena samāpannattā
  asaññitā anuññātā, tatrāpi 2- asaññasatteneva. Tasmā imaṁ paṭiññaṁ gahetvā
  laddhiṁ patiṭṭhapentena chalena patiṭṭhāpitā hoti. Idha vā nirodhasamāpattiṁ sandhāya

  *  *  *  *  *  *
  Footnote: 1 chaṂa. maraṇasamayeneva 2 Sī.,Ma. tatra
-------------------------------------------------
[page 283]
  Asaññitā anuññātā, tatrāpi ito cutassa anāgāmino nirodhasamāpattimeva.
  Tasmāpi imāya paṭiññāya patiṭṭhāpitā laddhi appatiṭṭhitāyevāti.
                     Asaññasattūpikākathāvaṇṇanā niṭṭhitā.
                           ------------
                        11. Kammūpacayakathāvaṇṇanā
      [737] Idāni kammūpacayakathā nāma hoti. Tattha yesaṁ kammūpacayo nāma
  kammato añño cittavippayutto abyākato anārammaṇoti laddhi seyyathāpi
  andhakānañceva samitiyānañca, te sandhāya aññaṁ kammanti pucchā sakavādissa,
  paṭiññā itarassa. Atha naṁ "yadi kammato añño kammūpacayo, phassāditopi
  aññena phassūpacayādinā bhavitabban"ti codetuṁ añño phassotiādimāha. Itaro
  laddhiyā abhāvena paṭikkhipati.
      [738-739] Kammena sahajātoti pañhesu cittavippayuttaṁ sandhāya
  paṭikkhipati, cittasampayuttaṁ sandhāya paṭijānāti. Kusaloti 1- pañhesu vippayuttaṁ
  sandhāya paṭikkhipati, sampayuttaṁ sandhāya paṭijānāti. 1- Parato akusaloti pañhesupi
  eseva nayo.
      [740] Sārammaṇoti puṭṭho pana ekantaṁ anārammaṇameva icchati,
  tasmā paṭikkhipati. Cittaṁ bhijjamānanti yadā cittaṁ bhijjamānaṁ hoti, tadā kammaṁ
  bhijjatīti attho. Bhummatthe vā paccattaṁ, citte bhijjamāneti attho. Ayameva vā
  pāṭho. Tattha yasmā sampayutto bhijjati, vippayutto na bhijjati, tasmā
  paṭijānāti ceva paṭikkhipati ca.
      [741] Kammamhi kammūpacayoti kamme sati kammūpacayo kamme vā
  patiṭṭhite kammūpacayo, kammūpacayatova vipāko nibbattati. Tasmiṁ pana kamme

  *  *  *  *  *  *
  Footnote: 1-1 chaṂa. pañhesupi cittavippayuttaṁ sandhāya paṭijānāti
-------------------------------------------------
[page 284]
  Niruddhe yāva aṅkuruppādā bījaṁ viya yāva vipākuppādā kammūpacayo tiṭṭhatītissa
  laddhi, tasmā paṭijānāti. Taññeva kammaṁ, so kammūpacayo, so kammavipākoti
  yasmā kammamhi kammūpacayo, so ca yāva vipākuppādā tiṭṭhatītissa laddhi,
  tasmā naṁ tesaṁ tiṇṇampi ekattaṁ pucchati. Vipāko sārammaṇoti idaṁ vipāko
  viya vipākadhammadhammopi ārammaṇapaṭibaddhoyevāti codanatthaṁ pucchati. Itaro pana
  laddhivasena ekaṁ paṭijānāti, ekaṁ paṭikkhipati. Paṭilomepi eseva nayo.
  Sesamettha yathāpālimeva niyyātīti.
                       Kammūpacayakathāvaṇṇanā niṭṭhitā.
                        Paṇṇarasamo vaggo niṭṭhito.
                        Tatiyo paṇṇāsako samatto.
                            ----------
                           16. Soḷasamavagga
                          1. Niggahakathāvaṇṇanā
      [743-744] Idāni niggahakathā nāma hoti. Tattha ye loke
  balappattā vasībhūtā, te yadi parassa cittaṁ niggaṇhituṁ na sakkuṇeyyuṁ, kā
  tesaṁ balappatti, ko vasībhāvo. Balappattiyā pana vasībhāvena ca addhā te
  parassa cittaṁ niggaṇhantīti yesaṁ laddhi seyyathāpi mahāsaṁghikānaṁ, te sandhāya
  paro parassāti pucchā sakavādissa, paṭiññā itarassa. Tattha niggaṇhātīti
  saṅkilesāpattito nivāreti. Sesamettha yathāpālimeva niyyātīti. Paggahakathāyapi
  eseva nayo.
                        Niggahakathāvaṇṇanā niṭṭhitā.
                            -----------
-------------------------------------------------
[page 285]
                       3. Sukhānuppadānakathāvaṇṇanā
      [747-748] Idāni sukhānuppadānakathā nāma hoti. Tattha "bahunnaṁ
  vata no bhagavā sukhadhammānaṁ upahattā"ti 1- suttaṁ nissāya paro parassa sukhaṁ
  anuppadetīti yesaṁ laddhi seyyathāpi hetuvādānaṁ, te sandhāya pucchā sakavādissa,
  paṭiññā itarassa. Dukkhaṁ anuppadetīti puṭṭho pana tādisaṁ suttapadaṁ apassanto
  paṭikkhipati. Attano sukhantiādipañhe yaṁ attano parassa vā, taṁ anuppadātuṁ
  na sakkā. Yaṁ tasseva, kiṁ tattha anuppadānaṁ nāmāti paṭikkhipati. Nevattanoti
  ādipañhe pana yaṁ evarūpaṁ, na taṁ anuppadinnaṁ nāma bhavitumarahatīti laddhiyā
  paṭijānāti. No ca vata reti tādisassa sukhassa abhāvā vuttaṁ. Sukhadhammānaṁ
  upahattāti vacanaṁ bhagavato paresaṁ sukhuppattiyā paccayabhāvaṁ dīpeti, na annādīnaṁ
  viya sukhassa anuppadānaṁ, tasmā asādhakanti.
                     Sukhānuppadānakathāvaṇṇanā niṭṭhitā.
                            -----------
                      4. Adhigayhamanasikārakathāvaṇṇanā
      [749-753] Idāni adhigayha manasikārakathā nāma hoti. Tattha duvidho
  manasikāro nayato ca ārammaṇato ca. Tattha ekasaṅkhārassāpi aniccatāya diṭṭhāya
  sabbe saṅkhārā aniccāti avasesesu nayato manasikāro hoti. Atīte pana
  saṅkhāre manasikaronto na anāgate manasikātuṁ sakkoti. Atītādīsu aññataraṁ
  manasikaroto ārammaṇato manasikāro hoti. Tattha paccuppanne manasikaronto
  yena cittena te manasikaroti, taṁ paccuppannakkhaṇe manasikātuṁ na sakkoti.
  Tattha yesaṁ "sabbe saṅkhārā aniccā"tiādivacanaṁ nissāya "manasikaronto nāma

  *  *  *  *  *  *
  Footnote: 1 MaṂa. 13/148/121
-------------------------------------------------
[page 286]
  Adhigayha adhigaṇhitvā saṅgaṇhitvā sabbe saṅkhāre ekato manasikarotī"ti laddhi
  seyyathāpi pubbaseliyānaṁ, 1- te sandhāya pucchā sakavādissa, paṭiññā itarassa.
      Atha naṁ yasmā sabbe ekato manasikarontena yena cittena te
  manasikaroti, tampi manasikātabbaṁ hoti, tasmā taṁcittatāya codetuṁ tena cittenāti-
  ādimāha. Itaro ārammaṇaṁ katvā na sakkā jānitunti sandhāya paṭikkhipati.
  Evaṁlakkhaṇaṁ cittanti ñātattā pana tampi cittaṁ ñātameva hotīti sandhāya
  paṭijānāti. Athavā taññeva tassa ārammaṇaṁ na hotīti paṭikkhipati, "sabbe
  saṅkhārā aniccāti, 2- yadā paññāya passatī"tiādīni nissāya uppannaladdhivasena
  paṭijānāti. Sesapañhadvayepi eseva nayo. Tena phassenātiādīsu pana tathārūpaṁ
  suttaṁ apassanto paṭikkhipati. 3- Teneva 4- atītādipañhesu heṭṭhā vuttanayeneva
  paṭikkhepapaṭiññā veditabbā. Sesaṁ yathāpālimeva niyyātīti. Sabbe saṅkhārāti-
  ādivacanaṁ nayato dassanaṁ sandhāya vuttaṁ, na ekakkhaṇe ārammaṇato, tasmā
  asādhakanti.
                    Adhigayhamanasikārakathāvaṇṇanā niṭṭhitā.
                            -----------
                         5. Rūpaṁhetūtikathāvaṇṇanā
      [754-756] Idāni rūpaṁ hetūtikathā nāma hoti. Tattha hetūti
  kusalamūlādino hetuhetussāpi nāmaṁ, yassa kassaci paccayassāpi. Imaṁ pana vibhāgaṁ
  akatvā "cattāro mahābhūtā hetū"ti vacanamattaṁ nissāya aviseseneva rūpaṁ hetūti
  yesaṁ laddhi seyyathāpi uttarāpathakānaṁ, te sandhāya pucchā sakavādissa, paṭiññā
  itarassa. Alobho hetūti kinte rūpaṁ alobhasaṅkhāto hetūti pucchati, itaro

  *  *  *  *  *  *
  Footnote: 1 chaṂa. pubbaseliyāparaseliyānaṁ 2 chaṂa. aniccā
  3 chaṂa. paṭikkhipateva 4 chaṂa. ayaṁ pāṭho na dissati
-------------------------------------------------
[page 287]
  Paṭikkhipati. Sesesupi eseva nayo. Mahābhūtā upādāyarūpānaṁ upādāyahetūti
  ettha paccayaṭṭhena hetubhāvo vutto, na mūlaṭṭhena, tasmā asādhakanti.
                       Rūpaṁhetūtikathāvaṇṇanā niṭṭhitā.
      [757-759] Rūpaṁsahetuntikathāvaṇṇanāya 1- imināva nayena attho
  veditabboti.
                     Rūpaṁsahetukantikathāvaṇṇanā niṭṭhitā.
                          --------------
                      7. Rūpaṁkusalākusalantikathāvaṇṇanā
      [760-764] Idāni rūpaṁ kusalākusalantikathā nāma hoti. Tattha
  "kāyakammaṁ vacīkammaṁ kusalampi akusalampī"ti vacanaṁ nissāya kāyavacīkammasaṅkhātaṁ
  kāyaviññattivacīviññattirūpaṁ kusalampi akusalampīti yesaṁ laddhi seyyathāpi
  mahisāsakānañceva samitiyānañca, te sandhāya rūpaṁ kusalanti pucchā sakavādissa,
  paṭiññā itarassa. Atha naṁ "yadi te rūpaṁ kusalaṁ, evaṁvidhenānena bhavitabban"ti
  codetuṁ sārammaṇantiādimāha. Parato akusalapañhepi eseva nayo. Sesamettha
  uttānatthamevāti.
                     Rūpaṁkusalākusalantikathāvaṇṇanā niṭṭhitā.
                           -------------
                        8. Rūpaṁvipākotikathāvaṇṇanā
      [765-767] Idāni rūpaṁ vipākotikathā nāma hoti. Tattha yaṁ kammassa
  katattā uppannā cittacetasikā viya kammassa katattā uppannaṁ, taṁ rūpampi
  vipākoti yesaṁ laddhi seyyathāpi andhakānañceva samitiyānañca, te sandhāya

  *  *  *  *  *  *
  Footnote: 1 chaṂa. sahetukakathāyampi
-------------------------------------------------
[page 288]
  Pucchā sakavādissa, paṭiññā itarassa. Atha naṁ "yadi te rūpaṁ vipāko,
  evaṁvidhenānena bhavitabban"ti codetuṁ sukhavedanīyantiādimāha. Sesamettha 1-
  yathāpālimeva niyyātīti.
                      Rūpaṁvipākotikathāvaṇṇanā niṭṭhitā.
                           -------------
                   9. Rūpaṁrūpāvacarārūpāvacarantikathāvaṇṇanā
      [768-770] Idāni rūpaṁ rūpāvacarārūpāvacarantikathā nāma hoti. Tattha
  yaṁ kāmāvacarakammassa katattā rūpaṁ, taṁ yasmā kāmāvacaraṁ, tasmā rūpāvacarā-
  rūpāvacarakammānampi katattā rūpena rūpāvacarena 2- bhavitabbanti yesaṁ laddhi
  seyyathāpi andhakānaṁ, te sandhāya atthi rūpaṁ rūpāvacarārūpāvacaranti pucchā
  sakavādissa, paṭiññā itarassa. Sesamettha heṭṭhā vuttanayamevāti.
                 Rūpaṁrūpāvacarārūpāvacarantikathāvaṇṇanā niṭṭhitā.
                           ------------
              10. Rūparāgorūpadhātupariyāpannotiādikathāvaṇṇanā 3-
      [771-775] Idāni rūparāgo rūpadhātupariyāpanno arūparāgo arūpadhātu-
  pariyāpannotikathā nāma hoti. Tattha yasmā kāmarāgo kāmadhātupariyāpanno,
  tasmā rūparāgehipi 4- rūpadhātuarūpadhātupariyāpannehi bhavitabbanti yesaṁ laddhi
  seyyathāpi andhakānaṁ, te sandhāya pucchā sakavādissa, paṭiññā itarassa. Sesaṁ
  heṭṭhā vuttanayeneva veditabbaṁ. Kevalañhi tattha "rūpadhātuṁ anuseti, arūpadhātuṁ

  *  *  *  *  *  *
  Footnote: 1 chaṂa. sesaṁ 2 chaṂa. rūpāvacarārūpāvacarena
  3 chaṂa. rūpārūpadhātupariyāpannakathāvaṇṇanā 4 chaṂa. rūparāgārūparāgehipi
-------------------------------------------------
[page 289]
  Anusetī"ti padaviseso. Sā ca laddhi andhakānañceva samitiyānañca, ayaṁ
  andhakānaṁyevāti.
              Rūparāgorūpadhātupariyāpannotiādikathāvaṇṇanā niṭṭhitā.
                        Soḷasamo vaggo samatto.
                            -----------
                           17. Sattarasamavagga
                    1. Atthiarahatopuññūpacayotikathāvaṇṇanā
      [776-779] Idāni atthi arahato puññūpacayotikathā nāma hoti.
  Tattha yesaṁ arahato dānasaṁvibhāgacetiyavandanādīni kammāni nissāya 1- atthi
  arahato puññūpacayoti laddhi seyyathāpi andhakānaṁ, te sandhāya pucchā sakavādissa,
  paṭiññā itarassa. Atha naṁ "arahā nāma pahīnapuññapāpo, so yadi puññaṁ
  kareyya, pāpampi kareyyā"ti codetuṁ apuññūpacayoti āha. Itaro pāṇātipātādikiriyaṁ
  apassanto paṭikkhipati. Puññābhisaṅkhārantiādīsu bhavagāmikammaṁ arahato natthīti
  paṭikkhipati. Dānaṁ dadeyyātiādīsu kiriyācittena dānādipavattisabbhāvato sakavādī
  paṭijānāti. Itaro cittaṁ anādiyitvā kiriyāpavattimattadassaneneva laddhiṁ
  patiṭṭhapeti. Sā pana ayoniso patiṭṭhāpitattā appatiṭṭhāpitā hotīti.
                  Atthiarahatopuññūpacayotikathāvaṇṇanā niṭṭhitā.
                           ------------
                    2. Natthiarahatoakālamaccūtikathāvaṇṇanā
      [780] Idāni natthi arahato akālamaccūtikathā nāma hoti. Tattha
  "nāhaṁ bhikkhave sañcetanikānaṁ kammānaṁ katānaṁ upacitānaṁ appaṭisaṁviditvā

  *  *  *  *  *  *
  Footnote: 1 chaṂa. disvā
-------------------------------------------------
[page 290]
  Byantībhāvaṁ vadāmī"ti 1- suttassa atthaṁ ayoniso gahetvā "arahatā nāma
  sabbakammavipākaṁ paṭisaṁvedayitvāva parinibbāyitabbaṁ, tasmā natthi arahato
  akālamaccū"ti yesaṁ laddhi seyyathāpi rājagirikānañceva siddhatthikānañca, te
  sandhāya pucchā sakavādissa, paṭiññā itarassa. Atha naṁ "sace tassa natthi
  akālamaccu, arahantaghātakena nāma na bhavitabban"ti codetuṁ natthi arahantaghātakoti
  āha. Itaro anantariyakammassa ceva tādisānañca puggalānaṁ sabbhāvato
  paṭikkhipati.
      [781] Visaṁ na kameyyāti pañhe "yāva pubbe katakammaṁ parikkhayaṁ na
  gacchati, tāva na kamatī"ti laddhiyā paṭikkhipati. Sesamettha yathāpālimeva niyyāti.
      [782] Nāhaṁ bhikkhaveti suttaṁ idaṁ sandhāya vuttaṁ:- sañcetanikānaṁ
  kammānaṁ katānaṁ vipākaṁ appaṭisaṁveditvā avinditvā ananubhavitvā byantībhāvaṁ
  tesaṁ kammānaṁ parivaṭumaparicchinnabhāvaṁ na vadāmi, tañca kho diṭṭhadhammavedanīyānaṁ
  diṭṭheva dhamme, na tato paraṁ, upapajjavedanīyānaṁ anantaraṁ upapattiṁ upapajjitvāva,
  na tato paraṁ, aparāpariyavedanīyānaṁ kammānaṁ 2- yadā vipākokāsaṁ labhanti,
  tathārūpe apare 3- vā pariyāye. Evaṁ sabbathāpi saṁsārapavatte sati laddhavipākavāre
  kamme na vijjati so 4- jagatippadeso, yatra ṭhito 5- mucceyya pāpakammāti.
  Evaṁ sante yadetaṁ "aladdhavipākavārampi kammaṁ avassaṁ arahatā 6- paṭisaṁveditabban"ti
  kappanāvasena "natthi arahato akālamaccū"ti laddhipatiṭṭhāpanaṁ kataṁ, taṁ
  dukkaṭamevāti.
                  Natthiarahatoakālamaccūtikathāvaṇṇanā niṭṭhitā.
                           -------------

  *  *  *  *  *  *
  Footnote: 1 aṅḍasaka. 24/217/241 2 chaṂa. ayaṁ pāṭho na dissati
  3 chaṂa. aparāpare 4 chaṂa. vijjateso
  5 chaṂa. yatthaṭṭhito 6 chaṂa. arahato
-------------------------------------------------
[page 291]
                      3. Sabbamidaṁkammatotikathāvaṇṇanā
      [783] Idāni sabbamidaṁ kammatotikathā nāma hoti. Tattha "kammunā
  vattati loko"ti suttaṁ nissāya "sabbamidaṁ kammakilesavipākavaṭṭaṁ kammatova
  hotī"ti yesaṁ laddhi seyyathāpi rājagirikānañceva siddhatthikānañca, te sandhāya
  sabbamidanti pucchā sakavādissa, paṭiññā itarassa. Atha naṁ "evaṁ sante
  kammampi kammato āpajjatī"ti codetuṁ kammampi kammatoti āha. Itaro yadi
  kammampi kammatova nāma taṁ kammaṁ vipākoyeva siyāti paṭikkhipati. Pubbekatahetūti
  "yadi sabbamidaṁ kammato, pubbekatahetunā tena bhavitabban"ti codetuṁ pucchati,
  itaro pubbekatahetuvādabhayena paṭikkhipati.
      [784] Kammavipākatoti "yadi sabbamidaṁ kammato, yaṁ atītabhave pavattassa
  hetubhūtaṁ kammaṁ, tampi purimavāre 1- bhave kammatoti kammavipāko sampajjati, tena
  te sabbamidaṁ kammavipākato āpajjatī"ti codetuṁ pucchati. Itaro bījato
  aṅkurasseva paccuppannapavattassa kammato nibbattiṁ sandhāya paṭikkhipati. Dutiyaṁ
  puṭṭho tassāpi kammassa bījassa purimabījato viya purimakammato pavattattā paṭijānāti.
  Pāṇaṁ haneyyātiādi "yadi sabbaṁ kammavipākato, pāṇātipātādīni kammavipākeneva
  kareyyā"ti codetuṁ vuttaṁ. Itaro dussīlyacetanāpi purimakammanibbattā ekena
  pariyāyena vipākoyevāti laddhiyā paṭijānāti. Atha naṁ "yadi te pāṇātipāto
  kammavipākato nibbattati, pāṇātipāto viya vipākopi saphalo āpajjatī"ti
  codetuṁ saphaloti āha. Itaro pāṇātipātassa nirayasaṁvattanikādibhāvato saphalataṁ
  passanto paṭijānāti, kammavipākassa pana idannāma phalanti vuttaṭṭhānaṁ
  apassanto paṭikkhipati. Adinnādānādīsupi eseva nayo. Gilānapaccayabhesajja-
  parikkhāro saphaloti deyyadhammavasena dānaphalaṁ pucchati. Kammunā vattatīti suttaṁ

  *  *  *  *  *  *
  Footnote: 1 chaṂa. purimatare
-------------------------------------------------
[page 292]
  "natthi Kamman"ti akammavāditaṁ paṭikkhipitvā "atthi kamman"ti kammavādita-
  kammassakataṁ dīpeti, na sabbasseva kammato nibbattiṁ, tasmā asādhakanti.
                    Sabbamidaṁkammatotikathāvaṇṇanā niṭṭhitā.
                           -------------
                        4. Indriyabaddhakathāvaṇṇanā
      [786-787] Idāni indriyabaddhakathā nāma hoti. Tattha duvidhaṁ
  dukkhaṁ indriyabaddhaṁ anindriyabaddhañca. Indriyabaddhaṁ dukkhavatthutāya dukkhaṁ,
  anindriyabaddhaṁ udayabbayapaṭipīḷanaṭṭhena "yadaniccaṁ taṁ dukkhan"ti saṅgahitattā
  dukkhaṁ. Imaṁ vibhāgaṁ aggahetvā "yassa pariññāya bhagavati brahmacariyaṁ vussati,
  taṁ indriyabaddhameva dukkhaṁ, na itaran"ti yesaṁ laddhi seyyathāpi hetuvādānaṁ,
  te sandhāya itarassāpi 1- dukkhabhāvaṁ dassetuṁ indriyabaddhaññevāti pucchā
  sakavādissa, paṭiññā itarassa. Atha naṁ "yasmā bhagavatā `yadaniccaṁ taṁ dukkhan'ti
  vuttaṁ, tasmā indriyabaddheneva tena aniccena bhavitabban"ti codetuṁ
  indriyabaddhaññeva aniccantiādimāha. Nanu anindriyabaddhaṁ aniccanti nanu
  paṭhavīpabbatapāsāṇādi anindriyabaddhampi aniccanti attho.
      [788] Na vattabbaṁ indriyabaddhaññeva dukkhanti pañhe āmantāti
  paṭiññā sakavādissa. Anindriyabaddhañhi dukkhadomanassānaṁ ārammaṇaṁ hoti.
  Uṇhakālasmiñhi aggi sītakāle ca vāto dukkhassārammaṇaṁ, niccampi bhogavināsādayo
  domanassassa. Tasmā vināpi aniccaṭṭhena anindriyabaddhaṁ dukkhanti vattabbaṁ.
  Kammakilesehi pana anibbattattā dukkhaṁ ariyasaccanti na vattabbaṁ, tathā
  maggena apariññeyyattā. Yasmā pana tiṇakaṭṭhādinirodho vā utubījādinirodho
  vā dukkhanirodho 2- ariyasaccaṁ nāma na hoti, tasmā indriyabaddhaṁ dukkhañceva

  *  *  *  *  *  *
  Footnote: 1 chaṂa. tesaṁ itarassāpi 2 chaṂa. dukkhanirodhaṁ
-------------------------------------------------
[page 293]
  Ariyasaccañca, itaraṁ pana dukkhamevāti idaṁ nānattaṁ dassetuṁ paṭijānāti. Yathā
  indriyabaddhassātiādivacanaṁ indriyabaddhassa pariññāya brahmacariyavāsaṁ
  pariññātassa puna anuppattiṁ dīpeti. Tenevettha sakavādinā paṭikkhepo kato,
  "yadaniccaṁ taṁ dukkhan"ti vacanena pana saṅgahitassa anindriyabaddhassa dukkhabhāvaṁ
  paṭisedhetuṁ na sakkoti, tasmā asādhakanti.
                      Indriyabaddhakathāvaṇṇanā niṭṭhitā.
                           ------------
                     5. Ṭhapetvāariyamaggantikathāvaṇṇanā
      [789-790] Idāni ṭhapetvā ariyamaggantikathā nāma hoti. Tattha
  "yasmā ariyamaggo `dukkhanirodhagāminīpaṭipadā'ti vutto, tasmā ṭhapetvā ariyamaggaṁ
  avasesā saṅkhārā dukkhā"ti yesaṁ laddhi seyyathāpi hetuvādānaṁ, te sandhāya
  pucchā sakavādissa, paṭiññā itarassa. Atha naṁ "yadi evaṁ samudayassāpi
  dukkhabhāvo āpajjatī"ti codetuṁ dukkhasamudayopīti āha. Itaro hetulakkhaṇaṁ
  sandhāya paṭikkhipati. Puna puṭṭho pavattipariyāpannabhāvaṁ 1- sandhāya paṭijānāti.
  Tīṇevāti pañhesu suttavirodhabhayena paṭikkhipati, laddhivasena paṭijānāti. Sesamettha
  uttānatthamevāti.
                   Ṭhapetvāariyamaggantikathāvaṇṇanā niṭṭhitā.
                            ----------
                 6. Navattabbaṁsaṁghodakkhiṇaṁpaṭiggaṇhātītikathāvaṇṇanā
      [791-792] Idāni na vattabbaṁ saṁgho dakkhiṇaṁ paṭiggaṇhātītikathā
  nāma hoti. Tattha "paramatthato maggaphalāneva saṁgho, maggaphalehi añño saṁgho

  *  *  *  *  *  *
  Footnote: 1 cha. pavattapariyāpannabhāvaṁ, Ma. parivattapariyāpannabhāvaṁ
-------------------------------------------------
[page 294]
  Nāma natthi, maggaphalāni ca na kiñci paṭiggaṇhanti, tasmā na vattabbaṁ saṁgho
  dakkhiṇaṁ paṭiggaṇhātī"ti yesaṁ laddhi seyyathāpi etarahi mahāpuññavādīsaṅkhātānaṁ
  vetullakānaṁ, te sandhāya na vattabbanti pucchā sakavādissa, paṭiññā
  itarassa. Atha naṁ "yadi saṁgho na paṭiggaṇheyya, na naṁ satthā āhuneyyotiādīhi
  thomeyyā"ti codetuṁ nanu saṁgho āhuneyyotiādimāha. Saṁghassa dānaṁ
  dentīti "ye te saṁghassa denti, te paṭiggāhakesu asati kassa dadeyyun"ti
  codanatthaṁ vuttaṁ. Āhutiṁ jātavedovāti suttaṁ parasamayato āgataṁ. Tattha mahāmeghanti
  meghavuṭṭhiṁ sandhāya vuttaṁ. Vuṭṭhiñhi medanī paṭiggaṇhāti, na meghameva. Maggo
  paṭiggaṇhātīti "maggaphalāni saṁgho"ti laddhiyā vadati, na ca maggaphalāneva saṁgho,
  maggaphalapātubhāvaparisuddhe pana khandhe upādāya paññattā aṭṭha puggalā saṁgho,
  tasmā asādhakanti. 1-
               Navattabbaṁsaṁghodakkhiṇaṁpaṭiggaṇhātītikathāvaṇṇanā niṭṭhitā.
                            -----------
                  7. Navattabbaṁsaṁghodakkhiṇaṁvisodhetītikathāvaṇṇanā
      [793-794] Idāni na vattabbaṁ saṁgho dakkhiṇaṁ visodhetītikathā nāma
  hoti. Tattha "maggaphalāneva saṁgho nāma, na ca tāni dakkhiṇaṁ visodhetuṁ sakkonti,
  tasmā na vattabbaṁ saṁgho dakkhiṇaṁ visodhetī"ti yesaṁ laddhi seyyathāpi tesaññeva,
  te sandhāya pucchā sakavādissa, paṭiññā itarassa. Āhuneyyotiādi "yadi
  saṁgho dakkhiṇaṁ visodhetuṁ na sakkuṇeyya, 2- na naṁ satthā evaṁ thomeyyā"ti
  dassanatthaṁ vuttaṁ. Visodhetīti mahapphalaṁ karoti. Saṁghasmiñhi appaṁ dinnaṁ bahu
  hoti, bahuṁ dinnaṁ bahutaraṁ hoti. Dakkhiṇeyyāti dakkhiṇārahā dakkhiṇāya anucchavikā,

  *  *  *  *  *  *
  Footnote: 1 chaṂa. asādhakametanti 2 Sī.,Ma. na sakkā
-------------------------------------------------
[page 295]
  Dakkhiṇaṁ visodhetuṁ samatthāti attho. Dakkhiṇaṁ ārādhentīti sampādenti,
  appamattikāyapi dakkhiṇāya mahantaṁ phalaṁ pāpuṇantīti attho. Sesaṁ heṭṭhā
  vuttanayamevāti.
                Navattabbaṁsaṁghodakkhiṇaṁvisodhetītikathāvaṇṇanā niṭṭhitā.
                            -----------
                     8. Navattabbaṁsaṁghobhuñjatītikathāvaṇṇanā
      [795-796] Idāni na vattabbaṁ saṁgho bhuñjatītikathā nāma hoti.
  Tatrāpi "maggaphalāneva saṁgho nāma, na ca tāni kiñci bhuñjanti, tasmā na
  vattabbaṁ saṁgho bhuñjati, pivati, khādati, sāyatī"ti yesaṁ laddhi seyyathāpi
  tesaññeva, te sandhāya pucchā sakavādissa, paṭiññā itarassa. Atha naṁ "yadi
  te saṁgho na bhuñjeyya, saṁghabhattādikaraṇaṁ niratthakaṁ bhaveyyā"ti codetuṁ nanu
  atthi keci saṁghabhattāni karontītiādimāha. Gaṇabhojanantiādi "yadi saṁgho na
  bhuñjeyya, kassa gaṇabhojanādīni siyun"ti codanatthaṁ vuttaṁ. Aṭṭha pānānīti idaṁ 1-
  "yadi saṁgho na piveyya, kassetāni pānāni satthā anujāneyyā"ti codanatthaṁ
  vuttaṁ. Sesamidampi 2- heṭṭhā vuttanayeneva veditabbanti.
                   Navattabbaṁsaṁghobhuñjatītikathāvaṇṇanā niṭṭhitā.
                           ------------
                  9. Navattabbaṁsaṁghassadinnaṁmahapphalantikathāvaṇṇanā
      [797-798] Idāni na vattabbaṁ saṁghassa dinnaṁ mahapphalantikathā
  nāma hoti. Tatrāpi "maggaphalāneva saṁgho nāma, na ca sakkā tesaṁ kiñci
  dātuṁ, na ca tehi paṭiggaṇhituṁ, na ca tesaṁ dānena koci upakāro ijjhati,
  tasmā na vattabbaṁ saṁghassa dinnaṁ mahapphalan"ti yesaṁ laddhi seyyathāpi tesaññeva,

  *  *  *  *  *  *
  Footnote: 1 chaṂa. idampi 2 chaṂa. sesamidhāpi
-------------------------------------------------
[page 296]
  Te sandhāya pucchā sakavādissa, paṭiññā itarassa. Āhuneyyotiādi "yadi
  saṁghassa dinnaṁ mahapphalaṁ na bhaveyya, na naṁ satthā evaṁ thomeyyā"ti dassanatthaṁ
  vuttaṁ. Sesaṁ yathāpālimeva niyyātīti.
                Navattabbaṁsaṁghassadinnaṁmahapphalantikathāvaṇṇanā niṭṭhitā.
                             ---------
                 10. Navattabbaṁbuddhassadinnaṁmahapphalantikathāvaṇṇanā
      [799] Idāni na vattabbaṁ buddhassa dinnaṁ mahapphalantikathā nāma
  hoti. Tattha "buddho bhagavā na kiñci paribhuñjati, lokānuvattanatthaṁ pana
  paribhuñjamānaṁ viya attānaṁ dasseti, tasmā nirūpakārattā na vattabbaṁ tassa 1- dinnaṁ
  mahapphalan"ti yesaṁ laddhi seyyathāpi tesaññeva, te sandhāya pucchā sakavādissa,
  paṭiññā itarassa. Dvipadānaṁ aggotiādi "manussadssīlepi dānaṁ sahassaguṇaṁ
  hoti, kimaṅgaṁ pana evarūpe aggapuggale"ti dassanatthaṁ vuttaṁ. Sesamettha
  yathāpālimeva niyyātīti.
               Navattabbaṁbuddhassadinnaṁmahapphalantikathāvaṇṇanā niṭṭhitā.
                           ------------
                       11. Dakkhiṇāvisuddhikathāvaṇṇanā
      [800-801] Idāni dakkhiṇāvisuddhikathā nāma hoti. Tattha "yadi
  paṭiggāhakato dakkhiṇā visujjheyya, mahapphalā bhaveyya. Dāyakena dānaṁ dinnaṁ,
  paṭiggāhakena vipāko nibbattitoti añño aññassa kārako bhaveyya, parakataṁ 2-
  sukhadukkhaṁ āpajjeyya, añño kareyya, añño paṭisaṁvedeyya, tasmā dāyakatova
  dānaṁ visujjhati, no paṭiggāhakato, dāyakasseva 3- cittavisuddhi vipākadāyikā

  *  *  *  *  *  *
  Footnote: 1 chaṂa. tasmiṁ 2 chaṂa. paraṁkataṁ 3 Sī. dāyakassevettha
-------------------------------------------------
[page 297]
  Hotī"ti yesaṁ laddhi seyyathāpi uttarāpathakānaṁ, te sandhāya pucchā sakavādissa,
  paṭiññā itarassa. Āhuneyyātiādi "yadi paṭiggāhakato dānaṁ na visujjheyya,
  kimassa āhuneyyādibhāvo kareyyā"ti dassanatthaṁ vuttaṁ. Añño aññassa kārakoti
  yadi dāyakassa dānacetanā paṭiggāhakena katā bhaveyya, yuttarūpaṁ siyā. Tassa
  pana dānacetanā parisuddhā paṭiggāhakasaṅkhātaṁ vatthuṁ paṭicca mahāvipākaṭṭhena
  visujjhati, tasmā acodanā esā "paṭiggāhakato 1- dānaṁ visujjhatī"ti.
                     Dakkhiṇāvisuddhikathāvaṇṇanā niṭṭhitā.
                        Sattarasamo vaggo samatto.
                           -------------
                          18. Aṭṭhārasamavagga
                        1. Manussalokakathāvaṇṇanā
      [802-803] Idāni manussalokakathā nāma hoti. Tattha "tathāgato loke
  jāto loke saṁvaḍḍho lokaṁ abhibhuyya viharati anupalitto lokenā"ti 2- suttaṁ
  ayoniso gahetvā "bhagavā tusitabhavane nibbatto tattheva vasati, na manussalokaṁ
  āgacchati, nimmitarūpamattakaṁ panettha dassetī"ti yesaṁ laddhi seyyathāpi etarahi
  vetullakānaṁyeva, te sandhāya pucchā sakavādissa, paṭiññā itarassa. Atha naṁ
  puṭṭhokāsena ceva suttasādhanena ca saññāpetuṁ nanu atthītiādimāha. Loke
  jātoti paravādī tusitapuraṁ sandhāya vadati, satthārā panetaṁ manussalokaññeva
  sandhāya lokaṁ vuttaṁ. Lokaṁ abhibhuyyāti paravādī manussalokaṁ abhibhavitvāti diṭṭhiyā
  vadati, satthā pana ārammaṇaṁ lokaṁ abhibhavitvā vihāsi. Anupalitto lokenāti paravādī

  *  *  *  *  *  *
  Footnote: 1 Ma. paṭiggāhakatopi 2 saṁ.kha. 17/95/111
-------------------------------------------------
[page 298]
  Manussalokena anupalittataññeva sandhāya vadati, satthā pana lokadhammesu kilesehi
  anupalitto vihāsi. Tasmā asādhakametanti.
                      Manussalokakathāvaṇṇanā niṭṭhitā.
                           ------------
                        2. Dhammadesanākathāvaṇṇanā
      [804-806] Idāni dhammadesanākathā nāma hoti. Tattha "tusitapure
  ṭhito bhagavā dhammadesanatthāya abhinimmitaṁ pesesi, tena ceva tassa ca dhammadesanaṁ 1-
  sampaṭicchitvā āyasmatā ānandena dhammo desito, na buddhena bhagavatā"ti
  yesaṁ laddhi seyyathāpi vetullakānaññeva, te sandhāya pucchā sakavādissa, paṭiññā
  itarassa. Atha naṁ "yadi tena dhammo desito, sveva satthā bhaveyyā"ti codetuṁ
  abhinimmito jinotiādimāha. Itaro tathā asampaṭicchanto paṭikkhipati. Sesamettha
  uttānatthamevāti.
                      Dhammadesanākathāvaṇṇanā niṭṭhitā.
                           ------------
                          3. Karuṇākathāvaṇṇanā
      [807-808] Idāni karuṇākathā nāma hoti. Tattha piyāyitānaṁ vatthūnaṁ
  vipattiyā sarāgānaṁ rāgavasena karuṇāpaṭirūpikaṁ pavattiṁ disvā "rāgova karuṇā
  nāma, so ca bhagavato natthi, tasmā natthi buddhassa bhagavato karuṇā"ti yesaṁ
  laddhi seyyathāpi uttarāpathakānaṁ, te sandhāya pucchā sakavādissa, paṭiññā
  itarassa. Atha naṁ "karuṇā nāmesā nikkilesatāya ceva sattārammaṇatāya ca
  cetovimuttitāya ca ekādasānisaṁsatāya ca mettādīhi samānajātikā, tasmā yadi

  *  *  *  *  *  *
  Footnote: 1 chaṂa. desanaṁ
-------------------------------------------------
[page 299]
  Bhagavato karuṇā natthi, mettādayopi tassa na siyun"ti codetuṁ natthi buddhassa
  bhagavato mettātiādimāha. Akāruṇikoti pañhe tathārūpaṁ vohāraṁ apassanto
  paṭikkhipati. Sesamettha uttānatthamevāti.
                        Karuṇākathāvaṇṇanā niṭṭhitā.
                          --------------
                         4. Gandhajātakathāvaṇṇanā
      [809] Idāni gandhajātakathā nāma hoti. Tattha yesaṁ buddhe bhagavati
  ayoniso pemavasena "bhagavato uccārapassāvo aññe gandhajāte ativiya
  adhigaṇhāti, natthi tato ca sugandhataraṁ gandhajātan"ti laddhi seyyathāpi ekaccānaṁ
  andhakānañceva uttarāpathakānañca, te sandhāya pucchā sakavādissa, paṭiññā
  itarassa. Sesamettha yathāpālimeva niyyātīti.
                       Gandhajātakathāvaṇṇanā niṭṭhitā.
                          --------------
                         5. Ekamaggakathāvaṇṇanā
      [810-811] Idāni ekamaggakathā nāma hoti. Tattha yesaṁ buddhe
  bhagavati ayoniso pemavaseneva "bhagavā sotāpanno hutvā sakadāgāmī hutvā
  anāgāmī hutvā 1- arahattaṁ sacchākāsi, ekeneva pana ariyamaggena cattāri
  phalāni sacchākāsī"ti laddhi seyyathāpi tesaññeva, te sandhāya pucchā sakavādissa,
  paṭiññā itarassa. Atha naṁ catūhi phalehi saddhiṁ uppannānaṁ catunnaṁ phassādīnaṁ
  ekato samodhānavasena codetuṁ catunnaṁ phassānantiādimāha. Sotāpattimaggenātiādi
  "kataramaggena sacchikarotī"ti pucchanatthaṁ vuttaṁ. Arahattamaggenāti ca vutte

  *  *  *  *  *  *
  Footnote: 1 chaṂa. sotāpanno hutvā sakadāgāmī, sakadāgāmī hutvā anāgāmī, anāgāmī hutvā
-------------------------------------------------
[page 300]
  Tena sakkāyadiṭṭhiādīnaṁ pahānābhāvavasena codeti. Bhagavā sotāpannoti
  buddhabhūtassa sotāpannabhāvo natthīti paṭikkhipati. Parato pañhadvayepi eseva
  nayo. Sesamettha yathāpālimeva niyyātīti.
                       Ekamaggakathāvaṇṇanā niṭṭhitā.
                          --------------
                        6. Jhānasaṅkantikathāvaṇṇanā
      [813-816] Idāni jhānasaṅkantikathā nāma hoti. Tattha yesaṁ "idha
  bhikkhave bhikkhu vivicceva kāmehi paṭhamaṁ jhānaṁ upasampajja viharati, vitakkavicārānaṁ
  vūpasamā dutiyaṁ jhānaṁ, tatiyaṁ jhānaṁ, catutthaṁ jhānaṁ upasampajja viharatī"ti 1- imaṁ
  paṭipāṭidesanaṁ nissāya "tassa tassa jhānassa upacārappavattiṁ vināva jhānā jhānaṁ
  saṅkamatī"ti laddhi seyyathāpi mahisāsakānañceva ekaccānañca andhakānaṁ, te
  sandhāya pucchā sakavādissa, paṭiññā itarassa. Atha naṁ "yadi te dutiyajjhānūpacāraṁ
  appatvā uppaṭipāṭiyā paṭhamajjhānā dutiyajjhānameva saṅkamati, paṭhamato tatiyaṁ,
  dutiyato catutthampi saṅkameyyā"ti codetuṁ paṭhamā jhānātiādimāha. Yā
  paṭhamassātiādi "yadi paṭhamato anantaraṁ dutiyaṁ, dutiyādīhi vā tatiyādīni samāpajjati,
  ekāvajjanena samāpajjeyyā"ti codanatthaṁ vuttaṁ. Kāme ādīnavatoti paṭhamaṁ kāme
  ādīnavato manasikaroto pacchā uppajjati, jhānakkhaṇe panesa nimittameva manasikaroti.
  Taññeva paṭhamanti "yadi purimajavanato pacchimajavanaṁ viya anantaraṁ uppajjeyya,
  ṭhapetvā purimapacchimabhāvaṁ lakkhaṇato taññeva taṁ bhaveyyā"ti codetuṁ pucchati.
  Iminā upāyena sabbattha attho veditabbo. Vivicceva kāmehītiādīhi paṭipāṭiyā
  jhānānaṁ desitabhāvaṁ dīpeti, na anantaruppattiṁ, tasmā asādhakanti.
                      Jhānasaṅkantikathāvaṇṇanā niṭṭhitā.
                            -----------

  *  *  *  *  *  *
  Footnote: 1 saṁṂa. 19/934/267
-------------------------------------------------
[page 301]
                        7. Jhānantarikakathāvaṇṇanā
      [817-818] Idāni jhānantarikakathā nāma hoti. Tattha yesaṁ samaye
  "pañcakanaye pañca jhānāni vibhattāni, kevalaṁ tayo samādhī uddiṭṭhā"ti avitakka-
  vicāramattassa samādhino okāsaṁ ajānantānaṁ "paṭhamassa ca dutiyassa ca jhānassa
  antare jhānantarikā nāma esā"ti laddhi seyyathāpi samitiyānañceva ekaccānañca
  andhakānaṁ, te sandhāya pucchā sakavādissa, paṭiññā itarassa. Atha naṁ "jhānampi
  cetasikā dhammā, phassādayopi, tasmā yadi jhānantarikā nāma bhaveyya,
  phassantarikādīhipi bhavitabban"ti codanatthaṁ atthi phassantarikātiādimāha.
      Dutiyassa ca jhānassāti "yadi jhānantarikā nāma bhaveyya, dutiyatatiyādīnipi
  jhānāneva, tesampi antarikāya bhavitabban"ti codanatthaṁ vuttaṁ. So kevalaṁ laddhiyā
  abhāvena paṭikkhipati ceva paṭijānāti ca. Paṭhamassa cāti puṭṭho laddhivasena
  paṭijānāti.
      [819] Savitakko savicārotiādi "tiṇṇampi samādhīnaṁ samādhibhāve samāne
  avitakko vicāramattova samādhi jhānantariko, na itaroti ko ettha visesahetū"ti
  codanatthaṁ vuttaṁ.
      [820-822] Dvinnaṁ jhānānaṁ paṭuppannānanti paṭhamadutiyāni sandhāya
  pucchati. Itaro "tesaṁ paṭuppannānaṁyeva 1- antare avitakko vicāramatto samādhi
  jhānantariko nāma hotī"ti laddhiyā paṭijānāti. Paṭhamaṁ jhānaṁ niruddhanti puṭṭho
  tiṇṇaṁ ekakkhaṇe pavatti na yuttāti paṭijānāti. Avitakko vicāramatto samādhi
  paṭhamaṁ jhānanti catukkanayavasena pucchati. Sakavādī tasmiṁ naye tassa abhāvā
  paṭikkhipati. Nanu tayo samādhīti ettha ayamadhippāyo:- yathā tesu tīsu samādhīsu

  *  *  *  *  *  *
  Footnote: 1 chaṂa. paccuppannānaṁyeva
-------------------------------------------------
[page 302]
  Dve samādhī jhānāneva, na jhānantarikā, evaṁ itarenāpi jhāneneva bhavitabbaṁ,
  na jhānantarikāyāti.
                      Jhānantarikakathāvaṇṇanā niṭṭhitā.
                             ---------
                    8. Samāpananosaddaṁsuṇātītikathāvaṇṇanā
      [823-825] Idāni samāpanno saddaṁ suṇātītikathā nāma hoti. Tattha
  "yasmā paṭhamassa jhānassa saddo kaṇṭako 1- vutto bhagavatā, yadi ca samāpanno
  taṁ na suṇeyya, kathaṁ kaṇṭako siyā. Tasmā samāpanno saddaṁ suṇātī"ti yesaṁ
  laddhi seyyathāpi pubbaseliyānaṁ, te sandhāya pucchā sakavādissa, paṭiññā
  itarassa. Cakkhunā rūpaṁ passatītiādi "samāpannassa tāva pañcadvārappavattaṁ natthi,
  tasmiṁ asati yadi so saddaṁ suṇeyya, rūpampi passeyyā"ti codanatthaṁ vuttaṁ.
  Saddo kaṇṭakoti vikkhepakaraṇattā 2- vuttaṁ. Oḷārikena hi saddena sote
  ghaṭṭite paṭhamajjhānato vuṭṭhānaṁ hoti, tenetaṁ vuttaṁ, tasmā asādhakaṁ. Dutiyassa
  jhānassātiādi "yathā aññopi kaṇṭako antosamāpattiyaṁ natthi, evaṁ
  saddasavanampī"ti bodhanatthaṁ vuttaṁ, taṁ sabbaṁ uttānatthamevāti.
                  Samāpannosaddaṁsuṇātītikathāvaṇṇanā niṭṭhitā.
                           -------------
                      9. Cakkhunārūpaṁpassatītikathāvaṇṇanā
      [826-827] Idāni cakkhunā rūpaṁ passatītikathā nāma hoti. Tattha
  "cakkhunā rūpaṁ disvā"ti vacanaṁ nissāya "pasādacakkhumeva rūpaṁ passatī"ti yesaṁ
  laddhi seyyathāpi mahāsaṁghikānaṁ, te sandhāya pucchā sakavādissa, paṭiññā itarassa.

  *  *  *  *  *  *
  Footnote: 1 chaṂa. kaṇḍako. evamuparipi 2 chaṂa. vikkhepakarattā
-------------------------------------------------
[page 303]
  Atha naṁ "yadi cakkhunā rūpaṁ passeyya, rūpena rūpaṁ passeyyā"ti codetuṁ rūpena
  rūpaṁ passatīti āha. Itaro rūpāyatanaṁ sandhāya paṭikkhipitvā puna puṭṭho cakkhumeva
  sandhāya paṭijānāti. Paṭivijānātīti ettha ayamadhippāyo:- passatīti hi mayaṁ
  paṭijānanaṁ sandhāya pucchāma, na cakkhupasaṁhāramattaṁ. Tasmā vadati 1- tāva "kinte
  cakkhumā rūpena rūpaṁ paṭivijānātī"ti. Itaro purimanayeneva paṭikkhipati ceva paṭijānāti
  ca. Atha naṁ "evaṁ sante rūpaṁ manoviññāṇaṁ āpajjati, tañhi paṭivijānāti
  nāmā"ti codetuṁ rūpaṁ manoviññāṇanti āha. Itaro lesaṁ alabhanto paṭikkhipateva.
  Itthi cakkhussa āvajjanātiādi "yadi cakkhu paṭivijānanaṭṭhena passati,
  cakkhuviññāṇassa viya tassāpi āvajjanāya bhavitabban"ti codetuṁ pucchati. Itaro
  yasmā na āvajjanapaṭibaddhaṁ cakkhvāyatanaṁ 2- āvajjanānantaraṁ uppajjati, tasmā na
  hevanti paṭikkhipati. Sotena saddantiādīsupi eseva nayo. Idha bhikkhave bhikkhu
  cakkhunā rūpaṁ passatīti sasambhārakathānayena vuttaṁ. Yathā hi usunā vijjhantopi
  "dhanunā vijjhatī"ti vuccati, evaṁ cakkhuviññāṇena passantopi "cakkhunā passatī"ti
  vutto, tasmā asādhakametaṁ. Sesesupi eseva nayoti.
                    Cakkhunārūpaṁpassatītikathāvaṇṇanā niṭṭhitā.
                       Aṭṭhārasamo vaggo samatto.
                            -----------
                          19. Ekūnavīsatimavagga
                        1. Kilesajahanakathāvaṇṇanā
      [828-831] Idāni kilesajahanakathā 3- nāma hoti. Tattha "yasmā
  kilesappahānaṁ nāma atthi, pahīnakilesassa ca atītāpi kilesā pahīnāva honti,

  *  *  *  *  *  *
  Footnote: 1 chaṂa. vadehi 2 chaṂa. āvajjanapaṭibaddhaṁ cakkhu, na taṁ 3 chaṂa. kilesapajahanakathā
-------------------------------------------------
[page 304]
  Anāgatāpi, paccuppannāpi, tasmā atītepi kilese pajahati, anāgatepi,
  paccuppannepī"ti yesaṁ laddhi seyyathāpi ekaccānaṁ uttarāpathakānaṁ, te sandhāya
  atītetiādi pucchā sakavādissa, paṭiññā itarassa. Sesaṁ yathāpālimeva niyyāti.
  Natthi kilese jahatīti imasmimpana paravādīpañhe yasmā kacavaraṁ jahantassa kacavare
  chaḍḍanavāyāmo viya kilese jahantassa na atītādibhedesu kilesesu vāyāmo
  atthi, nibbānārammaṇe pana ariyamagge pavattite kilesā anuppannāyeva na
  uppajjantīti pahīnā nāma honti, tasmā na hevanti paṭikkhipati. Tena hi
  atīte kilese jahatītiādi pana yasmā "natthi kilesajahanā"ti na vattabbaṁ,
  tasmā atītādibhede pajahatīti chalena vuttaṁ.
                      Kilesajahanakathāvaṇṇanā niṭṭhitā.
                           -------------
                         2. Suññatākathāvaṇṇanā
      [832] Idāni suññatākathā nāma hoti. Tattha suññatāti dve suññatā
  khandhānañca anattalakkhaṇaṁ nibbānañca. Tesu anattalakkhaṇaṁ tāva ekaccaṁ
  ekena pariyāyena siyā saṅkhārakkhandhapariyāpannaṁ, nibbānaṁ apariyāpannameva.
  Imaṁ pana vibhāgaṁ aggahetvā "suññatā saṅkhārakkhandhapariyāpannā"ti yesaṁ laddhi
  seyyathāpi andhakānaṁ, te sandhāya pucchā sakavādissa, paṭiññā itarassa.
  Animittanti sabbanimittarahitaṁ nibbānaṁ. "appaṇihito"tipi Tasseva nāmaṁ. Kasmā
  panetaṁ ābhatanti? avibhajjavādīvāde dosāropanatthaṁ. Yassa hi avibhajitvā
  "ekadeseneva suññatā saṅkhārakkhandhapariyāpannā"ti laddhi, tassa nibbānampi
  saṅkhārakkhandhapariyāpannanti āpajjati. Imassa dosassāropanatthaṁ "animittaṁ
  appaṇihitan"ti ābhataṁ. Itaro tassa pariyāpannabhāvaṁ anicchanto paṭikkhipati.
-------------------------------------------------
[page 305]
  Saṅkhārakkhandho na aniccotiādi nibbānasaṅkhātāya suññatāya aniccabhāvāpatti-
  dosassa dassanatthaṁ vuttaṁ.
      [833] Saṅkhārakkhandhassa suññatāti "yadi aññassa khandhassa suññatā
  aññakkhandhapariyāpannā, saṅkhārakkhandhasuññatāyapi sesakkhandhapariyāpannāya
  bhavitabban"ti codanatthaṁ suttaṁ. Saṅkhārakkhandhassa suññatā na vattabbātiādi "yadi
  saṅkhārakkhandhasuññatā sesakkhandhapariyāpannā na hoti, sesakkhandhasuññatāpi
  saṅkhārakkhandhapariyāpannā na hotī"ti paṭilomadassanatthaṁ vuttaṁ.
      [834] Suññamidaṁ bhikkhave saṅkhārāti suttaṁ parasamayato ābhataṁ. Tattha
  saṅkhārāti "sabbe saṅkhārā aniccā"ti āgataṭṭhāne viya pañcakkhandhā, teva 1-
  attattaniyasuññattā suññatāti sāsanāvacaraṁ hoti, na virujjhati, tasmā anuññātaṁ.
  Yasmā panetaṁ na suññatāya saṅkhārakkhandhapariyāpannabhāvaṁ dīpeti, tasmā
  asādhakanti.
                       Suññatākathāvaṇṇanā niṭṭhitā.
                           ------------
                        3. Sāmaññaphalakathāvaṇṇanā
      [835-836] Idāni sāmaññaphalakathā nāma hoti. Tattha maggavīthiyampi
  phalasamāpattiyampi 2- ariyamaggassa vipākacittaṁ sāmaññaphalaṁ nāmāti sakasamaye
  sanniṭṭhānaṁ. Yesaṁ pana tathā aggahetvā "kilesappahānañceva phaluppatti ca
  sāmaññaphalaṁ, tasmā asaṅkhatan"ti laddhi seyyathāpi pubbaseliyānaṁ, te sandhāya
  pucchā sakavādissa, paṭiññā itarassa. Sesamettha heṭṭhā vuttanayattā yathāpālimeva
  niyyātīti.
                      Sāmaññaphalakathāvaṇṇanā niṭṭhitā.
                          ---------------

  *  *  *  *  *  *
  Footnote: 1 chaṂa. te ca 2 chaṂa. phalasamāpattivīthiyampi
-------------------------------------------------
[page 306]
                          4. Pattikathāvaṇṇanā
      [837-840] Idāni pattikathā nāma hoti. Tattha "yaṁ yaṁ paṭilabhati, 1-
  tassa tassa paṭilābho patti nāma, sā ca asaṅkhatā"ti yesaṁ laddhi seyyathāpi
  pubbaseliyānaññeva, te sandhāya pucchā sakavādissa, paṭiññā itarassa.
  Sesamidhāpi heṭṭhā vuttanayattā yathāpālimeva niyyātīti. Na vattabbantiādi
  yāya laddhiyā patti asaṅkhatāti paññatti, 2- taṁ pakāsetuṁ vuttaṁ. Tattha sakavādī
  "na hevaṁ vattabbe"ti paṭikkhipanto kevalaṁ pattiyā rūpādibhāvaṁ na sampaṭicchati.
  Na hi patti nāma koci dhammo atthi, na pana asaṅkhatabhāvaṁ anujānāti. Itaro
  pana paṭikkhepamatteneva asaṅkhatāti laddhiṁ patiṭṭhapeti, sā ayoniso patiṭṭhāpitattā
  appatiṭṭhitāyevāti.
                        Pattikathāvaṇṇanā niṭṭhitā.
                             ---------
                          5. Tathatākathāvaṇṇanā
      [841-843] Idāni tathatākathā nāma hoti. Tattha yesaṁ "rūpādīnaṁ
  sabbadhammānaṁ rūpādisabhāvatāsaṅkhātā tathatā nāma atthi, sā ca saṅkhatesu rūpādīsu
  apariyāpannattā asaṅkhatā"ti laddhi seyyathāpi ekaccānaṁ uttarāpathakānaṁ, te
  sandhāya pucchā sakavādissa, paṭiññā itarassa. Sesamidhāpi heṭṭhā vuttanayattā
  pākaṭamevāti.
                        Tathatākathāvaṇṇanā niṭṭhitā.
                            -----------

  *  *  *  *  *  *
  Footnote: 1 chaṂa. paṭilabbhati 2 chaṂa. maññati
-------------------------------------------------
[page 307]
                          6. Kusalakathāvaṇṇanā
      [844-846] Idāni kusalakathā nāma hoti. Tattha anavajjampi
  kusalaṁ, iṭṭhavipākampi. 1- Anavajjaṁ nāma kilesavippayuttaṁ. Ayaṁ nayo ṭhapetvā
  akusalaṁ sabbadhamme bhajati. Iṭṭhavipākaṁ nāma āyatiṁ upapattipavattesu iṭṭhaphala-
  nipphādakaṁ puññaṁ. Ayaṁ nayo kusalattike ādipadameva bhajati. Yesaṁ pana imaṁ
  vibhāgaṁ aggahetvā anavajjabhāvamatteneva nibbānaṁ kusalanti laddhi seyyathāpi
  andhakānaṁ, tesaṁ iṭṭhavipākaṭṭhena nibbānassa kusalatābhāvaṁ dīpetuṁ pucchā
  sakavādissa, attano laddhivasena paṭiññā itarassa. Sesamidhāpi heṭṭhā vuttanayattā
  uttānatthamevāti.
                        Kusalakathāvaṇṇanā niṭṭhitā.
                             ---------
                       7. Accantaniyāmakathāvaṇṇanā
      [847] Idāni accantaniyāmakathā nāma hoti. Tattha yesaṁ "sakiṁ nimuggo
  nimuggova hotī"ti 2- suttaṁ nissāya "atthi puthujjanassa accantaniyāmatā"ti
  laddhi seyyathāpi ekaccānaṁ uttarāpathakānaṁ, te sandhāya pucchā sakavādissa,
  paṭiññā itarassa. Mātughātakotiādi "niyatamicchādiṭṭhikassa ca mātughātakādīnañca
  samāne micchattaniyāme mātughātakādīhipi te accantaniyatehi bhavitabban"ti
  codanatthaṁ vuttaṁ. Itaro "niyatamicchādiṭṭhiko saṁsārakhāṇuko bhavantarepi niyatova,
  ime pana ekasmiññeva attabhāve"ti laddhiyā na hevanti paṭikkhipati.
      [848] Vicikicchā uppajjeyyāti "ayaṁ niyato vā no vā"ti evaṁ
  uppajjeyyāti vuccati. 3- Itaro anuppattikāraṇaṁ apassanto paṭijānāti.
  Nuppajjeyyāti puṭṭho pana yaṁ diṭṭhiṁ āsevanto niyāmaṁ okkanto, tattha

  *  *  *  *  *  *
  Footnote: 1 chaṂa. iṭṭhapākampi 2 aṅ.sattaka. 23/15/10 (syā) 3 chaṂa. pucchati
-------------------------------------------------
[page 308]
  Anuppattiṁ sandhāya paṭijānāti. Tato pahīnāti puṭṭho maggena appahīnattā paṭikkhipati,
  taṁ diṭṭhiṁ ārabbha asamudācārato paṭijānāti. Atha naṁ yasmā pahānaṁ nāma
  vinā ariyamaggena natthi, tasmā tassa vasena codetuṁ sotāpattimaggenātiādimāha.
  So ekamaggenāpi appahīnattā paṭikkhipati. Puna katamenāti puṭṭho micchāmaggaṁ
  sandhāya akusalenātiādimāha.
      [849] Ucchedadiṭṭhi uppajjeyyāti dutiyaniyāmuppattiṁ pucchati. Itaro
  yasmā "yepi te ukkaṇṇavassa aññā 1- natthikavādā akiriyavādā ahetukavādā"ti 2-
  vacanato tissopi niyatamicchādiṭṭhiyo ekassa uppajjanti, tasmā paṭijānāti.
      [850] Atha naṁ "na ca nāma so accantaniyāmo"ti codanatthaṁ hañcītiādimāha.
  Accantaniyatassa hi dutiyaniyāmo niratthako. Nuppajjeyyāti pañhe yaṁ
  sassatadiṭṭhiyā sassatanti gahitaṁ, tadeva ucchijjatīti 3- gahetvā anuppattiṁ
  sandhāya paṭijānāti. Pahīnāti puṭṭho maggena appahīnattā paṭikkhipati,
  vuttanayena anuppajjanato paṭijānāti. Sassatadiṭṭhi uppajjeyyātiādīsupi
  eseva nayo. Sesaṁ vicikicchāvāre vuttanayameva.
      [851-852] Na vattabbanti pucchā paravādissa, tassa 4- suttassa
  atthitāya paṭiññā sakavādissa. Na pana so bhavantarepi nimuggova. Imasmiṁyeva
  hi bhave abhabbo so taṁ diṭṭhiṁ pajahitunti ayamettha adhippāyo, tasmā
  asādhakametanti. Sabbakālaṁ ummujjitvā nimujjatītiādi vacanamatte abhinivesaṁ
  akatvā attho pana 5- pariyesitabboti dassanatthaṁ vuttanti.
                     Accantaniyāmakathāvaṇṇanā niṭṭhitā.
                           ------------

  *  *  *  *  *  *
  Footnote: 1 cha. okkalā vayabhiññā, pāli. ukkalā vassabhaññā 2 Ma.u. 14/143/127
  3 chaṂa. ucchijjissatīti 4 chaṂa. ayaṁ pāṭho na dissati
  5 chaṂa. ayaṁ saddo na dissati
-------------------------------------------------
[page 309]
                         8. Indriyakathāvaṇṇanā
      [853-856] Idāni indriyakathā nāma hoti. Tattha lokiyā saddhā
  saddhāyeva nāma, na saddhindriyaṁ. Tathā lokiyaṁ viriyaṁ, sati, samādhi, paññā
  paññāyeva nāma, na paññindriyanti yesaṁ laddhi seyyathāpi hetuvādānañceva
  mahisāsakānañca, te sandhāya pucchā sakavādissa, paṭiññā itarassa. Natthi
  lokiyā saddhātiādi yasmā lokiyāpi saddhādayova dhammā adhipatiyaṭṭhena indriyaṁ,
  na saddhādīhi aññaṁ saddhindriyādi nāma atthi, tasmā lokiyānampi
  saddhādīnaññeva saddhindriyādibhāvadassanatthaṁ vuttaṁ. Atthi lokiyo manotiādi
  yathā te lokiyāpi manādayo dhammā manindriyādīni, evaṁ lokiyā saddhādayopi
  saddhindriyādīnīti upamāyā tassatthassa vibhāvanatthaṁ vuttaṁ. Sesamettha yathāpālimeva
  niyyātīti.
                       Indriyakathāvaṇṇanā niṭṭhitā.
                       Ekūnavīsatimo vaggo samatto.
                            -----------
                            20. Vīsatimavagga
                         1. Asañciccakathāvaṇṇanā
      [857-862] Idāni asañciccakathā nāma hoti. Tattha "anantariyavatthūni
  nāma garūni bhāriyāni, tasmā asañciccāpi tesu vatthūsupi vikopitesu anantariko
  hotī"ti yesaṁ laddhi seyyathāpi ekaccānaṁ uttarāpathakānaṁ, te sandhāya
  asañciccāti pucchā sakavādissa, laddhivasena paṭiññā itarassa. Atha naṁ "yasmā
  anantariyakammaṁ nāma kammapathappattaṁ, yadi ca asañcicca kammapathabhedo siyā,
  avasesā pāṇātipātādayopi asañcicca bhaveyyun"ti codanatthaṁ asañcicca pāṇaṁ
-------------------------------------------------
[page 310]
  Hantvātiādimāha. Itaro tathārūpāya laddhiyā abhāvena paṭikkhipati. Sesaṁ
  yathāpālimeva niyyāti. Na vattabbaṁ mātughātakoti pucchā paravādissa,
  rogatikicchākārādikāle 1- asañcicca ghātaṁ sandhāya paṭiññā sakavādissa. Nanu
  mātā jīvitā voropitāti pañhepi asañcicca voropitaṁ sandhāya paṭiññā
  sakavādisseva. Evaṁ adhippāyampana aggahetvā hañcīti laddhipatiṭṭhāpanaṁ itarassa,
  taṁ ayoniso patiṭṭhāpitattā appatiṭṭhitameva. Pitughātakādīsupi eseva nayo.
  Saṁghabhedake pana dhammasaññiṁ sandhāya saṁghabhedo anantarikoti pucchā sakavādissa,
  "saṁghaṁ samaggaṁ bhetvāna, kappaṁ nirayamhi paccatī"ti vacanaṁ ayoniso gahetvā
  paṭiññā paravādissa. Puna sabbeti puṭṭho sakapakkhe dhammasaññiṁ sandhāya
  paṭikkhipati, parapakkhe dhammasaññiṁ sandhāya paṭijānāti. Dhammasaññīti pañhadvayepi
  eseva nayo. Nanu vuttaṁ bhagavatāti suttaṁ ekanteneva dhammavādissa anantarikabhāva-
  dassanatthaṁ vuttaṁ. Āpāyiko nerayikoti gāthāyapi adhammavādīyeva adhippeto.
  Itaro pana adhippāyaṁ aggahetvā laddhiṁ patiṭṭhāpeti. Sā ayoniso patiṭṭhāpitattā
  appatiṭṭhitāyevāti.
                       Asañciccakathāvaṇṇanā niṭṭhitā.
                         ----------------
                          2. Ñāṇakathāvaṇṇanā
      [863-865] Idāni ñāṇakathā nāma hoti. Tattha duvidhaṁ ñāṇaṁ lokiyañca
  lokuttarañca. Lokiyaṁ samāpattiñāṇampi hoti dānādivasena pavattaṁ kammassakata-
  ñāṇampi, lokuttaraṁ saccaparicchedakaṁ maggañāṇampi phalañāṇampi. Imaṁ pana vibhāgaṁ
  akatvā "saccaparicchedakameva ñāṇaṁ, na itaraṁ, tasmā natthi puthujjanassa

  *  *  *  *  *  *
  Footnote: 1 chaṂa. rogapaṭikārādikāle
-------------------------------------------------
[page 311]
  Ñāṇan"ti yesaṁ laddhi seyyathāpi hetuvādānaṁ, te sandhāya pucchā sakavādissa,
  paṭiññā itarassa. Paññātiādi ñāṇavevacanadassanatthaṁ vuttaṁ. Tenetaṁ dīpeti:
  yadi tassa ñāṇaṁ natthi, paññādayopi natthi. Atha paññādayo atthi, ñāṇampi
  atthi. Kasmā? paññādīnaṁ ñāṇato anaññattāti, paṭhamaṁ jhānantiādi
  samāpattiñāṇassa dassanatthaṁ vuttaṁ. Dānaṁ dadeyyātiādi kammassakatañāṇassa.
  Dukkhaṁ parijānātīti lokuttaramaggañāṇameva dīpeti, na ca lokuttarameva ñāṇanti.
                        Ñāṇakathāvaṇṇanā niṭṭhitā.
                            -----------
                         3. Nirayapālakathāvaṇṇanā
      [866] Idāni nirayapālakathā nāma hoti. Tattha "niraye nerayikakammāneva
  nirayapālarūpena 1- vadhenti, natthi nirayapālā nāma sattā"ti yesaṁ laddhi
  seyyathāpi andhakānaṁ, te sandhāya pucchā sakavādissa, paṭiññā itarassa.
  Atha naṁ "yadi tattha nirayapālā na siyuṁ, kammakaraṇāpi 2- na bhaveyyuṁ. Karaṇikesu
  hi sati karaṇā"ti codetuṁ natthi nirayesūtiādimāha.
      [867-868] Atthi manussesūti paccakkhena ñāpanatthaṁ vuttaṁ. Yathā hi
  manussesu sati karaṇikesu karaṇā, evaṁ tatthāpīti ayamettha adhippāyo. Atthi
  nirayesūti pucchā paravādissa, paṭiññā itarassa. Na vessabhū nopi ca pettirājāti
  paravādinā sakasamayato suttaṁ ābhataṁ. Tampana sāsanāvacarikanti sakavādinā
  anuññātaṁ. Tattha vessabhūti eko devo. Pettirājāti pittivisaye petamahiddhiko.
  Somādayo pākaṭāeva. Idaṁ vuttaṁ hoti:- attano kammehi ito panuṇṇaṁ 3-
  paralokaṁ pattaṁ purisaṁ na ete vessabhūādayo hananti. Yehi pana so kammehi

  *  *  *  *  *  *
  Footnote: 1 chaṂa. nirayapālarūpavasena 2 chaṂa. kammakāraṇāpi 3 chaṂa. paṇunnaṁ
-------------------------------------------------
[page 312]
  Tattha panuṇṇo, tāni sakāni kammāniyeva naṁ tattha hanantīti kammassakataṁ dīpeti,
  na nirayapālānaṁ abhāvaṁ. Sakavādinā pana tamenaṁ bhikkhaveti ābhatāni suttapadāni
  nītatthānevāti.
                       Nirayapālakathāvaṇṇanā niṭṭhitā.
                            -----------
                         4. Tiracchānakathāvaṇṇanā
      [869-871] Idāni tiracchānakathā nāma hoti. Tattha devesu erāvaṇādayo
  devaputtā hatthivaṇṇaṁ assavaṇṇaṁ vikubbanti, natthi tattha tiracchānagatā.
  Yesaṁ pana tiracchānavaṇṇino devaputte disvā "atthi devesu tiracchānagatā"ti
  laddhi seyyathāpi andhakānaṁ te sandhāya pucchā sakavādissa, paṭiññā itarassa.
  Atha naṁ "yadi devayoniyaṁ tiracchānagatā siyuṁ, tiracchānayoniyampi devā siyun"ti
  codetuṁ atthi tiracchānagatesūtiādimāha. Kīṭātiādi yesaṁ so abhāvaṁ icchati, te
  dassetuṁ vuttaṁ. Erāvaṇoti pañhe tassa atthitāya paṭiññā sakavādissa, na
  tiracchānagatassa. Hatthibandhātiādi "yadi tattha hatthiādayo siyuṁ, hatthibandhādayopi
  siyun"ti codanatthaṁ vuttaṁ. Tattha yāvasikāti yavassa dāyakā. Kāraṇikāti
  hatthācariyādayo, yehi te nānāvidhaṁ kāraṇaṁ kareyyuṁ. Bhattakārakāti hatthiādīnaṁ
  bhattarandhakā. Na hevanti tathā anicchanto paṭikkhipatīti.
                       Tiracchānakathāvaṇṇanā niṭṭhitā.
                           -------------
                          5. Maggakathāvaṇṇanā
      [872-875] Idāni maggakathā nāma hoti. Tattha yesaṁ "pubbeva kho
  panassa kāyakammaṁ vacīkammaṁ ājīvo suparisuddho hotī"ti 1- idañceva suttaṁ

  *  *  *  *  *  *
  Footnote: 1 Ma.u. 14/431/371
-------------------------------------------------
[page 313]
  Sammāvācākammantājīvānañca cittavippayuttataṁ nissāya "nippariyāyena pañcaṅgikova
  maggo"ti laddhi seyyathāpi mahisāsakānaṁ, te sandhāya pañcaṅgikoti pucchā sakavādissa,
  paṭiññā itarassa. Sammāvācā maggaṅgaṁ, sā ca na maggotiādi parasamayavasena
  vuttaṁ. Parasamayasmiñhi sammāvācādayo maggaṅganti āgatā. Rūpattā pana maggo
  na hotīti vaṇṇitā. Sammādiṭṭhi maggaṅgantiādi maggaṅgassa amaggatā nāma
  natthīti dassanatthaṁ vuttaṁ. Pubbeva kho panassāti sutte parisuddhasīlassa maggabhāvanā
  nāma hoti, na itarassāti āgamanīyapaṭipadāya visuddhibhāvadassanatthaṁ "kāyakammaṁ
  vacīkammaṁ ājīvo suparisuddho hotī"ti vuttaṁ, na imehi vinā pañcaṅgikabhāva-
  dassanatthaṁ. Tenevāha "evamassāyaṁ ariyo aṭṭhaṅgiko maggo bhāvanāpāripūriṁ
  gacchatī"ti. Sakavādinā ābhatasuttaṁ nītatthamevāti.
                        Maggakathāvaṇṇanā niṭṭhitā.
                          ---------------
                          6. Ñāṇakathāvaṇṇanā
      [876-877] Idāni ñāṇakathā nāma hoti. Tattha dhammacakkappavattane
  dvādasākārañāṇaṁ sandhāya "dvādasavatthukaṁ ñāṇaṁ lokuttaran"ti yesaṁ laddhi
  seyyathāpi pubbaseliyāparaseliyānaṁ, 1- te sandhāya pucchā sakavādissa, paṭiññā
  itarassa. Atha naṁ "sace taṁ dvādasavatthukaṁ, dvādasahi maggañāṇehi bhavitabban"ti
  codetuṁ dvādasātiādimāha. Itaro maggassa ekattaṁ sandhāya paṭikkhipati, ekekasmiṁ
  sacce saccañāṇakiccañāṇakatañāṇānaṁ vasena ñāṇanānattaṁ sandhāya paṭikkhipati. 2-
  Dvādasa sotāpattimaggātiādīsupi eseva nayo. Nanu vuttaṁ bhagavatāti suttaṁ

  *  *  *  *  *  *
  Footnote: 1 chaṂa. pubbaseliyānaṁ 2 chaṂa. paṭijānāti
-------------------------------------------------
[page 314]
  Saddhiṁ pubbabhāgaparabhāgehi ñāṇanānattaṁ dīpeti, na ariyamaggassa dvādasañāṇataṁ.
  Tasmā asādhakanti.
                         Ñāṇakathāvaṇṇanā niṭṭhitā.
                         Vīsatimo vaggo niṭṭhito.
                        Catuttho paṇṇāsako samatto.
                           -------------
                          21. Ekavīsatimavagga
                          1. Sāsanakathāvaṇṇanā
      [878] Idāni sāsanakathā nāma hoti. Tattha tisso saṅgītiyo sandhāya
  "sāsanaṁ navaṁ katan"ti ca "atthi koci tathāgatasāsanaṁ navaṁ karotī"ti ca "labbhā
  tathāgatasāsanaṁ navaṁ kātun"ti ca yesaṁ laddhi seyyathāpi ekaccānaṁ uttarāpathakānaṁ,
  te sandhāya tīsupi kathāsu pucchā sakavādissa, paṭiññā itarassa. Satipaṭṭhānātiādi
  sāsanaṁ nāma satipaṭṭhānādayo ceva ariyadhammā kusalādīnañca desanā.
  Tattha yesaṁ bhagavatā desitā satipaṭṭhānādayo, ṭhapetvā te aññesaṁ vā
  satipaṭṭhānādīnaṁ karaṇena akusalādīnaṁ vā kusalādibhāvakaraṇena sāsanaṁ navaṁ kataṁ
  nāma bhaveyya, kintaṁ evaṁ kataṁ kenaci, atthi vā koci evaṁ karoti, labbhā vā
  evaṁ kātunti tīsupi pucchāsu codanatthaṁ vuttaṁ. Sesaṁ sabbattha yathāpālimeva
  niyyātīti.
                        Sāsanakathāvaṇṇanā niṭṭhitā.
                          --------------
-------------------------------------------------
[page 315]
                         2. Avivittakathāvaṇṇanā
      [879-880] Idāni avivittakathā nāma hoti. Tattha yassa puggalassa
  yo dhammo paccuppanno, so tena avivitto nāmāti idaṁ sakasamaye sanniṭṭhānaṁ.
  Yasmā pana puthujjanena tedhātukā dhammā apariññātā, tasmā so ekakkhaṇeyeva
  sabbehipi tedhātukehi dhammehi avivittoti yesaṁ laddhi seyyathāpi tesaññeva, te
  sandhāya pucchā sakavādissa, paṭiññā itarassa. Phassehītiādi sabbesaṁ phassādīnaṁ
  ekakkhaṇe pavattidosadassanatthaṁ vuttaṁ. Sesaṁ sabbattha uttānatthamevāti.
                       Avivittakathāvaṇṇanā niṭṭhitā.
                           ------------
                         3. Saññojanakathāvaṇṇanā
      [881-882] Idāni saññojanakathā nāma hoti. Tattha yasmā arahā
  sabbaṁ buddhavisayaṁ na jānāti, tasmā tassa tattha avijjāvicikicchāhi appahīnāhi
  bhavitabbanti saññāya "atthi kiñci saññojanaṁ appahāya arahattappattī"ti
  yesaṁ laddhi seyyathāpi mahāsaṁghikānaṁ, te sandhāya pucchā sakavādissa, paṭiññā
  itarassa. Atthi kiñci sakkāyadiṭṭhītiādi arahato sabbasaññojanappahānadassanatthaṁ
  vuttaṁ. Sabbaṁ buddhavisayanti pañhadvaye arahato sabbaññutañāṇābhāvena paṭisedho
  kato, na avijjāvicikicchānaṁ appahānena. Itaro pana tesaṁ appahīnataṁ sandhāya
  tena hīti laddhiṁ patiṭṭhapeti. Sā ayoniso patiṭṭhāpitattā appatiṭṭhitāva hotīti.
                       Saññojanakathāvaṇṇanā niṭṭhitā.
                           -------------
                          4. Iddhikathāvaṇṇanā
      [883-884] Idāni iddhikathā nāma hoti. Tattha iddhi nāmesā
  katthaci ijjhati, katthaci na ijjhati, aniccādīnaṁ niccādikaraṇe ekanteneva na
-------------------------------------------------
[page 316]
  Ijjhati. Sabhāgasantatiṁ pana parivattetvā visabhāgasantatikaraṇe vā sabhāgasantati-
  vaseneva ciratarappavattane vā yesaṁ atthāya kariyati, tesaṁ puññādīni kāraṇāni
  nissāya katthaci ijjhati bhikkhūnaṁ atthāya pānīyasappikhīrādikaraṇe viya mahādhātu-
  nidhāne dīpādīnaṁ cirasantānappavattane viya cāti idaṁ sakasamaye sanniṭṭhānaṁ. Yaṁ
  pana āyasmā pilindavaccho rañño pāsādaṁ suvaṇṇantveva adhimucci, taṁ nissāya
  yesaṁ "atthi adhippāyiddhī"ti laddhi seyyathāpi andhakānaṁ, te sandhāya atthi
  adhippāyaiddhīti pucchā sakavādissa. Tattha adhippāyaiddhīti adhippāyaṁ iddhi, 1-
  yathādhippāyaṁ ijjhanaṁ iddhīti 2- attho. Āmantāti laddhimatte ṭhapetvā paṭiññā
  itarassa. 3- Atha naṁ aniccādīnaṁ niccāditāya anuyuñjituṁ niccapaṇṇā rukkhā
  hontūtiādimāha. Sesamettha uttānatthameva. Laddhipatiṭṭhāpanepi 4- suvaṇṇo ca
  panāsīti rañño puññūpanissayena āsi, na kevalaṁ therassa adhippāyeneva.
  Tasmā asādhakametanti.
                         Iddhikathāvaṇṇanā niṭṭhitā.
                           -------------
                          5. Buddhakathāvaṇṇanā
      [885] Idāni buddhakathā nāma hoti. Tattha ṭhapetvā tasmiṁ tasmiṁ kāle
  sarīravemattakaṁ āyuvemattakaṁ pabhāvemattakañca 5- sesehi buddhadhammehi buddhānaṁ
  buddhehi hīnātirekatā nāma natthi. Yesampana aviseseneva atthīti laddhi seyyathāpi
  andhakānaṁ, te sandhāya atthi buddhānanti pucchā sakavādissa, paṭiññā
  itarassa. Atha naṁ buddhadhammehi anuyuñjituṁ satipaṭṭhānatotiādimāha. Itaro tesaṁ
  vasena hīnātirekataṁ apassanto paṭikkhipatevāti.
                        Buddhakathāvaṇṇanā niṭṭhitā.
                           -------------

  *  *  *  *  *  *
  Footnote: 1 chaṂa. adhippāyaiddhi 2 chaṂa. ijjhanaiddhīti 3 chaṂa. paravādissa
  4 chaṂa. laddhipatiṭṭhāpane 5 chaṂa. sarīravemattataṁ āyuvemattataṁ pabhāvemattatañca
-------------------------------------------------
[page 317]
                         6. Sabbadisākathāvaṇṇanā
      [886] Idāni sabbadisākathā nāma hoti. Tattha catūsu disāsu, heṭṭhā,
  uparīti samantato lokadhātusannivāsaṁ, sabbalokadhātūsu ca buddhā atthīti attano
  vikappasippaṁ uppādetvā "sabbadisāsu buddhā tiṭṭhantī"ti yesaṁ laddhi seyyathāpi
  mahāsaṁghikānaṁ, te sandhāya pucchā sakavādissa, paṭiññā itarassa. Puratthimāyāti
  puṭṭho sakyamuniṁ sandhāya paṭikkhipati. Puna puṭṭho laddhivasena aññalokadhātuyaṁ
  ṭhitaṁ sandhāya paṭijānāti. Kinnāmo so bhagavātiādi "sace tvaṁ na 1- jānāsi,
  nāmādivasena naṁ kathehī"ti codanatthaṁ vuttaṁ. Iminā upāyena sabbattha attho
  veditabboti.
                       Sabbadisākathāvaṇṇanā niṭṭhitā.
                            -----------
                          7. Dhammakathāvaṇṇanā
      [887-888] Idāni dhammakathā nāma hoti. Tattha yasmā rūpādayo
  rūpādisabhāvena niyatā na taṁ sabhāvaṁ vijahanti, tasmā sabbe dhammā 2- niyatāti
  yesaṁ laddhi seyyathāpi andhakānañceva ekaccānañca uttarāpathakānaṁ, te sandhāya
  sabbe dhammāti pucchā sakavādissa, paṭiññā itarassa. Atha naṁ "sace te niyatā,
  micchattaniyatā vā siyuṁ sammattaniyatā vā, ito añño niyāmo 3- nāma natthī"ti
  codetuṁ micchattaniyatātiādimāha. Tattha paṭikkhepo ca paṭiññā ca paravādissa.
  Rūpaṁ rūpaṭṭhenātiādi yenatthena niyatāti vadati, tassa vasena codetuṁ vuttaṁ.
  Tatrāyamadhippāyo:- rūpañhi rūpaṭṭhena niyatanti rūpaṁ rūpameva, na vedanādisabhāvanti
  adhippāyena vattabbaṁ, ito aññathā na vattabbaṁ. Kasmā? rūpaṭṭhato aññassa

  *  *  *  *  *  *
  Footnote: 1 cha. ayaṁ saddo na dissati 2 chaṂa. sabbadhammā 3 Ma. niyato
-------------------------------------------------
[page 318]
  Rūpassa abhāvā. Rūpasabhāvo hi rūpaṭṭho, rūpasabhāvo ca rūpameva, na rūpato
  añño. Vedanādīhi panassa nānattapaññāpanatthaṁ esa vohāro hotīti. Tasmā
  "rūpaṁ rūpaṭṭhena niyatan"ti vadantena rūpaṁ niyatanti vuttaṁ hoti. Niyatañca nāma
  micchattaniyataṁ vā siyā sammattaniyataṁ vā, ito añño niyāmo 1- nāma natthīti.
  Atha kasmā paṭijānātīti? atthantaravasena. Rūpaṁ rūpaṭṭhena niyatanti ettha hi
  Rūpaṁ rūpameva, na vedanādisabhāvanti ayamattho. Tasmā paṭijānāti. Ito aññathā
  panassa niyatattaṁ natthīti puna teneva nayena codetuṁ micchattaniyatantiādimāha.
  Taṁ sabbaṁ uttānatthameva. Tena hi rūpanti laddhipi ayoniso patiṭṭhāpitattā
  appatiṭṭhitāva hotīti.
                        Dhammakathāvaṇṇanā niṭṭhitā.
                           ------------
                          8. Kammakathāvaṇṇanā
      [889] Idāni kammakathā nāma hoti. Tattha "yasmā diṭṭhadhamma-
  vedanīyaṭṭhānādīni 2- diṭṭhadhammavedanīyaṭṭhādīhi niyatāni, tasmā sabbe kammā
  niyatā"ti yesaṁ laddhi seyyathāpi tesaññeva, te sandhāya pucchā sakavādissa,
  paṭiññā itarassa. Diṭṭhadhammavedanīyaṭṭhena niyatanti ettha diṭṭhadhammavedanīyaṁ
  diṭṭhadhammikavedanīyameva. 3- Sace diṭṭheva dhamme vipākaṁ dātuṁ sakkoti, deti, no ce,
  ahosikammaṁ nāma hotīti imamatthaṁ sandhāya paṭiññā sakavādissa. Micchattaniyāma-
  vasena 4- panetaṁ aniyatamevāti sabbaṁ heṭṭhā vuttanayeneva veditabbanti.
                        Kammakathāvaṇṇanā niṭṭhitā.
                       Ekavīsatimo vaggo samatto.
                           ------------

  *  *  *  *  *  *
  Footnote: 1 Ma. niyato 2 chaṂa. diṭaṭhadhammavedanīyādīni
  3 chaṂa. diṭṭhadhammavedanīyaṭṭhameva 4 chaṂa. micchattasammattaniyāmavasena
-------------------------------------------------
[page 319]
                           22. Bāvīsatimavagga
                        1. Parinibbānakathāvaṇṇanā
      [892] Idāni parinibbānakathā nāma hoti. Tattha "yasmā arahā
  sabbaññuvisaye appahīnasaññojanova parinibbāti, 1- tasmā atthi kiñci saññojanaṁ
  appahāya parinibbānan"ti yesaṁ laddhi seyyathāpi andhakānaṁ, te sandhāya
  pucchā sakavādissa, paṭiññā itarassa. Sesamettha heṭṭhā vuttanayamevāti.
                      Parinibbānakathāvaṇṇanā niṭṭhitā.
                           ------------
                         2. Kusalacittakathāvaṇṇanā
      [894-895] Idāni kusalacittakathā nāma hoti. Tattha yasmā arahā
  sativepullappatto parinibbāyantopi sato sampajānova parinibbāti, tasmā
  kusalacitto parinibbātīti yesaṁ laddhi seyyathāpi andhakānaṁ, te sandhāya pucchā
  sakavādissa, paṭiññā itarassa. Atha naṁ yasmā kusalacitto nāma puññābhisaṅkhārābhi-
  saṅkharaṇādivasena hoti, tasmā tenatthena codetuṁ arahā puññābhisaṅkhārantiādimāha.
  Sesamettha uttānaṁ 2- yathāpālimeva niyyāti. Sato sampajānoti idaṁ
  javanakkhaṇe kiriyāsatisampajaññānaṁ vasena asammohamaraṇadīpanatthaṁ vuttaṁ, na
  kusalacittadīpanatthaṁ. Tasmā asādhakanti.
                       Kusalacittakathāvaṇṇanā niṭṭhitā.
                           ------------
                         3. Āneñjakathāvaṇṇanā
      [896] Idāni āneñjakathā nāma hoti. Tattha bhagavā catutthajjhāne
  ṭhito parinibbāyatīti 3- sallakkhetvā "arahā āneñje ṭhito parinibbāyatī"ti

  *  *  *  *  *  *
  Footnote: 1 chaṂa. parinibbāyati 2 chaṂa. ayaṁ pāṭho na dissati 3 chaṂa. parinibbāyīti
-------------------------------------------------
[page 320]
  Yesaṁ laddhi seyyathāpi ekaccānaṁ uttarāpathakānaṁ, te sandhāya pucchā sakavādissa,
  paṭiññā itarassa. Pakaticitteti bhavaṅgacitte. Sabbe hi saññino sattā
  bhavaṅgacitte ṭhatvā 1- bhavaṅgapariyosānena cuticittena kālaṁ karonti. Iti naṁ
  iminā atthena codetuṁ evamāha. Tattha kiñcāpi catuvokārabhave arahato
  pakaticittampi āneñjaṁ hoti, ayampana pañho pañcavokārabhavavasena uddhaṭo.
  Tasmā no ca vata re vattabbeti āha. Sesamettha uttānatthamevāti.
                       Āneñjakathāvaṇṇanā niṭṭhitā.
                            ----------
                        4. Dhammābhisamayakathāvaṇṇanā
      [897] Idāni dhammābhisamayakathā nāma hoti. Tattha atītabhave sotāpannaṁ
  mātukucchiyaṁ vasitvā nikkhantaṁ disvā "atthi gabbhaseyyāya dhammābhisamayo"ti yesaṁ
  laddhi seyyathāpi ekaccānaṁ uttarāpathakānaṁ, te sandhāya pucchā sakavādissa,
  paṭiññā itarassa. Atha naṁ "yadi tattha dhammābhisamayo atthi, dhammābhisamayakāraṇehi
  ettha 2- dhammadesanādīhi bhavitabban"ti codetuṁ atthi gabbhaseyyāya dhammadesanāti-
  ādimāha. Suttassātiādi bhavaṅgavāraṁ sandhāya vuttaṁ. Gabbhaseyyāya hi yebhuyyena
  bhavaṅgameva pavattati. Teneva sutto 3- kiriyasamayappavattābhāvā 4- sutto,
  bhāvanānuyogassa abhāvā pamatto, kammaṭṭhānapariggāhakānaṁ satisampajaññānaṁ abhāvā
  muṭṭhassati asampajāno nāma hoti, tathārūpassa kuto dhammābhisamayoti.
                    Dhammābhisamayakathāvaṇṇanā niṭṭhitā.
                         --------------

  *  *  *  *  *  *
  Footnote: 1 Sī.,Ma. ṭhitā 2 chaṂa. ayaṁ pāṭho na dissati
  3 chaṂa. satto 4 chaṂa. kiriyamayappavattābhāvā
-------------------------------------------------
[page 321]
                        5-7. Tissopikathāvaṇṇanā
      [898-900] Idāni tissopi kathā nāma honti. Tattha acirajātānaṁ
  pana sotāpannānaṁ arahattuppattiṁ 1- suppavāsāya ca upāsikāya sattavassikaṁ
  gabbhaṁ disvā "atthi gabbhaseyyāya arahattuppattī"ti ca supine ākāsagamanādīni
  disvā "atthi dhammābhisamayo"ti ca "atthi tattha arahattuppattī"ti ca idhāpi
  yesaṁ laddhi 2- seyyathāpi tesaññeva, te sandhāya pucchā sakavādissa, paṭiññā
  itarassa. Sesamettha purimakathāsadisamevāti.
                       Tissopikathāvaṇṇanā niṭṭhitā.
                           -------------
                         8. Abyākatakathāvaṇṇanā
      [901-902] Idāni abyākatakathā nāma hoti. Tattha "atthesā bhikkhave
  cetanā, sā ca kho abbohārikā"ti 3- vacanato "sabbaṁ supinagatassa cittaṁ
  abyākatan"ti yesaṁ laddhi seyyathāpi ekaccānaṁ uttarāpathakānaññeva, te sandhāya
  pucchā sakavādissa, paṭiññā itarassa. Sesamettha yathāpālimeva niyyāti.
  Supinagatassa cittaṁ abbohārikanti idaṁ āpattiṁ sandhāya vuttaṁ. Supinagatassa hi
  pāṇātipātādivasena kiñcāpi akusalacittaṁ pavattati, vatthuvikopanaṁ pana natthīti
  na sakkā tattha āpattiṁ paññapetuṁ. Iminā kāraṇena taṁ abbohārikaṁ, na
  abyākatanti. 4-
                       Abyākatakathāvaṇṇanā niṭṭhitā.
                           -------------

  *  *  *  *  *  *
  Footnote: 1 chaṂa. arahattappattiṁ 2 chaṂa. laddhiyo
  3 vinaYu. 1/235/169 4 chaṂa. na abyākatattāti
-------------------------------------------------
[page 322]
                      9. Āsevanapaccayatākathāvaṇṇanā
      [903-905] Idāni āsevanapaccayatākathā nāma hoti. Tattha yasmā
  sabbe dhammā khaṇikā, na koci muhuttampi ṭhatvā āsevanapaccayaṁ āsevati
  nāMa. Tasmā natthi kiñci āsevanapaccayatā, āsevanapaccayatāya uppannaṁ
  pana na kiñci atthīti yesaṁ laddhi seyyathāpi tesaññeva, te sandhāya pucchā
  sakavādissa, paṭiññā itarassa. Atha naṁ suttavaseneva paññāpetuṁ nanu vuttaṁ
  bhagavatā pāṇātipātotiādi ābhataṁ. Taṁ sabbaṁ uttānatthamevāti.
                    Āsevanapaccayatākathāvaṇṇanā niṭṭhitā.
                          ---------------
                          10. Khaṇikakathāvaṇṇanā
      [906-907] Idāni khaṇikakathā nāma hoti. Tattha yasmā sabbe
  saṅkhatadhammā aniccā, tasmā ekacittakkhaṇikāyeva. Samānāya hi aniccatāya
  eko lahuṁ bhijjati, eko cirenāti ko ettha visesoti 1- yesaṁ laddhi seyyathāpi
  pubbaseliyāparaseliyānaṁ, te sandhāya ekacittakkhaṇikāti pucchā sakavādissa, paṭiññā
  itarassa. Citte mahāpaṭhavītiādīsu tesaṁ tathā saṇṭhānaṁ apassanto paṭikkhipati.
  Cakkhāyatanantiādi "yadi sabbe ekacittakkhaṇikā bhaveyyuṁ, cakkhāyatanādīni
  cakkhuviññāṇādīhi saddhiṁyeva uppajjitvā nirujjheyyun"ti codanatthaṁ vuttaṁ.
  Itaro pana antomātukucchigatassa viññāṇuppattiṁ sandhāya paṭikkhipati, pavattaṁ
  sandhāya laddhivaseneva 2- paṭijānāti. Sesamettha uttānatthamevāti. Tena hi

  *  *  *  *  *  *
  Footnote: 1 chaṂa. niyāmoti 2 chaṂa. laddhivasena
-------------------------------------------------
[page 323]
  Ekacittakkhaṇikāti yasmā niccā na honti, tasmā ekacittakkhaṇikāti attano
  ruciyā kāraṇaṁ vadati. Taṁ avuttasadisamevāti.
                        Khaṇikakathāvaṇṇanā niṭṭhitā.
                        Bāvīsatimo vaggo samatto.
                            ----------
                           23. Tevīsatimavagga
                       1. Ekādhippāyakathāvaṇṇanā
      [908] Idāni ekādhippāyakathā nāma hoti. Tattha kāruññena vā
  ekena adhippāyena ekādhippāyo, saṁsāre vā ekato bhavissāmāti itthiyā
  saddhiṁ buddhapūjādīni katvā paṇidhivasena eko adhippāyo assāti ekādhippāyo,
  evarūpo dvinnampi janānaṁ ekādhippāyo methuno dhammo paṭisevitabboti yesaṁ
  laddhi seyyathāpi andhakānañceva vetullakānañca, te sandhāya pucchā sakavādissa,
  paṭiññā itarassa. Sesamettha yathāpālimeva niyyātīti.
                     Ekādhippāyakathāvaṇṇanā niṭṭhitā.
                          --------------
                        2. Arahantavaṇṇakathāvaṇṇanā
      [909] Idāni arahantavaṇṇakathā nāma hoti. Tattha iriyāpathasampanne
  ākappasampanne pāpabhikkhū disvā "arahantānaṁ vaṇṇena amanussā methunadhammaṁ
  paṭisevantī"ti yesaṁ laddhi seyyathāpi ekaccānaṁ uttarāpathakānaṁ, te sandhāya
  pucchā sakavādissa, paṭiññā itarassa. Sesamettha uttānatthamevāti.
                      Arahantavaṇṇakathāvaṇṇanā niṭṭhitā.
                           ------------
-------------------------------------------------
[page 324]
                    3-7. Issariyakāmakārikākathāvaṇṇanā
      [910-914] Idāni issariyakāmakārikākathā nāma hoti. Chaddantajātakādīni
  sandhāya "bodhisatto issariyakāmakārikāhetu vinipātaṁ gacchati, gabbhaseyyaṁ
  okkamati, dukkarakārikaṁ akāsi, aparantapaṁ akāsi, aññaṁ satthāraṁ uddisī"ti yesaṁ
  laddhi seyyathāpi andhakānaṁ, te sandhāya pucchā sakavādissa, paṭiññā itarassa.
  Sesaṁ paṭhamakathāyaṁ uttānatthameva. Dutiyakathāyaṁ iddhimāti yadi issariyakāmakārikāhetu
  gaccheyya, iddhiyā gaccheyya, na kammavasenāti codanatthaṁ vuttaṁ. Itaro pana
  paṭhamapañhe bhāvanāmayaṁ sandhāya paṭikkhipati, dutiyapañhe puññiddhiṁ sandhāya
  paṭijānāti. Tatiyakathāyaṁ issariyakāmakārikāhetu nāma dukkarakārikā micchādiṭṭhiyā
  kariyati. Yadi ca so taṁ kareyya, sassatādīnipi gaṇheyyāti codanatthaṁ sassato
  lokotiādi vuttaṁ. Catutthakathāyampi eseva nayoti.
                   Issariyakāmakārikākathāvaṇṇanā niṭṭhitā.
                        ------------------
                        8. Paṭirūpakathāvaṇṇanā *-
      [915-916] Idāni rāgapaṭirūpakathā nāma hoti. Tattha mettākaruṇā-
  muditāyo sandhāya "na rāgo rāgapaṭirūpako"ti ca issāmacchariyakukkuccāni sandhāya
  "na doso dosapaṭirūpako"ti ca hasituppādaṁ sandhāya "na moho mohapaṭirūpako"ti
  ca dummaṅkūnaṁ puggalānaṁ niggahaṁ pesalānaṁ bhikkhūnaṁ anuggahaṁ pāpagarahitaṁ
  kalyāṇapasaṁsaṁ āyasmato pilindavacchassa vasalavādaṁ bhagavato kheḷāsikavādaṁ 1-
  moghapurisavādañca sandhāya "na kileso kilesapaṭirūpako"ti ca yesaṁ laddhi
  seyyathāpi andhakānaṁ, te sandhāya sabbakathāsu pucchā sakavādissa, paṭiññā
  itarassa. Atha naṁ yasmā phassādipaṭirūpakānaṁ phassādayo 2- nāma natthi, tasmā

  *  *  *  *  *  *
  Footnote: 1 chaṂa. kheḷāsakavādaṁ * ka. rāgapaṭirūpakādikathāvaṇṇanā
  2 chaṂa. phassādipatirūpakā naphassādayo
-------------------------------------------------
[page 325]
  Rāgādipaṭirūpakānaṁ rāgādayopi 1- natthīti codetuṁ atthi na phassotiādimāha. Itaro
  tesaṁ abhāvā paṭikkhipati. Sesaṁ sabbattha uttānatthamevāti.
                        Paṭirūpakathāvaṇṇanā niṭṭhitā.
                            ----------
                        9. Aparinipphannakathāvaṇṇanā
      [917-918] Idāni aparinipphannakathā nāma hoti. Tattha
          "dukkhameva hi sambhoti dukkhaṁ tiṭṭhati veti ca
           nāññatra dukkhā sambhoti *- nāññatra dukkhā nirujjhatī"ti 2-
  vacanaṁ nissāya dukkhaññeva parinipphannaṁ, sesā khandhāyatanadhātuindriyadhammā
  aparinipphannāti yesaṁ laddhi seyyathāpi ekaccānaṁ uttarāpathakānañceva
  hetuvādānañca, te sandhāya rūpaṁ aparinipphannanti pucchā sakavādissa, paṭiññā
  itarassa. Atha naṁ "sace rūpaṁ aparinipphannaṁ, na aniccādisabhāvaṁ siyā"ti codetuṁ rūpaṁ
  nāniccantiādimāha. Itaro tathārūpaṁ rūpaṁ apassanto paṭikkhipati. Sakavādī nanu
  rūpaṁ aniccantiādivacanena tassa ekaṁ laddhiṁ paṭisedhetvā dutiyaṁ pucchanto
  dukkhaññeva parinipphannantiādimāha. Athassa tampi laddhiṁ paṭisedhetuṁ nanu 3-
  yadaniccantiādimāha. Tatrāyaṁ adhippāyo:- na kevalañhi paṭhamasaccameva dukkhaṁ,
  yampana kiñci aniccaṁ, taṁ dukkhameva. Rūpañca aniccaṁ, tasmā tampi parinipphannaṁ.
  Iti yaṁ tvaṁ vadesi "rūpaṁ aparinipphannaṁ, dukkhaññeva parinipphannan"ti, taṁ no
  vata re vattabbe "dukkhaññeva parinipphannan"ti. Vedanādimūlikādīsupi yojanāsu
  eseva nayo. Dhammāyatanadhammadhātūsu pana ṭhapetvā nibbānaṁ sesadhammānaṁ vasena
  aniccatā veditabbā. Indriyāni aniccānevāti.
                      Aparinipphannakathāvaṇṇanā niṭṭhitā.
                        Tevīsatimo vaggo samatto.
                            -----------

  *  *  *  *  *  *
  Footnote: 1 chaṂa. rāgādipatirūpakā narāgādayopi 2 saṁ.sa. 15/171/163
  3 chaṂa. na * chaṂa. nāññaṁ
-------------------------------------------------
[page 326]
                              Nigamanakathā
      ettāvatā ca:-
               paṇṇāsakehi catūhi tīhi vaggehideva ca 1-
               saṅgahetvā kathā sabbā ūnatisatabhedanā. 2-
               Kathāvatthuppakaraṇaṁ kathāmaggesu kovido
               yaṁ jino desayi tassa niṭṭhitā atthavaṇṇanā.
               Imaṁ terasamattehi bhāṇavārehi tantiyā
               ciraṭṭhitatthaṁ dhammassa saṅkharontena yaṁ mayā.
               Sampattaṁ 3- kusalantena lokoyaṁ sanarāmaro
               dhammarājassa saddhamma- rasamevādhigacchatūti.
                      Kathāvatthuppakaraṇaṭṭhakathā niṭṭhitā.
                           ------------

  *  *  *  *  *  *
  Footnote: 1 chaṂa. tīhi vaggehi ceva ca
  2 catūsu paṇṇāsakesu dvisataṁ tīsu vaggesu tiṁsa kathāti tiṁsādhikadvisatappabhedāti
  atthoti yojanā 3 chaṂa. yaṁ pattaṁ
-------------------------------------------------
[page 327]
                             Abhidhammapiṭaka
                             yamakavaṇṇanā
                            ----------
                 namo tassa bhagavato arahato sammāsambuddhassa.
                             Ārambhakathā
              saṅkhepeneva devānaṁ devadevo surālaye
              kathāvatthuppakaraṇaṁ desayitvā raṇañjaho.
              Yamassa visayātīto nānāyamakamaṇḍitaṁ
              abhidhammappakaraṇaṁ chaṭṭhaṁ chaṭṭhāna desako.
              Yamakaṁ ayamāvaṭṭa 1- nīlāmalatanūruho
              yaṁ desayi anuppatto tassa saṁvaṇṇanākkamo
              idāni yasmā tasmāssa hoti saṁvaṇṇanā ayanti.
                      1. Mūlayamaka uddesavāravaṇṇanā
      [1] Mūlayamakaṁ khandhayamakaṁ āyatanayamakaṁ dhātuyamakaṁ saccayamakaṁ saṅkhārayamakaṁ
  anusayayamakaṁ cittayamakaṁ dhammayamakaṁ indriyayamakanti imesaṁ dasannaṁ yamakānaṁ vasena
  idaṁ pakaraṇaṁ dasavidhena vibhattanti hi vuttaṁ. Tattha yesaṁ dasannaṁ yamakānaṁ vasena
  idaṁ pakaraṇaṁ dasavidhena vibhattaṁ, tesañceva imassa ca pakaraṇassa nāmattho tāva
  evaṁ veditabbo:- kenaṭṭhena yamakanti? yugalaṭṭhena. Yugalañhi yamakanti vuccati

  *  *  *  *  *  *
  Footnote: 1 chaṂa. ayamāvatta-
-------------------------------------------------
[page 328]
  "yamakapāṭihāriyaṁ Yamakasālā"tiādīsu viya. Iti yugalasaṅkhātānaṁ yamakānaṁ vasena
  desitattā imesu dasasu ekekaṁ yamakannāma, imesaṁ pana yamakānaṁ samūhabhāvato
  sabbametaṁ pakaraṇaṁ yamakanti veditabbaṁ.
      Tattha mūlavasena pucchāvissajjanaṁ katvā desitattā dasannaṁ tāva sabbapaṭhamaṁ
  mūlayamakanti vuttaṁ. Tassa uddesavāro niddesavāroti dve vārā honti, tesu
  uddiṭṭhānukkamena niddisitabbattā uddesavāro paṭhamo. Tassa ye keci kusalā
  dhammā, sabbe te kusalamūlā, ye vā pana kusalamūlā, sabbe te dhammā
  kusalāti idaṁ yamakaṁ ādi. Tassa kusalākusalamūlasaṅkhātānaṁ dvinnaṁ atthānaṁ vasena
  atthayamakanti vā tesaññeva atthānaṁ vasena anulomapaṭilomato pavattapālidhammavasena
  dhammayamakanti vā anulomapaṭilomato pavattapucchāvasena pucchāyamakanti vā tidhā
  yamakabhāvo veditabbo. Sesesupi eseva nayo.
      Idāni imesaṁ yamakānaṁ vasena desite imasmiṁ mūlayamake uddesavārasseva
  tāva nayayamakapucchāatthavārappabhedavasena pālivavatthānameva evaṁ veditabbaṁ:-
  kusalattikamātikāyañhi "kusalā dhammā"ti idaṁ ādipadaṁ nissāya mūlanayo mūlamūlanayo
  mūlakanayo mūlamūlakanayoti ime cattāro nayā honti. Tesaṁ ekekasmiṁ naye
  mūlayamakaṁ ekamūlayamakaṁ aññamaññamūlayamakanti tīṇi tīṇi yamakāni. Evaṁ catūsu
  nayesu dvādasa yamakāni, ekekasmiṁ yamake anulomapaṭilomavasena dve dve
  pucchāti catuvīsati pucchā, ekekāya pucchāya sanniṭṭhānasaṁsayavasena dve dve
  atthāti aṭṭhacattāḷīsa atthāti.
      Tattha ye keci kusalā dhammāti kusalesu "kusalā nu kho, na kusalā nu
  kho"ti sandehābhāvato imasmiṁ pade sanniṭṭhānattho veditabbo. Sabbe te
  kusalamūlāti "sabbe te kusalā dhammā kusalamūlā nu kho, nanu kho"ti evaṁ
  vimativasena pucchitattā imasmiṁ pade saṁsayattho veditabbo. So ca kho veneyyānaṁ
-------------------------------------------------
[page 329]
  Saṁsayaṭṭhāne saṁsayadīpanatthaṁ vutto, tathāgatassa pana saṁsayo nāma natthi. Ito
  paresupi pucchāpadesu eseva nayo.
      Yathā ca kusalapadaṁ nissāya ime cattāro nayā, ekekasmiṁ naye tiṇṇaṁ
  tiṇṇaṁ yamakānaṁ vasena dvādasa yamakāni, ekekasmiṁ yamake dvinnaṁ dvinnaṁ
  pucchānaṁ vasena catuvīsati pucchā, ekekāya pucchāya dvinnaṁ dvinnaṁ atthānaṁ
  vasena aṭṭhacattāḷīsa atthā ca honti, akusalapadaṁ nissāyapi tatheva, abyākatapadaṁ
  nissāyapi tatheva, tīṇipi padāni ekato katvā niddiṭṭhaṁ nāmapadaṁ nissāyapi tathevāti
  kusalattikamātikāya catūsu padesu sabbesupi 1- soḷasanayā aṭṭhacattāḷīsayamakāni
  channavutipucchā dvenavutisatātthā ca uddesavasena vuttāti veditabbā.
  Ettāvatā mūlavāro nāma paṭhamaṁ uddiṭṭho hoti.
      Tato paraṁ ye keci kusalā dhammā, sabbe te kusalahetūtiādayo tasseva
  mūlavārassa vevacanavasena nava vārā uddiṭṭhā. Iti mūlavāro hetuvāro nidānavāro
  sambhavavāro pabhavavāro samuṭṭhānavāro āhāravāro ālambaṇavāro 2- paccayavāro
  samudayavāroti sabbepi dasa vārā honti. Tattha mūlavāre āgataparicchedeneva
  sesesupi nayādayo veditabbāti sabbesupi dasasu vāresu saṭṭhisatanayā asītyādhikāni
  cattāri yamakasatāni saṭṭhayādhikāni navapucchāsatāni vīsādhikāni ekūnavīsati
  atthasatāni ca uddiṭṭhānīti veditabbāni. Evaṁ tāva uddesavāre nayayamakapucchā-
  atthavārappabhedavasena pālivavatthānametaṁ veditabbaṁ.
      Mūlaṁ hetu nidānañcāti gāthā dasannampi vārānaṁ uddānagāthā nāMa.
  Tattha mūlādīni sabbānipi kāraṇavevacanāneva. Kāraṇañhi patiṭṭhānaṭṭhena mūlaṁ,
  attano phalanipphādanatthaṁ hinoti pavattatīti hetu, handa naṁ gaṇhathāti dassentaṁ
  viya attano phalaṁ nidetīti nidānaṁ, etasmā phalaṁ sambhavatīti 3- sambhavo, phalaṁ 4-

  *  *  *  *  *  *
  Footnote: 1 chaṂa. sabbepi 2 chaṂa. ārammaṇavāro
  3 chaṂa. sambhotīti 4 chaṂa. ayaṁ pāṭho na dissati
-------------------------------------------------
[page 330]
  Pabhavatīti pabhavo, samuṭṭhāti ettha phalaṁ etena vā samuṭṭhātīti samuṭṭhānaṁ,
  attano phalaṁ āharatīti āhāro, appaṭikkhipitabbaṭṭhena 1- attano phalena
  ālambiyatīti ālambaṇaṁ, etaṁ paṭicca appaṭikkhipitvā phalaṁ eti pavattatīti
  paccayo, etasmā phalaṁ samudetīti samudayo. Evametesaṁ padānaṁ vacanattho
  veditabboti. 2-
                       Uddesavāravaṇṇanā niṭṭhitā.
                            -----------
                           Niddesavāravaṇṇanā
      [50] Idāni ye keci kusalā dhammātiādinā nayena niddesavāro
  āraddho. Tattha ye kecīti anavasesavacanaṁ. Kusalā dhammāti kusalattikassa padabhājane
  vuttalakkhaṇā anavajjasukhavipākā kusalasabhāvā. Sabbe te kusalamūlāti kinte
  sabbeyeva kusalamūlāti pucchati. Tīṇeva kusalamūlānīti na te sabbe kusalamūlāni,
  alobhādīni pana tīṇeva kusalamūlānīti attho. Avasesā kusalā dhammā na
  kusalamūlāti avasesā phassādayo kusalā dhammā kusalamūlāni nāma na honti.
  Athavā avasesā phassādayo kusalā dhammāyeva nāma, na kusalamūlānītipi attho.
  Ye vā pana kusalamūlāti ye vā pana paṭhamapucchāya dutiyapadena kusalamūlāti
  tayo alobhādayo gahitā. Sabbe te dhammā kusalāti kinte sabbe tayopi
  dhammā kusalāti pucchati. Āmantāti sabbesampi kusalamūlānaṁ kusalabhāvaṁ sampaṭicchanto
  āha. Ayaṁ tāva mūlanaye mūlayamakassa attho. Iminā upāyena sabbapucchāsu
  vissajjananayo veditabbo. Yampana yattha visesamattaṁ atthi, tadeva vaṇṇayissāMa.
      [51] Ekamūlayamake tāva sabbe te kusalamūlena ekamūlāti gaṇanaṭṭhena
  ekamūlakaṁ aggahetvā samānaṭṭhena gahetabbā. Ayañhettha attho:- sabbe

  *  *  *  *  *  *
  Footnote: 1 chaṂa. appaṭikkhipitabbena 2 chaṂa. veditabbo
-------------------------------------------------
[page 331]
  Te kusalamūlena samānamūlā, yaṁ phassassa mūlaṁ, tadeva vedanādīnanti. Atha nesaṁ
  tathābhāvaṁ sampaṭicchanto āmantāti āha. Kusalasamuṭṭhānanti kusalacittasamuṭṭhānarūpaṁ
  dassitaṁ. Ekamūlanti alobhādinā kusalamūlena samānamūlaṁ. Yatheva hi phassādīnaṁ
  alobhādayo hetupaccayattā mūlaṁ, tathā taṁsamuṭṭhānarūpassāpi, kusalalakkhaṇābhāvena
  pana taṁ na kusalaṁ.
      [52] Aññamaññayamake "ye keci kusalā"ti apucchitvā ye keci kusalamūlena
  ekamūlāti pucchā katā, kasmā? imināpi byañjanena tassevatthassa sambhavato.
  Kusalamūlānīti idaṁ purimassa visesanaṁ. "mūlāni Yāni ekato uppajjantī"ti hi
  vuttaṁ, tāni pana kusalamūlānipi honti akusalābyākatamūlānipi, idha kusalamūlānīti
  visesanadassanatthaṁ idaṁ 1- vuttaṁ. Aññamaññamūlāni cāti aññamaññaṁ hetupaccayena
  paccayā hontīti attho. Tasseva paṭilomapucchāya "sabbe te dhammā kusalamūlena
  ekamūlā"ti avatvā sabbe te dhammā kusalāti vuttaṁ, kasmā? atthavisesābhāvato.
  Kusalamūlena ekamūlāti hi pucchāya katāya "mūlāni yāni ekato uppajjantī"ti
  heṭṭhā vuttanayeneva vissajjanaṁ kātabbaṁ bhaveyya, evañhi sati atthavisesābhāvo
  hoti. Tasmā tathā akatvā evaṁ pucchā katā. Iminā upāyena mūlamūlanayādīsupi
  aññamaññamūlayamake pucchāviseso veditabbo.
      [53-55] Mūlamūlanaye sabbe te kusalamūlamūlāti sabbe te kusalamūlasaṅkhātā
  mūlāti pucchati. Ekamūlamūlāti samānaṭṭhena ekameva mūlamūlaṁ etesanti ekamūlamūlā.
  Aññamaññamūlamūlāti aññamaññassa mūlaṁ aññamaññamūlaṁ, aññamaññamūlaṁ hetupaccayaṭṭhena
  mūlaṁ etesanti aññamaññamūlamūlā.
      [56] Mūlakanaye kusalamūlakāti hetupaccayaṭṭhena kusalaṁ mūlaṁ etesanti
  kusalamūlakā.

  *  *  *  *  *  *
  Footnote: 1 chaṂa. visesadassanatthamidaṁ
-------------------------------------------------
[page 332]
      [57-61] Mūlamūlakanaye kusalamūlamūlakāti kusalānaṁ mūlaṁ kusalamūlaṁ, hetu-
  paccayaṭṭheneva kusalamūlaṁ mūlaṁ etesanti kusalamūlamūlakāti. Ayantāva kusalapadaṁ
  nissāya nayayamakapucchādīsu 1- visesattho.
      [62-73] Akusalapadādīsupi eseva nayo. Ayampana viseso, ahetukaṁ
  akusalanti vicikicchāya ceva uddhaccena ca sampayuttaṁ mohaṁ sandhāya vuttaṁ.
      [74-85] Ahetukaṁ abyākatanti aṭṭhārasa cittuppādā rūpaṁ nibbānañca.
  Abyākatamūlena na ekamūlanti idha pana ṭhapetvā sahetukābyākatasamuṭṭhānarūpaṁ
  sesaṁ labbhati. Sahetukābyākatasamuṭṭhānarūpaṁ abyākatamūlena ekamūlaṁ hoti, taṁ
  abbohārikaṁ katvā ekato labbhamānakavaseneva cetaṁ vissajjanaṁ kataṁ.
      [86-97] Nāmā dhammāti nāmasaṅkhātā dhammā, te atthato cattāro
  arūpino khandhā nibbānañca. Naveva nāmamūlānīti kusalākusalābyākatamūlavasena
  nava mūlāni. Ahetukaṁ nāmaṁ nāmamūlena na ekamūlanti ahetukaṁ sabbampi
  aṭṭhārasacittuppādavicikicchuddhaccasampayuttamohanibbānasaṅkhātaṁ nāmaṁ nāmamūlena na
  ekamūlaṁ. Na hi taṁ tena saddhiṁ uppajjati. Sahetukaṁ nāmaṁ nāmamūlenāti padepi
  sahetukaṁ nāmaṁ nāmamūlenāti attho. Sesaṁ sabbattha uttānatthamevāti.
                         Mūlavāravaṇṇanā niṭṭhitā.
      [98-99] Hetuvārādīsupi imināva upāyena attho veditabbo. Mūlaṁ
  hetu nidānañcāti gāthā yathāniddiṭṭhānaṁ dasannampi vārānaṁ puna uddānavaseneva
  vuttāti.
                         Mūlayamakavaṇṇanā niṭṭhitā.
                            -----------

  *  *  *  *  *  *
  Footnote: 1 chaṂa. nayayamakapucchāsu
-------------------------------------------------
[page 333]
                             2. Khandhayamaka
                       1. Paṇṇattiuddesavāravaṇṇanā
      [1] Idāni mūlayamake desiteyeva kusalādidhamme khandhavasena saṅgaṇhitvā
  mūlayamakānantaraṁ desitassa khandhayamakassa vaṇṇanā hoti. Tattha pālivavatthānaṁ
  tāva evaṁ veditabbaṁ:- imasmiñhi khandhayamake tayo mahāvārā honti
  paṇṇattivāro pavattivāro pariññāvāroti. Tesu paṇṇattivāro khandhānaṁ
  nāmābhidhānasodhanavaseneva katattā 1- paṇṇattivāroti vuccati. Pavattivāro tena
  sodhitanāmābhidhānānaṁ khandhānaṁ uppādanirodhavasena pavattiṁ sodhayamāno gato,
  tasmā pavattivāroti vuccati. Pariññāvāro iminānukkamena pavattānaṁ khandhānaṁ
  saṅkhepeneva tisso pariññā dīpayamāno gato, tasmā pariññāvāroti vuccati.
  Tattha paṇṇattivāro uddesaniddesavasena dvīhākārehi vavatthito. Itaresupi
  visuṁ uddesavāro natthi, ādito paṭṭhāya pucchāvissajjanavasena ekadhā
  vavatthito. 2- Tattha pañcakkhandhāti padaṁ ādikaṁ katvā yāva na khandhā na
  saṅkhārāti padaṁ, tāva paṇṇattivārassa uddesavāro veditabbo. Pucchāvārotipi
  tasseva nāmaṁ. Tattha pañcakkhandhāti ayaṁ yamakavasena pucchitabbānaṁ khandhānaṁ
  uddeso. Rūpakkhandho .pe. Viññāṇakkhandhoti tesaññeva pabhedato nāmavavatthānaṁ.
      [2-3] Idāni imesaṁ khandhānaṁ vasena padasodhanavāro padasodhanamūla-
  cakkavāro suddhakhandhavāro suddhakhandhamūlacakkavāroti cattāro nayavārā honti.
  Tattha rūpaṁ rūpakkhandho, rūpakkhandho rūpantiādinā nayena padameva sodhetvā
  kato 3- padasodhanavāro nāma, so anulomapaṭilomavasena duvidho hoti. Tattha
  anulomavāre "rūpaṁ rūpakkhandho, rūpakkhandho rūpan"tiādīni pañca yamakāni,

  *  *  *  *  *  *
  Footnote: 1 chaṂa. gatattā 2 chaṂa. vavatthitā 3 chaṂa. gato
-------------------------------------------------
[page 334]
  Paṭilomavārepi "na rūpaṁ na rūpakkhandho, na rūpakkhandho na rūpan"tiādīni
  pañceva. Tato paraṁ tesaññeva padasodhanavāre sodhitānaṁ khandhānaṁ "rūpaṁ
  rūpakkhandho, khandhā vedanākkhandho"tiādinā nayena ekekakkhandhamūlakāni cattāri
  cattāri cakkāni bandhitvā kato 1- padasodhanamūlakānaṁ cakkānaṁ atthitāya
  padasodhanamūlacakkavāro nāma, sopi anulomapaṭilomavasena duvidho hoti. Tattha
  anulomavāre "rūpaṁ rūpakkhandho, khandhā vedanākkhandho"tiādīni ekekakkhandhamūlakāni
  cattāri cattāri katvā vīsati yamakāni, paṭilomavārepi "na rūpaṁ na rūpakkhandho,
  na khandhā na vedanākkhandho"tiādīni vīsatimeva.
      Tato paraṁ rūpaṁ khandho, khandhā rūpantiādinā nayena suddhakhandhavaseneva
  gato suddhakhandhavāro nāMa. Tattha khandhā rūpantiādīsu khandhā rūpakkhandho,
  khandhā vedanākkhandhoti attho gahetabbo. Kasmā? niddesavāre evaṁ
  vibhajitattā. 2- Tattha hi "rūpaṁ khandhoti, āmantā. Khandhā rūpakkhandhoti?
  rūpakkhandho rūpañceva rūpakkhandho ca, 3- avasesā khandhā na rūpakkhandho"ti evaṁ
  "khandhā rūpan"tiādīnaṁ khandhā rūpakkhandhotiādinā nayena padaṁ uddharitvā
  attho vibhatto. Teneva ca kāraṇenesa suddhakhandhavāroti vutto. Vacanasodhane
  viya hi ettha na khandhāti vacanaṁ 4- pamāṇaṁ. Yathā yathā pana suddhakhandhā
  labbhanti, tathā tathā atthova pamāṇaṁ. Parato āyatanayamakādīsupi eseva nayo.
  Esopi ca suddhakhandhavāro anulomapaṭilomavasena duvidho hoti. Tattha anulomavāre
  "rūpaṁ khandho, khandhā rūpan"tiādīni pañca yamakāni, paṭilomavārepi "na rūpaṁ
  na khandho, na khandhā na rūpan"tiādīni pañceva.
      Tato paraṁ tesaññeva suddhakhandhānaṁ rūpaṁ khandho, khandhā vedanātiādinā
  nayena ekekakkhandhamūlakāni cattāri cattāri cakkāni bandhitvā gato

  *  *  *  *  *  *
  Footnote: 1 chaṂa. gato 2 chaṂa. bhājitattā
  3 chaṂa. rūpakkhandho khandho ceva rūpakkhandho ca 4 chaṂa. na vacanaṁ
-------------------------------------------------
[page 335]
  Suddhakhandhamūlakānaṁ cakkānaṁ atthitāya suddhakhandhamūlacakkavāro nāMa. Tattha khandhā
  vedanātiādīnaṁ 1- khandhā vedanākkhandhotiādinā nayena attho veditabbo.
  Itarathā niddesavārena saddhiṁ virodho hoti. Sopi anulomapaṭilomavasena duvidho
  hoti. Tattha anulomavāre "rūpaṁ khandho, khandhā vedanā"tiādīni ekekakkhandhamūlakāni
  cattāri cattāri katvā vīsati yamakāni, paṭilomavārepi "na rūpaṁ na khandho, na
  khandhā na vedanā"tiādīni vīsatimeva. Evaṁ tāva ekena yamakasatena dvīhi
  pucchāsatehi ekekanayapucchāya 2- sanniṭṭhānasaṁsayavasena dve dve atthe katvā
  catūhi ca atthasatehi paṭimaṇḍito paṇṇattivārassa uddesavāro veditabboti.
                     Paṇṇattiuddesavāravaṇṇanā niṭṭhitā.
                           ------------
                       1. Paṇṇattiniddesavāravaṇṇanā
      [26] Idāni rūpaṁ rūpakkhandhotiādinā nayena niddesavāro āraddho.
  Tattha rūpaṁ rūpakkhandhoti yaṅkiñci rūpanti vuccati, sabbantaṁ rūpaṁ rūpakkhandhoti
  vacanasodhanatthaṁ vuccati. 3- Piyarūpaṁ sātarūpaṁ rūpaṁ na rūpakkhandhoti yaṁ "piyarūpaṁ
  sātarūpan"ti ettha "rūpan"ti vuttaṁ, taṁ rūpameva, na rūpakkhandhoti attho.
  Rūpakkhandho rūpañceva rūpakkhandho cāti yo pana rūpakkhandho, so rūpantipi
  rūpakkhandhotipi vattumpi vaṭṭatīti attho. Rūpakkhandho rūpanti ettha pana yasmā
  rūpakkhandho niyameneva rūpanti vattabbo, tasmā āmantāti āha. Iminā
  upāyena sabbavissajjanesu attho veditabbo. Yo pana yattha viseso bhavissati,
  tattheva taṁ vaṇṇayissāMa. Saññāyamake tāva diṭṭhisaññāti "papañcasaññā"ti-
  ādīsu āgatā diṭṭhisaññā. Saṅkhārayamake avasesā saṅkhārāti "aniccā vata

  *  *  *  *  *  *
  Footnote: 1 chaṂa..... ādīsu 2 chaṂa. ekekapucchāya 3 chaṂa. pucchati
-------------------------------------------------
[page 336]
  Saṅkhārā"tiādīsu āgatā saṅkhārakkhandhato avasesā saṅkhatadhammā. Paṭilomavārepi
  eseva nayoti.
                         Padasodhanavāro niṭṭhito.
      [28] Padasodhanamūlacakkavāre khandhā vedanākkhandhoti ye keci khandhā,
  sabbe te vedanākkhandhoti pucchati. 1- Tassā vedanākkhandho khandho ceva
  vedanākkhandho ca, avasesā pana khandhā khandhā na vedanākkhandhoti vissajjanaṁ. 1-
  Sesapucchāsupi eseva nayo. Paṭilome na khandhā na vedanākkhandhoti ettha ye
  paññattinibbānasaṅkhātā dhammā na khandhā honti, te yasmā vedanākkhandhopi
  na honti, tasmā āmantāti āha. Sesavissajjanesupi eseva nayoti.
                      Padasodhanamūlacakkavāro niṭṭhito.
      [38] Suddhakhandhavāre rūpaṁ khandhoti yaṅkiñci rūpanti vuttaṁ, sabbantaṁ
  khandhoti pucchati. Tattha yasmā piyarūpasātarūpasaṅkhātaṁ vā rūpaṁ hotu bhūtupādārūpaṁ
  vā, sabbaṁ pañcasu khandhesu saṅgahaṁ gacchateva, tasmā āmantāti paṭijānāti.
  Dutiyapade "khandhā rūpan"ti pucchitabbe yasmā rūpanti vacanena rūpakkhandhova
  adhippeto, tasmā vacanaṁ anādiyitvā atthavasena pucchanto khandhā rūpakkhandhoti
  āha. Iminā nayena sabbapadesu attho veditabbo. Parato āyatanayamakādīnaṁ
  niddesavārepi eseva nayo. Saññā khandhoti etthāpi diṭṭhisaññā vā hotu
  saññāeva vā, sabbāyapi khandhabhāvato āmantāti vuttaṁ. Saṅkhārā khandhoti
  padepi eseva nayo. Khandhavinimuttako hi saṅkhāro nāma natthi.
      [39] Paṭilome na rūpaṁ na khandhoti yaṁ dhammajātaṁ rūpaṁ na hoti, taṁ
  khandhopi na hotīti pucchati. Vissajjane panassa rūpaṁ ṭhapetvā avasesā khandhā

  *  *  *  *  *  *
  Footnote: 1-1 chaṂa. ime pāṭhā na dissanti
-------------------------------------------------
[page 337]
  Na rūpaṁ khandhāti rūpato aññe vedanādayo khandhā rūpameva na honti, khandhā
  pana hontīti attho. Rūpañca khandhe ca ṭhapetvā avasesāti pañcakkhandhavinimuttaṁ
  nibbānañceva paññatti ca. Ito paresupi avasesāti padesu eseva nayoti.
                         Suddhakhandhavāro niṭṭhito.
      [40-44] Suddhakhandhamūlacakkavāre rūpaṁ khandhotiādīnaṁ heṭṭhā vuttanayeneva
  attho veditabboti.
                      Suddhakhandhamūlacakkavāro niṭṭhito.
                     Paṇṇattiniddesavāravaṇṇanā samattā.
                           ------------
                          2. Pavattivāravaṇṇanā
      [50-205] Idāni yassa rūpakkhandhotiādinā nayena pavattivāro
  āraddho. Kasmā panettha uddesavāro na vuttoti? heṭṭhā dassitanayattā.
  Paṇṇattivārasmiñhi uddesavāre nayo dassito, tena pana nayena sakkā so
  idha avuttopi jānitunti taṁ avatvā niddesavārova āraddho. Imasmiṁ pana
  pavattivārasaṅkhāte mahāvāre uppādavāro nirodhavāro uppādanirodhavāroti tayo
  antaravārā honti. Tesu paṭhamo dhammānaṁ uppādalakkhaṇassa dīpitattā uppādavāroti
  vuccati, dutiyo tesaññeva nirodhalakkhaṇassa dīpitattā nirodhavāroti vuccati, tatiyo
  ubhinnampi lakkhaṇānaṁ dīpitattā uppādanirodhavāroti vuccati. Uppādavārena
  cettha dhammānaṁ uppajjanākārova dīpito, nirodhavārena "uppannaṁ nāma niccaṁ
  natthī"ti tesaññeva aniccatā dīpitā, uppādanirodhavārena tadubhayaṁ.
      Tattha uppādavāre tāva tiṇṇaṁ addhānaṁ vasena cha kālabhedā honti:-
  paccuppanno atīto anāgato paccuppannenātīto paccuppannenānāgato
-------------------------------------------------
[page 338]
  Atītenānāgatoti. Tesu yassa rūpakkhandho uppajjatīti paccuppannābhidhānavasena
  paccuppanno veditabbo, so paccuppannānaṁ dhammānaṁ paccakkhato gahetabbattā
  ativiya suviññeyyoti paṭhamaṁ vutto. Yassa rūpakkhandho uppajjitthāti atītābhidhāna-
  vasena atīto veditabbo, so paccakkhato anubhūtapubbānaṁ atītadhammānaṁ anumānena
  anāgatehi suviññeyyatarattā dutiyaṁ vutto. Yassa rūpakkhandho uppajjissatīti
  anāgatābhidhānavasena anāgato veditabbo, so paccakkhato ca anubhūtapubbavasena
  ca gahitadhammānumānena "anāgatepi evarūpā dhammā uppajjissantī"ti gahetabbato
  tatiyaṁ vutto.
      Yassa rūpakkhandho uppajjati tassa vedanākkhandho uppajjitthāti paccup-
  pannena saddhiṁ atītābhidhānavasena paccuppannenātīto veditabbo, so missakesu tīsu
  suviññeyyatarattā catutthaṁ vutto. Yassa rūpakkhandho uppajjati tassa vedanākkhandho
  uppajjissatīti paccuppannena saddhiṁ anāgatābhidhānavasena paccuppannenānāgato
  veditabbo, so paccakkhato gahetabbānaṁ dhammānaṁ atthitāya atthato
  suviññeyyataroti pañcamaṁ vutto. Yassa rūpakkhandho uppajjittha tassa vedanākkhandho
  uppajjissatīti atītena saddhiṁ anāgatābhidhānavasena atītenānāgato veditabbo,
  so purimehi duviññeyyoti chaṭṭhaṁ vutto.
      Evametesu chasu kālabhedesu yvāyaṁ paṭhamo paccuppanno, tattha puggalato
  okāsato puggalokāsatoti tayo vārā honti. Tesu yassāti puggalavasena
  khandhānaṁ uppattidīpano puggalavāro, yatthāti okāsavasena khandhānaṁ
  uppattidīpano okāsavāro, yassa yatthāti puggalokāsavasena khandhānaṁ
  uppattidīpano puggalokāsavāro. Ime pana tayopi vārā paṭhamaṁ anulomanayena
  niddisitvā pacchā paṭilomanayena niddiṭṭhā. Tesu "uppajjati uppajjittha
  uppajjissatī"ti vacanato uppattidīpano anulomanayo, "nuppajjati nuppajjittha
  nuppajjissatī"ti vacanato anuppattidīpano paṭilomanayo.
-------------------------------------------------
[page 339]
      Tattha paccuppannakāle tāva puggalavārassa anulomanaye "yassa rūpakkhandho
  uppajjati tassa vedanākkhandho uppajjati, yassa vā pana vedanākkhandho
  uppajjati tassa rūpakkhandho uppajjati. Yassa rūpakkhandho uppajjati tassa
  saññākkhandho saṅkhārakkhandho viññāṇakkhandho uppajjati, yassa vā pana
  viññāṇakkhandho uppajjati tassa rūpakkhandho uppajjatī"ti evaṁ rūpakkhandhamūlakāni
  cattāri yamakāni, "yassa vedanākkhandho uppajjati tassa saññākkhandho
  uppajjatī"tiādinā nayena vedanākkhandhamūlakāni tīṇi, saññākkhandhamūlakāni
  dve, saṅkhārakkhandhamūlakaṁ ekanti aggahitaggahaṇena dasa yamakāni honti.
      Tattha rūpakkhandhamūlakesu catūsu ādito ekameva vissajjitaṁ, sesāni tena
  sadisavissajjanānīti tantiyā lahubhāvatthaṁ saṅkhittāni. Vedanākkhandhādimūlakesupi
  āmantāti ekasadisameva vissajjanaṁ, tasmā tānipi tantiyā lahubhāvatthaṁ
  saṅkhittānevāti evametāni paccuppannakāle puggalavāre anulomanaye ekayamaka-
  vissajjaneneva dasa yamakāni vissajjitāni nāma hontīti veditabbāni. Yathā ca
  puggalavāre dasa, evaṁ okāsavāre dasa, puggalokāsavāre dasāti paccuppannakāle
  tīsu vāresu anulomanaye tiṁsayamakāni honti. Yathā ca anulomanaye, evaṁ
  paṭilomanayepīti sabbānipi paccuppannakāle saṭṭhiyamakāni honti. Tesu 1-
  vīsapucchāsataṁ cattāḷīsāni ca dve atthasatāni hontīti veditabbāni. Evaṁ
  sesesupi pañcasu kālabhedesu puggalādibhedato anulomapaṭilomanayavasena cha cha
  vāRā. Ekekasmiṁ vāre dasa dasa katvā saṭṭhī saṭṭhī yamakānīti tīṇi yamakasatāni,
  tāni purimehi saddhiṁ saṭṭhādhikāni tīṇi yamakasatāni vīsādhikāni satta pucchāsatāni
  cattāḷīsāni ca cuddasa atthasatāni honti. Idantāva uppādavāre pālivavatthānaṁ.
  Yathā ca uppādavāre, tathā nirodhavārepi uppādanirodhavārepīti sabbasmimpi

  *  *  *  *  *  *
  Footnote: 1 Ma. tesaṁ
-------------------------------------------------
[page 340]
  Pavattimahāvāre asītiyamakasahassaṁ saṭṭhisatādhikāni dve pucchāsahassāni
  vīsatitisatādhikāni 1- ca cattāri atthasahassāni veditabbāni.
      Pāli pana uppādavāre nirodhavāre ca tīsu asammissakakālabhedesu tasmiṁ
  tasmiṁ vāre ekameva 2- yamakaṁ vissajjetvā saṅkhittā. Tīsu missakakālabhedesu
  "yassa vedanākkhandho uppajjati tassa saññākkhandho uppajjitthā"tiādinā
  nayena vedanākkhandhādimūlakesupi ekaṁ yamakaṁ vissajjitaṁ. Uppādanirodhavāre pana
  chasupi kālabhedesu tampi vissajjitameva. Sesāni tena samānavissajjanattā
  saṅkhittānīti idaṁ sakalepi pavattimahāvāre pālivavatthānaṁ.
      Atthavinicchayatthaṁ panassa idaṁ lakkhaṇaṁ veditabbaṁ:- imasmiñhi pavatti-
  mahāvāre catunnaṁ pañhānaṁ pañca vissajjanāni sattavīsatiyā ṭhānesu pakkhipitvā
  atthavinicchayo veditabbo. Tattha purepañho pacchāpañho paripuṇṇapañho
  moghapañhoti ime cattāro pañhā nāMa. Ekekasmiñhi yamake dve dve pucchā,
  ekekapucchāyapi dve dve padāni. Tattha yāya pucchāya vissajjane ekeneva
  padena gahitakkhandhassa uppādo vā nirodho vā labbhati, ayaṁ purepañho nāMa.
  Yāya pana pucchāya vissajjane dvīhipi padehi gahitakkhandhānaṁ uppādo vā
  nirodho vā labbhati, ayaṁ pacchāpañho nāMa. Yāya pana pucchāya vissajjane
  ekenāpi padena gahitakkhandhassa dvīhipi padehi gahitakkhandhānaṁ uppādo vā
  nirodho vā labbhati, ayaṁ paripuṇṇapañho nāMa. Yāya pana pucchāya vissajjane
  paṭikkhepo vā paṭisedho vā labbhati, ayaṁ moghapañho nāMa. Yasmā panesa
  adassiyamāno na sakkā jānituṁ, tasmā naṁ dassayissāMa.
      "yattha Rūpakkhandho nuppajjati tattha vedanākkhandho nuppajjatī"ti pucchāya
  tāva uppajjatīti imasmiṁ vissajjane ekeneva padena gahitassa vedanākkhandhassa

  *  *  *  *  *  *
  Footnote: 1 chaṂa. vīsaṁ tisatādhikāni 2 chaṂa. ekekameva
-------------------------------------------------
[page 341]
  Uppādo labbhati, iti ayañceva añño ca evarūpo pañho purepañhoti
  veditabbo. "yassa Rūpakkhandho uppajjittha tassa vedanākkhandho uppajjitthā"ti
  pucchāya pana "āmantā"ti imasmiṁ vissajjane dvīhi padehi gahitānaṁ rūpavedanāk-
  khandhānaṁ yassa kassaci sattassa atīte uppādo labbhati, iti ayañceva añño
  ca evarūpo pañho pacchāpañhoti veditabbo.
      "yassa Rūpakkhandho uppajjati tassa vedanākkhandho uppajjatī"ti imāya
  pana paṭhamapucchāya "asaññasattaṁ upapajjantānan"tiādike imasmiṁ vissajjane
  "asaññasattaṁ upapajjantānaṁ tesaṁ rūpakkhandho uppajjati no ca tesaṁ vedanākkhandho
  uppajjatī"ti imasmiṁ koṭṭhāse ekeneva padena gahitassa rūpakkhandhassāpi
  uppādo labbhati, "pañcavokāraṁ upapajjantānaṁ tesaṁ rūpakkhandho ca uppajjati
  vedanākkhandho ca uppajjatī"ti imasmiṁ koṭṭhāse dvīhipi padehi saṅgahitānaṁ
  rūpavedanākkhandhānampi uppādo labbhati, iti ayañceva añño ca evarūpo
  pañho paripuṇṇapañhoti veditabbo. Purepacchāpañhotipi etasseva nāmaṁ. Etassa
  hi vissajjane purimakoṭṭhāse ekena padena saṅgahitassa rūpakkhandhasseva uppādo
  dassito. Dutiyakoṭṭhāse dvīhi padehi saṅgahitānaṁ rūpavedanākkhandhānaṁ. 1- Iminā
  nayena ca lakkhaṇena ca 1- yattha ekena padena saṅgahitassa khandhassa uppādo
  vā nirodho vā labbhati, so purepañhoti vutto. Yattha dvīhipi padehi saṅgahitānaṁ
  khandhānaṁ uppādo vā nirodho vā labbhati, so pacchāpañhoti vutto.
      "yassa Rūpakkhandho nuppajjittha, tassa vedanākkhandho nuppajjitthā"ti
  imāya pana pucchāya "natthī"ti imasmiṁ vissajjane paṭikkhepo labbhati. "yassa
  Rūpakkhandho uppajjati tassa vedanākkhandho nirujjhatī"ti pucchāya "no"ti imasmiṁ

  *  *  *  *  *  *
  Footnote: 1-1 chaṂa. imināyeva ca lakkhaṇena
-------------------------------------------------
[page 342]
  Vissajjane paṭisedho labbhati, tasmā ayañceva duvidho añño ca evarūpo pañho
  moghapañhoti veditabbo. Chedatucchapañhotipi 1- vuccati. Evaṁ tāva cattāro
  pañhā veditabbā.
      Pāligatiyā vissajjanaṁ paṭivacanavissajjanaṁ sarūpadassanena vissajjanaṁ
  paṭikkhepena vissajjanaṁ paṭisedhena vissajjananti imāni pana pañca vissajjanāni
  nāMa. Tattha yaṁ vissajjanaṁ pālipadameva hutvā atthaṁ vissajjeti, idaṁ pāligatiyā
  vissajjanaṁ nāma, taṁ purepañhe labbhati. "yattha Rūpakkhandho nuppajjati tattha
  vedanākkhandho nuppajjatī"ti hi pañhe uppajjatīti idaṁ vissajjanaṁ pālipadameva
  hutvā atthaṁ vissajjiyamānaṁ gataṁ, tasmā evarūpesu ṭhānesu pāligatiyā
  vissajjanaṁ veditabbaṁ. Yampana vissajjanaṁ paṭivacanabhāvena atthaṁ vissajjeti,
  idaṁ paṭivacanavissajjanaṁ nāma, taṁ pacchāpañhe labbhati. "yassa Rūpakkhandho
  uppajjittha tassa vedanākkhandho uppajjitthā"ti hi pañhe "āmantā"ti
  idaṁ vissajjanaṁ paṭivacanabhāvavaseneva 2- atthaṁ vissajjiyamānaṁ gataṁ, tasmā
  evarūpesu ṭhānesu paṭivacanavissajjanaṁ veditabbaṁ. Yaṁ vissajjanaṁ sarūpena dassetvā
  atthaṁ vissajjeti, idaṁ sarūpadassanena vissajjanaṁ nāma, taṁ paripuṇṇapañhe labbhati.
  "yassa Rūpakkhandho uppajjati tassa vedanākkhandho uppajjatī"ti hi pañhe
  "asaññasattaṁ upapajjantānan"ti idaṁ vissajjanaṁ "imesaṁ rūpakkhandho uppajjati,
  no ca vedanākkhandho, imesaṁ rūpakkhandho ca uppajjati vedanākkhandho cā"ti
  sarūpadassaneneva atthaṁ vissajjiyamānaṁ gataṁ, tasmā evarūpesu ṭhānesu sarūpadassanena
  vissajjanaṁ veditabbaṁ. Yampana vissajjanaṁ tathārūpassa atthassābhāvato attha-
  paṭikkhepena pañhaṁ vissajjeti, idaṁ paṭikkhepena vissajjanaṁ nāMa. Yaṁ tathārūpassa
  atthassa ekakkhaṇe alābhato atthapaṭisedhena 3- pañhaṁ vissajjeti, idaṁ paṭisedhena

  *  *  *  *  *  *
  Footnote: 1 chaṂa. tucchapañhotipi 2 chaṂa. paṭivacanavaseneva 3 chaṂa. atthapaṭisedhanena
-------------------------------------------------
[page 343]
  Vissajjanaṁ nāma, taṁ moghapañhe labbhati. "yassa Rūpakkhandho nuppajjittha tassa
  vedanākkhandho nuppajjitthā"ti hi pañhe "natthī"ti idaṁ vissajjanaṁ evarūpo
  nāma satto natthīti atthapaṭikkhepena pañhaṁ vissajjiyamānaṁ gataṁ, tasmā evarūpesu
  ṭhānesu paṭikkhepena vissajjanaṁ veditabbaṁ. "yassa Rūpakkhandho uppajjati tassa
  vedanākkhandho nirujjhatī"ti pañhe pana "noti"ti idaṁ vissajjanaṁ ekasmiṁ
  paṭisandhikkhaṇe uppādena saddhiṁ nirodho nāma na labbhatīti atthapaṭisedhena 1-
  pañhaṁ vissajjiyamānaṁ gataṁ, tasmā evarūpesu ṭhānesu paṭisedhena vissajjanaṁ
  veditabbaṁ.
      Idāni ime cattāro pañhā imāni ca pañca vissajjanāni yesu
  sattavīsatiyā ṭhānesu pakkhipitabbāni, tāni evaṁ veditabbāni:- asaññasattaṁ
  upapajjantānanti ekaṁ ṭhānaṁ, asaññasatte tatthāti ekaṁ, asaññasattānanti ekaṁ,
  asaññasattā cavantānanti ekaṁ, arūpaṁ upapajjantānanti ekaṁ, arūpe tatthāti ekaṁ,
  arūpānanti ekaṁ, arūpā cavantānanti ekaṁ, arūpe pacchimabhavikānanti ekaṁ, arūpe
  parinibbāyantānanti 2- ekaṁ, ye ca arūpaṁ upapajjitvā parinibbāyissantīti
  ekaṁ, pañcavokāraṁ upapajjantānanti ekaṁ, pañcavokāre tatthāti ekaṁ, pañcavokārā-
  nanti ekaṁ, pañcavokārā cavantānanti ekaṁ, pañcavokāre pacchimabhavikānanti ekaṁ,
  pañcavokāre parinibbāyantānanti ekaṁ, suddhāvāsaṁ upapajjantānanti ekaṁ,
  suddhāvāse tatthāti ekaṁ, suddhāvāsānanti ekaṁ, suddhāvāse parinibbāyantānanti
  ekaṁ, sabbesaṁ upapajjantānanti ekaṁ, sabbesaṁ cavantānanti ekaṁ, sabbasādhāraṇavasena
  pacchimabhavikānanti ekaṁ, parinibbāyantānanti ekaṁ, catuvokāraṁ pañcavokāraṁ
  upapajjantānanti ekaṁ, cavantānanti ekaṁ. Evaṁ imesaṁ catunnaṁ pañhānaṁ imāni
  pañca vissajjanāni imesu sattavīsatiyā ṭhānesu pakkhipitvā imasmiṁ

  *  *  *  *  *  *
  Footnote: 1 chaṂa. atthapaṭisedhanena 2 chaṂa. parinibbantānanti. evamuparipi
-------------------------------------------------
[page 344]
  Pavattimahāvāre atthavinicchayo veditabbo. Evaṁ viditvā hi pañhaṁ vissajjentena
  suvissajjito hoti, atthañca vinicchayantena suvinicchito hoti.
      Tatthāyaṁ nayo:- yassa rūpakkhandho uppajjatīti yassa puggalassa
  uppādakkhaṇasamaṅgitāya rūpakkhandho uppajjati. Tassa vedanākkhandho uppajjatīti
  vedanākkhandhopi tassa tasmiṁyeva khaṇe uppajjatīti pucchati. Asaññasattaṁ
  upapajjantānanti acittakapaṭisandhivasena asaññasattabhavaṁ upapajjantānaṁ. Tesaṁ
  rūpakkhandho uppajjatīti tesaṁ ekantena rūpakkhandho uppajjatiyeva. Pavatte
  pana tattha uppannānaṁ 1- rūpakkhandho uppajjatipi nirujjhatipi, tasmā
  asaññasattānanti avatvā "asaññasattaṁ upapajjantānan"ti vuttaṁ. No ca tesaṁ
  vedanākkhandho uppajjatīti acittakattā pana tesaṁ vedanākkhandho nuppajjateva.
  Idaṁ sattavīsatiyā ṭhānesu paṭhame ṭhāne paripuṇṇapañhassa purimakoṭṭhāse
  sarūpadassanena vissajjanaṁ. Pañcavokāraṁ upapajjantānanti rūpārūpamissaka-
  paṭisandhivasena pañcavokārabhavaṁ upapajjantānaṁ. Tesaṁ rūpakkhandho ca uppajjati
  vedanākkhandho cāti tesaṁ ekantena rūpavedanākkhandhasaṅkhātā dvepi khandhā
  uppajjantiyeva, pavatte pana tattha uppannānaṁ te khandhā uppajjantipi
  nirujjhantipi, tasmā pañcavokārānanti avatvā "pañcavokāraṁ upapajjantānan"ti
  vuttaṁ. Idaṁ pañcavokāraṁ upapajjantānanti ṭhāne paripuṇṇapañhassa pacchimakoṭṭhāse
  sarūpadassanena vissajjanaṁ. Iminā upāyena sabbāni vissajjanāni veditabbāni.
      Idaṁ panettha uppādanirodhesu niyamalakkhaṇaṁ:- sakalepi hi imasmiṁ
  khandhayamake tattha tattha uppannānaṁ pavatte yāva maraṇā khandhānaṁ apariyantesu
  uppādanirodhesu vijjamānesupi lahuparivattānaṁ dhammānaṁ vinibbhogaṁ katvā
  uppādanirodhe dassetuṁ na sukaranti pavattiyaṁ uppādanirodhe anāmasitvā abhinavaṁ

  *  *  *  *  *  *
  Footnote: 1 chaṂa. pavatte uppannānaṁ
-------------------------------------------------
[page 345]
  Vipākavaṭṭaṁ nipphādayamānena nānākammena nibbattānaṁ paṭisandhikhandhānaṁ uppādaṁ
  dassetuṁ sukhanti paṭisandhikāle uppādavaseneva uppādavāro kathito, uppannassa
  pana vipākavaṭṭassa pariyosānena nirodhaṁ dassetuṁ sukhanti maraṇakāle nirodhavasena
  nirodhavāro kathito.
      Kimpanettha pavattiyaṁ uppādanirodhānaṁ anāmaṭṭhabhāve pamāṇanti? pāliyeva.
  Pāliyañhi visesena uppādavārassa anāgatakālavāre "pacchimabhavikānaṁ tesaṁ
  rūpakkhandho ca nuppajjissati vedanākkhandho ca nuppajjissatī"ti ayaṁ pāli
  atipamāṇameva. Pacchimabhavikānañhi pavatte rūpārūpadhammānaṁ uppajjituṁ yuttabhāve
  satipi "rūpakkhandho ca nuppajjissati vedanākkhandho ca nuppajjissatī"ti
  sanniṭṭhānaṁ katvā vuttabhāvena pavatte uppādo na gahitoti veditabbo.
  "suddhāvāse Parinibbantānaṁ tesaṁ tattha saññākkhandho na nirujjhittha no ca
  tesaṁ tattha vedanākkhandho na nirujjhatī"ti ayampana pāli pavatte nirodhassa
  anāmaṭṭhabhāve ativiya pamāṇaṁ. Suddhāvāse parinibbantānañhi cuticittassa
  bhaṅgakkhaṇe ṭhitānaṁ paṭisandhito paṭṭhāya pavatte uppajjitvā niruddhasaññāk-
  khandhānaṁ gaṇanapatho natthi. Evaṁ santepi "tesaṁ tattha saññākkhandho na
  nirujjhitthā"ti sanniṭṭhānaṁ katvā vuttabhāvena pavatte nirodho na gahitoti
  veditabbo.
      Evamettha uppādanirodhesu niyamalakkhaṇaṁ viditvā paṭisandhiuppādameva
  cutinirodhameva ca gahetvā tesu tesu ṭhānesu āgatānaṁ vissajjanānaṁ atthavinicchayo
  veditabbo. So pana sakkā ādivissajjane vuttanayena sabbattha viditunti
  vissajjanapaṭipāṭiyā na vitthārito. Iminā pana evaṁ dinnenāpi nayena yo
  etesaṁ atthavinicchayaṁ jānituṁ na sakkoti, tena ācariyaṁ 1- payirupāsitvā sādhukaṁ
  sutvāpi jānitabbo.

  *  *  *  *  *  *
  Footnote: 1 chaṂa. ācariye
-------------------------------------------------
[page 346]
             Uppādassa nirodhassa ubhinnañcāpi 1- ekato
             nayassa anulomassa paṭilomanayassa ca.
             Vasena yāni khandhesu yamakāni ca pañcasu
             puggalaṁ atha okāsaṁ puggalokāsameva ca.
             Āmasitvā pavattesu vāresu 2- kathayī jino
             tesaṁ pālivavatthānaṁ dassitaṁ anupubbato.
             Vinicchayatthaṁ atthassa pañhāvissajjanāni ca
             vissajjanānaṁ ṭhānāni yāni tāni ca sabbaso.
             Dassetvā ekapañhasmiṁ yojanāpi pakāsitā
             vitthārena gate ettha pañhāvissajjanakkame.
             Atthaṁ vaṇṇayatā kātuṁ kinnu sakkā ito paraṁ
             nayena iminā tasmā atthaṁ jānantu paṇḍitāti.
                      Pavattimahāvāravaṇṇanā niṭṭhitā.
                          -------------
                        3. Pariññāvāravaṇṇanā
      [206-208] Tadanantaraṁ 3- pariññāvārepi chaḷeva kālabhedā, anuloma-
  paṭilomato dveyeva nayā, puggalavāro okāsavāro puggalokāsavāroti
  imesu pana tīsu puggalavārova labbhati, na itare dve. Kiṁkāraṇā? sadisa-
  vissajjanatāya. Yo hi koci puggalo yattha katthaci ṭhāne rūpakkhandhañce parijānāti,
  vedanākkhandhampi parijānātiyeva. Vedanākkhandhañce parijānāti, rūpakkhandhampi

  *  *  *  *  *  *
  Footnote: 1 chaṂa. uppannañcāpi 2 chaṂa. ṭhānesu 3 chaṂa. tadanantare
-------------------------------------------------
[page 347]
  Parijānātiyeva. Rūpakkhandhañce na parijānāti, vedanākkhandhampi na parijānātiyeva.
  Vedanākkhandhañce na parijānāti, rūpakkhandhampi na parijānātiyeva. Tasmā
  tesupi "yattha rūpakkhandhaṁ parijānāti tattha vedanākkhandhaṁ parijānātī"ti-
  ādivasena pucchaṁ katvā āmantātveva vissajjanaṁ kātabbaṁ siyāti
  sadisavissajjanatāya te idha na labbhantīti veditabbā.
      Athavā pariññākiccaṁ nāma puggalasseva hoti, no okāsassa, puggalova
  parijānituṁ samattho, no okāsoti puggalavāro cettha 1- gahito, na okāsavāro.
  Tassa pana aggahitattā tadanantaro puggalokāsavāro labbhamānopi na gahito.
  2- Yo panesa paccuppanne kāle puggalavāro gahito, tattha 2- rūpakkhandhamūlakāni
  cattāri, vedanākkhandhamūlakāni tīṇi, saññākkhandhamūlakāni dve, saṅkhārakkhandhamūlakaṁ
  ekanti heṭṭhā vuttanayeneva anulomanaye aggahitaggahaṇena dasa yamakāni
  paṭilomanaye dasāti vīsati, tathā sesesupīti ekekasmiṁ kāle vīsati vīsati katvā
  chasu kālesu vīsayamakasataṁ cattāḷīsāni dve pucchāsatāni asītyādhikāni cattāri
  atthasatāni ca hontīti idamettha pālivavatthānaṁ.
      Atthavinicchaye panettha atītānāgatapaccuppannasaṅkhātā tayo addhā pavattivāre
  viya cutipaṭisandhivasena na labbhanti, pavatte cittakkhaṇavaseneva labbhanti.
  Tenevettha "yo rūpakkhandhaṁ parijānāti so vedanākkhandhaṁ parijānātī"tiādīsu
  pucchāsu "āmantā"ti vissajjanaṁ kataṁ. Lokuttaramaggasmiñhi 3- nibbānārammaṇena
  cittena pañcasu khandhesu pariññākiccanipphattiyā 4- yaṅkiñci ekaṁ khandhaṁ
  parijānanto itarampi parijānātīti vuccati. Evamettha "parijānātī"ti pañhesu
  anulomanaye pariññākiccassa matthakappattaṁ aggamaggasamaṅgiṁ sandhāya "āmantā"ti

  *  *  *  *  *  *
  Footnote: 1 chaṂa. puggalavārovettha 2-2 chaṂa. yo panesa puggalavāro gahito, tattha
  paccuppannakāle 3 chaṂa. lokuttaramaggakkhaṇasmiñhi 4 chaṂa..... nibbattiyā
-------------------------------------------------
[page 348]
  Vuttanti veditabbaṁ. Paṭilomanaye pana "na parijānātī"ti pañhesu puthujjanādayo
  sandhāya āmantāti vuttaṁ, "parijānitthā"ti imasmimpana atītakālavāre
  maggānantare aggaphale ṭhitopi pariññākiccassa niṭṭhitattā parijānitthayeva nāMa.
      [209] Yo rūpakkhandhaṁ parijānāti so vedanākkhandhaṁ parijānitthāti
  pañhena aggamaggasamaṅgiṁ pucchati. Yasmā panesa khandhapañcakaṁ parijānātiyeva
  nāma, na tāva niṭṭhitapariññākicco, tasmā "no"ti paṭisedho kato. Dutiyapañhe
  pana parijānitthāti arahattaṁ 1- pucchati. Yasmā pana so niṭṭhitapariññākicco.
  Natthi tassa pariññeyyaṁ nāma, tasmā "no"ti paṭisedho kato. Paṭilomanaya-
  vissajjane panettha arahā rūpakkhandhaṁ na parijānātīti arahato pariññāya abhāvena
  vuttaṁ. Aggamaggasamaṅgī vedanākkhandhaṁ na parijānitthāti arahattamaggaṭṭhassa
  aniṭṭhitapariññākiccatāya vuttaṁ. Na kevalañca vedanākkhandhameva, ekadhammampi so
  na parijānittheva. Idaṁ pana pucchāvasena vuttaṁ. No ca rūpakkhandhanti idampi
  pucchāvaseneva vuttaṁ, aññampi pana so khandhaṁ na 2- parijānāti.
      [210-211] Yo rūpakkhandhaṁ parijānāti so vedanākkhandhaṁ parijānissatīti
  ettha yasmā maggaṭṭhapuggalo ekacittakkhaṇiko, tasmā so parijānissatīti
  saṅkhyaṁ na gacchati. Tena vuttaṁ "no"ti. Te rūpakkhandhañca na parijānitthāti
  pucchāsabhāgena vuttaṁ, na parijāniṁsūti panettha attho. Iminā upāyena sabbattha
  atthavinicchayo veditabboti.
                       Pariññāvāravaṇṇanā niṭṭhitā.
                        Khandhayamakavaṇṇanā samattā.
                            -----------

  *  *  *  *  *  *
  Footnote: 1 chaṂa. arahantaṁ 2 chaṂa. ayaṁ saddo na dissati
-------------------------------------------------
[page 349]
                            3. Āyatanayamaka
                       1. Paṇṇattiuddesavāravaṇṇanā
      [1-9] Idāni mūlayamake desiteyeva kusalādidhamme āyatanavasenāpi
  saṅgaṇhitvā khandhayamakānantaraṁ desitassa āyatanayamakassa vaṇṇanā hoti.
  Tattha khandhayamake vuttanayeneva pālivavatthānaṁ veditabbaṁ. Yatheva hi tattha
  paṇṇattivāro pavattivāro pariññāvāroti tayo mahāvārā honti, tathā idhāpi.
  Vacanatthopi nesaṁ tattha vuttanayeneva veditabbo. Idhāpi ca paṇṇattivāro
  uddesaniddesavasena dvidhā vavatthito, itare niddesavaseneva. Tattha "dvādasā-
  yatanānī"ti padaṁ ādiṁ katvā yāva "nāyatanā na mano"ti, tāva paṇṇattivārassa
  uddesavāro veditabbo. Tattha dvādasāyatanānīti ayaṁ yamakavasena pucchitabbānaṁ
  āyatanānaṁ uddeso. Cakkhāyatanaṁ .pe. Dhammāyatananti tesaññeva pabhedato
  nāmavavatthānaṁ. Yamakavasena pucchāsukhatthañcettha paṭhamaṁ paṭipāṭiyā ajjhattarūpāyatanāni
  vuttāni, pacchā bāhirarūpāyatanāni, pariyosāne manāyatanadhammāyatanāni.
      Yathā pana heṭṭhā khandhavasena, evamidha imesaṁ āyatanānaṁ vasena padasodhanavāro
  padasodhanamūlacakkavāro suddhāyatanavāro suddhāyatanamūlacakkavāroti cattārova nayavārā
  honti. Ekeko cettha anulomapaṭilomavasena duvidhoyeva. Tesaṁ attho tattha
  vuttanayeneva veditabbo. Yathā pana khandhayamake padasodhanavārassa anulomavāre
  "rūpaṁ rūpakkhandho, rūpakkhandho rūpan"tiādīni pañca yamakāni, tathā idha "cakkhu
  cakkhāyatanaṁ, cakkhāyatanaṁ cakkhū"tiādīni dvādasa, paṭilomavārepi "na cakkhu na
  cakkhāyatanaṁ, na cakkhāyatanaṁ na cakkhū"tiādīni dvādasa. Padasodhanamūlacakkavārassa
  panettha anulomavāre ekekāyatanamūlakāni ekādasekādasa katvā dvattiṁsasataṁ
  yamakāni, paṭilomavārepi dvattiṁsasatameva. Suddhāyatanavārassāpi anulomavāre
-------------------------------------------------
[page 350]
  Dvādasa, paṭilomavāre dvādasa. Suddhāyatanamūlacakkavārassāpi anulomavāre
  ekekāyatanamūlakāni ekādasekādasa katvā dvattiṁsasataṁ yamakāni, paṭilomavārepi
  dvattiṁsasatamevāti evamidha chasattatādhikehi pañcahi yamakasatehi dvipaññāsādhikehi
  ekādasahi pucchāsatehi caturādhikehi tevīsāya atthasatehi ca paṭimaṇḍito
  paṇṇattivārassa uddesavāro veditabbo.
                     Paṇṇattiuddesavāravaṇṇanā niṭṭhitā.
                          ---------------
                       1. Paṇṇattiniddesavāravaṇṇanā
      [10-17] Niddesavāre panassa heṭṭhā khandhayamakassa paṇṇattivāraniddese
  vuttanayeneva attho gahetabbo 1- aññatra visesā. Tatrāyaṁ viseso:- dibbacakkhūti
  dutiyavijjāñāṇaṁ. Paññācakkhūti tatiyavijjāñāṇaṁ. Dibbasotanti dutiyābhiññāñāṇaṁ.
  Taṇhāsotanti taṇhāva. Avaseso kāyoti nāmakāyo rūpakāyo hatthikāyo
  assakāyoti evamādi. Avasesaṁ rūpanti rūpāyatanato sesaṁ bhūtupādārūpañceva
  piyarūpasātarūpañca. Sīlagandhotiādīni vāyanaṭṭhena sīlādīnaṁyeva nāmāni. Attharasoti-
  ādīnipi sādumadhuraṭṭhena atthādīnaññeva nāmāni. Avaseso dhammoti pariyattidhammādi-
  anekappabhedoti ayamettha viseso.
                     Paṇṇattiniddesavāravaṇṇanā niṭṭhitā.
                           -------------
                          2. Pavattivāravaṇṇanā
      [18-21] Idhāpi ca pavattivārassa uppādavārādīsu tīsu antaravāresu
  ekekasmiṁ chaḷeva kālabhedā, tesaṁ ekekasmiṁ kāle puggalavārādayo tayo vārā,
  te sabbepi anulomapaṭilomanayavasena duvidhāva honti. Tattha paccuppannakāle

  *  *  *  *  *  *
  Footnote: 1 chaṂa. veditabbo
-------------------------------------------------
[page 351]
  Puggalavārassa anulomanaye yathā khandhayamake rūpakkhandhamūlakāni cattāri, vedanāk-
  khandhamūlakāni tīṇi, saññākkhandhamūlakāni dve, saṅkhārakkhandhamūlakaṁ ekanti
  aggahitaggahaṇena dasa yamakāni honti, evaṁ "yassa cakkhvāyatanaṁ uppajjati
  tassa sotāyatanaṁ uppajjati, yassa vā pana sotāyatanaṁ uppajjati tassa
  cakkhvāyatanaṁ uppajjati. Yassa cakkhvāyatanaṁ uppajjati tassa ghānāyatanaṁ
  jivhāyatanaṁ kāyāyatanaṁ rūpāyatanaṁ saddāyatanaṁ gandhāyatanaṁ rasāyatanaṁ phoṭṭhabbāyatanaṁ
  manāyatanaṁ dhammāyatanaṁ uppajjati, yassa vā pana dhammāyatanaṁ uppajjati tassa
  cakkhvāyatanaṁ uppajjatī"ti evaṁ cakkhvāyatanamūlakāni ekādasa. "yassa Sotāyatanaṁ
  uppajjati tassa ghānāyatanaṁ uppajjatī"tiādinā nayena sotāyatanamūlakāni dasa,
  ghānāyatanamūlakāni nava, jivhāyatanamūlakāni aṭṭha, kāyāyatanamūlakāni satta,
  rūpāyatanamūlakāni cha, saddāyatanamūlakāni pañca, gandhāyatanamūlakāni cattāri,
  rasāyatanamūlakāni tīṇi, phoṭṭhabbāyatanamūlakāni dve, manāyatanamūlakaṁ ekanti
  aggahitaggahaṇena chasaṭṭhiyamakāni honti.
      Tattha cakkhvāyatanamūlakesu ekādasasu "yassa cakkhvāyatanaṁ uppajjati
  tassa sotāyatanaṁ ghānāyatanaṁ rūpāyatanaṁ manāyatanaṁ dhammāyatanaṁ uppajjatī"ti
  imāni pañceva vissajjitāni. Tesu paṭhamaṁ vissajjitabbaṁ tāva vissajjitaṁ. Dutiyaṁ
  kiñcāpi paṭhamena sadisavissajjanaṁ, cakkhusotāyatanānaṁ pavattiṭṭhāne pana
  ghānāyatanassa na ekantena pavattito "kathaṁ nu kho etaṁ vissajjetabban"ti
  vimatinivāraṇatthaṁ vissajjitaṁ. Rūpāyatanamanāyatanadhammāyatanehi saddhiṁ tīṇi yamakāni
  asadisavissajjanattā vissajjitāni. Sesesu jivhāyatanakāyāyatanehi tāva saddhiṁ dve
  yamakāni purimehi dvīhi saddhiṁ sadisavissajjanāni. Saddāyatanassa paṭisandhikkhaṇe
  anuppattito tena saddhiṁ yamakassa vissajjanameva natthi. Gandharasaphoṭṭhabbā-
  yatanehipi saddhiṁ tīṇi yamakāni purimehi dvīhi saddhiṁ 1- sadisavissajjanāneva

  *  *  *  *  *  *
  Footnote: 1 chaṂa. ayaṁ saddo na dissati
-------------------------------------------------
[page 352]
  Hontīti tantiyā lahubhāvatthaṁ saṅkhittāni. Sotāyatanamūlakesu yaṁ labbhati, taṁ
  purimehi sadisavissajjanamevāti ekampi pāliṁ nāruḷhaṁ. Ghānāyatanamūlakesu
  rūpāyatanena saddhiṁ ekaṁ manāyatanadhammāyatanehi saddhiṁ dveti tīṇi yamakāni
  pāliṁ āruḷhāni, sesāni ghānāyatanayamakena saddhiṁ 1- sadisavissajjanattā
  nāruḷhāni. Tathā jivhāyatanakāyāyatanamūlakāni rūpāyatanamūlakesu manāyatana-
  dhammāyatanehi saddhiṁ dveyeva vissajjitāni. Gandharasaphoṭṭhabbehi pana saddhiṁ tīṇi
  rūpāyatanamanāyatanehi saddhiṁ sadisavissajjanāni. Yatheva heṭṭhā 2- "sarūpakānaṁ
  acittakānan"tiādi vuttaṁ, tathā idhāpi "sarūpakānaṁ agandhakānaṁ arasakānaṁ
  aphoṭṭhabbakānan"ti yojanā veditabbā. Gandhādīni cettha āyatanabhūtāneva
  adhippetāni, tasmā "sarūpakānaṁ sagandhāyatanānan"ti āyatanavasenettha attho
  daṭṭhabbo.
      Saddāyatanamūlakāni atthābhāvato pāliṁ nāruḷhāneva. Gandharasaphoṭṭhabba-
  mūlakāni cattāri tīṇi dve ca heṭṭhimehi saddhiṁ 1- sadisavissajjanattā pāliṁ
  nāruḷhāni. Manāyatanamūlakaṁ vissajjitamevāti evametāni paccuppannakāle
  puggalavārassa anulomanaye katipayayamakavissajjaneneva chasaṭṭhiyamakāni vissajjitāni
  nāma hontīti veditabbāni. Yathā ca puggalavāre, evaṁ okāsavārepi
  puggalokāsavārepi chasaṭṭhīti paccuppannakāle tīsu vāresu anulomanaye
  aṭṭhanavutisatayamakāni honti. Yathā ca anulomanaye, evaṁ paṭilomanayepīti
  sabbānipi paccuppannakāle channavutādhikāni tīṇi yamakasatāni honti. Tesu
  dvenavutādhikāni satta pucchāsatāni caturāsītyādhikāni ca paṇṇarasa atthasatāni
  hontīti veditabbāni. Evaṁ sesesupi pañcasu kālabhedesūti sabbānipi
  chasattatādhikāni tevīsatiyamakasatāni, tato diguṇā pucchā, tato diguṇā atthāti

  *  *  *  *  *  *
  Footnote: 1 chaṂa. ayaṁ saddo na dissati 2 chaṂa. hettha
-------------------------------------------------
[page 353]
  Idamettha uppādavāre pālivavatthānaṁ. Nirodhavārauppādanirodhavāresupi eseva
  nayoti sabbasmimpi pavattivāre aṭṭhavīsāni ekasattatiyamakasatāni, tato diguṇā
  pucchā, tato diguṇā atthā veditabbā. Pāli pana manāyatanaṁ dhammāyatanañca
  ekasadisaṁ, nānaṁ natthi. Upari pana "vāre saṅkhepo hotī"tiādīni vatvā tattha
  tattha saṅkhittā. Tasmā yaṁ tattha tattha saṅkhittaṁ, taṁ sabbaṁ asammuyhantehi
  sallakkhetabbaṁ.
      Atthavinicchaye panettha idaṁ nayamukhaṁ:- sacakkhukānaṁ asotakānanti apāye
  jātibadhiraṁ opapātikaṁ sandhāya vuttaṁ. So hi sacakkhuko asotako hutvā
  upapajjati. Yathāha "kāmadhātuyā upapattikkhaṇe kassaci aparāni dasāyatanāni
  pātubhavanti, opapātikānaṁ petānaṁ opapātikānaṁ asurānaṁ opapātikānaṁ
  tiracchānagatānaṁ opapātikānaṁ nerayikānaṁ jaccabadhirānaṁ upapattikkhaṇe
  dasāyatanāni pātubhavanti cakkhvāyatanaṁ rūpaghānagandhajivhārasakāyaphoṭṭhabbāyatanaṁ
  manāyatanaṁ dhammāyatanan"ti. Sacakkhukānaṁ sasotakānanti sugatiduggatīsu
  paripuṇṇāyatane ca opapātike rūpībrahmāno ca sandhāya vuttaṁ. Te hi sacakkhukā
  sasotakā hutvā upapajjanti. Yathāha "kāmadhātuyā upapattikkhaṇe kassaci
  ekādasāyatanāni pātubhavanti, kāmāvacarānaṁ devānaṁ paṭhamakappikānaṁ manussānaṁ
  opapātikānaṁ petānaṁ opapātikānaṁ asurānaṁ opapātikānaṁ tiracchānagatānaṁ
  opapātikānaṁ nerayikānaṁ paripuṇṇāyatanānaṁ. Rūpadhātuyā upapattikkhaṇe
  pañcāyatanāni pātubhavanti cakkhvāyatanaṁ rūpasotamanāyatanaṁ dhammāyatanan"ti.
      Aghānakānanti brahmapārisajjādayo sandhāya vuttaṁ. Te hi sacakkhukā
  aghānakā hutvā upapajjanti. Kāmadhātuyā pana aghānako opapātiko natthi.
  Yadi bhaveyya, "kassaci aṭṭha āyatanāni pātubhavantī"ti vadeyya. Yo gabbhaseyyako
  pana aghānako siyā, so "sacakkhukānan"ti vacanato idha anadhippeto. Sacakkhukānaṁ
-------------------------------------------------
[page 354]
  Saghānakānanti jaccabadhirampi paripuṇṇāyatanampi opapātikaṁ sandhāya vuttaṁ.
  Saghānakānaṁ acakkhukānanti jaccandhampi jaccabadhirampi opapātikaṁ sandhāya vuttaṁ.
  Saghānakānaṁ sacakkhukānanti paripuṇṇāyatanameva opapātikaṁ sandhāya vuttaṁ.
      Sarūpakānaṁ acakkhukānanti ettha jaccandhajaccabadhiraopapātikesu aññataropi
  gabbhaseyyakopi labbhatiyeva. Sacittakānaṁ acakkhukānanti ettha heṭṭhā vuttehi
  jaccandhādīhi tīhi saddhiṁ arūpinopi labbhanti. Acakkhukānanti ettha purimapade
  vuttehi catūhi saddhiṁ asaññasattāpi labbhanti. Sarūpakānaṁ aghānakānanti ettha
  gabbhaseyyakā ca asaññasattā ca sesarūpībrahmāno ca labbhanti. Sacittakānaṁ
  aghānakānanti ettha gabbhaseyyakā ca rūpārūpībrahmāno ca labbhanti. Acittakānaṁ
  arūpakānanti padesu pana ekavokāracatuvokārasattāva labbhantīti iminā nayena
  sabbesu puggalavāresu puggalavibhāgo veditabbo.
      [22-254] Okāsavāre yattha cakkhāyatananti rūpībrahmaloke 1- pucchati,
  teneva āmantāti vuttaṁ. Tasmiñhi tale niyamato tāni āyatanāni paṭisandhiyaṁ
  uppajjanti. Idamettha nayamukhaṁ, iminā nayamukhena sakalepi pavattivāre attho
  veditabbo. Pariññāvāro khandhayamake vuttanayoyevāti.
                        Pavattivāravaṇṇanā niṭṭhitā.
                       Āyatanayamakavaṇṇanā samattā.
                          --------------
                             4. Dhātuyamaka
      [1-19] Idāni teyeva mūlayamake desite kusalādidhamme dhātuvasena
  saṅgaṇhitvā āyatanayamakānantaraṁ desitassa dhātuyamakassa vaṇṇanā hoti.
  Tattha āyatanayamake vuttanayeneva pālivavatthānaṁ veditabbaṁ. Idhāpi hi

  *  *  *  *  *  *
  Footnote: 1 chaṂa.....ḷokaṁ
-------------------------------------------------
[page 355]
  Paṇṇattivārādayo tayo mahāvārā avasesā antaravārā ca saddhiṁ kālappabhedādīhi
  āyatanayamake āgatasadisāyeva. Idhāpi ca yamakapucchāsukhatthaṁ paṭipāṭiyā ajjhattika-
  bāhirā rūpadhātuyova vatvā viññāṇadhātuyo vuttā. Dhātūnaṁ pana bahutāya 1- idha
  āyatanayamakato bahutarāni yamakāni yamakadiguṇā pucchā pucchādiguṇā ca atthā
  honti. Tattha cakkhudhātumūlakādīsu yamakesu labbhamānānaṁ yamakānaṁ atthavinicchayo
  āyatanayamake vuttanayeneva veditabbo. Taṁsadisāyeva hettha atthagati, teneva ca
  kāraṇena pālipi saṅkhittā, pariññāvāro pākatikoyevāti.
                       Dhātuyamakavaṇṇanā samattā. 2-
                             ---------
                             5. Saccayamaka
                         1. Paṇṇattivāravaṇṇanā
      [1-9] Idāni teyeva mūlayamake desite kusalādidhamme saccavasena
  saṅgaṇhitvā dhātuyamakānantaraṁ desitassa saccayamakassa vaṇṇanā hoti. Tatthāpi
  heṭṭhā vuttanayeneva paṇṇattivārādayo tayo mahāvārā antaravārādayo ca
  avasesappabhedā veditabbā. Paṇṇattivāre panettha catunnaṁ vasena padasodhanavāro
  padasodhanamūlacakkavāro suddhasaccavāro suddhasaccamūlacakkavāroti imesu catūsu vāresu
  yamakagaṇanā veditabbā.
      [10-26] Paṇṇattivāraniddese pana avasesaṁ dukkhasaccanti dukkhavedanāya
  ceva taṇhāya ca vinimuttā tebhūmikadhammā veditabbā. Avaseso samudayoti saccavibhaṅge
  niddiṭṭhakāmāvacarakusalādibhedo dukkhasaccassa paccayo. Avaseso nirodhoti tadaṅga-
  vikkhambhanasamucchedapaṭipassaddhinirodho ceva khaṇabhaṅganirodho ca. Avaseso maggoti

  *  *  *  *  *  *
  Footnote: 1 chaṂa. bahuttā 2 chaṂa. niṭṭhitā
-------------------------------------------------
[page 356]
  Tasmiṁ kho pana samaye pañcaṅgiko maggo hoti, aṭṭhaṅgiko maggo micchāmaggo
  jaṅghamaggo sakaṭamaggoti evamādiko.
                       Paṇṇattivāravaṇṇanā niṭṭhitā.
                            -----------
                          2. Pavattivāravaṇṇanā
      [27-164] Pavattivāre panettha paccuppannakāle puggalavārassa
  anulomanaye "yassa dukkhasaccaṁ uppajjati tassa samudayasaccaṁ uppajjati, yassa vā
  pana samudayasaccaṁ uppajjati tassa dukkhasaccaṁ uppajjatī"ti dukkhasaccamūlakehi tīhi,
  samudayasaccamūlakehi dvīhi, nirodhasaccamūlakena ekenāti labbhamānañca alabbhamānañca
  gahetvā pālivasena chahi yamakehi bhavitabbaṁ. Tesu yasmā nirodhassa neva uppādo
  na nirodho yujjati, tasmā dukkhasaccamūlakāni samudayasaccamaggasaccehi saddhiṁ dve,
  samudayasaccamūlakaṁ maggasaccena saddhiṁ ekanti tīṇi yamakāni āgatāni. Tassa
  paṭilomanayepi okāsavārādīsupi eseva nayo. Evamettha sabbavāresu tiṇṇaṁ tiṇṇaṁ
  yamakānaṁ vasena yamakagaṇanā veditabbā. Atthavinicchaye panettha idaṁ lakkhaṇaṁ:-
  imassa hi saccayamakassa pavattivāre nirodhasaccaṁ tāva na labbhateva, sesesu
  pana tīsu samudayasaccamaggasaccāni ekantena pavattiyaṁyeva labbhanti, dukkhasaccaṁ
  cutipaṭisandhīsupi pavattepi labbhati, paccuppannakālādayo pana tayo kālā
  cutipaṭisandhīnampi pavattassapi labbhanti. 1- Evamettha yaṁ yaṁ labbhati, tassa tassa
  vasena atthavinicchayo veditabbo.
      Tatridaṁ nayamukhaṁ:- sabbesaṁ upapajjantānanti antamaso suddhāvāsānampi. Tepi 2-
  hi dukkhasacceneva upapajjanti. Taṇhāvippayuttacittassāti idaṁ dukkhasacca-
  samudayasaccesu ekakoṭṭhāsassa uppattidassanatthaṁ vuttaṁ. Tasmā pañcavokāravaseneva

  *  *  *  *  *  *
  Footnote: 1 chaṂa. pavattiyāpi vasena labbhanti 2 Ma. tesupi
-------------------------------------------------
[page 357]
  Gahetabbaṁ. Catuvokāre pana taṇhāvippayuttassa phalasamāpatticittassa uppādakkhaṇe
  ekampi saccaṁ nuppajjatīti 1- idaṁ idha na gahetabbaṁ. Tesaṁ dukkhasaccañcāti
  tasmiñhi khaṇe taṇhaṁ ṭhapetvā sesaṁ dukkhasaccaṁ nāma hotīti sandhāyetaṁ vuttaṁ.
  Maggassa uppādakkhaṇepi eseva nayo. Tattha pana rūpameva dukkhasaccaṁ nāma,
  sesā maggasampayuttakā dhammā saccavinimuttā, teneva kāraṇena "āruppe
  maggassa uppādakkhaṇe tesaṁ maggasaccaṁ uppajjati no ca tesaṁ dukkhasaccaṁ
  uppajjatī"ti vuttaṁ. Sabbesaṁ upapajjantānaṁ pavatte taṇhāvippayuttacittassa
  uppādakkhaṇe tesaṁ tatthāti tesaṁ tasmiṁ upapattikkhaṇe ca taṇhāvippayutta-
  cittuppattikkhaṇe cāti evamettha khaṇavasena okāso veditabbo. Aññesupi
  evarūpesu eseva nayo. Anabhisametāvīnanti catusaccapaṭivedhasaṅkhātaṁ abhisamayaṁ
  appattasattānaṁ. Abhisametāvīnanti abhisamitasaccānanti. Iminā nayamukhena sabbattha
  atthavinicchayo veditabbo.
                        Pavattivāravaṇṇanā niṭṭhitā.
                           ------------
                         3. Pariññāvāravaṇṇanā
      [165-170] Pariññāvāre pana ñātapariññā tīraṇapariññā pahāna-
  pariññāti tissopettha pariññāyo labbhanti. Yasmā ca lokuttaradhammesu pariññā
  nāma natthi, tasmā idha dve saccāni gahitāni. Tattha dukkhasaccaṁ parijānātīti
  ñātatīraṇapariññāvasena vuttaṁ. Samudayasaccaṁ pajahatīti ñātapahānapariññāvasena.
  Iti imāsaṁ pariññānaṁ vasena sabbappadesu attho veditabboti.
                       Pariññāvāravaṇṇanā niṭṭhitā.
                        Saccayamakavaṇṇanā samattā.
                           ------------

  *  *  *  *  *  *
  Footnote: 1 chaṂa. iti-saddo na dissati
-------------------------------------------------
[page 358]
                            6. Saṅkhārayamaka
                         1. Paṇṇattivāravaṇṇanā
      [1] Idāni tesaññeva mūlayamake desitānaṁ kusalādidhammānaṁ labbhamānavasena
  ekadesaṁ saṅgaṇhitvā saccayamakānantaraṁ desitassa saṅkhārayamakassa vaṇṇanā hoti.
  Tatthāpi heṭṭhā vuttanayeneva paṇṇattivārādayo tayo mahāvārā antaravārādayo
  ca avasesappabhedā veditabbā. Ayampanettha viseso:- paṇṇattivāre tāva yathā
  heṭṭhā khandhādayo dhamme uddisitvā "rūpaṁ rūpakkhandho, cakkhuṁ cakkhvāyatanaṁ,
  cakkhuṁ cakkhudhātu, dukkhaṁ dukkhasaccan"ti padasodhanavāro āraddho, tathā anārabhitvā
  "assāsapassāsā kāyasaṅkhāro"ti paṭhamaṁ tayopi saṅkhārā vibhajitvā dassitā.
      Tattha kāyassa saṅkhāro kāyasaṅkhāro. "assāsapassāsā Kāyikā ete
  dhammā kāyapaṭibaddhā"ti 1- hi vacanato kāraṇabhūtassa karajakāyassa phalabhūto eva
  saṅkhāroti kāyasaṅkhāro. Aparo nayo:- saṅkhariyatīti saṅkhāro. Kena saṅkhariyatīti?
  kāyena. Ayañhi vāto viya bhastāya karajakāyena saṅkhariyatīti evampi kāyassa
  saṅkhāroti kāyasaṅkhāro, kāyena kato assāsapassāsavātoti attho. "pubbeva
  Kho āvuso visākha vitakketvā vicāretvā pacchā vācaṁ bhindati, tasmā vitakka-
  vicārā vacīsaṅkhāro"ti 2- vacanato pana saṅkharotīti saṅkhāro. Kiṁ saṅkharoti? vaciṁ.
  Vaciyā saṅkhāroti vacīsaṅkhāro. Vacībhedasamuṭṭhāpakassa vitakkavicāradvayassetaṁ nāmaṁ.
  "saññā Ca vedanā ca cetasikā ete dhammā cittapaṭibaddhā"ti 3- vacanatoyeva
  pana tatiyapadepi saṅkhariyatīti saṅkhāro. Kena saṅkhariyatīti? cittena. Karaṇatthe
  sāmivacanaṁ katvā cittassa saṅkhāroti cittasaṅkhāro. Sabbesampi cittasamuṭṭhānānaṁ
  cetasikadhammānametaṁ adhivacanaṁ. Vitakkavicārānaṁ pana vacīsaṅkhārabhāvena visuṁ gahitattā
  "ṭhapetvā vitakkavicāre"ti vuttaṁ.

  *  *  *  *  *  *
  Footnote: 1 Maṃū. 12/463/413, saṁ.saḷā. 18/562/361 (syā)
  2 Maṃū. 12/463/413 3 Maṃū. 12/463/413, saṁ.saḷā. 18/562/361 (syā)
-------------------------------------------------
[page 359]
      [2-7] Idāni kāyo kāyasaṅkhāroti padasodhanavāro āraddho, tassa
  anulomanaye tīṇi, paṭilomanaye tīṇīti cha yamakāni. Padasodhanamūlacakkavāre
  ekekasaṅkhāramūlakāni dve dve katvā anulomanaye cha, paṭilomanaye chāti
  dvādasa yamakāni. Suddhasaṅkhāravāre pana yathā suddhakhandhavārādīsu "rūpaṁ khandho,
  khandho rūpaṁ. Cakkhu āyatanaṁ, āyatanaṁ cakkhū"tiādinā nayena yamakāni vuttāni,
  evaṁ "kāyo saṅkhāro, saṅkhārā kāyo"ti avatvā "kāyasaṅkhāro vacīsaṅkhāro,
  vacīsaṅkhāro kāyasaṅkhāro"tiādinā nayena kāyasaṅkhāramūlakāni dve, vacīsaṅkhāramūlakaṁ
  ekanti anulome tīṇi, paṭilome tīṇīti sabbānipi suddhikavāre cha yamakāni
  vuttāni. Kiṁkāraṇā? suddhikaekekapadavasena atthābhāvato. Yathā hi khandhayamakādīsu
  rūpādivisiṭṭhānaṁ khandhānaṁ cakkhvādivisiṭṭhānañca āyatanādīnaṁ adhippetattā "rūpaṁ
  khandho, khandho rūpaṁ. Cakkhu āyatanaṁ, āyatanā cakkhū"ti suddhikaekekapadasodhanavasena 1-
  attho atthi, evamidha "kāyo saṅkhāro, saṅkhārā kāyo"ti natthi. Kāyasaṅkhāroti
  pana dvīhipi padehi ekova attho labbhati. Assāso vā passāso vāti
  suddhikaekekapadasodhanavasena 1- atthābhāvato "kāyo saṅkhāro, saṅkhārā kāyo"ti
  na vuttaṁ, "kāyo kāyasaṅkhāro"tiādi pana vattabbaṁ siyā, tampi kāyavacīcittapadehi
  idha adhippetānaṁ saṅkhārānaṁ aggahitattā na yujjati. Suddhasaṅkhāravāro hesa.
  Padasodhane pana vināpi atthena vacanaṁ na 2- yujjatīti tattha so nayo gahito.
  Idha pana kāyasaṅkhārassa vacīsaṅkhārādīhi vacīsaṅkhārassa ca cittasaṅkhārādīhi
  cittasaṅkhārassa ca kāyasaṅkhārādīhi aññattā "kāyasaṅkhāro vacīsaṅkhāro, vacīsaṅkhāro
  kāyasaṅkhāro"ti ekekasaṅkhāramūlakāni dve dve katvā cha yamakāni yujjanti.
  Tesu aggahitaggahaṇena tīṇeva labbhanti. Tasmā tāneva dassetuṁ anulomanaye
  tīṇi, paṭilomanaye tīṇīti cha yamakāni vuttāni. Suddhasaṅkhāramūlacakkavāro panettha
  na gahitoti evaṁ paṇṇattivārassa uddesavāro veditabbo.

  *  *  *  *  *  *
  Footnote: 1 chaṂa. suddhikaekekapadavasena 2 chaṂa. ayaṁ saddo na dissati
-------------------------------------------------
[page 360]
      [8-18] Niddesavāre panassa anulome tāva yasmā na kāyādayova
  kāyasaṅkhārādīnaṁ nāmaṁ, tasmā "no"ti paṭisedho kato. Paṭilome na kāyo na
  kāyasaṅkhāroti yo na kāyo, so kāyasaṅkhāropi na hotīti pucchati. Kāyasaṅkhāro
  na kāyo kāyasaṅkhāroti kāyasaṅkhāro kāyo na hoti, kāyasaṅkhāroyeva panesoti
  attho. Avasesanti na kevalaṁ sesasaṅkhāradvayameva, kāyasaṅkhāravinimuttaṁ pana sesaṁ
  sabbampi saṅkhatāsaṅkhatapaṇṇattibhedaṁ dhammajātaṁ neva kāyo na kāyasaṅkhāroti
  iminā upāyena sabbavissajjanesu attho veditabboti.
                       Paṇṇattivāravaṇṇanā niṭṭhitā.
                             --------
                          2. Pavattivāravaṇṇanā
      [19] Pavattivāre panettha paccuppannakāle puggalavārassa anulomanaye
  "yassa kāyasaṅkhāro uppajjati tassa vacīsaṅkhāro uppajjatī"ti kāyasaṅkhāramūlakāni
  dve, vacīsaṅkhāramūlakaṁ ekanti tīṇeva yamakāni labbhanti, tāni gahitāneva. Tassa
  paṭilomanayepi okāsavārādīsupi eseva nayo. Evamettha sabbavāresu tiṇṇaṁ
  tiṇṇaṁ yamakānaṁ vasena yamakagaṇanā veditabbā.
      Atthavinicchaye panettha idaṁ lakkhaṇaṁ:- imasmiñhi saṅkhārayamake "assāsa-
  passāsānaṁ uppādakkhaṇe vitakkavicārānaṁ uppādakkhaṇe"tiādivacanato paccuppannādi-
  kālabhedo pavattivasenāpi gahetabbo, na cutipaṭisandhivaseneva. "dutiyajjhāne
  Tatiyajjhāne tattha kāyasaṅkhāro uppajjatī"tiādivacanato catutthajjhānampi 1-
  okāsavasena gahitanti veditabbaṁ. Evamettha yaṁ yaṁ labbhati, tassa tassa vasena
  atthavinicchayo veditabbo.

  *  *  *  *  *  *
  Footnote: 1 chaṂa. jhānampi
-------------------------------------------------
[page 361]
      Tatridaṁ nayamukhaṁ:- vinā vitakkavicārehīti dutiyatatiyavasena 1- vuttaṁ. Tesanti
  tesaṁ dutiyatatiyajjhānasamaṅgīnaṁ. Kāmāvacarānanti kāmāvacare uppannasattānaṁ.
  Rūpāvacaradevānaṁ pana assāsapassāsā natthi, arūpāvacarānampi rūpameva natthi. Vinā
  assāsapassāsehīti rūpārūpabhavesu nibbattasattānaṁ vitakkavicāruppattiṁ sandhāya
  vuttaṁ.
      [21] Paṭhamajjhāne kāmāvacareti kāmāvacarabhūmiyaṁ uppanne paṭhamajjhāne.
  Aṅgamattavasena cettha paṭhamajjhānaṁ gahetabbaṁ, na appanāvaseneva. Anappanāp-
  pattepi hi savitakkasavicāracitte idaṁ saṅkhāradvayaṁ uppajjateva.
      [24] Cittassa bhaṅgakkhaṇeti idaṁ kāyasaṅkhārassa ekantacittasamuṭṭhānattā
  vuttaṁ. Uppajjamānameva hi cittaṁ rūpaṁ vā arūpaṁ vā samuṭṭhāpeti, na bhijjamānaṁ.
      [37] Suddhāvāsānaṁ dutiye citte vattamāneti paṭisandhito dutiye
  bhavaṅgacitte. Kāmañcetaṁ paṭisandhicitte vattamāne tesaṁ tattha nuppajjittheva,
  yāva pana abbokiṇṇaṁ vipākacittaṁ pavattati, tāva nuppajjittheva nāmāti
  dassanatthametaṁ vuttaṁ. Yassa vā jhānassa vipākacittena te nibbattā, taṁ
  satasopi sahassasopi 2- uppajjamānaṁ paṭhamacittameva. Vipākacittena pana visadisaṁ
  bhavanikantiyā āvajjanacittaṁ dutiyacittaṁ nāma, taṁ sandhāyetaṁ vuttanti veditabbaṁ.
      [44] Pacchimacittasamaṅgīnanti sabbapacchimena appaṭisandhikacittena samaṅgī-
  bhūtānaṁ khīṇāsavānaṁ. Avitakkāvicāraṁ pacchimacittanti rūpāvacarānaṁ dutiyajjhānikādi-
  cuticittavasena arūpāvacarānañca catutthajjhānikacuticittavasenetaṁ vuttaṁ. Tesanti tesaṁ
  pacchimacittasamaṅgīādīnaṁ.
      [79] Yassa kāyasaṅkhāro nirujjhati tassa cittasaṅkhāro nirujjhatīti ettha
  niyamato kāyasaṅkhārassa cittasaṅkhārena saddhiṁ ekakkhaṇe nirujjhanato āmantāti
  paṭivacanaṁ dinnaṁ, na cittasaṅkhārassa kāyasaṅkhārena saddhiṁ. Kiṁkāraṇā? cittasaṅkhāro

  *  *  *  *  *  *
  Footnote: 1 chaṂa. dutiyatatiyajjhānavasena 2 satasopīti satenapi. sahassasopiti sahassenapīti yojanā
-------------------------------------------------
[page 362]
  Hi kāyasaṅkhārena vināpi uppajjati ca nirujjhati ca, kāyasaṅkhāro pana
  cittasamuṭṭhāno assāsapassāsavāto. Cittasamuṭṭhānarūpañca cittassa uppādakkhaṇe
  uppajjitvā yāva aparāni 1- soḷasa cittāni uppajjanti, tāva tiṭṭhati. Tesaṁ
  soḷasannaṁ sabbapacchimena saddhiṁ nirujjhatīti yena cittena saddhiṁ uppajjati,
  tato paṭṭhāya sattarasamena saddhiṁ nirujjhati. Na kassaci cittassa uppādakkhaṇe
  vā ṭhitikkhaṇe vā nirujjhati, nāpi ṭhitikkhaṇe vā bhaṅgakkhaṇe vā uppajjati.
  Esā cittasamuṭṭhānarūpassa dhammatāti niyamato cittasaṅkhārena saddhiṁ ekakkhaṇe
  nirujjhanato āmantāti vuttaṁ. Yampana vibhaṅgappakaraṇassa sīhalaṭṭhakathāyaṁ
  "cittasamuṭṭhānarūpaṁ sattarasamassa cittassa uppādakkhaṇe nirujjhatī"ti vuttaṁ, taṁ
  imāya pāliyā virujjhati. Aṭṭhakathāto ca pāliyeva balavatarāti pāliyaṁ vuttameva
  pamāṇaṁ.
      [128] Yassa kāyasaṅkhāro uppajjati tassa vacīsaṅkhāro nirujjhatīti
  ettha yasmā kāyasaṅkhāro cittassa uppādakkhaṇe uppajjati, na ca tasmiṁ
  khaṇe vitakkavicārā nirujjhanti, tasmā noti paṭisedho katoti iminā nayamukhena
  sabbattha vinicchayo 2- veditabbo. Pariññāvāro pākatikoyevāti.
                        Pavattivāravaṇṇanā niṭṭhitā.
                       Saṅkhārayamakavaṇṇanā samattā.
                             ---------
                            7. Anusayayamaka
                     paricchedaparicchinnuddesavāravaṇṇanā.
      [1] Idāni tesaññeva mūlayamake desitānaṁ kusalādidhammānaṁ labbhamānavasena
  ekadesaṁ saṅgaṇhitvā saṅkhārayamakānantaraṁ desitassa anusayayamakassa atthavaṇṇanā

  *  *  *  *  *  *
  Footnote: 1 chaṂa. aññāni 2 chaṂa. atthavinicchayo
-------------------------------------------------
[page 363]
  Hoti. Tattha pālivavatthānaṁ tāva veditabbaṁ:- imasmiñhi anusayayamake khandhayamakādīsu
  viya desanaṁ akatvā aññena nayena pālidesanā katā. Kathaṁ? paṭhamaṁ tāva
  paricchedato uddesato uppattiṭṭhānatoti tīhākārehi anusaye gāhāpetuṁ
  paricchedavāro paricchinnuddesavāro uppattiṭṭhānavāroti tayo vārā desitā.
  Tato sattannaṁ mahāvārānaṁ vasena anusaye yojetvā yamakadesanā katā. Tattha
  satta anusayāti ayaṁ "satteva, na tato uddhaṁ, na heṭṭhā"ti gaṇanaparicchedena
  paricchinditvā anusayānaṁ desitattā paricchedavāro nāMa. Kāmarāgānusayo
  .pe. Avijjānusayoti ayaṁ paricchedavārena paricchinnānaṁ dhammānaṁ 1- nāmamattaṁ
  uddisitvā "ime nāma te"ti desitattā paricchinnuddesavāro nāMa. Kattha
  kāmarāgānusayo anuseti .pe. Ettha avijjānusayo anusetīti ayaṁ "imesu
  nāma vāresu 2- ime anusayā anusentī"ti evaṁ tesaññeva uppattiṭṭhānassa
  desitattā uppattiṭṭhānavāro nāMa.
      Yesampana sattannaṁ mahāvārānaṁ vasena anusaye yojetvā yamakadesanā
  katā, tesaṁ imāni nāmāni:- anusayavāro sānusayavāro pajahanavāro pariññāvāro
  pahīnavāro uppajjanavāro dhātuvāroti. Tesu paṭhamo anusayavāro, so anuloma-
  paṭilomanayavasena duvidho hoti.
      Tattha anulomanaye "yassa anuseti, yattha anuseti, yassa yatthānusetī"ti
  puggalokāsatadubhayavasena tayo antaravārā honti. Tesu paṭhame puggalavāre "yassa
  kāmarāgānusayo anuseti tassa paṭighānusayo anuseti, yassa vā pana paṭighānusayo
  anuseti tassa kāmarāgānusayo anuseti. Yassa kāmarāgānusayo anuseti tassa
  mānānusayo diṭṭhānusayo vicikicchānusayo bhavarāgānusayo avijjānusayo anuseti,
  yassa vā pana avijjānusayo anuseti tassa kāmarāgānusayo anusetī"ti

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. ṭhānesu
-------------------------------------------------
[page 364]
  Kāmarāgānusayamūlakāni cha yamakāni. Puna aggahitaggahaṇavasena paṭighānusayamūlakāni
  pañca, mānānusayamūlakāni cattāri, diṭṭhānusayamūlakāni tīṇi, vicikicchānusayamūlakāni
  dve, bhavarāgānusayamūlakaṁ ekanti evaṁ sabbānipi ekamūlakāni ekavīsati, puna
  "yassa kāmarāgānusayo ca paṭighānusayo ca anusentī"ti evaṁ āgatāni dukamūlakāni
  pañca, tikamūlakāni cattāri, catukkamūlakāni tīṇi, pañcakamūlakāni dve, chakkamūlakaṁ
  ekanti aparānipi paṇṇarasa honti. Tāni purimehi ekavīsatiyā saddhiṁ chattiṁsāti
  puggalavāre chattiṁsa yamakāni. Tathā okāsavāre, tathā puggalokāsavāreti
  sabbānipi anulomanaye aṭṭhasatayamakāni, tathā paṭilomanayeti anusayavāre soḷasādhikāni
  dve yamakasatāni tato diguṇā pucchā tato diguṇā atthā ca veditabbā. Yathā
  cettha, evaṁ sānusayavāro pajahanavāro pariññāvāro pahīnavāro uppajjanavāroti
  imesampi pañcannaṁ vārānaṁ ekekasmiṁ yamakagaṇanā yamakadiguṇā pucchā
  pucchādiguṇā ca atthā veditabbā. Ayampanettha purimesu tīsu vāresu viseso:-
  okāsavāre "yattha tatthā"ti avatvā yato tatoti nissakkavacanena desanā
  katā. Sesaṁ tādisameva.
      Yo panāyaṁ sabbattha pacchimo 1- dhātuvāro nāma, so pucchāvāro
  vissajjanavāroti dvidhā ṭhito. Tassa pucchāvāre kāmadhātuyā cutassa kāmadhātuṁ
  upapajjantassāti vatvā "kāmadhātuṁ vā pana upapajjantassa kāmadhātuyā cutassā"ti
  na vuttaṁ. Kiṁkāraṇā? atthavisesābhāvato. Dvepi hi etā pucchā ekatthāyeva,
  tasmā ekekamhā yamakā ekekameva pucchaṁ pucchitvā sabbapucchāvasāne
  pucchānukkameneva "kāmadhātuyā cutassa kāmadhātuṁ upapajjantassa kassaci satta
  anusayā anusentī"tiādinā nayena vissajjanaṁ kataṁ.
      Tattha "kāmadhātuyā cutassa kāmadhātuṁ upapajjantassa, rūpadhātuṁ, arūpadhātuṁ,
  nakāmadhātuṁ, narūpadhātuṁ, nārūpadhātuṁ upapajjantassā"ti cha suddhikapucchā, "nakāmadhātuṁ

  *  *  *  *  *  *
  Footnote: 1 chaṂa. sabbapacchimo
-------------------------------------------------
[page 365]
  Nārūpadhātuṁ, narūpadhātuṁ nārūpadhātuṁ, nakāmadhātuṁ narūpadhātuṁ upapajjantassā"ti
  tisso missakapucchā cāti kāmadhātumūlikā nava anulomapucchā honti. Tathā
  rūpadhātumūlikā nava, arūpadhātumūlikā navāti sattavīsati anulomapucchā honti. Tathā
  nakāmadhātunarūpadhātunārūpadhātumūlikā sattavīsati paṭilomapucchā. Puna "nakāmadhātuyā
  nārūpadhātuyā narūpadhātuyā nārūpadhātuyā nakāmadhātuyā nārūpadhātuyā"ti sattavīsati
  dukamūlikapucchāti sabbāpi sampiṇḍitā ekāsīti pucchā honti, tāsaṁ vasenettha
  vissajjanaṁ kātabbanti 1- idaṁ dhātuvāre pālivavatthānaṁ. Evaṁ tāva sakalepi
  anusayayamake pālivavatthānameva veditabbaṁ.
      Ādito paṭṭhāya panettha yaṁ yaṁ anuttānaṁ, tattha tattha ayaṁ vinicchayakathā:-
  anusayāti kenaṭṭhena anusayā? anusayanaṭṭhena. Ko esa anusayanaṭṭho nāmāti?
  appahīnaṭṭho. Ete hi appahīnaṭṭhena sattassa 2- santāne anusenti nāma,
  tasmā anusayāti vuccanti. Anusentīti anurūpakāraṇaṁ labhitvā uppajjantīti
  attho. Athāpi siyā:- anusayanaṭṭho nāma appahīnākāro, appahīnākāro ca
  uppajjatīti vattuṁ na yujjati, tasmā na anusayā uppajjantīti. Tatridaṁ
  paṭivacanaṁ:- appahīnākāro anusayo, anusayoti pana appahīnaṭṭhena
  thāmagatakilesoti 3- vuccati. So cittasampayutto sārammaṇo sappaccayaṭṭhena
  sahetuko ekantākusalo atītopi hoti anāgatopi paccuppannopi, tasmā
  uppajjatīti vattuṁ yujjatīti. 4-
      Tatridaṁ pamāṇaṁ:- abhidhamme tāva kathāvatthusmiṁ 5- "anusayā abyākatā
  anusayā ahetukā anusayā cittavippayuttā"ti sabbe vādā paṭisedhitā.
  Paṭisambhidāmagge 6- "paccuppanne kilese pajahatī"ti pucchaṁ katvā anusayānaṁ

  *  *  *  *  *  *
  Footnote: 1 chaṂa. katanti 2 chaṂa. tassa tassa
  3 chaṂa.....kileso 4 chaṂa. iti-saddo na dissati
  5 abhi. 37/554/338 6 khu.paṭi. 31/699/605 (syā)
-------------------------------------------------
[page 366]
  Paccuppannabhāvassa atthitāya "thāmagatānusayaṁ pajahatī"ti vuttaṁ. Dhammasaṅgahe pana
  mohassa padabhājane "avijjānusayo avijjāpariyuṭṭhānaṁ avijjālaṅgī moho
  akusalamūlaṁ, ayaṁ tasmiṁ samaye moho hotī"ti 1- akusalacittena saddhiṁ avijjānusayassa
  uppannabhāvo vutto. Imasmiṁyeva anusayayamake sattannaṁ mahāvārānaṁ aññatarasmiṁ
  uppajjanavāre "yassa kāmarāgānusayo uppajjati tassa paṭighānusayo uppajjatī"ti-
  ādi vuttaṁ. Tasmā "anusentīti anurūpakāraṇaṁ labhitvā uppajjantī"ti yaṁ vuttaṁ,
  taṁ iminā tantippamāṇena suvuttanti veditabbaṁ. Yampi "cittasampayutto
  sārammaṇo"tiādi vuttaṁ, tampi suvuttameva. Anusayo hi nāmesa parinipphanno
  cittasampayutto akusaladhammoti niṭṭhamettha gantabbaṁ. Kāmarāgānusayotiādīsu
  kāmarāgo ca so appahīnaṭṭhena anusayo cāti kāmarāgānusayo. Sesapadesupi
  eseva nayo.
                  Paricchedaparicchinnuddesavāravaṇṇanā niṭṭhitā.
                           ------------
                         Uppattiṭṭhānavāravaṇṇanā
      [2] Idāni nesaṁ uppattiṭṭhānaṁ pakāsetuṁ kattha kāmarāgānusayo
  anusetītiādimāha. Tattha kāmadhātuyā dvīsu vedanāsūti kāmāvacarabhūmiyaṁ sukhāya ca
  upekkhāya cāti dvīsu vedanāsu. Ettha kāmarāgānusayo anusetīti imāsu dvīsu
  vedanāsu uppajjati. So panesa akusalasukhupekkhāvedanāsu 2- sahajātavasena ca
  ārammaṇavasena cāti dvīhākārehi anuseti. Akusalāya sukhavedanāya ceva
  upekkhāvedanāya ca sahajātopi hutvā uppajjati, tā vedanā ārammaṇaṁ
  katvāpi uppajjatīti attho. Avasesā pana kāmāvacarakusalavipākakiriyāvedanā
  ārammaṇameva katvā uppajjati. Kāmadhātuyā dvīsu vedanāsu anusayamāno cesa

  *  *  *  *  *  *
  Footnote: 1 abhi. 34/390/109 2 chaṂa. akusalavedanāsu
-------------------------------------------------
[page 367]
  Tāhi vedanāhi sampayuttesu saññāsaṅkhāraviññāṇesupi anusetiyeva. Na hi sakkā
  vedanāsu anusayamānena taṁsampayuttehi saññādīhi saddhiṁ asahajātena vā bhavituṁ
  taṁsampayutte vā saññādayo ārammaṇaṁ akatvā uppajjituṁ. Evaṁ santepi pana
  yasmā imā dve vedanāva sātasantasukhattā assādaṭṭhena kāmarāgānusayassa
  uppattiyā sesasampayuttadhammesu padhānā, tasmā "dvīsu vedanāsu ettha
  kāmarāgānusayo anusetī"ti vuttaṁ. Oḷārikavasena hi bodhaveneyye sukhaṁ
  bodhetunti.
      Nanu cesa ārammaṇavasena anusayamāno na kevalaṁ imāsu dvīsu vedanāsu ceva
  vedanāsampayuttadhammesu ca anuseti, iṭṭhesu pana rūpādīsupi anusetiyeva. Vuttampi
  cetaṁ vibhaṅgappakaraṇe 1- "yaṁ loke piyarūpaṁ sātarūpaṁ, ettha sattānaṁ rāgānusayo 2-
  anusetī"ti. Imasmimpi pakaraṇe anusayavārassa paṭilomanaye vuttaṁ "yattha
  kāmarāgānusayo nānuseti tattha diṭṭhānusayo nānusetīti, dukkhāya vedanāya
  rūpadhātuyā arūpadhātuyā ettha kāmarāgānusayo nānuseti no ca tattha diṭṭhānusayo
  nānuseti, apariyāpanne ettha kāmarāgānusayo ca nānuseti diṭṭhānusayo ca
  nānusetī"ti. Ettha hi dukkhāya vedanāya ceva rūpadhātuādīsu ca nānusetīti vuttattā
  sasampayuttadhammaṁ dukkhavedanaṁ saokāse rūpārūpāvacaradhamme nava ca lokuttaradhamme
  ṭhapetvā avasesesu rūpasaddagandharasaphoṭṭhabbesu anusetīti vuttaṁ hoti. Taṁ idha
  kasmā na vuttanti? anoḷārikattā. Heṭṭhā vuttanayena hi vedanānaññeva
  oḷārikattā imesañca 3- ārammaṇānaṁ anoḷārikattā etesu rūpādīsu anusetīti
  na vuttaṁ, atthato pana labbhati. Tasmā etesupi kāmarāgānusayo anusetiyevāti
  veditabbo. Na hi satthā sabbaṁ sabbattha katheti. Bodhaneyyasattānaṁ pana vasena
  katthaci yaṁ labbhati, taṁ sabbaṁ katheti. Katthaci na katheti. Tathā hi anena katthaci

  *  *  *  *  *  *
  Footnote: 1 abhi. 35/816/415 2 chaṂa. kāmarāgānusayo 3 cha. imesaṁ pana
-------------------------------------------------
[page 368]
  "diṭṭhānusayo Anusetī"ti pucchitvā "sabbasakkāyapariyāpannesu dhammesu ettha
  diṭṭhānusayo anusetī"ti yaṁ labbhati, taṁ sabbaṁ kathitaṁ. Aparasmiṁ ṭhāne vissajjentena
  "rūpadhātuyā arūpadhātuyā ettha vicikicchānusayo ca mānānusayo ca diṭṭhānusayo
  ca anusenti, kāmadhātuyā dvīsu vedanāsu ettha vicikicchānusayo ca kāmarāgānusayo
  ca mānānusayo ca diṭṭhānusayo ca anusenti, dukkhāya vedanāya ettha vicikicchānusayo
  ca paṭighānusayo ca diṭṭhānusayo ca avijjānusayo ca anusentī"ti yaṁ labbhati,
  taṁ sabbaṁ akathetvā rūpadhātuarūpadhātūhi saddhiṁ tisso vedanāva kathitā. Vedanā-
  sampayuttā pana arūpadhammā sabbañca rūpaṁ na kathitaṁ. Kiñcāpi na kathitaṁ, diṭṭhānusayo
  panettha anusetiyeva. Evameva kiñcāpi idha rūpādiiṭṭhārammaṇaṁ na kathitaṁ,
  kāmarāgānusayo panettha anusetiyevāti evaṁ tāva kāmarāgānusayassa anusayanaṭṭhānaṁ
  veditabbaṁ.
      Paṭighānusayassa pana "dukkhāya vedanāyā"ti vacanato dve domanassavedanā
  kāyaviññāṇasampayuttā dukkhavedanāti tisso vedanā anusayanaṭṭhānaṁ. So panesa
  domanassavedanāya 1- sahajātavasena ārammaṇavasena cāti dvīhākārehi anuseti,
  avasesadukkhavedanāya pana ārammaṇavasena anuseti. Tāsu vedanāsu anusayamāno
  cesa tāhi sampayuttesu saññākkhandhādīsupi anusetiyeva. Yāya hi vedanāya
  esa sahajāto, taṁsampayuttehi saññādīhipi sahajātova. Yā ca vedanā
  ārammaṇaṁ karoti, tāhi sampayutte saññādayopi karotiyeva. Evaṁ santepi pana
  yasmā dukkhavedanāva asātadukkhavedayitattā nirassādaṭṭhena paṭighānusayassa
  uppattiyā sesasampayuttadhammesu adhikā, tasmā "dukkhavedanāya ettha paṭighānusayo
  anusetī"ti vuttaṁ. Oḷārikavasena hi bodhaveneyye sukhaṁ bodhetunti.
      Nanu cesa ārammaṇavasena anusayamāno na kevalaṁ dukkhavedanāya ceva
  taṁsampayuttadhammesu ca anuseti, aniṭṭhesu pana rūpādīsupi anusetiyeva. Vuttampi

  *  *  *  *  *  *
  Footnote: 1 chaṂa. domanassavedanāsu
-------------------------------------------------
[page 369]
  Cetaṁ vibhaṅgappakaraṇe 1- "yaṁ loke appiyarūpaṁ asātarūpaṁ, ettha sattānaṁ
  paṭighānusayo anusetī"ti. Imasmimpi pakaraṇe anusayavārassa paṭilomanaye vuttaṁ
  "kāmadhātuyā dvīsu vedanāsu ettha paṭighānusayo nānuseti no ca ettha 2-
  kāmarāgānusayo nānuseti, rūpadhātuyā arūpadhātuyā apariyāpanne ettha
  paṭighānusayo ca nānuseti kāmarāgānusayo ca nānusetī"ti. Ettha hi dvīsu
  kāmāvacaravedanāsu ceva rūpadhātuādīsu ca nānusetīti vuttattā sasampayuttadhammā
  dve vedanā saokāse rūpārūpāvacaradhamme nava ca lokuttaradhamme ṭhapetvā
  avasesesu rūpādīsu anusetīti vuttaṁ hoti. Taṁ idha kasmā na vuttanti?
  anoḷārikattā. Heṭṭhā vuttanayeneva hi dukkhāya vedanāyaeva oḷārikattā
  imesampana anoḷārikattā etesu rūpādīsu anusetīti na vuttaṁ, atthato pana
  labbhati. Tasmā etesupi paṭighānusayo anusetiyevāti veditabbo.
      Kimpana itarā dve vedanā iṭṭhārammaṇaṁ vā paṭighassa ārammaṇaṁ na
  hontīti. No na honti. Parihīnajjhānassa hi vippaṭisāravasena sasampayuttadhammā
  tā vedanā ārabbha domanassaṁ uppajjati, iṭṭhārammaṇassa ca paṭiladdhassa
  vipariṇāmaṁ vā samanussaratopi 3- appaṭiladdhassa appaṭilābhaṁ vā samanussaratopi
  domanassaṁ uppajjati. Domanassamattameva panetaṁ hoti, na paṭighānusayo.
  Paṭighānusayo hi aniṭṭhārammaṇe paṭihaññanavasena uppanno thāmagatakileso,
  tasmā ettha domanassena saddhiṁ paṭigho uppannopi attano paṭighakiccaṁ
  akaraṇabhāvenaeva paṭighānusayo na hoti, abbohārikataṁ gacchati. Yathā hi
  pāṇātipātacetanāya saddhiṁ uppannopi byāpādo manokammaṁ nāma na hoti,
  abbohārikataṁ gacchati, evaṁ paṭighānusayo na hoti, abbohārikataṁ gacchati.
  Vuttampi cetaṁ ekaccaṁ iṭṭhārammaṇaṁ nekkhammanissitaṁ 4- domanassaṁ sandhāya "yaṁ

  *  *  *  *  *  *
  Footnote: 1 abhi. 35/816/415 2 chaṂa. tattha
  3 chaṂa. ayaṁ pāṭho na dissati 4 chaṂa. nekkhammasitampi vā
-------------------------------------------------
[page 370]
  Evarūpaṁ domanassaṁ, paṭighaṁ tena pajahati, na tattha paṭighānusayo anusetī"ti. 1-
  Evaṁ paṭighānusayassa anusayanaṭṭhānaṁ veditabbaṁ.
      Mānānusayassa pana "kāmadhātuyā dvīsu vedanāsū"tiādivacanato dve
  kāmāvacaravedanā rūpārūpadhātuyo cāti idaṁ tividhaṁ anusayanaṭṭhānaṁ, tassa akusala-
  vedanāsu kāmarāgānusayassa viya sahajātānusayatā veditabbā. Sasampayuttadhammāsu
  pana sabbāsupi kāmāvacarāsu sukhadukkhādukkhamasukhavedanāsu 2- rūpārūpadhātūsu ca
  ārammaṇavaseneva anuseti. Anusayavārassa pana paṭilomanaye "dukkhāya vedanāya
  apariyāpanne ettha kāmarāgānusayo ca nānuseti mānānusayo ca nānusetī"ti
  vuttattā ṭhapetvā dukkhavedanañceva navavidhañca lokuttaradhammaṁ sesarūpārūpadhātūsupi 3-
  ayaṁ anusetiyevāti. Evaṁ mānānusayassa anusayanaṭṭhānaṁ veditabbaṁ.
      Diṭṭhānusayavicikicchānusayā pana kevalaṁ lokuttaradhammesveva nānusenti,
  tebhūmikesu pana sabbesupi anusentiyeva. Tena vuttaṁ "sabbasakkāyapariyāpannesu
  dhammesu ettha diṭṭhānusayo anuseti, ettha vicikicchānusayo anusetī"ti.
  Tattha sabbasakkāyapariyāpannesūti saṁsāravaṭṭanissitaṭṭhena sakkāyapariyāpannesu
  sabbadhammesūti attho. Tattha panete pañcasu cittuppādesu sahajātānusayavasena
  anusenti, te vā pana pañca cittuppāde aññe vā tebhūmikadhamme ārabbha
  pavattikāle ārammaṇānusayavasena anusentīti. Evaṁ diṭṭhānusayavicikicchānusayānaṁ
  anusayanaṭṭhānaṁ veditabbaṁ.
      Bhavarāgānusayo pana kiñcāpi diṭṭhivippayuttesu catūsu cittesu uppajjanato
  sahajātānusayavasena "kāmadhātuyā dvīsu vedanāsu anusetī"ti vattabbo bhaveyya,
  kāmadhātuyaṁ panesa dvīhi vedanāhi saddhiṁ uppajjamānopi rūpārūpāvacaradhammameva
  paṭilabhati, kāmadhātuyā pariyāpannaṁ ekadhammampi ārammaṇaṁ na karoti. Tasmā

  *  *  *  *  *  *
  Footnote: 1 Maṃū. 12/465/415 2 chaṂa. sukhādukkhamasukhavedanāsu 3 chaṂa. sesarūpārūpadhammesupi
-------------------------------------------------
[page 371]
  Ārammaṇānusayavasena niyamaṁ katvā "rūpadhātuyā arūpadhātuyā ettha bhavarāgānusayo
  anusetī"ti vuttaṁ. Apica rāgo nāmesa kāmarāgabhavarāgavasena duvidho. Tattha
  kāmarāgo kāmadhātuyā dvīsu vedanāsu anusetīti vutto. Sace pana bhavarāgopi
  kāmarāgo viya evaṁ bhaveyya, 1- kāmarāgena saddhiṁ desanā saṅkiṇṇā viya
  bhaveyyāti rāgādikilesaṁ 2- dvidhā bhinditvā kāmarāgato bhavarāgassa visesa-
  dassanatthampi evaṁ desanā katāti. Evaṁ bhavarāgānusayassa anusayanaṭṭhānaṁ veditabbaṁ.
      Avijjānusayo pana sabbesupi tebhūmikadhammesu anuseti, tena vuttaṁ
  "sabbasakkāyapariyāpannesu dhammesu ettha avijjānusayo anusetī"ti. Tassa
  dvādasasu cittuppādesu sahajātānusayatā veditabbā. Ārammaṇakaraṇavasena pana
  na kiñci tebhūmikadhammaṁ ārabbha nappavattatīti. Evaṁ avijjānusayassa anusayanaṭṭhānaṁ
  veditabbaṁ. Ayaṁ tāva paricchedavāraparicchinnuddesavārauppattiṭṭhānavāresu
  vinicchayakathā.
                     Uppattiṭṭhānavāravaṇṇanā niṭṭhitā.
                           ------------
                      Mahāvāra 1. Anusayavāravaṇṇanā
      [3] Sattannaṁ pana mahāvārānaṁ paṭhame anusayavāre yassa kāmarāgānusayo
  anuseti tassa paṭighānusayo anusetīti ettha yadetaṁ āmantāti paṭivacanaṁ dinnaṁ,
  taṁ duddinnaṁ viya khāyati. Kasmā? kāmarāgapaṭighānaṁ ekakkhaṇe anuppattito.
  Yathā hi "yassa manāyatanaṁ uppajjati tassa dhammāyatanaṁ uppajjatīti āmantā.
  Assāsapassāsānaṁ uppādakkhaṇe tesaṁ kāyasaṅkhāro ca uppajjati, vacīsaṅkhāro
  ca uppajjatī"tiādīsu manāyatanadhammāyatanāni kāyasaṅkhāravacīsaṅkhārā ca ekakkhaṇe
  uppajjanti, na tathā kāmarāgapaṭighā. Kāmarāgo hi aṭṭhasu lobhasahagatacittuppādesu

  *  *  *  *  *  *
  Footnote: 1 chaṂa. vucceyya 2 chaṂa. rāgakilesaṁ
-------------------------------------------------
[page 372]
  Uppajjati, paṭigho dvīsu domanassasahagatesūti natthi nesaṁ ekakkhaṇe uppatti.
  Tasmā ettha noti paṭisedho kattabbo siyā. Taṁ akatvā pana āmantāti
  paṭivacanassa dinnattā heṭṭhā yamakesu viya ettha khaṇapaccuppannavasena
  vattamānavohāraṁ aggahetvā aññathā gahetabbo.
      Kathaṁ? appahīnavasena. Appahīnatañhi sandhāya ayaṁ anusetīti vattamāna-
  vohāro vutto, na khaṇapaccuppannataṁ. Yasmā ca appahīnataṁ sandhāya vutto,
  tasmā "yassa kāmarāgānusayo anuseti tassa paṭighānusayo anusetī"ti pucchāya
  yassa kāmarāgānusayo appahīno, na anusayadhammataṁ 1- āpādito, tassa
  paṭighānusayopi appahīnoti evamattho daṭṭhabbo. Yasmā ca tesu yasseko appahīno,
  tassa itaropi appahīnova hoti, tasmā āmantāti vuttaṁ. Yadi evaṁ yaṁ
  upari uppajjanavāre "yassa kāmarāgānusayo uppajjati tassa paṭighānusayo
  uppajjatī"ti pucchitvā āmantāti vuttaṁ, tattha kathaṁ attho gahetabboti?
  tatthāpi appahīnavaseneva, uppattipaccaye sati uppattiyā anivāritavaseneva 2- vā.
  Yathā hi cittakammādīni ārabhitvā apariniṭṭhitakammantā cittakārādayo tesaṁ
  kammānaṁ 3- akaraṇakkhaṇepi mittasuhajjādīhi diṭṭhadiṭṭhaṭṭhāne "imesu divasesu kiṁ
  karothā"ti vuttā "cittakammaṁ karoma, kaṭṭhakammaṁ karomā"ti vadanti. Te kiñcāpi
  tasmiṁ khaṇe na karonti, avicchinnakammantattā pana katakhaṇañca kattabbakhaṇañca
  upādāya karontiyeva nāma honti. Evameva yamhi santāne anusayā appahīnā,
  yamhi vā pana nesaṁ santāne uppattipaccaye sati uppatti anivāritā, tattha
  anuppajjanakkhaṇepi uppannapubbañceva kālantare uppajjanakañca upādāya
  yassa kāmarāgānusayo uppajjati, tassa paṭighānusayo uppajjatiyeva nāmāti
  evamattho veditabbo. Ito paresupi evarūpesu vissajjanesu eseva nayo.

  *  *  *  *  *  *
  Footnote: 1 chaṂa. anuppattidhammataṁ 2 chaṂa. eva-saddo na dissati 3 chaṂa. kammantānaṁ
-------------------------------------------------
[page 373]
  No ca tassāti idaṁ anāgāmissa kāmarāgabyāpādānaṁ anavasesato pahīnattā
  vuttaṁ. Tiṇṇaṁ puggalānanti puthujjanasotāpannasakadāgāmīnaṁ. Dvinnaṁ puggalānanti
  sotāpannasakadāgāmīnaṁ. Paratopi evarūpesu ṭhānesu eseva nayo.
      [14] Okāsavārassa paṭhamadutiyapucchāsu yasmā kāmarāgānusayo kāmadhātuyā
  dvīsu vedanāsu anuseti, paṭighānusayo dukkhavedanāya, tasmā noti paṭisedho
  kato. Tatiyapucchāyaṁ ubhinnampi kāmadhātuyā dvīsu vedanāsu anusayanato āmantāti
  paṭivacanaṁ dinnaṁ. Rūpadhātuarūpadhātuyā pana mānānusayassa kāmarāgānusayena
  saddhiṁ asādhāraṇaṁ uppattiṭṭhānaṁ, tasmā no ca tattha kāmarāgānusayoti vuttaṁ.
  Iminā nayena sabbesaṁ uppattiṭṭhānavāraṁ oloketvā sādhāraṇāsādhāraṇaṁ
  uppattiṭṭhānaṁ veditabbaṁ.
      [20] Dukamūlakapucchāyaṁ yasmā kāmarāgapaṭighānusayā nāpi ekasmiṁ
  ṭhāne uppajjanti, na ca 1- dhammaṁ ārammaṇaṁ karonti, tasmā natthīti paṭikkhepo
  kato. Ayañcettha adhippāyo:- yasmiṁ ime dve anusayā anusayeyyuṁ, taṁ
  ṭhānameva natthi. Tasmā "kattha mānānusayo anusetī"ti ayaṁ pucchā apucchāyevāti.
  Aññesupi evarūpesu eseva nayo.
      [27] Puggalokāsavāre catunnanti puthujjanasotāpannasakadāgāmianāgāmīnaṁ.
      [36] Paṭilomanaye yassa kāmarāgānusayo nānusetīti ayaṁ pucchā
  anāgāmiṁ gahetvā pucchati.
      [56] Dvinnaṁ puggalānaṁ sabbattha kāmarāgānusayo nānusetīti anāgāmi-
  arahantānaṁ. Kāmadhātuyā tīsu vedanāsūti ca vedanāggahaṇena vedanāsampayuttakānampi

  *  *  *  *  *  *
  Footnote: 1 chaṂa. ayaṁ saddo na dissati
-------------------------------------------------
[page 374]
  Tesaṁ vatthārammaṇānampīti sabbesampi kāmāvacaradhammānaṁ gahaṇaṁ veditabbaṁ. Ayaṁ
  anusayavāre vinicchayakathā.
                        Anusayavāravaṇṇanā niṭṭhitā.
                            ----------
                         2. Sānusayavāravaṇṇanā
      [66-131] Sānusayavāre pana yo kāmarāgānusayena sānusayoti yathā
  ekantarikajarādirogena ābādhiko yāva tamhā rogā na muccati, tāva tassa
  rogassa anuppattikkhaṇepi sarogoyeva nāma hoti, evaṁ sasaṅkilesassa vaṭṭagāmi-
  sattassa yāva ariyamaggena anusayā samugghātaṁ na gacchanti, tāva tesaṁ anusayānaṁ
  anuppattikkhaṇepi sānusayoyeva nāma hoti. Evarūpaṁ sānusayataṁ sandhāya āmantāti
  vuttaṁ. Sesamettha anusayavārasadisameva.
      Okāsavāre pana "rūpadhātuyā arūpadhātuyā ettha mānānusayena sānusayo"ti
  vutte tāsu dhātūsu puggalassa sānusayatā paññāyeyya, anusayassa uppattiṭṭhānaṁ na
  paññāyeyya, anusayassa ca uppattiṭṭhānadassanatthaṁ ayaṁ vāro āraddho, tasmā
  tato mānānusayena sānusayoti vuttaṁ. Evañhi sati tato dhātudvayato uppannena
  mānānusayena sānusayoti anusayassa uppattiṭṭhānaṁ dassitaṁ hoti. Imassa pana
  pañhassa atthe avutte ādipañhassa attho pākaṭo na hotīti paṭhamaṁ na
  vutto, tasmā so evaṁ veditabbo. Yato kāmarāgānusayenāti yato uppannena
  kāmarāgānusayena sānusayo, kiṁ so tato uppannena paṭighānusayenapi sānusayoti.
  Yasmā panete dve ekamhā ṭhānā na uppajjanti, tasmā "no"ti paṭisedho
  kato. Arahā sabbatthāti arahā sabbesu dhammesu uppajjanakena yena kenaci 1-

  *  *  *  *  *  *
  Footnote: 1 chaṂa. kenaci
-------------------------------------------------
[page 375]
  Anusayena nirānusayoti iminā atthavasena nippadesaṭṭhānesu bhummavacanameva katanti.
  Iminā upāyena sabbattha atthavinicchayo veditabboti.
                       Sānusayavāravaṇṇanā niṭṭhitā.
                            -----------
                          3. Pajahanavāravaṇṇanā
      [132-197] Pajahanavāre pajahatīti tena tena maggena pahānapariññāvasena
  pajahati, āyatiṁ anuppattidhammataṁ āpādeti. Āmantāti anāgāmimaggaṭṭhaṁ
  sandhāya paṭivacanaṁ. Tadekaṭṭhaṁ pajahatīti pahānekaṭṭhataṁ sandhāya vuttaṁ. Noti
  arahattamaggaṭṭhaṁ sandhāya paṭisedho kato. 1-
      Yato kāmarāgānusayaṁ pajahatīti yato uppajjanakaṁ kāmarāgānusayaṁ pajahatīti
  attho. Aṭṭhamakoti arahattaphalaṭṭhato paṭṭhāya paccorohanagaṇanāya gaṇiyamāno
  sotāpattimaggaṭṭho aṭṭhamako nāMa. Dakkhiṇeyyagaṇanāya hi arahā agga-
  dakkhiṇeyyattā paṭhamo, arahattamaggaṭṭho dutiyo, anāgāmī tatiyo .pe. Sotāpatti-
  maggaṭṭho aṭṭhamo, so idha aṭṭhamakoti vutto, nāmasaññāyeva vā esā
  tassāti. Anāgāmimaggasamaṅgiñca aṭṭhamakañca ṭhapetvā avasesāti saddhiṁ puthujjanena
  sekkhāsekkhā. Tesu hi puthujjanā, 2- pahānapariññāya abhāvena kāmarāgānusayaṁ 3-
  na pajahanti. 4- Sesā tesaṁ anusayānaṁ pahīnattā. Dvinnaṁ maggasamaṅgīnanti dve
  maggasamaṅgino ṭhapetvāti attho. Iminā nayena sabbattha vinicchayo veditabbo.
                        Pajahanavāravaṇṇanā niṭṭhitā.
                            ----------

  *  *  *  *  *  *
  Footnote: 1 chaṂa. ayaṁ pāṭho natthi 2 chaṂa. puthujjano
  3 chaṂa. ayaṁ pāṭho na dissati 4 chaṂa. nappajahati
-------------------------------------------------
[page 376]
                         4. Pariññāvāravaṇṇanā
      [198-263] Pariññāvāre parijānātīti tīhi pariññāhi parijānāti.
  Sesamettha heṭṭhā vuttanayameva. Ayampi hi vāro pajahanavāro viya maggaṭṭhānaññeva
  vasena vissajjitoti.
                       Pariññāvāravaṇṇanā niṭṭhitā.
                            -----------
                          5. Pahīnavāravaṇṇanā
      [264-274] Pahīnavāre phalaṭṭhavaseneva desanā āraddhā. Anāgāmissa
  hi ubhopete anusayā pahīnā, tasmā "āmantā"ti vuttaṁ.
      [275-296] Okāsavāre yattha kāmarāgānusayo pahīno tattha paṭighānusayo
  pahīnoti pucchitvā na vattabbo pahīnoti vā appahīnoti vāti vuttaṁ.
  Taṁ kasmāti? uppattiṭṭhānassa asādhāraṇattā. Aññañhi kāmarāgānusayassa
  Uppattiṭṭhānaṁ, aññaṁ paṭighānusayassa. Abhāvitamaggassa yattha anusayo uppajjati,
  magge bhāvite tattheva so pahīno nāma hoti. Tattha yasmā neva kāmarāgā-
  nusayaṭṭhāne paṭighānusayo uppajjati, na paṭighānusayaṭṭhāne kāmarāgānusayopi, 1-
  tasmā tattha so pahīnoti vā appahīnoti vā na vattabbo. So hi yasmā 2-
  attano uppattiṭṭhāne kāmarāgānusayo pahīno, tasmā 3- appahīnattā tattha
  pahīnoti na vattabbo. Yaṁ kāmarāgānusayassa uppattiṭṭhānaṁ, tasmiṁ aṭṭhitattā
  tattha appahīnoti na vattabbo.
      Yattha kāmarāgānusayo pahīno tattha mānānusayo pahīnoti ettha pana
  sādhāraṇaṭṭhānaṁ sandhāya āmantāti vuttaṁ. Kāmarāgānusayo hi kāmadhātuyā dvīsu
  vedanāsu anuseti, mānānusayo tāsu ceva rūpārūpadhātūsu ca. So ṭhapetvā

  *  *  *  *  *  *
  Footnote: 1 chaṂa. pi-saddo na dissati 2 chaṂa. yasmiṁ 3 chaṂa. tasmiṁ
-------------------------------------------------
[page 377]
  Asādhāraṇaṭṭhānaṁ sādhāraṇaṭṭhāne tena saddhiṁ pahīno nāma hoti, tasmā
  āmantāti vuttaṁ. Iminā nayena sabbasmimpi okāsavāre pahīnatā ca navattabbatā
  ca veditabbā. Natthīti āgataṭṭhānesu pana heṭṭhā vuttasadisova vinicchayo.
  Puggalokāsavāro okāsavāragatikoyeva.
      [297-307] Paṭilomanaye yassa kāmarāgānusayo appahīnoti puthujjanasotāpanna-
  sakadāgāmivasena pucchati. Kiñcāpi hi ime dve anusayā puthujjanato
  paṭṭhāya yāva anāgāmimaggaṭṭhā channaṁ puggalānaṁ appahīnā, idha pana parato
  "tiṇṇaṁ puggalānaṁ dvinnaṁ puggalānan"tiādivacanato maggaṭṭhā anadhippetā, tasmā
  puthujjanasotāpannasakadāgāminova sandhāya āmantāti vuttaṁ. Dvinnaṁ puggalānanti
  sotāpannasakadāgāmīnaṁ. Iminā nayena puggalavāre vinicchayo veditabbo.
      [308-329] Okāsavārapuggalokāsavārā pana heṭṭhā vuttanayeneva
  veditabbāti.
                        Pahīnavāravaṇṇanā niṭṭhitā.
                            ----------
                         6. Uppajjanavāravaṇṇanā
      [330] Uppajjanavāro anusayavārasadisoyeva.
                            -----------
                        7. Dhātupucchāvāravaṇṇanā
      [332-340] Dhātuvārassa pucchāvāre tāva kati anusayā anusentīti
  kati anusayā santānaṁ anugatā hutvā sayanti. Kati anusayā nānusentīti kati
  anusayā santānaṁ na anugatā hutvā sayanti. Kati anusayā bhaṅgāti kati anusayā
-------------------------------------------------
[page 378]
  Anusenti nānusentīti evaṁ vibhajitabbāti attho. Sesamettha yaṁ vattabbaṁ siyā,
  taṁ heṭṭhā pālivavatthāne vuttameva.
                          --------------
                       7. Dhātuvissajjanāvāravaṇṇanā
      [341-349] Niddesavāre panassa kassaci satta anusayā anusentīti
  puthujjanavasena vuttaṁ. Kassaci pañcāti sotāpannasakadāgāmivasena vuttaṁ. Tesañhi
  diṭṭhānusayo ca vicikicchānusayo ca pahīnāti pañceva anusentīti. 1- Tattha yathā
  anusayavāre anusentīti padassa uppajjantīti attho gahito, evamidha na gahetabbo.
  Kasmā? tasmiṁ khaṇe anuppajjanato. Kāmadhātuṁ upapajjantassa hi vipākacittañceva
  Kammasamuṭṭhānarūpañca uppajjati, akusalacittaṁ natthi. Anusayā ca akusalacittakkhaṇe
  uppajjanti, na vipākacittakkhaṇeti tasmiṁ khaṇe anuppajjanato tathā attho na
  gahetabbo. Kathaṁ pana gahetabboti? yathā labbhati, tathā gahetabbo. Kathañca
  labbhati? appahīnaṭṭhena. Yathā hi rāgadosamohānaṁ appahīnattā kusalābyākata-
  cittasamaṅgīpi puggalo "sarāgo sadoso samoho"ti vuccati, evaṁ maggabhāvanāya
  appahīnattā paṭisandhikkhaṇepi tassa tassa puggalassa te te anusayā anusentīti
  vuccanti. Na kevalañca vuccanti, appahīnattā pana te anusentiyeva nāmāti
  veditabbā.
      Anusayā bhaṅgā natthīti yassa hi yo anusayo anuseti, so anusetiyeva.
  Yo nānuseti, so nānusetiyeva. Ayaṁ anuseti ca nānuseti ca. Ayaṁ siyā
  anuseti siyā nānusetīti evaṁ vibhajitabbo anusayo nāma natthi. Rūpadhātuṁ
  upapajjantassa kassaci tayoti anāgāmivasena vuttaṁ. Tassa hi

  *  *  *  *  *  *
  Footnote: 1 chaṂa. iti-saddo na dissati
-------------------------------------------------
[page 379]
  Kāmarāgapaṭighaṭṭhivicikicchānusayā cattāropi anavasesato pahīnā, itare tayova appahīnā.
  Tena vuttaṁ "kassaci tayo anusayā anusentī"ti.
      Na kāmadhātunti kāmadhātuyā paṭisiddhattā sesā dve dhātuyo
  upapajjantassāti attho. Sattevāti yasmā ariyasāvakassa rūpadhātuyā cutassa kāmadhātuyaṁ
  upapatti nāma natthi, puthujjanasseva hoti, tasmā sattevāti niyamitvā vuttaṁ.
  "arūpadhātuyā Cutassa kāmadhātuṁ upapajjantassa sattevā"ti etthāpi eseva
  nayo. Rūpadhātuyā upapatti natthīti kasmā natthi? upapattinipphādakassa
  rūpāvacarajjhānassa abhāvā. So hi sabbaso rūpasaññānaṁ samatikkamā taṁ dhātuṁ
  upapannoti nāssa tattha rūpāvacarajjhānaṁ atthi, tadabhāvā rūpadhātuyaṁ upapatti
  natthīti veditabbā. Arūpadhātuyā cutassa na kāmadhātunti ettha arūpadhātuyeva
  adhippetā. Iminā nayena sabbavissajjanesu attho veditabboti.
                        Dhātuvāravaṇṇanā niṭṭhitā.
                        Anusayayamakavaṇṇanā samattā.
                           ------------
                             8. Cittayamaka
                           uddesavāravaṇṇanā
      [1-62] Idāni tesaññeva mūlayamake desitānaṁ kusalādidhammānaṁ
  labbhamānavasena ekadesameva saṅgaṇhitvā anusayayamakānantaraṁ desitassa cittayamakassa
  atthavaṇṇanā hoti. Tattha pālivavatthānaṁ tāva veditabbaṁ:- imasmiñhi cittayamake
  mātikāṭhapanaṁ ṭhapitamātikāya vissajjananti dve vārā honti. Tattha mātikāṭhapane
  puggalavāro dhammavāro puggaladhammavāroti āditova tayo suddhikamahāvārā
  honti.
-------------------------------------------------
[page 380]
      Tattha "yassa cittaṁ uppajjati na nirujjhatī"ti evaṁ puggalavasena cittassa
  uppajjananirujjhanādibhedaṁ dīpento gato puggalavāro nāMa. "yaṁ Cittaṁ uppajjati
  na nirujjhatī"ti evaṁ dhammavaseneva cittassa uppajjananirujjhanādibhedaṁ dīpento
  gato dhammavāro nāMa. "yassa Yaṁ cittaṁ uppajjati na nirujjhatī"ti evaṁ
  ubhayavasena cittassa uppajjananirujjhanādibhedaṁ dīpento gato puggaladhammavāro
  nāMa. Tato "yassa sarāgaṁ cittan"ti soḷasannaṁ padānaṁ vasena apare
  sarāgādipadavisesitā soḷasa puggalavārā, soḷasa dhammavārā, soḷasa puggala-
  dhammavārāti aṭṭhacattāḷīsaṁ missakavārā honti. Te sarāgādipadamattaṁ dassetvā
  saṅkhittā. Tato "yassa kusalacittan"tiādinā nayena chasaṭṭhidvisatasaṅkhātānaṁ 1-
  abhidhammamātikāpadānaṁ vasena apare kusalādipadavisesitā chasaṭṭhidvisatā puggalavārā,
  chasaṭṭhidvisatā dhammavārā, chasaṭṭhidvisatā puggaladhammavārāti aṭṭhanavutisattasatā
  missakavārā honti. Tepi kusalādipadamattaṁ dassetvā saṅkhittāyeva. Yāni
  panettha 2- sadisavissajjanādīni 3- padāni cittena saddhiṁ na yujjanti, tāni
  moghapucchāvasena gahitāni. 4-
      Tesu pana tīsu vāresu sabbapaṭhame suddhikapuggalamahāvāre uppādanirodha-
  kālasambhedavāro uppāduppannavāro nirodhuppannavāro uppādavāro
  nirodhavāro uppādanirodhavāro uppajjamānanirodhavāro uppajjamānuppannavāro
  nirujjhamānuppannavāro uppannuppādavāro atītānāgatavāro uppannuppajjamāna-
  vāro niruddhanirujjhamānavāro atikkantakālavāroti cuddasa antaravāRā. Tesu
  uppādavāre 5- nirodhavāre 5- uppādanirodhavāreti 5- imesu tīsu vāresu anuloma-
  paṭilomavasena cha cha katvā aṭṭhārasa yamakāni, uppannuppādavāre atītānāgatakālavasena

  *  *  *  *  *  *
  Footnote: 1 chaṂa...... saṅkhānaṁ 2 chaṂa. yānipettha
  3 chaṂa. sanidassanādīni 4 chaṂa. ṭhapitāni 5 chaṂa.... vāro
-------------------------------------------------
[page 381]
  Anulomato dve, paṭilomato dveti cattāri yamakāni, sesesu ādito niddiṭṭhesu
  tīsu, anantare niddiṭṭhesu tīsu, sattamāṭṭhamanavamesu 1- avasāne niddiṭṭhesu
  catūsūti dasasu vāresu anulomato ekaṁ, paṭilomato ekanti dve dve katvā
  vīsati yamakāni. Evaṁ sabbesupi cuddasasu antaravāresu dvecattāḷīsayamakāni
  caturāsītipucchā aṭṭhasaṭṭhiatthasataṁ hoti. Yathā ca ekasmiṁ suddhikapuggalamahāvāre,
  tathā suddhikadhammavārepi suddhikapuggaladhammavārepīti tīsu mahāvāresu chabbīsatiyamakasataṁ
  tato diguṇā pucchā tato diguṇā atthā ca veditabbā. Idaṁ pana vārattayaṁ
  sarāgādivasena soḷasaguṇaṁ kusalādivasena chasaṭṭhidvisataguṇaṁ katvā imasmiṁ
  cittayamake anekāni yamakasahassāni tato diguṇā pucchā tato diguṇā atthā
  ca hontīti. Pāṭho pana saṅkhittoti. Evaṁ tāva imasmiṁ cittayamake pālivavatthānaṁ
  veditabbaṁ.
                       Mātikāṭhapanavaṇṇanā niṭṭhitā.
                            -----------
                       Niddesa 1. Puggalavāravaṇṇanā
      [63] Idāni ṭhapitānukkamena mātikaṁ vissajjetuṁ 2- yassa cittaṁ uppajjati
  na nirujjhati tassa cittaṁ nirujjhissatītiādikaṁ 2- āraddhaṁ. Tattha uppajjatīti
  uppādakkhaṇasamaṅgitāya uppajjati. Na nirujjhatīti nirodhakkhaṇaṁ appattatāya na
  nirujjhati. Tassa cittanti tassa puggalassa tato paṭṭhāya cittaṁ nirujjhissati
  nuppajjissatīti pucchati. Tesaṁ cittanti yesaṁ paricchinnavaṭṭadukkhānaṁ khīṇāsavānaṁ
  sabbapacchimassa cuticittassa uppādakkhaṇo vattati, etesaṁ tadeva cuticittaṁ
  uppādappattatāya uppajjati nāma, bhaṅgaṁ appattatāya na nirujjhatīti. 3- Idāni
  pana bhaṅgaṁ patvā taṁ tesaṁ cittaṁ nirujjhissati, tato appaṭisandhiṁ katvā 4-

  *  *  *  *  *  *
  Footnote: 1 chaṂa. ayaṁ pāṭho na dissati 2-2 chaṂa. yassa cittaṁ uppajjati na nirujjhatītiādi
  3 chaṂa. iti-saddo na dissati 4 chaṂa. appaṭisandhikattā
-------------------------------------------------
[page 382]
  Aññaṁ nuppajjissati. Itaresanti pacchimacittasamaṅgiṁ khīṇāsavaṁ ṭhapetvā
  avasesānaṁ sekkhāsekkhaputhujjanānaṁ. Nirujjhissati ceva uppajjissati cāti yantaṁ
  uppādakkhaṇappattaṁ, taṁ nirujjhissateva, aññaṁ pana tasmiṁ vā aññasmiṁ vā attabhāve
  uppajjissati ceva nirujjhissati cāti. 1- Dutiyapucchāvissajjanepi tathārūpasseva
  khīṇāsavassa cittaṁ sandhāya āmantāti vuttaṁ. Nuppajjati nirujjhissatīti bhaṅgakkhaṇe
  arahato pacchimacittampi sesānaṁ bhijjamānacittampi. Tato paṭṭhāya pana arahato
  tāva 2- cittaṁ na nirujjhissatīti sakkā vattuṁ, uppajjissatīti pana na sakkā.
  Sesānaṁ uppajjissatīti sakkā vattuṁ, na nirujjhissatīti na sakkā. Tasmā noti
  paṭisedho kato. Dutiyapañhe yassa cittaṁ na nirujjhissati uppajjissati, 3- so
  puggaloyeva natthi, tasmā natthīti paṭikkhepo kato.
      [65-82] Uppannanti uppādasamaṅgino cetaṁ 4- nāmaṁ uppādaṁ patvā
  aniruddhassāpi. Tattha uppādasamaṅgitaṁ sandhāya āmantāti, uppādaṁ patvā
  aniruddhabhāvaṁ sandhāya "tesaṁ cittaṁ uppannan"ti vuttaṁ. Anuppannanti uppādaṁ
  appattaṁ. Tesaṁ cittaṁ uppajjitthāti etthāpi sabbesaṁ tāva cittaṁ
  khaṇapaccuppannameva hutvā uppādakkhaṇaṁ atītattā uppajjittha nāma,
  nirodhasamāpannānaṁ nirodhato pubbe uppannapubbattā, asaññasattānaṁ
  saññībhave uppannapubbattā. Uppajjittha ceva uppajjati cāti uppādaṁ
  pattattā uppajjittha, anatītattā uppajjati nāmāti attho.
      Uppādakkhaṇe anāgatañcāti uppādakkhaṇe ca cittaṁ anāgatañca cittanti
  attho.
      [83] Atikkantakālavāre uppajjamānaṁ khaṇanti uppādakkhaṇaṁ. Tattha
  kiñcāpi uppādakkhaṇo uppajjamāno nāma na hoti, uppajjamānassa pana

  *  *  *  *  *  *
  Footnote: 1 chaṂa. iti-saddo na dissati 2 chaṂa. ayaṁ saddo na dissati
  3 chaṂa. uppajjissatīti 4 chaṂa. uppādasamaṅginopetaṁ
-------------------------------------------------
[page 383]
  Khaṇattā evaṁ vutto. Khaṇaṁ vītikkantaṁ atikkantakālanti na ciraṁ vītikkantaṁ,
  tameva pana uppādakkhaṇaṁ vītikkantaṁ hutvā atikkantakālanti saṅkhyaṁ gacchati.
  Nirujjhamānaṁ khaṇanti nirodhakkhaṇaṁ. Tattha kiñcāpi nirodhakkhaṇo nirujjhamāno nāma na
  hoti, nirujjhamānassa pana khaṇattā evaṁ vutto. Khaṇaṁ vītikkantaṁ atikkantakālanti
  kiṁ tassa cittaṁ evaṁ nirodhakkhaṇampi vītikkantaṁ hutvā atikkantakālaṁ nāma hotīti
  pucchati. Tattha yasmā bhaṅgakkhaṇe cittaṁ uppādakkhaṇaṁ khaṇaṁ vītikkantaṁ hutvā
  atikkantakālaṁ hoti, nirodhakkhaṇaṁ khaṇaṁ vītikkantaṁ hutvā atikkantakālaṁ nāma
  na hoti, atītaṁ pana cittaṁ ubhopi khaṇe khaṇaṁ vītikkantaṁ hutvā atikkantakālaṁ
  nāma, tasmā "bhaṅgakkhaṇe cittaṁ uppādakkhaṇaṁ vītikkantaṁ bhaṅgakkhaṇaṁ avītikkantaṁ,
  atītaṁ cittaṁ uppādakkhaṇañca vītikkantaṁ bhaṅgakkhaṇañca vītikkantan"ti vissajjana-
  māha. Dutiyapañhassa vissajjane yasmā atītaṁ cittaṁ ubhopi khaṇe vītikkantaṁ
  hutvā atikkantakālaṁ nāma hoti, tasmā atītaṁ cittanti vuttaṁ. Paṭilomapañhassa
  vissajjane yasmā uppādakkhaṇe ca cittaṁ anāgatañca cittaṁ ubhopi khaṇe khaṇaṁ
  vītikkantaṁ hutvā atikkantakālaṁ nāma na hoti tesaṁ khaṇānaṁ avītikkantattā,
  tasmā "uppādakkhaṇe cittaṁ anāgataṁ cittan"ti vuttaṁ. Dutiyavissajjanaṁ
  pākaṭameva.
      [84-113] Dhammavārepi imināva upāyena sabbavissajjanesu attho
  veditabbo. Puggaladhammavāro dhammavāragatikoyeva.
      [114-116] Sabbepi missakavārā yassa sarāgaṁ cittantiādinā nayena
  mukhamattaṁ dassetvā saṅkhittā, vitthāro pana tesaṁ heṭṭhā vuttanayeneva
  veditabbo. Tesu pana "yassa sarāgaṁ cittaṁ uppajjati na nirujjhati tassa cittaṁ
  nirujjhissati nuppajjissatī"ti evaṁ vitthāretabbatāya pucchāva sadisā hoti.
  Yasmā pana sarāgaṁ cittaṁ pacchimacittaṁ na hoti, tasmā "yassa sarāgaṁ cittaṁ
-------------------------------------------------
[page 384]
  Uppajjati na nirujjhati tassa cittaṁ nirujjhissati nuppajjissatīti no"ti evaṁ
  vissajjetabbattā vissajjanaṁ asadisaṁ hoti. Taṁ taṁ tassā tassā pucchāya
  anurūpavasena veditabbanti.
                         Cittayamakavaṇṇanā samattā.
                            -----------
                             9. Dhammayamaka
                       1. Paṇṇattiuddesavāravaṇṇanā
      [1-16] Idāni tesaññeva mūlayamake desitānaṁ kusalādidhammānaṁ mātikaṁ
  ṭhapetvā cittayamakānantaraṁ desitassa dhammayamakassa vaṇṇanā hoti. Tattha
  khandhayamake vuttanayeneva pālivavatthānaṁ veditabbaṁ. Yatheva 1- hi tattha paṇṇatti-
  vārādayo tayo mahāvārā avasesā antaravārā ca honti, tathā idhāpi. "yo
  Kusaladhammaṁ bhāveti so akusaladhammaṁ pajahatī"ti āgatattā panettha pariññāvāro
  bhāvanāvāro nāmāti veditabbo. Tattha yasmā abyākato dhammo neva bhāvetabbo,
  na pahātabbo, tasmā taṁ padameva na uddhaṭaṁ. Paṇṇattivāre panettha tiṇṇaṁ
  kusalādīnaṁ dhammānaṁ vasena padasodhanavāro padasodhanamūlacakkavāro suddhadhammavāro
  suddhadhammamūlacakkavāroti imesu catūsu vāresu yamakagaṇanā veditabbā.
                       1. Paṇṇattiniddesavāravaṇṇanā
      [17-32] Paṇṇattivāraniddese pana kusalā kusaladhammāti kusalānaṁ
  ekantena kusaladhammattā "āmantā"ti vuttaṁ. Sesavissajjanesupi eseva nayo.

  *  *  *  *  *  *
  Footnote: 1 chaṂa. yathā
-------------------------------------------------
[page 385]
  Avasesā dhammā na akusalā dhammāti avasesā dhammā akusalā na honti, dhammā
  pana hontīti attho. Iminā nayena sabbavissajjanāni veditabbāni.
                       Paṇṇattivāravaṇṇanā niṭṭhitā.
                           ------------
                          2. Pavattivāravaṇṇanā
      [33-34] Pavattivāre panettha paccuppannakāle puggalavārassa anulomanaye
  "yassa kusalā dhammā uppajjanti tassa akusalā dhammā uppajjanti, yassa vā pana
  akusalā dhammā uppajjanti tassa kusalā dhammā uppajjantī"ti kusaladhammamūlakāni
  dev yamakāni, akusaladhammamūlakaṁ ekanti tīṇi yamakāni honti. Tassa paṭilomanayepi
  okāsavārādīsupi eseva nayo. Evamettha sabbavāresu tiṇṇaṁ tiṇṇaṁ yamakānaṁ
  vasena yamakagaṇanā veditabbā. Atthavinicchaye panettha idaṁ lakkhaṇaṁ:- imassa
  hi dhammayamakassa pavattimahāvāre "uppajjanti nirujjhantī"ti imesu uppāda-
  nirodhesu kusalākusaladhammā tāva ekantena pavattiyaṁyeva labbhanti, na cutipaṭisandhīsu.
  Abyākatadhammā pana pavatte ca cutipaṭisandhīsu cāti tīsupi kālesu labbhanti.
  Evamettha yaṁ yattha yattha labbhati, tassa vasena tattha tattha vinicchayo veditabbo.
      Tatridaṁ nayamukhaṁ:- kusalākusalānaṁ tāva ekakkhaṇe anuppajjanato "no"ti
  paṭisedho kato. Abyākato cāti cittasamuṭṭhānarūpavasena vuttaṁ.
      [35-36] Yattha kusalā dhammā nuppajjantīti asaññībhavaṁ 1- sandhāya vuttaṁ.
  Tenevettha "āmantā"ti vissajjanaṁ kataṁ. Uppajjantīti idampi asaññībhavaṁyeva
  sandhāya vuttaṁ. Abyākatānaṁ pana anuppattiṭṭhānassa abhāvā "natthī"ti
  paṭikkhepo kato.

  *  *  *  *  *  *
  Footnote: 1 chaṂa. asaññabhavaṁ. evamuparipi
-------------------------------------------------
[page 386]
      [49] Dutiye akusaleti bhavaṁ assādetvā uppannesu nikantijavanesu
  dutiye javanacitte. Dutiye citte vattamāneti paṭisandhito dutiye bhavaṅgacitte
  vattamāne, saha vā paṭisandhiyā bhavaṅgaṁ vipākacittavasena 1- ekameva katvā
  bhavanikantiyā āvajjanacitte. Tañhi kiriyācittattā abyākatajātiyaṁ vipākato
  dutiyaṁ nāma hoti.
      [57] Yassa cittassa anantarā aggamagganti gotrabhūcittaṁ sandhāya
  vuttaṁ. Kusalā dhammā uppajjissantīti te aggamaggadhammeyeva sandhāya vuttaṁ.
      [79] Yassa cittassa anantarā aggamaggaṁ paṭilabhissanti tassa cittassa
  uppādakkhaṇeti idaṁ cittajātivasena vuttaṁ. Tajjātikassa hi ekāvajjanena
  uppannassa tato orimacittassa uppādakkhaṇepi etaṁ lakkhaṇaṁ labbhateva.
      [99] Nirodhavārepi kusalākusalānaṁ ekato anirujjhanato "no"ti vuttaṁ.
  Iminā nayamukhena sabbattha vinicchayo veditabboti.
                        Dhammayamakavaṇṇanā samattā.
                            -----------
                           10. Indriyayamaka
      idāni tesaññeva mūlayamake desitānaṁ kusalādidhammānaṁ labbhamānavasena
  ekadesaṁ saṅgaṇhitvā dhammayamakānantaraṁ desitassa indriyayamakassa vaṇṇanā
  hoti. Tattha khandhayamakādīsu vuttanayeneva pālivavatthānaṁ veditabbaṁ. Idhāpi hi
  paṇṇattivārādayo tayo mahāvārā avasesā antaravārā ca saddhiṁ kālappabhedādīhi
  khandhayamakādīsu āgatasadisāva. Indriyānaṁ pana bahutāya dhātuyamakatopi bahutarāni
  yamakāni honti. Yathā pana heṭṭhā puggalavārādīsu cakkhvāyatanacakkhudhātumūlake

  *  *  *  *  *  *
  Footnote: 1 chaṂa. vipākavasena
-------------------------------------------------
[page 387]
  Naye cakkhvāyatanacakkhudhātūhi saddhiṁ jivhāyatanakāyāyatanāni na yojitāni,
  jivhāyatanakāyāyatanamūlakāni ca yamakāneva na gahitāni, tathā idhāpi cakkhundriyamūlake
  naye jivhindriyakāyindriyāni na yojitāni, jivhindriyakāyindriyamūlakāni ca
  yamakāneva na gahitāni. Tesaṁ aggahaṇe kāraṇaṁ tattha vuttanayeneva veditabbaṁ.
  Manindriyaṁ pana yathā cakkhundriyādimūlakehi, tatheva itthindriyādimūlakehipi
  saddhiṁ yasmā yojanaṁ gacchati, tasmā nikkhittapaṭipāṭiyā ayojetvā sabbehipi
  cakkhundriyamūlakādīhi saddhiṁ pariyosāne yojitanti veditabbaṁ. Cakkhundriyena
  saddhiṁ itthindriyapurisindriyajīvitindriyāni yojitāni. Sukhindriya-
  dukkhindriyadomanassindriyāni paṭisandhiyaṁ natthīti na gahitāni, somanassindriya-
  upekkhindriyāni paṭisandhiyaṁ uppattisabbhāvato gahitāni, tathā saddhindriyādīni
  pañca. Lokuttarāni tīṇi paṭisandhiyaṁ abhāveneva na gahitāni. Iti yāni gahitāni, tesaṁ
  vasenettha cakkhundriyamūlake naye yamakagaṇanā veditabbā. Yathā cettha, evaṁ sabbattha,
  yāni pana na gahitāni, tesaṁ vasena yamakāni na gaṇetabbāni, gaṇentena
  vā moghapucchāvasena gaṇetabbānīti evaṁ tāva sabbavāresu pālivavatthānameva
  veditabbaṁ.
                           Pavattivāravaṇṇanā
      [1-86] Atthavinicchaye panettha idaṁ nayamukhaṁ:- sacakkhukānaṁ na itthīnanti
  brahmapārisajjādīnañceva rūpīnaṁ purisanapuṁsakānañca vasena vuttaṁ. Tesañhi
  itthindriyaṁ nuppajjati. Sacakkhukānaṁ na purisānanti rūpībrahmānañceva
  itthīnapuṁkānañca vasena vuttaṁ. Tesañhi purisindriyaṁ nuppajjati. Acakkhukānaṁ
  upapajjantānaṁ tesaṁ jīvitindriyaṁ uppajjatīti ekavokāracatuvokārakāmadhātusatte
  sandhāya vuttaṁ. Sacakkhukānaṁ vinā somanassenāti upekkhāsahagatānaṁ catunnaṁ
  mahāvipākapaṭisandhīnaṁ
-------------------------------------------------
[page 388]
  Vasena vuttaṁ. Sacakkhukānaṁ vinā upekkhāyāti somanassasahagatapaṭisandhikānaṁ vasena vuttaṁ.
  Upekkhāya acakkhukānanti ahetukapaṭisandhivasena vuttaṁ. Ahetukānanti ahetu-
  kapaṭisandhicittena saddhiṁ saddhindriyādīnaṁ abhāvato vuttaṁ. Tattha hi ekanteneva
  saddhāsatipaññāyo natthi, samādhiviriyāni pana indriyappattāni na honti.
  Sahetukānaṁ acakkhukānanti gabbhaseyyakavasena ceva arūpīvasena ca vuttaṁ. Añño
  hi sahetuko acakkhuko nāma natthi. Sacakkhukānaṁ ahetukānanti apāye opapātika-
  vasena vuttaṁ. Sacakkhukānaṁ ñāṇavippayuttānanti kāmadhātuyaṁ duhetukapaṭisandhikānaṁ
  vasena vuttaṁ. Sacakkhukānaṁ ñāṇasampayuttānanti rūpībrahmāno ceva kāmāvacaradeva-
  manusse ca sandhāya vuttaṁ. Ñāṇasampayuttānaṁ acakkhukānanti arūpino ca
  tihetukagabbhaseyyake ca sandhāya vuttaṁ.
      [190] Jīvitindriyamūlake vinā somanassena upapajjantānanti dvepi
  jīvitindriyāni sandhāya vuttaṁ. Pavatte somanassavippayuttacittassa uppādakkha-
  ṇeti arūpajīvitindriyaṁ sandhāya vuttaṁ. Iminā nayena sabbatthāpi paṭisandhipavatti-
  vasena jīvitindriyayojanā veditabbā. Somanassindriyādimūlakesupi paṭisandhipavatti-
  vaseneva attho gahetabbo. Paṭilomanaye pana nirodhavāre ca etesañceva aññesañca
  dhammānaṁ yathālābhavasena cutipaṭisandhipavattesu tīsupi uppādānuppādanirodhānirodhā 1-
  veditabbā.
      [281] Anāgatavāre eteneva bhāvenāti etena purisabhāveneva, antarā
  itthībhāvaṁ anāpajjitvā purisapaṭisandhiggahaṇenevāti attho. Katici bhave dassetvā
  parinibbāyissantīti katici paṭisandhiyo gahetvā itthībhāvaṁ appatvāva
  parinibbāyissantīti attho. Dutiyapucchāyapi eseva nayo.
      [361] Paccuppannena atītavāre suddhāvāsānaṁ upapatticittassa bhaṅgakkhaṇe
  manindriyañca nuppajjitthāti cittayamake viya uppādakkhaṇātikkamavasena atthaṁ

  *  *  *  *  *  *
  Footnote: 1 chaṂa. uppādanirodhā
-------------------------------------------------
[page 389]
  Aggahetvā tasmiṁ bhave anuppannapubbavasena gahetabboti. Iminā nayamukhena
  sabbasmimpi pavattivāre atthavinicchayo veditabbo.
                        Pavattivāravaṇṇanā niṭṭhitā.
                            -----------
                           Pariññāvāravaṇṇanā
      [435-482] Pariññāvāre pana cakkhumūlakādīsu ekameva cakkhusotayamakaṁ
  dassitaṁ. Yasmā pana sesānipi lokiyābyākatāni ceva lokiyābyākatamissakāni ca
  pariññeyyāneva, tasmā tāni anupadiṭṭhānipi imināva dassitāni honti. Yasmā
  pana akusalaṁ ekantato pahātabbameva, ekantato 1- kusalaṁ bhāvetabbameva, lokuttarā-
  byākataṁ sacchikātabbaṁ, tasmā "domanassindriyaṁ pajahatī"ti "anaññātaññassāmī-
  tindriyaṁ bhāvetī"ti "aññātāvindriyaṁ sacchikarotī"ti vuttaṁ. Aññindriyaṁ
  pana bhāvetabbampi atthi sacchikātabbampi, taṁ bhāvanāvaseneva gahitaṁ. Tattha dve
  puggalāti sakadāgāmimaggasamaṅgī ca arahattamaggasamaṅgī ca. Tesu eko samucchindituṁ
  asamatthattā domanassindriyaṁ na pajahati nāma, eko pahīnadomanassattā. 2-
  Cakkhundriyaṁ na parijānātīti anuppādaṁ āpādetuṁ asamatthatāya na parijānāti.
  Iminā nayena sabbavissajjanesu attho veditabboti.
                       Pariññāvāravaṇṇanā niṭṭhitā.
                       Indriyayamakavaṇṇanā samattā.
                           ------------

  *  *  *  *  *  *
  Footnote: 1 chaṂa. ekantaṁ 2 chaṂa. pahīnadosattā
-------------------------------------------------
[page 390]
                              Nigamanakathā
      ettāvatā ca:-
               yassovāde ṭhatvā niṭṭhitakiccassa kiccasampanno
               yuvatijanopi atīto suvihitaniyamo yamassāṇaṁ.
               Devaparisāya majjhe devapure sabbadevadevena
               yamakaṁ nāma pakāsitaṁ yamāmalalomena yantena.
               Pālivavatthānavidhiṁ pucchāvissajjane ca atthanayaṁ
               dassetuṁ āraddhā yamakāṭṭhakathā mayā tassa.
               Sā subahuantarāye lokamhi yathā anantarāyena
               ayamajja pañcamattehi tantiyā bhāṇavārehi.
               Niṭṭhaṁ pattā evaṁ niṭṭhānaṁ pāpuṇantu sabbepi
               hitasukhanipphattikkarā 1- manorathā sabbasattānanti.
                       Yamakappakaraṇaṭṭhakathā niṭṭhitā.
                           ------------

  *  *  *  *  *  *
  Footnote: 1 chaṂa. hitasukhanibbattikarā
-------------------------------------------------
[page 391]
                             Abhidhammapiṭaka
                            paṭṭhānavaṇṇanā
                             --------
                 namo tassa bhagavato arahato sammāsambuddhassa.
                             Ārambhakathā
               devātidevo devānaṁ devadānavapūjito
               desayitvā pakaraṇaṁ yamakaṁ suddhasaṁyamo.
               Atthato dhammato ceva gambhīrassātha tassa yaṁ
               anantaraṁ mahāvīro sattamaṁ isisattamo.
               Paṭṭhānaṁ nāma nāmena nāmarūpanirodhano
               desesi atigambhīraṁ 1- nayamaṇḍitadesanaṁ.
               Idāni tassa sampatto yasmā saṁvaṇṇanākkamo
               tasmā taṁ vaṇṇayissāmi taṁ suṇātha samāhitāti.
                           Paccayuddesavaṇṇanā
      sammāsambuddhena hi anulomapaṭṭhāne bāvīsati tike nissāya tikapaṭṭhānaṁ
  nāma niddiṭṭhaṁ, sataduke 2- nissāya dukapaṭṭhānaṁ nāma niddiṭṭhaṁ. Tato paraṁ
  bāvīsati tike gahetvā dukasate pakkhipitvā dukatikapaṭṭhānaṁ nāma dassitaṁ, tato
  paraṁ dukasataṁ gahetvā bāvīsatiyā tikesu pakkhipitvā tikadukapaṭṭhānaṁ nāma dassitaṁ,

  *  *  *  *  *  *
  Footnote: 1 chaṂa. atigambhīra- 2 chaṂa. sataṁ duke
-------------------------------------------------
[page 392]
  Tike pana tikesuyeva pakkhipitvā tikatikapaṭṭhānaṁ nāma dassitaṁ, duke pana 1-
  dukesuyeva pakkhipitvā dukadukapaṭṭhānaṁ nāma dassitaṁ. Evaṁ:-
                    tikañca paṭṭhānavaraṁ dukuttamaṁ
                    dukaṁ tikañceva tikaṁ dukañca
                    tikaṁ tikañceva dukaṁ dukañca
                    cha anulomamhi nayā sugambhīrāti.
      Paccanīyapaṭṭhānepi bāvīsati tike nissāya tikapaṭṭhānaṁ nāma, dukasataṁ
  nissāya dukapaṭṭhānaṁ nāma, bāvīsati tike dukasate pakkhipitvā dukatikapaṭṭhānaṁ
  nāma, dukasataṁ bāvīsatiyā tikesu 2- pakkhipitvā tikadukapaṭṭhānaṁ nāma, tike
  tikesuyeva pakkhipitvā tikatikapaṭṭhānaṁ nāma, duke dukesuyeva pakkhipitvā
  dukadukapaṭṭhānaṁ nāmāti evaṁ paccanīyepi chahi nayehi paṭṭhānaṁ niddiṭṭhaṁ. Tena
  vuttaṁ:-
                   "tikañca paṭṭhānavaraṁ dukuttamaṁ
                    dukaṁ tikañceva tikaṁ dukañca
                    tikaṁ tikañceva dukaṁ dukañca
                    cha paccanīyamhi nayā sugambhīrā"ti.
      Tato paraṁ anulomapaccanīyepi eteneva upāyena cha nayā dissitā.
  Tenāha 3-:-
                   "tikañca paṭṭhānavaraṁ dukuttamaṁ
                    dukaṁ tikañceva tikaṁ dukañca
                    tikaṁ tikañceva dukaṁ dukañca
                    cha anulomapaccanīyamhi nayā sugambhīrā"ti.

  *  *  *  *  *  *
  Footnote: 1 chaṂa. ca 2 Sī. tikesuyeva 3 Sī. tenevāha
-------------------------------------------------
[page 393]
      Tadanantaraṁ paccanīyānulomamhi eteheva chahi nayehi niddiṭṭhaṁ. Tenāha:-
                   "tikañca paṭṭhānavaraṁ dukuttamaṁ
                    dukaṁ tikañceva tikaṁ dukañca
                    tikaṁ tikañceva dukaṁ dukañca
                    cha paccanīyānulomamhi nayā sugambhīrā"ti.
      Evaṁ anulome cha paṭṭhānāni, paccanīye cha, anulomapaccanīye cha,
  paccanīyānulome cha paṭṭhānānīti idaṁ "catuvīsatisamantapaṭṭhānasamodhānapaṭṭhāna-
  mahāpakaraṇaṁ nāmā"ti hi vuttaṁ.
      Tattha yesaṁ catuvīsatiyā samantapaṭṭhānānaṁ samodhānavasenetaṁ catuvīsatisamanta-
  paṭṭhānasamodhānaṁ paṭṭhānamahāpakaraṇaṁ nāmāti hi 1- vuttaṁ, tesañceva imassa ca
  pakaraṇassa nāmattho tāva evaṁ veditabbo. Kenaṭṭhena paṭṭhānanti? nānappakāra-
  paccayaṭṭhena. Pakāro hi nānappakāratthaṁ dīpeti, ṭhānasaddo paccayatthaṁ.
  Ṭhānāṭhānakusalatātiādīsu hi paccayo ṭhānanti vutto. Iti nānappakārānaṁ
  paccayānaṁ vasena desitattā imesu catuvīsatiyā paṭṭhānesu ekekaṁ paṭṭhānaṁ
  nāma, imesaṁ pana paṭṭhānānaṁ samūhato sabbametaṁ pakaraṇaṁ paṭṭhānanti veditabbaṁ.
      Aparo nayo:- kenaṭṭhena paṭṭhānanti? vibhajanaṭṭhena. "paññāpanā
  Paṭṭhapanā vivaraṇā vibhajanā uttānīkamman"ti 2- āgataṭṭhānasmiñhi vibhajanaṭṭhena
  paṭṭhānaṁ paññāyati. Iti kusalādīnaṁ dhammānaṁ hetupaccayādivasena vibhattattā
  imesu catuvīsatiyā paṭṭhānesu ekekaṁ paṭṭhānaṁ nāma, imesaṁ pana paṭṭhānānaṁ
  samūhato sabbampetaṁ pakaraṇaṁ paṭṭhānaṁ nāmāti veditabbaṁ.
      Aparo nayo:- kenaṭṭhena paṭṭhānanti? paṭṭhitaṭṭhena, gamanaṭṭhenāti
  Attho. "goṭṭhā Paṭṭhitagāvo"ti 3- āgataṭṭhānasmiñhi yena paṭṭhānena paṭṭhitagāvoti

  *  *  *  *  *  *
  Footnote: 1 chaṂa. ayaṁ saddo na dissati 2 Ma.u. 14/371/316 3 Maṃū. 12/156/121
-------------------------------------------------
[page 394]
  Vutto, taṁ atthato gamanaṁ hoti. Iti nātivitthāritanayesu dhammasaṅgaṇīādīsu
  anissaṅgagamanassa sabbaññutañāṇassa hetupaccayādibhedabhinnesu kusalādīsu vitthārita-
  nayalābhato nissaṅgavasena pavattagamanattā imesu catuvīsatiyā paṭṭhānesu ekekaṁ
  paṭṭhānaṁ nāma, imesaṁ pana paṭṭhānānaṁ samūhato sabbampetaṁ pakaraṇaṁ paṭṭhānaṁ
  nāmāti veditabbaṁ.
      Tattha anulomamhi tāva paṭhamaṁ tikavasena desitattā tikapaṭṭhānaṁ nāMa.
  Tassa padacchedo:- tikānaṁ paṭṭhānaṁ ettha atthīti tikapaṭṭhānaṁ, tikānaṁ
  nānappakārakā paccayā etissā desanāya atthīti attho. Dutiyavikappepi tikānaṁ
  paṭṭhānantveva 1- tikapaṭṭhānaṁ, hetupaccayādivasena tikānaṁ vibhajanāti attho.
  Tatiyavikappe hetupaccayādibhedabhinnatāya laddhavitthārā tikāyeva paṭṭhānaṁ tikapaṭṭhānaṁ,
  sabbaññutañāṇassa nissaṅgagamanabhūmīti attho. Dukapaṭṭhānādīsupi eseva nayo.
  Evaṁ anulome cha paṭṭhānāni viditvā paccanīyādīsupi iminā upāyena 2-
  veditabbāni.
      Yasmā panetāni anulome, paccanīye, anulomapaccanīye, paccanīyānulometi
  samantā cha cha hutvā catuvīsati honti, tasmā "catuvīsati samantapaṭṭhānānī"ti
  vuccanti. Iti imesaṁ catuvīsatiyā khuddakapaṭṭhānasaṅkhātānaṁ samantapaṭṭhānānaṁ
  samodhānavasenetaṁ catuvīsatisamantapaṭṭhānasamodhānaṁ paṭṭhānamahāpakaraṇaṁ nāMa.
      Tampanetaṁ ye tikādayo nissāya niddiṭṭhattā "tikapaṭṭhānaṁ dukapaṭṭhānaṁ
  .pe. Tikatikapaṭṭhānaṁ dukadukapaṭṭhānan"ti vuttaṁ, te anāmasitvā yesaṁ paccayānaṁ
  vasena te tikādayo vibhattā, te paccaye dassetuṁ ādito tāvassa mātikā-
  nikkhepavāro nāma vutto, paccayavibhaṅgavārotipi tasseva nāmaṁ. So uddesaniddesato
  duvidho. Tassa hetupaccayo .pe. Avigatapaccayoti ayaṁ uddeso.

  *  *  *  *  *  *
  Footnote: 1 Ma. paṭṭhānaṁ tena 2 chaṂa. imināvupāyena
-------------------------------------------------
[page 395]
      Tattha hetu ca so paccayo cāti hetupaccayo. Hetu hutvā paccayo,
  hetubhāvena paccayoti vuttaṁ hoti. Ārammaṇapaccayādīsupi eseva nayo. Tattha
  hetūti vacanāvayavakāraṇamūlānametaṁ adhivacanaṁ. "paṭiññā Hetū"tiādīsu hi lokena 1-
  vacanāvayavo hetūti vuccati. Sāsane pana "ye dhammā hetuppabhavā"tiādīsu 2-
  kāraṇaṁ. "tayo Kusalahetū, tayo akusalahetū"tiādīsu 3- mūlaṁ hetūti vuccati. Taṁ
  idhādhippetaṁ. Paccayoti ettha pana ayaṁ vacanattho:- paṭicca etasmā etīti
  paccayo, appaccakkhāya naṁ vattatīti attho. Yo hi dhammo yaṁ dhammaṁ appaccakkhāya
  tiṭṭhati vā uppajjati vā, so tassa paccayoti vutto. 4-
      Lakkhaṇato pana upakārakalakkhaṇo paccayo. Yo hi dhammo yassa dhammassa
  ṭhitiyā vā uppattiyā vā upakārako hoti, so tassa paccayoti vuccati.
  Paccayo hetu kāraṇaṁ nidānaṁ sambhavo pabhavotiādi atthato ekaṁ, byañjanato
  nānaṁ. Iti mūlaṭṭhena hetu, upakārakaṭṭhena paccayoti saṅkhepato mūlaṭṭhena
  upakārako dhammo hetupaccayo. So hi sāliādīnaṁ sālibījādīni viya maṇippabhādīnaṁ
  viya ca maṇivaṇṇādayo kusalādīnaṁ kusalādibhāvasādhakoti ācariyānaṁ adhippāyo. Evaṁ
  sante pana taṁsamuṭṭhānarūpesu hetupaccayatā na sampajjati. Na hi so tesaṁ kusalādibhāvaṁ
  sādheti, na ca paccayo na hotīti. Vuttañhetaṁ "hetū hetusampayuttakānaṁ
  dhammānaṁ taṁsamuṭṭhānānañca rūpānaṁ hetupaccayena paccayo"ti. Ahetukacittānañca vinā
  etena abyākatabhāvo siddho.
      Sahetukānampi ca yoniso manasikārādipaṭibaddho kusalādibhāvo, na
  sampayuttahetupaṭibaddho. Yadi ca sampayuttahetūsu sabhāvatova kusalādibhāvo siyā,
  taṁsampayuttesu hetupaṭibaddho, alobho kusalo vā siyā abyākato vā. Yasmā
  pana ubhayathāpi hoti, tasmā yathā sampayuttesu, evaṁ hetūsupi kusalāditā

  *  *  *  *  *  *
  Footnote: 1 chaṂa. loke 2 vinaYu. 4/60/52
  3 abhi. 34/1059/250 4 chaṂa. vuttaṁ hoti
-------------------------------------------------
[page 396]
  Pariyesitabbā. Kusalādibhāvasādhanavasena pana hetūnaṁ mūlaṭṭhaṁ aggahetvā suppatiṭṭhita-
  bhāvasādhanavasena gayhamāne na kiñci virujjhati. Laddhahetupaccayā hi dhammā
  viruḷhamūlā viya pādapā thirā honti suppatiṭṭhitā, ahetukā pana tilabījakādi-
  sevālā viya na suppatiṭṭhitā. Iti mūlaṭṭhena upakārakoti suppatiṭṭhitabhāvasādhanena
  upakārako dhammo hetupaccayoti veditabbo.
      Tato paresu ārammaṇabhāvena 1- upakārako dhammo ārammaṇapaccayo. So
  2- rūpādivasena chabbidho 2- "rūpāyatanaṁ cakkhuviññāṇadhātuyā"ti ārabhitvāpi "yaṁ
  yaṁ dhammaṁ ārabbha ye ye dhammā uppajjanti cittacetasikā dhammā, te te
  dhammā tesaṁ tesaṁ dhammānaṁ ārammaṇapaccayena paccayo"ti osāpitattā na koci
  dhammo na hoti. Yathā hi dubbalo puriso daṇḍaṁ vā rajjuṁ vā ālambitvāva
  uṭṭhahati ceva tiṭṭhati ca, evaṁ cittacetasikā dhammā rūpādiārammaṇaṁ ārabbheva
  uppajjanti ceva tiṭṭhanti ca. Tasmā sabbesampi 3- cittacetasikānaṁ dhammānaṁ
  ārammaṇabhūtā dhammā ārammaṇapaccayoti veditabbā.
      Jeṭṭhakaṭṭhena upakārako dhammo adhipatipaccayo. So sahajātārammaṇavasena
  duvidho. Tattha "chandādhipati chandasampayuttakānaṁ dhammānaṁ taṁsamuṭṭhānānañca
  rūpānaṁ adhipatipaccayena paccayo"tiādivacanato chandaviriyacittavīmaṁsasaṅkhātā cattāro
  dhammā sahajātādhipatipaccayoti veditabbā, no ca kho ekato. Yadā hi chandaṁ
  dhuraṁ jeṭṭhakaṁ katvā cittaṁ pavattati, tadā chandova adhipati, na itare. Esa
  nayo sesesupi. Yaṁ pana dhammaṁ garuṁ katvā arūpadhammā vattanti, 4- so nesaṁ
  ārammaṇādhipati. Tena vuttaṁ "yaṁ yaṁ dhammaṁ garuṁ katvā ye ye dhammā uppajjanti
  cittacetasikā dhammā, te te dhammā tesaṁ tesaṁ dhammānaṁ adhipatipaccayena
  paccayo"ti.

  *  *  *  *  *  *
  Footnote: 1 chaṂa. ārammaṇavasena 2-2 chaṂa. ime pāṭhā na dissanti
  3 chaṂa. sabbepi 4 chaṂa. pavattanti
-------------------------------------------------
[page 397]
      Anantarabhāvena upakārako dhammo anantarapaccayo. Samanantarabhāvena
  upakārako dhammo samanantarapaccayo. Idaṁ 1- paccayadvayaṁ bahudhā papañcayanti. Ayaṁ
  panettha sāro:- yo hi esa cakkhuviññāṇānantarā manodhātu, manodhātuanantarā
  manoviññāṇadhātūtiādi cittaniyamo, so yasmā purimacittavaseneva ijjhati, na
  aññathā. Tasmā attano attano anantaraṁ anurūpassa cittuppādassa
  uppādanasamattho dhammo anantarapaccayo. Tenevāha "anantarapaccayoti cakkhu-
  viññāṇadhātu taṁsampayuttakā ca dhammā manodhātuyā taṁsampayuttakānañca dhammānaṁ
  anantarapaccayena paccayo"tiādi.
      Yo anantarapaccayo, sveva samanantarapaccayo. Byañjanamattameva hettha
  nānaṁ upacayasantatiādīsu viya adhivacananiruttidukādīsu viya ca, atthato pana nānaṁ
  natthi. Yampi "addhānantaratāya anantarapaccayo, kālānantaratāya samanantara-
  paccayo"ti ācariyānaṁ mataṁ, taṁ "nirodhā vuṭṭhahantassa nevasaññānāsaññāyatanakusalaṁ
  phalasamāpattiyā samanantarapaccayena paccayo"tiādīhi virujjhati. Yampi tattha vadanti
  "dhammānaṁ samuṭṭhāpanasamatthatā na parihāyati, bhāvanābalena pana vāritattā dhammā
  samanantaraṁ nuppajjantī"ti, tampi kālānantaratāya abhāvameva sādheti. Bhāvanābalena
  hi tattha kālānantaratā natthīti mayampi etadeva vadāMa. Yasmā ca kālānantaratā
  natthi, tasmā samanantarapaccayatā na yujjati. Kālānantaratāya hi tesaṁ
  samanantarapaccayo hotīti laddhi. Tasmā abhinivesaṁ akatvā byañjanamattatovettha
  nānākaraṇaṁ paccetabbaṁ, na atthato. Kathaṁ? natthi etesaṁ antaranti hi anantaRā.
  Saṇṭhānābhāvato suṭṭhu anantarāti samanantaRā.
      Uppajjamāno saha uppādanabhāvena 2- upakārako dhammo sahajātapaccayo
  pabhāsassa 3- padīpo viya. So arūpakkhandhādivasena chabbidho hoti. Yathāha:-

  *  *  *  *  *  *
  Footnote: 1 chaṂa. idañca 2 chaṂa. uppajjamānabhāvena 3 chaṂa. pakāsassa
-------------------------------------------------
[page 398]
  Cattāro khandhā arūpino aññamaññaṁ sahajātapaccayena paccayo. Cattāro mahābhūtā
  aññamaññaṁ .pe. Okkantikkhaṇe nāmarūpaṁ aññamaññaṁ .pe. Cittacetasikā
  dhammā cittasamuṭṭhānānaṁ rūpānaṁ .pe. Mahābhūtā upādārūpānaṁ .pe. Rūpino
  dhammā arūpīnaṁ dhammānaṁ kiñci kālaṁ 1- sahajātapaccayena paccayo, kiñci kālaṁ 1-
  na sahajātapaccayena paccayoti. Idaṁ hadayavatthumeva sandhāya vuttaṁ.
      Aññamaññaṁ uppādanūpatthambhanabhāvena upakārako dhammo aññamaññapaccayo
  aññamaññūpatthambhakaṁ tidaṇḍaṁ viya. So arūpakkhandhādivasena tividho hoti.
  Yathāha:- cattāro khandhā arūpino aññamaññapaccayena paccayo. Cattāro
  mahābhūtā aññamaññaṁ .pe. Okkantikkhaṇe nāmarūpaṁ aññamaññapaccayena
  paccayoti.
      Adhiṭṭhānākārena nissayākārena ca upakārako dhammo nissayapaccayo
  tarucittakammādīnaṁ paṭhavīpaṭādayo viya. So "cattāro khandhā arūpino aññamaññaṁ
  nissayapaccayena paccayo"ti evaṁ sahajāte vuttanayeneva veditabbo. Chaṭṭho panettha
  koṭṭhāso "cakkhvāyatanaṁ cakkhuviññāṇadhātuyā, sotaghānajivhākāyāyatanaṁ kāyaviññāṇa-
  dhātuyā taṁsampayuttakānañca dhammānaṁ nissayapaccayena paccayo. Yaṁ rūpaṁ nissāya
  manodhātu ca manoviññāṇadhātu ca vattanti, taṁ rūpaṁ manodhātuyā ca manoviññāṇa-
  dhātuyā ca taṁsampayuttakānañca dhammānaṁ nissayapaccayena paccayo"ti evaṁ vibhatto.
      Upanissayapaccayoti ettha pana 2- ayaṁ tāva vacanattho:- tadadhīnavuttitāya
  attano phalena nissito, na paṭikkhittoti nissayo. Yathā pana bhuso āyāso
  upāyāso, evaṁ bhuso nissayo upanissayo. Balavakāraṇassetaṁ adhivacanaṁ. Tasmā
  balavakāraṇabhāvena upakārako dhammo upanissayapaccayoti veditabbo. So
  ārammaṇūpanissayo anantarūpanissayo pakatūpanissayoti tividho hoti. Tattha "dānaṁ

  *  *  *  *  *  *
  Footnote: 1 chaṂa. kiñci kāle 2 chaṂa. idha pana
-------------------------------------------------
[page 399]
  Datvā sīlaṁ samādiyitvā uposathakammaṁ katvā taṁ garuṁ katvā paccavekkhati, pubbe
  suciṇṇāni garuṁ katvā paccavekkhati, jhānā vuṭṭhahitvā jhānaṁ garuṁ katvā
  paccavekkhati, sekkho 1- gotrabhuṁ garuṁ katvā paccavekkhati, 2- vodānaṁ garuṁ katvā
  paccavekkhati, sekkho maggā vuṭṭhahitvā maggaṁ garuṁ katvā paccavekkhatī"ti
  evamādinā nayena ārammaṇūpanissayo tāva ārammaṇādhipatinā saddhiṁ nānattaṁ
  akatvāva 3- vibhatto. Tattha yaṁ ārammaṇaṁ garuṁ katvā cittacetasikā uppajjanti,
  taṁ niyamato tesaṁ ārammaṇesu balavārammaṇaṁ hoti. Iti garukātabbamattaṭṭhena
  ārammaṇādhipati, balavakāraṇaṭṭhena ārammaṇūpanissayoti evametesaṁ nānattaṁ
  veditabbaṁ.
      Anantarūpanissayopi "purimā purimā kusalā khandhā pacchimānaṁ pacchimānaṁ
  kusalānaṁ khandhānaṁ upanissayapaccayena paccayo"tiādinā nayena anantarapaccayena
  saddhiṁ nānattaṁ akatvāva vibhatto. Mātikānikkhepe pana nesaṁ "cakkhuviññāṇadhātu
  taṁsampayuttakā ca dhammā manodhātuyā taṁsampayuttakānañca dhammānaṁ anantarapaccayena
  paccayo"tiādinā nayena anantarassa ca "purimā purimā kusalā dhammā pacchimānaṁ
  pacchimānaṁ kusalānaṁ dhammānaṁ upanissayapaccayena paccayo"tiādinā nayena upanissayassa
  ca āgatattā nikkhepaviseso atthi, sopi atthato ekībhāvameva gacchati. Evaṁ
  santepi attano attano anantaraṁ anurūpassa cittuppādassa pavattanasamatthatāya
  anantaratā purimacittassa ca pacchimacittuppādane balavatāya anantarūpanissayatā
  veditabbā. Yathā hi hetupaccayādīsu kañci dhammaṁ vināpi cittaṁ uppajjati, na evaṁ
  attano 4- anantaracittaṁ vinā cittassa uppatti nāma atthi, tasmā balavapaccayo
  hoti. Iti attano attano anantaraṁ anurūpacittuppādavasena anantarapaccayo,
  balavakāraṇavasena anantarūpanissayoti evametesaṁ nānattaṁ veditabbaṁ.

  *  *  *  *  *  *
  Footnote: 1 chaṂa. sekkhā 2 chaṂa. paccavekkhanti
  3 chaṂa. akatvā 4 chaṂa. ayaṁ pāṭho na dissati
-------------------------------------------------
[page 400]
      Pakatūpanissayo pana pakato upanissayo pakatūpanissayo. Pakato nāma attano
  santāne nipphādito vā saddhāsīlādi upasevito vā utubhojanādi. Pakatiyāyeva
  vā upanissayo pakatūpanissayo, ārammaṇānantarehi asammissoti attho. Tassa
  hi "pakatupanissayo:- saddhaṁ upanissāya dānaṁ deti, sīlaṁ samādiyati, uposathakammaṁ
  karoti, jhānaṁ uppādeti, vipassanaṁ uppādeti, maggaṁ uppādeti, abhiññaṁ
  uppādeti, samāpattiṁ uppādeti. Sīlaṁ, sutaṁ, cāgaṁ, paññaṁ upanissāya dānaṁ
  deti .pe. Samāpattiṁ uppādeti. Saddhā, sīlaṁ, sutaṁ, cāgo, paññā saddhāya,
  sīlassa, sutassa, cāgassa, paññāya upanissayapaccayena paccayo"tiādinā nayena
  anekappakārako pabhedo veditabbo. Iti ime saddhādayo pakatā ceva
  balavakāraṇaṭṭhena upanissayā cāti pakatūpanissayoti.
      Paṭhamataraṁ uppajjitvā vattamānabhāvena upakārako dhammo purejātapaccayo.
  So pañcadvāre vatthārammaṇahadayavatthuvasena ekādasavidho hoti. Yathāha:-
  cakkhvāyatanaṁ cakkhuviññāṇadhātuyā taṁsampayuttakānañca dhammānaṁ purejātapaccayena
  paccayo. Sotaghānajivhākāyāyatanaṁ, rūpāyatanaṁ, saddagandharasaphoṭṭhabbāyatanaṁ
  kāyaviññāṇadhātuyā taṁsampayuttakānañca dhammānaṁ purejātapaccayena paccayo. Rūpasadda-
  gandharasaphoṭṭhabbāyatanaṁ manodhātuyā taṁsampayuttakānañca dhammānaṁ purejātapaccayena
  paccayo. Yaṁ rūpaṁ nissāya manodhātu ca manoviññāṇadhātu ca vattanti, taṁ rūpaṁ
  manodhātuyā taṁsampayuttakānañca dhammānaṁ purejātapaccayena paccayo, manoviññāṇa-
  dhātuyā taṁsampayuttakānañca dhammānaṁ kiñci kālaṁ purejātapaccayena paccayo,
  kiñci kālaṁ na purejātapaccayena paccayoti.
      Purejātānaṁ rūpadhammānaṁ upatthambhakaṭṭhena upakārako arūpadhammo pacchājāta-
  paccayo gijjhapotakasarīrānaṁ āhārāsācetanā viya. Tena vuttaṁ "pacchājātā
  cittacetasikā dhammā purejātassa imassa kāyassa pacchājātapaccayena paccayo"ti.
-------------------------------------------------
[page 401]
      Āsevanaṭṭhena anantarānaṁ paguṇabalavabhāvāya upakārako dhammo āsevana-
  paccayo ganthādīsu purimapurimābhiyogo 1- viya. So kusalākusalakiriyājavanavasena
  tividho hoti. Yathāha:- purimā purimā kusalā dhammā pacchimānaṁ pacchimānaṁ kusalānaṁ
  dhammānaṁ āsevanapaccayena paccayo. Purimā purimā akusalā .pe. Kiriyābyākatā
  dhammā pacchimānaṁ pacchimānaṁ kiriyābyākatānaṁ dhammānaṁ āsevanapaccayena paccayoti.
      Cittappayogasaṅkhātena kiriyābhāvena upakārako dhammo kammapaccayo. So
  nānākkhaṇikāya ceva kusalākusalacetanāya sahajātāya ca sabbāyapi 2- cetanāya
  vasena duvidho hoti. Yathāha:- kusalākusalakammaṁ vipākānaṁ khandhānaṁ kaṭattā ca
  rūpānaṁ kammapaccayena paccayo. Cetanā sampayuttakānaṁ dhammānaṁ taṁsamuṭṭhānānañca
  rūpānaṁ kammapaccayena paccayoti.
      Nirussāhasantabhāvena nirussāhasantabhāvāya upakārako vipākadhammo vipākapaccayo.
  So pavatte cittasamuṭṭhānānaṁ rūpānaṁ 3- paṭisandhiyaṁ kaṭattā ca rūpānaṁ sabbattha
  ca taṁsampayuttakānaṁ dhammānaṁ 4- vipākapaccayo hoti. Yathāha:- vipākābyākato
  eko khandho tiṇṇaṁ khandhānaṁ cittasamuṭṭhānānañca rūpānaṁ vipākapaccayena paccayo
  .pe. Paṭisandhikkhaṇe vipākābyākato eko khandho tiṇṇaṁ khandhānaṁ .pe.
  Tayo khandhā ekassa khandhassa .pe. Dve khandhā dvinnaṁ khandhānaṁ kaṭattā ca
  rūpānaṁ vipākapaccayena paccayo. Khandhā vatthussa vipākapaccayena paccayoti.
      Rūpārūpānaṁ upatthambhakaṭṭhena upakārakā cattāro āhārā āhārapaccayo.
  Yathāha:- kabaḷiṅkāro āhāro imassa kāyassa āhārapaccayena paccayo. Arūpino
  āhārā sampayuttakānaṁ dhammānaṁ taṁsamuṭṭhānānañca rūpānaṁ āhārapaccayena

  *  *  *  *  *  *
  Footnote: 1 chaṂa. purimāpurimābhiyogo 2 Sī.,Ma. sabbāya
  3 chaṂa. ayaṁ pāṭho na dissati 4 chaṂa. sampayuttadhammānaṁ
-------------------------------------------------
[page 402]
  Paccayoti. Pañhāvāre pana "paṭisandhikkhaṇe vipākābyākatā āhārā sampayuttakānaṁ
  khandhānaṁ kaṭattā ca rūpānaṁ āhārapaccayena paccayo"tipi vuttaṁ.
      Adhipatiyaṭṭhena upakārakā itthindriyapurisindriyavajjā vīsatindriyā
  indriyapaccayo. Tattha cakkhundriyādayo pañca arūpadhammānaṁyeva, sesā rūpārūpānaṁ
  paccayā honti. Yathāha:- cakkhundriyaṁ cakkhuviññāṇadhātuyā, sotaghānajivhā-
  kāyindriyaṁ kāyaviññāṇadhātuyā taṁsampayuttakānañca dhammānaṁ indriyapaccayena
  paccayo. Rūpajīvitindriyaṁ kaṭattārūpānaṁ indriyapaccayena paccayo. Arūpino
  indriyā sampayuttakānaṁ dhammānaṁ taṁsamuṭṭhānānañca rūpānaṁ indriyapaccayena
  paccayoti. Pañhāvāre pana "paṭisandhikkhaṇe vipākābyākatā indriyā
  sampayuttakānaṁ dhammānaṁ 1- kaṭattā ca rūpānaṁ indriyapaccayena paccayo"tipi vuttaṁ.
      Upanijjhāyanaṭṭhena upakārakāni ṭhapetvā dvipañcaviññāṇesu kāyikasukha-
  dukkhavedanādvayaṁ sabbānipi kusalādibhedāni satta jhānaṅgāni jhānapaccayo.
  Yathāha:- "ṇānaṅgāni jhānasampayuttakānaṁ dhammānaṁ taṁsamuṭṭhānānañca rūpānaṁ
  jhānapaccayena paccayo"ti. Pañhāvāre pana "paṭisandhikkhaṇe vipākābyākatāni
  jhānaṅgāni sampayuttakānaṁ khandhānaṁ kaṭattā ca rūpānaṁ jhānapaccayena paccayo"tipi
  vuttaṁ.
      Yato tato vā niyyānaṭṭhena upakārakāni kusalādibhedāni dvādasa
  maggaṅgāni maggapaccayo. Yathāha:- "maggaṅgāni maggasampayuttakānaṁ dhammānaṁ
  taṁsamuṭṭhānānañca rūpānaṁ maggapaccayena paccayo"ti. Pañhāvāre pana "paṭisandhikkhaṇe
  vipākābyākatāni maggaṅgāni sampayuttakānaṁ khandhānaṁ kaṭattā ca rūpānaṁ maggapaccayena
  paccayo"tipi 2- vuttaṁ. Ete pana dvepi jhānamaggapaccayā yathāsaṅkhyaṁ dvipañca-
  viññāṇāhetukacittesu na labbhantīti veditabbā.

  *  *  *  *  *  *
  Footnote: 1 chaṂa. khandhānaṁ 2 chaṂa. pi-saddo na dissati
-------------------------------------------------
[page 403]
      Ekavatthukaekārammaṇaekuppādekanirodhasaṅkhātena sampayuttabhāvena upakārakā
  arūpadhammā sampayuttapaccayo. Yathāha:- "cattāro khandhā arūpino aññamaññaṁ
  sampayuttapaccayena paccayo"ti.
      Ekavatthukādibhāvānupagamena upakārakā rūpino dhammā arūpīnaṁ, arūpinopi
  dhammā rūpīnaṁ vippayuttapaccayena paccayo. So sahajātapacchājātapurejātavasena
  tividho hoti. Vuttañhetaṁ:- sahajātā kusalā khandhā cittasamuṭṭhānānaṁ rūpānaṁ
  vippayuttapaccayena paccayo. Pacchājātā kusalā khandhā purejātassa imassa kāyassa
  vippayuttapaccayena paccayoti. Abyākatapadassa pana sahajātavibhaṅge "paṭisandhikkhaṇe
  vipākābyākatā khandhā kaṭattārūpānaṁ vippayuttapaccayena paccayo. Khandhā vatthussa,
  vatthu khandhānaṁ vippayuttapaccayena paccayo"ti vuttaṁ. Purejātaṁ pana cakkhundriyādi-
  vatthuvasena veditabbaṁ. Yathāha:- purejātaṁ cakkhvāyatanaṁ cakkhuviññāṇassa .pe.
  Kāyāyatanaṁ kāyaviññāṇassa vippayuttapaccayena paccayo. Vatthu vipākābyākatānaṁ
  kiriyābyākatānaṁ khandhānaṁ, vatthu kusalānaṁ khandhānaṁ, vatthu akusalānaṁ khandhānaṁ
  vippayuttapaccayena paccayoti.
      Paccuppannalakkhaṇena atthibhāvena tādisasseva dhammassa upatthambhakaṭṭhena
  upakārako dhammo atthipaccayo. Tassa arūpakkhandhamahābhūtanāmarūpacittacetasika-
  mahābhūtāyatanavatthuvasena sattadhā mātikā nikkhittā. Yathāha:- cattāro khandhā
  arūpino aññamaññaṁ atthipaccayena paccayo. Cattāro mahābhūtā aññamaññaṁ.
  Okkantikkhaṇe nāmarūpaṁ aññamaññaṁ. Cittacetasikā dhammā cittasamuṭṭhānānaṁ
  rūpānaṁ. Mahābhūtā upādārūpānaṁ. Cakkhvāyatanaṁ cakkhuviññāṇadhātuyā .pe.
  Kāyāyatanaṁ .pe. Rūpāyatanaṁ .pe. Phoṭṭhabbāyatanaṁ kāyaviññāṇadhātuyā
  taṁsampayuttakānañca dhammānaṁ atthipaccayena paccayo. Rūpāyatanaṁ .pe. Phoṭṭhabbāyatanaṁ
-------------------------------------------------
[page 404]
  Manodhātuyā taṁsampayuttakānañca dhammānaṁ atthipaccayena paccayo. Yaṁ rūpaṁ nissāya
  manodhātu ca manoviññāṇadhātu ca vattanti, taṁ rūpaṁ manodhātuyā ca manoviññāṇa-
  dhātuyā ca taṁsampayuttakānañca dhammānaṁ atthipaccayena paccayoti. Pañhāvāre
  pana sahajātaṁ purejātaṁ pacchājātaṁ āhāraṁ indriyantipi nikkhipitvā sahajāte
  tāva "eko khandho tiṇṇaṁ khandhānaṁ cittasamuṭṭhānānañca rūpānaṁ atthipaccayena
  paccayo"tiādinā nayena niddeso kato. Purejāte purejātānaṁ cakkhvādīnaṁ
  vasena niddeso kato. Pacchājāte purejātassa imassa kāyassa pacchājātānaṁ
  cittacetasikānaṁ paccayavasena niddeso kato. Āhārindriyesu pana "kabaḷiṅkāro
  āhāro imassa kāyassa itthipaccayena paccayo. Rūpajīvitindriyaṁ kaṭattārūpānaṁ
  atthipaccayena paccayo"ti evaṁ niddeso katoti.
      Attano anantaraṁ uppajjamānānaṁ arūpadhammānaṁ pavattiokāsadānena
  upakārakā samanantaraniruddhā arūpadhammā natthipaccayo. Yathāha:- samanantaraniruddhā
  cittacetasikā dhammā paṭuppannānaṁ cittacetasikānaṁ dhammānaṁ natthipaccayena
  paccayoti.
      Teeva vigatabhāvena upakārakattā vigatapaccayo. Yathāha:- samanantaravigatā
  cittacetasikā dhammā paṭuppannānaṁ cittacetasikānaṁ dhammānaṁ vigatapaccayena paccayoti.
      Atthipaccayadhammāeva avigatabhāvena upakārakattā avigatapaccayoti veditabbā.
  Desanāvilāsena pana tathā vinetabbaveneyyavasena vā ayaṁ duko vutto
  sahetukadukaṁ vatvāpi hetusampayuttadukādayo 1- viyāti.
      Imesu pana catuvīsatiyā paccayesu asammohatthaṁ:-
              dhammato kālato ceva nānappakārabhedato
              paccayuppannato ceva viññātabbo vinicchayo.

  *  *  *  *  *  *
  Footnote: 1 chaṂa. hetusampayuttaduko
-------------------------------------------------
[page 405]
      Tattha dhammatoti:- imesu hi paccayesu hetupaccayo tāva nāmarūpadhammesu
  nāmadhammekadeso. Ārammaṇapaccayo saddhiṁ paññattiyā ca abhāvena sabbepi
  nāmarūpadhammā. Adhipatipaccaye sahajātādhipati nāmadhammekadeso. Tathā kammajhāna-
  maggapaccayā. Ārammaṇādhipati sabbepi garukātabbā ārammaṇadhammā. Anantarasamanantara-
  pacchājātāsevanavipākasampayuttanatthivigatapaccayā nāmadhammāva. Nibbānassa
  asaṅgahitattā nāmadhammekadesotipi vattuṁ vaṭṭati. Purejātapaccayo rūpekadeso. Sesā
  yathālābhavasena nāmarūpadhammāti evaṁ tāvettha dhammato viññātabbo vinicchayo.
      Kālatoti:-
             paccuppannāva hontettha paccayā dasa pañca ca
             atītāeva pañceko te kāle dvepi nissito
             tayo tikālikā ceva vimuttā cāpi kālatoti.
      Etesu hi hetupaccayo sahajātāññamaññanissayapurejātapacchājātavipāka-
  āhāraindriyajhānamaggasampayuttavippayuttātthiavigatapaccayoti ime paṇṇarasa paccayā
  paccuppannadhammāva honti. Anantarapaccayo samanantarāsevananatthivigatapaccayoti
  ime pañca atītāyeva honti. Eko pana kammapaccayova 1- te paccuppannātīte
  dvepi kāle nissito hoti. Sesā ārammaṇapaccayo adhipatipaccayo upanissaya-
  paccayoti ime tayo paccayā tekālikāpi honti, ime tayo 2- paññattiyā saddhiṁ
  nibbānassa saṅgahitattā kālavinimuttāpīti evamettha kālatopi viññātabbo
  vinicchayo.
      Nānappakārabhedato paccayuppannatoti imesaṁ pana dvinnaṁ padānaṁ attho
  niddesavāre āvibhavissatīti.
                       Paccayuddesavaṇṇanā niṭṭhitā.
                            -----------

  *  *  *  *  *  *
  Footnote: 1 chaṂa. va-saddo na dissati 2 chaṂa. "ime tayo"ti pāṭho na dissati
-------------------------------------------------
[page 406]
                             Paccayaniddesa
                       1. Hetupaccayaniddesavaṇṇanā
      [1] Idāni pana 1- sabbepi te paccaye uddiṭṭhapaṭipāṭiyā niddisitvā
  dassetuṁ hetupaccayoti hetū hetusampayuttakānaṁ dhammānaṁ taṁsamuṭṭhānānañca rūpānaṁ
  hetupaccayena paccayotiādimāha. Tattha hetupaccayoti catuvīsatiyā paccayesu
  nikkhittapaṭipāṭiyā sabbapaṭhamaṁ bhājetabbassa ayaṁ paduddhāro. Sesapaccayesupi
  imināva nayena paṭhamaṁ bhājetabbapadaṁ uddharitvā vissajjanaṁ katanti veditabbaṁ.
  Ayaṁ panettha padasambandho 2-:- yo paccayuddese hetupaccayoti uddiṭṭho, so
  niddesato "hetū hetusampayuttakānaṁ dhammānaṁ taṁsamuṭṭhānānañca rūpānaṁ hetupaccayena
  paccayo"ti evaṁ veditabbo. Iminā upāyena sabbapaccayesu bhājetabbapadassa
  vissajjanena saddhiṁ sambandho veditabbo.
      Idāni hetū hetusampayuttakānanti ettha "hetusampayuttakānan"ti avatvā
  "hetū hetusampayuttakānan"ti kasmā vuttanti? paccayassa ceva paccayuppannānañca
  vavatthāpanato. Hetusampayuttakānanti hi vutte hetunā sampayuttakānaṁ hetupaccayena
  paccayoti attho bhaveyya. Evaṁ sante asuko nāma dhammo hetupaccayena
  paccayoti paccayassa vavatthānaṁ na paññāyeyya. Athāpi hetunā sampayuttakānaṁ
  hetusampayuttakānanti atthaṁ aggahetvāva yesaṁ kesañci sampayuttakānaṁ hetū
  hetupaccayena paccayoti attho bhaveyya, evaṁ sante hetunā vippayuttā
  cakkhuviññāṇādayopi sampayuttakāyeva, hetunā sampayuttā kusalādayopi. Tattha
  ayaṁ hetu asukassa nāma sampayuttakadhammassa paccayoti paccayuppannavavatthānaṁ na
  paññāyeyya. Tasmā paccayañceva paccayuppanne ca 3- vavatthāpento "hetū
  hetusampayuttakānan"ti āha. Tassattho:- hetusampayuttakānaṁ kusalādidhammānaṁ yo

  *  *  *  *  *  *
  Footnote: 1 chaṂa. ayaṁ saddo na dissati 2 chaṂa. sambandho 3 chaṂa. paccayuppannañca
-------------------------------------------------
[page 407]
  Hetu sampayuttako, so hetupaccayena paccayoti. Tatrāpi "paccayo"ti avatvā
  "hetupaccayenā"ti vacanaṁ hetuno aññathā paccayabhāvapaṭisedhanatthaṁ. Ayañhi hetu
  hetupaccayenāpi paccayo hoti sahajātādipaccayenāpi. Tatrassa yvāyaṁ sahajātādi-
  paccayavasena aññathāpi paccayabhāvo, tassa paṭisedhanatthaṁ hetupaccayenāti vuttaṁ.
  Evaṁ santepi "taṁsampayuttakānan"ti avatvā kasmā "hetusampayuttakānan"ti
  vuttanti? niddisitabbassa apākaṭattā. Taṁsampayuttakānanti hi vutte yena te
  taṁsampayuttakā nāma honti, ayaṁ nāma soti niddisitabbo apākaṭo. Tassa
  apākaṭattā yena sampayuttā te taṁsampayuttakāti vuccanti, taṁ sarūpatova dassetuṁ
  "hetusampayuttakānan"ti vuttaṁ.
      Taṁsamuṭṭhānānanti ettha pana niddisitabbassa pākaṭattā taṁgahaṇaṁ kataṁ.
  Ayañhettha attho:- te hetū ceva hetusampayuttakā ca dhammā samuṭṭhānā 1-
  etesanti taṁsamuṭṭhānāni. Tesaṁ taṁsamuṭṭhānānaṁ, hetuto ceva hetusampayuttadhammehi
  ca nibbattānanti attho. Iminā cittasamuṭṭhānarūpaṁ gaṇhāti. Kiṁ pana taṁ cittato
  aññenapi samuṭṭhātīti. Āma samuṭṭhāti. Sabbepi hi cittacetasikā ekato hutvā
  rūpaṁ samuṭṭhāpenti. Lokiyadhammadesanāya pana cittassa adhikabhāvato tathāvidhaṁ rūpaṁ
  cittasamuṭṭhānanti vuccati. Tenevāha:- cittacetasikā dhammā cittasamuṭṭhānānaṁ
  rūpānaṁ sahajātapaccayena paccayoti.
      Yadi evaṁ idhāpi "taṁsamuṭṭhānānan"ti avatvā cittasamuṭṭhānānanti kasmā
  na vuttaṁ. 2- Acittasamuṭṭhānānampi saṅgaṇhanato. Pañhāvārasmiñhi "paṭisandhikkhaṇe
  vipākābyākatā hetū hetusampayuttakānaṁ khandhānaṁ kaṭattā ca rūpānaṁ hetupaccayena
  paccayo"ti āgataṁ. Tassa saṅgaṇhanatthaṁ idha cittasamuṭṭhānānanti avatvā

  *  *  *  *  *  *
  Footnote: 1 cha. samuṭṭhānaṁ 2 chaṂa. na vuttanti
-------------------------------------------------
[page 408]
  Taṁsamuṭṭhānānanti tassattho:- cittajarūpaṁ ajanayamānāpi te hetū hetusampayuttakā
  dhammā sahajātādipaccayavasena samuṭṭhānā 1- etesanti taṁsamuṭṭhānāni. Tesaṁ
  taṁsamuṭṭhānānaṁ pavatte cittajānaṁ paṭisandhiyañca kaṭattārūpānaṁ 2- hetū hetupaccayena
  paccayoti. Iminā upāyena aññesupi taṁsamuṭṭhānānanti āgataṭṭhānesu attho
  veditabbo.
      Kasmā panāyaṁ hetu paṭisandhiyameva kaṭattārūpānaṁ hetupaccayo hoti, na
  pavatteti? paṭisandhiyaṁ kammajarūpānaṁ cittapaṭibaddhavuttitāya. Paṭisandhiyañhi
  kammajarūpānaṁ cittapaṭibaddhā pavatti, cittavasena uppajjanti ceva tiṭṭhanti ca.
  Tasmiñhi khaṇe cittaṁ cittajarūpaṁ janetuṁ na sakkoti, tānipi vinā cittena
  uppajjituṁ vā ṭhātuṁ vā na sakkonti. Tenevāha "viññāṇapaccayā nāmarūpaṁ,
  tasmiṁ patiṭṭhite viññāṇe nāmarūpassa avakkanti hotī"ti. 3- Pavattiyaṁ pana tesaṁ
  citte vijjamānepi kammapaṭibaddhāva pavatti, na cittapaṭibaddhā. Avijjamāne
  cāpi citte nirodhasamāpannānaṁ uppajjantiyeva.
      Kasmā pana paṭisandhikkhaṇe cittaṁ cittajarūpaṁ janetuṁ na sakkotīti? kamma-
  vegakkhittatāya ceva appatiṭṭhitavatthutāya ca dubbalattā. Tañhi tadā kammavegakkhittaṁ
  apurejātavatthukattā ca appatiṭṭhitavatthukanti dubbalaṁ hoti. Tasmā papāte
  patitamatto puriso kiñci sippaṁ kātuṁ viya rūpaṁ janetuṁ na sakkoti, kammajarūpameva
  panassa cittasamuṭṭhānarūpaṭṭhāne tiṭṭhati. Tañca kammajarūpasseva bījaṭṭhāne
  tiṭṭhati. Kammaṁ panassa khettasadisaṁ, kilesā āpasadisā. Tasmā santepi khette
  āpe ca paṭhamuppattiyaṁ bījānubhāvena rukkhuppatti viya paṭisandhikkhaṇe cittānubhāvena
  rūpakāyassa uppatti. Bīje pana vigatepi paṭhavīāpānubhāveneva 4- rukkhassa uparūpari
  pavatti viya vinā cittena kammatova kaṭattārūpānaṁ pavatti hotīti veditabbā.
  Vuttampi cetaṁ "kammaṁ khettaṁ, viññāṇaṁ bījaṁ, taṇhā sineho"ti. 5-

  *  *  *  *  *  *
  Footnote: 1 chaṂa. samuṭṭhānaṁ 2 chaṂa. kaṭattārūpānampi 3 saṁṇi. 16/39/14
  4 chaṂa. eva-saddo na dissati 5 aṅṭika. 20/77/215
-------------------------------------------------
[page 409]
      Ayañca panattho okāsavaseneva gahetabbo. Tayo hi okāsā nāmokāso
  rūpokāso nāmarūpokāsoti. Tattha arūpabhavo nāmokāso nāMa. Tatra hi
  hadayavatthumattampi rūpapaccayaṁ vinā arūpadhammāva uppajjanti. Asaññabhavo rūpokāso
  nāMa. Tatra hi paṭisandhicittamattampi arūpapaccayaṁ vinā rūpadhammāva uppajjanti.
  Pañcavokārabhavo nāmarūpokāso nāMa. Tatra hi vatthurūpamattampi vinā paṭisandhiyaṁ
  arūpadhammā paṭisandhicittañca vinā kammajāpi rūpadhammā na uppajjanti.
  Yuganaddhāva 1- rūpārūpānaṁ uppatti. Yathā hi sassāmike sarājake gehe
  sadvārapālake rājāṇattiṁ vinā paṭhamappaveso nāma natthi, aparabhāge pana
  vināpi āṇattiṁ purimāṇattiānubhāveneva hoti, evameva pañcavokāre
  paṭisandhiviññāṇassa 2- sahajātādipaccayataṁ vinā rūpassa paṭisandhivasena paṭhamuppatti
  nāma natthi. Aparabhāge pana vināpi paṭisandhiviññāṇassa sahajātādipaccayānubhāvaṁ
  purimānubhāvavasena laddhappavesassa kammato pavatti hoti. Asaññabhavo pana
  yasmā arūpokāso na hoti, tasmā tattha vināva arūpapaccayā asaññokāsattā 3-
  rūpaṁ pavattati assāmike suññagehe attano gehe ca purisassa paveso viya.
  Arūpabhavopi yasmā rūpokāso na hoti, tasmā tattha vināva rūpapaccayā
  asaññokāsattā arūpadhammā pavattanti. Pañcavokārabhavo pana rūpārūpokāsoti
  natthettha arūpapaccayaṁ vinā paṭisandhikkhaṇe rūpānaṁ uppattīti. Iti ayaṁ hetu
  paṭisandhiyameva kaṭattārūpānaṁ paccayo hoti, na pavatteti.
      Nanu ca 4- "hetū sahajātānaṁ hetupaccayena paccayo"ti vutte sabbopi
  ayaṁ attho gahito hoti, atha kasmā "hetusampayuttakānaṁ dhammānaṁ taṁsamuṭṭhānānañca
  rūpānan"ti idaṁ gahitanti? pavattiyaṁ kaṭattārūpādīnaṁ paccayabhāvassa paṭibāhanato.
  Evañhi sati yāni pavattiyaṁ hetunā saha ekakkhaṇe kaṭattārūpāni ceva

  *  *  *  *  *  *
  Footnote: 1 Sī.,Ma. yuganandhāva 2 chaṂa. paṭisandhiviññāṇarājassa
  3 Sī. aññokāsattā 4 chaṂa. ayaṁ saddo na dissati
-------------------------------------------------
[page 410]
  Utuāhārasamuṭṭhānāni ca jāyanti, tesampi hetu hetupaccayoti āpajjeyya, na
  ca so tesaṁ paccayo. Tasmā tesaṁ paccayabhāvassa paṭibāhanatthametaṁ gahitanti
  veditabbaṁ.
      Idāni "nānappakārabhedato paccayuppannato"ti imesaṁ padānaṁ vasenettha viññātabbo
  vinicchayo. Tesu nānappakārabhedatoti ayañhi hetu nāmajātito kusalākusala-
  vipākakiriyābhedato catubbidho. Tattha kusalahetu bhummantarato kāmāvacarādibhedena
  catubbidho, akusalahetu kāmāvacarova, vipākahetu kāmāvacarādibhedena catubbidho,
  kiriyāhetu kāmāvacaro rūpāvacaro arūpāvacaroti tividho. Tattha kāmāvacarakusalahetu
  nāmato alobhādivasena tividho. Rūpāvacarādikusalahetūsupi eseva nayo. Akusalahetu
  lobhādivasena tividho. Vipākakiriyāhetū pana alobhādivasena tayo tayo honti.
  Taṁtaṁcittasampayogavasena pana tesaṁ tesaṁ hetūnaṁ nānappakārabhedoyevāti evaṁ
  tāvettha nānappakārabhedato viññātabbo vinicchayo.
      Paccayuppannatoti iminā paccayena ime dhammā uppajjanti, imesaṁ
  nāma dhammānaṁ ayaṁ paccayoti evampi vinicchayo viññātabboti attho. Tattha
  imasmiṁ tāva hetupaccaye kāmāvacarakusalahetu kāmabhavarūpabhavesu attanā sampayutta-
  dhammānañceva cittasamuṭṭhānarūpānañca hetupaccayo hoti, arūpabhave sampayutta-
  dhammānaṁyeva. Rūpāvacarakusalahetu kāmabhavarūpabhavesuyeva sampayuttadhammānañceva
  cittasamuṭṭhānarūpānañca hetupaccayo. Arūpāvacarakusalahetu kāmāvacarakusalahetusadisova.
  Tathā apariyāpannakusalahetu, tathā akusalahetu. Kāmāvacaravipākahetu pana kāmabhavasmiṁyeva
  attanā sampayuttadhammānaṁ paṭisandhiyaṁ kaṭattārūpānaṁ pavatte cittasamuṭṭhānarūpānañca
  hetupaccayo. Rūpāvacaravipākahetu rūpabhave vuttappakārānaññeva hetupaccayo.
  Arūpāvacaravipākahetu arūpabhave sampayuttakānaññeva hetupaccayo. Apariyāpanna-
  vipākahetu kāmabhavarūpabhavesu sampayuttakānañceva cittasamuṭṭhānarūpānañca arūpabhave
-------------------------------------------------
[page 411]
  Arūpadhammānaññeva hetupaccayo. Kiriyāhetūsu pana tebhūmikesupi kusalahetusadisova
  paccayoti evamettha paccayuppannatopi viññātabbo vinicchayoti.
                     Hetupaccayaniddesavaṇṇanā niṭṭhitā.
                           ------------
                      2. Ārammaṇapaccayaniddesavaṇṇanā
      [2] Ārammaṇapaccayaniddese rūpāyatananti rūpasaṅkhātaṁ āyatanaṁ. Sesesupi
  eseva nayo. Cakkhuviññāṇadhātuyāti cakkhuviññāṇasaṅkhātāya dhātuyā. Sesapadesupi
  eseva nayo. Taṁsampayuttakānanti tāya cakkhuviññāṇadhātuyā sampayuttakānaṁ tiṇṇaṁ
  khandhānaṁ, sabbesampi cakkhupasādavatthukānaṁ catunnaṁ khandhānaṁ rūpāyatanaṁ ārammaṇa-
  paccayena paccayoti attho. Ito paresupi eseva nayo. Manodhātuyāti sasampayutta-
  dhammāya tividhāyapi manodhātuyā rūpāyatanādīni pañca ārammaṇapaccayena paccayo,
  no ca kho ekakkhaṇe. Sabbe dhammāti etāni ca rūpāyatanādīni pañca
  avasesā ca sabbepi ñeyyadhammā imā cha dhātuyo ṭhapetvā sesāya sasampayutta-
  dhammāya manoviññāṇadhātuyā ārammaṇapaccayena paccayoti attho. Yaṁ yaṁ dhammaṁ
  ārabbhāti iminā ye ete etāsaṁ sattannaṁ viññāṇadhātūnaṁ ārammaṇadhammā
  vuttā, te tāsaṁ dhātūnaṁ ārammaṇaṁ katvā uppajjanakkhaṇeyeva ārammaṇapaccayā 1-
  hontīti dīpeti. Evaṁ hontāpi ca na ekato honti, yaṁ yaṁ ārabbha ye ye
  uppajjanti, tesaṁ tesaṁ te te visuṁ visuṁ ārammaṇapaccayā 1- hontītipi dīpeti.
  Uppajjantīti idaṁ yathā najjo sandanti, pabbatā tiṭṭhantīti sabbakālasaṅgaha-
  vasena vuccati, 2- evaṁ vuttanti veditabbaṁ. Tena yepi ārabbha ye uppajjiṁsu,
  yepi uppajjissanti, te sabbe ārammaṇapaccayavaseneva 3- uppajjiṁsu ca
  uppajjissanti cāti siddhaṁ hoti. Cittacetasikā dhammāti idaṁ "ye ye dhammā"ti

  *  *  *  *  *  *
  Footnote: 1 chaṂa. ārammaṇapaccayo 2 chaṂa. ayaṁ pāṭho na dissati 3 chaṂa. ārammaṇapaccayeneva
-------------------------------------------------
[page 412]
  Vuttānaṁ sarūpato nidassanaṁ. Te te dhammāti te te ārammaṇadhammā. Tesaṁ
  tesanti tesaṁ tesaṁ cittacetasikadhammānaṁ. Ayaṁ tāvettha pālivaṇṇanā.
      Idaṁ pana ārammaṇaṁ nāma rūpārammaṇaṁ saddagandharasaphoṭṭhabbadhammārammaṇanti
  koṭṭhāsato chabbidhaṁ hoti. Tattha ṭhapetvā paññattiṁ avasesaṁ bhūmito kāmāvacaraṁ
  .pe. Apariyāpannanti catubbidhaṁ hoti. Tattha kāmāvacaraṁ kusalākusalavipāka-
  kiriyārūpabhedato pañcavidhaṁ, rūpāvacaraṁ kusalavipākakiriyato tividhaṁ, tathā arūpāvacaraṁ,
  apariyāpannaṁ kusalavipākanibbānavasena tividhaṁ hoti. Sabbameva vā etaṁ
  kusalākusalavipākakiriyārūpanibbānapaññattibhedato sattavidhaṁ hoti. Tattha kusalaṁ
  bhūmibhedato catubbidhaṁ hoti, akusalaṁ kāmāvacarameva, vipākaṁ catubhūmikaṁ, kiriyaṁ
  tibhūmikaṁ, rūpaṁ ekabhūmikaṁ kāmāvacarameva, nibbānampi ekabhūmikaṁ apariyāpannameva,
  paññatti bhūmivinimuttāti evamettha nānappakārabhedato viññātabbo vinicchayo.
      Evaṁ bhinne panetasmiṁ ārammaṇe kāmāvacarakusalārammaṇaṁ kāmāvacarakusalassa
  rūpāvacarakusalassa akusalassa kāmāvacaravipākassa kāmāvacarakiriyassa rūpāvacarakiriyassa
  cāti imesaṁ channaṁ rāsīnaṁ ārammaṇapaccayo hoti. Rūpāvacarakusalārammaṇaṁ tesu chasu
  rāsīsu kāmāvacaravipākavajjānaṁ pañcannaṁ rāsīnaṁ ārammaṇapaccayo hoti. Arūpāvacara-
  kusalārammaṇaṁ kāmāvacarakusalassa rūpāvacarakusalassa arūpāvacarakusalassa akusalassa
  arūpāvacaravipākassa kāmāvacarakiriyassa rūpāvacarakiriyassa arūpāvacarakiriyassa cāti imesaṁ
  aṭṭhannaṁ rāsīnaṁ ārammaṇapaccayo hoti. Apariyāpannakusalārammaṇaṁ kāmāvacara-
  rūpāvacarato kusalakiriyānameva ārammaṇapaccayo hoti. Akusalārammaṇaṁ kāmāvacarakusalassa
  rūpāvacarakusalassa akusalassa kāmāvacaravipākassa kāmāvacarakiriyassa rūpāvacarakiriyassa
  cāti imesaṁ channaṁ rāsīnaṁ ārammaṇapaccayo hoti.
      Kāmāvacaravipākārammaṇaṁ kāmāvacarakusalassa rūpāvacarakusalassa akusalassa
  kāmāvacaravipākassa kāmāvacarakiriyassa rūpāvacarakiriyassa cāti imesaṁ channaṁ rāsīnaṁ
-------------------------------------------------
[page 413]
  Ārammaṇapaccayo hoti. Rūpāvacaravipākārammaṇaṁ kāmāvacarakusalassa rūpāvacarakusalassa
  akusalassa kāmāvacarakiriyassa rūpāvacarakiriyassa cāti imesaṁ pañcannaṁ rāsīnaṁ
  ārammaṇapaccayo hoti. Arūpāvacaravipākārammaṇampi imesaṁyeva pañcannaṁ rāsīnaṁ
  ārammaṇapaccayo hoti. Apariyāpannavipākārammaṇaṁ kāmāvacararūpāvacarato
  kusalakiriyānaññeva ārammaṇapaccayo hoti.
      Kāmāvacarakiriyārammaṇaṁ kāmāvacarakusalassa rūpāvacarakusalassa akusalassa
  kāmāvacaravipākassa kāmāvacarakiriyassa rūpāvacarakiriyassa cāti imesaṁ channaṁ
  rāsīnaṁ ārammaṇapaccayo hoti. Rūpāvacarakiriyārammaṇaṁ imesu chasu rāsīsu
  kāmāvacaravipākavajjānaṁ pañcannaṁ rāsīnaṁ ārammaṇapaccayo hoti. Arūpāvacara-
  kiriyārammaṇaṁ tesaṁ pañcannaṁ arūpāvacarakiriyassa cāti imesaṁ channaṁ rāsīnaṁ
  ārammaṇapaccayo hoti. Catusamuṭṭhānaṁ rūpakkhandhasaṅkhātaṁ rūpārammaṇaṁ kāmāvacarakusalassa
  rūpāvacarakusalassa akusalassa kāmāvacaravipākassa kāmāvacarakiriyassa rūpāvacarakiriyassa
  cāti imesaṁ channaṁ rāsīnaṁ ārammaṇapaccayo hoti. Nibbānārammaṇaṁ kāmāvacarakusalassa
  rūpāvacarakusalassa apariyāpannato kusalassa vipākassa kāmāvacarakiriyassa rūpāvacarakiriyassa
  cāti imesaṁ channaṁ rāsīnaṁ ārammaṇapaccayo hoti. Rūpāvacarakusalakiriyānaṁ keci
  nicchanti, taṁ yuttito upadhāretabbaṁ. Nānappakārakaṁ pana paññattiārammaṇaṁ
  tebhūmikakusalassa akusalassa rūpārūpāvacaravipākassa tebhūmikakiriyassa cāti imesaṁ navannaṁ
  rāsīnaṁ ārammaṇapaccayo hoti. Tattha yaṁ yaṁ ārammaṇaṁ yesaṁ yesaṁ paccayo, te te taṁtaṁ-
  paccayuppannā nāma hontīti evamettha paccayuppannatopi viññātabbo vinicchayoti.
                   Ārammaṇapaccayaniddesavaṇṇanā niṭṭhitā.
                            -----------
                       3. Adhipatipaccayaniddesavaṇṇanā
      [3] Adhipatipaccayaniddese chandādhipatīti chandasaṅkhāto adhipati. Chandaṁ
  dhuraṁ katvā chandaṁ jeṭṭhakaṁ katvā cittuppattikāle uppannassa
-------------------------------------------------
[page 414]
  Kattukamyatāchandassetaṁ nāmaṁ. Sesesupi eseva nayo. Kasmā pana yathā hetupaccaya-
  niddese "hetū hetusampayuttakānan"ti vuttaṁ, evamidha "adhipatī adhipatisampayutta-
  kānan"ti avatvā "chandādhipati chandasampayuttakānan"tiādinā nayena desanā katāti?
  ekakkhaṇe abhāvato. Purimanayasmiñhi dve tayo hetū ekakkhaṇepi hetupaccayā honti
  mūlaṭṭhena upakārakabhāvassa avijahanato. Adhipati pana jeṭṭhakaṭṭhena upakārako,
  na ca ekakkhaṇe bahū jeṭṭhakā nāma honti. Tasmā ekato uppannānampi
  nesaṁ ekakkhaṇe adhipatipaccayabhāvo natthi. Tassa adhipatipaccayabhāvassa ekakkhaṇe
  abhāvato idha evaṁ desanā katāti.
      Evaṁ sahajātādhipatiṁ dassetvā idāni ārammaṇādhipatiṁ dassetuṁ yaṁ yaṁ
  dhammaṁ garuṁ katvātiādi āraddhaṁ. Tattha yaṁ yaṁ dhammanti yaṁ yaṁ ārammaṇadhammaṁ. Garuṁ
  katvāti garukāracittīkāravasena vā assādavasena vā garuṁ bhāriyaṁ laddhabbaṁ
  avijahitabbaṁ anavaññātaṁ katvā. Te te dhammāti te te garukātabbadhammā.
  Tesaṁ tesanti tesaṁ tesaṁ garukārakadhammānaṁ. Adhipatipaccayenāti ārammaṇādhipati-
  paccayena paccayo hotīti ayaṁ tāvettha pālivaṇṇanā.
      Ayaṁ pana adhipati nāma sahajātārammaṇavasena duvidho. Tattha sahajāto
  chandādivasena catubbidho. Tesu ekeko kāmāvacarādivasena bhūmito catubbidho.
  Tattha kāmāvacaro kusalākusalakiriyāvasena tividho, akusalaṁ patvā panettha vīmaṁsādhipati
  na labbhati. Rūpārūpāvacaro kusalakiriyāvasena duvidho, apariyāpanno kusalavipākavasena
  duvidho. Ārammaṇādhipati pana jātibhedato kusalākusalavipākakiriyārūpanibbānavasena
  chabbidhoti evamettha nānappakārabhedato viññātabbo vinicchayo.
      Evaṁ bhinne panettha sahajātādhipatimhi tāva kāmāvacarakusalakiriyāsaṅkhāto
  adhipati duhetukatihetukesu cittuppādesu chandādīnaṁ aññataraṁ jeṭṭhakaṁ katvā
  uppattikāle attanā sampayuttadhammānañceva cittasamuṭṭhānarūpassa ca adhipatipaccayo
-------------------------------------------------
[page 415]
  Hoti. Rūpāvacarakusalakiriyāsaṅkhātepi eseva nayo. Ayaṁ panettha 1- ekanteneva
  labbhati. Na hi te dhammā sahajātādhipatiṁ vinā uppajjanti. Arūpāvacarakusalakiriyā-
  saṅkhāto pana pañcavokāre rūpāvacarādhipatisadisova, catuvokāre pana sampayutta-
  kānaññeva 2- adhipatipaccayo hoti. Tathā tatthuppanno sabbopi kāmāvacarādhipati.
  Apariyāpanno kusalatopi vipākatopi pañcavokāre ekanteneva sampayuttadhammānañceva
  cittasamuṭṭhānarūpānañca adhipatipaccayo hoti, catuvokāre arūpadhammānaññeva.
  Akusalo kāmabhave micchattaniyatacittesu 3- ekanteneva sampayuttakānañceva
  cittasamuṭṭhānarūpānañca adhipatipaccayo hoti. Aniyato kāmabhavarūpabhavesu attano
  adhipatikāle tesaññeva. Arūpabhave arūpadhammānaññeva adhipatipaccayo hoti. Ayaṁ
  tāva sahajātādhipatimhi nayo.
      Ārammaṇādhipatimhi pana kāmāvacarakusalo ārammaṇādhipati kāmāvacarakusalassa
  lobhasahagatākusalassāti imesaṁ dvinnaṁ rāsīnaṁ ārammaṇādhipatipaccayo hoti.
  Rūpāvacarārūpāvacarepi kusalārammaṇādhipatimhi eseva nayo. Apariyāpannakusalo pana
  ārammaṇādhipati kāmāvacarato ñāṇasampayuttakusalassa ceva ñāṇasampayuttakiriyassa
  ca ārammaṇādhipatipaccayo hoti, akusalo pana ārammaṇādhipati nāma lobhasahagata-
  cittuppādoti 4- vuccati. So lobhasahagatākusalasseva ārammaṇādhipatipaccayo
  hoti. Kāmāvacaro pana vipākārammaṇādhipati lobhasahagatākusalasseva ārammaṇā-
  dhipatipaccayo hoti. Tathā rūpāvacarārūpāvacaravipākārammaṇādhipati. Lokuttaro pana
  vipākārammaṇādhipati kāmāvacarato ñāṇasampayuttakusalakiriyānaññeva ārammaṇādhipati-
  paccayo hoti. Kāmāvacarādibhedato pana tividhopi kiriyārammaṇādhipati lobhasahagatā-
  kusalasseva ārammaṇādhipatipaccayo hoti. Catusamuṭṭhānikarūpasaṅkhāto rūpakkhandho
  ārammaṇādhipati lobhasahagatākusalasseva ārammaṇādhipatipaccayo hoti. Nibbānaṁ

  *  *  *  *  *  *
  Footnote: 1 chaṂa. ayaṁ pana 2 chaṂa. sampayuttadhammānaññeva
  3 Ma. micchattaniyatacittesu dvepaṭighacittesu ca 4 chaṂa. iti-saddo na dissati
-------------------------------------------------
[page 416]
  Kāmāvacarato ñāṇasampayuttakusalassa ñāṇasampayuttakiriyassa lokuttarakusalassa
  lokuttaravipākassa cāti imesaṁ catunnaṁ rāsīnaṁ ārammaṇādhipatipaccayo hotīti
  evamettha paccayuppannatopi viññātabbo vinicchayoti.
                     Adhipatipaccayaniddesavaṇṇanā niṭṭhitā.
                           -------------
                      4. Anantarapaccayaniddesavaṇṇanā
      [4] Anantarapaccayaniddese manodhātuyāti vipākamanodhātuyā. Manoviññāṇa-
  dhātuyāti santīraṇakiccāya ahetukavipākamanoviññāṇadhātuyā. Tato paraṁ pana
  voṭṭhabbanajavanatadārammaṇabhavaṅgakiccā manoviññāṇadhātuyo vattabbā siyuṁ, tā
  avuttāpi iminā nayena veditabbāti nayaṁ dassetvā desanā saṅkhittā. "purimā
  Purimā kusalā dhammā"tiādike ca chaṭṭhe naye tā saṅgahitātipi idha na vuttāti
  veditabbā. Tattha purimā purimāti chasu dvāresupi anantarātītā kusalajavanadhammā
  daṭṭhabbā. Pacchimānaṁ pacchimānanti anantaraṁ uppajjamānānaññeva. Kusalānanti
  sadisakusalānaṁ. Abyākatānanti idaṁ pana kusalānantaraṁ tadārammaṇabhavaṅgaphala-
  samāpattivasena vuttaṁ. Akusalamūlake abyākatānanti tadārammaṇabhavaṅgasaṅkhātānaññeva.
  Abyākatamūlake abyākatānanti āvajjanajavanavasena vā bhavaṅgavasena vā pavattānaṁ
  kiriyāvipākābyākatānaṁ. Kiriyāmanodhātuto paṭṭhāya pana yāva voṭṭhabbanakiccā
  manoviññāṇadhātu, tāva pavattesu vīthicittesupi ayaṁ nayo labbhateva. Kusalānanti
  pañcadvāre voṭṭhabbanānantarānaṁ manodvāre āvajjanānantarānaṁ paṭhamajavanakusalānaṁ.
  Akusalānanti padepi eseva nayo. Yesaṁ yesanti idaṁ sabbesampi
  anantarapaccayadhammānaṁ saṅkhepalakkhaṇanti ayaṁ tāvettha pālivaṇṇanā.
      Ayaṁ pana anantarapaccayo nāma ṭhapetvā nibbānaṁ catubhūmiko arūpadhammarāsiyevāti
  veditabbo. So jātivasena kusalākusalavipākakiriyābhedato 1- catudhā bhijjati.

  *  *  *  *  *  *
  Footnote: 1 chaṂa......vipākakiriyato
-------------------------------------------------
[page 417]
  Tattha kusalo kāmāvacarādibhedato catubbidho hoti, akusalo kāmāvacarova, vipāko
  catubhūmiko, kiriyānantarapaccayo pana tebhūmikoti evamettha nānappakārabhedato
  viññātabbo vinicchayo.
      Evaṁ bhinne panettha kāmāvacarakusalo attanā sadisasseva kāmāvacarakusalassa
  anantarapaccayo hoti. Ñāṇasampayuttakāmāvacarakusalo pana rūpāvacarakusalassa
  arūpāvacarakusalassa lokuttarakusalassa cāti 1- imesaṁ tiṇṇaṁ rāsīnaṁ anantarapaccayo
  hoti. Kāmāvacarakusalo ca kāmāvacaravipākassa, rūpāvacaravipākassa, arūpāvacaravipākassa,
  ñāṇasampayutto lokuttaravipākassāpīti imesaṁ catunnaṁ rāsīnaṁ anantarapaccayo hoti.
  Rūpāvacarakusalo rūpāvacarakusalassa ñāṇasampayuttakāmāvacaravipākassa rūpāvacaravipākassa
  cāti 1- imesaṁ tiṇṇaṁ rāsīnaṁ anantarapaccayo hoti. Arūpāvacarakusalo tesaṁ dvinnaṁ
  vipākānaṁ attano kusalassa vipākassa cāti avisesena catunnaṁ rāsīnaṁ anantarapaccayo
  hoti. Visesena panettha nevasaññānāsaññāyatanakusalo anāgāmiphalasaṅkhātassa
  lokuttaravipākassāpi anantarapaccayo hoti. Lokuttarakusalo lokuttaravipākasseva
  anantarapaccayo hoti. Akusalo avisesena akusalassa ceva kusalākusalavipākassa ca.
  Visesena panettha sukhamajjhattavedanāsampayutto akusalo rūpāvacarārūpāvacara-
  vipākassāpīti imesaṁ catunnaṁ rāsīnaṁ anantarapaccayo hoti.
      Kāmāvacaravipākassa ñāṇasampayutto vā ñāṇavippayutto vā vipāko
  kāmāvacarakiriyāvajjanassa, ñāṇasampayuttavipāko panettha paṭisandhivasena
  uppajjamānassa rūpāvacarārūpāvacaravipākassāpīti imesaṁ catunnaṁ rāsīnaṁ anantarapaccayo
  hoti. Rūpāvacaravipāko sahetukakāmāvacaravipākassa rūpāvacaravipākassa arūpāvacaravipākassa
  kāmāvacarakiriyāvajjanassa cāti 1- imesaṁ catunnaṁ rāsīnaṁ anantarapaccayo hoti.
  Arūpāvacaravipāko tihetukakāmāvacaravipākassa arūpāvacaravipākassa

  *  *  *  *  *  *
  Footnote: 1 chaṂa. ca-saddo na dissati
-------------------------------------------------
[page 418]
  Kāmāvacarakiriyāvajjanassa cāti imesaṁ tiṇṇaṁ rāsīnaṁ anantarapaccayo hoti.
  Lokuttaravipāko tihetukakāmāvacaravipākassa rūpāvacarārūpāvacaralokuttaravipākassa
  cāti imesaṁ catunnaṁ rāsīnaṁ anantarapaccayo hoti.
      Kāmāvacarakiriyā 1- kāmāvacarakusalassa akusalassa catubhūmikavipākassa tebhūmikakiriyassa
  cāti navannaṁ rāsīnaṁ anantarapaccayo hoti. Rūpāvacarakiriyā 2- tihetukakāmāvacara-
  vipākassa rūpāvacaravipākassa rūpāvacarakiriyassa cāti tiṇṇaṁ rāsīnaṁ anantarapaccayo
  hoti. Arūpāvacarakiriyā 3- tihetukakāmāvacaravipākassa rūpāvacarārūpāvacaralokuttara-
  vipākassa arūpāvacarakiriyassa cāti pañcannaṁ rāsīnaṁ anantarapaccayo hoti.
  Evamettha paccayuppannatopi viññātabbo vinicchayoti.
                    Anantarapaccayaniddesavaṇṇanā niṭṭhitā.
                           -------------
                      5. Samanantarapaccayaniddesavaṇṇanā
      [5] Samanantarapaccayaniddesopi imināva samānagatiko. Ime pana dve
  paccayā mahāvitthārā, tasmā sabbacittuppattivasena tesaṁ upaparikkhitvā vitthāro
  gahetabboti.
                    Samanantarapaccayaniddesavaṇṇanā niṭṭhitā.
                            -----------
                      6. Sahajātapaccayaniddesavaṇṇanā.
      [6] Sahajātapaccayaniddese aññamaññanti aññamaññassa. 4- Iminā etesaṁ 5-
  dhammānaṁ ekakkhaṇe paccayabhāvañceva paccayuppannabhāvañca dīpeti. Okkantikkhaṇeti
  pañcavokāre 6- paṭisandhikkhaṇe. Tasmiñhi khaṇe nāmarūpaṁ okkantaṁ viya pakkhandantaṁ

  *  *  *  *  *  *
  Footnote: 1 chaṂa. kāmāvacarakiriyaṁ 2 chaṂa. rūpāvacarakiriyaṁ 3 chaṂa. arūpāvacarakiriyaṁ
  4 chaṂa. añño aññassa 5 Sī.,Ma. imināva tesaṁ 6 chaṂa. pañcavokārabhave
-------------------------------------------------
[page 419]
  Viya paralokato imaṁ lokaṁ āgantvā pavisantaṁ viya uppajjati, tasmā so khaṇo
  "okkantikkhaṇo"ti vuccati. Ettha ca rūpanti hadayavatthumattameva adhippetaṁ. Tañhi
  nāmassa nāmañca tassa aññamaññaṁ sahajātapaccayatthaṁ pharati. Cittacetasīkāti
  pavattiyaṁ cattāro khandhā. Sahajātapaccayenāti ettha cittasamuṭṭhānarūpā
  cittacetasikānaṁ paccayatthaṁ na pharanti, tasmā "aññamaññan"ti na vuttaṁ. Tathā
  upādārūpā bhūtānaṁ. Rūpino dhammā arūpīnaṁ dhammānanti hadayavatthu catunnaṁ
  khandhānaṁ. Kiñci kāleti kismiñci kāle. Sahajātapaccayenāti paṭisandhiṁ sandhāya
  vuttaṁ. Na sahajātapaccayenāti pavattiṁ sandhāya vuttaṁ.
      Ayaṁ pana cattāro khandhā arūpino aññamaññaṁ sahajātapaccayena paccayoti
  evaṁ chahi koṭṭhāsehi ṭhito. Tattha tayo koṭṭhāsā aññamaññavasena vuttā, tayo
  na aññamaññavasena. Tattha paṭhamakoṭṭhāse arūpameva paccayo ceva paccayuppannañca,
  dutiye rūpameva, tatiye nāmarūpaṁ, catutthe paccayo arūpaṁ, paccayuppannaṁ rūpaṁ,
  pañcame paccayopi paccayuppannampi rūpameva, chaṭṭhe paccayo rūpaṁ, paccayuppannaṁ
  arūpanti ayaṁ tāvettha pālivaṇṇanā.
      Ayaṁ pana sahajātapaccayo jātivasena kusalo akusalo vipāko kiriyā 1-
  rūpanti pañcadhā bhijjati. Tattha kusalo bhūmito catubbidho hoti, akusalo ekavidhova,
  vipāko catubbidho, kiriyāsaṅkhāto tividho, rūpaṁ ekavidhaṁ kāmāvacaramevāti evaṁ
  tāvettha nānappakārabhedato viññātabbo vinicchayo.
      Evaṁ bhinne panettha catubhūmikampi kusalaṁ pañcavokārabhave attanā
  sampayuttadhammānañceva cittasamuṭṭhānarūpassa ca sahajātapaccayo hoti, tathā akusalaṁ.
  Yaṁ panettha arūpe uppajjati, taṁ arūpadhammānaṁyeva sahajātapaccayo hoti.
      Kāmāvacararūpāvacaravipākaṁ cittasamuṭṭhānarūpassa ceva sampayuttadhammānañca
  sahajātapaccayo hoti. Yaṁ panettha rūpaṁ na samuṭṭhāpeti, taṁ sampayuttadhammānaññeva.

  *  *  *  *  *  *
  Footnote: 1 chaṂa. kiriyaṁ
-------------------------------------------------
[page 420]
  Yaṁ paṭisandhiyaṁ uppajjati, taṁ kaṭattārūpānañcāpi sahajātapaccayo hoti.
  Arūpāvacaravipākaṁ sampayuttadhammānaññeva. Lokuttaravipākaṁ pañcavokāre sampayutta-
  dhammānañceva cittasamuṭṭhānarūpānañca, catuvokāre arūpānaññeva. Kāmāvacarā-
  rūpāvacarakiriyā pañcavokāre sampayuttadhammānañceva cittasamuṭṭhānarūpānañca sahajāta-
  paccayo hoti, catuvokāre arūpānaññeva. Rūpāvacarakiriyā sampayuttadhammānañceva
  cittasamuṭṭhānarūpānañca ekantena sahajātapaccayo hoti.
      Catusamuṭṭhānikassa rūpassa kammasamuṭṭhānarūpe ekaṁ mahābhūtaṁ tiṇṇaṁ, tīṇi
  ekassa, dve dvinnaṁ mahābhūtānaṁ, mahābhūtā upādārūpassa sahajātapaccayena paccayo
  hoti. 1- Kāmāvacararūpāvacarapaṭisandhikkhaṇe vatthurūpaṁ vipākakkhandhānaṁ sahajātapaccayena
  paccayo. Utucittāhārasamuṭṭhānesu pana mahābhūtāni aññamaññañceva upādārūpassa
  ca sahajātapaccayena paccayoti evamettha paccayuppannatopi viññātabbo vinicchayoti.
                    Sahajātapaccayaniddesavaṇṇanā niṭṭhitā.
                          --------------
                      7. Aññamaññapaccayaniddesavaṇṇanā
      [7] Aññamaññapaccayaniddese sahajātapaccayaniddesassa purimānaṁ tiṇṇaṁ
  koṭṭhāsānaṁ vasena pāli āgatā, tassā tattha vuttasadisāva vaṇṇanāti puna na
  gahitā. Ayampi ca aññamaññapaccayo jātivasena kusalo akusalo vipāko kiriyā
  rūpanti pañcadhā bhinno. Tattha kusalo bhūmito catubbidho. Sabbaṁ purimasadisamevāti
  evamettha nānappakārabhedato viññātabbo vinicchayo.
      Evaṁ bhinne panettha sabbampi catubhūmikaṁ kusalaṁ attanā sampayuttadhammānaṁ
  aññamaññapaccayena paccayo hoti. 1- Tathā akusalaṁ. Vipāke pana kāmāvacara-
  rūpāvacaravipākaṁ paṭisandhiyaṁ vatthurūpassa, pavatte sampayuttadhammānaññeva.

  *  *  *  *  *  *
  Footnote: 1 chaṂa. ayaṁ pāṭho na dissati
-------------------------------------------------
[page 421]
  Arūpāvacaralokuttaravipākaṁ attanā sampayuttadhammānaññeva aññamaññapaccayena paccayo.
  Sabbampi kiriyaṁ sampayuttadhammānaññeva aññamaññapaccayena paccayo. Catusamuṭṭhānika-
  rūpassa kammasamuṭṭhāne ekaṁ mahābhūtaṁ tiṇṇaṁ, tīṇi ekassa, dve dvinnaṁ
  mahābhūtānaṁ aññamaññapaccayena paccayo. Kāmāvacararūpāvacarapaṭisandhiyaṁ vatthurūpaṁ
  vipākakkhandhānaṁ aññamaññapaccayena paccayo. Utucittāhārasamuṭṭhānesu mahābhūtāneva
  mahābhūtānaṁ aññamaññapaccayena paccayoti evamettha paccayuppannatopi viññātabbo
  vinicchayoti.
                    Aññamaññapaccayaniddesavaṇṇanā niṭṭhitā.
                            -----------
                       8. Nissayapaccayaniddesavaṇṇanā
      [8] Nissayapaccayaniddese sahajātapaccayaniddesassa purimānaṁ pañcannaṁ
  koṭṭhāsānaṁ vasena sahajātanissayanayaṁ dassetvā puna chaṭṭhena koṭṭhāsena
  purejātanissayanayaṁ dassetuṁ cakkhāyatanaṁ cakkhuviññāṇadhātuyātiādi āraddhaṁ. Tattha
  yaṁ rūpaṁ nissāyāti vatthurūpaṁ sandhāya vuttaṁ. Tañhi nissāya tividhā manodhātu,
  ṭhapetvā arūpavipākaṁ dvāsattatividhā manoviññāṇadhātūti imāni pañcasattati cittāni
  pavattantīti ayaṁ tāvettha pālivaṇṇanā. Ayampi nissayapaccayo jātivasena kusalādi-
  bhedato pañcadhāva bhijjati. Tattha kusalo bhūmito catubbidho, akusalo ekavidhova,
  vipāko catubbidho, kiriyāsaṅkhāto tividho, rūpaṁ ekavidhamevāti evamettha
  nānappakārabhedato viññātabbo vinicchayo.
      Evaṁ bhinne panettha catubhūmikampi kusalaṁ pañcavokāre sampayuttakkhandhānañceva
  cittasamuṭṭhānarūpassa ca nissayapaccayena paccayo hoti. Tathā akusalaṁ. Yaṁ panettha
  arūpe uppajjati, taṁ arūpadhammānaññeva nissayapaccayo hoti.
-------------------------------------------------
[page 422]
  Kāmāvacararūpāvacaravipākaṁ pavatte sampayuttadhammānañceva cittasamuṭṭhānarūpassa ca,
  paṭisandhiyaṁ kaṭattārūpassāpi nissayapaccayo hoti. Arūpāvacaravipākaṁ sampayutta-
  dhammānaññeva. 1- Lokuttaravipākaṁ pañcavokāre sampayuttadhammānañceva cittasamuṭṭhāna-
  rūpassa ca, catuvokāre arūpānaññeva 2- nissayapaccayo hoti. Kāmāvacarārūpāvacarakiriyā
  pañcavokāre sampayuttakānañceva cittasamuṭṭhānarūpassa ca nissayapaccayo hoti,
  catuvokāre arūpānaññeva. Rūpāvacarakiriyā pañcavokāre 3- sampayuttakānañceva
  cittasamuṭṭhānarūpassa ca ekantena nissayapaccayo hoti.
      Catusamuṭṭhānikarūpassa ca kammasamuṭṭhānarūpe ekaṁ mahābhūtaṁ tiṇṇaṁ, tīṇi ekassa,
  dve dvinnaṁ mahābhūtānaṁ, mahābhūtā upādārūpānaṁ, vatthurūpaṁ pañcavokārabhave
  catubhūmikakusalassa, akusalassa, ṭhapetvā arūpavipākañceva dve pañcaviññāṇāni
  ca sesatebhūmikavipākassa, tebhūmikakiriyassāti imesaṁ catunnaṁ dhammarāsīnaṁ nissaya-
  paccayo hoti. Cakkhvāyatanādīni pañca sasampayuttānaṁ cakkhuviññāṇādīnaṁ nissayapaccayā
  honti. 4- Utucittāhārasamuṭṭhānesu pana mahābhūtā mahābhūtānañceva upādārūpassa
  ca nissayapaccayena paccayoti evamettha paccayuppannatopi viññātabbo
  vinicchayoti.
                     Nissayapaccayaniddesavaṇṇanā niṭṭhitā.
                            ----------
                      9. Upanissayapaccayaniddesavaṇṇanā
      [9] Upanissayapaccayaniddese purimā purimāti anantarūpanissaye
  samanantarātītā labbhanti, ārammaṇūpanissayapakatūpanissayesu nānāvīthivasena purimataRā.
  Te tayopi rāsayo kusalapadena 5- kusalapade labbhanti, kusalena pana akusale

  *  *  *  *  *  *
  Footnote: 1 chaṂa. sampayuttakkhandhānaṁyeva hoti 2 chaṂa. arūpasseva
  3 chaṂa. ayaṁ pāṭho na dissati 4 chaṂa. nissayapaccayo hoti 5 chaṂa. kusalavasena
-------------------------------------------------
[page 423]
  Samanantarātītā na labbhanti. Teneva vuttaṁ "akusalānaṁ dhammānaṁ kesañci
  upanissayapaccayena paccayo"ti. Idampi hi "kusalo dhammo akusalassa dhammassa
  upanissayapaccayena paccayo. Ārammaṇūpanissayo pakatūpanissayo. Ārammaṇūpanissayo:-
  dānaṁ datvā sīlaṁ samādiyitvā uposathakammaṁ katvā taṁ garuṁ katvā assādeti
  abhinandati, taṁ garuṁ katvā rāgo uppajjati, diṭṭhi uppajjati, pubbe suciṇṇāni
  garuṁ katvā assādeti abhinandati, taṁ garuṁ katvā rāgo uppajjati diṭṭhi uppajjati.
  Jhānā vuṭṭhahitvā jhānaṁ garuṁ katvā assādeti abhinandati, taṁ garuṁ katvā rāgo
  uppajjati, diṭṭhi uppajjati. Pakatūpanissayo:- saddhaṁ upanissāya manaṁ jappeti,
  diṭṭhiṁ gaṇhāti. Sīlaṁ sutaṁ cāgaṁ paññaṁ upanissāya mānaṁ jappeti, diṭṭhiṁ gaṇhāti.
  Saddhā sīlaṁ sutaṁ cāgo paññā rāgassa dosassa mohassa mānassa diṭṭhiyā
   patthanāya upanissayapaccayena paccayo"ti imaṁ nayaṁ sandhāya vuttaṁ. Kusalena abyākate
  tayopi labbhanti. Tathā akusalena akusale.
      Akusalena pana kusale samanantarātītā na labbhanti. Teneva 1- vuttaṁ
  "kusalānaṁ dhammānaṁ kesañci upanissayapaccayena paccayo"ti. Idampi hi "akusalo
  dhammo kusalassa dhammassa upanissayapaccayena paccayo. Pakatūpanissayo:- rāgaṁ
  upanissāya dānaṁ deti, sīlaṁ samādiyati, uposathakammaṁ karoti, jhānaṁ uppādeti,
  vipassanaṁ uppādeti, maggaṁ uppādeti, abhiññaṁ uppādeti, samāpattiṁ
  uppādeti. Dosaṁ mohaṁ mānaṁ diṭṭhiṁ patthanaṁ upanissāya dānaṁ deti .pe. Samāpattiṁ
  uppādeti. Rāgo doso moho māno diṭṭhi patthanā saddhāya sīlassa sutassa
  cāgassa paññāya upanissayapaccayena paccayo. Pāṇaṁ hantvā tassa paṭighātatthāya
  dānaṁ detī"tiādinā nayena pañhāvāre āgataṁ pakatūpanissayameva sandhāya vuttaṁ.
  Akusalaṁ pana kusalassa ārammaṇūpanissayo na hoti. Kasmā? taṁ garuṁ katvā tassa
  Appavattanatoti yathā anantarūpanissayo, evaṁ ārammaṇūpanissayopettha na labbhatīti

  *  *  *  *  *  *
  Footnote: 1 chaṂa. tena
-------------------------------------------------
[page 424]
  Veditabbo. Akusalena abyākatapade ārammaṇūpanissayova na labbhati. Na hi
  abyākatā dhammā akusalaṁ garuṁ karonti. Yasmā pana anantaratā labbhati, tasmā
  ettha "kesañcī"ti na vuttaṁ. Abyākatena pana abyākate kusale akusaleti tīsu
  nayesu tayopi upanissayā labbhanteva. Puggalopi senāsanampīti idaṁ dvayaṁ
  pakatūpanissayavasena vuttaṁ. Idañhi dvayaṁ kusalākusalappavattiyā balavapaccayo hoti.
  Paccayabhāvo cassa panettha pariyāyavasena veditabboti ayaṁ tāvettha pālivaṇṇanā.
      Ayaṁ pana upanissayapaccayo nāma saddhiṁ ekaccāya paññattiyā sabbepi
  catubhūmikadhammā. Vibhāgato pana ārammaṇūpanissayādivasena tividho hoti. Tattha
  ārammaṇūpanissayo ārammaṇādhipatinā ninnānākaraṇoti heṭṭhā vuttanayeneva
  nānappakārabhedato gahetabbo. Anantarūpanissayo anantarapaccayena ninnānākaraṇo,
  sopi heṭṭhā vuttanayeneva nānappakārabhedato gahetabbo. 1- Paccayuppannatopi
  nesaṁ tattha vuttanayeneva vinicchayo veditabbo. Pakatūpanissayo pana jātivasena
  kusalākusalavipākakiriyāparūpabhedato pañcavidho hoti, kusalādīnaṁ pana bhūmibhedato
  anekavidhoti evaṁ tāvettha nānappakārabhedato viññātabbo vinicchayo.
      Evaṁ bhinne panettha tebhūmikakusalo catubhūmikassāpi kusalassa akusalassa
  vipākassa kiriyassāti catunnaṁ rāsīnaṁ pakatūpanissayo hoti. Lokuttaro akusalasseva
  na hoti. "amhākaṁ Ācariyena lokuttaradhammo nibbattito"ti iminā pana nayena
  aññesaṁ akusalassāpi hoti. Yassa vā uppajjissati, tassāpi anuttaresu
  vimokkhesu pihaṁ upaṭṭhāpayatoti 2- iminā nayena hotiyeva. Akusalo sabbesampi
  catubhūmikānaṁ khandhānaṁ pakatūpanissayo hoti, tathā tebhūmikavipāko. Lokuttaravipāke
  heṭṭhimāni tīṇi phalāni akusalasseva na honti, upariṭṭhimaṁ kusalassāpi.
  Purimanayena pana aññesaṁ vā yassa vā uppajjissati, tassa santāne sabbopi

  *  *  *  *  *  *
  Footnote: 1 chaṂa. veditabbo 2 chaṂa. upaṭṭhāpayato
-------------------------------------------------
[page 425]
  Lokuttaravipāko sabbesaṁ kusalādīnaṁ arūpakkhandhānaṁ pakatūpanissayo hoti.
  Kiriyāsaṅkhātopi pakatūpanissayo catubhūmikānaṁ akusalādikhandhānaṁ hotiyeva, tathā
  rūpasaṅkhāto. Sayaṁ pana rūpaṁ imasmiṁ paṭṭhānamahāpakaraṇe āgatanayena upanissaya-
  paccayaṁ na labhati, suttantikapariyāyena pana labhatīti vattuṁ vaṭṭati. Evamettha
  paccayuppannatopi viññātabbo vinicchayoti.
                   Upanissayapaccayaniddesavaṇṇanā niṭṭhitā.
                           -----------
                   10. Purejātapaccayaniddesavaṇṇanā
      [10] Purejātapaccayaniddese purejātapaccayena paccayoti ettha purejātaṁ
  nāma yassa paccayo hoti, tato purimataraṁ jātaṁ jātikkhaṇaṁ atikkamitvā
  ṭhitikkhaṇappattaṁ. Cakkhāyatanantiādi vatthupurejātavasena vuttaṁ. Rūpāyatanantiādi
  ārammaṇapurejātavasena. Kañci kālaṁ 1- purejātapaccayenāti pavattiṁ sandhāya
  vuttaṁ. Kañci kālaṁ na purejātapaccayenāti paṭisandhiṁ sandhāya vuttaṁ. Evaṁ sabbathāpi
  pañcadvāre vatthārammaṇavasena, manodvāre vatthuvasenevāyaṁ pāli āgatā,
  pañhāvāre pana "ārammaṇapurejātaṁ:- sekkhā vā puthujjanā vā cakkhuṁ
  aniccato dukkhato anattato vipassantī"ti āgatattā manodvārepi ārammaṇapurejātaṁ
  labbhateva. Idha pana sāvasesavasena desanā katāti ayaṁ tāvettha pālivaṇṇanā.
      Ayaṁ pana purejātapaccayo suddharūpameva hoti, tañca kho uppādakkhaṇaṁ
  atikkamitvā ṭhitippattaṁ aṭṭhārasavidhaṁ rūparūpameva. Taṁ sabbampi vatthupurejātaṁ
  ārammaṇapurejātanti dvidhā ṭhitaṁ. Tattha cakkhvāyatanaṁ .pe. Kāyāyatanaṁ vatthurūpanti
  idaṁ vatthupurejātaṁ nāMa. Sesaṁ imāya pāliyā āgatañca anāgatañca vaṇṇo
  saddo gandho raso catasso dhātuyo tīṇi indriyāni kabaḷiṅkāro āhāroti

  *  *  *  *  *  *
  Footnote: 1 chaṂa. kiñcikāle
-------------------------------------------------
[page 426]
  Dvādasavidhaṁ rūpaṁ ārammaṇapurejātaṁ 1- nāmāti evamettha nānappakārabhedato
  viññātabbo vinicchayo.
      Evaṁ bhinne panettha cakkhvāyatanaṁ dvinnaṁ cakkhuviññāṇānaṁ purejātapaccayena
  paccayo, tathā itarāni cattāri sotaviññāṇādīnaṁ. Vatthurūpaṁ pana ṭhapetvā
  dvipañcaviññāṇāni cattāro ca arūpavipāke sesānaṁ sabbesampi catubhūmikānaṁ
  kusalākusalābyākatānaṁ cittacetasikānaṁ purejātapaccayo hoti. Rūpādīni pana pañca
  ārammaṇāni dvipañcaviññāṇānañceva manodhātūnañca ekanteneva purejātapaccayo
  hoti. 2- Aṭṭhārasavidhampi panetaṁ rūparūpaṁ kāmāvacarakusalassa rūpāvacarato abhiññākusalassa
  akusalassa tadārammaṇabhāvino kāmāvacaravipākassa kāmāvacarakiriyassa rūpāvacarato
  abhiññākiriyassāti imesaṁ channaṁ rāsīnaṁ purejātapaccayo hotīti evamettha
  paccayuppannatopi viññātabbo vinicchayoti.
                    Purejātapaccayaniddesavaṇṇanā niṭṭhitā.
                            -----------
                     11. Pacchājātapaccayaniddesavaṇṇanā
      [11] Pacchājātapaccayaniddese pacchājātāti yassa kāyassa paccayā
  honti, tasmiṁ uppajjitvā ṭhite jātā. Purejātassāti tesaṁ uppādato
  paṭhamataraṁ jātassa jātikkhaṇaṁ atikkamitvā ṭhitippattassa. Imassa kāyassāti
  imassa catusamuṭṭhānikatisamuṭṭhānikabhūtūpādārūpasaṅkhātassa kāyassa. Ettha ca
  tisamuṭṭhānikakāyoti āhārasamuṭṭhānassa abhāvato brahmapārisajjādīnaṁ kāyo
  veditabbo. Ayamettha pālivaṇṇanā. Ayaṁ pana pacchājātapaccayo nāma saṅkhepato
  ṭhapetvā arūpavipāke avasesā catubhūmikā arūpakkhandhā. So jātivasena
  kusalākusalavipākakiriyābhedena catudhā bhijjatīti evamettha nānappakārabhedato
  viññātabbo vinicchayo.

  *  *  *  *  *  *
  Footnote: 1 chaṂa. ārammaṇapurejātapaccayo 2 chaṂa. purejātapaccayā honti
-------------------------------------------------
[page 427]
      Evaṁ bhinne panettha pañcavokārabhave uppannaṁ catubhūmikakusalañca akusalañca
  uppādakkhaṇaṁ atikkamitvā ṭhitippattassa catusamuṭṭhānikatisamuṭṭhānikarūpakāyassa
  pacchājātapaccayo hoti. Vipākepi ṭhapetvā paṭisandhivipākaṁ avaseso kāmāvacara-
  rūpāvacaravipāko tasseva ekantena pacchājātapaccayo hoti. Lokuttaropi pañcavokāre
  uppannavipāko tasseva pacchājātapaccayo hoti. Tebhūmikakiriyāpi pañcavokāre
  uppannāva vuttappakārassa kāyassa pacchājātapaccayo hoti. Evamettha
  paccayuppannatopi viññātabbo vinicchayoti.
                   Pacchājātapaccayaniddesavaṇṇanā niṭṭhitā.
                            -----------
                     12. Āsevanapaccayaniddesavaṇṇanā
      [12] Āsevanapaccayaniddese purimā purimāti sabbanayesu samanantarātītāva
  daṭṭhabbā. Kasmā panettha anantarapaccaye viya "purimā purimā kusalā dhammā
  pacchimānaṁ pacchimānaṁ abyākatānaṁ dhammānan"tiādinā nayena bhinnajātikehi
  saddhiṁ niddeso na katoti? attano gatiṁ gāhāpetuṁ asamatthatāya. Bhinnajātikā
  hi bhinnajātikānaṁ arūpadhammānaṁ āsevanaguṇena paguṇabalavabhāvaṁ sādhayamānā
  attano kusalādibhāvasaṅkhātaṁ gatiṁ gāhāpetuṁ na sakkonti. Tasmā tehi saddhiṁ
  niddesaṁ akatvā ye yesaṁ vāsanāsaṅkhātena āsevanena paguṇataraṁ balavatarabhāva-
  visiṭṭhaṁ attano kusalādibhāvasaṅkhātaṁ gatiṁ gāhāpetuṁ sakkonti, tesaṁ tehi
  samānajātikeheva saddhiṁ niddeso katoti veditabbo. Atha vipākābyākataṁ kasmā
  na gahitanti? āsevanābhāvena. Vipākañhi kammavasena vipākabhāvappattaṁ
  kammapariṇāmitaṁ hutvā vattati nirussāhaṁ dubbalaṁ 1- taṁ āsevanaguṇena attano
  sabhāvaṁ gāhāpetvā paribhāvetvā neva aññaṁ vipākaṁ uppādetuṁ sakkoti, na
  purimavipākānubhāvaṁ gahetvā uppajjitunti. Kammavegakkhittaṁ pana patitaṁ viya hutvā

  *  *  *  *  *  *
  Footnote: 1 Ma. dubbalanti, cha. dubbalanti taṁ
-------------------------------------------------
[page 428]
  Uppajjatīti sabbathāpi vipāke āsevanaṁ natthīti āsevanābhāvena vipākaṁ na gahitaṁ.
  Kusalākusalakiriyānantaraṁ uppajjamānampi cetaṁ kammapaṭibaddhavuttitāya āsevanaguṇaṁ
  na gaṇhātīti kusalādayopissa āsevanapaccayā na honti. Apica nānā-
  jātikattāpete na hontiyeva. Bhūmito pana ārammaṇato vā nānājātikatā 1- nāma
  natthi. Tasmā kāmāvacarakusalakiriyāmahaggatakusalakiriyānampi saṅkhārārammaṇañca
  anulomakusalaṁ nibbānārammaṇassa gotrabhūkusalassa āsevanapaccayo hotiyevāti
  ayaṁ tāvettha pālivaṇṇanā. Ayaṁ pana āsevanapaccayo jātito tāva kusalo
  akusalo kiriyābyākatoti tidhā ṭhito. Tattha kusalo bhūmito kāmāvacaro rūpāvacaro
  arūpāvacaroti tividho hoti, akusalo kāmāvacarova, kiriyābyākato kāmāvacaro
  rūpāvacaro arūpāvacaroti tividhova, lokuttaro āsevanapaccayo nāma natthīti
  evamettha nānappakārabhedato viññātabbo vinicchayo.
      Evaṁ bhinne panettha kāmāvacarakusalaṁ attano anantarassa kāmāvacarakusalasseva.
  Yaṁ panettha ñāṇasampayuttaṁ, taṁ attanā sadisavedanassa rūpāvacarakusalassa arūpāvacara-
  kusalassa lokuttarakusalassāti imesaṁ rāsīnaṁ āsevanapaccayo hoti. Rūpāvacarakusalaṁ
  pana rūpāvacarakusalasseva. Arūpāvacarakusalaṁ arūpāvacarakusalasseva. Akusalaṁ pana
  akusalasseva āsevanapaccayo hoti. Kiriyato pana kāmāvacarakiriyāsaṅkhāto tāva
  kāmāvacarakiriyasseva. Yo panettha ñāṇasampayutto, so attanā sadisavedanassa
  rūpāvacarakiriyassa arūpāvacarakiriyassāti imesaṁ rāsīnaṁ āsevanapaccayo hoti.
  Rūpāvacarakiriyāsaṅkhāto pana rūpāvacarakiriyasseva, arūpāvacarakiriyāsaṅkhāto arūpāvacara-
  kiriyasseva āsevanapaccayo hoti. Vipāko pana ekadhammassāpi ekadhammopi vā
  koci vipākassa āsevanapaccayo natthīti evamettha paccayuppannatopi viññātabbo
  vinicchayoti.
                    Āsevanapaccayaniddesavaṇṇanā niṭṭhitā.
                           ------------

  *  *  *  *  *  *
  Footnote: 1 chaṂa. nānājātikattaṁ
-------------------------------------------------
[page 429]
                       13. Kammapaccayaniddesavaṇṇanā
      [13] Kammapaccayaniddese kammanti cetanākammameva. Kaṭattā ca rūpānanti
  kammassa kaṭattā uppannarūpānaṁ. Kammapaccayenāti anekānampi kappakoṭīnaṁ
  matthake attano phalaṁ uppādetuṁ samatthena nānākkhaṇikakammapaccayenāti attho.
  Kusalākusalañhi kammaṁ attano pavattikkhaṇe phalaṁ na deti. Yadi phalaṁ 1- dadeyya,
  yaṁ manusso devalokūpagaṁ kusalakammaṁ karoti, tassānubhāvena etasmiṁyeva khaṇe
  devo bhaveyya. Yasmiṁ pana khaṇe taṁ kataṁ, tato aññasmiṁ khaṇe avijjamānampi
  kevalaṁ kaṭattāyeva diṭṭheva dhamme upapajje vā apare vā pariyāye avasesa-
  paccayasamāyoge sati phalaṁ uppādeti niruddhāpi purimasippādikiriyā viya kālantare
  pacchimasippādikiriyaṁ. 2- Tasmā nānākkhaṇikakammapaccayoti vuccati. Cetanā-
  sampayuttakānaṁ dhammānanti yā kāci cetanā attanā sampayuttakānaṁ dhammānaṁ.
  Taṁsamuṭṭhānānanti iminā paṭisandhikkhaṇe kaṭattārūpampi gaṇhāti. Kammapaccayenāti
  idaṁ sahajātacetanaṁ sandhāya vuttaṁ. Kusalādīsu hi yā kāci cetanā 3- sesadhammānaṁ
  cittapayogasaṅkhātena kiriyābhāvena upakārikā hoti. Tasmā sahajātakammapaccayoti
  vuccati. Ayaṁ tāvettha pālivaṇṇanā.
      Ayaṁ pana kammapaccayo atthato catubhūmikacetanāmattameva. Sā 4- hi jātibhedato
  kusalā akusalā vipākā 5- kiriyāti catudhā bhijjati. Tattha kusalā 6- bhūmito
  kāmāvacarādivasena catudhā bhijjati. Akusalā ekavidhāva. 7- Vipākā 8- catudhā, kiriyā
  tidhāti evamettha nānappakārabhedato viññātabbo vinicchayo.
      Evaṁ bhinne panettha sahajātā kāmāvacarakusalacetanā pañcavokāre attanā
  sampayuttadhammānañceva cittasamuṭṭhānarūpassa ca, catuvokāre attanā 9-
  sampayuttakkhandhānaññeva sahajātakammapaccayena paccayo hoti. Uppajjitvā niruddhā pana

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. pacchimasippādikiriyāya 3 chaṂa. sahajātacetanā
  4 chaṂa. so 5 chaṂa. kusalo akusalo vipāko 6 chaṂa. kusalo
  7 chaṂa. akusalo ekadhāva 8 chaṂa. vipāko 9 chaṂa. ayaṁ pāṭho na dissati
-------------------------------------------------
[page 430]
  Attano vipākānaṁ khandhānaṁ kaṭattā ca rūpānaṁ nānākkhaṇikakammapaccayena
  paccayo hoti. Sā ca kho pañcavokāreyeva, na aññattha. Sahajātā rūpāvacara-
  kusalacetanā attanā sampayuttadhammānañceva cittasamuṭṭhānarūpānañca ekanteneva
  sahajātakammapaccayena paccayo hoti. Uppajjitvā niruddhā pana attano
  vipākānañceva kaṭattārūpānañca nānākkhaṇikakammapaccayena paccayo. Arūpāvacarā
  pana lokuttarā ca sahajātā kusalacetanā pañcavokāre attanā sampayutta-
  dhammānañceva cittasamuṭṭhānarūpānañca, catuvokāre attanā sampayuttakkhandhānaññeva
  sahajātakammapaccayena paccayo. Uppajjitvā niruddhā panesā duvidhāpi attano
  attano vipākakkhandhānaññeva nānākkhaṇikakammapaccayena paccayo. Sahajātā
  akusalacetanā pañcavokāre attanā sampayuttakkhandhānañceva cittasamuṭṭhānarūpānañca,
  catuvokāre arūpakkhandhānaññeva sahajātakammapaccayena paccayo. Uppajjitvā
  niruddhā pana vipākakkhandhānañceva kaṭattārūpānañca nānākkhaṇikakammapaccayena
  paccayo.
      Kāmāvacararūpāvacarato vipākacetanā attanā sampayuttadhammānaṁ pavatte
  cittasamuṭṭhānarūpānaṁ paṭisandhiyaṁ kaṭattārūpānañca sahajātakammapaccayena paccayo.
  Arūpāvacaravipākacetanā attanā sampayuttadhammānaññeva sahajātakammapaccayena
  paccayo. Lokuttaravipākacetanā pañcavokāre attanā sampayuttadhammānañceva
  cittasamuṭṭhānarūpassa ca, catuvokāre arūpasseva sahajātakammapaccayena paccayo.
  Tebhūmikāpi kiriyācetanā pañcavokāre sampayuttadhammānañceva cittasamuṭṭhānarūpassa
  ca sahajātakammapaccayena paccayo. Yā panettha arūpe uppajjati, sā arūpānaññeva
  sahajātakammapaccayena paccayoti evamettha paccayuppannatopi viññātabbo
  vinicchayoti.
                     Kammapaccayaniddesavaṇṇanā niṭṭhitā.
                           ------------
-------------------------------------------------
[page 431]
                      14. Vipākapaccayaniddesavaṇṇanā
      [14] Vipākapaccayaniddese vipākā cattāro khandhāti yasmā kammasamuṭṭhānāpi
  rūpā vipākā na honti, tasmā "vipākā"ti vatvā "cattāro khandhā"ti
  vuttaṁ. Evamayaṁ pāli arūpadhammānaññeva vipākapaccayavasena āgatā. Pañhāvāre
  pana "vipākābyākato eko khandho tiṇṇannaṁ khandhānaṁ cittasamuṭṭhānānañca
  rūpānaṁ vipākapaccayena paccayo. Paṭisandhikkhaṇe vipākābyākato eko khandho
  tiṇṇannaṁ khandhānaṁ kaṭattā ca rūpānaṁ vipākapaccayena paccayo"ti āgatattā
  cittasamuṭṭhānakammasamuṭṭhānarūpānampi vipākapaccayo labbhati. Idha pana sāvasesa-
  desanā 1- katāti ayaṁ tāvettha pālivaṇṇanā. Ayaṁ pana vipākapaccayo vipākabhāvena
  jātito ekavidho, bhūmibhedato kāmāvacarādivasena catudhā bhijjatīti evamettha
  nānappakārabhedato viññātabbo vinicchayo.
      Evaṁ bhinne panettha kāmāvacararūpāvacaravipāko attanā sampayuttakkhandhānaṁ 2-
  pavatte cittasamuṭṭhānarūpānaṁ paṭisandhiyaṁ kaṭattārūpānañca vipākapaccayo hoti.
  Arūpāvacaravipāko sampayuttadhammānaññeva. Lokuttaravipāko pañcavokāre sampayutta-
  dhammānañceva cittasamuṭṭhānarūpassa ca, catuvokāre sampayuttadhammānaññeva 3-
  vipākapaccayo hotīti evamettha paccayuppannatopi viññātabbo vinicchayoti.
                     Vipākapaccayaniddesavaṇṇanā niṭṭhitā.
                           ------------
                      15. Āhārapaccayaniddesavaṇṇanā
      [15] Āhārapaccayaniddese kabaḷiṅkāro āhāroti catusantatisamuṭṭhāne
  rūpe ojā āhāro nāMa. So pana yasmā kabaḷaṁ katvā ajjhoharitova

  *  *  *  *  *  *
  Footnote: 1 chaṂa. sāvasesavasena desanā 2 chaṂa. sampayuttadhammānaṁ
  3 chaṂa. sampayuttakkhandhānaññeva
-------------------------------------------------
[page 432]
  Āhārakiccaṁ karoti, na bahiṭṭhito, tasmā āhāroti avatvā "kabaḷiṅkāro
  āhāro"ti vuttaṁ. Kabaḷaṁ karitvā ajjhoharitabbavatthukattā vā kabaḷiṅkāroti
  nāmamattamevetaṁ 1- tassa. Arūpino āhārāti phassacetanāviññāṇāhāRā.
  Taṁsamuṭṭhānānanti idhāpi kammasamuṭṭhānāni gahitāneva. Vuttañhetaṁ pañhāvāre:-
  paṭisandhikkhaṇe vipākābyākatā āhārā sampayuttakānaṁ khandhānaṁ kaṭattā ca
  rūpānaṁ āhārapaccayena paccayoti. Ayaṁ tāvettha pālivaṇṇanā.
      Ayaṁ pana āhārapaccayo saṅkhepato kabaḷiṅkāro āhāro phasso cetanā
  viññāṇanti cattārova dhammā honti. Tattha ṭhapetvā kabaḷiṅkārāhāraṁ sesā
  tayo arūpāhārā jātivasena kusalākusalavipākakiriyābhedato catudhā bhijjanti. Puna
  bhūmibhedena kusalo catudhā, akusalo ekadhā, vipāko catudhā, kiriyā tidhāti evaṁ
  anekadhā bhijjanti. Kabaḷiṅkāro āhāro pana jātito abyākato, bhūmito
  kāmāvacarovāti evamettha nānappakārabhedato viññātabbo vinicchayo.
      Evaṁ bhinne panettha catubhūmikāpi tayo kusalāhārā pañcavokāre attanā
  sampayuttadhammānañceva cittasamuṭṭhānarūpassa ca āhārapaccayena paccayo, ṭhapetvā
  pana rūpāvacaraṁ avasesā arūpe sampayuttadhammānaññeva āhārapaccayena paccayo.
  Akusalāhāresupi eseva nayo. Catubhūmikavipākāhārā pana sabbattha sampayuttakānaṁ
  āhārapaccayā honti. Kāmāvacararūpāvacaravipākā panettha pañcavokāre uppajjamānā
  pavatte cittasamuṭṭhānarūpassa paṭisandhiyaṁ kaṭattārūpassāpi āhārapaccayā honti.
  Lokuttarā pana cittasamuṭṭhānarūpasseva, arūpe uppannā rūpassa paccayā na
  honti. Tebhūmikāpi tayo kiriyāhārā pañcavokāre sampayuttadhammānañceva
  cittasamuṭṭhānarūpassa ca, kāmāvacarārūpāvacarā pana arūpe sampayuttadhammānaññeva
  āhārapaccayena paccayo. Catusantatisamuṭṭhāno kabaḷiṅkārāhāro kiñcāpi "imassa

  *  *  *  *  *  *
  Footnote: 1 chaṂa. nāmametaṁ
-------------------------------------------------
[page 433]
  Kāyassā"ti avisesato vutto, visesato panāyamettha āhārasamuṭṭhānarūpassa
  janako ceva anupālako ca hutvā āhārapaccayena paccayo hoti, sesatisantati-
  samuṭṭhānassa anupālakova hutvā āhārapaccayena paccayo hotīti evamettha
  paccayuppannatopi viññātabbo vinicchayoti.
                    Āhārapaccayaniddesavaṇṇanā niṭṭhitā.
                           -------------
                      16. Indriyapaccayaniddesavaṇṇanā
      [16] Indriyapaccayaniddese cakkhundriyanti cakkhusaṅkhātaṁ indriyaṁ.
  Indriyapaccayenāti sayaṁ purejātaṁ 1- hutvā arūpadhammānaṁ uppādato paṭṭhāya
  yāva bhaṅgā indriyapaccayena paccayo hoti. Sotindriyādīsupi eseva nayo.
  Arūpino indriyāti ettha arūpajīvitindriyampi saṅgahitaṁ. Taṁsamuṭṭhānānanti
  ettha heṭṭhā vuttanayeneva kaṭattārūpampi saṅgahitaṁ. Vuttañhetaṁ pañhāvāre:-
  paṭisandhikkhaṇe vipākābyākatā indriyā sampayuttakānaṁ khandhānaṁ kaṭattā ca
  rūpānaṁ indriyapaccayena paccayo hoti. Evaṁ tāvettha pālivaṇṇanā veditabbā.
      Ayaṁ pana indriyapaccayo itthindriyapurisindriyavajjānaṁ samavīsatiyā
  indriyānaṁ vasena ṭhito. Itthindriyapurisindriyāni hi kiñcāpi itthīliṅga-
  purisaṅgādīnaṁ bījabhūtāni, kalalādikāle pana vijjamānesupi tesu itthīliṅgapurisa-
  liṅgānaṁ abhāvā tāni neva tesaṁ, na aññesaṁ indriyapaccayataṁ pharanti. Indriya-
  paccayo hi attano vijjamānakkhaṇe avinibbhūtadhammānaṁ indriyapaccayataṁ apharanto nāma
  natthi, tasmā tāni indriyapaccayā na honti. Yesaṁ panetāni bījabhūtāni, tesaṁ

  *  *  *  *  *  *
  Footnote: 1 chaṂa. purejāto
-------------------------------------------------
[page 434]
  Tāni suttantikapariyāyena pakatūpanissayabhāvaṁ bhajanti. Iti indriyapaccayo samavīsatiyā
  indriyānaṁ vasena ṭhitoti veditabbo. So jātito kusalākusalavipākakiriyārūpavasena
  pañcadhā bhijjati. Tattha kusalo bhūmivasena catudhā, akusalo kāmāvacarova, vipāko
  catudhāva, kiriyāsaṅkhāto tidhā, rūpaṁ kāmāvacaramevāti evaṁ anekadhā bhijjatīti evaṁ
  tāvettha nānappakārabhedato viññātabbo vinicchayo.
      Evaṁ bhinne panettha catubhūmikopi kusalindriyapaccayo pañcavokāre
  sampayuttadhammānañceva cittasamuṭṭhānarūpassa ca indriyapaccayena paccayo, tathā
  akusalo. Ṭhapetvā pana rūpāvacarakusalaṁ avasesā kusalākusalā arūpe sampayutta-
  dhammānaññeva indriyapaccayena paccayo. Catubhūmikopi vipākindriyapaccayo
  ekanteneva sampayuttakānaṁ indriyapaccayena paccayo. Kāmāvacararūpāvacarā panettha
  pañcavokāre uppajjanato pavatte cittasamuṭṭhānarūpassa, paṭisandhiyaṁ kaṭattārūpassāpi
  indriyapaccayena paccayā honti. Lokuttarā cittasamuṭṭhānarūpasseva. Arūpe
  uppannā lokuttaravipākā indriyā rūpassa paccayā na honti. Tebhūmikāpi
  kiriyindriyā pañcavokāre sampayuttadhammānañceva cittasamuṭṭhānarūpassa ca,
  kāmāvacarārūpāvacarā pana arūpe sampayuttadhammānaññeva indriyapaccayataṁ pharanti.
  Cakkhundriyādivasena chabbidhe rūpindriye cakkhundriyaṁ kusalākusalavipākato
  sampayuttadhammānaṁ dvinnaṁ cakkhuviññāṇānaṁ, sotindriyādīni tathāvidhānaññeva
  sotaviññāṇādīnaṁ, rūpajīvitindriyaṁ attanā sahajātarūpānaṁ ṭhitikkhaṇe indriya-
  paccayena paccayo. Sahajātapaccayatā pana tassa natthīti evamettha paccayuppannatopi
  viññātabbo vinicchayoti.
                      Indriyaniddesavaṇṇanā niṭṭhitā.
                           ------------
-------------------------------------------------
[page 435]
                       17. Jhānapaccayaniddesavaṇṇanā
      [17] Jhānapaccayaniddese jhānaṅgānīti dvipañcaviññāṇavajjesu
  sesacittesu uppannāni vitakkavicārapītisomanassadomanassupekkhācittekaggatā-
  saṅkhātāni satta aṅgāni. Pañcannaṁ pana viññāṇakāyānaṁ abhinipātamattattā tesu
  vijjamānānipi upekkhāsukhadukkhāni upanijjhāyanākārassa 1- abhāvato jhānaṅganti
  na uddhaṭāni. Tattha pacchinnattā pana sesāhetukesupi jhānaṅgaṁ na uddhaṭameva.
  2- Dhammasaṅgahe idha pana uddhaṭamevāti. 2- Taṁsamuṭṭhānānanti idhāpi kaṭattārūpaṁ
  saṅgahitanti veditabbaṁ. Vuttañhetaṁ pañhāvāre:- paṭisandhikkhaṇe vipākā-
  byākatāni jhānaṅgāni sampayuttakānaṁ khandhānaṁ kaṭattā ca rūpānaṁ jhānapaccayena
  paccayoti. Ayaṁ tāvettha pālivaṇṇanā. Ayaṁ pana jhānapaccayo sattannaṁ jhānaṅgānaṁ
  vasena ṭhitopi jātibhedato kusalākusalavipākakiriyāvasena catudhā bhijjati, puna
  bhūmivasena catudhā ekadhā catudhā tidhāti dvādasadhā bhijjatīti evamettha
  nānappakārabhedato viññātabbo vinicchayo.
      Evaṁ bhinne panettha catubhūmikampi kusalajhānaṅgaṁ pañcavokāre sampayutta-
  dhammānañceva cittasamuṭṭhānarūpassa ca, ṭhapetvā rūpāvacaraṁ avasesaṁ arūpe
  sampayuttadhammānaññeva jhānapaccayena paccayo. Akusalepi eseva nayo.
  Kāmāvacararūpāvacaravipākaṁ pavatte sampayuttadhammānañceva cittasamuṭṭhānarūpassa ca,
  paṭisandhiyaṁ sampayuttadhammānañceva kaṭattārūpassa ca, arūpavipākaṁ sampayutta-
  dhammānaññeva. Yañca arūpe lokuttaravipākaṁ uppajjati, tañca. Pañcavokāre pana
  taṁ cittasamuṭṭhānarūpassāpi jhānapaccayena paccayo hoti. Tebhūmikampi kiriyājhānaṅgaṁ
  pañcavokāre sampayuttadhammānañceva cittasamuṭṭhānarūpassa ca. Yaṁ panettha arūpe

  *  *  *  *  *  *
  Footnote: 1 chaṂa. upanijjhānākārassa 2-2 chaṂa. ime pāṭhā na dissanti
-------------------------------------------------
[page 436]
  Uppajjati, taṁ sampayuttadhammānaññeva jhānapaccayena paccayoti evamettha
  paccayuppannatopi viññātabbo vinicchayoti.
                     Jhānapaccayaniddesavaṇṇanā niṭṭhitā.
                           -------------
                       18. Maggapaccayaniddesavaṇṇanā
      [18] Maggapaccayaniddese maggaṅgānīti ahetukacittuppādavajjesu sesacittesu
  uppannāni paññā vitakko sammāvācākammantājīvā viriyaṁ sati samādhi micchādiṭṭhi
  1- micchāsaṅkappo micchāvāyāmo micchāsamādhīti 1- imāni dvādasaṅgāni. Maggassa
  pana hetupacchimakattā ahetukacittesu maggaṅgāni na uddhaṭāni. Taṁsamuṭṭhānānanti
  idhāpi kaṭattārūpaṁ saṅgahitameva. Vuttañhetaṁ pañhāvāre "paṭisandhikkhaṇe
  vipākābyākatāni maggaṅgāni sampayuttakānaṁ khandhānaṁ kaṭattā ca rūpānaṁ
  maggapaccayena paccayo"ti. Ayaṁ tāvettha pālivaṇṇanā.
      Ayaṁ pana maggapaccayo dvādasannaṁ maggaṅgānaṁ vasena ṭhitopi jātibhedato
  kusalādivasena catudhā, kusalādīnañca kāmāvacarādibhūmibhedato dvādasadhā bhijjatīti
  evamettha nānappakārabhedato viññātabbo vinicchayo. Evaṁ bhinne panettha
  catubhūmikampi kusalamaggaṅgaṁ pañcavokāre sampayuttadhammānañceva cittasamuṭṭhānarūpassa
  ca, ṭhapetvā rūpāvacaraṁ avasesaṁ arūpe sampayuttadhammānaññeva maggapaccayena
  paccayoti sabbaṁ jhānapaccaye viya vitthāritanti 2- evamettha paccayuppannatopi
  viññātabbo vinicchayoti.
                     Maggapaccayaniddesavaṇṇanā niṭṭhitā.
                          --------------

  *  *  *  *  *  *
  Footnote: 1-1 chaṂa. micchāvācākammantājīvāti 2 chaṂa. vitthāretabbanti
-------------------------------------------------
[page 437]
                     19. Sampayuttapaccayaniddesavaṇṇanā
      [19] Sampayuttapaccayaniddese pāli uttānatthāva. Ayaṁ pana sampayuttapaccayo
  nāma saṅkhepato sabbepi arūpino khandhā. Pabhedato panesa jātito
  kusalādīnaṁ bhūmito ca kāmāvacarādīnaṁ vasena anekadhā bhijjatīti evamettha
  nānappakārabhedato viññātabbo vinicchayo. Evaṁ bhinne panettha catubhūmikesupi
  kusalakkhandhesu eko khandho tiṇṇannaṁ khandhānaṁ tayo ekassa dve dvinnanti
  evaṁ sabbepi aññamaññaṁ sampayuttapaccayena paccayo. Akusalavipākakiriyakkhandhesupi
  eseva nayoti evamettha paccayuppannatopi viññātabbo vinicchayoti.
                    Sampayuttapaccayaniddesavaṇṇanā niṭṭhitā.
                           ------------
                     20. Vippayuttapaccayaniddesavaṇṇanā
      [20] Vippayuttapaccayaniddese rūpino dhammā arūpīnanti idaṁ tāva
  hadayavatthuno ceva cakkhundriyādīnañca vasena veditabbaṁ. Rūpadhammesu hi eteyeva
  cha koṭṭhāsā arūpakkhandhānaṁ vippayuttapaccayā 1- honti. Rūpāyatanādayo pana
  ārammaṇadhammāpi kiñcāpi vippayuttadhammā, vippayuttapaccayā pana na honti.
  Kiṁkāraṇā? sampayogāsaṅkāya abhāvato. Arūpino hi khandhā cakkhvādīnaṁ vatthūnaṁ
  Abbhantarato nikkhamantā viya uppajjantīti. Tattha āsaṅkā hoti "kinnu kho
  ete etehi sampayuttā, udāhu vippayuttā"ti. Ārammaṇadhammā pana vatthunissayena
  uppajjamānānaṁ ārammaṇamattāva 2- hontīti natthi tesu sampayogāsaṅkā. Iti
  sampayogāsaṅkāya abhāvato na te vippayuttapaccayā. Hadayavatthuādīsu panāyaṁ
  vippayuttapaccayatā veditabbā. Vuttampi cetaṁ pañhāvāre:- vatthu kusalānaṁ khandhānaṁ

  *  *  *  *  *  *
  Footnote: 1 chaṂa. vippayuttapaccayena paccayā 2 chaṂa. va-saddo na dissati
-------------------------------------------------
[page 438]
  Vippayuttapaccayena paccayo. Vatthu akusalānaṁ khandhānaṁ vippayuttapaccayena paccayo.
  Cakkhvāyatanaṁ cakkhuviññāṇassa vippayuttapaccayena paccayo. Sotaghānajivhākāyāyatanaṁ
  sotaghānajivhākāyaviññāṇassa vippayuttapaccayena paccayo. Vatthu vipākābyākatānaṁ
  kiriyābyākatānaṁ khandhānaṁ vippayuttapaccayena paccayoti.
      Arūpino dhammā rūpīnanti idaṁ pana catunnaṁ khandhānaṁ vasena veditabbaṁ.
  Arūpadhammesu hi cattāro khandhāva sahajātapurejātānaṁ rūpadhammānaṁ vippayuttapaccayā
  honti, nibbānaṁ pana arūpampi samānaṁ rūpassa vippayuttapaccayena paccayo na hoti.
  "catūhi Sampayogo catūhi vippayogo"ti hi vuttaṁ. Iti catunnaṁ arūpakkhandhānaṁyeva
  vippayuttapaccayatā veditabbā. Vuttampi cetaṁ pañhāvāre:- sahajātā
  kusalā khandhā cittasamuṭṭhānānaṁ rūpānaṁ vippayuttapaccayena paccayo. Pacchājātā
  kusalā khandhā purejātassa imassa kāyassa vippayuttapaccayena paccayo. Paṭisandhikkhaṇe
  vipākābyākatā khandhā kaṭattārūpānaṁ vippayuttapaccayena paccayo, khandhā vatthussa 1-
  vippayuttapaccayena paccayoti. Evaṁ tāvettha pālivaṇṇanā veditabbā.
      Ayañca 2- vippayuttapaccayo nāma saṅkhepato pañcavokārabhave vattamānā
  rūpārūpadhammā. Tesupi rūpaṁ vatthuno cakkhvādīnañca vasena chadhā bhinnaṁ, arūpaṁ
  pañcavokārabhave uppannakusalākusalavipākakiriyāvasena catudhā bhinnaṁ. Tassa bhūmito
  kāmāvacarādivasena catudhā ekadhā tidhā tidhāti ekādasadhā bhedo hoti. Arūpavipākañhi
  vippayuttapaccayo na hotīti evamettha nānappakārabhedato viññātabbo vinicchayo.
      Evaṁ bhinne panettha pañcavokārabhave uppannaṁ catubhūmikampi kusalañca
  akusalañca attanā samuṭṭhāpitacittasamuṭṭhānarūpassa sahajātavippayuttapaccayena
  paccayo hoti. Uppādakkhaṇaṁ pana atikkamitvā ṭhitikkhaṇaṁ pattassa purejātassa
  catusamuṭṭhānikatisamuṭṭhānikarūpakāyassa pacchājātavippayuttapaccayena paccayo hoti.

  *  *  *  *  *  *
  Footnote: 1 chaṂa. vatthussāti 2 chaṂa. ayaṁ pana
-------------------------------------------------
[page 439]
  Ettha ca tisamuṭṭhānikakāyoti āhārasamuṭṭhānassa abhāvato brahmapārisajjādīnaṁ
  kāyo veditabbo. Kāmāvacararūpāvacaravipākaṁ pana pavatte cittasamuṭṭhānarūpassa
  paṭisandhiyaṁ kaṭattārūpassa ca sahajātavippayuttapaccayena paccayo hoti. Lokuttaravipākaṁ
  cittasamuṭṭhānarūpasseva. Tividhampi panetaṁ purejātassa catusamuṭṭhānikatisamuṭṭhānika-
  kāyassa pacchājātavippayuttapaccayena paccayo. Tebhūmikampi kiriyaṁ cittasamuṭṭhānassa
  sahajātavippayuttapaccayena paccayo, purejātassa catusamuṭṭhānikatisamuṭṭhānikakāyassa
  pacchājātavippayuttapaccayena paccayo. Chadhā ṭhitesu pana rūpesu vatthurūpaṁ
  paṭisandhikkhaṇe kāmāvacararūpāvacaravipākānaṁ sahajātavippayuttapaccayena paccayo, pavatte
  uppajjamānānaṁ catubhūmikakusalānaṁ akusalānaṁ dvipañcaviññāṇavajjānaṁ tebhūmikavipākānaṁ
  tebhūmikakiriyānañca purejātavippayuttapaccayena paccayo. Cakkhvāyatanādīni cakkhu
  viññāṇādīnaṁ purejātavippayuttapaccayena paccayoti evamettha paccayuppannatopi
  viññātabbo vinicchayoti.
                    Vippayuttapaccayaniddesavaṇṇanā niṭṭhitā.
                          --------------
                       21. Atthipaccayaniddesavaṇṇanā
      [21] Atthipaccayaniddese cattāro khandhātiādīhi sahajātavasena
  atthipaccayo niddiṭṭho. Cakkhvāyatanantiādīhi purejātavasena. Yaṁ rūpaṁ
  nissāyāti ettha sahajātapurejātavasena atthipaccayo niddiṭṭho. Evamayaṁ pāli
  sahajātānaññeva atthipaccayavasena āgatā. Pañhāvāre pana sahajātaṁ purejātaṁ
  pacchājātaṁāhāraṁindriyantiimesaṁ vasenāagatattā pacchājātāahārindriyavasenāpi
  atthipaccayo labbhati. Idha pana sāvasesadesanā katāti ayaṁ tāvettha pālivaṇṇanā.
      Ayaṁ pana atthipaccayo nāma duvidho aññamaññato na aññamaññato.
  Tattha aññamaññaṁ tividhaṁ arūpaṁ arūpena, rūpaṁ rūpena, rūpārūpaṁ rūpārūpena.
-------------------------------------------------
[page 440]
  "cattāro Khandhā arūpino"ti ettha hi sabbacittuppattivasena arūpaṁ arūpena
  vuttaṁ. "cattāro Mahābhūtā"ti ettha sabbasantativasena rūpaṁ rūpena. "okkantikkhaṇe
  Nāmarūpan"ti ettha paṭisandhikkhandhānañceva vatthuno ca vasena rūpārūpaṁ rūpārūpena
  vuttaṁ. Na aññamaññampi tividhaṁ arūpaṁ arūpassa, rūpaṁ rūpassa, rūpaṁ arūpassa.
  "cittacetasikā Dhammā"ti ettha hi pañcavokāravasena arūpaṁ rūpassa vuttaṁ.
  "mahābhūtā Upādārūpānan"ti ettha sabbasantativasena rūpaṁ rūpassa. "cakkhvāyatanaṁ
  Cakkhuviññāṇadhātuyā"tiādīsu vatthārammaṇavasena rūpaṁ arūpassa atthipaccayoti vuttaṁ.
      Apicesa atthipaccayo nāma saṅkhepato khaṇattayappattaṁ nāmañceva rūpañca,
  vattamānā pañcakkhandhātipi vattuṁ vaṭṭati. So jātibhedato kusalākusalavipākakiriyā-
  rūpavasena pañcadhā bhijjati. Tattha kusalo sahajātapacchājātavasena duvidho hoti,
  tathā akusalo vipākakiriyāsaṅkhāto ca. Tesu kusalo kāmāvacarādivasena 1- catudhā
  bhijjati, akusalo kāmāvacarova, vipāko catubhūmiko, kiriyāsaṅkhāto tebhūmiko.
  Rūpasaṅkhāto atthipaccayo kāmāvacarova. So pana sahajātapurejātavasena duvidho.
  Tattha pañca vatthūni ārammaṇāni ca purejātāneva, hadayavatthu sahajātaṁ vā hoti
  purejātaṁ vā. Pañhāvāre pana āgato āhāro indriyañca sahajātādibhedaṁ na
  labbhatīti evamettha nānappakārabhedato viññātabbo vinicchayo.
      Evaṁ bhinne panettha catubhūmikakusalopi sahajāto atthipaccayo pañcavokāre
  "eko khandho tiṇṇannaṁ khandhānan"tiādinā nayena aññamaññaṁ khandhānañceva
  cittasamuṭṭhānarūpassa ca, ṭhapetvā pana rūpāvacarakusalaṁ avaseso arūpe sampayuttak-
  khandhānaññeva sahajātakusalo atthipaccayena paccayo hoti. Catubhūmiko panesa
  pañcavokāre catusamuṭṭhānikatisamuṭṭhānikakāyassa pacchājātakusalo 2- atthipaccayena
  paccayo hoti. Akusalepi eseva nayo. Sopi hi pañcavokāre sampayuttakkhandhānañceva

  *  *  *  *  *  *
  Footnote: 1 chaṂa. kāmāvacarādibhedena 2 chaṂa. pacchājāto kusalo
-------------------------------------------------
[page 441]
  Cittasamuṭṭhānarūpassa ca, catuvokāre sampayuttakkhandhānaññeva sahajātakusalo 1-
  atthipaccayena paccayo, pañcavokāre catusamuṭṭhānikatisamuṭṭhānikakāyassa pacchājātakusalo
  atthipaccayena paccayo.
      Vipākato pana kāmāvacararūpāvacaro atthipaccayo niyameneva paṭisandhikkhaṇe
  khandhānañceva kaṭattārūpassa ca sahajātatthipaccayena paccayo. Pavatte pana
  sampayuttakkhandhānañceva cittasamuṭṭhānarūpassa ca sahajātatthipaccayena paccayo,
  ṭhitippattassa catusamuṭṭhānikatisamuṭṭhānikakāyassa pacchājātatthipaccayena paccayo.
  Arūpāvacaravipāko pana arūpe uppannalokuttaravipāko ca attanā sampayuttak-
  khandhānaññeva sahajātatthipaccayena paccayo. Pañcavokāre lokuttaravipāko attanā 2-
  sampayuttakkhandhānañceva cittasamuṭṭhānarūpassa ca sahajātatthipaccayena paccayo,
  catusamuṭṭhānikatisamuṭṭhānikakāyassa pacchājātatthipaccayena paccayo. Kiriyato rūpāvacaro
  atthipaccayo sampayuttakkhandhānañceva cittasamuṭṭhānarūpassa ca sahajātatthipaccayena
  paccayo, catusamuṭṭhānikatisamuṭṭhānikakāyassa pacchājātatthipaccayena paccayo. Kāmāvacarā-
  rūpāvacarā 3- pana arūpe sampayuttakkhandhānaññeva, pañcavokāre cittasamuṭṭhāna-
  rūpassāpi sahajātatthipaccayena paccayo, catusamuṭṭhānikatisamuṭṭhānikakāyassa
  pacchājātatthipaccayena paccayo.
      Rūpasaṅkhāto pana atthipaccayo sahajāto purejāto āhāro indriyanti
  catubbidho. Tattha 4- sahajāto rūpatthipaccayo samuṭṭhānavasena catudhā tiṭṭhati. 4-
  Tattha kammasamuṭṭhāno sahajātatthipaccayo ekaṁ mahābhūtaṁ tiṇṇannaṁ mahābhūtānaṁ,
  tīṇi ekassa, dve dvinnaṁ, mahābhūtā upādārūpānanti evaṁ sahajātatthipaccayena
  paccayo hoti. Paṭisandhikkhaṇe vatthurūpaṁ kāmāvacararūpāvacaravipākakkhandhānaṁ

  *  *  *  *  *  *
  Footnote: 1 chaṂa. sahajātākusalo 2 chaṂa. ayaṁ pāṭho na dissati 3 chaṂa. kāmāvacarārūpāvacaro
  4-4 chaṂa. sahajātarūpatthipaccayo catusamuṭṭhānavasena catudhā ṭhito
-------------------------------------------------
[page 442]
  Sahajātatthipaccayena paccayo hoti. Tesampi tisamuṭṭhānikarūpaṁ ekaṁ mahābhūtaṁ tiṇṇannaṁ
  mahābhūtānaṁ, tīṇi ekassa, dve dvinnaṁ, mahābhūtā upādārūpānanti evaṁ sahajātatthi-
  paccayena paccayo hoti. Purejātatthipaccayo pana vatthupurejātāarammaṇapurejātavasena
  duvidho hoti, so duvidhopi heṭṭhā purejātapaccaye vuttanayeneva yojetvā gahetabbo.
  Āhāratthipaccayopi heṭṭhā kabaḷiṅkārāhārapaccaye yojitanayeneva yojetabbo.
  Idha panesa attano aniruddhakkhaṇe paccayabhāvena atthipaccayoti vutto. Rūpa-
  jīvitindriyampi heṭṭhā indriyapaccaye rūpajīvitindriyayojanāyaṁ vuttanayeneva
  gahetabbaṁ. 1- Idha panetampi attano aniruddhakkhaṇeyeva paccayabhāvena atthipaccayoti
  vuttanti evamettha paccayuppannatopi viññātabbo vinicchayoti.
                     Atthipaccayaniddesavaṇṇanā niṭṭhitā.
                           ------------
                       22. Natthipaccayaniddesavaṇṇanā
      [22] Natthipaccayaniddese samanantaraniruddhāti aññena cittuppādena
  anantarikā hutvā samanantaraṁ niruddhā. Paṭuppannānanti paccuppannānaṁ. Iminā
  natthipaccayassa okāsadānaṭṭhena natthipaccayabhāvaṁ sādheti. Purimesu hi nirodhavasena
  pacchimānaṁ pavattanokāsaṁ adentesu tesaṁ paṭuppannabhāvo na siyāti ayamettha
  pālivaṇṇanā. Sesaṁ sabbaṁ anantarapaccaye vuttanayeneva veditabbaṁ. Paccaya-
  lakkhaṇameva hettha nānaṁ, paccayānaṁ pana paccayuppannānañca nānākaraṇaṁ natthi.
  Kevalaṁ pana tattha "cakkhuviññāṇadhātu taṁsampayuttakā ca dhammā manodhātuyā"ti-
  ādinā nayena paccayā ca paccayuppannā ca sarūpato dassitā. Idha pana
  "samanantaraniruddhā cittacetasikā dhammā paṭuppannānaṁ cittacetasikānaṁ
  dhammānan"ti sabbepi te nirodhuppādavasena sāmaññato dassitāti.
                     Natthipaccayaniddesavaṇṇanā niṭṭhitā.
                           ------------

  *  *  *  *  *  *
  Footnote: 1 chaṂa. yojetabbaṁ
-------------------------------------------------
[page 443]
                       23. Vigatapaccayaniddesavaṇṇanā
      [23] Vigatapaccayaniddese samanantaravigatāti samanantarameva vigatā. Iminā
  vigatapaccayassa vigacchamānabhāveneva paccayabhāvaṁ dasseti. Iti natthipaccayassa ca
  imassa ca byañjanamatteyeva nānattaṁ, na attheti.
                     Vigatapaccayaniddesavaṇṇanā niṭṭhitā.
                            -----------
                      24. Avigatapaccayaniddesavaṇṇanā
      [24] Avigatapaccayaniddese cattāro khandhātiādīnaṁ sabbākārena
  atthipaccayaniddese vuttanayeneva attho veditabbo. Imassāpi hi paccayassa
  atthipaccayena saddhiṁ byañjanamatteyeva nānattaṁ, na attheti.
                     Avigatapaccayaniddesavaṇṇanā niṭṭhitā.
                            -----------
                      Paccayaniddesapakiṇṇakavinicchayakathā
      idāni evaṁ uddesaniddesato dassitesu imesu catuvīsatiyā paccayesu
  ñāṇacārassa visadabhāvatthaṁ anekadhammānaṁ ekapaccayabhāvato, ekadhammassa anekapaccaya-
  bhāvato, ekapaccayassa anekapaccayabhāvato, paccayasabhāgato, paccayavisabhāgato,
  yugaḷakato, janakājanakato, sabbaṭṭhānikāsabbaṭṭhānikato, rūpaṁ rūpassātiādivikappato,
  bhavabhedatoti imesaṁ dasannaṁ padānaṁ vasena pakiṇṇakavinicchayo veditabbo. Tattha
  anekadhammānaṁ ekapaccayabhāvatoti etesu hi ṭhapetvā kammapaccayaṁ avasesesu tevīsatiyā
  paccayesu anekadhammā ekato paccayā honti, kammapaccayo pana eko cetanā-
  dhammoyevāti evaṁ tāvettha anekadhammānaṁ ekapaccayabhāvato vinicchayo veditabbo.
-------------------------------------------------
[page 444]
      Ekadhammassa anekapaccayabhāvatoti hetupaccaye tāva amoho eko dhammo,
  so purejātakammāhārajjhānapaccayova na hoti, sesānaṁ vīsatiyā paccayānaṁ vasena
  paccayo hoti. Alobhādosā indriyamaggapaccayāpi na honti, sesānaṁ
  aṭṭhārasannaṁ paccayānaṁ vasena paccayā honti. Lobhamohā vipākapaccayāpi na
  honti, sesānaṁ sattarasannaṁ paccayānaṁ vasena paccayā honti. Doso
  adhipatipaccayopi na hoti, sesānaṁ soḷasannaṁ paccayānaṁ vasena paccayo hoti.
  Ārammaṇapaccaye rūpāyatanaṁ cakkhuviññāṇadhātuyā ārammaṇapurejātātthiavigatavasena
  catudhā paccayo, tathā manodhātuyā ahetukamanoviññāṇadhātuyā ca. Sahetukāya
  pana ārammaṇādhipatiārammaṇūpanissayavasenāpi paccayo hotīti. Iminā nayena
  sabbesaṁ ārammaṇapaccayadhammānaṁ anekapaccayabhāvo veditabbo.
      Adhipatipaccaye ārammaṇādhipatino ārammaṇapaccaye vuttanayeneva aneka-
  paccayabhāvo veditabbo. Sahajātādhipatīsu vīmaṁsā amohahetu viya vīsatidhā paccayo
  hoti. Chando hetupurejātakammāahārindriyajjhānamaggapaccayo na hoti, sesānaṁ
  sattarasannaṁ paccayānaṁ vasena paccayo hoti. Cittaṁ hetupurejātakammajjhānamagga-
  paccayo na hoti, sesānaṁ ekūnavīsatiyā paccayānaṁ vasena paccayo hoti. Viriyaṁ
  hetupurejātakammāhārajjhānapaccayo na hoti, sesānaṁ ekūnavīsatiyā paccayānaṁ
  vasena paccayo hoti.
      Anantarapaccaye "cakkhuviññāṇadhātū"tiādinā nayena vuttesu catūsu khandhesu
  vedanākkhandho hetupurejātakammāhāramaggapaccayo na hoti, sesānaṁ ekūnavīsatiyā
  paccayānaṁ vasena paccayo hoti. Saññākkhandho indriyajjhānapaccayopi na hoti,
  sesānaṁ sattarasannaṁ vasena paccayo hoti. Saṅkhārakkhandhe hetū hetupaccaye
  vuttanayena, chandaviriyāni adhipatipaccaye vuttanayeneva paccayā honti. Phasso
  hetupurejātakammaindriyajjhānamaggapaccayo na hoti, sesānaṁ aṭṭhārasannaṁ
-------------------------------------------------
[page 445]
  Vasena paccayo hoti. Cetanā hetupurejātaindriyajjhānamaggapaccayo na hoti,
  sesānaṁ ekūnavīsatiyā vasena paccayo hoti. Vitakko hetupurejātakammāahārindriya-
  paccayo na hoti, sesānaṁ ekūnavīsatiyā vasena paccayo hoti. Vicāro
  maggapaccayopi na hoti, sesānaṁ aṭṭhārasannaṁ vasena paccayo hoti. Pīti
  tesaññeva aṭṭhārasannaṁ 1- vasena paccayo hoti. Cittekaggatā hetupurejāta-
  kammāhārapaccayo na hoti, sesānaṁ vīsatiyā vasena paccayo hoti. Saddhā
  hetupurejātakammāhārajjhānamaggapaccayo na hoti, sesānaṁ aṭṭhārasannaṁ vasena
  paccayo hoti. Sati tehi ceva maggapaccayena cāti ekūnavīsatiyā vasena paccayo hoti.
  Jīvitindriyaṁ saddhāya vuttānaṁ aṭṭhārasannaṁ vasena paccayo hoti. Hirottappaṁ
  tato indriyapaccayaṁ apanetvā sesānaṁ sattarasannaṁ vasena paccayo hoti. Tathā
  kāyapassaddhādīni yugaḷakāni, yevāpanakesu adhimokkhamanasikāratatramajjhattatā
  karuṇāmuditā ca. Viratiyo pana tehi ceva maggapaccayena cāti aṭṭhārasadhā
  paccayā honti. Micchādiṭṭhi tato vipākapaccayaṁ apanetvā sattarasadhā, micchāvācā-
  kammantājīvā tehi ceva kammāhārapaccayehi cāti ekūnavīsatidhā. Ahirikaṁ anottappaṁ
  māno thīnaṁ middhaṁ uddhaccanti ime hetupurejātakammavipākāhārindriyajjhāna-
  maggapaccayā na honti, sesānaṁ pana soḷasannaṁ paccayānaṁ vasena paccayā honti.
  Vicikicchāissāmacchariyakukkuccāni tato adhipatipaccayaṁ apanetvā paṇṇarasadhā.
  Viññāṇakkhandhassa adhipatipaccaye vuttanayeneva anekapaccayabhāvo veditabbo.
  Samanantarapaccayepi eseva nayo.
      Sahajātapaccaye catūsu tāva khandhesu ekekassa dhammassa anekapaccayabhāvo
  vuttanayeneva veditabbo. Cattāri mahābhūtāni ārammaṇāarammaṇādhipatisahajāta-
  aññamaññanissayaupanissayapurejātātthiavigatavasena navadhā paccayā honti. Hadayavatthu

  *  *  *  *  *  *
  Footnote: 1 chaṂa. ayaṁ pāṭho na dissati
-------------------------------------------------
[page 446]
  Tesañceva vippayuttapaccayassa 1- ca vasena dasadhā paccayo hoti. Aññamaññapaccaye
  apubbaṁ natthi. Nissayapaccaye cakkhvāyatanādīni ārammaṇāarammaṇādhipatinissayaupa-
  nissayapurejātaindriyavippayuttātthiavigatavasena navadhā paccayā honti. Upanissaya-
  paccaye apubbaṁ natthi. Purejātapaccaye rūpasaddagandharasāyatanāni ārammaṇa-
  ārammaṇādhipatiupanissayapurejātātthiavigatavasena chadhā paccayā honti. Ettaka-
  mevettha apubbaṁ. Pacchājātādīsu apubbaṁ natthi. Āhārapaccaye kabaḷiṅkārāhāro
  ārammaṇāarammaṇādhipatiupanissayāahārātthiavigatavasena chadhā paccayo hoti.
  Indriyādīsu apubbaṁ natthi. Evamettha ekadhammassa anekapaccayabhāvatopi
  viññātabbo vinicchayo.
      Ekapaccayassa anekapaccayabhāvatoti hetupaccayādīsu yassa kassaci ekapaccayassa
  yenākārena yenatthena yo paccayuppannānaṁ paccayo hoti, taṁ ākāraṁ taṁ atthaṁ
  avijahitvāva aññehipi yehākārehi yehi atthehi so tasmiññeva khaṇe tesaṁ
  dhammānaṁ anekapaccayabhāvaṁ gacchati, tato anekapaccayabhāvato tassa vinicchayo
  veditabboti attho. Seyyathīdaṁ? amoho hetupaccayo, so hetupaccayattaṁ avijahantova
  adhipatisahajātāññamaññanissayavipākaindriyamaggasampayuttavippayuttātthiavigatānaṁ
  vasena aparehipi ekādasahākārehi anekapaccayabhāvaṁ gacchati. Alobhādosā tato
  adhipatiindriyamaggapaccaye tayo apanetvā sesānaṁ vasena anekapaccayabhāvaṁ
  gacchanti. Idaṁ vipākahetūsuyeva labbhati, kusalakiriyesu pana vipākapaccayatā parihāyati.
  Lobhadosamohā te tayo vipākañcāti cattāro apanetvā sesānaṁ vasena
  anekapaccayabhāvaṁ gacchanti.
      Ārammaṇapaccayo taṁ ārammaṇapaccayattaṁ avijahantoyeva 2- ārammaṇā-
  dhipatinissayūpanissayapurejātavippayuttātthiavigatānaṁ vasena aparehipi sattahākārehi

  *  *  *  *  *  *
  Footnote: 1 chaṂa. vippayuttassa 2 chaṂa. avijahantaṁyeva
-------------------------------------------------
[page 447]
  Anekapaccayabhāvaṁ gacchati. Ayamettha ukkaṭṭhaparicchedo, arūpadhammānaṁ pana atītānāgatānaṁ
  vā rūpadhammānaṁ ārammaṇapaccayabhāve sati ārammaṇādhipatiārammaṇūpanissayamattaññeva
  uttariṁ labbhati. Adhipatipaccaye vīmaṁsā amohasadisā, chando adhipatipaccayo
  adhipatipaccayattaṁ avijahantova sahajātāññamaññanissayavipākasampayuttavippayuttātthi-
  avigatānaṁ vasena aparehipi aṭṭhahākārehi anekapaccayabhāvaṁ gacchati. Viriyaṁ
  tesañceva indriyamaggānañcāti 1- imesaṁ vasena aparehipi dasahākārehi
  anekapaccayabhāvaṁ gacchati. Cittaṁ tato maggapaccayaṁ apanetvā āhārapaccayaṁ pakkhipitvā
  imesaṁ vasena adhipatipaccayato uttariṁ dasahākārehi anekapaccayabhāvaṁ gacchati.
  Ārammaṇādhipatino pana heṭṭhā ārammaṇapaccaye vuttanayeneva anekapaccayabhāvo
  veditabbo.
      Anantarasamanantarapaccayā anantarasamanantarattaṁ avijahantāva upanissayakammāsevana-
  natthivigatānaṁ vasena aparehipi pañcahākārehi anekapaccayabhāvaṁ gacchanti.
  Ariyamaggacetanāyevettha kammapaccayataṁ labhati, na sesadhammā. Sahajātapaccayo
  sahajātapaccayattaṁ avijahantova hetuadhipatiaññamaññanissayakammavipākāahārindriyaj-
  jhānamaggasampayuttavippayuttātthiavigatānaṁ vasena aparehipi cuddasahākārehi
  anekapaccayabhāvaṁ gacchati. Ayampi ukkaṭṭhaparicchedo, vatthusahajātādīnaṁ pana
  vasenettha hetupaccayādīnaṁ abhāvopi veditabbo. Aññamaññapaccayepi eseva nayo.
      Nissayapaccayo nissayapaccayattaṁ avijahantova catuvīsatiyā paccayesu attano
  nissayapaccayattañceva anantarasamanantarapacchājātāsevananatthivigatapaccaye ca cha
  apanetvā sesānaṁ vasena aparehipi sattarasahākārehi anekapaccayabhāvaṁ gacchati.
  Ayampi ukkaṭṭhaparicchedo, vatthunissayādīnaṁ pana vasenettha hetupaccayādīnaṁ
  abhāvopi veditabbo.

  *  *  *  *  *  *
  Footnote: 1 chaṂa. indriyamaggapaccayānañcāti
-------------------------------------------------
[page 448]
      Upanissayapaccaye ārammaṇūpanissayo ārammaṇādhipatisadiso. Anantarūpanissayo
  anantararūpanissayattaṁ avijahantova anantarasamanantarakammāsevananatthivigatānaṁ vasena
  aparehipi chahākārehi anekapaccayabhāvaṁ gacchati. Ariyamaggacetanāyevettha kammapaccayataṁ
  labhati, na sesadhammā. Pakatūpanissayo pakatūpanissayova. Purejātapaccayo attano
  purejātapaccayattaṁ avijahantova ārammaṇāarammaṇādhipatinissayūpanissayaindriya-
  vippayuttātthiavigatānaṁ vasena aparehipi aṭṭhahākārehi anekapaccayabhāvaṁ gacchati.
  Ayampi ukkaṭṭhaniddesova, ārammaṇapurejāte panettha nissayaindriyavippayutta-
  paccayatā na labbhati. Ito uttarimpi labbhamānālabbhamānampi veditabbaṁ.
  Pacchājātapaccayo attano pacchājātapaccayattaṁ 1- avijahantova vippayuttātthi-
  avigatānaṁ vasena aparehipi tīhākārehi anekapaccayabhāvaṁ gacchati. Āsevanapaccayo
  āsevanapaccayattaṁ avijahantova anantarasamanantarūpanissayanatthivigatānaṁ vasena
  aparehipi pañcahākārehi anekapaccayabhāvaṁ gacchati.
      Kammapaccayo kammapaccayattaṁ avijahantova ekakkhaṇiko tāva sahajāta-
  aññamaññanissayavipākāhārasampayuttavippayuttātthiavigatānaṁ vasena aparehipi
  navahākārehi anekapaccayabhāvaṁ gacchati, nānākkhaṇiko upanissayānantarasamanantara-
  natthivigatānaṁ vasena aparehipi pañcahākārehi anekapaccayabhāvaṁ gacchati. Vipākapaccayo
  vipākapaccayattaṁ avijahantova hetuadhipatisahajātāññamaññanissayakammāhārindriyaj-
  jhānamaggasampayuttavippayuttātthiavigatānaṁ vasena aparehipi cuddasahākārehi
  anekapaccayabhāvaṁ gacchati. Āhārapaccaye kabaḷiṅkārāhāro āhārapaccayattaṁ avijahantova
  atthiavigatānaṁ vasena aparehipi dvīhākārehi anekapaccayabhāvaṁ gacchati. Sesā
  tayo āhārapaccayattaṁ avijahantāva yathānurūpaṁ adhipatisahajātāññamaññanissayakamma-
  vipākindriyasampayuttavippayuttātthiavigatānaṁ vasena aparehipi ekādasahākārehi
  anekapaccayabhāvaṁ gacchanti.

  *  *  *  *  *  *
  Footnote: 1 chaṂa. pacchājātapaccayabhāvaṁ
-------------------------------------------------
[page 449]
      Indriyapaccaye rūpino pañcindriyā indriyapaccayattaṁ avijahantāva
  nissayapurejātavippayuttātthiavigatānaṁ vasena aparehipi pañcahākārehi anekapaccayabhāvaṁ
  gacchanti. Rūpajīvitindriyampi indriyapaccayattaṁ avijahantaññeva atthiavigatānaṁ
  vasena aparehipi dvīhākārehi anekapaccayabhāvaṁ gacchati. Arūpino indriyānipi
  yathānurūpaṁ indriyapaccayattaṁ avijahantāneva hetuadhipatisahajātāññamaññanissaya-
  vipākāhārajjhānamaggasampayuttavippayuttātthiavigatānaṁ vasena aparehipi terasahākārehi
  anekapaccayabhāvaṁ gacchanti. Jhānapaccayo jhānapaccayattaṁ avijahantova yathānurūpaṁ
  sahajātāññamaññanissayavipākindriyamaggasampayuttavippayuttātthiavigatānaṁ vasena
  aparehipi dasahākārehi anekapaccayabhāvaṁ gacchati. Maggapaccayo maggapaccayattaṁ
  avijahantova yathānurūpaṁ jhānapaccaye vuttānaṁ dasannaṁ hetuadhipatīnañcāti imesaṁ
  vasena aparehipi dvādasahākārehi anekapaccayabhāvaṁ gacchati.
      Sampayuttapaccayo sampayuttapaccayattaṁ avijahantova yathānurūpaṁ hetuadhipati-
  sahajātāññamaññanissayakammavipākāhārindriyajjhānamaggātthiavigatānaṁ vasena
  aparehipi terasahākārehi anekapaccayabhāvaṁ gacchati. Vippayuttapaccayo vippayutta-
  paccayattaṁ avijahantova anantarasamanantarāsevanasampayuttanatthivigatasaṅkhāte cha
  paccaye apanetvā sesānaṁ vasena yathānurūpaṁ aparehipi sattarasahākārehi
  anekapaccayabhāvaṁ gacchati. Tattha rūpassa ceva arūpassa ca paccayavibhāgo veditabbo.
  Atthipaccayo atthipaccayattaṁ avijahantova anantarasamanantarāsevananatthivigatasaṅkhāte
  pañca paccaye apanetvā sesānaṁ vasena yathānurūpaṁ aparehipi aṭṭhārasahākārehi
  anekapaccayabhāvaṁ gacchati. Natthipaccayavigatapaccayā anantarapaccayasadisā. Avigatapaccayo
  atthipaccayasadisoyevāti evamettha ekapaccayassa anekapaccayabhāvatopi viññātabbo
  vinicchayo.
-------------------------------------------------
[page 450]
      Paccayasabhāgatoti etesu hi catuvīsatiyā paccayesu anantarasamanantarūpanissayā-
  sevananatthivigatā sabhāgā, tathā ārammaṇāarammaṇādhipatiārammaṇūpanissayāti iminā
  upāyenettha paccayasabhāgatopi viññātabbo vinicchayo.
      Paccayavisabhāgatoti purejātapaccayo panettha pacchājātapaccayena visabhāgo,
  tathā sampayuttapaccayo vippayuttapaccayena, atthipaccayo natthipaccayena, vigatapaccayo
  avigatapaccayenāti iminā upāyenettha paccayavisabhāgatopi viññātabbo vinicchayo.
      Yugaḷakatoti etesu ca atthasarikkhatāya saddasarikkhatāya kālapaṭipakkhatāya
  hetuphalatāya aññamaññapaṭipakkhatāyāti imehi kāraṇehi yugaḷakato viññātabbo
  vinicchayo. Anantarasamanantarā hi atthasarikkhatāya ekaṁ yugaḷakaṁ nāma, nissayūpanissayā
  saddasarikkhatāya, purejātapacchājātā kālapaṭipakkhatāya, kammapaccayavipākapaccayā
  hetuphalatāya, sampayuttavippayuttā aññamaññapaṭipakkhatāya ekaṁ yugaḷakaṁ nāMa. Tathā
  atthinatthipaccayā vigatāvigatapaccayā cāti evamettha yugaḷakatopi viññātabbo
  vinicchayo. Janakājanakatoti etesu ca anantarasamanantarānantarūpanissayapakatūpanissayā-
  sevanapaccayā nānākkhaṇiko kammapaccayo natthivigatapaccayāti ime paccayā
  janakāyeva, na ajanakā, pacchājātapaccayo kevalaṁ upatthambhakoyeva, na janako, sesā
  janakā ca ajanakā ca upatthambhakā cāti attho. Evamettha janakājanakatopi
  viññātabbo vinicchayo.
      Sabbaṭṭhānikāsabbaṭṭhānikatoti etesu ca sahajātanissayātthiavigatapaccayā
  sabbaṭṭhānikā nāma, sabbesaṁ saṅkhatānaṁ rūpārūpadhammānaṁ ṭhānabhūtā kāraṇabhūtāti
  attho. Etehi vinā uppajjamāno ekadhammopi natthīti. Ārammaṇāarammaṇādhipati-
  anantarasamanantarānantarūpanissayapakatūpanissayāsevanasampayuttanatthivigatapaccayā
  asabbaṭṭhānikā nāma, na sabbesaṁ rūpārūpadhammānaṁ ṭhānabhūtā, arūpakkhandhānaññeva
-------------------------------------------------
[page 451]
  Pana ṭhānabhūtā kāraṇabhūtāti attho. Arūpadhammāyeva hi etehi uppajjanti, na
  rūpadhammā. Purejātapacchājātāpi asabbaṭṭhānikā arūparūpānaññeva yathākkamena
  paccayato. 1- Vuttāvasesāpi ekaccānaṁ rūpārūpadhammānaṁ uppattihetuto na
  sabbaṭṭhānikāti evamettha sabbaṭṭhānikāsabbaṭṭhānikatopi viññātabbo vinicchayo.
      Rūpaṁ rūpassātiādivikappatoti etesu ca catuvīsatiyā paccayesu ekapaccayopi
  ekantena rūpameva hutvā rūpasseva paccayo nāma natthi, ekantena pana rūpaṁ
  hutvā arūpasseva paccayo nāma atthi. Kataro panesoti. Purejātapaccayo.
  Purejātapaccayo hi ekantena rūpameva hutvā arūpasseva paccayo hoti. Ekantena
  rūpameva hutvā rūpārūpasseva paccayo nāmātipi natthi, ekantena pana arūpaṁ
  hutvā arūpasseva paccayo nāma atthi. Kataro panesoti. Anantarasamanantarāsevana-
  sampayuttanatthivigatavasena chabbidho hoti. So hi sabbopi ekantena arūpameva
  hutvā arūpasseva paccayo hoti. Ekantena arūpameva hutvāpi ekantena rūpasseva
  paccayo nāmātipi atthi. Kataro panesoti. Pacchājātapaccayo. So hi ekantena
  arūpaṁ hutvā rūpasseva paccayo hoti. Ekantena pana arūpadhammova hutvā
  rūpārūpānaṁ paccayopi atthi. Kataro panesoti. Hetukammavipākajjhānamaggavasena
  pañcavidho. So hi sabbopi ekantena arūpameva hutvā rūpadhammānampi arūpadhammānampi
  paccayo hoti. Ekantena pana rūpārūpameva hutvā rūpasseva paccayo nāmātipi
  natthi, arūpasseva pana hoti. Kataro panesoti. Ārammaṇapaccayo ceva upanissaya-
  paccayo ca. Idañhi dvayaṁ ekantena rūpārūpameva hutvā arūpasseva paccayo
  hoti. Ekantena rūpārūpameva hutvā pana rūpārūpasseva paccayo nāmātipi atthi.
  Kataro panesoti. Adhipatisahajātāññamaññanissayāhārindriyavippayuttātthiavigatavasena
  navavidho. So hi sabbopi ekantena rūpārūpameva hutvā rūpārūpasseva paccayo
  hotīti evamettha rūpaṁ rūpassātiādivikappatopi viññātabbo vinicchayo.

  *  *  *  *  *  *
  Footnote: 1 chaṂa. paccayabhāvato
-------------------------------------------------
[page 452]
      Bhavabhedatoti imesu pana catuvīsatiyā paccayesu pañcavokārabhave tāva na
  koci paccayo na labbhati nāMa. Catuvokārabhave pana tayo purejātapacchājāta-
  vippayuttapaccaye apanetvā sesā ekavīsatimeva labbhanti. Ekavokārabhave
  sahajātāññamaññanissayakammaindriyātthiavigatavasena satteva labbhanti. Bāhire
  pana anindriyabaddharūpe sahajātāññamaññanissayātthiavigatavasena pañceva labbhantīti
  evamettha bhavabhedatopi viññātabbo vinicchayoti.
                     Paccayaniddesavāravaṇṇanā niṭṭhitā.
                            ----------
                              Pucchāvāra
                         1. Paccayānulomavaṇṇanā
      evaṁ anulomapaṭṭhānādīsu tikapaṭṭhānādivasena catuvīsatisamantapaṭṭhānasamodhāne
  paṭṭhānamahāpakaraṇe ye tikādayo nissāya niddiṭṭhattā etaṁ tikapaṭṭhānaṁ dukapaṭṭhānaṁ
  .pe. Dukadukapaṭṭhānanti vuttaṁ, te anāmasitvā yesaṁ paccayānaṁ vasena te
  tikādayo vibhattā, te paccayeeva tāva iminā mātikānikkhepapaccayavibhaṅgasaṅkhātena
  vārena uddesato ca niddesato ca dassetvā idāni ye tikādayo nissāya
  niddiṭṭhattā etaṁ tikapaṭṭhānaṁ dukapaṭṭhānaṁ .pe. Dukadukapaṭṭhānanti vuttaṁ, te
  tikādayo imesaṁ paccayānaṁ vasena vitthāretvā dassetuṁ ekekaṁ tikadukaṁ nissāya
  sattahi mahāvārehi desanā katā. Tesaṁ imāni nāmāni:- paṭiccavāro
  sahajātavāro paccayavāro nissayavāro saṁsaṭṭhavāro sampayuttavāro pañhāvāroti.
      Tattha "kusalaṁ dhammaṁ paṭicca kusalo dhammo"ti evaṁ paṭiccābhidhānavasena
  vutto paṭiccavāro nāMa. "kusalaṁ Dhammaṁ sahajāto kusalo dhammo"ti evaṁ
-------------------------------------------------
[page 453]
  Sahajātābhidhānavasena vutto sahajātavāro nāMa. So purimena paṭiccavārena atthato
  ninnānākaraṇo. Paṭiccābhidhānavasena bujjhanakānaṁ vasena pana paṭhamo vutto,
  sahajātābhidhānavasena bujjhanakānaṁ vasena dutiyo. Dvīsupi cetesu rūpārūpadhammavasena
  paccayā ceva paccayuppannadhammā ca veditabbā. Te ca kho sahajātāva, na
  purejātapacchājātā labbhanti. "kusalaṁ Dhammaṁ paccayā kusalo dhammo"ti evaṁ
  paccayābhidhānavasena vutto paccayavāro nāMa. Sopi purimavāradvayaṁ viya
  rūpārūpadhammavaseneva veditabbo. Paccayo panettha purejātopi labbhati. Ayamassa
  purimavāradvayato viseso. Tadanantaro "kusalaṁ dhammaṁ nissāya kusalo dhammo"ti evaṁ
  nissayābhidhānavasena vutto nissayavāro nāMa. So purimena paccayavārena atthato
  ninnānākaraṇo. Paccayābhidhānavasena bujjhanakānaṁ vasena pana paṭhamo vutto,
  nissayābhidhānavasena bujjhanakānaṁ vasena dutiyo. Tato paraṁ "kusalaṁ dhammaṁ saṁsaṭṭho
  kusalo dhammo"ti evaṁ saṁsaṭṭhābhidhānavasena vutto saṁsaṭṭhavāro nāMa. "kusalaṁ Dhammaṁ
  sampayutto kusalo dhammo"ti evaṁ sampayuttābhidhānavasena vutto sampayuttavāro
  nāMa. So purimena saṁsaṭṭhavārena atthato ninnānākaraṇo. Saṁsaṭṭhābhidhānavasena
  bujjhanakānaṁ vasena paṭhamo vutto, sampayuttābhidhānavasena bujjhanakānaṁ vasena dutiyo.
  Dvīsupi cetesu arūpadhammavaseneva paccayā ca paccayuppannā ca veditabbā.
  Sattamavāre pana yasmā "kusalo dhammo kusalassa dhammassa hetupaccayena paccayo"ti-
  ādinā nayena te te pañhe uddharitvā puna "kusalā hetū sampayuttakānaṁ
  khandhānan"tiādinā nayena sabbepi te pañhā nijjaṭā niggumbā ca katvā
  vibhattā, tasmā so vāro pañhānaṁ sādhukaṁ vibhattattā pañhāvārotveva saṅkhyaṁ
  gato. Rūpārūpadhammavaseneva panettha paccayāpi paccayuppannāpi veditabbā.
      Tattha yo tāva esa sabbapaṭhamo paṭiccavāro nāma, so uddesato
  niddesato ca duvidho hoti. Tattha uddesavāro paṭhamo, pucchāvārotipi vuccati.
-------------------------------------------------
[page 454]
  Paṇṇattivārotipi tasseva nāmaṁ. So hi kusalādayo paṭicca kusalādīnaṁ
  hetupaccayādivasena uddiṭṭhattā uddesavāro, kusalādayo paṭicca hetupaccayādivasena
  kusalādīnaṁ uppattiyā pucchitattā pucchāvāro, kusalādayo paṭicca hetupaccayādivasena
  kusalādīnaṁ uppattiyā paññāpitattā paṇṇattivārotipi vutto.
      [25-34] Tattha siyā kusalaṁ dhammaṁ paṭicca kusalo dhammo uppajjeyya
  hetupaccayāti parikappapucchā. Ayaṁ panettha attho:- yo kusalo dhammo uppajjeyya
  hetupaccayā, kiṁ so kusalaṁ dhammaṁ paṭicca siyāti. Athavā kusalaṁ dhammaṁ paṭicca yo
  kusalo dhammo uppajjeyya, so hetupaccayā siyāti ayamettha attho. Tattha paṭīti
  sadisatthe vattati. Sadisapuggalo hi paṭipuggalo sadisabhāgo ca paṭibhāgoti vuccati.
  Iccāti gamanussukkavacanametaṁ. Ubhayaṁ ekato vatvā 1- paṭiccāti paṭigantvā
  sahuppattisaṅkhātena sadisabhāvena patvā, tena saddhiṁ ekato uppattibhāvaṁ upagantvāti
  vuttaṁ hoti. Kusalo dhammoti evaṁ sahuppattibhāvena kusalaṁ dhammaṁ paṭicca kusalo
  dhammo uppajjeyya hetupaccayāti pucchati. Athavā paṭiccāti paccayaṁ katvā. Taṁ
  pana paccayakaraṇaṁ purejātepi paccaye labbhati sahajātepi. Idha sahajātaṁ adhippetaṁ.
  Siyā kusalaṁ dhammaṁ paṭicca akusalo dhammotiādīsvapi eseva nayo. Tattha kiñcāpi
  sahajātavasena kusalaṁ dhammaṁ paṭicca akusalo dhammo natthi, imasmiṁ pana pucchāvāre
  yampi vissajjiyamānaṁ atthato labbhati, yampi na labbhati, taṁ sabbaṁ pucchāvasena
  uddhaṭaṁ. Parato pana vissajjane yaṁ na labbhati, taṁ pahāya, yaṁ labbhati, tadeva
  vissajjitaṁ.
      Evamettha pucchānaṁ atthañceva pucchāgatiñca ñatvā idāni gaṇanavasena
  pucchāparicchedo veditabbo. Ettha hi "kusalaṁ dhammaṁ paṭiccā"ti kusalapadaṁ ādiṁ
  katvā kusalākusalābyākatantā tisso pucchā, puna tadevādiṁ katvā

  *  *  *  *  *  *
  Footnote: 1 chaṂa. katvā
-------------------------------------------------
[page 455]
  Kusalābyākatādivasena dukappabhedantā tisso, puna tadevādiṁ katvā tikantā ca ekā,
  evaṁ kusalaṁ dhammaṁ paṭiccāti kusalādikā satta pucchā. Tathā akusalādikā, tathā
  abyākatādikā, tathā kusalābyākatādikā, tathā akusalābyākatādikā, kusalākusalādikā,
  kusalākusalābyākatādikāti sabbāpi sattannaṁ sattakānaṁ vasena kusalattikaṁ nissāya
  hetupaccaye ekūnapaññāsaṁ pucchā.
      Tattha ekamūlekāvasānā 1- nava, ekamūladukāvasānā nava, ekamūlatikāvasānā
  tisso, dukamūlekāvasānā nava, dukamūladukāvasānā nava, dukamūlatikāvasānā tisso,
  tikamūlekāvasānā tisso, tikamūladukāvasānā tisso, tikamūlatikāvasānā ekāti
  evametā mūlāvasānavasenāpi veditabbā. Yathā ca hetupaccaye ekūnapaññāsaṁ,
  ārammaṇapaccayādīsupi tathevāti sabbesupi catuvīsatiyā paccaye:-
                sahassamekañca sataṁ chasattati punāparā
                pucchā sampiṇḍitā honti nayamhi ekamūlake.
      [35-36] Tato paraṁ hetupaccayā ārammaṇapaccayāti dumūlakanayo āraddho.
  Tattha hetārammaṇaduko .pe. Hetāvigatadukoti hetupaccayena saddhiṁ tevīsati
  dukā honti. Tesu hetupaccaye viya hetārammaṇadukepi ekūnapaññāsaṁ pucchā,
  tāsu pāliyaṁ dveyeva dassitā. Yathā ca hetārammaṇaduke ekūnapaññāsaṁ, tathā
  hetādhipatidukādīsupi. Tattha paṭhamapucchāvasena hetādhipatiduko hetānantaraduko
  hetusamanantaradukoti paṭipāṭiyā tayo duke dassetvā pariyosāne hetāvigataduko
  dassito, sesaṁ saṅkhittaṁ. Pucchāparicchedo panetthevaṁ veditabbo:-
                sahassamekañca sataṁ sattavīsatimeva ca
                dukesu tevīsatiyā pucchā honti dumūlake.

  *  *  *  *  *  *
  Footnote: 1 chaṂa. ekamūlakāvasānā
-------------------------------------------------
[page 456]
      [37] Tato paraṁ hetupaccayā ārammaṇapaccayā adhipatipaccayāti timūlakanayo
  āraddho. Tattha hetārammaṇadukena saddhiṁ adhipatipaccayādīsu bāvīsatiyā paccayesu
  ekamekassa yojanāvasena bāvīsati tikā honti. Tesu paṭhamapucchāvasena paṭhamattikañca
  dutiyattikañca dassetvā pariyosāne tiko 1- dassito, sesaṁ saṅkhittaṁ. Yathā pana
  dukesu, evaṁ tikesupi ekamekasmiṁ tike ekūnapaññāsaṁ katvā sabbesupi bāvīsatiyā
  tikesu:-
                sahassamekaṁ pucchānaṁ aṭṭhasattatimeva ca
                pucchā gaṇanato honti nayamhi tikamūlake.
      [38] Tato paraṁ hetupaccayā ārammaṇapaccayā adhipatipaccayā anantarapaccayāti
  catumūlakanayo āraddho. Tattha paṭhamattikena saddhiṁ anantarapaccayādīsu ekavīsatiyā
  paccayesu ekamekassa yojanāvasena ekavīsati catukkā honti. Tesu dve
  catukke dassetvā sesaṁ saṅkhittaṁ. Idhāpi ekamekasmiṁ catukke ekūnapaññāsaṁ
  katvā sabbesupi ekavīsatiyā catukkesu:-
                sahassamekaṁ pucchānaṁ ekūnattiṁsa punāparā
                pucchā gaṇanato honti nayamhi catumūlake.
      Tato paraṁ pañcamūlakaṁ ādiṁ katvā yāva sabbamūlakā desanā katā, taṁ
  sabbaṁ 2- saṅkhipitvā heṭṭhā vuttañca upari 3- vattabbañca ekato katvā pāliyaṁ
  "ekamūlakaṁ dumūlakaṁ timūlakaṁ catumūlakaṁ pañcamūlakaṁ sabbamūlakaṁ asammuyhantena
  vitthāretabban"ti nayo dassito. Tattha ekamūlakādīsu yaṁ vattabbaṁ, taṁ vuttameva.
  Pañcamūlake pana paṭhamacatukkena saddhiṁ samanantarapaccayādīsu samavīsatiyā paccayesu
  ekamekassa yojanāvasena samavīsati pañcakā honti. Tesu ekekasmiṁ ekūnapaññāsaṁ
  katvā:-

  *  *  *  *  *  *
  Footnote: 1 chaṂa. pariyosānatiko 2 Sī.,Ma. uttari vattabbaṁ sabbaṁ 3 Sī.,Ma. uttari
-------------------------------------------------
[page 457]
              Satāni nava pucchānaṁ asītiñca punāparā
              pucchā gaṇanato honti nayamhi pañcamūlake.
      Chamūlake paṭhamapañcakena saddhiṁ sahajātapaccayādīsu ekūnavīsatiyā paccayesu
  ekamekassa yojanāvasena ekūnavīsati chakkā honti. Tesu ekamekasmiṁ
  ekūnapaññāsaṁ katvā:-
              satāni nava pucchānaṁ ekattiṁsa tatoparā
              pucchā gaṇanato honti nayamhi chakkamūlake.
      Sattamūlake paṭhamachakkena saddhiṁ aññamaññapaccayādīsu aṭṭhārasasu paccayesu
  ekamekassa yojanāvasena aṭṭhārasa sattakā honti. Tesu ekamekasmiṁ
  ekūnapaññāsaṁ katvā:-
              satāni aṭṭha pucchānaṁ dvāsīti ca tatoparā
              pucchā gaṇanato honti nayamhi sattamūlake.
      Aṭṭhamūlake paṭhamasattakena saddhiṁ nissayapaccayādīsu sattarasasu paccayesu
  ekamekassa yojanāvasena sattarasa aṭṭhakā honti. Tesu ekamekasmiṁ ekūnapaññāsaṁ
  katvā:-
              satāni aṭṭha pucchānaṁ tettiṁsā ca tatoparā
              pucchā gaṇanato honti nayamhi aṭṭhamūlake.
      Navamūlake paṭhamaṭṭhakena saddhiṁ upanissayādīsu soḷasasu paccayesu ekamekassa
  yojanāvasena soḷasa navakā honti. Tesu ekamekasmiṁ ekūnapaññāsaṁ katvā:-
              satāni satta pucchānaṁ caturāsīti tatoparā
              pucchā gaṇanato honti nayamhi navamūlake.
-------------------------------------------------
[page 458]
      Dasamūlake paṭhamanavakena saddhiṁ purejātapaccayādīsu paṇṇarasasu paccayesu
  ekamekassa yojanāvasena paṇṇarasa dasakā honti. Tesu ekamekasmiṁ ekūnapaññāsaṁ
  katvā:-
              satāni satta pucchānaṁ pañcattiṁsa tatoparā
              pucchā gaṇanato honti nayamhi dasamūlake.
      Ekādasamūlake paṭhamadasakena saddhiṁ pacchājātapaccayādīsu cuddasasu paccayesu
  ekamekassa yojanāvasena cuddasa ekādasakā honti. Tesu ekamekasmiṁ
  ekūnapaññāsaṁ katvā:-
              cha satāni ca pucchānaṁ chaḷāsīti tatoparā
              nayamhi pucchā gaṇitā ekādasakamūlake.
      Dvādasamūlake paṭhamekādasakena saddhiṁ āsevanapaccayādīsu terasasu paccayesu
  ekamekassa yojanāvasena terasa dvādasakā honti. Tesu ekamekasmiṁ
  ekūnapaññāsaṁ katvā:-
              cha satāni ca pucchānaṁ sattattiṁsa tatoparā
              pucchā gaṇanato honti naye dvādasamūlake.
      Terasamūlake paṭhamadvādasakena saddhiṁ kammapaccayādīsu dvādasasu paccayesu
  ekamekassa yojanāvasena dvādasa terasakā honti. Tesu ekamekasmiṁ
  ekūnapaññāsaṁ katvā:-
              satāni pañca pucchānaṁ aṭṭhāsīti tatoparā 1-
              pucchā gaṇanato honti naye terasamūlake.

  *  *  *  *  *  *
  Footnote: 1 chaṂa. punāparā
-------------------------------------------------
[page 459]
      Cuddasamūlake paṭhamaterasakena saddhiṁ vipākapaccayādīsu ekādasasu paccayesu
  ekamekassa yojanāvasena ekādasa cuddasakā honti. Tesu ekamekasmiṁ
  ekūnapaññāsaṁ katvā:-
             satāni pañca pucchānaṁ tiṁsa cātha navāparā
             pucchā gaṇanato honti naye cuddasamūlake.
      Paṇṇarasamūlake paṭhamacuddasakena saddhiṁ āhārapaccayādīsu dasasu paccayesu
  ekamekassa yojanāvasena dasa paṇṇarasakā honti. Tesu ekamekasmiṁ
  ekūnapaññāsaṁ katvā:-
             satāni cattāri pucchānaṁ navuti ca tatoparā
             pucchā gaṇanato honti naye paṇṇarasamūlake.
      Soḷasamūlake paṭhamapaṇṇarasakena saddhiṁ indriyapaccayādīsu navasu paccayesu
  ekamekassa yojanāvasena nava soḷasakā honti. Tesu ekamekasmiṁ ekūnapaññāsaṁ
  katvā:-
          1- satāni cattāri tāḷīsaṁ ekā ceva punāparā 1-
             pucchā gaṇanato honti naye soḷasamūlake.
      Sattarasamūlake paṭhamasoḷasakena saddhiṁ jhānapaccayādīsu aṭṭhasu paccayesu
  ekamekassa yojanāvasena aṭṭha sattarasakā honti. Tesu ekamekasmiṁ
  ekūnapaññāsaṁ katvā:-
             satāni tīṇi pucchānaṁ navuti dve punāparā
             pucchā gaṇanato honti naye sattarasamūlake.

  *  *  *  *  *  *
  Footnote: 1-1 chaṂa. satāni cattāri cattā- līsekā ceva punāparā
-------------------------------------------------
[page 460]
      Aṭṭhārasamūlake paṭhamasattarasakena saddhiṁ maggapaccayādīsu sattasu paccayesu
  ekamekassa yojanāvasena satta aṭṭhārasakā honti. Tesu ekamekasmiṁ
  ekūnapaññāsaṁ katvā:-
             satāni tīṇi pucchānaṁ tecattāḷīsameva ca
             pucchā gaṇanato honti naye aṭṭhārasamūlake.
      Ekūnavīsatimūlake paṭhamaṭṭhārasakena saddhiṁ sampayuttapaccayādīsu chasu paccayesu
  ekamekassa yojanāvasena cha ekūnavīsatikā honti. Tesu ekamekasmiṁ ekūnapaññāsaṁ
             dve satā navuti ceva catasso ca punāparā
             pucchā gaṇanato honti naye ekūnavīsake. 1-
      Vīsatimūlake paṭhamekūnavīsatikena saddhiṁ vippayuttapaccayādīsu pañcasu paccayesu
  ekamekassa yojanāvasena pañcavīsatikā honti. Tesu ekamekasmiṁ ekūnapaññāsaṁ
  katvā:-
             dve satā honti pucchānaṁ cattāḷīsā ca pañca ca
             pucchā gaṇanato honti naye vīsatimūlake.
      Ekavīsatimūlake paṭhamavīsatikena saddhiṁ atthipaccayādīsu catūsu paccayesu
  ekamekassa yojanāvasena cattāro ekavīsatikā honti. Tesu ekamekasmiṁ
  ekūnapaññāsaṁ katvā:-
             sataṁ chanavutiñceva pucchā honti sampiṇḍitā
             gaṇitā lakkhaṇaññūhi ekavīsatike naye.
      Dvāvīsatimūlake paṭhamekavīsatikena saddhiṁ natthipaccayādīsu tīsu paccayesu
  ekamekassa yojanāvasena tayo dvāvīsatikā honti. Tesu ekamekasmiṁ
  ekūnapaññāsaṁ katvā:-

  *  *  *  *  *  *
  Footnote: 1 chaṂa. ekūnavīsatike
-------------------------------------------------
[page 461]
               Cattāḷīsādhikaṁ sataṁ satta ceva punāparā
               pucchā gaṇanato honti naye dvāvīsatimūlake.
      Tevīsatimūlake paṭhamadvāvīsatikena saddhiṁ dvīsu vigatāvigatapaccayesu ekamekassa
  yojanāvasena dve tevīsatikā honti. Tesu ekamekasmiṁ ekūnapaññāsaṁ katvā:-
               aṭṭhanavutimevidha pucchā gaṇanato matā
               nayamhi tevīsatime tevīsatikamūlake.
      Catuvīsatimūlako pana sabbapaccayānaṁ samodhānavasena veditabbo, teneva
  sabbamūlakoti vutto. Tattha ekūnapaññāsameva pucchā hontīti sabbāpetā
  hetupaccayapadameva gahetvā ekamūlakādīnaṁ sabbamūlakapariyosānānaṁ vasena satthārā
  devaparisāya ativitthārato 1- vibhattā pucchā idha saṅkhepena desitā.
      Tāsaṁ pana sabbāsampi ayaṁ gaṇanapiṇḍo:- ekamūlakanayasmiñhi ekādasasatāni
  chasattati ca pucchā āgatā. Tāsu 2- hetupaccayanaye teneva mūlakena ekūnapaññāsaṁ
  katvā imasmiṁ hetupaccayamūlake gahetabbā, sesā sesapaccayamūlakesu pakkhipitabbā.
  Dumūlake sattavīsāni ekādasasatāni, timūlake sahassaṁ aṭṭhasattati ca, catumūlake
  sahassaṁ ekūnattiṁsañca, pañcamūlake asītādhikāni navasatāni, chamūlake ekattiṁsāni
  navasatāni, sattamūlake dvāsītāni aṭṭhasatāni, aṭṭhamūlake tettiṁsāni aṭṭhasatāni,
  navamūlake caturāsītāni sattasatāni, dasamūlake pañcattiṁsāni sattasatāni, ekādasamūlake
  chāsītāni chasatāni, dvādasamūlake sattattiṁsāni chasatāni, terasamūlake aṭṭhāsītāni
  pañcasatāni, cuddasamūlake ekūnacattāḷīsāni pañcasatāni, paṇṇarasamūlake navutāni
  cattārisatāni, soḷasamūlakeekacattāḷīsāni cattārisatāni, sattarasamūlakedvenavutāni
  tīṇi satāni, aṭṭhārasamūlake tecattāḷīsāni tīṇi satāni, ekūnavīsatimūlake

  *  *  *  *  *  *
  Footnote: 1 chaṂa. devaparisati vitthārato 2 chaṂa. ayaṁ pāṭho na dissati
-------------------------------------------------
[page 462]
  Catunavutāni dvesatāni, vīsatimūlake pañcacattāḷīsāni dvesatāni, ekavīsatimūlake
  chanavutisataṁ, dvāvīsatimūlake sattacattāḷīsasataṁ, tevīsatimūlake aṭṭhanavuti, sabbamūlake
  ekūnapaññāsāti evaṁ hetupadaṁ ādiṁ katvā vibhattesu ekamūlakādīsu:-
              cuddaseva sahassāni puna satta satāni ca
              pucchā hetupadasseva ekamūlādibhedatoti.
      [39-40] Evaṁ hetupaccayaṁ ādiṁ katvā ekamūlakato paṭṭhāya yāva
  sabbamūlakanayā pucchābhedaṁ dassetvā idāni ārammaṇapaccayaṁ ādiṁ katvā dassetuṁ
  siyā kusalaṁ dhammaṁ paṭicca kusalo dhammo uppajjeyya ārammaṇapaccayā
  hetupaccayātiādimāha. Tattha ārammaṇapaccayā hetupaccayāti ettāvatā
  ārammaṇapaccayaṁ ādiṁ katvā hetupaccayapariyosāno ekamūlakanayo dassito. Tato
  paraṁ ārammaṇapaccayā adhipatipaccayāti dukamūlakaṁ āraddhaṁ. Tattha imaṁ paṭhamadukañceva
  ārammaṇāvigatadukañca dassetvā sesaṁ saṅkhittaṁ. Ārammaṇapaccayā hetupaccayāti
  ayaṁ osānadukopi na dassito. Sace pana katthaci vācanāmagge sandissati, sveva
  vācanāmaggo gahetabbo. Tato paraṁ ārammaṇapaccayavasena tikamūlakādayo adassetvāva
  adhipatipaccayaṁ ādiṁ katvā ekakādayo dassetuṁ adhipatipaccayā anantarapaccayā
  samanantarapaccayā sahajātapaccayā aññamaññapaccayāti ettakameva vuttaṁ, taṁ
  ekamūlakavasena vā sabbamūlakavasena vā veditabbaṁ.
      [41] Tato paraṁ avigatapaccayaṁ ādiṁ katvā dumūlakameva dassetuṁ
  avigatapaccayā hetupaccayātiādi āraddhaṁ. Tattha avigatahetuduko avigatārammaṇaduko
  avigatādhipatidukoti paṭipāṭiyā tayo duke vatvā pariyosāne ca avigatavigatoti 1-
  eko duko dassito. Tato avigatapaccayavaseneva timūlakaṁ dassetuṁ "avigatapaccayā

  *  *  *  *  *  *
  Footnote: 1 chaṂa. avigatavigataduko
-------------------------------------------------
[page 463]
  Hetupaccayā ārammaṇapaccayā, avigatapaccayā hetupaccayā adhipatipaccayā, avigatapaccayā
  hetupaccayā anantarapaccayā"ti evaṁ paṭipāṭiyā tayo tike vatvā "avigatapaccayā
  hetupaccayā vigatapaccayā"ti pariyosānattiko vutto. Tato avigatapaccayavaseneva
  catumūlakaṁ dassetuṁ "avigatapaccayā hetupaccayā ārammaṇapaccayā adhipatipaccayā,
  avigatapaccayā hetupaccayā ārammaṇapaccayā anantarapaccayā"ti dve catukke vatvā
  "vigatapaccayā"ti padaṁ uddharitvā ṭhapitaṁ, sesaṁ sabbaṁ saṅkhittaṁ. Tassa saṅkhittabhāvaṁ
  dassetuṁ "ekekassa padassa ekamūlakaṁ dumūlakaṁ timūlakaṁ catumūlakaṁ 1- sabbamūlakaṁ
  asammuyhantena vitthāretabban"ti vuttaṁ. Tasmā yathā hetupaccayaṁ ādiṁ katvā
  hetuādipadavasena ekamūlake ekādasa pucchāsatāni chasattati ca pucchā .pe.
  Sabbamūlake ekūnapaññāsaṁ, evaṁ ārammaṇapaccayādīsupi ekamekaṁ ādiṁ katvā
  ārammaṇādipadavasena ekekassa padassa ekamūlake ekādasa pucchāsatāni chasattati
  ca pucchā .pe. Sabbamūlake ekūnapaññāsanti ekekassa padassa ekamūlakādibhede
  sattasatādhikāni cuddasapucchāsahassāni honti. Tāsaṁ sabbesupi catuvīsatiyā
  paccayesu ayaṁ gaṇanaparicchedo:-
              dvāpaññāsasahassānaṭṭha- satāni tīṇi satasahassāni
              kusalattikassa pucchā anulomanayamhi suvibhattā.
      Yathā ca kusalattikassa, evaṁ vedanāttikādīnampīti sabbesupi bāvīsatiyā
  tikesu.
              Ekasaṭṭhisahassāni cha satāni sattasattati
              satasahassāni pucchānaṁ tikabhede pabhedato.
                       Saṅkhitto vācanāmaggo. 2-

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. saṅkhittā vācanāmagge
-------------------------------------------------
[page 464]
      Dukesu pana "siyā hetuṁ dhammaṁ paṭicca hetudhammo uppajjeyya
  hetupaccayā"ti evaṁ hetuṁ paṭicca hetu, hetuṁ paṭicca nahetu, hetuṁ paṭicca hetu
  ca nahetu ca, nahetuṁ paṭicca nahetu, nahetuṁ paṭicca hetu, nahetuṁ paṭicca hetu
  ca nahetu ca, hetuñca nahetuñca paṭicca hetu, hetuñca nahetuñca paṭicca
  nahetu, hetuñca nahetuñca paṭicca hetu ca nahetu cāti ekamekasmiṁ duke
  hetupaccayādīsu ekamekasmiṁ paccaye nava pucchā honti. Tāsu hetupaccayaṁ ādiṁ
  katvā ekamūlake dvisatāni soḷasa ca pucchā honti. Tāsu hetupaccayasseva
  aññena asammissā nava pucchā gahetabbā, sesā atthavārena gahitā. 1-
      Tāsaṁ dukamūlakādīsu tevīsatiyā vāresu ekekaṁ navakaṁ apanetvā yāva
  sabbamūlakā ayaṁ gaṇanaparicchedo:- dukamūlake tāva ekamūlake dassitesu dvīsu
  soḷasādhikesu pucchāsatesu nava apanetvā dvisatāni satta ca pucchā honti,
  tato nava apanetvā timūlake aṭṭhanavutisataṁ. Evaṁ purimapurimato nava nava
  apanetvā catumūlake ekūnanavutisataṁ, pañcamūlake asītisataṁ, chamūlake ekasattatisataṁ,
  sattamūlake dvāsaṭṭhisataṁ, aṭṭhamūlake tepaññāsasataṁ, navamūlake catucattāḷīsasataṁ,
  dasamūlake pañcattiṁsasataṁ, ekādasamūlake chabbīsasataṁ, dvādasamūlake sattarasādhikasataṁ,
  terasamūlake aṭṭhādhikasataṁ, cuddasamūlake navanavuti, paṇṇarasamūlake navuti, soḷasamūlake
  ekāsīti, sattarasamūlake dvāsattati, aṭṭhārasamūlake tesaṭṭhī, ekūnavīsatimūlake
  catupaññāsaṁ, vīsatimūlake pañcacattāḷīsaṁ, ekavīsatimūlake chattiṁsaṁ, bāvīsatimūlake
  sattavīsaṁ, tevīsatimūlake aṭṭhārasa, sabbamūlake navāti. Yathā panetāni hetupaccayavasena
  ekamūlake soḷasādhikāni dvepucchāsatāni .pe. Sabbamūlake nava, evaṁ
  ārammaṇapaccayādīsupi ekamekaṁ ādiṁ katvā ārammaṇādipadavasena ekekassa
  padassa ekamūlake soḷasādhikāni dvepucchāsatāni .pe. Sabbamūlake navāti

  *  *  *  *  *  *
  Footnote: 1 chaṂa. aṭṭha vārena gahitā
-------------------------------------------------
[page 465]
  Ekekassa padassa ekamūlakādibhede dvepucchāsahassāni sattasatāni ca pucchā
  honti. Tāsaṁ sabbesupi catuvīsatiyā paccayesu ayaṁ gaṇanaparicchedo:-
              catusaṭṭhisahassāni puna aṭṭhasatāni ca
              pucchā hetudukassetā 1- anulomanaye matā.
      Yathā ca hetudukassa, evaṁ sahetukadukādīnampīti sabbasmimpi dukasate:-
              saṭṭhisatasahassāni cattāri ca tato paraṁ
              asītiñca sakassāni pucchā dukasate vidū.
      Ayaṁ tāva suddhike tikapaṭṭhāne ca dukapaṭṭhāne ca pucchānaṁ gaṇanaparicchedo.
      Yaṁ pana tato paraṁ bāvīsatitike gahetvā dukasate pakkhipitvā dukatikapaṭṭhānaṁ
  nāma desitaṁ, tatthāpi "siyā hetuṁ kusalaṁ dhammaṁ paṭicca hetu kusalo dhammo
  uppajjeyya hetupaccayā"ti evaṁ bāvīsatiyā tikesu ekekaṁ tikaṁ dukānaṁ satena
  satena saddhiṁ yojetvā dassetabbānaṁ pucchānaṁ heṭṭhā vuttanayena sabbesaṁ
  ekamūlakādīnaṁ vasena gaṇetvā 2- paricchedo veditabbo.
      Yampi tato paraṁ dukasataṁ gahetvā bāvīsatiyā tikesu pakkhipitvā
  tikadukapaṭṭhānaṁ nāma desitaṁ, tatthāpi "siyā kusalaṁ hetuṁ dhammaṁ paṭicca kusalo
  hetudhammo uppajjeyya hetupaccayā"ti evaṁ dukasate ekekaṁ dukaṁ bāvīsatiyā
  tikehi saddhiṁ yojetvā dassetabbānaṁ pucchānaṁ heṭṭhā vuttanayena sabbesaṁ
  ekamūlakādīnaṁ vasena gaṇetvā 2- paricchedo veditabbo.
      Yampi tato paraṁ tike tikesuyeva pakkhipitvā tikatikapaṭṭhānaṁ nāma desitaṁ,
  tatthāpi "siyā kusalaṁ sukhāya vedanāya sampayuttaṁ dhammaṁ paṭicca kusalo sukhāya
  vedanāya sampayutto dhammo uppajjeyya hetupaccayā"ti evaṁ bāvīsatiyā tikesu

  *  *  *  *  *  *
  Footnote: 1 chaṂa. hetudukasseva 2 chaṂa. gahetvā
-------------------------------------------------
[page 466]
  Ekekaṁ tikaṁ sesehi ekavīsatiyā tikehi saddhiṁ yojetvā dassetabbānaṁ pucchānaṁ
  heṭṭhā vuttanayena sabbesaṁ ekamūlakādīnaṁ vasena gaṇetvā 1- paricchedo veditabbo.
      Yampi tato paraṁ duke dukesuyeva pakkhipitvā dukadukapaṭṭhānaṁ nāma desitaṁ,
  tatthāpi "siyā hetuṁ sahetukaṁ dhammaṁ paṭicca hetu sahetuko dhammo uppajjeyya
  hetupaccayā"ti evaṁ dukasate ekekaṁ dukaṁ sesehi navanavutiyā dukehi saddhiṁ
  yojetvā dassetabbānaṁ pucchānaṁ heṭṭhā vuttanayena sabbesaṁ ekamūlakādīnaṁ
  vasena gaṇetvā 1- paricchedo veditabbo. Tathāgatena hi sabbampetaṁ pabhedaṁ
  dassetvāva devaparisāya dhammo desito, dhammasenāpatissa pana tena ajja
  idañcidañca desitanti saṅkhipitvā nayadassanamatteneva desanā akkhātā.
  Therenāpi saṅkhipitvāva vācanāmaggo pavattito, so therena pavattitanayeneva
  saṅgītikāle saṅgahaṁ āropito.
      Taṁ panassa saṅkhepanayaṁ dassetuṁ tikañca paṭṭhānavaranti ayaṁ gāthā ṭhapitā.
  Tassattho:- tikañca paṭṭhānavaranti varaṁ pavaraṁ tikapaṭṭhānañca. Dukuttamanti
  uttamaṁ seṭṭhaṁ dukapaṭṭhānañca. Dukatikañcevāti dukatikapaṭṭhānañca. Tikadukañcāti
  tikadukapaṭṭhānañca. Tikatikañcevāti tikatikapaṭṭhānañca. Dukadukañcāti dukadukapaṭṭhānañca.
  Cha anulomamhi nayā sugambhīrāti ete tikapaṭṭhānādayo suṭṭhu gambhīrā cha nayā
  anulomamhi veditabbāti. Tattha dve anulomāni dhammānulomañca paccayānulomañca.
  Tattha "kusalaṁ dhammaṁ paṭicca kusalo dhammo"ti evaṁ abhidhammamātikāpadehi saṅgahitānaṁ
  dhammānaṁ anulomadesanāvasena pavattaṁ dhammānulomaṁ nāMa. "hetupaccayā Ārammaṇa-
  paccayā"ti evaṁ catuvīsatiyā paccayānaṁ anulomadesanāvasena pavattaṁ paccayānulomaṁ
  nāMa.
      Tattha heṭṭhā aṭṭhakathāyaṁ "tikañca paṭṭhānavaraṁ .pe. Cha anulomamhi
  nayā sugambhīrā"ti ayaṁ gāthā dhammānulomaṁ sandhāya vuttā. Idha pana ayaṁ gāthā

  *  *  *  *  *  *
  Footnote: 1 chaṂa. gahetvā
-------------------------------------------------
[page 467]
  Tasmiṁ dhammānulome paccayānulomaṁ sandhāya vuttā. Tasmā "cha anulomamhi nayā
  sugambhīrā"ti aṭṭhakathāgāthāyaṁ dhammānulome tikapaṭṭhānādayo cha nayā sugambhīrāti
  evamattho veditabbo. Imasmiṁ panokāse "hetupaccayā ārammaṇapaccayā"ti evaṁ
  pavatte paccayānulome ete dhammānulomeyeva tikapaṭṭhānādayo "cha nayā
  sugambhīrā"ti evamattho veditabbo. Tesu anulome tikapaṭṭhāne kusalattikamattasseva
  vasena ayaṁ imasmiṁ paṭiccavārassa paṇṇattivāre saṅkhipitvā pucchāpabhedo dassito.
  Sesesu pana tikadukesu 1- sesapaṭṭhānesu ca ekāpi pucchā na dassitā. Tato paresu
  pana sahajātavārādīsu kusalattikassāpi vasena pucchaṁ anuddharitvā labbhamānakavasena
  vissajjanameva dassitaṁ, "cha anulomamhi nayā sugambhīrā"ti vacanato pana imasmiṁ
  paccayānulome chapi ete paṭṭhānanayā pucchānaṁ vasena uddharitvā dassetabbā.
  Paṭṭhānaṁ vaṇṇayantānañhi ācariyānaṁ bhāro esoti.
                            ----------
                              Pucchāvāra
                         2. Paccayapaccanīyavaṇṇanā
      [42-44] Idāni paccanīyaṁ hoti, taṁ dassetuṁ siyā kusalaṁ dhammaṁ paṭicca
  kusalo dhammo uppajjeyya na hetupaccayātiādi āraddhaṁ. Tattha anulomapucchāhi
  samappamāṇova pucchāparicchedo. Tenevettha "yathā anulome hetupaccayo vitthārito,
  evaṁ paccanīyepi nahetupaccayo vitthāretabbo"ti vatvā puna pariyosāne "yathā anulome
  ekekassa padassa ekamūlakaṁ dumūlakaṁ timūlakaṁ catumūlakaṁ yāva tevīsatimūlakaṁ, evaṁ
  paccanīyepi vitthāretabban"ti vuttaṁ. Tevīsatimūlakanti idañcettha dumūlakaṁyeva

  *  *  *  *  *  *
  Footnote: 1 chaṂa. tikesu
-------------------------------------------------
[page 468]
  Sandhāya vuttaṁ. Pariyosāne pana sabbamūlakaṁ catuvīsatimūlakampi hotiyeva. Taṁ sabbaṁ
  saṅkhittamevāti.
      Tikañca paṭṭhānavaraṁ .pe. Cha paccanīyamhi nayā sugambhīrāti etthāpi
  dve paccanīyāni dhammapaccanīyañca paccayapaccanīyañca. Tattha "kusalā dhammā"ti
  evaṁ abhidhammamātikāpadehi saṅgahitānaṁ dhammānaṁ "na kusalaṁ dhammaṁ paṭicca na
  kusalo dhammo"ti paccanīyadesanāvasena pavattaṁ dhammapaccanīyaṁ nāMa. "nahetupaccayā
  Nārammaṇapaccayā"ti evaṁ catuvīsatiyā paccayānaṁ paccanīyadesanāvasena pavattaṁ
  paccayapaccanīyaṁ nāMa. Tattha heṭṭhā aṭṭhakathāyaṁ "tikañca paṭṭhānavaraṁ .pe. Cha
  paccanīyamhi nayā sugambhīrā"ti ayaṁ gāthā dhammapaccanīyaṁ sandhāya vuttā, idha pana
  ayaṁ gāthā dhammānulomeyeva paccayapaccanīyaṁ sandhāya vuttā. Tasmā "cha paccanīyamhi
  nayā sugambhīrā"ti aṭṭhakathāgāthāyaṁ dhammapaccanīye tikapaṭṭhānādayo cha nayā
  sugambhīrāti evamattho veditabbo. Imasmiṁ panokāse nahetupaccayā nārammaṇa-
  paccayāti evaṁ pavatte paccayapaccanīye ete dhammānulomeyeva tikapaṭṭhānādayo
  cha nayā sugambhīrāti evamattho veditabbo.
      Tesu anulomatikapaṭṭhāneyeva kusalattikamattassa vasena ayaṁ imasmiṁ
  paṭiccavārassa paṇṇattivāre saṅkhipitvā pucchāpabhedo dassito, sesesu pana
  tikadukesu sesapaṭṭhānesu ca ekāpi pucchā na dassitā. Tato paresu pana
  sahajātavārādīsu kusalattikassāpi vasena pucchaṁ anuddharitvā labbhamānakavasena
  vissajjanameva dassitaṁ. "cha Paccanīyamhi nayā sugambhīrā"ti vacanato pana imasmiṁ
  paccayapaccanīye cha ete paṭṭhānanayā pucchāvasena uddharitvā dassetabbā.
  Paṭṭhānaṁ vaṇṇayantānañhi ācariyānaṁ bhāro esoti.
                          --------------
-------------------------------------------------
[page 469]
                              Pucchāvāra
                        3. Anulomapaccanīyavaṇṇanā
      [45-48] Idāni anulomapaccanīyaṁ hoti, taṁ dassetuṁ siyā kusalaṁ dhammaṁ
  paṭicca kusalo dhammo uppajjeyya hetupaccayā nārammaṇapaccayātiādi āraddhaṁ.
  Tattha "hetupaccayā nārammaṇapaccayā .pe. Hetupaccayā nāvigatapaccayā"ti
  hetupadassa sesesu tevīsatiyā paccayesu ekekena saddhiṁ yojanāvasena hetupadādike
  ekamūlake tevīsati anulomapaccanīyāni. Tesu ekekasmiṁ ekūnapaññāsaṁ katvā
  sattavīsādhikāni ekādasapucchāsatāni honti. Dumūlake pana hetārammaṇapadānaṁ sesesu
  bāvīsatiyā paccayesu ekekena saddhiṁ yojanāvasena bāvīsati anulomapaccanīyānīti
  evaṁ anulome vuttesu sabbesu ekamūlakādīsu ekekaṁ padaṁ parihāpetvā avasesānaṁ
  vasena pucchāgaṇanā veditabbā. Ekamūlakādīsu cettha yā pucchā pāliyaṁ āgatā,
  yā ca na āgatā, tā sabbā heṭṭhā vuttanayānusārena 1- veditabbā.
      Tikañca paṭṭhānavaraṁ .pe. Cha anulomapaccanīyamhi nayā sugambhīrāti
  ettha pana heṭṭhā vuttanayeneva dve anulomapaccanīyāni dhammānulomapaccanīyañca
  paccayānulomapaccanīyañca. Tattha "kusalo dhammo"ti 2- evaṁ abhidhammamātikāpadehi
  saṅgahitānaṁ dhammānaṁ "kusalaṁ dhammaṁ paṭicca na kusalo dhammo"ti anulomapaccanīya-
  desanāvasena pavattaṁ dhammānulomapaccanīyaṁ nāMa. "hetupaccayā Nārammaṇapaccayā"ti
  evaṁ catuvīsatiyā paccayesu labbhamānapadānaṁ anulomapaccanīyadesanāvasena pavattaṁ
  paccayānulomapaccanīyaṁ nāMa. Tattha heṭṭhā aṭṭhakathāyaṁ "tikañca paṭṭhānavaraṁ .pe.
  Cha anulomapaccanīyamhi nayā sugambhīrā"ti ayaṁ gāthā dhammānulomapaccanīyaṁ sandhāya
  vuttā, idha pana ayaṁ gāthā dhammānulomeyeva paccayānulomapaccanīyaṁ sandhāya

  *  *  *  *  *  *
  Footnote: 1 chaṂa. vuttanayānusāreneva 2 chaṂa. kusalā dhammāti
-------------------------------------------------
[page 470]
  Vuttā. Tasmā "cha anulomapaccanīyamhi nayā sugambhīrā"ti aṭṭhakathāgāthāyaṁ
  dhammānulomapaccanīye tikapaṭṭhānādayo cha nayā sugambhīrāti evamattho veditabbo.
  Imasmiṁ panokāse hetupaccayā nārammaṇapaccayāti evaṁ pavatte paccayānuloma-
  paccanīye ete dhammānulomeyeva tikapaṭṭhānādayo cha nayā sugambhīrāti evamattho
  veditabbo.
      Tesu anulomatikapaṭṭhāneyeva kusalattikamattassa vasena ayaṁ imasmiṁ paṭiccavārassa
  paṇṇattivāre saṅkhipitvā pucchāpabhedo dassito, sesesu pana tikadukesu 1-
  sesapaṭṭhānesu ca ekāpi pucchā na dassitā. Tato paresu pana sahajātavārādīsu
  kusalattikassāpi vasena pucchaṁ anuddharitvā labbhamānakavasena vissajjanameva dassitaṁ.
  "cha Anulomapaccanīyamhi nayā sugambhīrā"ti vacanato pana imasmiṁ paccayānulomapaccanīye
  chapi ete paṭṭhānanayā pucchāvasena uddharitvā dassetabbā. Paṭṭhānaṁ
  vaṇṇayantānañhi ācariyānaṁ bhāro esoti.
                           -------------
                              Pucchāvāra
                        4. Paccanīyānulomavaṇṇanā
      [49-52] Idāni paccanīyānulomaṁ hoti, taṁ dassetuṁ siyā kusalaṁ dhammaṁ
  paṭicca kusalo dhammo uppajjeyya nahetupaccayā ārammaṇapaccayātiādi āraddhaṁ.
  Tattha anulomapaccanīyapucchāhi samappamāṇoeva pucchāparicchedo. Ekamūlakādīsu
  cettha yā pucchā pāliyaṁ āgatā, yā ca na āgatā, tā sabbā heṭṭhā
  vuttanayānusāreneva veditabbā.
      Tikañca paṭṭhānavaraṁ .pe. Cha paccanīyānulomamhi nayā sugambhīrāti
  etthāpi heṭṭhā vuttanayeneva dve paccayānulomāni dhammapaccanīyānulomañca

  *  *  *  *  *  *
  Footnote: 1 chaṂa. tikesu
-------------------------------------------------
[page 471]
  Paccayapaccanīyānulomañca. Tattha "kusalo dhammo"ti 1- evaṁ abhidhammamātikāpadehi
  saṅgahitānaṁ dhammānaṁ "nakusalaṁ dhammaṁ paṭicca kusalo dhammo"ti paccanīyānuloma-
  desanāvasena pavattaṁ dhammapaccanīyānulomaṁ nāMa. "nahetupaccayā Ārammaṇapaccayā"ti
  evaṁ catuvīsatiyā paccayesu labbhamānapadānaṁ paccayapaccanīyānulomadesanāvasena pavattaṁ
  paccayapaccanīyānulomaṁ nāMa. Tattha heṭṭhā aṭṭhakathāyaṁ "tikañca paṭṭhānavaraṁ .pe.
  Cha paccanīyānulomamhi nayā sugambhīrā"ti ayaṁ gāthā dhammapaccanīyānulomaṁ sandhāya
  vuttā, idha pana ayaṁ gāthā dhammānulomeyeva paccayapaccanīyānulomaṁ sandhāya
  vuttā. Tasmā "cha paccanīyānulomamhi nayā sugambhīrā"ti aṭṭhakathāgāthāyaṁ 2-
  dhammapaccanīyānulome tikapaṭṭhānādayo cha nayā sugambhīrāti evamattho veditabbo.
  Imasmiṁ panokāse nahetupaccayā ārammaṇapaccayāti evaṁ pavatte paccayapaccanīyānulome
  ete dhammānulomeyeva tikapaṭṭhānādayo cha nayā sugambhīrāti evamattho veditabbo.
      Tesu anulomatikapaṭṭhāneyeva kusalattikamattassāpi vasena ayaṁ imasmiṁ
  paṭiccavārassa paṇṇattivāre saṅkhipitvā pucchāpabhedo dassito, sesesu pana
  tikadukesu 3- sesapaṭṭhānesu ca ekāpi pucchā na dassitā. Tato paresu pana
  sahajātavārādīsu kusalattikassāpi vasena pucchaṁ anuddharitvā labbhamānakavasena
  vissajjanameva dassitaṁ. "cha Paccanīyānulomamhi nayā sugambhīrā"ti vacanato pana
  imasmiṁ paccayapaccanīyānulome chapi ete paṭṭhānanayā pucchāvasena uddharitvā
  dassetabbā. Paṭṭhānaṁ vaṇṇayantānañhi ācariyānaṁ bhāro esoti.
                        Pucchāvāravaṇṇanā niṭṭhitā.
                            -----------

  *  *  *  *  *  *
  Footnote: 1 chaṂa. kusalā dhammāti 2 chaṂa. aṭṭhakathāya 3 chaṂa. tikesu
-------------------------------------------------
[page 472]
                    1. Kusalattika 1. Paṭiccavāravaṇṇanā
                     1. Paccayānuloma 1. Vibhaṅgavāra
      [53] Idāni yā etā paṇṇattivāre kusalattikaṁ nissāya hetupaccayādivasena
  ekūnapaññāsaṁ ādiṁ katvā nayamattaṁ dassentena apparimāṇā pucchā
  dassitā, tattha kusalākusalādīnaṁ sahuppattiyā abhāvato yā pucchā "kusalaṁ dhammaṁ
  paṭicca akusalo dhammo uppajjati hetupaccayā"ti evaṁ vissajjanaṁ na labhanti,
  tā pahāya yā vissajjanaṁ labhanti, tāyeva vissajjetuṁ ayaṁ kusalaṁ dhammaṁ paṭicca
  kusalo dhammo uppajjati hetupaccayātiādinā nayena paṭiccavārassa niddesavāro
  āraddho.
      Tattha siyā:- sace imā hetupaccayādivasena ekūnapaññāsaṁ pucchā sabbaso
  vissajjanaṁ na labhanti, atha kasmā dassitā. Nanu yā labhanti, tāyeva dassetabbāti.
  Āma dassetabbā siyuṁ, tathā dassiyamānā pana sabbesu tikadukapaṭṭhānādīsu
  ekekasmiṁ tike duke dukatike tikaduke tikatike dukaduke ca saṅkhepaṁ akatvā
  dassetabbāyeva bhaveyyuṁ. Kasmā? yasmā yā kusalattike labbhanti, 1- na
  tāyeva vedanāttikādīsu. Dhammānulomapaccanīye ca tikapaṭṭhāne vitakkattikapītittikānaṁ
  vissajjane sabbāpetā vissajjanaṁ labhanti, tasmā ukkaṭṭhaparicchedena ekekasmiṁ
  tike yattakāhi pucchāhi bhavitabbaṁ, sabbā kusalattike dassitā. Evaṁ dassitāsu
  hi yā tattha vissajjanaṁ na labhanti, tā pahāya, yā labhanti, tā vuccamānā
  sakkā sukhena vijānitunti sukhena vijānanatthaṁ sabbāpi kusalattike dassitā. Yā
  panettha vissajjanaṁ na labhanti, tā pahāya, yā labhanti, tāyeva vissajjitāti
  veditabbā.

  *  *  *  *  *  *
  Footnote: 1 chaṂa. labhanti
-------------------------------------------------
[page 473]
      Tattha kusalaṁ dhammaṁ paṭiccāti catubhūmikakusaladhammesu vedanākkhandhādibhedaṁ ekaṁ
  dhammaṁ paṭicca paṭigantvā sahuppattisaṅkhātena sadisabhāvena patvā, tena saddhiṁ ekato
  uppattibhāvaṁ 1- upagantvāti attho. Kusalo dhammoti catubhūmikakusaladhammesuyeva
  saññākkhandhādibhedo eko dhammo. Uppajjatīti uppādato yāva nirodhagamanā
  uddhaṁ pajjati, nibbattatītipi attho. Attānaṁ labhati, uppādādayo tayopi khaṇe
  pāpuṇātīti vuttaṁ hoti. Hetupaccayāti kusalahetunā hetupaccayabhāvaṁ sādhentena.
      Evaṁ "uppajjeyyā"ti pucchāya "uppajjatī"ti vissajjanaṁ vatvā idāni
  yaṁ dhammaṁ paṭicca yo dhammo uppajjati, taṁ dhammaṁ khandhavasena dassetuṁ kusalaṁ
  ekaṁ khandhantiādimāha. Tattha ekanti vedanādīsu catūsu yaṅkiñci ekaṁ khandhaṁ.
  Tayo khandhāti yo yo paccayabhāvena gahito, taṁ taṁ ṭhapetvā avasesā tayo
  khandhā. Tayo khandheti vedanādīsu yo eko khandho uppajjatīti gahito, taṁ
  ṭhapetvā sese tayo. Dve khandheti vedanāsaññādukādīsu chasu dukesu ye keci
  dve khandhe paṭicca. Dve khandhāti ye ye paccayabhāvena gahitā, te te ṭhapetvā
  avasesā dve khandhā kusalahetunā hetupaccayabhāvaṁ sādhentena uppajjantīti
  attho.
      Yasmā pana eko khandho ekasseva dvinnaṁyeva vā dve vā pana
  ekasseva paccayā nāma natthi, tasmā "ekaṁ khandhaṁ paṭicca eko khandho, ekaṁ
  khandhaṁ paṭicca dve khandhā, dve khandhe paṭicca eko khandho"ti na vuttaṁ.
  Kusalaṁ dhammaṁ paṭicca abyākato dhammo uppajjatītiādīsupi vuttanayeneva attho
  veditabbo. Cittasamuṭṭhānaṁ rūpanti idaṁ paṭiccatthassa sahajātatthattā yaṁ kusalena
  sahajātañceva hetupaccayañca labhati, taṁ dassetuṁ vuttaṁ. Paratopi evarūpesu ṭhānesu
  ayameva nayo.

  *  *  *  *  *  *
  Footnote: 1 Sī.,Ma. pavattibhāvaṁ
-------------------------------------------------
[page 474]
      Vipākābyākataṁ kiriyābyākatanti ettha hetupaccayābhāvato ahetukaṁ rūpena saddhiṁ
  anuppattito arūpavipākañca na gahetabbanti. Paṭisandhikkhaṇeti kaṭattārūpasaṅkhātassa
  abyākatassa abyākataṁ paṭicca uppattidassanatthaṁ vuttaṁ. Vipākābyākatanti tasmiṁ
  khaṇe vijjamānābyākatavasena vuttaṁ. 1- Khandhe paṭicca vatthunti idaṁ kaṭattā-
  rūpaggahaṇena vatthumhi gahitepi khandhe paṭicca vatthuno uppattidassanatthaṁ vuttaṁ.
  Vatthuṁ paṭicca khandhāti vatthuṁ paṭicca khandhānaṁ uppattidassanatthaṁ vuttaṁ. 1-
      Ekaṁ mahābhūtantiādi rūpābyākataṁ paṭicca rūpābyākatassa uppattidassanatthaṁ
  vuttaṁ. Ekaṁ khandhantiādīsu vuttanayeneva panettha atthayojanā veditabbā. Evaṁ
  rūpābyākatanti bhūte paṭicca bhūtānaṁ uppattiṁ vatvā idāni bhūte paṭicca
  upādārūpānaṁ uppattiṁ dassetuṁ mahābhūte paṭicca cittasamuṭṭhānantiādi vuttaṁ.
  Evaṁ sante upādārūpanti ettakameva vattabbaṁ, itaradvayaṁ kasmā vuttanti?
  Mahābhūte 2- paṭicca uppattidassanatthaṁ. Yañhi heṭṭhā "cittasamuṭṭhānañca rūpaṁ
  kaṭattā ca rūpan"ti dassitaṁ, taṁ na kevalaṁ khandheyeva paṭicca uppajjati, mahābhūtepi pana
  paṭicca uppajjatīti dassanatthaṁ idaṁ vuttanti veditabbaṁ. Tattha cittasamuṭṭhānaṁ
  pavatteyeva, kaṭattārūpaṁ paṭisandhiyampi. Upādārūpanti tasseva ubhayassa visesanaṁ.
      Kusale khandhe ca mahābhūte ca paṭiccāti ettha cittasamuṭṭhānāva mahābhūtā
  gahitā. Cittasamuṭṭhānaṁ rūpanti ettha pana bhūtarūpampi upādārūpampi gahitaṁ. "ekaṁ
  Mahābhūtaṁ paṭicca tayo mahābhūtā"tiādinā nayena hi bhūtarūpampi khandhe ca mahābhūte
  ca paṭicca uppajjati. Mahābhūte paṭicca upādārūpanti vuttanayena upādārūpampi.
  Akusalañca abyākatañcāti pañhāvissajjanesupi eseva nayo. Evaṁ hetupaccaye
  naveva pucchā vissajjitā. Etāyeva hi ettha labbhanti, sesā cattāḷīsaṁ 3-

  *  *  *  *  *  *
  Footnote: 1-1 chaṂa. khandhe paṭicca vatthu, vatthuṁ paṭicca khandhāti idaṁ kaṭattārūpaggahaṇena
  vatthumhi gahitepi vatthuṁ paṭicca khandhānaṁ uppattidassanatthaṁ vuttaṁ
  2 chaṂa. mahābhūtepi 3 chaṂa. cattālīsa
-------------------------------------------------
[page 475]
  Moghapucchāti na vissajjitā. Iminā nayena 1- ārammaṇapaccayādīsupi
  pucchāvissajjanānaṁ attho veditabbo. Tattha tattha pana vicāretabbayuttameva
  vicārayissāmi. 2-
      [54] Ārammaṇapaccaye tāva rūpassa ārammaṇapaccayavasena anuppattito
  tāsu navasu rūpamissakā pahāya tissova pucchā vissajjitā. Teneva kāraṇena
  "vatthuṁ paṭicca khandhā"ti vatvā "khandhe paṭicca vatthū"ti na vuttaṁ. Na hi taṁ
  ārammaṇapaccayena uppajjati.
      [55] Adhipatipaccaye vipākābyākatanti lokuttarameva sandhāya vuttaṁ.
  Tenevettha "paṭisandhikkhaṇe"ti na gahitaṁ. Sesaṁ hetupaccayasadisameva.
      [56] Anantarasamanantaresupi rūpaṁ na labbhatīti ārammaṇapaccaye viya
  tissova pucchā.
      [57] Sahajātapaccaye paṭisandhikkhaṇeti pañcavokāre paṭisandhivasena vuttaṁ.
  Heṭṭhā pana paccayavibhaṅge "okkantikkhaṇe"ti āgataṁ. Tampi iminā saddhiṁ atthato
  ekaṁ, byañjanamattameva hettha nānanti. Apica "tiṇṇaṁ sannipātā gabbhassāvakkanti
  hotī"ti 3- vacanato okkantīti pañcavokārapaṭisandhiyāvetaṁ nāmaṁ. Paṭisandhīti
  sabbabhavasādhāraṇaṁ, idha pana "kaṭattā ca rūpan"tiādivacanato pañcavokāra-
  paṭisandhiyeva adhippetā. Sā hi rūpassāpi paccayabhāvañceva paccayuppannabhāvañca
  saṅgaṇhāti, tasmā paripuṇṇavissajjanā hotīti gahitā. Bāhiraṁ ekaṁ mahābhūtanti
  anindriyabaddhesu paṭhavīpāsāṇādīsu mahābhūtaṁ sandhāya vuttaṁ. Paccayavibhaṅgavārasmiñhi
  cattāro mahābhūtāti ajjhattikañca bāhirañca ekato katvā gahitaṁ. Saṅkhepadesanā
  hi sā. Ayampana vitthāradesanā, tasmā sabbaṁ vibhajitvā dassento "bāhiraṁ
  ekaṁ mahābhūtan"tiādimāha. Asaññasattānaṁ ekaṁ mahābhūtaṁ paṭiccāti

  *  *  *  *  *  *
  Footnote: 1 chaṂa. upāyena 2 chaṂa. vicārayissāma 3 Maṃū. 12/408/364
-------------------------------------------------
[page 476]
  Dvisantatisamuṭṭhānabhūtavasena vuttaṁ. Mahābhūte paṭicca kaṭattārūpanti idampana
  kammasamuṭṭhānavasena vuttaṁ. Upādārūpanti idaṁ 1- utusamuṭṭhānavaseneva.
      [58] Aññamaññapaccaye khandhe paṭicca vatthu, vatthuṁ paṭicca khandhāti
  catunnampi khandhānaṁ ekato vatthunā aññamaññapaccayataṁ dassetuṁ vuttaṁ.
      [59] Nissayapaccaye yasmā paṭiccattho nāma sahajātattho, tasmā yā
  heṭṭhā paccayavibhaṅgavāre cakkhvāyatanādīnaṁ nissayapaccayatā dassitā, sā na
  gahitā. Cakkhvāyatanādīni hi purejātāni paccayā honti, idha pana sahajātameva
  labbhati. Teneva vuttaṁ "nissayapaccayo sahajātapaccayasadiso"ti.
      [60] Upanissayapaccaye rūpassa upanissayapaccayābhāvā tīṇeva vissajjanāni
  labbhanti, tena vuttaṁ "ārammaṇapaccayasadisan"ti. Tattha kiñcāpi na sabbe
  kusalākusalābyākatā ārammaṇūpanissayaṁ labhanti, ye pana labhanti, tesaṁ vasenetaṁ
  vuttanti veditabbaṁ.
      [61] Purejātapaccaye vatthuṁ purejātapaccayāti vatthuṁ paṭicca vatthunā
  purejātapaccayataṁ sādhentena uppajjantīti attho. Vipākābyākataṁ ekaṁ khandhanti
  ettha yaṁ vipākābyākatassa vatthu okkantikkhaṇe sahajātapaccayo hoti, taṁ
  purejātapaccayabhājaniyattā idha na gahetabbaṁ. Yepi kusalādayo āruppe purejātapaccayaṁ
  na labhanti, tepi purejātapaccayabhājaniyatoyeva idha na gahetabbā. Ārammaṇaṁ
  pana niyamato purejātapaccayabhāvaṁ na labhati. Rūpāyatanādīni hi cakkhuviññāṇādīnaṁyeva
  purejātapaccayataṁ sādhenti, manoviññāṇadhātuyā atītānāgatānipi ārammaṇāni 2-
  hontiyeva. Tasmā idha na gahitā. 3- Khandhavasena hi ayaṁ desanā, na
  viññāṇadhātuvasena. "vipākābyākataṁ Ekaṁ khandhan"ti desanāya ca sabbāpi
  viññāṇadhātuyo gahitā, na cakkhuviññāṇadhātuādayoevāti.

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. ārammaṇaṁ 3 chaṂa. na gahitaṁ
-------------------------------------------------
[page 477]
      Pacchājāto kusalākusalānaṁ paccayo na hoti, abyākatassāpi upatthambhakova
  na janako, tasmā "uppajjati pacchājātapaccayā"ti evaṁ vattabbo ekadhammopi
  natthīti pacchājātapaccayavasena vissajjanaṁ na kataṁ.
      [62] Āsevanapaccaye kāmaṁ sabbā kiriyā āsevanapaccayaṁ na labhanti,
  labbhamānavasena pana "kiriyābyākatan"ti vuttaṁ. Tasmā javanakiriyāvettha gahitāti
  veditabbā.
      [63] Kammapaccaye kusalākusalesu ekakkhaṇiko kammapaccayo veditabbo,
  tathā kiriyābyākate. Vipākābyākate pana nānākkhaṇikopi, tathā paṭisandhikkhaṇe
  mahābhūtānaṁ. Cittasamuṭṭhānānaṁ pana ekakkhaṇikova. Kaṭattārūpānaṁ nānākkhaṇikova,
  tathā asaññasattarūpānaṁ. Kaṭattārūpaṁ panettha jīvitindriyaṁ. Sesaṁ na ekantato
  kammasamuṭṭhānattā upādārūpanti vuttaṁ. Evaṁ santepi idha kammasamuṭṭhānameva
  adhippetaṁ.
      [64] Vipākapaccaye kusalākusalaṁ kiriyañca na labbhatīti abyākatavaseneva
  vissajjanaṁ kataṁ. Cittasamuṭṭhānanti vipākacittasamuṭṭhānameva. Kaṭattārūpanti
  yathālābhavasena indriyarūpañca vatthurūpañca. Upādārūpanti tadavasesaṁ tasmiṁ samaye
  vijjamānakaṁ upādārūpaṁ.
      [65] Āhārapaccaye sabbesaṁ kusalādīnaṁ khandhānaṁ cittasamuṭṭhānarūpassa
  ca arūpassa ca 1- arūpāhāravasena uppatti veditabbā, tathā paṭisandhikkhaṇe
  mahābhūtānaṁ. Cittasamuṭṭhānanti bhavaṅgādicittasamuṭṭhānaṁ. Āhārasamuṭṭhānanti
  kabaḷiṅkārāhārasamuṭṭhānaṁ. Cittasamuṭṭhānanti kusalākusalacittasamuṭṭhānameva.
  Paccayavibhaṅgavāre āhārapaṭipāṭiyā paṭhamaṁ kabaḷiṅkārāhāro dassito, idha pana
  kusalaṁ dhammanti pucchāvasena paṭhamaṁ arūpāhārā dassitāti veditabbā.

  *  *  *  *  *  *
  Footnote: 1 chaṂa. arūpassa cāti pāṭho na dissati
-------------------------------------------------
[page 478]
      [66] Indriyapaccayepi 1- paccayavibhaṅge indriyapaṭipāṭiyā paṭhamaṁ
  cakkhundriyādīni dassitāni, idha pana kusalādipucchāvasena paṭhamaṁ arūpindriyānaṁ
  paccayatā dassitā. Tattha kusalādīsu yathālābhavasena arūpindriyā gahetabbā.
  Asaññasattānaṁ bhūtarūpesupi jīvitindriyanti.
      [67] Jhānamaggapaccayesu hetupaccayasadisameva vissajjanaṁ, tenevettha
  "hetupaccayasadisan"ti vuttaṁ.
      [68] Sampayuttapaccaye vissajjanaṁ ārammaṇapaccayagatikaṁ, tenevettha
  "ārammaṇapaccayasadisan"ti vuttaṁ.
      [69] Vippayuttapaccaye vatthuṁ vippayuttapaccayāti vatthuṁ paṭicca vippayutta-
  paccayā, vatthunā vippayuttapaccayataṁ sādhentena uppajjantīti attho. Khandhe
  vippayuttapaccayāti khandhe paṭicca vippayuttapaccayā, khandhehi vippayuttapaccayataṁ
  sādhentehi uppajjatīti attho. Khandhā vatthuṁ vippayuttapaccayāti vatthuṁ paṭicca
  khandhā vippayuttapaccayā, vatthunā vippayuttapaccayataṁ sādhentena uppajjantīti
  attho. Cittasamuṭṭhānarūpaṁ khandhe vippayuttapaccayāti khandhe paṭicca vippayutta-
  paccayā, cittasamuṭṭhānaṁ rūpaṁ khandhehi vippayuttapaccayataṁ sādhentehi uppajjatīti
  attho. Sesavissajjanesupi vatthuṁ vippayuttapaccayātiādīsupi vuttanayeneva attho
  veditabbo. Vipākābyākate cettha vatthuggahaṇena cakkhvādīni saṅgaṇhitabbāni. Ekaṁ
  mahābhūtantiādi rūpābyākatassa paccayabhāvaṁ dassetuṁ vuttaṁ. Cittasamuṭṭhānanti
  abyākatacittasamuṭṭhānampi kusalākusalacittasamuṭṭhānampi.
      [70] Atthipaccaye sabbaṁ sahajātapaccayagatikaṁ. Tenevettha "sahajātapaccayasadisan"ti
  vuttaṁ.

  *  *  *  *  *  *
  Footnote: 1 chaṂa. indriyapaccaye
-------------------------------------------------
[page 479]
      [71-72] Natthivigatā ārammaṇapaccayagatikā, avigataṁ sahajātagatikaṁ.
  Tenevettha "sahajātapaccayasadisan"ti 1- vuttaṁ. Ime tevīsati paccayāti saṅkhipitvā
  dassitānaṁ vasenetaṁ vuttaṁ. Vitthāretabbāti yā pucchā vissajjanaṁ labhanti, tāsaṁ
  vasena vitthāretabbā. Ayaṁ hetupaccayaṁ ādiṁ katvā ekamūlake paccayānulome
  paṭiccavārassa kusalattikassa vissajjane atthavaṇṇanā.
                           ------------
                     1. Paccayānuloma 2. Saṅkhyāvāra
      [73] Idāni ye ettha hetupaccayādīsu ekekasmiṁ paccaye vissajjanavārā
  laddhā, te gaṇanavasena dassetuṁ hetuyā navātiādi āraddhaṁ. Tattha hetuyā
  navāti hetupaccaye nava pucchāvissajjanavārā honti. Seyyathīdaṁ:- kusalena kusalaṁ,
  kusalena abyākataṁ, kusalena kusalābyākataṁ, akusalena akusalaṁ, akusalena abyākataṁ,
  akusalena akusalābyākataṁ, abyākatena abyākataṁ, kusalābyākatena abyākataṁ,
  akusalābyākatena abyākatanti.
      Ārammaṇe tīṇīti kusalena kusalaṁ, akusalena akusalaṁ, abyākatena abyākataṁ.
  Adhipatiyā navāti hetuyā vuttasadisāva. Dvādasasu hi paccayesu nava navāti vuttaṁ.
  Sabbesupi pucchāvissajjanāni hetupaccayasadisāneva. Vibhaṅge pana atthi viseso.
  Dasasu paccayesu tīṇi tīṇīti vuttaṁ. Sabbesupi pucchāvissajjanāni ārammaṇa-
  sadisāneva. Vibhaṅge pana atthi viseso. Aññamaññapaccayasmiñhi abyākatapadassa
  vissajjane rūpampi labbhati, tathā purejātapaccaye. Āsevanapaccaye vipākāni ceva
  vīthicittāni ca na labbhanti. Vipāke ekanti abyākatena 2- abyākatameva. Evamettha
  saṅkhepato nava tīṇi ekanti tividhova vāraparicchedo. Vitthārato dvādasa navakā, dasa

  *  *  *  *  *  *
  Footnote: 1 chaṂa. ārammaṇapaccayasadisaṁ, sahajātapaccayasadisanti 2 chaṂa. ayaṁ pāṭho na dissati
-------------------------------------------------
[page 480]
  Tikā, ekaṁ ekakanti sabbesupi tevīsatiyā paccayesu ekūnacattāḷīsādhikaṁ vārasataṁ
  hoti ekūnacattāḷīsādhikañca pucchāsataṁ. Ekūnacattāḷīsādhikaṁ pucchāvissajjana-
  satantipi tasseva nāmaṁ.
      [74] Evaṁ hetupaccayādike ekamūlake gaṇanaṁ dassetvā ito paresu
  dumūlakādīsu vitthāradesanaṁ saṅkhipitvā ekamūlake dassitāya desanāya
  labbhamānagaṇanaññeva ādāya vāraparicchedaṁ dassetuṁ dumūlake tāva hetupaccayā
  ārammaṇe tīṇītiādimāha. Tatridaṁ lakkhaṇaṁ:- bahugaṇanopi paccayo abahugaṇanena saddhiṁ
  yutto tena samānagaṇano hoti. Tena vuttaṁ "hetupaccayā ārammaṇe tīṇī"ti.
  Hetārammaṇaduke ārammaṇe vuttāni tīṇeva vissajjanāni labbhantīti attho.
  Samānagaṇano pana samānagaṇanena saddhiṁ yutto apparihīnagaṇanova hoti. Tena
  vuttaṁ "hetupaccayā adhipatiyā navā"ti. Hetādhipatiduke naveva vissajjanāni
  labbhantīti attho. Vipāke ekanti hetuvipākaduke vipāke vuttaṁ ekameva
  vissajjanaṁ labbhatīti evaṁ tāva dumūlake vāraparicchedo veditabbo.
      [75] Timūlakādīsupi idameva lakkhaṇaṁ. Tenevāha hetupaccayā ārammaṇapaccayā
  adhipatiyā tīṇīti. Hetārammaṇādhipatittike ārammaṇe vuttāni tīṇeva
  vissajjanāni labbhantīti attho. Evaṁ sabbattha nayo netabbo.
      [76-79] Dvādasamūlake pana vipākapaccayo na labbhati, tasmā āsevanapaccayā
  kamme tīṇīti vatvā vipākaṁ aparāmasitvāva āhāre tīṇītiādi 1- vuttaṁ.
  Terasamūlakādīsupi eseva nayo. Te pana saṅkhipitvā tevīsatimūlakovettha dassito.
  So duvidho hoti sāsevano vā savipāko vā. Tattha paṭhamaṁ sāsevano dassito.
  So tīṇeva vissajjanāni labhati. Tena vuttaṁ "āsevanapaccayā avigate tīṇī"ti.

  *  *  *  *  *  *
  Footnote: 1 chaṂa. ādi-saddo na dissati
-------------------------------------------------
[page 481]
  Savipāko pana āsevanaṁ na labhati, tasmā taṁ pahāya vipākavasena gaṇanāya
  dassanatthaṁ anantarāyeva "hetupaccayā .pe. Vipākapaccayā āhāre ekan"ti
  ekaṁ nayaṁ dassetvā pacchā tevīsatimūlakā dassitā. 1- Etesu pana dvīsu
  tevīsatimūlakesu kiñcāpi ekasmiṁ vipākapaccayo natthi, ekasmiṁ āsevanapaccayo,
  pacchājātapaccayo pana ubhayatthāpi. Ruḷhisaddena panete tevīsatimūlakātveva
  veditabbā. Tesu sāsevane āsevanassa vasena sabbattha tīṇeva vissajjanāni,
  savipāke vipākapaccayassa vasena ekamevāti ayaṁ hetupaccayaṁ ādiṁ katvā
  ekamūlakādīsu gaṇanā.
      Yampanetaṁ hetumūlakānantaraṁ "ārammaṇe ṭhitena sabbattha tīṇeva pañhā"ti
  vuttaṁ, taṁ ārammaṇaṁ 2- ādiṁ katvā ekamūlakepi dumūlakādīsupi sabbattha ārammaṇapade
  ceva ārammaṇena saddhiṁ sesapaccayayojanāsu ca yattha navahi bhavitabbaṁ, tattha
  tayova pañhā hontīti dassanatthaṁ vuttaṁ. Vipākapade pana vipākapadena saddhiṁ
  sesapaccayayojanāsu ca ekova pañho hoti. 3- Iti yaṁ heṭṭhā "bahugaṇanopi
  paccayo abahugaṇanena saddhiṁ yutto tena samānagaṇano hotī"ti vuttaṁ, 4- taṁ
  suvuttamevāti. 5-
      [80-85] Idāni ye ārammaṇādīnaṁ paccayānaṁ vasena ekamūlakādayo
  dassetabbā, tesu ekamūlako tāva hetuekamūlakeneva sadisoti ekasmimpi
  paccayena dassito. Ārammaṇapaccayavasena pana dumūlake gaṇanaṁ dassetuṁ ārammaṇapaccayā
  hetuyā tīṇi, adhipatiyā tīṇi .pe. Avigate tīṇīti vuttaṁ. Ettha ca
  "ārammaṇapaccayā adhipatiyā tīṇi .pe. Avigate tīṇī"ti vattabbe ye
  hetupaccayādayo paccayā bahugaṇanā, tesaṁ ūnataragaṇanehi samānagaṇanehi ca saddhiṁ

  *  *  *  *  *  *
  Footnote: 1 chaṂa. tevīsatimūlakova dassito 2 chaṂa. ārammaṇapaccayaṁ
  3 chaṂa. hotīti 4 chaṂa. avocumha 5 chaṂa. iti-saddo na dissati
-------------------------------------------------
[page 482]
  Saṁsandane yā gaṇanā labbhanti, tā 1- dassetuṁ ārammaṇapaccayassa purimabhāge
  ṭhitampi hetupaccayaṁ pacchimabhāge ṭhapetvā "ārammaṇapaccayā hetuyā tīṇī"ti vuttaṁ.
  Tenetaṁ āvikaroti:- ārammaṇapaccayo yena yena bahutaragaṇanena vā samānagaṇanena
  vā paccayena saddhiṁ dukatikādibhedaṁ gacchati, sabbattha tīṇeva pañhāvissajjanāni
  veditabbāni. Vipākapaccayena pana saddhiṁ saṁsandane ekameva labbhati, taṁ
  vipākapaccayādikāya gaṇanāya āvībhavissatīti idha na dassitaṁ. Yā cesā dumūlake
  gaṇanā dassitā, timūlakādīsupi esāva gaṇanāti ārammaṇapaccayavasena timūlakādayo
  na vitthāritā.
      Idāni adhipatipaccayādivasena dumūlakādīsu gaṇanaṁ dassetuṁ adhipatipaccayā
  hetuyā navātiādi vuttaṁ. Tatthāpi vuttanayeneva paccayaniddeso 2- veditabbo.
  Yathā ca adhipatipaccayā hetuyā nava, evaṁ sesesupi hetunā samānagaṇanāsu
  naveva. Iti yo 3- paccayo ādimhi tiṭṭhati, tena saddhiṁ samānagaṇanānaṁ saṁsandane
  ādimhi ṭhitassa vasena gaṇanā hoti, tena pana saddhiṁ ūnataragaṇanānaṁ saṁsandane
  ūnataragaṇanānaṁyeva vasena gaṇanā hotīti veditabbo. Yathā ca ārammaṇapaccayavasena,
  evaṁ adhipatipaccayavasenāpi tato paresaṁ anantarādīnaṁ vasenāpi timūlakādayo
  na vitthāritā. Tasmā dumūlake dassitagaṇanāvaseneva sabbattha sādhetabbā.
  Teneva vuttaṁ "ekekaṁ paccayaṁ mūlaṁ 4- kātūna sajjhāyamaggena gaṇetabbā"ti.
                       Paccayānulomavaṇṇanā niṭṭhitā.
                           ------------
                      Paṭiccavāra paccayapaccanīyavaṇṇanā
      [86-87] Paccayapaccanīyaṁ pana yasmā kusalapade na labbhati kusaladhammassa
  hetupaccayena vinā anuppattito, tasmā akusalaṁ dhammaṁ paṭiccātiādi āraddhaṁ.

  *  *  *  *  *  *
  Footnote: 1 chaṂa. labbhati, taṁ 2 chaṂa. paccayasanniveso
  3 chaṂa. yo yo 4 chaṂa. mūlakaṁ
-------------------------------------------------
[page 483]
  Tattha nahetupaccayāti hetupaccayapaṭikkhepo hetupaccayaṁ vinā aññena paccayena
  uppajjatīti attho. Vicikicchāsahagato uddhaccasahagato mohoti ayañhi sampayutta-
  dhammānañceva cittasamuṭṭhānarūpassa ca sayaṁ hetupaccayo hoti, aññassa pana
  sampayuttahetuno abhāvā na hetupaccayā uppajjatīti ṭhapetvā hetupaccayaṁ
  sesehi attano anurūpapaccayehi uppajjati. Iminā nayena sabbattha paṭikkhepesu 1-
  attho veditabbo. Ahetukaṁ vipākābyākatanti idaṁ rūpasamuṭṭhāpakavaseneva veditabbaṁ.
  Aññesupi evarūpesu eseva nayo.
      [88] Nādhipatipaccaye kāmaṁ adhipatipi attanā saddhiṁ dutiyassa adhipatino
  abhāvā adhipatipaccayaṁ na labhati, yathā pana vicikicchuddhaccasahagato moho ahetuko,
  na tathā adhipatiyeva 2- nirādhipati. Chandādīsu pana aññataraṁ adhipatiṁ akatvā
  kusalādīnaṁ uppattikāle sabbepi kusalādayo nirādhipatino. Tasmā mohaṁ viya visuṁ
  adhipatimattameva anuddharitvā sabbasaṅgāhikavasenevesā "ekaṁ khandhaṁ paṭicca tayo
  khandhā"tiādikā desanā katāti veditabbā.
      [89] Nānantaranasamanantaresu nārammaṇe viya rūpameva paccayuppannaṁ. Tena
  vuttaṁ "nārammaṇapaccayasadisan"ti. Sahajātapaccayo parihīno. Yathā cesa, tathā
  nissayātthiavigatapaccayāpi. Kiṁkāraṇā? etehi vinā kassaci anuppattito.
  Sahajātanissayātthiavigatapaccaye hi paccakkhāya ekopi rūpārūpadhammo nuppajjati,
  tasmā te parihīnā.
      [90] Nāññamaññapaccayavibhaṅge paṭisandhikkhaṇe vipākābyākate khandhe
  paṭicca kaṭattārūpanti hadayavatthuvajjaṁ veditabbaṁ.
      [91] Naupanissayapaccayavibhaṅge rūpameva paccayuppannaṁ. Tañhi upanissayapaccayaṁ
  na labhati. Arūpaṁ pana kiñcāpi ārammaṇūpanissayapakatūpanissaye na labheyya,
  anantarūpanissayamuttakaṁ pana natthi. Tena vuttaṁ "nāarammaṇapaccayasadisan"ti.

  *  *  *  *  *  *
  Footnote: 1 chaṂa. sabbapaccayapaṭikkhepesu 2 chaṂa. adhipatayo eva
-------------------------------------------------
[page 484]
      [92] Napurejāte cittasamuṭṭhānaṁ rūpanti pañcavokāravasena vuttaṁ.
      [93] Napacchājātapaccayāti ettha sahajātapurejātapaccayā saṅgahaṁ gacchanti.
  Tasmā sahajātapaccayasadisā ettha pāli, sā pana 1- nādhipatipaccaye vitthāritāti
  idha saṅkhittā. Nāsevanapaccayo kusalākusalapaṭhamajavanavasena veditabbo, 2- tathā
  kiriyābyākataṁ. Pāli pana idhāpi nādhipatipaccaye vitthāritavaseneva veditabbā.
  Tenevāha "napacchājātapaccayampi nāsevanapaccayampi nādhipatipaccayasadisan"ti.
      [94-97] Nakammapaccaye vipākacetanā nānākkhaṇikakammapaccayaṁ labhatīti
  na gahitā. Nāhārapaccaye ekaccaṁ rūpameva paccayuppannaṁ, tathā naindriyapaccaye.
      [98] Najhānapaccaye pañcaviññāṇadhammā ca ekaccañca rūpaṁ paccayuppannaṁ.
  Pañcaviññāṇasmiñhi vedanā ca cittekaggatā ca dubbalattā upanijjhānalakkhaṇaṁ
  na pāpuṇantīti jhānapaccaye te 3- na gahitā.
      [99-102] Namaggapaccaye ahetukavipākakiriyañceva ekaccañca rūpaṁ
  paccayuppannaṁ. Nasampayuttanonatthinovigatesu rūpameva paccayuppannaṁ. Tena vuttaṁ
  "nārammaṇapaccayasadisan"ti.
      [103] Nahetuyā dveti ekamūlakagaṇanāya yathāpālimeva niyyāti.
      [104] Dumūlake nahetupaccayā nārammaṇe ekanti ettha kiñcāpi
  bahugaṇanena saddhiṁ ūnataragaṇanassa saṁsandane ūnataragaṇanānaṁ vasena nahetuyā
  viya dvīhi bhavitabbaṁ, nārammaṇavasena pana arūpadhammānaṁ parihīnattā abyākataṁ
  paṭicca rūpābyākatassa uppattiṁ sandhāya "ekan"ti vuttaṁ. Sabbesu ekakesupi
  eseva nayo. Dveti vuttaṭṭhāne pana nahetuyā laddhavasena vāradvayaṁ veditabbaṁ.

  *  *  *  *  *  *
  Footnote: 1 chaṂa. ayaṁ saddo na dissati 2 chaṂa. nāsevanapaccaye kusalākusalā paṭhamajavanavasena
  veditabbā 3 chaṂa. ayaṁ pāṭho na dissati
-------------------------------------------------
[page 485]
      [105-106] Timūlakādīsu pana sabbesu nārammaṇapaccayassa aparihīnattā
  ekameva vissajjananti ayaṁ paccanīye nahetupaccayaṁ ādiṁ katvā ekamūlakādīsu
  gaṇanā.
      [107-130] Nārammaṇapaccayādayo pana ekamūlake tāva purimena sadisattā
  idhāpi na dassitāyeva. Nārammaṇapaccayavasena dumūlake nārammaṇapaccayā nahetuyā
  ekanti nahetudumūlake vuttameva. Nādhipatiyā pañcāti nārammaṇapaccaye laddhavasena
  veditabbāti evaṁ sabbasaṁsandanesu ūnataragaṇanasseva paccayassa vasena gaṇanā
  veditabbā. Yattha yattha ca nārammaṇapaccayo pavisati, tattha tattha rūpameva
  paccayuppannaṁ. Nānantaranasamanantaranāññamaññanaupanissayanāhāranaindriyanasampayutta-
  nonatthinovigatapaccayānaṁ paviṭṭhaṭṭhānepi eseva nayo. Nāhāranaindriyanajhāna-
  namaggapaccayā sabbattha sadisavissajjanā. Nasahajātādicatukkaṁ idhāpi parihīnamevāti
  idamettha lakkhaṇaṁ. Iminā pana lakkhaṇena sabbesu dumūlakādīsu "ayaṁ paccayo
  mūlaṁ, ayañcettha 1- dumūlako, ayaṁ timūlako, ayaṁ sabbamūlako"ti taṁ 2- sallakkhetvā
  ūnataragaṇanassa paccayassa vasena gaṇanā veditabbāti.
                       Paccayapaccanīyavaṇṇanā niṭṭhitā.
                            -----------
                    Paṭiccavāra paccayānulomapaccanīyavaṇṇanā
      [131-189] Idāni anulomapaccanīye gaṇanaṁ dassetuṁ hetupaccayā
  nārammaṇe pañcātiādi āraddhaṁ. Tattha. Hetādhipatimaggapaccayesu anulomato
  ṭhitesu sahajātādayova cattāro sabbaṭṭhānikapaccayā, āhārindriyajhānamaggapaccayā
  cattāroti ime aṭṭha paccanīyato na labbhanti. Hetupaccayādivasena hi uppajjamāno

  *  *  *  *  *  *
  Footnote: 1 chaṂa. ayamettha 2 chaṂa. ayaṁ pāṭho na dissati
-------------------------------------------------
[page 486]
  Dhammo ime aṭṭha paccaye alabhanto nāma natthi. Ārammaṇānantara-
  samanantarūpanissayasampayuttanatthivigatapaccayesu pana anulomato ṭhitesu arūpaṭṭhānikā
  paccanīkato na labbhanti. Na hi ārammaṇapaccayādīhi uppajjamānā anantarapaccayādayo
  na labbhanti. 1- Sahajātāññamaññanissayakammāhārindriyātthiavigatapaccayesu pana
  anulomato ṭhitesu cattāro sabbaṭṭhānikāyeva paccanīkato na labbhanti. Etesañhi
  paccayānaṁ vasena uppajjamāno sabbaṭṭhānike alabhanto nāma natthi.
  Pacchājātapaccayassa anulomato ṭhānaṁ nāma natthi. Evaṁ sesesu anulomato ṭhitesu
  ye ca labbhanti, ye ca na labbhanti, te sallakkhetvā sabbesupi dumūlakādīsu
  nayesu tesaṁ tesaṁ paccayānaṁ saṁsandane ūnataragaṇanānaṁyeva vasena gaṇanā
  veditabbāti.
                    Paccayānulomapaccanīyavaṇṇanā niṭṭhitā.
                           -------------
                    Paṭiccavāra paccayapaccanīyānulomavaṇṇanā
<a name="1"></a>     <span style="background-color:#0403CC; color:#F0F0FF">$[190] idāni paccanīyānulome gaṇanaṁ dassetuṁ nahetupaccayā ārammaṇe
  dvetiādi āraddhaṁ. Tattha hetumhi paccanīkato ṭhite ṭhapetvā adhipatiṁ avasesā
  anulomato labbhanti. Pacchājāto pana anulomato sabbattheva na labbhati, ye
  nava paccayā "arūpānaññevā"ti vuttā, tesu purejātañca āsevanañca ṭhapetvā
  avasesesu sattasu paccanīkato ṭhitesu sesā arūpaṭṭhānikā anulomato na labbhanti.
  Yo hi ārammaṇādīhi nuppajjati, na so anantarādayo labhati. Paṭisandhivipāko pana
  purejātato sabbavipāko ca saddhiṁ kiriyāmanodhātuyā āsevanato anuppajjamānopi
  anantarādayo labhati, tasmā "purejātañca āsevanañca ṭhapetvā"ti vuttaṁ.

  *  *  *  *  *  *
  Footnote: 1 chaṂa. anantarasamanantarapaccayādayo na labhanti
-------------------------------------------------
[page 487]
      Purejātapacchājātāsevanavipākavippayuttesu paccanīkato ṭhitesu avigataṁ 1-
  ṭhapetvā avasesā anulomato labbhanti. Kammapaccaye paccanīkato ṭhite ṭhapetvā
  vipākapaccayaṁ avasesā anulomato labbhanti. Āhārindriyesu paccanīkato ṭhitesu
  ṭhapetvā sabbaṭṭhānike ceva aññamaññakammāhārindriyapaccaye ca avasesā
  anulomato na labbhanti, itare yujjamānakavasena labbhanti. Jhānapaccaye paccanīkato
  ṭhite hetādhipatāsevanamaggapaccayā anulomato na labbhanti, maggapaccaye paccanīkato
  ṭhite hetādhipatipaccayā anulomato na labbhanti. Vippayuttapaccaye paccanīkato
  ṭhite purejātapaccayaṁ ṭhapetvā avasesā anulomato labbhanti. Evantesu tesu
  paccayesu paccanīkato ṭhitesu ye ye anulomato na labbhanti, te te ñatvā
  tesaṁ tesaṁ paccayānaṁ saṁsandane ūnataragaṇanānaṁ vasena gaṇanā veditabbā.
<a name="1"></a>     <span style="background-color:#0403CC; color:#F0F0FF">$[191-195] 2- Dumūlakādīsu nayesu yaṁ yaṁ ādiṁ 2- katvā ye ye dukādayo
  dassitā, te te labbhamānālabbhamānapaccayavasena yathā yathā dassitā, tathā tathā
  sādhukaṁ sallakkhetabbā. Tattha yaṁ nahetuvasena dumūlakādayo naye dassentena
  nahetupaccayā nārammaṇapaccayā .pe. Nāsevanapaccayāti vatvā "yāva āsevanā
  sabbaṁ sadisan"ti vuttaṁ. Tassa "nāññamaññapaccayā sahajāte ekan"tiādīhi
  sadisatā veditabbā. Yañca "nakamme gaṇite pañca gaṇhātī"ti 3- sīhalabhāsāya
  likhitaṁ, tassattho:- nahetupaccayamādiṁ katvā nakammapaccayāti evaṁ nakammapaccayena
  ghaṭite sahajāte ekanti evaṁ dassitā pañceva paccayā anulomato labbhanti,
  na aññeti. Evaṁ aññesupi evarūpesu ṭhānesu byañjanaṁ anādiyitvā
  adhippetatthoyeva gahetabbo. Evarūpañhi byañjanaṁ attano saññānibandhanatthaṁ
  porāṇehi sakabhāsāya 4- likhitaṁ.

  *  *  *  *  *  *
  Footnote: 1 chaṂa. ekaṁ 2-2 chaṂa. dumūlakādīsu ca nayesu yaṁ yaṁ paccayaṁ ādiṁ
  3 Sī. pañca pañhātīti 4 chaṂa. sakasakabhāsāya
-------------------------------------------------
[page 488]
      Apica imasmiṁ paccanīyānulome paccayuppannadhammesupi atthidhammo
  kammapaccayaṁ labhati, na indriyapaccayaṁ, so asaññesu ceva pañcavokārabhave pavatte
  ca rūpajīvitindriyavasena veditabbo. Atthidhammo maggapaccayaṁ labhati, na hetupaccayaṁ,
  so vicikicchuddhaccasahagatamohavasena 1- veditabbo, atthidhammo jhānapaccayaṁ labhati,
  na maggapaccayaṁ, so manodhātuahetukamanoviññāṇadhātuvasena veditabbo. Yattha
  kaṭattārūpāni nānākkhaṇikakammavaseneva kammapaccayaṁ labhanti, tattha rūpadhammā
  hetādhipativipākindriyajhānamaggapaccaye na labhanti, sabbaṭṭhānikā paccanīyā na
  honti. Ahetuke adhipatipaccayo natthīti imesampi pakiṇṇakānaṁ vasenettha
  gaṇanavāro asammohato veditabbo.
      Tatrāyaṁ nayo:- nahetupaccayā ārammaṇe dveti ettha tāva ahetukamoho
  ceva ahetukavipākakiriyā ca paccayuppannā, 2- tasmā akusalenākusalaṁ,
  abyākatenābyākataṁ sandhāya ettha dveti vuttaṁ. Sesesupi eseva nayo.
  Āsevane pana vipākaṁ na labbhati, tathā kiriyāmanodhātu. Tasmā kiriyāhetukamano-
  viññāṇadhātuvasenettha abyākatenābyākatanti 3- veditabbaṁ. Vipāke ekanti
  abyākatenābyākatameva. Magge ekanti akusalenākusalameva.
<a name="1"></a>     <span style="background-color:#0403CC; color:#F0F0FF">$[196-197] Nārammaṇamūlake hetuyā pañcāti rūpameva sandhāya vuttaṁ,
  tañhi kusalaṁ akusalaṁ abyākataṁ kusalābyākataṁ akusalābyākatañcāti pañca
  koṭṭhāse paṭicca uppajjati. Sabbapañcakesupi eseva nayo. Aññamaññe ekanti
  bhūtarūpāni ceva vatthuñca sandhāya vuttaṁ. Tāni hi nārammaṇapaccayā aññamaññapaccayā
  uppajjanti. Timūlakepi eseva nayo.
<a name="1"></a>     <span style="background-color:#0403CC; color:#F0F0FF">$[198-202] Nādhipatimūlake hetuyā navāti anulome hetumhi vuttāneva.
  Tīṇītiādīnipi heṭṭhā anulome vuttasadisāneva. Timūlake dveti heṭṭhā nahetupaccayā
  ārammaṇe vuttasadisāneva.

  *  *  *  *  *  *
  Footnote: 1 chaṂa......sahajātamohavasena 2 chaṂa. paccayuppannaṁ 3 chaṂa. iti-saddo na dissati
-------------------------------------------------
[page 489]
     <span style="background-color:#0403CC; color:#F0F0FF">$[203-233] Napurejātamūlake hetuyā sattāti heṭṭhā "āruppe kusalaṁ
  ekaṁ khandhaṁ paṭiccā"tiādinā nayena napurejāte 1- dassitāneva. Sabbasattakesupi
  eseva nayo. Nakammamūlake hetuyā tiṇītiādīsu cetanāva paccayuppannā,
  tasmā kusalaṁ akusalaṁ abyākatañca paṭicca uppattiṁ sandhāya tīṇīti vuttaṁ. Iminā
  nayena "ekaṁ dve tīṇi pañca satta navā"ti āgataṭṭhānesu gaṇanā veditabbā.
  "cattāri Cha aṭṭhā"ti imā pana tisso gaṇanā natthevāti.
                    Paccayapaccanīyānulomavaṇṇanā niṭṭhitā.
                    Niṭṭhitā ca paṭiccavārassa atthavaṇṇanā.
                           -------------
                         2. Sahajātavāravaṇṇanā
<a name="1"></a>     <span style="background-color:#0403CC; color:#F0F0FF">$[234-242] sahajātavāre kusalaṁ dhammaṁ sahajātoti kusalaṁ dhammaṁ paṭicca
  tena sahajāto hutvāti attho. Sesamettha paṭiccavāre vuttanayeneva veditabbaṁ.
  Avasāne panassa "paṭiccatthaṁ 2- nāma sahajātatthaṁ, sahajātatthaṁ nāma paṭiccatthan"ti
  idaṁ ubhinnampi etesaṁ vārānaṁ atthato ninnānākaraṇabhāvadassanatthaṁ vuttaṁ.
  Atthato hi ete dvepi ninnānākaraṇā. Evaṁ santepi aññamaññassa
  atthaniyamanatthaṁ vuttā. "cakkhuñca Paṭicca rūpe cā"tiādīsu hi asahajātampi
  paṭicca uppajjatīti vuccati. Sahajātampi ca upādārūpaṁ bhūtarūpassa paccayo na
  hoti. Iti paṭiccavārena sahajātapaccayabhāvaṁ, sahajātavārena ca paṭiccāti vuttassa
  sahajātabhāvaṁ niyametuṁ ubhopete vuttā. Apica tathā bujjhanakānaṁ ajjhāsayavasena
  desanāvilāsena niruttipaṭisambhidāppabhedajānanavasena cāpi ete ubhopi vuttāti.
                       Sahajātavāravaṇṇanā niṭṭhitā.
                          --------------

  *  *  *  *  *  *
  Footnote: 1 chaṂa. purejāte 2 Sī.,Ma. paṭiccaṭṭhaṁ, cha. paṭiccattaṁ. evamuparipi
-------------------------------------------------
[page 490]
                          3. Paccayavāravaṇṇanā
<a name="1"></a>     <span style="background-color:#0403CC; color:#F0F0FF">$[243] paccayavāre kusalaṁ dhammaṁ paccayāti kusaladhamme patiṭṭhito hutvā
  kusalaṁ dhammaṁ nissayaṭṭhena paccayaṁ katvāti attho. Kusalaṁ ekaṁ khandhaṁ paccayāti
  kusalaṁ ekaṁ khandhaṁ nissayaṁ 1- katvā tayo khandhā uppajjanti hetupaccayāti
  vuttaṁ hoti. Imināva upāyena sabbapadesu attho veditabbo. Vatthuṁ paccayā
  vipākābyākatā kiriyābyākatā khandhāti idaṁ pañcavokāre pavattivasena vuttaṁ.
  Pañcavokāre pavattiyañhi khandhānaṁ purejātaṁ vatthuṁ 2- nissayapaccayo hoti.
  Paṭiccatthassa pana sahajātatthattā paṭiccavāre esa nayo na labbhatīti paṭisandhiyaṁ
  sahajātameva vatthuṁ sandhāya "vatthuṁ paṭicca khandhā"ti vuttaṁ. Kusalaṁ ekaṁ khandhañca
  vatthuñca paccayā tayo khandhātiādīsupi imināva nayena attho veditabbo.
      Abyākataṁ dhammaṁ paccayā kusalo ca abyākato cāti kusalābyākatānaṁ
  hetupaccayavasena ekato uppattiṁ sandhāya vuttaṁ. Kusaluppattikkhaṇasmiñhi vatthuṁ
  nissāya kusalā khandhā cittasamuṭṭhāne ca mahābhūte nissāya cittasamuṭṭhānaṁ
  upādārūpaṁ hetupaccayavasena ekato uppajjati. Iti paccayabhūtassa abyākatassa
  nānattepi paccayuppannānaṁ hetupaccayavasena ekato uppattiṁ sandhāyetaṁ vuttanti
  veditabbaṁ. Aññesupi evarūpesu ṭhānesu eseva nayo. Evaṁ imasmiṁ hetupaccaye
  sahajātañca purejātañca nissayaṭṭhena paccayaṁ katvā sattarasa pañhā vissajjitā.
  Tattha khandhā ceva bhūtā ca sahajātavasena, vatthuṁ 2- sahajātapurejātavasena gahitaṁ.
  Paṭiccavāre pana sahajātavasena paccayo labbhati, tasmā tattha naveva pañhā
  vissajjitā. Ye panete ettha sattarasa pañhā vissajjitā, tesu ekādike
  ekāvasāne vissajjane kusalādīsu ekapaccayato eko paccayuppanno. Ekādike
  dukāvasāne ekapaccayato nānāpaccayuppanno. Dukādike ekāvasāne nānāpaccayato
  eko paccayuppanno. Dukādike dukāvasāne nānāpaccayato nānāpaccayuppanno.

  *  *  *  *  *  *
  Footnote: 1 chaṂa. nissayapaccayaṁ 2 chaṂa. vatthu
-------------------------------------------------
[page 491]
     <span style="background-color:#0403CC; color:#F0F0FF">$[248-252] Ārammaṇapaccayādīsupi imināva upāyena pañhāvissajjanappabhedo
  veditabbo. Yampanetaṁ ārammaṇe 1- vatthuṁ paccayā khandhāti vuttaṁ, taṁ
  paṭisandhikkhaṇe vipākakkhandheyeva sandhāya vuttaṁ. Cakkhuviññāṇādīni abyākataṁ
  nissāya ārammaṇapaccayena uppajjantānaṁ pabhedadassanatthaṁ vuttāni. Puna vatthuṁ
  paccayāti pavatte vipākakiriyābyākatānaṁ uppattidassanatthaṁ vuttaṁ. Sesaṁ
  purimanayeneva veditabbaṁ. Evaṁ imasmiṁ ārammaṇapaccaye sahajātañca purejātañca
  paccayaṁ katvā satta pañhā vissajjitā. Tattha khandhā sahajātavasena, vatthuṁ 2-
  sahajātapurejātavasena, cakkhvāyatanādīni purejātavasena gahitāni. Paṭiccavāre pana
  sahajātavaseneva paccayo labbhati, tasmā tattha tayova pañhā vissajjitā.
<a name="1"></a>     <span style="background-color:#0403CC; color:#F0F0FF">$[253-254] Adhipatipaccaye vipākābyākataṁ lokuttarameva veditabbaṁ.
  Anantarasamanantarā rūpābhāvena ārammaṇasadisā. Parato āsevananatthivigatesupi
  eseva nayo.
<a name="1"></a>     <span style="background-color:#0403CC; color:#F0F0FF">$[255] Sahajātapaccaye kaṭattārūpaṁ upādārūpanti upādārūpasaṅkhātaṁ
  kaṭattārūpaṁ. Idaṁ asaññasattānaññeva rūpaṁ sandhāya vuttaṁ. Cakkhvāyatanādīni
  pañcavokāravasena vuttāni.
<a name="1"></a>     <span style="background-color:#0403CC; color:#F0F0FF">$[256-257] Aññamaññapaccaye ca yathā ārammaṇapaccayā evanti
  vissajjanasamataṁ sandhāya vuttaṁ. Paccayuppannesu pana nānattaṁ atthi.
<a name="1"></a>     <span style="background-color:#0403CC; color:#F0F0FF">$[258] Upanissayapaccaye ārammaṇapaccayasadisanti rūpābhāvatopi vissajjanasamatāyapi
  vuttaṁ.
<a name="1"></a>     <span style="background-color:#0403CC; color:#F0F0FF">$[259-260] Vatthuṁ purejātapaccayātiādīnaṁ paṭiccavāre vuttanayeneva
  attho gahetabbo.

  *  *  *  *  *  *
  Footnote: 1 chaṂa. ārammaṇapaccaye 2 chaṂa. vatthu
-------------------------------------------------
[page 492]
     <span style="background-color:#0403CC; color:#F0F0FF">$[261-266] Kammapaccaye tīṇīti kusalaṁ paccayā kusalo abyākato
  kusalābyākato cāti evaṁ tīṇi veditabbāni. Akusalepi eseva nayo.
<a name="1"></a>     <span style="background-color:#0403CC; color:#F0F0FF">$[267-268] Vippayuttapaccaye khandhe vippayuttapaccayāti khandhe nissāya
  vippayuttapaccayā uppajjantīti attho. Khandhā vatthuṁ vippayuttapaccayāti khandhā
  vatthuṁ nissāya vippayuttapaccayā uppajjantīti attho. Sesaṁ heṭṭhā vuttanayeneva
  veditabbaṁ.
<a name="1"></a>     <span style="background-color:#0403CC; color:#F0F0FF">$[269-276] Idāni yathāladdhāni vissajjanāni gaṇanavasena dassetuṁ
  hetuyā sattarasātiādimāha. Tattha hetuyā sattarasāti kusalena kusalaṁ, kusalenābyākataṁ,
  kusalena kusalābyākatanti evaṁ kusalavasena ekādikāni ekāvasānāni dve,
  dukāvasānamekanti tīṇi vuttāni honti, tathā akusalavasena. Abyākatenābyākataṁ,
  teneva kusalaṁ, akusalaṁ, kusalābyākataṁ, akusalābyākatañca, kusalābyākatehi kusalaṁ,
  abyākataṁ, kusalābyākataṁ, akusalābyākatehi akusalaṁ, abyākataṁ, akusalābyākatanti
  evaṁ sattarasa vārāni veditabbāni.
      Ārammaṇe sattāti kusalena kusalaṁ, akusalenākusalaṁ, abyākatenābyākataṁ,
  abyākatena kusalaṁ, abyākatena akusalaṁ, kusalābyākatena kusalaṁ, akusalābyākatenā-
  kusalanti evaṁ satta.
      Vipāke ekataṁti abyākatena abyākatameva. Evamettha sattarasa satta
  ekanti tayo vāraparicchedā honti. Tesu dvādasa sattarasakā ekādasa 1-
  sattakā ekaṁ ekakanti te sabbe sādhukaṁ sallakkhetvā parato dukatikādivasena
  paccayasaṁsandane ūnataragaṇanassa vasena gaṇanā veditabbā. Sakkā hi imāya
  gaṇanāya dukamūlakādīsu vāraparicchedaṁ 2- jānitunti puna "kusalaṁ dhammaṁ paccayā

  *  *  *  *  *  *
  Footnote: 1 chaṂa. dasa 2 chaṂa. vāraparicchede
-------------------------------------------------
[page 493]
  Kusalo dhammo"ti anāmasitvā gaṇanavaseneva vāraparicchedaṁ dassetuṁ hetupaccayā
  ārammaṇe sattātiādi āraddhaṁ.
      Tattha kusalaṁ dhammaṁ paccayā kusalo dhammo uppajjati hetupaccayā
  ārammaṇapaccayā. Kusalaṁ ekaṁ khandhaṁ paccayā tayo khandhāti iminā nayena
  ārammaṇe laddhavissajjanāni vitthāretabbāni. Ayantāva anulome nayo.
<a name="1"></a>     <span style="background-color:#0403CC; color:#F0F0FF">$[277-285] Paccanīye pana kusalaṁ na labbhatīti akusalaṁ dhammaṁ
  paccayāti akusalamevādiṁ katvā vissajjanaṁ āraddhaṁ. Taṁ yathāpālimeva niyyāti.
  Yañhettha vattabbaṁ siyā, taṁ paṭiccavārassa paccanīye vuttameva.
<a name="1"></a>     <span style="background-color:#0403CC; color:#F0F0FF">$[286-287] Yampanetaṁ paccanīye laddhavissajjanaparicchedaṁ gaṇanato
  dassetuṁ nahetuyā cattārītiādi vuttaṁ, tattha cattāri sattarasa satta pañca
  tīṇi ekanti cha paricchedā. Tesaṁ vasena dukatikādīsu paccayasaṁsandane gaṇanā
  veditabbā. Yo hi paccayo sattarasa vissajjanāni labhati, tena saddhiṁ sadisasaṁsandane
  sattarasa, ūnatarasaṁsandane sesā chāpi paricchedā labbhanti. Evaṁ sesesupi
  adhikapparicchedaṁ ṭhapetvā samasamā ūnatarā ca labbhanti. 1-
      Ettha ca adhikatarā na labbhantīti ayamettha niyamo, samasamā pana
  ūnatarā ca atthā virodhe sati labbhanti. Tenevettha "nahetupaccayā nārammaṇe
  ekan"tiādi vuttaṁ. Ettha hi nahetuyā catunnaṁ, nārammaṇe pañcannaṁ āgatattā
  nahetuvasena cattārīti vattabbaṁ siyā, nārammaṇena saddhiṁ ghaṭitattā pana
  sārammaṇadhammo 2- virujjhatīti akusalaṁ dhammaṁ paccayā akusalo dhammo, abyākataṁ
  dhammaṁ paccayā akusalo, akusalañca abyākatañca dhammaṁ paccayā akusaloti tīṇi
  vissajjanāni parihīnāni. Abyākataṁ dhammaṁ paccayā abyākatoti rūpavasena ekameva

  *  *  *  *  *  *
  Footnote: 1 chaṂa. labbhantīti 2 chaṂa. ārammaṇadhammo
-------------------------------------------------
[page 494]
  Vuttaṁ. Evaṁ sabbattha viruddhāviruddhaṁ ñatvā labbhamānaparicchedo veditabbo.
  Apicettha idaṁ nayamattadassanaṁ. Nādhipatiyā cattārīti nahetuyā laddhāneva.
  Sesacatukkesupi eseva nayo.
      Nānantare ekanti ahetukacittasamuṭṭhānassa ceva sesarūpassa ca vasena
  abyākatenābyākataṁ. Evaṁ sabbesu ekakesu yujjamānakarūpaṁ jānitabbaṁ.
  Napurejāte dveti idhāpi nahetuvasena cattārīti vattabbaṁ siyā, napurejātena
  saddhiṁ ghaṭitattā pana abyākataṁ dhammaṁ paccayā akusalo, akusalañca abyākatañca
  dhammaṁ paccayā akusaloti vatthupurejātavasena dve vissajjanāni parihīnāni.
  Āruppe pana ahetukamohassa ahetukakiriyāya 1- ca vasena dve vuttāni.
  Navippayutte dveti āruppe ahetukākusalakiriyāvasena dve. Nonatthinovigatesu
  ekanti sabbassa rūpassa vasena abyākatenābyākataṁ daṭṭhabbaṁ. Tikādīsu
  apubbaṁ natthi.
<a name="1"></a>     <span style="background-color:#0403CC; color:#F0F0FF">$[288] Nārammaṇamūlake pana nādhipatiyā pañcāti nārammaṇe laddhāneva.
  Nakamme ekanti ettha cittasamuṭṭhānañca kaṭattārūpañca aggahetvā sesarūpavasena
  abyākatenābyākataṁ veditabbaṁ.
<a name="1"></a>     <span style="background-color:#0403CC; color:#F0F0FF">$[289-296] Nādhipatimūlake napurejāte sattāti napurejāte laddhāneva.
  Napacchājāte sattarasāti imānipi tattha laddhāni sattaraseva. Nānantaranasamanantara-
  nāññamaññanaupanissayanasampayuttanonatthinovigatamūlakāni nārammaṇamūlakasadisāneva.
  Imināva nayamattadassanena sabbattha āgatānāgataṁ labbhamānālabbhamānañca
  veditabbanti.
                         Paccanīyavaṇṇanā niṭṭhitā.
                           -------------

  *  *  *  *  *  *
  Footnote: 1 chaṂa. ahetukakiriyassa
-------------------------------------------------
[page 495]
     <span style="background-color:#0403CC; color:#F0F0FF">$[297-328] Imināyeva pana lakkhaṇena anulomaṁ purato katvā
  anulomapaccanīye paccanīyaṁ purato katvā paccanīyānulome ca gaṇanaparicchedo
  āgatānāgataṁ labbhamānālabbhamānañca veditabbanti.
                        Paccayavāravaṇṇanā niṭṭhitā.
                           ------------
                          4. Nissayavāravaṇṇanā
<a name="1"></a>     <span style="background-color:#0403CC; color:#F0F0FF">$[329-337] nissayavāre kusalaṁ dhammaṁ nissāyāti kusalaṁ dhammaṁ paccayaṭṭhena 1-
  nissayaṁ katvāti attho. Sesamettha paccayavāre vuttanayeneva veditabbaṁ. Avasāne
  panassa "paccayatthaṁ nāma nissayatthaṁ, nissayatthaṁ nāma paccayatthan"ti idaṁ
  ubhinnampi etesaṁ vārānaṁ atthato ninnānākaraṇabhāvadassanatthaṁ vuttaṁ. Atthato
  hi etepi paṭicca sahajātā viya ninnānākaraṇā. Evaṁ santepi aññamaññassa
  atthaniyamanatthaṁ vuttā. Avijjāpaccayā saṅkhārātiādīsu hi anissāya vattamānaṁ
  nānākkhaṇikampi "paccayā uppajjatī"ti vuttaṁ. Aññamaññaṁ allīyitvā
  ṭhitakaṭṭhādīsu ca ekaṁ ekassa nissayapaccayo na hoti, tathā upādārūpaṁ mahābhūtassa
  nissayapaccayo na hotiyeva. Iti paccayavārena nissayapaccayabhāvaṁ nissayavārena
  ca paccayāti vuttassa sahajātapurejātabhāvaṁ niyametuṁ ubhopete vuttā. Apica tathā
  bujjhanakānaṁ ajjhāsayavasena desanāvilāsena niruttipaṭisambhidāppabhedajānanavasena
  cāpi ete ubhopi vuttāti veditabbāti. 2-
                        Nissayavāravaṇṇanā niṭṭhitā.
                            -----------

  *  *  *  *  *  *
  Footnote: 1 chaṂa. patiṭṭhaṭṭhena 2 chaṂa. veditabbātīti pāṭho na dissati
-------------------------------------------------
[page 496]
                          5. Saṁsaṭṭhavāravaṇṇanā
<a name="1"></a>     <span style="background-color:#0403CC; color:#F0F0FF">$[338-346] saṁsaṭṭhavāre kusalaṁ dhammaṁ saṁsaṭṭhoti kusalaṁ dhammaṁ
  ekuppādādilakkhaṇena sampayogaṭṭhena paccayaṁ katvāti attho. Kusalaṁ ekaṁ khandhaṁ
  saṁsaṭṭhoti kusalaṁ ekaṁ khandhaṁ sampayuttapaccayaṁ katvā tayo khandhā uppajjanti
  hetupaccayāti vuttaṁ hoti. Iminā upāyena sabbapadesu attho veditabbo.
  Imasmiñca pana hetupaccaye arūpadhammasseva sampayogaṭṭhena paccayaṁ katvā tayo
  pañhā vissajjitā. Yathā ca hetupaccaye, tathā ārammaṇapaccayādīsupi, kevalaṁ
  vipākapaccaye ekameva vissajjanaṁ.
<a name="1"></a>     <span style="background-color:#0403CC; color:#F0F0FF">$[347-350] Idāni yathāladdhāni vissajjanāni gaṇanavasena dassetuṁ
  hetuyā tīṇītiādi vuttaṁ. Tattha sabbattikesu kusalena kusalaṁ, akusalena akusalaṁ,
  abyākatena abyākatanti ayameva niyamo kato. 1- Ekake pana abyākatena
  abyākatameva labbhati. 2- Evamettha bāvīsatiyā paccayesu tīṇi, vipāke ekanti
  dve paricchedā. Pacchājāte anulomaṁ natthi. Tasmā tīṇi ekanti imesaññeva
  vasena dukatikādīsu paccayasaṁsandane yattha vipākapaccayo pavisati, tattha ekaṁ,
  sesesu tīṇīti evaṁ gaṇanā veditabbāti. Sesamettha anulome uttānatthameva.
<a name="1"></a>     <span style="background-color:#0403CC; color:#F0F0FF">$[351-354] Paccanīye pana kusalaṁ na labbhatīti akusalameva ādiṁ
  katvā vissajjanaṁ kataṁ, taṁ uttānatthameva.
<a name="1"></a>     <span style="background-color:#0403CC; color:#F0F0FF">$[359] Yampanetaṁ 3- paccanīye vissajjanaparicchedaṁ gaṇanāto dassetuṁ
  nahetuyā dvetiādi vuttaṁ, tattha dve tīṇi ekanti tayo paricchedā, tesaṁ
  vasena dukatikādīsu paccayasaṁsandane gaṇanā veditabbā. Idhāpi adhikataragaṇanānaṁ
  ūnataragaṇanena saddhiṁ saṁsandane ūnataragaṇanameva labbhati, samagaṇanena saddhiṁ samagaṇanaṁ.

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. labbhatīti 3 chaṂa. yampanettha
-------------------------------------------------
[page 497]
  Yasmā cettha arūpadhammāyeva paccayuppannā, tasmā nahetunādhipatinapurejāta-
  napacchājātanāsevananakammanavipākanajhānanamagganavippayuttavasena daseva paccayā
  paccanīkato dassitā, sesā cuddasa na labbhanti. Yepi labbhanti, tesupi
  vipāke paccayuppanne nakammanavipākā na labbhanti.
<a name="1"></a>     <span style="background-color:#0403CC; color:#F0F0FF">$[360-368] Nahetupaccayā nādhipatiyā dveti nahetuyā laddhaṁ dvayameva.
  Sesadvayesupi eseva nayo. Nakamme ekanti ahetukakiriyācetanaṁ paccayuppannaṁ
  katvā abyākatena abyākataṁ. Navipāke dveti ahetukamohakiriyāvasena dve.
  Najhāne ekanti ahetukapañcaviññāṇavasena abyākatavissajjanaṁ veditabbaṁ.
  Namagge ekanti ahetukavipākakiriyāvasena abyākatavissajjanaṁ. Iminā upāyena
  sabbasaṁsandanesu attho veditabboti.
<a name="1"></a>     <span style="background-color:#0403CC; color:#F0F0FF">$[369-383] Anulomapaccanīye heṭṭhā vuttā nahetuādayo daseva
  paccanīyato labbhanti, na sesā. Yepi labbhanti, tesupi hetumhi anulomato
  ṭhitesu 1- jhānamaggā paccanīyato na labbhanti. Sabbaṁ heṭṭhā vuttānaṁ vaseneva 2-
  veditabbanti.
<a name="1"></a>     <span style="background-color:#0403CC; color:#F0F0FF">$[384-391] Paccanīyānulome nahetupaccayuppannesu ahetukamohova
  jhānamaggapaccayaṁ labhati, sesā na labbhanti. 3- Najhānapaccaye aṭṭhāhetukacittānipi.
  Nakammapaccayā nahetupaccayā nādhipatipaccayā napurejātapaccayā ārammaṇe
  ekanti āruppe ahetukakiriyācetanāvasena abyākatena abyākataṁ. Iminā upāyena
  yaṁ labbhati, yañca na labbhati, tassa vasena sabbattha gaṇanā veditabbāti.
                        Saṁsaṭṭhavāravaṇṇanā niṭṭhitā.
                          --------------

  *  *  *  *  *  *
  Footnote: 1 chaṂa. ṭhite 2 chaṂa. vuttanayeneva 3 chaṂa. na labhanti
-------------------------------------------------
[page 498]
                         6. Sampayuttavāravaṇṇanā
<a name="1"></a>     <span style="background-color:#0403CC; color:#F0F0FF">$[392-400] sampayuttavāre kusalaṁ dhammaṁ sampayuttoti kusalaṁ dhammaṁ
  sampayuttapaccayaṁ katvāti attho. Sesamettha saṁsaṭṭhavāre vuttanayeneva veditabbaṁ.
  Avasāne panassa "saṁsaṭṭhatthaṁ nāma sampayuttatthaṁ, sampayuttatthaṁ nāma saṁsaṭṭhatthan"ti
  idaṁ ubhinnampi etesaṁ vārānaṁ atthato ninnānākaraṇabhāvadassanatthaṁ
  vuttaṁ. Atthato hi etepi paṭicca sahajātā viya paccayanissayā viya ca
  ninnānākaraṇā. Evaṁ santepi aññamaññassa atthaniyamanatthaṁ vuttā. "saṁsaṭṭhā
  Yojitā hayā"tiādīsu 1- asampayuttampi saṁsaṭṭhanti vuccati. "yā Sā vīmaṁsā
  kosajjasahagatā kosajjasampayuttā"tiādīsu 2- asaṁsaṭṭhaṁ 3- vokiṇṇampi sampayuttanti
  āgataṁ. 4- Iti saṁsaṭṭhavārena ekuppādādilakkhaṇassa 5- sampayuttassa saṁsaṭṭhabhāvaṁ
  sampayuttavārena ca saṁsaṭṭhassa ekuppādādilakkhaṇassa sampayuttabhāvaṁ niyāmetuṁ
  ubhopete vuttā. Apica tathā bujjhanakānaṁ ajjhāsayavasena desanāvilāsena
  niruttipaṭisambhidāppabhedajānanavasena cāpi ete ubhopi vuttāti veditabbāti. 6-
                       Sampayuttavāravaṇṇanā niṭṭhitā.
                          ---------------
      Etesu pana chasu vāresu atthi koci paccayo ekantaṁ anulomato na
  tiṭṭhati, paccanīkatova tiṭṭhati, atthi ekantaṁ paccanīkato na tiṭṭhati, anulomatova
  tiṭṭhati, atthi anekantaṁ anulomato ceva tiṭṭhati, paccanīkato cāti idaṁ pakiṇṇakaṁ
  veditabbaṁ. Tattha paṭhamo pañho pacchājātassa, dutiyo pañho mahācatukkassa,
  tatiyo yujjamānakānaṁ sesānaṁ vasena veditabbo. 7-

  *  *  *  *  *  *
  Footnote: 1 khu.jā. 28/420/160 (syā) 2 saṁṂa. 19/832/245
  3 Sī.,Ma. ayaṁ sampayuttaṭṭho nāma asaṁsaṭṭhaṁ 4 chaṂa. ayaṁ pāṭho na dissati
  5 chaṂa. ekuppādalakkhaṇassa 6 chaṂa. veditabbātīti pāṭho na dissati
  7 chaṂa. veditabboti
-------------------------------------------------
[page 499]
                        7. Pañhāvāravibhaṅgavaṇṇanā
<a name="1"></a>     <span style="background-color:#0403CC; color:#F0F0FF">$[401-403] pañhāvāre "siyā kusalo dhammo kusalassa dhammassa
  hetupaccayena paccayo"tiādīnaṁ 1- kusalattike uddharitabbapucchānaṁ labbhamānavasena
  vissajjanaṁ dassetuṁ kusalo dhammo kusalassa dhammassa hetupaccayena paccayotiādi
  vuttaṁ. Kusalo ca nāmesa sayaṁ uppajjanto ṭhapetvā pacchājātañca
  vipākañca sesehi bāvīsatiyā paccayehi uppajjati, kusalassa paccayo honto
  ṭhapetvā purejātapacchājātavipākavippayutte sesehi vīsatiyā paccayehi paccayo
  hoti. Tasmā yehi paccayehi kusalo kusalassa paccayo hoti, te paccaye
  paṭipāṭiyā dassetuṁ hetupaccayenātiādi āraddhaṁ.
      Tattha yā esā paccayavibhaṅgavāre viya "hetusampayuttakānaṁ dhammānan"ti
  akatvā "hetū sampayuttakānaṁ khandhānan"ti desanā katā, tassā evaṁ karaṇe
  idaṁ payojanaṁ:- tattha hi suññaṭṭhaṁ dīpetuṁ dhammānanti vuttaṁ, idha paccayato
  uppajjamānā dhammā rāsito uppajjanti, na ekekatoti rāsaṭṭhaṁ dīpetuṁ
  khandhānanti vuttaṁ. Paṭiccavārādīsu vā khandhavasena paccayuppannadesanā āruḷhāti
  tenevānukkamena idhāpi āruḷhā. 2- Kasmā panetesu evamāruḷhāti? asaṅkarato
  vibhāgadassanatthaṁ. "ekaṁ Dhammaṁ paṭicca sesā dhammā"ti hi ādinā nayena vuccamāne
  asukadhammaṁ nāma nissāya asukadhammāti na sakkā asaṅkarato paccaye ca
  paccayuppanne ca jānituṁ, evaṁ sante uddesaniddesā nibbisesā siyuṁ. Tasmā
  asaṅkarato vibhāgadassanatthaṁ evaṁ āruḷhāti veditabbā. Cittasamuṭṭhānānanti
  idaṁ yassa abyākatassa kusalo hetupaccayena paccayo hoti, tameva dassetuṁ
  vuttaṁ. Paccayavibhaṅge pana kusalādivasena vibhāgaṁ akatvā sāmaññato sabbesaṁ
  hetūnaṁ vasena uppannarūpadassanatthaṁ cittasamuṭṭhānānanti avatvā taṁsamuṭṭhānānanti

  *  *  *  *  *  *
  Footnote: 1 chaṂa....ādinā 2 chaṂa. āruḷhāti
-------------------------------------------------
[page 500]
  Vuttaṁ. Tasmā tattha abyākatahetusamuṭṭhānarūpaṁ, okkantikkhaṇe kaṭattārūpampi
  saṅgahitaṁ. 1- Iminā upāyena sesesupi evarūpesu vissajjanesu attho veditabbo.
<a name="1"></a>     <span style="background-color:#0403CC; color:#F0F0FF">$[404] Dānaṁ datvāti deyyadhammaṁ cajitvā. Yāya vā cetanāya so
  diyyati, sā cetanā dānaṁ. Datvāti taṁ cetanaṁ pariyodāpetvā visuddhaṁ katvā.
  Sīlaṁ samādiyitvāti pañcaṅgadasaṅgādivasena 2- niccasīlaṁ gaṇhitvā. Iminā
  samādānaviratiyeva dassitā. Sampattaviratisamucchedaviratiyo pana loke sīlanti
  apākaṭattā na vuttā. Kiñcāpi na vuttā, ārammaṇapaccayā pana hontiyeva. Tattha
  samucchedavirati sekkhānaṁyeva kusalassa ārammaṇaṁ hoti, na itaresaṁ. Uposathakammaṁ
  katvāti "pāṇaṁ na haññe *- na cādinnamādiye"ti 3- evaṁ vuttaṁ uposathadivasesu
  aṭṭhaṅguposathakiriyaṁ katvā. Taṁ paccavekkhatīti taṁ kusalaṁ sekkhopi puthujjanopi
  paccavekkhati, arahāpi paccavekkhateva. Arahatopi hi pubbe kataṁ kusalaṁ kusalameva,
  yena pana cittena paccavekkhati, taṁ kiriyācittaṁ nāma hoti. Tasmā etaṁ "kusalo
  dhammo kusalassa dhammassā"ti imasmiṁ adhikāre na labbhati. Pubbe suciṇṇānīti
  "datvā samādiyitvā katvā"ti hi āsannakatāni vuttāni, imāni na āsannakatāni 4-
  veditabbāni. Dānādīhi vā sesāni kāmāvacarakusalāni dassetuṁ idaṁ vuttaṁ.
  Jhānā vuṭṭhahitvāti jhānā vuṭṭhahitvā. Ayameva vā pāli. Sekkhā gotrabhunti
  sotāpannaṁ sandhāya vuttaṁ. So hi gotrabhuṁ paccavekkhati. Vodānanti idaṁ pana
  sakadāgāmianāgāmino sandhāya vuttaṁ. Tesañhi taṁ cittaṁ vodānaṁ nāma hoti.
  Sekkhāti sotāpannasakadāgāmianāgāmino. Maggā vuṭṭhahitvāti maggaphala-
  bhavaṅgātikkamavasena attanā paṭiladdhā maggā vuṭṭhahitvā, suddhamaggatoyeva pana
  vuṭṭhāya paccavekkhaṇannāma natthi.

  *  *  *  *  *  *
  Footnote: 1 chaṂa. saṅgahaṁ gataṁ 2 chaṂa. pañcaṅgādivasena
  3 aṅṭika. 20/72/208 4 chaṂa. na āsanne katānīti * chaṂa. na hane
-------------------------------------------------
[page 501]
      Kusalaṁ aniccatoti ettha vipassanūpagaṁ tebhūmikakusalameva veditabbaṁ, vipassanā-
  kusalampana kāmāvacarameva. Cetopariyañāṇenāti rūpāvacarakusalaṁ dasseti. Ākāsā-
  nañcāyatanantiādīhi arūpāvacarakusalārammaṇavasena uppajjamānaṁ arūpāvacarakusalameva.
  Kusalā khandhā iddhividhañāṇassātiādīhi puggalaṁ anāmasitvā dhammavaseneva 1-
  dasseti. Tenevettha heṭṭhā gahitampi cetopariyañāṇaṁ puna vuttaṁ.
<a name="1"></a>     <span style="background-color:#0403CC; color:#F0F0FF">$[405] Assādetīti somanassasahagatalobhasampayuttacittehi anubhavati ceva
  rajjati ca. Abhinandatīti sappītikataṇhāvasena nandati, haṭṭhappahaṭṭho hoti,
  diṭṭhābhinandanāya vā abhinandati. Rāgo uppajjatīti assādentassa rāgo
  uppajjati nāMa. Idaṁ aṭṭhapi lobhasahagatāni gahetvā vuttaṁ. Diṭṭhi uppajjatīti
  abhinandantassa attā attaniyantiādivasena catūhipi cittehi sampayuttā diṭṭhi
  uppajjati. Asanniṭṭhānagatassa panettha vicikicchā uppajjati. Vikkhepagatassa
  uddhaccaṁ, akataṁ vata me kalyāṇanti vippaṭisārino domanassaṁ. Taṁ ārabbhāti tāni
  pubbe 2- suciṇṇāni ārammaṇaṁ katvāti attho. Bahuvacanassa hesa ekavacanādeso,
  jātivasena vā ekavacanamevetaṁ.
<a name="1"></a>     <span style="background-color:#0403CC; color:#F0F0FF">$[406] Arahā maggā vuṭṭhahitvāti maggavīthiyaṁ phalānantarassa bhavaṅgassa
  atikkamanavasena vuṭṭhahitvā. Paccavekkhaṇacittāni panassa kiriyābyākatāni. Evaṁ
  kiriyābyākatassa ārammaṇapaccayaṁ dassetvā puna vipākābyākatassa dassetuṁ
  sekkhā vātiādimāha. Kusale niruddheti vipassanājavanavīthiyā pacchinnāya. Vipākoti
  kāmāvacaravipāko. Tadārammaṇatāti tadārammaṇatāya, taṁ kusalajavanassa ārammaṇabhūtaṁ
  vipassitakusalaṁ ārammaṇaṁ katvā uppajjatīti attho. Na kevalañca tadārammaṇavaseneva,
  paṭisandhibhavaṅgacutivasenāpi. Vipāko hi kammaṁ ārammaṇaṁ katvā gahitapaṭisandhikassa
  kusalārammaṇo hotiyeva, so pana dubbiññeyyattā idha na dassito.

  *  *  *  *  *  *
  Footnote: 1 chaṂa. dhammavasena 2 chaṂa. ayaṁ pāṭho na dissati
-------------------------------------------------
[page 502]
      Kusalaṁ assādetītiādi akusalajavanāvasāne kusalārammaṇaṁ vipākaṁ dassetuṁ
  vuttaṁ. Viññāṇañcāyatanavipākassāti idaṁ dubbiññeyyampi samānaṁ mahaggatavipākassa
  tadārammaṇabhāvena anuppattito labbhamānakavasena vuttaṁ. Kiriyassāti arahattaṁ patvā
  asamāpannapubbe ākāsānañcāyatane paṭilomato vā ekantarikavasena vā
  samāpannakiriyāya. Cetopariyañāṇassātiādīni purato 1- āvajjanāya yojetabbāni.
  Yā etesaṁ āvajjanā, tassā kusalā khandhā ārammaṇapaccayena paccayoti
  ayañcettha attho.
<a name="1"></a>     <span style="background-color:#0403CC; color:#F0F0FF">$[407-409] Rāganti attano vā parassa vā rāgaṁ. Attano rāgavasena
  panettha vaṇṇanā pākaṭā hoti. Assādetītiādīni vuttatthāneva. Vicikicchādīsu
  pana tīsu assādetabbatāya abhāvato 2- "assādetī"ti na vuttaṁ. Diṭṭhi panettha
  uppajjati, sā assādetīti padassa parihīnattā āgatapaṭipāṭiyā paṭhamaṁ na vuttā.
  Vicikicchādīsuyeva taṁ taṁ sabhāgaṁ paṭhamaṁ vatvā tassa tassa anantarā vuttā. Imesu
  ca pana rāgādīsu "kiṁ ime 3- pāpadhammā uppajjantī"ti akkhantivasena vā "kataṁ
  pāpaṁ kataṁ luddhan"ti vippaṭisārādivasena vā domanassuppatti veditabbā.
<a name="1"></a>     <span style="background-color:#0403CC; color:#F0F0FF">$[410] Cakkhuṁ aniccatoti vipassanānukkamena dasa 4- oḷārikāyatanāni
  vatthurūpañcāti ekādasa rūpāni pākaṭattā gahitāni. Puna rūpāyatanādīni
  cakkhuviññāṇādīnaṁ ārammaṇattā gahitāni. Yasmā panesā viññāṇakāyavasena
  desanā katā, na dhātuvasena, tasmā manodhātu na gahitā. Evaṁ sabbattha
  gahitāgahitaṁ veditabbaṁ.
<a name="1"></a>     <span style="background-color:#0403CC; color:#F0F0FF">$[411] Phalaṁ paccavekkhanti nibbānaṁ paccavekkhantīti paccavekkhaṇakusalassa
  ārammaṇadassanatthaṁ vuttaṁ.

  *  *  *  *  *  *
  Footnote: 1 chaṂa. parato 2 chaṂa. abhāvena 3 chaṂa. me 4 chaṂa. ayaṁ pāṭho na dissati
-------------------------------------------------
[page 503]
     <span style="background-color:#0403CC; color:#F0F0FF">$[413-416] Ārammaṇādhipatiniddese sekkhaputhujjanānaṁ vasena catubhūmikaṁ
  kusalaṁ dassitaṁ, tathā sahajātādhipatiniddese. Arahato uttamadhammaṁ adhigatattā
  lokiyakusalesu garukāro natthīti aggamaggova dassito.
<a name="1"></a>     <span style="background-color:#0403CC; color:#F0F0FF">$[417] Anantarapaccaye purimā purimāti ekabhūmikāpi nānābhūmikāpi kusalā
  ekato katvā vuttā. Anulomaṁ gotrabhussa, anulomaṁ vodānassāti nānārammaṇavasena.
  Gotrabhu maggassa, vodānaṁ maggassāti nānābhūmivasena. Kusalaṁ vuṭṭhānassāti ettha
  pana kusalanti tebhūmikakusalaṁ. Vuṭṭhānanti tebhūmikavipākaṁ. Tehi kusalajavanavīthito
  vuṭṭhahanti, tasmā vuṭṭhānanti vuccati. Taṁ duvidhaṁ hoti tadārammaṇaṁ bhavaṅgañca.
  Tattha kāmāvacarakusalassa ubhayampi vuṭṭhānaṁ hoti, mahaggatassa bhavaṅgameva. Maggo
  phalassāti idaṁ yasmā lokuttaravipākaṁ javanavīthipariyāpannattā vuṭṭhānannāma na
  hoti, tasmā visuṁ vuttaṁ. Anulomaṁ sekkhāyāti asekkhāya kusalaṁ anantaraṁ na
  hoti, tasmā vibhāgaṁ karoti. Phalasamāpattiyāti sotāpattiphalasakadāgāmiphala-
  anāgāmiphalasamāpattiyāpi. Phalasamāpattiyāti anāgāmiphalasamāpattiyā. Akusale
  duvidhampi vuṭṭhānaṁ labbhati. Vipākābyākatā kiriyābyākatāti ettha vipākābyākatā
  vipākābyākatānaṁyeva, kiriyābyākatā kiriyābyākatānaṁyeva veditabbā. Bhavaṅgaṁ
  āvajjanāyātiādi vomissakavasena vuttaṁ. Tattha kiriyāti kāmāvacarakiriyā. Sā
  duvidhassāpi vuṭṭhānassa anantarapaccayo hoti, mahaggatā bhavaṅgasseva. Iti ye heṭṭhā
  paccayavibhaṅganiddese "purimā purimā kusalā dhammā pacchimānaṁ pacchimānaṁ kusalānaṁ
  dhammānaṁ anantarapaccayena paccayo"ti ārabhitvā kusalaṁ kusalassa, kusalaṁ
  abyākatassa, akusalaṁ akusalassa, akusalaṁ abyākatassa, abyākataṁ abyākatassa,
  abyākataṁ kusalassa, abyākataṁ akusalassāti satta vārā dassitā, tesaṁ vasena idha
  saṅkhepato anantarapaccayo vibhatto.
-------------------------------------------------
[page 504]
      Vitthārato panettha:-
                dasadhā sattarasadhā samasaṭṭhividhena ca
                bahudhāpi ca niddesaṁ sādhukaṁ upalakkhayeti. 1-
      Ayañhi anantarapaccayo na kevalaṁ sattadhāva niddesaṁ labhati, kusalaṁ pana
  kusalassa vipākassa, akusalaṁ akusalassa vipākassa, vipākaṁ vipākassa kiriyassa, kiriyaṁ
  kusalassa akusalassa vipākassa kiriyassāti evaṁ dasadhāpi niddesaṁ labhati. Na
  kevalampana 2- dasadhāyeva, kusalaṁ pana kusalassa kusalavipākassa akusalavipākassa, akusalaṁ
  akusalassa akusalavipākassa kusalavipākassa, kusalavipākaṁ kusalavipākassa akusalavipākassa
  kiriyassa, akusalavipākaṁ akusalavipākassa kusalavipākassa kiriyassa, kiriyaṁ kiriyassa
  kusalassa akusalassa kusalavipākassa akusalavipākassāti evaṁ sattarasadhā niddesaṁ labhati.
      Na kevalañca sattarasadhāva, samasaṭṭhividhenāpi niddesaṁ labhateva. Kathaṁ?
  Kāmāvacarakusalañhi bhūmibhedena catuvidhassāpi 3- kusalassa anantarapaccayo hoti,
  rūpāvacarārūpāvacaraṁ sakasakabhūmikassevāti kusalaṁ kusalassa chabbidhena anantarapaccayo.
  Kāmāvacarakusalampana kāmāvacarakusalavipākassa akusalavipākassa rūpāvacaravipākassa
  arūpāvacaravipākassa lokuttaravipākassa, rūpāvacarakusalaṁ rūpāvacaravipākassa kāmāvacarakusala-
  vipākassa, arūpāvacarakusalaṁ kāmāvacarakusalavipākassa rūpāvacarārūpāvacaralokuttaravipākassa,
  lokuttarakusalaṁ lokuttaravipākassāti kusalaṁ vipākassa dvādasavidhena anantarapaccayo.
  Akusalaṁ akusalassa akusalavipākassa tebhūmikavipākassāti 4- pañcavidhena anantarapaccayo.
      Kāmāvacarakusalavipākaṁ kāmāvacarakusalavipākassa akusalavipākassa rūpāvacaravipākassa
  arūpāvacaravipākassāti kāmāvacarakusalavipākaṁ vipākassa catubbidhena anantarapaccayo.
  Rūpāvacaravipākaṁ tebhūmikakusalavipākassāti tividhena anantarapaccayo. Arūpāvacaravipākaṁ

  *  *  *  *  *  *
  Footnote: 1 chaṂa. upalakkhaye 2 chaṂa. na kevalaṁ
  3 chaṂa. catubbidhassa 4 chaṂa. tebhūmakakusalavipākassāti
-------------------------------------------------
[page 505]
  Arūpāvacaravipākassa kāmāvacarakusalavipākassāti dubbidhena anantarapaccayo.
  Lokuttaravipākaṁ catubhūmikakusalavipākassāti catubbidhena anantarapaccayo. Evaṁ kusala-
  vipākaṁ vipākassa terasadhā 1- anantarapaccayo. Akusalavipākaṁ akusalavipākassa kāmāvacara-
  kusalavipākassāti duvidhena anantarapaccayo. Evaṁ sabbatthāpi 2- vipākaṁ vipākassa
  pañcadasavidhena anantarapaccayo. Kāmāvacarakusalavipākampana kāmāvacarakiriyassa, tathā
  akusalavipākaṁ, tathā rūpāvacaravipākaṁ, tathā arūpāvacaravipākañcāti vipākaṁ kiriyassāpi 3-
  catubbidhena anantarapaccayo.
      Kāmāvacarakiriyaṁ tebhūmikakiriyānaṁ, 4- rūpāvacarārūpāvacarakiriyaṁ sakakiriyānaññe-
  vāti 5- kiriyaṁ kiriyassa pañcavidhena anantarapaccayo. Kāmāvacarakiriyaṁ akusalavipākassa
  ceva catubhūmikakusalavipākassa ca, rūpāvacarakiriyaṁ kāmāvacarakusalavipākarūpāvacaravipākānaṁ,
  arūpāvacarakiriyaṁ catubhūmikakusalavipākassāpīti kiriyaṁ vipākassa ekādasavidhena anantara-
  paccayo. Kāmāvacarakiriyampana kāmāvacarakusalassa akusalassāti kusalākusalānaṁ duvidhena
  anantarapaccayo hoti. Evaṁ samasaṭṭhividhenāpi niddesaṁ labhati.
      Na kevalañca samasaṭṭhividhena, 6- bahuvidhenāpi labhateva. Kathaṁ? kāmāvacara-
  paṭhamamahākusalacittantāva attano ca catunnañca rūpāvacarakusalānaṁ, pādakayogena
  soḷasannaṁ somanassalokuttarānanti ekavīsatiyā ca kusalānaṁ, javanapariyosāne
  tadārammaṇabhavaṅgavasena uppajjamānānaṁ ekādasannaṁ kāmāvacaravipākānaṁ, bhavaṅgavaseneva
  pavattānaṁ rūpāvacarārūpāvacaravipākānaṁ, phalasamāpattivasena pavattānaṁ dvādasannaṁ
  lokuttaravipākānanti evaṁ ekavīsatiyā kusalānaṁ, dvattiṁsāya vipākānanti
  tepaññāsāya cittānaṁ anantarapaccayo hoti. Tathā dutiyaṁ kusalacittaṁ. Tatiyacatutthāni
  pana ṭhapetvā uparibhūmikakusalāni ceva lokuttaravipākāni ca sesānaṁ ekavīsaticittānaṁ.

  *  *  *  *  *  *
  Footnote: 1 chaṂa. terasadhāpi 2 chaṂa. sabbathāpi 3 chaṂa. kiriyassa ca
  4 chaṂa. tebhūmakakiriyassa 5 chaṂa. rūpāvacarārūpāvacarānaññevāti
  6 chaṂa. samasaṭṭhividheneva
-------------------------------------------------
[page 506]
  Pañcamachaṭṭhāni attano ca navannañca uparibhūmikaupekkhākusalānaṁ tevīsatiyā ca
  vipākānanti tettiṁsāya. Sattamaṭṭhamāni ekavīsatiyāva.
      Pañcapi 1- rūpāvacarakusalāni attano attano pacchimānaṁ rūpāvacarakusalānaṁ
  catunnampi ñāṇasampayuttamahāvipākānaṁ pañcannaṁ rūpāvacaravipākānañcāti dasannaṁ.
  Eteneva nayena arūpāvacarakusalesu paṭhamaṁ attano vipākena saddhiṁ ekādasannaṁ,
  dutiyaṁ dvādasannaṁ, tatiyaṁ terasannaṁ, catutthaṁ cuddasannaṁ phalasamāpattiyā cāti
  paṇṇarasannaṁ. Lokuttarakusalaṁ attano attano vipākasseva. Aṭṭhasu lobhasahagatesu
  ekekaṁ akusalaṁ ekādasannaṁ kāmāvacaravipākamanoviññāṇadhātūnaṁ navannaṁ mahaggatavipākānaṁ
  attano attano pacchimassa cāti ekavīsatiyā. Dve domanassasahagatāni
  upekkhāsahagatānaṁ channaṁ kāmāvacaravipākamanoviññāṇadhātūnaṁ attano pacchimassa
  cāti sattannaṁ. Vicikicchuddhaccasahagatadvayaṁ somanassasahagatāhetukavipākena saddhiṁ
  ekādasannaṁ kāmāvacaravipākamanoviññāṇadhātūnaṁ navannaṁ rūpāvacarārūpāvacaravipākānaṁ
  attano pacchimassa cāti ekavīsatiyā.
      Kusalavipākā pañcaviññāṇā kusalavipākamanodhātuyā, manodhātu dvinnaṁ
  vipākamanoviññāṇadhātūnaṁ. Tāsu dvīsu somanassasahagatā dasannaṁ vipākamanoviññāṇadhātūnaṁ
  bhavaṅgabhūtānaṁ tadārammaṇakāle attano pacchimassa voṭṭhabbanakiriyassa cāti
  dvādasannaṁ. Upekkhāsahagatāhetukamanoviññāṇadhātu pana āvajjanamanodhātuyā
  dviṭṭhānikāya āvajjanamanoviññāṇadhātuyā dasannañca vipākamanoviññāṇadhātūnanti
  dvādasannamevāti. 2- Tihetukamahāvipākā somanassasantīraṇavajjānaṁ 3-
  dasannampi kāmāvacaravipākamanoviññāṇadhātūnaṁ rūpāvacarārūpāvacaravipākānaṁ āvajjana-
  dvayassa cāti ekavīsatiyā, duhetukavipākā ṭhapetvā mahaggatavipāke sesānaṁ
  dvādasannaṁ. Pañca rūpāvacaravipākā tebhūmikakusalavipākasahetukapaṭisandhicittānaṁ

  *  *  *  *  *  *
  Footnote: 1 chaṂa. pañca 2 chaṂa. dvādasannameva 3 chaṂa. somanassasahagatāhetukavajjānaṁ
-------------------------------------------------
[page 507]
  Sattarasannaṁ āvajjanadvayassa cāti ekūnavīsatiyā. Arūpāvacaravipākesu paṭhamaṁ
  kāmāvacarakusalavipākatihetukapaṭisandhicittānaṁ catunnaṁ arūpāvacaravipākacittānaṁ catunnaṁ
  manodvārāvajjanassa cāti navannaṁ. Dutiyaṁ heṭṭhimavipākaṁ vajjetvā aṭṭhannaṁ,
  tatiyaṁ dve heṭṭhimāni vajjetvā sattannaṁ, catutthaṁ tīṇi heṭṭhimāni vajjetvā
  channaṁ, cattāri lokuttaravipākāni tihetukavipākānaṁ terasannaṁ attano attano
  pacchimassa cāti cuddasannaṁ.
      Akusalavipākā pañcaviññāṇā akusalavipākamanodhātuyā, manodhātu akusala-
  vipākāhetukamanoviññāṇadhātuyā. Sā tadārammaṇakāle attano pacchimassa cutikāle
  paṭisandhivasena bhavaṅgavasena ca pavattānaṁ itaresampi navannañca kāmāvacaravipākānaṁ
  upekkhāsahagatānaṁ dvinnaṁ parittakiriyānañcāti dvādasannaṁ. Kiriyāmanodhātu dasannaṁ
  viññāṇānaṁ. Hasituppādakiriyā pañcavokāre bhavaṅgavasena pavattānaṁ navannaṁ
  tihetukavipākānaṁ tadārammaṇavasena pavattānaṁ pañcannaṁ somanassasahagatavipākānaṁ
  attano pacchimassa cāti aggahitaggahaṇena terasannaṁ. Voṭṭhabbanakiriyā ṭhapetvā
  kiriyāmanodhātuṁ dasannaṁ kāmāvacarakiriyānaṁ kāmāvacarakusalākusalānaṁ pañcavokāre
  bhavaṅgavasena pavattānaṁ paṇṇarasannaṁ vipākacittānañcāti pañcacattāḷīsāya.
      Kāmāvacaratihetukasomanassasahagatakiriyādvayaṁ bhavaṅgavasena pavattānaṁ terasannaṁ
  tihetukavipākānaṁ tadārammaṇavasena pañcannaṁ somanassasahagatavipākānaṁ parikammavasena
  pavattānaṁ 1- catunnaṁ rūpāvacarakiriyānaṁ arahattaphalasamāpattiyā 2- vasena catunnaṁ
  somanassasahagatārahattaphalasamāpattīnaṁ 2- attano pacchimassa cāti aggahitaggahaṇena
  pañcavīsatiyā 3- duhetukasomanassasahagatakiriyādvayaṁ yathāvuttānaṁ terasannaṁ bhavaṅga-
  cittānaṁ pañcannaṁ tadārammaṇānaṁ attano pacchimassa cāti aggahitaggahaṇena sattarasannaṁ.

  *  *  *  *  *  *
  Footnote: 1 chaṂa. pavattamānānaṁ 2-2 chaṂa. ime pāṭhā na dissanti 3 chaṂa. dvāvīsatiyā
-------------------------------------------------
[page 508]
  Kāmāvacaratihetukaupekkhāsahagatakiriyādvayaṁ tesaṁyeva terasannaṁ bhavaṅgānaṁ, tadārammaṇavasena
  pavattānaṁ channaṁ upekkhāsahagatavipākānaṁ, parikammavasena pavattamānāya 1-
  ekissā rūpāvacarakiriyāya catunnaṁ arūpāvacarakiriyānaṁ arahattaphalasamāpattiyā
  attano pacchimassa cāti aggahitaggahaṇena catuvīsatiyā. Duhetukaupekkhāsahagata-
  kiriyādvayaṁ tesaññeva terasannaṁ bhavaṅgānaṁ channaṁ tadārammaṇānaṁ attano
  pacchimassa cāti aggahitaggahaṇena aṭṭhārasannaṁ. Rūpāvacarakiriyāsu ekekā 2-
  navannaṁ pañcavokāre tihetukabhavaṅgānaṁ attano pacchimassa cāti dasannaṁ.
  Arūpāvacarakiriyāsu paṭhamā 3- pañcavokāre navannaṁ bhavaṅgānaṁ catuvokāre ekassa
  attano pacchimassa cāti ekādasannaṁ. Dutiyā 4- catuvokāre dve bhavaṅgāni labhati.
  Tatiyā 5- tīṇi, catutthā 6- cattāri phalasamāpattiñcāti tāsu ekekā 7-
  yathāpaṭipāṭiyā ekādasannaṁ dvādasannaṁ terasannaṁ pañcadasannañca anantarapaccayo hoti.
  Evaṁ bahuvidhenāpi niddesaṁ labhati. Tena vuttaṁ:-
                "dasadhā sattarasadhā samasaṭṭhividhena ca
                 bahudhāpi ca niddesaṁ sādhukaṁ upalakkhaye"ti.
      Samanantarapaccayādayo uttānatthāyeva.
<a name="1"></a>     <span style="background-color:#0403CC; color:#F0F0FF">$[423] Upanissayapaccaye 8- saddhaṁ upanissāyāti kammakammaphalaidhaloka-
  paralokādīsu saddhaṁ upanissayaṁ katvā. Yathā hi puriso heṭṭhā paṭhaviyaṁ udakaṁ
  atthīti saddahitvā paṭhaviṁ khanati, evaṁ saddho kulaputto dānādīnaṁ phalañca
  ānisaṁsañca saddahitvā dānādīni pavatteti. Tasmā "saddhaṁ upanissāyā"ti vuttaṁ.
      Sīlaṁ upanissāyātiādīsupi ime sīlādayo dhamme upanissayaṁ katvāti
  attho. Sīlavā hi sīlānubhāvesu sīlānisaṁsesu ca kusalo sīlaṁ upanissāya sīlavantānaṁ

  *  *  *  *  *  *
  Footnote: 1 chaṂa. pavattānaṁ 2 chaṂa. ekekaṁ 3 chaṂa. paṭhamaṁ 4 chaṂa. dutiyaṁ
  5 chaṂa. tatiyaṁ 6 chaṂa. catutthaṁ 7 chaṂa. tesu ekekaṁ 8 chaṂa. upanissaye
-------------------------------------------------
[page 509]
  Dānaṁ deti, uparūpari sīlaṁ samādiyati parisuddhaṁ akkhaṇḍaṁ, cātuddasīādīsu pakkha-
  divasesu uposathakammaṁ karoti, sīlasampadaṁ nissāya jhānādīni uppādeti. Bahussutopi
  dānādipuññakiriyāyattā sabbasampattiyo dānādīnañca saṅkilesavodānādibhedaṁ
  sutamayāya paññāya paṭivijjhitvā ṭhito sutaṁ upanissāya dānādīni pavatteti.
  Cāgavāpi cāgādhimutto attano cāgasampadaṁ upanissāya dānaṁ deti, sīlavatā 1-
  hutvā dinnaṁ mahapphalanti sīlaṁ samādiyati, uposathakammaṁ karoti, tāya paṭipattiyā
  parisuddhacitto jhānādīni uppādeti. Paññavāpi idhalokaparalokahitañceva
  lokasamatikkamanupāyañca upaparikkhanto "sakkā imāya paṭipattiyā idhalokahitampi
  paralokahitampi lokasamatikkamanupāyampi sampādetun"ti paññaṁ upanissāya dānādīni
  pavatteti. Yasmā pana na kevalaṁ saddhādayo dānādīnaññeva upanissayā, attano
  aparabhāge uppajjamānānaṁ saddhādīnampi upanissayāyeva, tasmā saddhā sīlaṁ
  sutaṁ cāgo paññā saddhāya sīlassa cāgassa paññāyāti vuttaṁ.
      Parikammanti anantaraṁ aggahetvā pubbabhāgaparikammaṁ gahetabbaṁ.
  Yathākammūpagañāṇassa anāgataṁsañāṇassāti imesaṁ dvinnaṁ dibbacakkhuparikammameva,
  parikammaṁ visuṁ natthi. Dibbacakkhusseva paribhaṇḍañāṇāni etāni, tasmiṁ ijjhamāne
  ijjhanti. Evaṁ santepi tadadhimuttatāya sahitaṁ dibbacakkhuparikammaṁ tesaṁ parikammanti
  veditabbaṁ. Na hi etāni sabbesaṁ dibbacakkhukānaṁ samagatikāni honti. Tasmā
  bhavitabbamettha parikammavisesenāti. Dibbacakkhu dibbāya sotadhātuyāti dūre
  rūpāni disvā tesaṁ saddaṁ sotukāmassa dibbacakkhu sotadhātuvisuddhiyā upanissayo
  hoti. Tesaṁ pana saddaṁ sutvā tattha gantukāmatādivasena dibbasotadhātu
  iddhividhañāṇassa upanissayo hoti. Evaṁ sabbattha tassa tassa upakārakabhāvavasena
  upanissayapaccayatā veditabbā.

  *  *  *  *  *  *
  Footnote: 1 chaṂa. sīlavanto
-------------------------------------------------
[page 510]
      Maggaṁ upanissāya anuppannaṁ samāpattinti tena tena maggena
  sithilīkatapāripanthakattā 1- pahīnapāripanthakattā ca taṁ taṁ samāpattiṁ uppādentīti
  tesaṁ maggo samāpattiyā upanissayo hoti. Vipassantīti uparūparimaggatthāya
  vipassanti. Atthapaṭisambhidāyātiādi paṭisambhidānaṁ maggapaṭilābheneva ijjhanato
  vuttaṁ. Evaṁiddhānañca panetāsaṁ pacchā tesu tesu ārammaṇesu pavattiyā maggova
  upanissayo nāma hoti.
      Saddhaṁ upanissāya mānaṁ jappetīti ahamasmi saddho pasannoti mānaṁ
  pavatteti. Diṭṭhiṁ gaṇhātīti tasmiṁ tasmiṁ vacane saddhāvaseneva gantvā paññāya
  atthaṁ anupaparikkhanto "atthi puggalo"tiādivasena diṭṭhiṁ gaṇhāti. Sīlaṁ sutaṁ
  cāgaṁ paññanti ahamasmi sīlavā sutavā cāgī paññāsampannoti mānaṁ jappeti.
  Sīlasutacāgapaññāsu pana mānamaññanaṁ viya diṭṭhimaññanaṁ uppādento diṭṭhiṁ
  gaṇhāti. Rāgassātiādīsu saddhādisampadaṁ upanissāya attukkaṁsanakāle tesu
  ekeko dhammo rāgassa, paravambhanakāle dosassa, ubhayena sampayuttassa mohassa,
  vuttappakārānaṁ mānadiṭṭhīnaṁ, saddhādisampadaṁ upanissāya bhavabhogasampattipatthanāya
  upanissayo hoti. Evamettha lokiyakusalaññeva dassitaṁ, lokuttarampana santaṁ
  paṇītaṁ uttamaṁ akusalaviddhaṁsanaṁ. Tasmā cando viya andhakāratamānaṁ na akusalassa
  upanissayo hotīti na gahitaṁ.
      Ātāpetītiādi kāyikadukkhavasena abyākatadhammadassanatthaṁ vuttaṁ.
  Saddho hi saddhaṁ upanissāya atisītaṁ atiuṇhanti anosakkitvā
  nānappakārāni navakammaveyyāvaccādīni karonto attānaṁ ātāpeti
  paritāpeti, bhogaṁ uppādetvā puññāni karissāmīti pariyeṭṭhimūlakaṁ
  dukkhaṁ paccanubhoti. Sīlavāpi sīlānurakkhanatthaṁ abbhokāsikattādivasena
  attānaṁ ātāpeti paritāpeti, piṇḍacārikattādivasena pariyeṭṭhimūlakaṁ

  *  *  *  *  *  *
  Footnote: 1 Sī......pāripanthikattā, Ma......pāribandhakattā
-------------------------------------------------
[page 511]
  Dukkhaṁ paccanubhoti. Sutavāpi bāhusaccānurūpaṁ paṭipattiṁ paṭipajjissāmīti
  vuttanayeneva paṭipajjanto attānaṁ ātāpeti paritāpeti, pariyeṭṭhimūlakaṁ dukkhaṁ
  paccanubhoti. Cāgavāpi cāgādhimuttatāya attano yāpanamattepi paccaye anavasesetvā
  pariccajanto aṅgādipariccāgaṁ vā pana karonto attānaṁ ātāpeti paritāpeti,
  pariccajitabbassa vatthussa 1- uppādanatthaṁ pariyeṭṭhimūlakaṁ dukkhaṁ paccanubhoti.
  Paññavāpi uparūpari paññaṁ vaḍḍhessāmīti sappaññataṁ nissāya sītuṇhādīni agaṇetvā
  sajjhāyamanasikāresu yogaṁ karonto attānaṁ ātāpeti paritāpeti, micchājīve
  ādīnavaṁ sammājīve ca ānisaṁsaṁ disvā micchājīvaṁ pahāya parisuddhena ājīvena
  jīvitavuttiṁ pariyesanto pariyeṭṭhimūlakaṁ dukkhaṁ paccanubhoti.
      Kāyikassa sukhassāti saddhādisampattiṁ upanissāya uppannāni sukhopakaraṇāni
  paribhuñjanakāle saddhādisamuṭṭhānapaṇītarūpaphuṭṭhakāyassa ca tesaṁ vasena avippaṭisāra-
  mūlakapāmojjapītisamuṭṭhānarūpaphuṭṭhakāyassa ca sukhuppattikāle tesaṁ katattā 2-
  uppannavipākasukhakāle ca kāyikassa sukhassa, vuttanayeneva dukkhuppattikāle
  saddhādiguṇasampattiṁ asahamānehi payuttavadhabandhādikāle ca kāyikassa dukkhassa,
  saddhādayo upanissāya pavattitaphalasamāpattikāle pana phalasamāpattiyā etesu
  ekeko upanissayapaccayena paccayo hotīti veditabbo. Kusalaṁ kammanti
  kusalacetanā attano vipākassa upanissayapaccayo, sā pana balavacetanāva labbhati,
  na dubbalā. Tatridaṁ vatthu:- ekā kira itthī ubbandhitukāmā rukkhe rajjuṁ
  laggetvā saṁvidhātabbaṁ saṁvidahati. Atheko coro rattibhāge taṁ gehaṁ upasaṅkamitvā
  "imāya rajjuyā kiñcideva bandhitvā harissāmī"ti satthena chindituṁ upagato.
  Atha sā rajju āsīviso hutvā susūti akāsi. Coro bhīto apasakki. Itthī

  *  *  *  *  *  *
  Footnote: 1 chaṂa. vatthuno 2 chaṂa. kaṭattā
-------------------------------------------------
[page 512]
  Anto 1- nivesanā nikkhamitvā rajjupāse gīvaṁ paṭimuñcitvā ubbandhā kālamakāsi.
  Evaṁ balavacetanā antarāye nivāretvā attano vipākassa upanissayo hoti.
  Na panetaṁ ekantato gahetabbaṁ. Katokāsañhi kammaṁ evaṁ 2- vipākassa antarāyaṁ
  paṭibāhitvā vipaccati, vipākajanakampana kammaṁ vipākassa upanissayo na hotīti
  na vattabbaṁ. Kammanti ettha catubhūmikampi veditabbaṁ. Yaṁ pana parato "maggo
  phalasamāpattiyā"ti vuttaṁ, taṁ acetanāvasena. Tenetaṁ dīpeti:- yo koci
  vipākajanako dhammo, so attano vipākassa upanissayapaccayo hotīti.
      Rāgaṁ upanissāya pāṇaṁ hanatīti tasmiṁ vatthusmiṁ sāratto hoti, tasmiṁ
  vā viruddhaṁ tassa vā atthāya pāṇaṁ hanati. Adinnādānādīsupi etenevupāyena
  attho veditabbo. Sandhiṁ chindatītiādi adinnādānavasena vuttaṁ. Tattha sandhinti
  gehasandhiṁ. Nillopaṁ haratīti nilīyitvā harati. Ekāgārikaṁ karotīti bahūhi saddhiṁ
  ekameva gehaṁ parivāretvā vilumpati. Paripanthe tiṭṭhatīti panthadūhanakammaṁ karoti.
  Dosaṁ upanissāyātiādīsu "anatthaṁ me acarī"tiādivasena uppannaṁ dosaṁ
  upanissayaṁ katvā. Mohaṁ upanissāyāti pāṇātipātādīsu ādīnavapaṭicchādakamohaṁ
  upanissayaṁ katvā. Mānaṁ upanissāyāti ahaṁ kiṁ hanituṁ na sakkomi, ādātuṁ na
  sakkomīti mānaṁ upanissayaṁ katvā. Kenaci vā pana avaññāto hoti paribhūto
  hīḷito, taṁ omānaṁ upanissayaṁ katvātipi attho. Diṭṭhiṁ upanissāyāti yaññādīsu
  brāhmaṇādayo viya pādasikamilakkhādayo viya ca diṭṭhiṁ upanissayaṁ katvā.
  Patthanaṁ upanissāyāti "sace me idannāma ijjhissati, evarūpaṁ te balikammaṁ
  karissāmīti evaṁ devatāyācanasaṅkhātaṁ vā asukannāma me ānetvā 3- dehi,
  asukassa nāma santakaṁ hara, 4- ehi vā me etāni kammāni karontassa
  sahāyo hohī"ti evamādiṁ vā patthanaṁ upanissayaṁ katvā. Rāgo doso moho

  *  *  *  *  *  *
  Footnote: 1 chaṂa. attano 2 chaṂa. kammaṁ eva
  3 chaṂa. ghātetvā 4 chaṂa. āhara
-------------------------------------------------
[page 513]
  Māno diṭṭhi patthanā rāgassāti ettha rāgo rāgassāpi upanissayo hoti
  dosādīnampi. Dosādīsupi eseva nayo.
      Pāṇātipāto pāṇātipātassāti pāṇātipātī asaṁvare ṭhitattā aññampi
  pāṇaṁ hanati. Yo vā etena hato, tassa ñātimittehi upadduto tesu
  aññampi hanati. Evaṁ pāṇātipāto pāṇātipātassa upanissayapaccayena paccayo.
  Bhaṇḍasāmikaṁ pana gopakaṁ vā ghātetvā parabhaṇḍaharaṇe, sāmikaṁ ghātetvā
  tassa dārātikkame, nāhaṁ hanāmīti musābhaṇane, katassa paṭicchādanatthāya
  akatassa vā karaṇatthāya pesuññūpasaṁhāre, teneva nayena pharusavācānicchāraṇe,
  samphappalāpabhaṇane, paraṁ hanitvā abhijjhāyitabbaparavittūpakaraṇābhijjhāyane, yo
  tena ghātito hoti, tassa mittāmaccā ucchijjantūtiādicintane "evaṁ me
  pāṇātipāto nitthiṇṇo 1- bhavissatī"ti dukkarakārikādivasena diṭṭhigahaṇakāle ca
  pāṇātipāto adinnādānādīnampi upanissayo hoti. Iminā upāyena
  adinnādānādimūlakesupi catukkesu attho veditabbo.
      Mātughātikammaṁ mātughātikammassāti aññaṁ mātaraṁ hanantaṁ disvā "vaṭṭati
  evaṁ kātun"ti attano mātaraṁ hanantassa vā ekasmiṁ bhave hantvā aparasmimpi
  hananavasena vā ekasmiññeva bhave "gaccha me mātaraṁ hanāhī"ti punappunaṁ
  āṇāpanavasena vā dvīhi pahārehi niyatamaraṇāya dutiyapahāradānavasena vā
  mātughātikammaṁ mātughātikammassa upanissayo hoti. Sesānipi yathāyogaṁ imināva
  nayeneva veditabbāni. Yasmā pana balavaṁ akusalaṁ dubbalākusalassa upanissayo
  na hoti, tasmā kammapathānantariyakammavaseneva desanā katāti vadanti. Taṁ na
  ekantato gahetabbaṁ. Pāṇātipātādīni hi katvā "kasmā evamakāsī"ti codiyamāno
  kopamattakampi karoti. Vippaṭisārīpi hoti. Appamattakepi ca kilese uppanne

  *  *  *  *  *  *
  Footnote: 1 chaṂa. nijjiṇṇo
-------------------------------------------------
[page 514]
  Taṁ vaḍḍhetvā vītikkamaṁ karoti. Tasmā balavaṁ dubbalassa dubbalañca balavassāpi
  upanissayo hotiyeva. Yampana paccayavibhaṅgassa uddesavaṇṇanāyaṁ vuttaṁ
  "balavakāraṇaṭṭhena upanissayo hotī"ti, taṁ kāraṇabhāvasseva balavatāya vuttaṁ, na
  upanissayapaccayadhammānaṁ. Kammakilesā hi balavantopi dubbalāpi balavakāraṇaṁ hontiyeva.
      Rāgaṁ upanissāya dānaṁ detītiādīsu aho vatāhaṁ cātummahārājikānaṁ
  devānaṁ sahabyataṁ upapajjeyyanti upapattibhave vā bhogesu vā rāgaṁ upanissāya
  dānaṁ deti. Sīlasamādānuposathakammesupi eseva nayo. Jhānampana rāgavikkhambhanatthāya,
  vipassanaṁ rāgassa pahānatthāya, maggaṁ samucchedanatthāya uppādento rāgaṁ
  upanissāya uppādeti nāMa. Vītarāgabhāvatthāya pana abhiññaṁ samāpattiñca
  uppādento rāgaṁ upanissāya uppādeti nāMa. Ettāvatā hi vītarāgo nāma
  hoti.
      Saddhāyāti dānādivasena pavattasaddhāya. Sīlādīsupi eseva nayo. Yatheva
  hi dānādivasena saddhādayo uppādento rāgaṁ upanissāya uppādeti nāma,
  evaṁ rāgādayopi saddhādīnaṁ upanissayapaccayā nāma hontīti veditabbā. Tassa
  paṭighātatthāyāti tassa paṭibāhanatthāya, vipākokāsassa anuppadānatthāyāti
  attho. Sappaṭighātesu tāva evaṁ hotu, yāni pana appaṭighātāni anantariyakammāni,
  tesu "tassa paṭighātatthāyā"ti kasmā vuttanti? tassa ajjhāsayavasena.
  Tappaṭighātatthāya pavattāmīti hissa ajjhāsayo, taṁ gahetvā evaṁ vuttaṁ.
      Rāgaṁ upanissāya attānaṁ ātāpetīti yattha ratto, tassa dukkarena
  pattiṁ sampassanto evaṁ karotīti sabbaṁ purimanayeneva veditabbaṁ. Kāyikassa
  sukhassāti rāgādisamatikkamavasena kusalaṁ katvā paṭiladdhasukhassa vā rāgādivasena
  anādīnavadassāvino kāme paribhuñjanavasena uppannasukhassa vā. Dukkhassāti
-------------------------------------------------
[page 515]
  Ātāpanādivasena uppannadukkhassa 1- vā rāgādihetu pavattavadhabandhanādivasena
  uppannadukkhassa vā. Phalasamāpattiyāti rāgādayo samucchinditvā vā uppāditāya
  tehi vā aṭṭiyamānena samāpannāya.
      Kāyikaṁ sukhantiādīsu sukhe uppanne taṁ assādetvā punappunaṁ tathārūpeheva
  paccayehi taṁ uppādentassa purimaṁ pacchimassa upanissayo hoti. Sītādīsu pana
  aggisantāpanādīni atisevantassa pubbabhāge sukhaṁ aparabhāge dukkhassa, "sukho
  vata imissā paribbājikāya taruṇāya lomasāya 2- bāhāya samphasso"ti vā
  kāmesu pātabyataṁ āpajjantassa idha kāyikaṁ sukhaṁ nerayikassa kāyikadukkhassa,
  arogabhāvena pana sukhino phalasamāpattiṁ samāpajjantassa kāyikaṁ sukhaṁ phalasamāpattiyā
  upanissayo hoti. Dukkhapaṭighātāya pana sukhaṁ sevantassa dukkhapaṭighātāya ca
  bhagavato viya ābādhaṁ vikkhambhetvā phalasamāpattiṁ samāpajjantassa kāyikaṁ
  dukkhaṁ kāyikasukhassa ceva phalasamāpattiyā ca upanissayapaccayo hoti. Utusappāyo
  sukhassa ceva phalasamāpattiyā ca, asappāyo dukkhassa. Utuasappāyaṁ vā abhibhavitvā
  samāpattisamuṭṭhitarūpavasena uppannaṁ sukhaṁ anubhavitukāmassa asappāyopi utu
  phalasamāpattiyā paccayova. Bhojanasenāsanesupi eseva nayo. Puna kāyikaṁ
  sukhantiādīni kevalaṁ ekato dassitāni. Heṭṭhā vuttanayeneva pana tesaṁ 3- paccayabhāvo
  veditabbo. Phalasamāpatti kāyikassa sukhassāti samāpattisamuṭṭhānarūpavasena
  uppannasukhassa. Tañhesa samāpattito vuṭṭhāya anubhavati.
      Kāyikaṁ sukhaṁ upanissāya dānantiādīsu "aho vata me idaṁ sukhaṁ na
  parihāyeyyā"ti pattassa vā aparihāyanavasena "aho vatāhaṁ āyatiṁ evarūpaṁ
  sukhaṁ pāpuṇeyyan"ti appattassa vā pattivasena dukkhepi "aho vata me dukkhaṁ
  parihāyeyyā"ti pattassa parihāyanavasena vā "āyatiṁ evarūpaṁ nuppajjeyyā"ti

  *  *  *  *  *  *
  Footnote: 1 chaṂa. uppannasukhassa 2 lomaṁ imissaṁ atthīti lomasāti yojanā 3 chaṂa. panesaṁ
-------------------------------------------------
[page 516]
  Anuppādapatthanāvasena vā sukhadukkhānaṁ upanissayatā veditabbā. Utubhojana-
  senāsanāni vuttanayāneva. Puna kāyikaṁ sukhantiādīsu yasmā "sādhu kho mārisa
  moggallāna buddhasaraṇagamanaṁ hotī"ti 1- sukhappattānampi, "sammāsambuddho vata
  so bhagavā, yo evarūpassa dukkhassa *- pariññāya dhammaṁ desetī"ti 2-
  dukkhappattānampi saddhā uppajjati. Sukhadukkhehi ca saṁyogaviyogatthāya
  sīlādiparipūraṇaṁ kareyya, tasmā sukhadukkhāni saddhādīnaṁ upanissayabhāvena dassitāni.
  Utuādīnipi yathāyogaṁ yojetabbāni. Kāyikaṁ sukhaṁ upanissāya pāṇaṁ hanatītiādīsupi
  vuttanayānusāreneva sukhādīnaṁ upanissayatā veditabbā.
      Imasmiṁ pana upanissayabhājanīye kusalo kusalassa tividhenāpi upanissaya-
  paccayena paccayo, 3- akusalassa dubbidhena, abyākatassa tividhena. Akusalopi
  akusalassa tividhena, kusalassa ekavidhena, abyākatassa dubbidhena, abyākatopi
  abyākatassa tividhena, tathā kusalassa, tathā akusalassāti evaṁ kusalo aṭṭhavidhena,
  akusalo chabbidhena, abyākato navavidhenāti tevīsatividhena upanissayo bhājitoti
  veditabbo.
<a name="1"></a>     <span style="background-color:#0403CC; color:#F0F0FF">$[424] Purejāte cakkhvāyatanādīnipi 4- oḷārikavasena vuttāni, āpodhātuādīni
  pana purejātārammaṇāni hontiyeva. Vatthupurejātaṁ cakkhvāyatanantiādi
  yaṁ vatthuṁ hutvā purejātaṁ hoti, taṁ dassetuṁ vuttaṁ. Vatthu vipākābyākatānanti
  pavattiyaṁ purejātapaccayaṁ sandhāya vuttaṁ.
<a name="1"></a>     <span style="background-color:#0403CC; color:#F0F0FF">$[425] Pacchājāte imassa kāyassāti catumahābhūtikakāyassa. Pacchājātapaccayena
  paccayoti upatthambhanavasena pacchājāto hutvā paccayo. Upatthambhakaṭṭhena
  paccayattāyeva hesa pacchājātapaccayoti imasmiṁ pañhāvāre anulomato āgato.

  *  *  *  *  *  *
  Footnote: 1 saṁ.saḷā. 18/524/331 (syā) 2 khu.u. 25/18/112 3 chaṂa. upanissayo
  4 chaṂa. cakkhādīni * pāli. pahānāya
-------------------------------------------------
[page 517]
     <span style="background-color:#0403CC; color:#F0F0FF">$[426] Āsevanapaccaye anulomaṁ gotrabhussātiādīnaṁ visuṁ gahaṇe heṭṭhā
  vuttanayeneva kāraṇaṁ veditabbaṁ.
<a name="1"></a>     <span style="background-color:#0403CC; color:#F0F0FF">$[427] Kammapaccaye kusalā cetanā sampayuttakānanti ettha sahajāta-
  nānākkhaṇikavibhāgassābhāvato sahajātāti na vuttā. Abyākatavissajjane pana
  so vibhāgo atthi, tasmā tattha vuttā. Paṭisandhiggahaṇaṁ kaṭattārūpānaṁ vasena
  kataṁ. Cetanā vatthussāti kiñcāpi paṭisandhikkhaṇe vatthuppatiṭṭhitā arūpadhammā
  vatthupaccayā vattanti, cetanāpi vatthussa paccayoti dassetuṁ vuttaṁ.
<a name="1"></a>     <span style="background-color:#0403CC; color:#F0F0FF">$[428] Vipākapaccayepi 1- paṭisandhivāre imināva nayena attho veditabbo.
<a name="1"></a>     <span style="background-color:#0403CC; color:#F0F0FF">$[429-438] Āhārapaccaye imassa kāyassāti imasmiṁ catusantativasena
  pavatte catumahābhūtikakāye āhārasamuṭṭhānassa janakavasena, sesassa upatthambhakavasena
  āhārapaccayena paccayo. Indriyapaccayādīsupi paṭisandhivāro vuttanayeneva
  veditabbo. Sesaṁ sabbattha uttānatthamevāti.
                      Pañhāvāravibhaṅgavaṇṇanā niṭṭhitā.
                            -----------
                    Pañhāvārassa ghaṭane anulomagaṇanā
<a name="1"></a>     <span style="background-color:#0403CC; color:#F0F0FF">$[439] idāni ettha yathāladdhāni vissajjanāni gaṇanāvasena dassetuṁ hetuyā
  sattātiādi vuttaṁ. Tattha sattāti kusalena kusalaṁ, abyākataṁ, kusalābyākatanti
  tīṇi, tathā akusalena, abyākatenābyākatamevāti evaṁ satta. Ārammaṇe navāti
  ekamūlakekāvasānāni nava. Adhipatiyā dasāti kusalaṁ kusalassa sahajātato ceva
  ārammaṇato ca, akusalassa ārammaṇatova, abyākatassa sahajātato ceva ārammaṇato
  ca, kusalābyākatassa sahajātatovāti kusalamūlakāni cattāri. Akusalaṁ akusalassa

  *  *  *  *  *  *
  Footnote: 1 chaṂa. vipākapaccaye
-------------------------------------------------
[page 518]
  Sahajātato ceva ārammaṇato ca, abyākatassa sahajātatova, tathā akusalābyākatassāti
  akusalamūlakāni tīṇi. Abyākato abyākatassa sahajātato ceva ārammaṇato ca,
  kusalassa ārammaṇatova, tathā akusalassāti abyākatamūlakāni tīṇīti evaṁ dasa.
  Ettha pana ārammaṇādhipatipi sattadhā, sahajātādhipatipi sattadhāva labbhati.
      Anantare sattāti kusalamūlakāni dve, tathā akusalamūlakāni, abyākatamūlakāni
  tīṇīti evaṁ satta. Samanantarepi etāneva. Sahajāte navāti kusalamūlakāni tīṇi,
  akusalamūlakāni tīṇi, abyākatamūlakaṁ ekaṁ, tathā kusalābyākatamūlakaṁ, akusalābyākata-
  mūlakañcāti evaṁ nava. Aññamaññe tīṇīti kusalena kusalaṁ, akusalena akusalaṁ,
  abyākatena abyākatanti evaṁ tīṇi. Nissaye terasāti sahajātatova kusalamūlakāni
  tīṇi, tathā akusalamūlakāni, tathā abyākatamūlakāni. Ettha pana purejātampi
  labbhati. Abyākatañhi abyākatassa sahajātampi hoti purejātampi, kusalassa
  purejātameva, tathā akusalassa, puna kusalābyākato sahajātapurejātato kusalassa,
  sahajātatova abyākatassa, tathā akusalābyākatoti evaṁ terasa. Upanissaye navāti
  ekamūlakekāvasānā nava. Tesaṁ vibhaṅge tevīsati bhedā dassitā. Tesu
  ārammaṇūpanissaye satta, anantarūpanissaye satta, pakatūpanissaye nava honti.
  Purejāte tīṇīti abyākato abyākatassa, kusalassa, akusalassāti evaṁ tīṇi.
      Pacchājāte tīṇīti kusalo abyākatassa, akusalo abyākatassa, abyākato
  abyākatassāti evaṁ tīṇi. Āsevane tīṇi aññamaññasadisāni. Kamme satta
  hetusadisāni. Tattha dvīsu vissajjanesu nānākkhaṇikakammampi āgataṁ, pañcasu
  sahajātameva. Vipāke ekaṁ abyākatena abyākataṁ. Āhārindriyajhānamaggesu
  satta hetusadisāneva. Indriyampanettha sahajātapurejātavasena āgataṁ. Sampayutte
  tīṇi aññamaññasadisāni. Vippayutte pañcāti sahajātapacchājātato kusalena
-------------------------------------------------
[page 519]
  Abyākataṁ, akusalena abyākataṁ, sahajātapurejātapacchājātato abyākatena abyākataṁ,
  vatthupurejātato abyākatena kusalaṁ, tathā akusalanti ekaṁ kusalamūlaṁ, ekaṁ akusalamūlaṁ,
  tīṇi abyākatamūlānīti evaṁ pañca.
      Atthiyā terasāti sahajātato kusalena kusalaṁ, sahajātapacchājātato kusalena
  abyākataṁ, sahajātatova kusalena kusalābyākatanti kusalamūlāni tīṇi, tathā
  akusalamūlāni, sahajātapurejātapacchājātāhārindriyato pana abyākatena abyākataṁ,
  vatthārammaṇapurejātato abyākatena kusalaṁ, tathā akusalaṁ, sahajātapurejātato
  kusalo ca abyākato ca akusalassa, sveva abyākatassa sahajātapacchājātāhārindriyato
  sahajātapurejātato ca kusalo ca abyākato ca kusalassa, sveva abyākatassa sahajāta-
  pacchājātāhārindriyatoti evaṁ terasa. Natthivigatesu satta anantarasamanantarasadisāni. 1-
  Avigate terasa atthisadisānīti evamettha satta gaṇanaparicchedā ekaṁ tīṇi pañca satta
  nava dasa terasāti. Tesu vipākavasena ekameva ekakaṁ, aññamaññapurejātapacchājātā-
  sevanasampayuttavasena pañca tikā, vippayuttavasena ekameva pañcakaṁ, hetānantara-
  samanantarakammāhārindriyajhānamagganatthivigatavasena dasa sattakā, ārammaṇasahajātūpa-
  nissayavasena tayo navakā, adhipativasena ekaṁ dasakaṁ, nissayātthiavigatavasena
  tayo terasakāti evaṁ tasmiṁ tasmiṁ paccaye niddiṭṭhavāre gaṇanavasena sādhukaṁ
  sallakkhetvā tesaṁ vasena dukatikādīsu paccayasaṁsandane gaṇanā veditabbā.
<a name="1"></a>     <span style="background-color:#0403CC; color:#F0F0FF">$[440] Ye pana paccayā yesaṁ paccayānaṁ visabhāgā vā viruddhā vā honti,
  te tehi saddhiṁ na yojetabbā. Seyyathīdaṁ:- hetupaccayassa tāva ārammaṇānantara-
  samanantarūpanissayapurejātapacchājātakammāsevanāhārajhānanatthivigatādhipatipaccaye ca
  ṭhapetvā vīmaṁsaṁ sesādhipatino visabhāgā, sahajātādayo tassa 2- sabhāgā.
  Kasmā? tathā bhāvābhāvato. Hetupaccayo hi yesaṁ hetupaccayo hoti, tesaṁ

  *  *  *  *  *  *
  Footnote: 1 chaṂa. anantarasadisāni 2 chaṂa. ayaṁ pāṭho na dissati
-------------------------------------------------
[page 520]
  Sahajātādipaccayopi hoti, ārammaṇādipaccayo pana na hotīti ārammaṇādayo
  tassa visabhāgā nāMa. Tasmā so tehi te vā tena saddhiṁ na yojetabbā.
  Purejātapacchājātasampayuttavippayuttātthinatthivigatāvigatāpi aññamaññaṁ viruddhā,
  tepi aññamaññaṁ na yojetabbā. Tattha ayojanīye vajjetvā yojanīyehi yoge ye
  vārā labbhanti, te saṅkhepato dassetuṁ hetupaccayā adhipatiyā cattārītiādi vuttaṁ.
      Tattha kiñcāpi hetupaccayassa adhipatinā saṁsandane ūnataragaṇanavasena
  sattahi vārehi bhavitabbaṁ, yasmā pana adhipatīsu vīmaṁsāva hetupaccayo hoti,
  na itare, tasmā visabhāge vajjetvā sabhāgavasena "cattārī"ti vuttaṁ. Tāni
  evaṁ veditabbāni:- kusalo dhammo kusalassa dhammassa hetupaccayena paccayo
  adhipatipaccayena paccayo, kusalā vīmaṁsā sampayuttakānaṁ khandhānaṁ, kusalo dhammo
  abyākatassa dhammassa hetupaccayena paccayo adhipatipaccayena paccayo, kusalā
  vīmaṁsā cittasamuṭṭhānānaṁ rūpānaṁ, kusalo dhammo kusalassa ca abyākatassa ca
  dhammassa hetupaccayena paccayo adhipatipaccayena paccayo, kusalā vīmaṁsā sampayuttakānaṁ
  khandhānaṁ cittasamuṭṭhānānañca rūpānaṁ, abyākato dhammo abyākatassa dhammassa
  hetupaccayena paccayo adhipatipaccayena paccayo, vipākābyākatā kiriyābyākatā
  vīmaṁsā sampayuttakānaṁ khandhānaṁ cittasamuṭṭhānānañca rūpānanti. Ettha ca
  vipākābyākatā lokuttaratova gahetabbā. Ārammaṇapaccayānantarapaccayādayo pana
  visabhāgattā na yojitā. Imināva upāyena sabbattha labbhamānañca alabbhamānañca
  ñatvā labbhamānavasena vārā uddharitabbā.
      Sahajāte sattāti hetuyā laddhāneva. Aññamaññe tīṇīti suddhikāññamaññe
  laddhāneva. Nissaye sattāti hetuyā laddhāneva. Vipāke ekanti suddhikavipāke
  laddhameva. Indriyamaggesu cattārīti heṭṭhā vuttanayāneva. Sampayutte tīṇīti
-------------------------------------------------
[page 521]
  Suddhikasampayutte laddhāneva. Vippayutte tīṇīti kusalādicittasamuṭṭhānaṁ 1- rūpaṁ
  paccayuppannaṁ katvā veditabbāni. Atthiavigatesu sattāti hetuyā laddhāneva.
<a name="1"></a>     <span style="background-color:#0403CC; color:#F0F0FF">$[441-443] Evaṁ yehi adhipatipaccayādīhi ekādasahi paccayehi saddhiṁ
  hetupaccayo yojanaṁ labhati, tesaṁ vasena dumūlakanaye gaṇanaṁ dassetvā idāni
  timūlakādīsu tassa dassanatthaṁ lakkhaṇaṁ ṭhapento hetusahajātanissayātthiavigatanti
  sattātiādimāha. Potthakesu pana nissaupanissādhipāti evaṁ parihīnakkharāni
  paccayanāmāni likhanti, taṁ saññākaraṇamattavasena likhitaṁ, tasmā tādisesu ṭhānesu
  paripuṇṇā pāli kātabbā. Yaṁ panidaṁ lakkhaṇaṁ ṭhapitaṁ, tena idaṁ dīpeti:- ayaṁ
  hetupaccayo sahajātādīhi catūhi saddhiṁ saṁsandane attano vibhaṅge laddhāni satteva
  vissajjanāni labhati. Sace panettha aññamaññapaccayo pavisati, aññamaññe laddhāni
  tīṇi labhati. Sace sampayuttapaccayo pavisati, tāneva tīṇi labhati. Sace vippayutta-
  paccayo pavisati, hetuvippayuttaduke laddhāni tīṇi labhati. Sace vipākapaccayo
  pavisati, sabbehi vipākasabhāgehi saddhiṁ saṁsandane ekameva vissajjanaṁ labhati. Sace
  panettha indriyamaggapaccayā pavisanti, tehi saddhiṁ dumūlake laddhāni cattāriyeva
  labhati. Sace tehi saddhiṁ aññamaññapaccayo pavisati, hetādhipatiduke dassitesu catūsu
  vissajjanesu "kusalo dhammo abyākatassa, kusalo dhammo kusalassa ca abyākatassa
  cā"ti dve apanetvā sesāni dve labhati. Sacepi tattha sampayuttapaccayo pavisati,
  tāneva dve labhati. Sace pana vippayuttapaccayo pavisati, itarāni dve labhati.
  Sace pana tesu vipākapaccayo pavisati, sabbatthekameva labhati. Adhipatinā pana saddhiṁ
  hetādhipatidukato ūnataragaṇanesu apavisantesu cattāriyeva labhati. Ūnataragaṇanesu

  *  *  *  *  *  *
  Footnote: 1 Sī.,Ma. kusalādīni cittasamuṭṭhānaṁ
-------------------------------------------------
[page 522]
  Pavisantesu tesaṁ vasena dve ekanti labhati. Evantesaṁ tesaṁ paccayānaṁ samāyoge
  labbhamānagaṇanaṁ viditvā timūlakādīsu gaṇanā uddharitabbāti.
      Etesu pana ghaṭanesu sabbapaṭhamāni cattāri ghaṭanāni sāmaññato navannampi
  hetūnaṁ vasena vuttāni avipākāneva. 1- Abyākatenābyākatavissajjane panettha
  vipākahetupi labhati.
      Tato parāni pañca ghaṭanāni vipākahetuvasena vuttāni. Tattha sabbe
  sahajātavipākā ceva vipākasahajātarūpā ca. Tesu paṭhamaghaṭane vipākā ceva
  taṁsamuṭṭhānarūpā ca labbhanti, dutiye vipākā ceva paṭisandhiyañca vatthurūpaṁ. Tatiye
  arūpadhammāva. Catutthe vipākacittasamuṭṭhānarūpameva. Pañcame vatthurūpameva labbhati.
      Tato parāni pañcadasa ghaṭanāni indriyayuttāni 2- amohahetuvasena vuttāni.
  Tattha paṭhamāni nava nirādhipatīni, pacchimāni cha sādhipatīni. Nirādhipatikesupi paṭhamāni
  cattāri sāmaññato sabbattha amohavasena vuttāni, pacchimāni pañca vipākāmohavasena.
  Tattha nirādhipatikesu paṭhame cattārīti heṭṭhā hetādhipatiduke dassitāneva.
  Dutiye cittasamuṭṭhānarūpaṁ parihāyati. Tatiye vatthurūpaṁ parihāyati. Catutthe kusalo
  dhammo cittasamuṭṭhānānaṁ, abyākato taṁsamuṭṭhānarūpameva 3- labbhati. Tato parāni
  vipākayuttāni pañca heṭṭhā vuttanayāneva. Sādhipatikesu paṭhamāni tīṇi ghaṭanāni
  sāmaññato vipākāvipākahetuvasena vuttāni. Tesu paṭhame cattāri vuttanayāneva.
  Dutiye rūpaṁ parihāyati, tatiye arūpaṁ parihāyati. Tato parāni tīṇi vipākahetuvasena
  vuttāni. Tesu paṭhame rūpārūpaṁ labbhati, dutiye arūpameva, tatiye rūpamevāti. Evampi

  *  *  *  *  *  *
  Footnote: 1 chaṂa. avipākāni 2 chaṂa. indriyamaggayuttāni
  3 chaṂa. taṁsamuṭṭhānānanti rūpameva
-------------------------------------------------
[page 523]
  Tesaṁ tesaṁ paccayānaṁ samāyoge labbhamānagaṇanaṁ viditvā timūlakādīsu gaṇanā
  uddharitabbāti.
                           Hetumūlakaṁ niṭṭhitaṁ.
<a name="1"></a>     <span style="background-color:#0403CC; color:#F0F0FF">$[444] Ārammaṇamūlakepi adhipatipaccayādayo satta ārammaṇena sabhāgā,
  sesā soḷasa visabhāgāti te ayojetvā satteva yojitā. Tesu adhipatiyā sattāti
  kusalo dhammo kusalassa dhammassa, akusalassa dhammassa, abyākatassāti evaṁ
  kusalamūlāni tīṇi, akusalamūlaṁ ekaṁ, abyākatamūlāni tīṇīti satta. Nissaye tīṇīti
  vatthuvasena abyākatamūlāneva. Upanissaye satta heṭṭhimāneva. Purejāte tīṇīti
  vatthārammaṇavasena abyākatamūlāni. Vippayutte tīṇīti vatthuvaseneva. Atthiavigatesu
  tīṇīti vatthārammaṇavasena. Yathā pana hetumūlake lakkhaṇadassanatthaṁ ghaṭanāni ṭhapitāni,
  tathā ārammaṇamūlakādīsupi.
<a name="1"></a>     <span style="background-color:#0403CC; color:#F0F0FF">$[445] Tattha yāni tāva imasmiṁ ārammaṇamūlake pañca ghaṭanāni ṭhapitāni.
  Tattha paṭhamaṁ ārammaṇādhipativasena sādhipatikaṁ. Tattha sattāti ārammaṇādhipatiduke
  laddhavissajjanāneva. Dutiyaṁ nirādhipatikaṁ. Tattha tīṇīti vatthārammaṇavasena ārammaṇa-
  vaseneva vā abyākatamūlāni. Tatiyaṁ nissaye yuttaṁ. 1- Tattha tīṇīti vatthuvasena
  abyākatamūlāni. Catutthapañcamāni sādhipatikāni. Tesu catutthe ekanti vatthārammaṇa-
  vasena ārammaṇavasena vā abyākatamūlaṁ akusalaṁ. Pañcame ekanti nissayato
  abyākatamūlaṁ akusalaṁ. Evamidhāpi labbhamānavasena timūlakādīsu 2- gaṇanā veditabbā.
  Tathā adhipatimūlakādīsupi. Ārammaṇindriyavipākavasena vitthārayojanaṁ pana avatvā
  tattha tattha vattabbayuttakamattameva 3- vadāmāti.

  *  *  *  *  *  *
  Footnote: 1 chaṂa. tatiyaṁ nissayena vuttaṁ 2 chaṂa. tikādīsu 3 chaṂa. vattabbayuttakameva
-------------------------------------------------
[page 524]
     <span style="background-color:#0403CC; color:#F0F0FF">$[446] Adhipatimūlake sahajāte sattāti sahajātādhipativasena kusalamūlāni
  tīṇi, akusalamūlāni tīṇi, abyākatamūlamekaṁ. Sahajātena pana saddhiṁ ārammaṇādhipati
  ārammaṇādhipatinā ca saddhiṁ sahajātaṁ na labbhati. Aññamaññe tīṇīti sahajātādhipati-
  vaseneva. Nissaye aṭṭhāti kusalamūlāni tīṇi, akusalamūlāni tīṇi, abyākatamūlāni
  dve. Abyākato hi adhipati abyākatassa sahajātato ceva ārammaṇato ca nissayo
  hoti, akusalassa ārammaṇatova. Kusalassa pana ubhayathāpi na hotīti abyākatamūlāni
  dveyevāti evaṁ aṭṭha. Upanissaye satta ārammaṇasadisāneva. Purejāte ekanti
  abyākatādhipati ārammaṇavasena akusalassa. Vipāke ekaṁ abyākatena abyākataṁ
  lokuttaraṁ. Āhārādīsu satta heṭṭhā ekamūlake laddhāneva. Vippayutte cattārīti
  kusalena abyākataṁ, tathā akusalena, abyākatena abyākatañca kusalañca.
  Atthiavigatesu aṭṭha nissayasadisāneva.
<a name="1"></a>     <span style="background-color:#0403CC; color:#F0F0FF">$[447-452] Ghaṭanāni panettha paṭipāṭiyā ārammaṇādīhi ayojetvā
  paṭhamaṁ atthiavigatehi yojitāni. Kiṁkāraṇāti? ubhayādhipatimissakattā. Tattha paṭhame
  ghaṭane ārammaṇādhipativasena vatthārammaṇaṁ labbhati, dutiye nissayavasena garuṁ katvā
  assādentassa vatthumeva, tatiye sahajātādhipativasena kusalādayo rūpānaṁ,
  ārammaṇādhipativasena vatthu akusalassa. Tato parāni tīṇi ghaṭanāni ārammaṇādhipativasena
  vuttāni. Tattha paṭhame sattāti heṭṭhā vuttāneva. Dutiye ekanti purejātāni
  vatthārammaṇāni akusalassa. Tatiye vatthumeva akusalassa. Tato parāni tīṇi ghaṭanāni
  vipākāvipākasādhāraṇāni sahajātādhipativasena vuttāni. Tattha paṭhame rūpārūpaṁ
  labbhati, dutiye arūpameva, tatiye rūpameva. Tato parāni tīṇi vipākādhipativasena
  vuttāni. Tesupi paṭhame rūpārūpaṁ labbhati, dutiye arūpaṁ, tatiye rūpameva. Tato
  parāni cha ghaṭanāni āhārindriyayuttāni cittādhipativasena vuttāni. Tattha tīṇi
  avipākāni, tīṇi savipākāni. Tesu gaṇanā pākaṭāyeva. Tato parāni cha
-------------------------------------------------
[page 525]
  Ghaṭanāni tatheva viriyādhipativasena vuttāni. Nanu ca adhipatipaṭipāṭiyā paṭhamaṁ
  viriyādhipativasena vattabbāni siyuṁ, kasmā tathā na vuttānīti? parato hetuvasena
  vuttaghaṭanehi sadisattā. Parato hi hetuvasena ghaṭanāni amohassa vīmaṁsādhipatittā
  vīmaṁsāya ca sammādiṭṭhibhāvato maggayuttāni. Viriyampi ca sammāvāyāmamicchāvāyāma-
  bhāvena maggoti tena saddhiṁ ghaṭanāni parato hetuvasena vuttaghaṭanehi sadisānīti
  paravattetvā vuttāni. Tesupi gaṇanā pākaṭāyeva.
<a name="1"></a>     <span style="background-color:#0403CC; color:#F0F0FF">$[453-456] Anantarasamanantaramūlakesu sattāti kusalo kusalassa abyākatassa
  ca, tathā akusalo, abyākato tiṇṇannampīti evaṁ satta. Kamme ekanti kusalā
  maggacetanā attano vipākābyākatassa. Ghaṭanāni panetesu tīṇi tīṇiyeva. Tāni
  bahuvārapaṭipāṭiyā yuttāni. 1-
<a name="1"></a>     <span style="background-color:#0403CC; color:#F0F0FF">$[457-460] Sahajātāññamaññanissayamūlakesu ye ye dukamūlake paccayā
  vuttā, te teyeva ādito ṭhitena sabhāgā. Tasmā dukamūlake gaṇanaṁ ñatvā
  ye upari paccayā ghaṭitā, tesu ūnataragaṇanassa vasena sabbattha ghaṭanesu 2-
  gaṇanā veditabbā. Tattha sahajātamūlakāni 3- dasa ghaṭanāni. Tesu pañca avipākāni,
  pañca savipākāni. Tattha avipākesu tāva paṭhame kusalo kusalassa abyākatassa
  kusalābyākatassa kusalābyākato abyākatassāti cattāri, tathā akusalo, abyākato
  abyākatassevāti evaṁ nava. Tattha kusalākusalādikesu aṭṭhasu vissajjanesu
  arūpañceva cittasamuṭṭhānarūpañca labbhati. Abyākate vatthurūpampi. Dutiye ghaṭane
  abyākatavissajjane rūpesu vatthurūpameva 4- labbhati, tatiye tīsupi arūpameva,
  catutthe cittasamuṭṭhānarūpameva, pañcame paṭisandhiyaṁ vatthunā saddhiṁ arūpadhammā.
  Savipākesu paṭhame vipākā ceva vipākacittasamuṭṭhānarūpañca, dutiye vipākā ceva

  *  *  *  *  *  *
  Footnote: 1 chaṂa. tāni bahutarapaṭipāṭiyā vuttāni 2 chaṂa. sabbaghaṭanesu
  3 chaṂa. sahajātamūlake 4 chaṂa. vatthumeva
-------------------------------------------------
[page 526]
  Vatthurūpañca, tatiye vipākameva, catutthe vipākacittasamuṭṭhānarūpameva, 1- pañcame
  vatthurūpameva labbhati.
      Aññamaññamūlake cha ghaṭanāni. Tesu paṭhamāni tīṇi avipākāni, pacchimāni
  tīṇi savipākāni. Tesu gaṇanā pākaṭāyeva.
<a name="1"></a>     <span style="background-color:#0403CC; color:#F0F0FF">$[461] Nissayamūlake nissayapaccayā ārammaṇe tīṇīti vatthumārammaṇaṁ
  katvā pavattakusalādivasena veditabbāni. Upanissaye ekanti vatthumārammaṇūpanissayaṁ
  katvā uppannākusalaṁ. Sesaṁ dumūlake heṭṭhā vuttanayeneva veditabbaṁ.
<a name="1"></a>     <span style="background-color:#0403CC; color:#F0F0FF">$[462-464] Imasmiṁ pana nissayapaccaye vīsati ghaṭanāni. Tesu purimāni
  cha ghaṭanāni purejātasahajātavasena vuttāni, tato cattāri purejātavaseneva,
  tato dasa sahajātavaseneva. Tattha paṭhame ghaṭane terasāti nissayapaccayavibhaṅge
  vuttāneva. Dutiye aṭṭhāti sahajātādhipativasena satta, vatthuṁ garuṁ katvā
  akusalañcāti aṭṭha. Tatiye satta indriye laddhāneva. Catutthe pañca vippayutte
  laddhāneva. 2- Pañcame cattārīti kusalādīni cittasamuṭṭhānānaṁ vatthu ca akusalassa.
  Chaṭṭhe tīṇīti kusalādīni cittasamuṭṭhānassa. Purejātavasena catūsu paṭhame tīṇīti
  vatthu kusalādīnaṁ cakkhvādīni ca abyākatassa. Dutiye vatthumeva kusalādīnaṁ. Tatiye
  ekanti vatthu akusalassa. Catutthe cakkhvādīni viññāṇapañcakassa. Sahajātavasena
  dasa savipākāvipākavasena dvidhā bhinditvā sahajātamūlake vuttanayeneva veditabbāni.
<a name="1"></a>     <span style="background-color:#0403CC; color:#F0F0FF">$[465] Upanissayamūlake ārammaṇe sattāti ārammaṇūpanissaye
  laddhāneva. Adhipatiyā sattāti tāneva. Anantarasamanantaresu anantarūpanissaye
  laddhāneva. Nissaye ekanti vatthu akusalassa. Purejāte ekanti tasseva vatthuṁ vā
  ārammaṇaṁ vā. Āsevane tīṇi anantarūpanissayavasena. Kamme dve pakatūpanissayavasena.

  *  *  *  *  *  *
  Footnote: 1 chaṂa. vipākacittasamuṭṭhānameva 2 chaṂa. laddhāni
-------------------------------------------------
[page 527]
  Lokuttarakusalacetanā pana anantarūpanissayopi hoti. Vippayutte ekaṁ ārammaṇūpanissaya-
  vasena, tathā atthiavigatesu. Natthivigatesu satta anantarasamāneva.
<a name="1"></a>     <span style="background-color:#0403CC; color:#F0F0FF">$[466] Upanissayamūlakāni pana satta ghaṭanāni honti. Tattha purimāni
  tīṇi ārammaṇūpanissayavasena vuttāni. Tattha paṭhame sattāti kusalo kusalādīnaṁ,
  tathā abyākato, akusalo akusalassevāti evaṁ satta. Dutiye ekanti cakkhvādi-
  abyākataṁ akusalassa. Tatiye vatthu akusalassa. Tato parāni dve anantarūpanissayavasena
  vuttāni. Tesu gaṇanā pākaṭāyeva. Tato dve anantarapakatūpanissayavasena vuttāni.
  Tattha paṭhame lokiyakusalākusalacetanā paccayabhāvato gahetabbā, dutiye lokuttarakusalāva.
<a name="1"></a>     <span style="background-color:#0403CC; color:#F0F0FF">$[467-468] Purejātamūlake ārammaṇe tīṇīti abyākato kusalādīnaṁ.
  Adhipatiyā ekanti abyākato akusalassa. Sesesupi eseva nayo. Ettha pana
  satta ghaṭanāni. Tesu paṭhamaṁ vatthārammaṇavasena vuttaṁ, dutiyaṁ vatthuvasena, 1- tatiyaṁ
  ārammaṇavasena, catutthaṁ vatthussa ārammaṇakālavasena, pañcamaṁ ārammaṇādhipativasena,
  chaṭṭhaṁ vatthuno ārammaṇādhipatikālavasena, sattamaṁ cakkhvādivasena.
<a name="1"></a>     <span style="background-color:#0403CC; color:#F0F0FF">$[469-472] Pacchājātamūlake vīsati paccayā na yujjanti, tayova
  yojanaṁ labhanti. Ekamevettha ghaṭanaṁ, taṁ kāyassa kusalādīnaṁ vasena veditabbaṁ.
  Āsevanamūlakepi ekameva ghaṭanaṁ.
<a name="1"></a>     <span style="background-color:#0403CC; color:#F0F0FF">$[473-477] Kammamūlake anantare ekanti maggacetanāvasena vuttaṁ.
  Aññamaññe tīṇīti ettha paṭisandhiyaṁ vatthumpi gahetabbaṁ. Upanissaye dveti
  anantarapakatūpanissayavasena heṭṭhā vuttāneva. Evaṁ sesānipi heṭṭhā
  vuttanayeneva veditabbāni. Ettha pana ekādasa ghaṭanāni. Tattha paṭhamāni dve

  *  *  *  *  *  *
  Footnote: 1 chaṂa. vatthuvaseneva
-------------------------------------------------
[page 528]
  Pakatūpanissayānantarūpanissayavibhāgato nānākkhaṇikakammavasena vuttāni. Tato parāni
  cattāri vipākāvipākato ekakkhaṇikakammavasena vuttāni. Tattha paṭhame arūpena saddhiṁ
  cittasamuṭṭhānarūpaṁ labbhati, dutiye arūpena saddhiṁ vatthu, tatiye arūpameva, catutthe
  cittasamuṭṭhānarūpameva. Paṭisandhiyaṁ pana kaṭattārūpaṁ 1- labbhati. Tato parāni
  pañca savipākāni, tāni heṭṭhā vuttanayāneva. Vipākamūlake pañca ghaṭanāni
  uttānatthāneva.
<a name="1"></a>     <span style="background-color:#0403CC; color:#F0F0FF">$[478-483] Āhāramūlake sattātiādīni vuttanayāneva. Ghaṭanāni
  panettha catuttiṁsa. Tesu paṭhamāni pañca vipākāvipākasāmaññato vuttāni. Tattha
  paṭhame cattāropi āhārā labbhanti, dutiye tayo arūpāhārāva. Tatiye vatthumpi
  paccayuppannaṁ hoti, catutthe taṁ parihāyati. Pañcame rūpameva paccayuppannaṁ. Tato
  parāni pañca ghaṭanāni, 2- tāni heṭṭhā vuttanayāneva. Tato parāni nava
  ghaṭanāni cetanāhāravaseneva vuttāni. Tato parāni nava nirādhipativiññāṇāhāravasena.
  Tato parāni sādhipativiññāṇāhāravasena cha ghaṭanāni vuttāni. Tattha tīṇi
  vipākāvipākasāmaññavasena vuttāni, tīṇi vipākavaseneva. Tattha lokiyavipākānaṁ
  abhāvato vatthu parihāyati.
<a name="1"></a>     <span style="background-color:#0403CC; color:#F0F0FF">$[484-495] Indriyamūlake purejāte ekanti cakkhundriyādīnaṁ vasena abyākatena
  abyākataṁ. Sesaṁ dumūlakaṁ heṭṭhā vuttanayeneva veditabbaṁ. Ghaṭanāni panettha chasattati.
  Tattha paṭhame sabbānipi indriyāni paccayaṭṭhena 3- labbhanti. Dutiye rūpajīvi-
  tindriyaṁ parihāyati. 4- Na hi tampi nissayo hoti. Tatiye arūpindriyāni rūpānaṁ.
  Catutthe cakkhvādīni cakkhuviññāṇādīnaṁ. Tato parāni nava ghaṭanāni sahajātārūpindriya-
  vasena vuttāni, tato nava maggabhūtānaṁ indriyānaṁ vasena, tato nava jhānaṅgabhūtānaṁ,

  *  *  *  *  *  *
  Footnote: 1 chaṂa. kaṭattārūpampi 2 chaṂa. savipākaghaṭanāni
  3 Ma. paccayattena 4 chaṂa. hāyati
-------------------------------------------------
[page 529]
  Tato nava jhānamaggabhūtānaṁ, tato nava manindriyavaseneva, tato sādhipatīni cha,
  tato viriyavīmaṁsādhipativasena maggayuttāni 1- cha, tato amohahetuvasena nirādhipatīni
  nava, sādhipatīni cha. Tesu sabbesu vipākapaccayena ayuttāni ca yuttāni
  ca heṭṭhā vuttanayeneva veditabbāni.
<a name="1"></a>     <span style="background-color:#0403CC; color:#F0F0FF">$[496-500] Jhānamūlakepi dumūlakaṁ heṭṭhā vuttanayeneva veditabbaṁ.
  Ghaṭanāni panettha chattiṁsa. Tesu paṭhamāni nava indriyamaggabhāvaṁ anāmasitvā
  sādhāraṇajhānaṅgavasena vuttāni. Tato parāni nava indriyabhūtajhānaṅgavasena, tato
  parāni nava maggabhūtajhānaṅgavasena, tato parāni nava indriyamaggabhūtajhānaṅgavasena.
  Catūsupi cetesu navakesu ādito cattāri cattāri vipākāvipākasādhāraṇāni. Avasāne
  pañca pañca vipākāneva, tāni heṭṭhā vuttanayāneva.
<a name="1"></a>     <span style="background-color:#0403CC; color:#F0F0FF">$[501-508] Maggamūlakepi dumūlakaṁ vuttanayeneva veditabbaṁ. Ghaṭanāni
  panettha sattapaññāsa. Tesu paṭhamāni nava indriyajhānabhāvaṁ anāmasitvā
  suddhikamaggaṅgavaseneva 2- vuttāni. Tato nava indriyabhūtamaggavasena, tato nava
  jhānabhūtamaggavasena, tato nava indriyajhānabhūtamaggavasena, tato cha adhipatibhūta-
  maggavasena, tato nava nirādhipatimaggahetuvasena, tato cha sādhipatimaggahetuvasena,
  tattha navakesu pañca pañca chakkesu tīṇi tīṇi savipākāni. 3- Sesāni sādhāraṇāni,
  tāni heṭṭhā vuttanayāneva.
<a name="1"></a>     <span style="background-color:#0403CC; color:#F0F0FF">$[509-510] Sampayuttamūlake dumūlakaṁ uttānameva. Ettha pana dveyeva
  ghaṭanāni. Tattha ekaṁ sādhāraṇavasena, ekaṁ vipākavasena vuttaṁ.
<a name="1"></a>     <span style="background-color:#0403CC; color:#F0F0FF">$[511-514] Vippayuttamūlakepi dumūlakaṁ uttānameva. Ghaṭanāni panettha
  terasa. Tattha paṭhame pañcāti kusalo abyākatassa, tathā akusalo, abyākato
  pana 4- tiṇṇannampi. Ettha ca ime vippayuttādayo sahajātāpi honti

  *  *  *  *  *  *
  Footnote: 1 chaṂa. vīriyavasena maggasampayuttāni 2 chaṂa. suddhikamaggavaseneva
  3 chaṂa. vipākāni 4 chaṂa. ayaṁ saddo na dissati
-------------------------------------------------
[page 530]
  Pacchājātapurejātāpi. Dutiye purejātasahajātāva, tatiye teyeva adhipativasena.
  Tattha kusalo abyākatassa, tathā akusalo, abyākato pana abyākatassa ca
  ārammaṇādhipativasena akusalassa cāti evaṁ cattāri. Catutthe tīṇīti kusalādīni
  abyākatassa. Indriyāni panettha rūpānipi arūpānipi. Pañcame paccayā arūpāva,
  chaṭṭhe vatthuvasena rūpāva, sattame kusalābyākatānaṁ vipassanāvasena, akusalassa
  assādanavasena hadayavatthumeva. 1- Aṭṭhame tadevākusalassa, navame cakkhvādīni
  abyākatassa, dasame kusalādayo cittasamuṭṭhānānaṁ, ekādasame paṭisandhiyaṁ vatthu
  khandhānaṁ, dvādasame paṭisandhiyaṁ khandhā kaṭattārūpānaṁ, terasame paṭisandhiyaṁ
  khandhā vatthussa.
<a name="1"></a>     <span style="background-color:#0403CC; color:#F0F0FF">$[515-518] Atthipaccayamūlake upanissaye ekanti ārammaṇūpanissayavasena
  abyākataṁ akusalassa. Sesaṁ dumūlake uttānameva. Ghaṭanāni panettha ekūnattiṁsa. Tesu
  paṭhame arūpavatthārammaṇamahābhūtindriyāhārānaṁ vasena sahajātapurejātapacchājātapaccayā
  labbhanti. Dutiye pacchājātakabaḷiṅkārāhārarūpajīvitindriyāni labbhanti. 2-
  Paṭhamadutiyaghaṭanāneva adhipatinā saddhiṁ upari tatiyacatutthāni katāni. Puna paṭhamameva catūhi
  āhārehi saddhiṁ pañcamaṁ, rūpajīvitindriyehi saddhiṁ chaṭṭhaṁ, rūpārūpindriyehi
  saddhiṁ sattamaṁ kataṁ. Dutiyameva vā pana indriyehi saddhiṁ sattamaṁ kataṁ. Paṭhamadutiyāneva
  vippayuttena 3- saddhiṁ aṭṭhamanavamāni. Tesu navamaṁ adhipatinā saddhiṁ dasamaṁ kataṁ.
  Tato ekādasame paccayavasena vatthu parihāyati. 4- Dvādasame arūpadhammāyeva paccayā,
  terasame vatthārammaṇā, cuddasame vatthumeva, paṇṇarasame ārammaṇameva, soḷasame
  vatthumeva ārammaṇaṁ, sattarasame pana tadeva ārammaṇādhipatibhāvena, aṭṭhārasamepi
  tadevārammaṇūpanissayavasena, ekūnavīsatime cakkhvādayova paccayā. Imāni ekūnavīsati

  *  *  *  *  *  *
  Footnote: 1 chaṂa. vatthumeva 2 chaṂa. pacchājātakabaḷīkārāhārā na labbhanti
  3 chaṂa. vippayuttapaccayena 4 chaṂa. hāyati
-------------------------------------------------
[page 531]
  Pakiṇṇakaghaṭanāni nāma sahajātaṁ aggahetvā vuttāni. Tato parāni dasa
  sahajātavasena vuttāni.
<a name="1"></a>     <span style="background-color:#0403CC; color:#F0F0FF">$[519] Natthivigatamūlakesu anantarasamanantaramūlakesu viya upanissayāsevanakammavasena
  tīṇeva ghaṭanāni, avigatamūlakaṁ atthimūlakasadisamevāti.
      Yāni panetāni imasmiṁ pañhāvāre ghaṭanāni vuttāni, tāni sabbānipi
  duvidhāniyeva pakiṇṇakato sahajātato ca. Tattha sabbesampi ārammaṇamūlakādīnaṁ
  ādito sahajātaṁ aggahetvā vuttāni pakiṇṇakāni nāMa. Tāni ārammaṇamūlakepi
  pañca, adhipatimūlake cha, anantaramūlake tīṇipi, tathā samanantaramūlake, nissayamūlake
  dasa, upanissayamūlake satta, purejātamūlake satta, pacchājātamūlake ekameva, tathā
  āsevanamūlake, kammamūlake dve, āhāramūlake ekaṁ, indriyamūlake cattāri,
  vippayuttamūlake nava, atthimūlake ekūnavīsati, natthimūlake tīṇi, tathā vigatamūlakepi.
  Avigatamūlake ekūnavīsatīti sabbānipi satañceva tīṇi ca honti. Sahajātaniyamābhāvena 1-
  panetāni pakiṇṇakānīti vuttāni.
      Yāni pana sahajātaṁ labhanti, tāni sahajātaghaṭanāni nāmāti vuccanti. Tāni
  ārammaṇamūlake anantarasamanantarūpanissayapurejātapacchājātāsevananatthivigatamūlakesu
  na labbhanti. Na hi te paccayā sahajātānaṁ paccayā honti. Yathā ca te 2-
  sahajātānaṁ na honti, tathā hetusahajātāññamaññavipākajhānamaggasampayuttapaccayā 3-
  asahajātānanti hetumūlake sabbāni catuvīsatipi ghaṭanāni sahajātaghaṭanāneva.
  Tathā adhipatimūlake catuvīsati, sahajātamūlake dasapi, aññamaññamūlake chapi,
  nissayamūlake dasapi, kammamūlake navapi, vipākamūlake pañcapi, āhāramūlake
  tettiṁsatipi, 4- indriyamūlake dvāsattatipi, jhānamūlake chattiṁsatipi, 5- maggamūlake

  *  *  *  *  *  *
  Footnote: 1 chaṂa. sahajātanissayabhāvena 2 chaṂa. ayaṁ pāṭho na dissati
  3 Sī.....ṃaggasampayuttapaccayānaṁ 4 chaṂa. tettiṁsa 5 chaṂa. chattiṁsāpi
-------------------------------------------------
[page 532]
  Sattapaññāsampi, sampayuttamūlake dvepi, vippayuttamūlake cattāripi, atthimūlake
  dasapi, avigatamūlake dasapīti 1- sabbāni tīṇi satāni dvādasa ca honti. Iti
  purimāni sataṁ tīṇi ca imāni ca dvādasuttarāni tīṇi satānīti sabbānipi
  pañcadasādhikāni cattāri ghaṭanasatāni pañhāvāre āgatāni. Tesu ye ye
  paccayadhammā nāmavasena na pākaṭā hutvā paññāyanti, tepi hetumūlakādīnaṁ
  nayānaṁ ādito vipākāvipākasāmaññato vuttesu ghaṭanesu dassetabbā. Dvādaseva
  hi hetū cha ārammaṇā cattāro adhipatayo cattāro āhārā vīsatindriyāni
  satta jhānaṅgāni dvādasa maggaṅgānīti ete paccayadhammā nāMa. Tesu ye ye
  dhammā ekantena kusalā ekantenevākusalā ekantena kusalavipākā ekantenevā-
  kusalavipākā ekanteneva vipākā ekantenevāvipākā, te te sādhukaṁ sallakkhetvā
  ye tattha vipākā, tepi 2- vipākaghaṭanesu, ye avipākā, te avipākaghaṭanesu
  yathāyogaṁ yojetabbāti.
                  Pañhāvārassa ghaṭane anulomagaṇanā niṭṭhitā.
                            -----------
                          Paccanīyuddhāravaṇṇanā
<a name="1"></a>     <span style="background-color:#0403CC; color:#F0F0FF">$[527] idāni paccanīyaṁ hoti. Tattha yathā paṭiccavārādīsu "akusalaṁ
  dhammaṁ paṭicca akusalo dhammo uppajjati nahetupaccayā"tiādinā nayena labbhamānā
  pañhā labbhamānānaṁ paccayānaṁ vasena sarūpatova vitthāritā, evaṁ avitthāretvā
  ekena lakkhaṇena saṅkhepato paccanīyaṁ dassetuṁ dhammasaṅgāhakehi kusalo dhammo
  kusalassa dhammassa ārammaṇapaccayena paccayotiādinā nayena anulomato kusalādīnaṁ
  paccayā uddhaṭā. Te ca kho paccayā samūhavasena, no ekekapaccayavasena, tasmā

  *  *  *  *  *  *
  Footnote: 1 chaṂa. dasāti 2 chaṂa. te
-------------------------------------------------
[page 533]
  Ye yattha samūhato dassitā, te vibhajitvā veditabbā. Sabbepi hi ime
  catuvīsati paccayā aṭṭhasu paccayesu saṅgahaṁ gacchanti. Kataresu aṭṭhasu? ārammaṇe
  sahajāte upanissaye purejāte pacchājāte kamme āhāre indriyeti. Kathaṁ?
  ṭhapetvā hi ime aṭṭha paccaye sesesu soḷasasu hetupaccayo aññamañña-
  vipākajhānamaggasampayuttapaccayoti ime cha paccayā ekantena sahajātā hutvā
  sahajātānaññeva paccayabhāvato sahajātapaccaye saṅgahaṁ gacchanti. Anantarapaccayo
  samanantarāsevananatthivigatapaccayoti ime pana pañca uppajjitvā niruddhā
  attano anantaraṁ uppajjamānānaññeva paccayabhāvato anantarūpanissayalakkhaṇena
  upanissaye saṅgahaṁ gacchanti. Nissayapaccayo sahajātapurejātabhedato dubbidho.
  Tattha sahajātanissayo sahajātānaññeva nissayabhāvato sahajātapaccaye saṅgahaṁ
  gacchati, purejātanissayo purejātapaccaye saṅgahaṁ gacchati.
      Adhipatipaccayopi sahajātādhipatiārammaṇādhipativasena dubbidho. Tattha
  sahajātādhipati sahajātānaññeva adhipatipaccayabhāvato sahajātapaccaye saṅgahaṁ
  gacchati. Ārammaṇādhipati ārammaṇūpanissayo hotiyevāti ārammaṇūpanissayalakkhaṇena
  upanissaye 1- saṅgahaṁ gacchati. Vippayuttapaccayo sahajātapurejātapacchājātabhedato
  tividho. Tattha sahajātavippayutto sahajātānaññeva vippayuttapaccayabhāvato
  sahajātapaccaye saṅgahaṁ gacchati. Purejātavippayutto pure uppajjitvā pacchā
  uppajjamānānaṁ paccayabhāvato purejāte saṅgahaṁ gacchati. 2- Pacchājātavippayutto
  pacchā uppajjitvā pure uppannānaṁ upatthambhanavasena paccayabhāvato
  pacchājātapaccaye saṅgahaṁ gacchati. Atthipaccayāvigatapaccayā sahajātapurejāta-
  pacchājātāahārindriyānañceva atthiavigatesu ca ekekassa vasena chahi bhedehi
  ṭhitā. Tattha sahajātātthiavigatā sahajātānaññeva atthiavigatapaccayabhāvato

  *  *  *  *  *  *
  Footnote: 1 chaṂa. upanissayapaccaye 2 chaṂa. saṅgahito
-------------------------------------------------
[page 534]
  Sahajātapaccaye saṅgahaṁ gacchanti. Purejātā pure uppajjitvā pacchā uppajjamānānaṁ
  paccayabhāvato purejātapaccaye saṅgahaṁ gacchanti. Pacchājātā pacchā uppajjitvā
  pure uppannānaṁ upatthambhanavasena paccayabhāvato pacchājātapaccaye saṅgahaṁ gacchanti.
  Āhārabhūtā kabaḷiṅkārāhārapaccaye saṅgahaṁ gacchanti. Indriyabhūtā rūpajīvitindriya-
  paccaye saṅgahaṁ gacchantīti evaṁ ime soḷasapaccayā imesu aṭṭhasu paccayesu
  saṅgahaṁ gacchantīti veditabbā.
      Imesampi pana aṭṭhannaṁ paccayānaṁ aññamaññapaccayasaṅgaho 1- atthiyeva.
  Ādito niddiṭaṭho hi ārammaṇapaccayo adhipatianadhipatibhedena duvidho. Tattha
  adhipatibhūto ārammaṇūpanissayalakkhaṇena upanissaye saṅgahaṁ gacchati. Anadhipatibhūto
  suddhārammaṇapaccayova hoti. Kammapaccayopi sahajātanānākkhaṇikavasena duvidho.
  Tattha sahajātakammaṁ attanā sahajātānaññeva kammapaccayabhāvato sahajāteyeva
  saṅgahaṁ gacchati. Nānākkhaṇikakammaṁ balavadubbalavasena duvidhaṁ. Tattha balavakammaṁ
  vipākadhammānaṁ upanissayo hutvā paccayo hotīti upanissaye saṅgahaṁ gacchati.
  Balavampi pana rūpānaṁ dubbalañca arūpānaṁ nānākkhaṇikakammapaccayeneva paccayo.
  Āhārapaccayopi rūpārūpato duvidho. Tattha arūpāhāro attanā sahajātānaññeva
  paccayo hotīti sahajātapaccaye saṅgahaṁ gacchati. Rūpāhāro sahajātapurejāta-
  pacchājātānaṁ paccayo na hoti. Attano pana uppādakkhaṇaṁ atikkamitvā
  ṭhitippatto āhārapaccayataṁ sādhetīti āhārapaccayova hoti. Indriyapaccayopi
  rūpārūpato duvidho. Tattha arūpindriyapaccayo attanā sahajātānaññeva indriya-
  paccayataṁ sādhetīti sahajātapaccaye 2- saṅgahaṁ gacchati. Rūpindriyapaccayo pana
  ajjhattabahiddhābhedato duvidho. Tattha ajjhattaṁ indriyapaccayo pure uppajjitvā
  pacchā uppajjamānānaṁ sasampayuttadhammānaṁ cakkhuviññāṇādīnaṁ indriyapaccayo

  *  *  *  *  *  *
  Footnote: 1 chaṂa. aññamaññaṁ saṅgaho 2 chaṂa. sahajāteyeva
-------------------------------------------------
[page 535]
  Hotīti purejāteyeva saṅgahaṁ gacchati. Bāhiro indriyapaccayo nāma
  rūpajīvitindriyaṁ, taṁ sahajātānaṁ paccayo hontampi anupālanamattavaseneva hoti, na
  janakavasenāti indriyapaccayova hoti. Evaṁ ime aṭṭha paccayā aññamaññampi
  saṅgahaṁ gacchantīti veditabbā. Ayantāva aṭṭhasu paccayesu avasesānaṁ soḷasannañceva
  tesaññeva ca aṭṭhannaṁ aññamaññavasena saṅgahanayo.
      Idāni imesaṁ aṭṭhannaṁ paccayānaṁ ekekasmiṁ catuvīsatiyāpi paccayesu ye ye
  saṅgahaṁ gacchanti, te te veditabbā. Tattha aṭṭhannaṁ tāva sabbapaṭhame ārammaṇapaccaye
  ārammaṇapaccayova saṅgahaṁ gacchati, na sesā tevīsati. Dutiye sahajātapaccaye
  hetupaccayo sahajātādhipatipaccayo sahajātapaccayo aññamaññapaccayo sahajātanissayapaccayo
  sahajātakammapaccayo vipākapaccayo sahajātāhārapaccayo sahajātindriyapaccayo
  jhānapaccayo maggapaccayo sampayuttapaccayo sahajātavippayuttapaccayo sahajātatthipaccayo
  sahajātāvigatapaccayoti ime paṇṇarasa paccayā saṅgahaṁ gacchanti. Tatiye
  upanissayapaccaye adhipatibhūto ārammaṇapaccayo ārammaṇabhūto adhipatipaccayo
  anantarasamanantarūpanissayāsevanapaccayā nānākkhaṇiko balavakammapaccayo natthivigata-
  paccayāti 1- ime nava paccayā saṅgahaṁ gacchanti. Catutthe purejātapaccaye
  purejātanissayapaccayo purejātapaccayo purejātindriyapaccayo purejātavippayutta-
  paccayo purejātatthipaccayo purejātāvigatapaccayoti ime cha paccayā saṅgahaṁ
  gacchanti. Pañcame pacchājātapaccaye pacchājātapaccayo pacchājātavippayuttapaccayo
  pacchājātatthipaccayo pacchājātāvigatapaccayoti ime cattāro paccayā saṅgahaṁ gacchanti.
  Chaṭṭhe kammapaccaye nānākkhaṇikakammapaccayova saṅgahito. Sattame āhārapaccaye
  kabaḷiṅkārāhāravaseneva āhārapaccayo āhāratthipaccayo āhārāvigatapaccayoti
  ime tayo paccayā saṅgahitā. Aṭṭhame indriyapaccaye rūpajīvitindriyapaccayo
  indriyatthipaccayo indriyāvigatapaccayoti ime tayo paccayā saṅgahaṁ gacchanti.

  *  *  *  *  *  *
  Footnote: 1 chaṂa. natthipaccayo vigatapaccayoti
-------------------------------------------------
[page 536]
  Evaṁ imesaṁ aṭṭhannaṁ paccayānaṁ ekekasmiṁ ime cime ca paccayā saṅgahaṁ gatāti
  ñatvā ye yattha saṅgahaṁ gatā, te tassa gaṇanena gahitāva hontīti veditabbā.
      Evaṁ sabbapaccayasaṅgāhakānaṁ imesaṁ aṭṭhannaṁ paccayānaṁ vasena ekūnapaññāsāya
  pañhesu imasmiṁ paccanīye "kusalo dhammo kusalassa dhammassa ārammaṇapaccayena
  paccayo"tiādayo ime paṇṇarasa pañhā uddharitvā vissajjitā. Tattha kusalo
  kusalassa, kusalo akusalassa, kusalo abyākatassa, kusalo kusalābyākatassāti
  kusalādikā cattāro pañhā, tathā akusalādikā, abyākato pana abyākatassa,
  abyākato kusalassa, abyākato akusalassāti abyākatādikā tayo, kusalo ca
  abyākato ca kusalassa, tathā abyākatassa, akusalo ca abyākato ca
  akusalassa, tathā abyākatassāti dumūlakekāvasānā cattāro honti. Tesu
  paṭhame pañhe yehi paccayehi bhavitabbaṁ, te sabbe saṅgahetvā tayo paccayā
  vuttā. Dutiye dve. Tatiye pañca. Catutthe ekova. Pañcame tayo. Chaṭṭhe dve.
  Sattame pañca. Aṭṭhame ekova. Navame satta. Dasame tayo, ekādasame tayo.
  Dvādasame dve. Terasame cattāro. Cuddasame dve. Paṇṇarasamepi cattārova.
  Te "sahajātapaccayenā"ti avatvā "sahajātaṁ pacchājātan"ti vuttā. Tattha kāraṇaṁ
  parato vaṇṇayissāMa. 1-
      Samāsato panettha eko dve tayo cattāro pañca sattāti chaḷeva
  paccayaparicchedā honti. Ayaṁ pañhāvārassa paccanīye ukkaṭṭhavasena
  pañhāparicchedo ceva te te paccaye saṅgahetvā dassitapaccayaparicchedo ca.
  "na Hetupaccayā"tiādīsu hi catuvīsatiyāpi paccayapaccanīyesu ekapaccanīyepi ito
  uddhaṁ pañhāvārapaccayā 2- na labbhanti, heṭṭhā pana labbhanti. Tasmā yesu pañhesu

  *  *  *  *  *  *
  Footnote: 1 chaṂa. vakkhāma 2 chaṂa. pañhā vā paccayā vā
-------------------------------------------------
[page 537]
  "kusalo Dhammo kusalassa ca abyākatassa ca dhammassa sahajātapaccayena paccayo"ti
  evaṁ ekova paccayo āgato, tasmiṁ paccaye paṭikkhitte te pañhā parihāyanti.
  Yasmiṁ pana pañhe "kusalo dhammo akusalassa dhammassa ārammaṇapaccayena paccayo
  upanissayapaccayena paccayo"ti evaṁ dve paccayā āgatā, tattha nārammaṇapaccayāti
  evaṁ ekasmiṁ paccaye paṭikkhittepi itarassa paccayassa vasena so pañho
  labbhateva. Tesu pana dvīsupi paccayesu paṭikkhittesu so vāro pacchijjati.
  Evameva yesu pañhesu tayo cattāro pañca satta vā labbhanti, tesu ṭhapetvā
  paṭikkhitte paccaye avasesānaṁ vasena te pañhā labbhantiyeva. Sabbesu pana
  paccayesu paṭikkhittesu sabbepi te vārā pacchijjantīti idamevettha 1- lakkhaṇaṁ.
  Iminā lakkhaṇena ādito paṭṭhāya tesu tesu pañhesu saṅkhipitvā vuttapaccayānaṁ
  pabhedo ca tasmiṁ tasmiṁ paccaye 2- tesaṁ tesaṁ pañhānaṁ parihānāparihāni 3- ca
  veditabbā.
      Tatrāyaṁ vitthārakathā:- paṭhamapañhe tāva tīhi paccayehi ekūnavīsati
  paccayā dassitā. Kathaṁ? kusalo hi kusalassa purejātapacchājātavipākavippayutteheva
  paccayo na hoti, sesehi vīsatiyā hoti. Tesu ārammaṇapaccayo ekova, sahajāte
  pana sabbasaṅgāhikavasena paṇṇarasa paccayā saṅgahaṁ gacchantīti vuttā. Te 4-
  hetupaccaye paṭikkhitte cuddasa honti. Kusalo pana kusalassa neva vipākapaccayo
  na vippayuttapaccayoti te dve apanetvā sese dvādasa sandhāya sahajātapaccayena
  paccayoti vuttaṁ. Upanissayapaccayepi sabbasaṅgāhikavasena nava paccayā saṅgahaṁ
  gacchantīti vuttā. Tesu adhipatibhūto ārammaṇapaccayo ārammaṇabhūto ca
  adhipatipaccayo ārammaṇūpanissayavasena upanissayameva anupaviṭṭho. Kusalo pana

  *  *  *  *  *  *
  Footnote: 1 chaṂa. idameva cettha 2 chaṂa. paccanīye
  3 chaṂa. parihāni 4 chaṂa. tesu
-------------------------------------------------
[page 538]
  Kusalassa nānākkhaṇikakammapaccayo na hotīti taṁ apanetvā sese cha sandhāya
  upanissayapaccayena paccayoti vuttaṁ. Evaṁ paṭhame pañhe tīhi paccayehi ekūnavīsati
  paccayā dassitāti veditabbā. Tesu imasmiṁ hetupaccanīye "kusalo dhammo
  kusalassa dhammassa nahetupaccayena paccayoti dānaṁ datvā sīlaṁ samādiyitvā
  uposathakammaṁ katvā taṁ paccavekkhati, pubbe suciṇṇāni paccavekkhatī"ti evamādinā
  ārammaṇapaccayādīsu vuttanayeneva uddharitvā pāli dassetabbā.
      Ārammaṇapaccaye pana paṭikkhitte tassa vitthāraṁ apanetvā hetupaccayavitthāraṁ
  pakkhipitvā sāyeva pāli dassetabbā. Sesapaccayapaṭikkhepesupi eseva nayo.
  Tasmiṁ pana paccaye paṭikkhitte ye vārā parihāyanti, te parato vaṇṇayissāMa. 1-
      Dutiyapañhe pana dvīhi paccayehi tayo paccayā dassitā. Kathaṁ? kusalo
  hi akusalassa anantarādivasena paccayo na hoti, tasmā te apanetvā
  ārammaṇūpanissayavasena saṅgahitaṁ ārammaṇādhipatiñceva pakatūpanissayañca sandhāya
  upanissayapaccayena paccayoti vuttaṁ. Tasmā suddho ārammaṇapaccayo ārammaṇādhipati-
  vasena adhipatipaccayo upanissayapaccayoti dutiyapañhe dvīhi paccayehi ime
  tayo paccayā dassitāti veditabbā.
      Tatiyapañhe pana pañcahi paccayehi aṭṭhārasa paccayā dassitā. Kathaṁ?
  Kusalo hi abyākatassa aññamaññapurejātāsevanavipākasampayuttehiyeva paccayo na
  hoti, sesehi ekūnavīsatiyā hoti. Tesu ārammaṇapaccayo eko. Yasmā pana
  kusalo abyākatassa aññamaññavipākasampayuttavasena paccayo na hoti, hetupaccayo
  paṭikkhitto, kammapaccayo visuṁ gahito, tasmā ime pañca apanetvā sahajātena
  dasa paccayā dassitā. Upanissayena heṭṭhā vuttesu chasu ṭhapetvā āsevanaṁ

  *  *  *  *  *  *
  Footnote: 1 chaṂa. vakkhāma
-------------------------------------------------
[page 539]
  Sesā pañca. Pacchājāto ekova, tathā sahajātanānākkhaṇikakammavasena 1- dubbidhopi
  kammapaccayoti evaṁ tatiyapañhe pañcahi paccayehi ime aṭṭhārasa paccayā
  dassitāti veditabbā.
      Catutthapañhe pana ekena paccayena daseva. 2- Kathaṁ? kusalo hi kusalābyākatassa
  Sahajāte vuttesu paṇṇarasasu aññamaññavipākasampayuttavippayuttehi paccayo
  na hoti, hetupaccayo paṭikkhitto. Ime pañca apanetvā sesā dasa paccayā
  ettha ekena paccayena dassitāti veditabbā.
<a name="1"></a>     <span style="background-color:#0403CC; color:#F0F0FF">$[528] Yathā ca imesu kusalādikesu catūsu, tathā akusalādikesupi catūsu
  pañhesu tehi tehi paccayehi te teyeva paccayā dassitāti veditabbā.
<a name="1"></a>     <span style="background-color:#0403CC; color:#F0F0FF">$[529] Tato parānaṁ abyākatādīnaṁ tiṇṇaṁ pañhānaṁ paṭhamapañhe sattahi
  paccayehi tevīsati paccayā dassitā. Kathaṁ? abyākato hi abyākatassa catuvīsatiyāpi
  paccayehi paccayo hoti, hetupaccaye pana paṭikkhitte tevīsati honti. Tesu
  ārammaṇapaccayo ekova. Yasmā panettha asahajātānampi saṅgahatthaṁ āhārindriya-
  paccayā visuṁ gahitā, tasmā ime tayo apanetvā sahajātena dvādasa paccayā
  dassitā, upanissayena heṭṭhā vuttā cha, purejāto ekova, tathā
  pacchājātāhārindriyapaccayāti evamettha sattahi paccayehi ime tevīsati paccayā
  dassitāti veditabbā. Dutiyepi 3- tīhi paccayehi dvādasa dassitā. Kathaṁ?
  ārammaṇapaccayo eko, upanissayena pana ārammaṇūpanissayavasena ārammaṇādhipatianantara-
  samanantaranatthivigataupanissayāti cha paccayā dassitā, 4- purejātena purejātanissaya-
  vippayuttātthiavigatā pañcāti evamettha tīhi paccayehi ime dvādasa paccayā
  dassitāti veditabbā. Tatiyepi eseva nayo.

  *  *  *  *  *  *
  Footnote: 1 chaṂa. sahajātanānākkhaṇikavasena 2 chaṂa. dasa
  3 chaṂa. dutiye 4 chaṂa......upanissayapaccayoti cha dassitā
-------------------------------------------------
[page 540]
     <span style="background-color:#0403CC; color:#F0F0FF">$[530] Tato parānaṁ dukamūlakānaṁ catunnaṁ pañhānaṁ paṭhamapañhe "sahajātapaccayena
  purejātapaccayenā"ti avatvā "sahajātaṁ purejātan"ti vuttehi dvīhi
  nissayātthiavigatavasena tayo paccayā dassitā. Kusalā hi khandhā vatthunā saddhiṁ
  ekato kusalassa paccayabhāvaṁ sādhayamānā kiñcāpi sahajātā, sahajātapaccayā pana
  na honti. Kasmā? vatthumissakattā. Tasmā tesaṁ sahajātānaṁ nissayātthiavigatānaṁ
  vasena sahajātanti vuttaṁ. Vatthumhipi eseva nayo. Tampi hi kiñcāpi purejātaṁ,
  khandhamissakattā pana purejātapaccayo na hoti. Kevalaṁ purejātānaṁ nissayādīnaṁ
  vasena purejātanti vuttaṁ.
      Dutiyapañhe "sahajātaṁ pacchājātaṁ āhāraṁ indriyan"ti vuttehi catūhi
  sahajātanissayātthiavigatānaṁ vasena cattāro paccayā dassitā. Imasmiñhi vāre
  sahajātapaccayo labbhati, pacchājātādayo na labbhanti. Pacchājātānaṁ pana
  āhārindriyasaṅkhātānañca atthiavigatānaṁ vasenetaṁ vuttaṁ. Kusalā hi khandhā
  abyākatā ca mahābhūtā upādārūpānaṁ sahajātapaccayena nissayapaccayena
  atthiavigatapaccayehīti catudhā paccayā honti. Pacchājātā pana kusalā tehiyeva bhūtehi
  saddhiṁ tesaññeva upādārūpānaṁ atthiavigatavasena paccayā. 1- Kabaḷiṅkārāhāropi
  pacchājātehi kusalehi saddhiṁ purejātassa kāyassa atthiavigatavaseneva paccayo.
  Rūpajīvitindriyampi pacchājātehi kusalehi saddhiṁ kaṭattārūpānaṁ atthiavigata-
  paccayeneva paccayo. Iti imaṁ catudhā paccayabhāvaṁ sandhāya "sahajātaṁ pacchājātaṁ
  āhāraṁ indriyan"ti idaṁ vuttaṁ. Pacchājātāhārindriyā panettha na labbhantiyeva.
  Parato akusalamissakapañhādvayepi eseva nayoti. Evamettha tesu tesu pañhesu
  saṅkhipitvā vuttapaccayānaṁ pabhedo veditabbo. Tasmiṁ tasmiṁ pana paccaye tesaṁ
  tesaṁ pañhānaṁ parihānāparihāniṁ parato āvikarissāmāti.
                    Paccanīyuddhārassa atthavaṇṇanā niṭṭhitā.
                           ------------

  *  *  *  *  *  *
  Footnote: 1 chaṂa. paccayo
-------------------------------------------------
[page 541]
                           Paccanīyagaṇanavaṇṇanā
<a name="1"></a>     <span style="background-color:#0403CC; color:#F0F0FF">$[532] idāni ete "kusalo dhammo kusalassa dhammassā"tiādayo
  anulomavasena paṇṇarasa vārā dassitā. Yasmā paccanīyepi eteyeva, na ito
  uddhaṁ, heṭṭhā pana honti, tasmā yassa yassa paccayassa paccanīye ye ye
  vārā labbhanti, te te ādito paṭṭhāya gaṇanavasena dassetuṁ nahetuyā
  paṇṇarasātiādi āraddhaṁ.
      Tattha nahetuyā sabbesampi yathādassitānaṁ paccayānaṁ vasena paṇṇarasa
  labbhanti. Nārammaṇe sahajāte hetupaccayo pavisati. Tasmiṁ tasmiṁ vāre suddho
  ārammaṇapaccayo parihāyati, sesapaccayavasena te vārā vissajjanaṁ labhanti. Yathā
  ca nārammaṇe, evaṁ sesesupi. Sahajāte hetupaccayo pavisati. Tasmiṁ tasmiñca
  vāre naupanissaye nānantareti evaṁ paccanīyato ṭhitā paccayā parihāyanti,
  avasesapaccayavasena te te vārā vissajjanaṁ labhanti. Nasahajāte pana "kusalo
  dhammo kusalassa ca abyākatassa ca, akusalo dhammo akusalassa ca abyākatassa
  ca, kusalo ca abyākato ca dhammā kusalassa, akusalo ca abyākato ca dhammā
  akusalassā"ti ime cattāro vārā parihāyanti. Etesañhi catunnaṁ purimesu dvīsu
  sahajātapaccayena paccayoti ekādasannaṁ paccayānaṁ vasena eko paccayasaṅgaho vutto.
  Te tasmiṁ paṭikkhitte aññenākārena vissajjanaṁ na labhanti. Pacchimesu dvīsu
  nissayātthiavigatapaccaye sandhāya "sahajātaṁ purejātan"ti vuttaṁ. Te sahajāte
  paṭikkhitte avasesānaṁ hetuādīnaṁ purejātānañceva nissayātthiavigatānañca vasena
  vissajjanaṁ na labhanti, tasmā ime cattāropi vārā parihāyanti, avasesānaṁ
  vasena "ekādasā"ti vuttaṁ.
      Tattha siyā:- yathā hetumhi paṭikkhitte sesānaṁ adhipatiādīnaṁ vasena
  te vārā laddhā, evaṁ sahajāte paṭikkhitte avasesānaṁ hetuādīnaṁ vasena
-------------------------------------------------
[page 542]
  Kasmā na labbhantīti 1-? nippadesattā. Hetuādayo hi sahajātānaṁ ekadesamattato
  sappadesā, tasmā tesu paṭikkhittesu aññesaṁ vasena te vārā labbhanti.
  Sahajāto pana nippadeso sabbepi hetuādayo gaṇhāti, tasmā tasmiṁ paṭikkhitte
  sabbepi te paṭikkhittā honti. Na hi asahajātā hetupaccayādayo nāma atthi. Iti
  sahajātassa nippadesattā tasmiṁ paṭikkhitte sabbepi te ubhopi vārā na labbhanti.
  "sahajātaṁ Purejātan"ti vissajjitavāresu pana kiñcāpi sahajātapaccayoyeva natthi,
  yasmā panettha sahajātāva arūpakkhandhā nissayātthiavigatavasena paccayā, sahajāte
  ca paṭikkhitte ekantena sahajātanissayātthiavigatā paṭikkhittā honti, tasmā
  tassa paṭikkhittattā tepi vārā na labbhantīti evaṁ sabbathāpettha ime cattāro
  vārā parihāyanti. Avasesānaññeva vasena ekādasāti vuttaṁ.
      Nāññamaññananissayanasampayuttesupi teyeva vārā parihāyanti. Kasmā?
  Sahajātagatikattā. Yatheva hi arūpadhammabhūto sahajātapaccayo nippadesena cattāro
  arūpakkhandhe gaṇhāti, tathā aññamaññanissayasampayuttāpīti sahajātagatikattā
  etesupi paṭikkhittesu te vārā na labbhantīti veditabbā. Tena vuttaṁ
  nāññamaññe ekādasa, nanissaye ekādasa, nasampayutte ekādasāti.
      Tattha siyā:- kiñcāpi ime avisesena kusalādibhedānaṁ catunnaṁ khandhānaṁ
  saṅgāhakattā sahajātagatikā, kusalo pana kusalābyākatassa ṭhapetvā sahajātapaccayaṁ
  aññathā paccayova na hoti, tasmā tasmiṁ paṭikkhitte so vāro parihāyatu, kusalo
  pana kusalābyākatānaṁ neva aññamaññapaccayo hoti, tasmiṁ paṭikkhitte so vāro
  kusalo pana kasmā parihāyatīti? aññamaññapaccayadhammavasena pavattisabbhāvato. Yatheva
  hi kusalābyākatā kusalassa sahajātapaccayāva na honti, sahajātadhammavasena pana
  nissayapaccayādīhi pavattisabbhāvato tasmiṁ paṭikkhitte so vāro parihāyati,

  *  *  *  *  *  *
  Footnote: 1 chaṂa. na labhantīti
-------------------------------------------------
[page 543]
  Evamidhāpi aññamaññapaccayadhammavasena sahajātādīhi pavattisabbhāvato tasmiṁ
  paṭikkhitte sopi 1- vāro parihāyati. Nāññamaññapaccayena paccayoti padassa
  hi ayamattho:- ye dhammā aññamaññapaccayasaṅkhyaṁ 2- gatā, na tehi paccayo.
  Kusalo pana 3- kusalābyākatānaṁ sahajātādivasena paccayo honto aññamaññapaccaya-
  dhammeheva paccayo na 4- hoti, tasmā tasmiṁ paṭikkhitte so vāro parihāyati.
  Yathā ca so vāro, tathā sesāpi tayoti cattāropi te vārā parihāyanti.
      Nanissaye ekādasāti etthāpi yasmā tesaṁ vārānaṁ ekantena
  sahajātapaccayadhammāva nissayabhūtā, tasmā nissaye paṭikkhitte te 5- parihāyanti.
  Napurejāte terasāti sahajātaṁ purejātanti vuttavissajjane dvimūlake dve
  apanetvā terasa. Yathā hi te sahajāte paṭikkhitte purejātānaññeva
  nissayātthiavigatānaṁ vasena vissajjanaṁ na labhanti, tathā purejātepi paṭikkhitte
  sahajātānaññeva nissayātthiavigatānaṁ vasena vissajjanaṁ na labhanti, tasmā te
  apanetvā terasāti veditabbā.
      Napacchājāte paṇṇadasāti ettha "pacchājātapaccayena paccayo"ti vā
  "sahajātaṁ pacchājātaṁ āhāraṁ indriyan"ti vā āgataṭṭhānesu ṭhapetvā
  pacchājātaṁ avasesānaṁ vasenapi te pañhā labbhanti, tasmā paṇṇaraseva vuttā.
  Nakammetiādīsu yasmā kammavipākāahāraindriyajhānamaggāpi kusalādibhedānaṁ
  catunnaṁ khandhānaṁ ekadesova, tasmā ṭhapetvā te dhamme avasesadhammavasena
  sahajātadhammā paccayā hontīti ekampi pañhāvissajjanaṁ na parihīnaṁ. Nasampayutte
  ekādasāti yasmā tesu catūsu vāresu sampayuttadhammā sahajātādipaccayadhammavasena 6-
  paccayā honti, tasmā sampayuttapaccayapaṭikkhepena teyeva vārā parihāyantīti

  *  *  *  *  *  *
  Footnote: 1 chaṂa. so 2 chaṂa. aññamaññapaccayasaṅgahaṁ 3 chaṂa. kusalo ca
  4 chaṂa. ayaṁ saddo na dissati 5 chaṂa. ayaṁ pāṭho na dissati
  6 chaṂa. sahajātādipaccayena
-------------------------------------------------
[page 544]
  Veditabbā. Navippayutte navāti dumūlakekāvasānā cattāro ekamūlakadumūlakāvasānā 1-
  dve cāti ime cha vārā ekantena vippayuttapaccayadhammehi yuttā tehi
  sahajātādivasena paccayā honti, tasmā vippayutte paṭikkhitte sabbepi te
  vārā parihāyantīti naveva labbhanti. Tena vuttaṁ "navippayutte navā"ti.
  Noatthinoavigatesupi teyeva veditabbā. Ekantena hi te vārā atthiavigatapaccaya-
  dhammayuttā, tasmā te tesaṁ paṭikkhepena 2- parihāyanti. Yepi labbhanti,
  tesu ārammaṇavasena vā anantarādivasena vā vissajjanāni kātabbāni.
  Sahajātapurejātapacchājātāahāraindriyabhedato pañcannaṁ atthiavigatānaṁ
  vippayuttadhammānaṁ vā vasena na kātabbānīti.
<a name="1"></a>     <span style="background-color:#0403CC; color:#F0F0FF">$[533] Evaṁ paccanīye laddhavāre gaṇanato dassetvā idāni dumūlakādivasena
  paccayagaṇanaṁ dassetuṁ nahetupaccayā nārammaṇe paṇṇarasātiādi āraddhaṁ.
  Tattha nahetumūlakadukesu atirekagaṇano ūnataragaṇanena saddhiṁ yojito ūnataragaṇanova
  hoti.
      Timūlake naupanissaye terasāti kusalo akusalassa, akusalo kusalassāti
  dve vārā parihāyanti. Kasmā? nārammaṇena saddhiṁ naupanissayassa ghaṭitattā.
  Ārammaṇavasena hi upanissayavasena ca imesaṁ pavatti. Tañca ubhayaṁ paṭikkhittaṁ.
  Ārammaṇādhipati ārammaṇūpanissayagaṇanena 3- gahito hotiyeva.
      Chamūlakepi naupanissaye terasāti teyeva terasa. Sattamūlake pana
  naupanissaye sattāti nasahajātena saddhiṁ ghaṭitattā tattha parihīnehi catūhi
  saddhiṁ "kusalo kusalassa, kusalo akusalassa, akusalo akusalassa, akusalo
  kusalassā"ti ime anantarūpanissayapakatūpanissayavasena pavattamānā cattāroti aṭṭha
  parihāyanti, tasmā avasesānaṁ vasena sattāti vuttaṁ. Napurejāte ekādasāti

  *  *  *  *  *  *
  Footnote: 1 chaṂa. ekamūlakadukāvasānā 2 chaṂa. paṭikkhepe 3 chaṂa. ārammaṇūpanissayaggahaṇena
-------------------------------------------------
[page 545]
  Nasahajātena saddhiṁ ghaṭitattā ekādasa. Napacchājāte navāti etesu 1-
  ekādasasu sahajātaṁ pacchājātaṁ āhāraṁ indriyanti laddhavissajjane 2- dumūlake
  abyākatante dve vāre apanetvā. Te hi sahajāte paṭikkhittepi
  pacchājātavasena na parihīnā. 3- Sahajātena pana saddhiṁ pacchājāte paṭikkhitte
  parihāyantīti sesānaṁ vasena navāti vuttaṁ. Aṭṭhamūlake nanissaye ekādasāti
  sabbaṁ heṭṭhā vuttasadisameva. Navamūlake naupanissaye pañcāti kusalattikādayo 4-
  abyākatantā tayo dumūlakā abyākatantā dve cāti pañca. Tesu
  nānākkhaṇikakammakabaḷiṅkārāhārarūpajīvitindriyapacchājātadhammavasena vissajjanaṁ
  veditabbaṁ.
      Dasamūlake napurejāte pañcātiādīsupi teyeva. Napacchājāte tīṇīti
  pacchājātavasena labbhamāne dumūlake abyākatante dve apanetvā avasesā.
  Navippayuttepi teyeva tayo. Noatthiyā dveti nānākkhaṇikakammavasena kusalañca
  akusalañca kaṭattārūpassa. Vipākaṁ panettha naupanissayena saddhiṁ ghaṭitattā na
  labbhati. Ekādasamūlake heṭṭhā vuttasadisāva gaṇanā. Dvādasamūlake nakamme
  ekanti abyākatena abyākataṁ. Tattha ca āhārindriyavasena vissajjanaṁ veditabbaṁ.
  Terasamūlakādīsupi sabbattha ekanti āgataṭṭhāne idameva gahetabbaṁ. Nāhāre pana
  indriyavasena vissajjanaṁ veditabbaṁ. Naindriye āhāravasena. Cuddasamūlakādīsu
  nakammena saddhiṁ ghaṭitattā noatthinoavigatā na labbhantīti na vuttā.
  Nāhārapaccayā najhānapaccayāti naindriyaṁ apanetvā vuttaṁ, tasmā tattha
  indriyavasena ekaṁ veditabbaṁ. Navipākapaccayā naindriyapaccayāti nāhāraṁ
  apanetvā vuttaṁ, tasmā tattha āhāravasena ekaṁ veditabbaṁ. Imesu pana dvīsu
  paccanīyato ṭhitesu gaṇanā nāma natthi, tasmā ekato na dassitāti.
                           Nahetumūlakaṁ niṭṭhitaṁ.

  *  *  *  *  *  *
  Footnote: 1 chaṂa. tesu 2 chaṂa. laddhavissajjanesu 3 chaṂa. aparihīnā 4 chaṂa. kusalādayo
-------------------------------------------------
[page 546]
     <span style="background-color:#0403CC; color:#F0F0FF">$[534] Nārammaṇamūlakādīsupi paṇṇarasa terasa ekādasa navāti sabbadukesu
  cattārova mūlagaṇanaparicchedā. Timūlakādīsu pana bahupaccayasamāyoge itarānipi
  satta pañca tīṇi dve ekanti paricchinnagaṇanāni vissajjanāni labbhantiyeva.
  Tesu yesaṁ paccayānaṁ samāyoge yaṁ yaṁ labbhati, taṁ taṁ heṭṭhā vuttanayeneva 1-
  sādhukaṁ sallakkhetvā uddharitabbaṁ. Sabbesu cetesu nārammaṇamūlakādīsu
  nārammaṇādīni padāni atikkantena hetupadena saddhiṁ paṭhamaṁ sambandhitvāva 2-
  cakkāni katāni. Yasmā pana tāni nahetumūlake vuttasadisāneva honti,
  tasmā vitthārenapi adassetvā saṅkhepaṁ katvā dassitāni. Tattha yathā nahetumūlake
  nārammaṇanaupanissayā visuṁ visuṁ paṇṇarasa vāre labhantāpi samāyoge terasa labhiṁsu,
  evaṁ sabbattha teraseva labhanti. Yathā ca nārammaṇanasahajātehi saddhiṁ naupanissaye
  satta vārā honti, evaṁ naupanissayanārammaṇehi saddhiṁ nasahajātepi satta.
<a name="1"></a>     <span style="background-color:#0403CC; color:#F0F0FF">$[538] Nanissayapaccayā naupanissayapaccayā napacchājāte tīṇīti kusalādīni
  abyākatantāni. Tesu kaṭattārūpañca āhārasamuṭṭhānañca paccayuppannaṁ.
<a name="1"></a>     <span style="background-color:#0403CC; color:#F0F0FF">$[543-544] Nāhāranaindriyamūlakesu catukkesu nakammena saddhiṁ
  aghaṭitattā nahetumūlake viya ekantena labbhanti. Naindriyamūlake naupanissaye
  ca napurejāte ca ṭhapetvā nāhāre tīṇīti kātabbanti naindriyapaccayato
  paṭṭhāya ime dve paccaye ghaṭetvā naindriyapaccayā .pe. Naupanissayapaccayā
  nāhāre tīṇi. Naindriyapaccayā .pe. Napurejātapaccayā nāhāre tīṇīti evaṁ
  imehi dvīhi paccayehi saddhiṁ nāhārapaccaye gaṇanā kātabbāti attho. Tattha
  tīṇīti kusalādīneva abyākatassa. Tattha kusalākusalā kaṭattārūpānaṁ purejātassa
  ca kāyassa pacchājātapaccayena paccayo, 3- abyākatā pana cittacetasikā
  pacchājātapaccayenevāti imesaṁ vasena tīṇi vissajjanāni kātabbāni. Parato pana

  *  *  *  *  *  *
  Footnote: 1 chaṂa. vuttanayena 2 chaṂa. bandhitvāva 3 chaṂa. ayaṁ pāṭho na dissati
-------------------------------------------------
[page 547]
  Napacchājātena saddhiṁ ghaṭitattā nāhāre dveti vuttaṁ. Tattha kaṭattārūpavasena
  kusalaṁ abyākatassa, tathā akusalanti ettakameva labbhati. Āhārassa pana
  paṭikkhittattā kabaḷiṅkārāhāro atthiavigatavasenāpi paccayabhāvaṁ na labhati.
<a name="1"></a>     <span style="background-color:#0403CC; color:#F0F0FF">$[545] Navippayuttamūlakassa catumūlake naupanissaye pañcāti kusalo
  sahajātakusalassa, kusalo kaṭattārūpasaṅkhātassa abyākatassa, akusalo sahajātākusalassa,
  tathā kaṭattārūpasaṅkhātassa abyākatassa, abyākato sahajātābyākatassāti evaṁ
  pañca. Navippayuttapaccayā .pe. Naupanissaye tīṇīti heṭṭhā vuttanayeneva
  kusalādayo tayo abyākatassa.
<a name="1"></a>     <span style="background-color:#0403CC; color:#F0F0FF">$[546] Noatthipaccayā nahetuyā navāti nahetupaccayā noatthiyā vuttā
  naveva. Sabbepi hi te ekamūlakekāvasānā anantarapakatūpanissayavasena labbhanti.
  Ārammaṇe navātipi teyeva nārammaṇe ṭhatvā naupanissaye dve kātabbā. Yāva
  nissayampīti noatthimūlake naye "noatthipaccayā nahetupaccayā nārammaṇapaccayā"ti
  evaṁ cakkabandhagamanena nārammaṇapaccaye ṭhatvā imehi vā tīhi, ito paresu
  nādhipatiādīsu aññatarena 1- vā saddhiṁ yāva nissayapaccayaṁ pāpuṇāti, tāva
  gantvā 2- naupanissaye dve vissajjanāni kātabbānīti attho.
      Evaṁ lakkhaṇaṁ ṭhapetvā puna nārammaṇato paṭṭhāya yāva nanissayā 3- satta
  paccaye gahetvā naupanissaye dveti āha. Tattha noatthipaccayā nahetupaccayā
  nārammaṇapaccayā naupanissaye dve, noatthipaccayā nahetunārammaṇanādhipatipaccayā
  naupanissaye dveti evaṁ nārammaṇato purimapacchimehi nanissayapariyo sānehi
  sabbapadehi saddhiṁ yojanā kātabbā. Dveti panettha kusalo abyākatassa,
  akusalo abyākatassāti nānākkhaṇikakammavasena kaṭattārūpassa paccayavasena
  veditabbāni. Naupanissayapadena saddhiṁ napurejātādīsu sabbattha dve. Kammapaccayo

  *  *  *  *  *  *
  Footnote: 1 chaṂa. aññataraññatarena 2 Sī.,Ma. ṭhatvā 3 chaṂa. nissayā
-------------------------------------------------
[page 548]
  Panettha na gahito. Tasmiñhi gahite tepi dve vārā chijjanti, vissajjanameva
  na labbhati. Evaṁ yena yena saddhiṁ yassa yassa saṁsandane yaṁ labbhati, yañca
  parihāyati, taṁ sabbaṁ sādhukaṁ sallakkhetvā sabbapaccanīyesu gaṇanā uddharitabbāti.
                         Paccanīyavaṇṇanā niṭṭhitā.
                             ---------
                          Anulomapaccanīyavaṇṇanā
<a name="1"></a>     <span style="background-color:#0403CC; color:#F0F0FF">$[550] anulomapaccanīye "hetuyā satta, ārammaṇe navā"ti evaṁ anulome
  "nahetuyā paṇṇarasa, nārammaṇe paṇṇarasā"ti evaṁ paccanīye ca laddhagaṇanesu
  paccayesu yo yo paccayo anulomato ṭhito, tassa tassa anulome laddhavārehi
  saddhiṁ ye paccanīyato ṭhitassa paccanīye laddhavāresu sadisavārā, tesaṁ vasena
  gaṇanā veditabbā. Anulomasmiñhi hetupaccaye "hetuyā sattā"ti satta vārā
  laddhā, paccanīye nārammaṇapaccaye "nārammaṇe paṇṇarasā"ti paṇṇarasa laddhā.
  Tesu ye hetuyā satta vuttā, tehi saddhiṁ nārammaṇe vuttesu paṇṇarasasu
  "kusalo kusalassa, abyākatassa, kusalābyākatassa, akusalo akusalassa, abyākatassa,
  akusalābyākatassa, abyākato abyākatassā"ti ime satta sadisā, te sandhāya
  hetupaccayā nārammaṇe sattāti vuttaṁ. Nādhipatiyā sattātiādīsupi eseva nayo.
      Nasahajātassa pana hetupaccayassa abhāvā nasahajāte ekopi na labbhati,
  tasmā tena saddhiṁ yojanā na katāti. 1- Nāññamaññe kusalādayo tayo
  rūpābyākatassa labbhanti, te sandhāya tīṇīti vuttaṁ. Tathā nasampayutte. Navippayutte
  pana kusalo 2- kusalassa, akusalo 3- akusalassa, abyākato 4- abyākatassāti
  arūpadhammavasena tīṇi veditabbāni. Nanissayanoatthinoavigatā nasahajāto viya

  *  *  *  *  *  *
  Footnote: 1 chaṂa. na katā 2 chaṂa. kusalaṁ 3 chaṂa. akusalaṁ 4 chaṂa. abyākataṁ
-------------------------------------------------
[page 549]
  Na labbhantiyevāti tehipi saddhiṁ yojanā na katā. Evamettha satta tīṇīti
  dveyeva paricchedā, 1- tesaṁ vasena ūnataragaṇanena saddhiṁ atirekagaṇanassāpi
  gaṇanaṁ parihāpetvā paccayaghaṭanesu gaṇanā veditabbā.
<a name="1"></a>     <span style="background-color:#0403CC; color:#F0F0FF">$[551] Tattha hetusahajātanissayātthiavigatanti nārammaṇe sattāti kusalo
  dhammo kusalassa dhammassa hetupaccayena paccayo, sahajātanissayātthiavigatapaccayena
  paccayo, nārammaṇapaccayena paccayo. Kusalo hetu 2- sampayuttakānaṁ khandhānaṁ
  hetupaccayena paccayo, sahajātanissayātthiavigatapaccayena paccayo, nārammaṇapaccayena
  paccayoti iminā nayena satta vārā uddharitabbā. Nādhipatiyā sattātiādīsupi
  eseva nayo. Dutiyaghaṭane aññamaññassa paviṭṭhattā ṭhapetvā nasampayuttaṁ
  sesesu tīṇīti vuttaṁ. Nasampayutte pana aññamaññavippayuttaṁ paṭisandhināmarūpaṁ
  sandhāya ekanti vuttaṁ. Aññamaññapaccayo cettha anulomaghaṭane paviṭṭhattā
  paccanīyato na labbhati, tasmā "nāññamaññe"ti na vuttaṁ. Yathā cettha, evaṁ
  sesaghaṭanesupi paviṭṭhapaccayā paccanīyato na labbhantīti na vuttā. Tatiyaghaṭane
  sampayuttassa paviṭṭhattā sabbattha tīṇiyeva. Catutthaghaṭane vippayuttassa paviṭṭhattā
  tīṇi kusalādīni cittasamuṭṭhānarūpassa. Pañcame vipākassa paviṭṭhattā sabbattha
  ekaṁ abyākatena abyākataṁ. Ito paresupi vipākasampayuttesu eseva nayo.
<a name="1"></a>     <span style="background-color:#0403CC; color:#F0F0FF">$[552] Hetusahajātanissayaindriyamaggātthiavigatanti nārammaṇe cattārīti
  kusalo kusalassa, kusalo abyākatassa, kusalo kusalābyākatassa, abyākato
  abyākatassāti imesaṁ vasena veditabbāni. Sesesupi eseva nayo. Nāññamaññe
  dveti 3- kusalo kusalābyākatassa, abyākato abyākatassa. 3- Parato dvīsupi
  eseva nayo. Iminā upāyena sabbaghaṭanesu labbhamānavasena gaṇanā veditabbā.

  *  *  *  *  *  *
  Footnote: 1 chaṂa. gaṇanaparicchedā 2 chaṂa. kusalā hetū
  3-3 chaṂa. kusalo abyākatassa, tathā abyākato
-------------------------------------------------
[page 550]
  Sabbānipi cetāni imasmiṁ anulomapaccanīye sahajātavasena ceva pakiṇṇakavasena
  ca paṇṇarasādhikāni cattāri ghaṭanasatāni vuttāni. Tesu tasmiṁ tasmiṁ ghaṭane
  ye anulomato ṭhitā paccayā, tesaṁ ekopi paccanīyato na labbhati. Hetumūlake
  cettha paṭhamaghaṭane anulomato pañcannaṁ paccayānaṁ ṭhitattā paccanīyato ekūnavīsati
  paccayā āgatā, evaṁ sesesupi anulomato ṭhitāvasesā paccanīyato āgatā.
  Anulomato cettha bahūsupi paccayesu 1- paccanīyato ekekova āgatoti veditabbo.
  Yathā ca hetumūlake, evaṁ ārammaṇādimūlakesupi sabbametaṁ vidhānaṁ yathānurūpato
  veditabbanti.
                      Anulomapaccanīyavaṇṇanā niṭṭhitā.
                            ----------
                          Paccanīyānulomavaṇṇanā
<a name="1"></a>     <span style="background-color:#0403CC; color:#F0F0FF">$[631] paccanīyānulomepi "hetuyā satta, ārammaṇe navā"ti evaṁ anulome
  "nahetuyā paṇṇarasa nārammaṇe paṇṇarasā"ti evaṁ paccanīye ca laddhagaṇanesu
  paccayesu yo paccayo 2- paccanīyato ṭhito, tassa paccanīyato laddhavāresu ye
  anulomato ṭhitassa anulomato laddhavārehi sadisā vārā, tesaṁ vasena gaṇanā
  veditabbā. Paccanīyasmiñhi nahetupaccaye "nahetuyā paṇṇarasā"ti paṇṇarasa
  vārā laddhā, anulome ārammaṇapaccaye "ārammaṇe navā"ti nava vārā laddhā.
  Tattha ye nahetuyā paṇṇarasa vuttā, tesu ye nava vārā ārammaṇe vuttehi
  navahi sadisā, tesaṁ vasena gaṇanā veditabbā. Tattha ye ārammaṇe nava
  vuttā, te nahetuyā vuttesu paṇṇarasasu "kusalo kusalākusalābyākatānaṁ, akusalo
  akusalakusalābyākatānaṁ, abyākato abyākatakusalākusalānan"ti imehi navahi

  *  *  *  *  *  *
  Footnote: 1 chaṂa. ṭhitesu 2 chaṂa. ayaṁ pāṭho na dissati
-------------------------------------------------
[page 551]
  Sadisāva, te sandhāya nahetuyā ārammaṇe navāti vuttaṁ. Adhipatiyā
  dasātiādīsupi eseva nayo. Ārammaṇādīnañhi anulomagaṇanāya ye vārā vuttā,
  nahetupaccayena saddhiṁ saṁsandanepi te sabbepi 1- labbhantīti veditabbā. "kusalo
  Dhammo kusalassa dhammassa nahetupaccayena paccayo ārammaṇapaccayena paccayo,
  dānaṁ datvā sīlaṁ samādiyitvā uposathakammaṁ katvā taṁ paccavekkhati, pubbe
  suciṇṇāni paccavekkhatī"ti iminā pana 2- upāyena tesaṁ pāliddhāro veditabbo. 3-
      Nahetupaccayā adhipatiyā dasāti ettha ṭhapetvā vīmaṁsādhipatiṁ sesā-
  dhipativasena anulomavibhaṅge āgatavārā uddharitabbā. Evamettha nava dasa
  satta tīṇi terasa ekanti cha gaṇanaparicchedā, tesaṁ vasena ūnataragaṇanena
  saddhiṁ atirekagaṇanassāpi gaṇanaṁ parihāpetvā nahetumūlakādīnaṁ nayānaṁ timūlakādīsu
  sabbasaṁsandanesu gaṇanā veditabbā. Idantāva sādhāraṇalakkhaṇaṁ. Na panetaṁ
  sabbasaṁsandanesu gacchati, yehi pana paccayehi saddhiṁ yesaṁ paccayānaṁ saṁsandane
  ye vārā virujjhanti, te apanetvā avasesānaṁ vasenapettha gaṇanā veditabbā.
      Nahetupaccayā nārammaṇapaccayā adhipatiyā sattāti ettha hi kusalo akusalassa,
  abyākato kusalassa, abyākato akusalassāti ime ārammaṇādhipativasena labbhamānā
  tayo vārā virujjhanti. Kasmā? nārammaṇapaccayāti vuttattā. Tasmā te apanetvā
  sahajātādhipatinayenevettha "kusalo kusalassa, abyākatassa, kusalābyākatassa,
  akusalo akusalassa, abyākatassa, akusalābyākatassa, abyākato abyākatassā"ti
  satta vārā veditabbā. Tepi nahetupaccayāti vacanato ṭhapetvā vīmaṁsādhipatiṁ
  sesādhipatīnaṁ vasena. Evaṁ sabbattha ūnataragaṇanapaccayavasena ca avirujjhamānagaṇanavasena
  ca gaṇanā veditabbā.

  *  *  *  *  *  *
  Footnote: 1 chaṂa. sabbe 2 chaṂa. ayaṁ saddo na dissati
  3 pāliyā uddhāro pāliddhāroti yojanā, chaṂa. pāḷi uddharitabbā
-------------------------------------------------
[page 552]
      Yesu ca paccayesu paccanīyato ṭhitesu ye anulomato na tiṭṭhanti, tepi
  veditabbā. Seyyathīdaṁ:- anantare paccanīyato ṭhite samanantarāsevananatthivigatā
  anulomato na tiṭṭhanti, sahajāte paccanīyato ṭhite hetuaññamaññavipākajhāna-
  maggasampayuttā anulomato na tiṭṭhanti, nissaye paccanīyato ṭhite vatthupurejāto
  anulomato na tiṭṭhati. Āhāre vā indriye vā paccanīyato ṭhite
  hetuaññamaññavipākajhānamaggasampayuttā anulomato na tiṭṭhanti. Ārammaṇe pana
  paccanīyato ṭhite adhipatiupanissayā anulomato na tiṭṭhanti, ārammaṇādhipati-
  ārammaṇūpanissayā pana na labbhanti. Iminā upāyena sabbattha yaṁ labbhati,
  yañca na labbhati, taṁ jānitvā labbhamānavasena vārā uddharitabbā.
      Tattha sabbesupi timūlakādīsu anantare sattātiādayo dumūlake laddhavārāyeva.
  Sattamūlakādīsu pana nasahajātapaccayā nissaye tīṇīti purejātavasena vatthunissaye
  tīṇi. Kamme dve nānākkhaṇikavasena. 1- Āhāre ekaṁ kabaḷiṅkārāhāravasena.
  Indriye ekaṁ rūpajīvitindriyavasena. 2- Kamena gantvā vippayutte tīṇīti
  kusalādīni 3- abyākatantāni pacchājātavasena. Atthiavigatesu pañcāti tāni ceva
  tīṇi, kusalābyākatā abyākatassa, akusalābyākatā abyākatassāti imāni ca dve
  pacchājātindriyavasena. 4- Pacchājātapaccayassa paccanīkabhāvato paṭṭhāya pana
  atthiavigatesu ekanti abyākato abyākatassa āhārindriyavasena. Nāhāre
  gahite naindriyapaccayāti na gahetabbā. 5- Tathā naindriye gahite
  nāhārapaccayāti. Kasmā? dvīsu ekato gahitesu gaṇetabbavārassa abhāvato.
  Jhānamaggādīsupi paccanīkato ṭhitesu āhārato vā indriyato vā ekaṁ anulomaṁ

  *  *  *  *  *  *
  Footnote: 1 chaṂa. nānākkhaṇikavaseneva 2 Sī.,Ma. charūpindriyavasena, cha. rūpindriyavasena
  3 chaṂa. kusalādīnaṁ 4 chaṂa. pacchājātāhārindriyavasenāti
  5 Sī.,Ma. gahetabbaṁ, cha. na gahetabbaṁ
-------------------------------------------------
[page 553]
  Akatvāva avasāne indriye ekaṁ, atthiyā ekaṁ, avigate ekaṁ, āhāre ekaṁ,
  atthiyā ekaṁ, avigate ekanti vuttaṁ. Sesamettha uttānatthamevāti.
                           Nahetumūlakaṁ niṭṭhitaṁ.
                            ----------
<a name="1"></a>     <span style="background-color:#0403CC; color:#F0F0FF">$[636] Nārammaṇamūlakādīsu nāññamaññamūlake nāññamaññapaccayā hetuyā
  tīṇīti kusalādīni cittasamuṭṭhānānaṁ. Adhipatiyā aṭṭhāti adhipatiyā vuttesu dasasu
  1- "kusalo kusalassa, akusalo akusalassā"ti 1- dve apanetvā sesāni aṭṭha.
  Sahajāte pañcāti hetuyā vuttehi tīhi saddhiṁ "kusalo ca abyākato ca
  abyākatassa, akusalo abyākato ca abyākatassā"ti ime dve. Nissaye sattāti
  tehi pañcahi saddhiṁ "abyākato kusalassa, abyākato akusalassā"ti ime dve
  vatthuvasena. Kamme tīṇīti hetuyā vuttāneva. Sesattikesupi eseva nayo.
  Adhipatiyā tīṇīti heṭṭhā vuttāneva.
<a name="1"></a>     <span style="background-color:#0403CC; color:#F0F0FF">$[644] Nāhāramūlake aññamaññe tīṇīti ṭhapetvā āhāre sesacetasikavasena
  veditabbāni. Yathā ca heṭṭhā, tathā idhāpi nāhāranaindriyesu ekekameva
  gahitaṁ, na dve ekato.
<a name="1"></a>     <span style="background-color:#0403CC; color:#F0F0FF">$[648] Nasampayuttapaccayā hetuyā tīṇīti heṭṭhā nāññamaññe
  vuttāneva. Adhipatiyā aṭṭhāti heṭṭhā vuttāneva. Navippayuttamūlake kamme
  pañcāti kusalādicetanā sahajātakusalādīnaṁ, nānākkhaṇikā kusalākusalacetanā
  vipākānaṁ 2- kammasamuṭṭhānarūpassāti evaṁ pañca. Āhārindriyesu tīṇi
  sahajātasadisāni. Jhānamaggādīsu tīṇi hetusadisāni.

  *  *  *  *  *  *
  Footnote: 1-1 chaṂa. kusalo kusalābyākatassa, akusalo akusalābyākatassāti
  2 chaṂa. ayaṁ pāṭho na dissati
-------------------------------------------------
[page 554]
     <span style="background-color:#0403CC; color:#F0F0FF">$[650] Noatthimūlake yasmā hetu noatthi nāma na hoti, niyamato
  atthiyeva, tasmā taṁ aggahetvā nārammaṇe navāti vuttaṁ. Yathā ca hetu, tathā
  aññepi atthipaccayalakkhaṇayuttā ettha anulomato na tiṭṭhanti. Kamme dveti
  idaṁ pana nānākkhaṇikakammavasena vuttaṁ. Paccanīyato sabbe labbhanti. Yampana
  anulomato labbhamānampi aggahetvā tato paraṁ vārā 1- paccanīyato gayhanti,
  so pacchā yojanaṁ labhati. Tenevettha "noatthipaccayā nahetupaccayā .pe.
  Noavigatapaccayā kamme dve"ti vuttaṁ. Kasmā panesa sakaṭṭhāneyeva na gahitoti?
  Yasmā avasesesu sabbesupi paccanīyato ṭhitesu ekova anulomato labbhati. 2-
  Idañhi imasmiṁ paccanīyānulome lakkhaṇaṁ:- yo sabbesu paccanīyato ṭhitesu
  ekova anulomato labbhati, so pacchā vuccatīti. Noatthipaccayā nahetupaccayā
  .pe. Noavigatapaccayā upanissaye navāti etthāpi eseva nayo. Idampana
  pakatūpanissayavasena vuttaṁ. Iminā nayena 3- sabbattha labbhamānālabbhamānaṁ
  purevuttaṁ pacchāvuttañca veditabbanti.
                 Pañhāvārassa paccanīyānulomavaṇṇanā niṭṭhitā.
                   Niṭṭhitā ca kusalattikapaṭṭhānassa vaṇṇanāti.
                           ------------
                         2. Vedanāttikavaṇṇanā
<a name="1"></a>     <span style="background-color:#0403CC; color:#F0F0FF">$[1] vedanāttike tisso vedanā rūpaṁ nibbānanti ime dhammā na
  labbhanti, tasmā ekaṁ khandhaṁ paṭicca dve khandhātiādi vuttaṁ. Paṭisandhikkhaṇe
  sukhāya vedanāyāti sahetukapaṭisandhivasena vuttaṁ. Dukkhavedanā pana 4- paṭisandhiyaṁ

  *  *  *  *  *  *
  Footnote: 1 chaṂa. tato puretarā paccayā
  2 tasmā eso sakaṭṭhāne na gahitoti imāni yojetabbānīti yojanā
  3 chaṂa. upāyena 4 chaṂa. ayaṁ saddo na dissati
-------------------------------------------------
[page 555]
  Na labbhatīti dutiyavāre paṭisandhiggahaṇaṁ na kataṁ. Tatiyavāre paṭisandhikkhaṇeti
  sahetukapaṭisandhivasena vuttaṁ. Sesamettha ito paresu ca paccayesu yathāpālimeva
  niyyāti. Sabbattha tayo tayo vārā vuttā. Tena vuttaṁ hetuyā tīṇi .pe.
  Avigate tīṇīti.
<a name="1"></a>     <span style="background-color:#0403CC; color:#F0F0FF">$[6] Paccayasaṁsandane pana sahetukāya vipākadukkhavedanāya abhāvato
  hetumūlakanaye vipāke dveti vuttaṁ. Adhipatiādīhi saddhiṁ saṁsandane 1- vipāke
  dveyeva. Kasmā? vipākadukkhavedanāya adhipatijhānamaggānaṁ abhāvato. Yehi ca
  saddhiṁ saṁsandane vipāke dve vārā labbhanti, vipākena saddhiṁ saṁsandane
  tesupi dveyeva.
<a name="1"></a>     <span style="background-color:#0403CC; color:#F0F0FF">$[10] Paccanīye napurejāte āruppe ca paṭisandhiyañca dukkhavedanāya
  abhāvato dve vārā āgatā. Navippayuttepi āruppe dukkhābhāvato dveyeva.
  Sabbārūpadhammapariggāhakā pana sahajātādayo paccayā imasmiṁ paccanīyavāre
  parihāyanti. Kasmā? vedanāya sampayuttassa dhammassa vedanāsampayuttaṁ dhammaṁ
  paṭicca sahajātādīhi vinā anuppattito pacchājātapaccayañca vināva uppattito.
<a name="1"></a>     <span style="background-color:#0403CC; color:#F0F0FF">$[17] Paccayasaṁsandane pana napurejāte ekanti āruppe paṭisandhiyañca
  ahetukādukkhamasukhavedanāsampayuttaṁ sandhāya vuttaṁ. Nakamme dveti ahetukakiriyā-
  sampayuttacetanāvasena vuttaṁ. Sukhāya hi adukkhamasukhāya ca vedanāya sampayutte dhamme
  paṭicca tāhi vedanāhi sampayuttā ahetukakiriyācetanā uppajjati. 2- Nahetupaccayā
  nakammapaccayā 3- navipākepi eseva nayo. Navippayutte ekanti āruppe
  āvajjanavasena vuttaṁ. Iminā upāyena sabbattha saṁsandanesu gaṇanā veditabbā.
<a name="1"></a>     <span style="background-color:#0403CC; color:#F0F0FF">$[25-37] Anulomapaccanīye paccanīye laddhapaccayāeva paccanīyato
  tiṭṭhanti. Paccanīyānulome sabbā rūpadhammapariggāhakā sahajātādayo anulomatova

  *  *  *  *  *  *
  Footnote: 1 chaṂa. saṁsandanesupi 2 chaṂa. uppajjanti 3 chaṂa. ayaṁ pāṭho na dissati
-------------------------------------------------
[page 556]
  Tiṭṭhanti, na paccanīyato. Ahetukassa pana cittuppādassa adhipati natthīti
  adhipatipaccayo anulomato na tiṭṭhati. Paṭiccavārādīsu pana pacchājāto anulomato
  na labbhatiyevāti parihīno. Ye cettha anulomato labbhanti, te paccanīyato
  labbhamānehi saddhiṁ parivattetvāpi yojitāyeva. Tesu tīṇi dve ekanti tayova
  vāraparicchedā, te sabbattha yathānurūpaṁ sallakkhetvā veditabbā. 1- Yo cāyaṁ
  paṭiccavāre vutto, sahajātavārādīsupi ayameva vaṇṇanānayo.
<a name="1"></a>     <span style="background-color:#0403CC; color:#F0F0FF">$[38] Pañhāvāre pana sampayuttakānaṁ khandhānanti tena saddhiṁ sampayuttakānaṁ
  khandhānaṁ tehiyeva vā hetūhi sukhavedanādīhi vā.
<a name="1"></a>     <span style="background-color:#0403CC; color:#F0F0FF">$[39] Vippaṭisārissāti dānādīsu tāva "kasmā mayā idaṁ kataṁ, duṭṭhu
  me kataṁ, akataṁ seyyo siyā"ti evaṁ vippaṭisārissa. Jhānaparihāniyampana "parihīnaṁ
  me jhānaṁ, mahājāniyo vatamhī"ti evaṁ vippaṭisārissa. Moho uppajjatīti
  dosasampayuttamohova. Tathā mohaṁ ārabbhāti dosasampayuttamohameva.
<a name="1"></a>     <span style="background-color:#0403CC; color:#F0F0FF">$[45] Sukhāya vedanāya sampayuttaṁ bhavaṅgaṁ adukkhamasukhāya vedanāya sampayuttassa
  bhavaṅgassāti tadārammaṇasaṅkhātaṁ piṭṭhibhavaṅgaṁ mūlabhavaṅgassa. Vuṭṭhānassāti
  tadārammaṇassa vā bhavaṅgassa vā. Ubhayampi hetaṁ kusalākusalajavanato vuṭṭhitattā
  vuṭṭhānanti vuccati. Kiriyaṁ vuṭṭhānassāti etthāpi eseva nayo. Phalaṁ
  vuṭṭhānassāti phalacittaṁ bhavaṅgassa. Bhavaṅgena hi phalato vuṭṭhito nāma hoti.
  Parato "vuṭṭhānan"ti āgataṭṭhānesupi eseva nayo.
<a name="1"></a>     <span style="background-color:#0403CC; color:#F0F0FF">$[46] Dukkhāya vedanāya sampayuttā khandhāti domanassasampayuttā akusalā
  khandhā. Adukkhamasukhāya vedanāya sampayuttassa vuṭṭhānassāti tadārammaṇasaṅkhātassa
  āgantukabhavaṅgassa vā upekkhāsampayuttamūlabhavaṅgassa vā. Sace pana somanassasahagataṁ
  mūlabhavaṅgaṁ hoti, tadārammaṇassa ca uppattikāraṇaṁ na hoti, javanassa ārammaṇato

  *  *  *  *  *  *
  Footnote: 1 chaṂa. sallakkhetabbā
-------------------------------------------------
[page 557]
  Aññasmiṁ ārammaṇe adukkhamasukhavedanaṁ akusalavipākaṁ uppajjateva. Tampi hi
  javanato vuṭṭhitattā vuṭṭhānanti vuccati. Sahajātapaccayādiniddesā uttānatthāyeva.
  Na hettha kiñci atthi, yaṁ na sakkā siyā heṭṭhā vuttanayena vedetuṁ, tasmā
  sādhukaṁ upalakkhetabbaṁ.
<a name="1"></a>     <span style="background-color:#0403CC; color:#F0F0FF">$[62] Idāni yasmiṁ yasmiṁ paccaye ye ye vārā laddhā, te sabbe
  saṅkhipitvā gaṇanāya dassetuṁ hetuyā tīṇītiādi vuttaṁ. Tattha sabbāni tīṇi
  suddhānaṁ tiṇṇaṁ padānaṁ vasena veditabbāni. Ārammaṇe nava ekamūlakekāvasānāni.
  Adhipatiyā pañca sahajātādhipativasena asammissakāni 1- tīṇi, ārammaṇādhipativasena ca
  "sukhāya sampayutto sukhāya sampayuttassa, adukkhamasukhāya sampayutto adukkhamasukhāya
  sampayuttassā"ti dve, tāni na gaṇetabbāni. Sukhāya pana sampayutto
  adukkhamasukhāya, adukkhamasukhāya sampayutto sukhāyāti imāni dve gaṇetabbānīti
  evaṁ pañca. Anantarasamanantaresu sattāti sukhā dvinnaṁ, tathā dukkhā, adukkhamasukhā
  tiṇṇampīti evaṁ satta. Upanissaye navāti sukhasampayutto sukhasampayuttassa tīhipi
  upanissayehi, dukkhasampayuttassa pakatūpanissayeneva, upekkhāsampayuttassa tīhipi,
  dukkhasampayutto dukkhasampayuttassa anantarapakatūpanissayehi, sukhasampayuttassa
  pakatūpanissayena, adukkhamasukhasampayuttassa dvidhāpi, adukkhamasukhasampayutto
  adukkhamasukhasampayuttassa tidhāpi, tathā sukhasampayuttassa, tathā sukhasampayuttassa,
  dukkhasampayuttassa anantarapakatūpanissayehīti evaṁ nava. Paccayabhedato panettha
  pakatūpanissayā nava, anantarūpanissayā satta, ārammaṇūpanissayā cattāroti vīsati
  upanissayā. Purejātapacchājātā panettha chijjanti. Na hi purejātā pacchājātā
  vā arūpadhammā arūpadhammānaṁ paccayā honti.

  *  *  *  *  *  *
  Footnote: 1 chaṂa. amissāni
-------------------------------------------------
[page 558]
      Kamme aṭṭhāti sukhasampayutto sukhasampayuttassa dvidhāpi, dukkhasampayuttassa
  nānākkhaṇikatova, tathā itarassa. Dukkhasampayutto dukkhasampayuttassa duvidhāpi,
  sukhasampayuttassa natthi, itarassa nānākkhaṇikatova, adukkhamasukhasampayutto
  adukkhamasukhasampayuttassa dvidhāpi, itaresaṁ nānākkhaṇikatoti evaṁ aṭṭha. Paccayabhedato
  panettha nānākkhaṇikā aṭṭha, sahajātā tīṇīti ekādasa kammapaccayā. Yathā ca
  purejātapacchājātā, evaṁ vippayuttopettha chijjati. Arūpadhammā hi arūpadhammānaṁ
  vippayuttapaccayā na honti. Natthivigatesu satta anantarasamanantarasadisāva. 1-
  Evamettha tīṇi pañca satta aṭṭha navāti pañca gaṇanaparicchedā. Tesaṁ vasena
  paccayasaṁsandane ūnataragaṇanena saddhiṁ saṁsandanesu atirekañca alabbhamānañca
  apanetvā gaṇanā veditabbā.
<a name="1"></a>     <span style="background-color:#0403CC; color:#F0F0FF">$[63-64] Hetuyā saddhiṁ ārammaṇaṁ na labbhati, tathā anantarādayo.
  Adhipatiyā dveti dukkhapadaṁ ṭhapetvā sesāni dve. Dukkhasampayutto hi hetu
  adhipati nāma natthi, tasmā so na labbhatīti apanīto. Sesadvayesupi eseva
  nayo. Iti hetumūlake dve tīṇīti dveyeva gaṇanaparicchedā, tesaṁ vasena cha
  ghaṭanāni vuttāni. Tesu paṭhamaṁ avipākabhūtānaṁ ñāṇavippayuttanirādhipatidhammānaṁ
  vasena vuttaṁ, dutiyaṁ tesaññeva vipākabhūtānaṁ, tatiyacatutthāni tesaññeva
  ñāṇasampayuttānaṁ, pañcamaṁ avipākabhūtasādhipatiamohavasena, chaṭṭhaṁ vipākabhūtasādhipati-
  amohavasena. Paṭhamaṁ vā sabbahetuvasena, dutiyaṁ sabbavipākahetuvasena, tatiyaṁ sabbāmoha-
  hetuvasena, catutthaṁ sabbavipākāmohahetuvasena. Pañcamaṁ sabbasādhipatiamohavasena,
  chaṭṭhaṁ sabbasādhipativipākāmohavasena.
<a name="1"></a>     <span style="background-color:#0403CC; color:#F0F0FF">$[66] Ārammaṇamūlake adhipatiyā cattārīti ārammaṇādhipativasena sukhaṁ sukhassa,
  adukkhamasukhassa, adukkhamasukhaṁ adukkhamasukhassa, sukhassāti evaṁ cattāri. Upanissayepi

  *  *  *  *  *  *
  Footnote: 1 chaṂa. anantarasadisāva
-------------------------------------------------
[page 559]
  Ārammaṇūpanissayavasena cattārova vuttā. Ghaṭanaṁ 1- panettha ekameva. Adhipatimūlakādīsupi
  heṭṭhā vuttanayeneva yaṁ labbhati yañca na labbhati, taṁ sabbaṁ sādhukaṁ sallakkhetvā
  saṁsandanaghaṭanagaṇanā veditabbā.
<a name="1"></a>     <span style="background-color:#0403CC; color:#F0F0FF">$[83-87] Paccanīyanayamhi kusalattike vuttanayeneva anulomato paccaye
  uddharitvā tattha laddhānaṁ vārānaṁ vasena paccanīyato gaṇanavasena nahetuyā navāti
  sabbapaccayesu nava vārā dassitā. Te ekamūlakekāvasānānaṁ navannaṁ vissajjanānaṁ
  vasena "sukhāya vedanāya sampayutto dhammo sukhāya vedanāya sampayuttassa dhammassa
  nahetupaccayena paccayo, sukhāya vedanāya sampayuttena cittena dānaṁ datvā"tiādinā
  nayena pāliṁ uddharitvā dassetabbā. Paccayasaṁsandane panettha nahetupaccayā
  .pe. Naupanissaye aṭṭhāti nānākkhaṇikakammapaccayavasena veditabbā. Dubbalakammañhi
  upanissayapaccayo na hoti. 2- Kevalaṁ pana nānākkhaṇikakammapaccayeneva
  paccayo hoti. Sesamettha anulomapaccanīyapaccanīyānulomesu ca tesaṁ tesaṁ paccayānaṁ
  yoge laddhavāravasena sakkā heṭṭhā vuttanayeneva gaṇetuṁ, tasmā na vitthāritanti.
                       Vedanāttikavaṇṇanā niṭṭhitā.
                            -----------
                          3. Vipākattikavaṇṇanā
<a name="1"></a>     <span style="background-color:#0403CC; color:#F0F0FF">$[1-23] vipākattike vipākaṁ dhammaṁ paṭicca vipāko dhammo uppajjati
  hetupaccayāti ye hetupaccaye terasa vārā vuttā, te saṅkhipitvā gaṇanāya
  dassetuṁ hetuyā terasāti vuttaṁ. Ārammaṇe pañcātiādīsupi eseva nayo.
  Evamettha terasa pañca nava satta tīṇi dveti cha gaṇanaparicchedā, tesaṁ vasena
  paccayasaṁsandane heṭṭhā vuttanayeneva gaṇanā veditabbā.

  *  *  *  *  *  *
  Footnote: 1 chaṂa. ghaṭanāni 2 chaṂa. vipākassa na upanissayo hoti
-------------------------------------------------
[page 560]
     <span style="background-color:#0403CC; color:#F0F0FF">$[24-52] Paccanīye hi 1- vipākaṁ dhammaṁ paṭicca vipāko dhammo
  uppajjati nahetupaccayāti ye nahetupaccaye dasa vārā vuttā, te saṅkhipitvā
  gaṇanāya dassetuṁ nahetuyā dasāti vuttaṁ. Nāarammaṇe pañcātiādīsupi eseva
  nayo. Evamettha dasa pañca terasa dvādasa dve ekaṁ nava tīṇīti aṭṭha
  gaṇanaparicchedā, tesaṁ vasena paccayasaṁsandane heṭṭhā vuttanayeneva vitthārato
  gaṇanā veditabbā. Pāli pana saṅkhittā, etesaññeva pana laddhagaṇanaparicchedānaṁ
  vasena saṁsandetvā 2- anulomapaccanīyaṁ paccanīyānulomañca veditabbaṁ.
      Sahajātavāro iminā ekagatikova. Paccayanissayasaṁsaṭṭhasampayuttavārā
  yathāpālimeva niyyanti.
<a name="1"></a>     <span style="background-color:#0403CC; color:#F0F0FF">$[92] Pañhāvāre kusalākusale niruddheti etasmiṁ vipassanāvasena
  pavatte kusale sārajjanādivasena pavatte akusale ca niruddhe. Vipāko
  tadārammaṇatā uppajjatīti kāmāvacaravipāko tadārammaṇatā 3- uppajjati. Ye
  pana "vipassanājavanānaṁ vicikicchuddhaccānañca pariyosāne tadārammaṇaṁ natthī"ti
  vadanti, te imāya tantiyā paṭisedhetabbā. Ākāsānañcāyatanakusalaṁ
  viññāṇañcāyatanakiriyassa ārammaṇapaccayena paccayoti arahattaṁ patvā
  asamāpannapubbā samāpattiyo paṭilomato samāpajjantassa vasenetaṁ vuttaṁ.
  Iminā upāyena sabbavissajjanesu sādhukaṁ pāliṁ upaparikkhitvā attho
  veditabbo.
<a name="1"></a>     <span style="background-color:#0403CC; color:#F0F0FF">$[120] Hetuyā satta, ārammaṇe nava, adhipatiyā dasātiādīsupi
  sahajātādhipativasena ārammaṇādhipativasena sahajātanissayavasena purejātanissayavasena
  anantarūpanissayavasena ārammaṇūpanissayavasena pakatūpanissayavasena

  *  *  *  *  *  *
  Footnote: 1 chaṂa. paccanīyepi 2 chaṂa. vārānaṁ vasena saṁsanditvā 3 chaṂa. tadārammaṇatāya
-------------------------------------------------
[page 561]
  Sahajātavippayuttavasena purejātavippayuttavasenāti 1- yattha yattha yathā yathā yattakāni
  vissajjanāni labbhanti, tattha tattha tathā tathā tāni sabbāni sallakkhetabbāni.
  Tathā paccanīyādīsu anulomavasena vāruddharaṇaṁ, anulomato laddhavārānaṁ paccanīyato
  gaṇanā, paccayasaṁsandanaṁ, anulomapaccanīye paccanīyānulome ca suddhikesu ceva
  saṁsandanavasena ca pavattesu 2- hetumūlakādīsu labbhamānavāragaṇanānaṁ labbhamānatā,
  alabbhamānānaṁ alabbhamānatāti 2- sabbaṁ heṭṭhā vuttanayavasena 3- veditabbaṁ.
      Yathā cettha, evaṁ ito paresupi tikadukesu. Paṭṭhānappakaraṇañhi pālitova
  anantamapparimāṇaṁ, tassa padapaṭipāṭiyā atthaṁ vaṇṇayissāmīti paṭipannassa
  atidīghāyukassāpi āyu nappahoti. Na cassa ekadesaṁ vaṇṇetvā sesamhi nayato
  dassiyamāne na sakkā attho jānituṁ, tasmā ito paraṁ ettakampi avatvā
  sesesu tikadukesu heṭṭhā avuttappakārattā yaṁ yaṁ avassaṁ vattabbaṁ, taṁ tadeva
  vakkhāMa. Yampana avatvā gamissāma, taṁ pālinayeneva veditabbanti.
                        Vipākattikavaṇṇanā niṭṭhitā.
                           ------------
                         4. Upādinnattikavaṇṇanā
<a name="1"></a>     <span style="background-color:#0403CC; color:#F0F0FF">$[51] upādinnupādāniyattikassa pañhāvāre vatthu upādāniyānaṁ khandhānaṁ
  purejātapaccayena paccayoti pavattiṁ sandhāya vuttaṁ. Paṭisandhiyampana taṁ purejātaṁ
  na hoti.
<a name="1"></a>     <span style="background-color:#0403CC; color:#F0F0FF">$[72] Upādinnupādāniyo kabaḷiṅkārāhāro upādinnupādāniyassa
  kāyassa āhārapaccayena paccayoti ettha upādinnupādāniyo kabaḷiṅkārāhāro

  *  *  *  *  *  *
  Footnote: 1 chaṂa. purejātapacchājātavippayuttavasenāti
  2-2 chaṂa. hetumūlakādīsu labbhamānavāragaṇanā alabbhamānānaṁ alabbhamānatāti
  3 chaṂa. vuttanayeneva
-------------------------------------------------
[page 562]
  Nāma kammasamuṭṭhānānaṁ rūpānaṁ abbhantare gatā ojā. Upādinnupādāniyassa
  kāyassāti tasseva kammasamuṭṭhānarūpakāyassa āhārapaccayena paccayo. Rūpajīvitindriyaṁ
  viya kaṭattārūpānaṁ anupālanaupatthambhanavasena paccayo, na janakavasena. Yampana
  maṇḍūkādayo gilitvā ṭhitānaṁ ahiādīnaṁ kāyassa jīvamānamaṇḍūkādisarīre ojā
  āhārapaccayena paccayoti vadanti, taṁ na gahetabbaṁ. Na hi jīvamānakasarīre ojā
  aññassa sarīrassa āhārapaccayataṁ sādheti. Anupādinnupādāniyassa kāyassāti ettha
  pana janakavasenāpi labbhati. Upādinnupādāniyassa ca anupādinnupādāniyassa
  cāti ettha ekassa upatthambhakavasena, ekassa janakavasena, ubhinnampi vā
  upatthambhakavaseneva vutto. Dve pana āhārā ekato paccayā hontā
  upatthambhakāva honti, na janakā. Sesamettha pālimeva sādhukaṁ oloketvā
  veditabbaṁ.
                       Upādinnattikavaṇṇanā niṭṭhitā.
                            -----------
                      5-22. Saṅkiliṭṭhattikādivaṇṇanā
      saṅkiliṭṭhasaṅkilesattike sabbaṁ kusalattike vuttanayānusāreneva veditabbaṁ.
<a name="1"></a>     <span style="background-color:#0403CC; color:#F0F0FF">$[79] Vitakkattike yathākammūpagañāṇassa parikammanti dibbacakkhuparikammameva
  tassa uppādanatthāya parikammaṁ. Uppannassa pana vaḷañjanakāle parikammaṁ
  sandhāyetaṁ vuttaṁ. Sesamettha yathāpālimeva niyyāti.
<a name="1"></a>     <span style="background-color:#0403CC; color:#F0F0FF">$[27] Pītittike sukhasahagataṁ bhavaṅgaṁ upekkhāsahagatassa bhavaṅgassa anantara-
  paccayenāti tadārammaṇabhavaṅgamūlabhavaṅgānaṁ vasena vuttaṁ. Sesamettha sabbaṁ
  pālivaseneva veditabbaṁ.
-------------------------------------------------
[page 563]
      Dassanattike dassanena pahātabbo rāgo uppajjatītiādīsu dassanena
  pahātabbo puthujjanassa uppajjati, bhāvanāya pahātabbo sotāpannassāpīti
  evaṁ uparimassa uparimassa heṭṭhimā heṭṭhimā nuppajjantīti veditabbā. Dassanena
  pahātabbo dhammo bhāvanāya pahātabbassa dhammassa ekenapi paccayena paccayo
  na hoti. Sesamettha pāliṁ anugantvā kusalattike vuttalakkhaṇavaseneva veditabbaṁ.
      Dassanenapahātabbahetukattike dassanenapahātabbahetukādīnaṁ vibhāgo
  aṭṭhakathākaṇḍe vuttanayeneva veditabbo. Vicikicchuddhaccasahagato moho ahetukattā
  tatiyarāsiṁ 1- paviṭṭho. Evamettha yesaṁ dassanabhāvanāhi pahātabbo hetu atthi,
  te pahātabbahetukā. Yesaṁ so natthi, te nevadassanenanabhāvanāyapahātabbahetukāti
  imaṁ pahātabbahetukanapahātabbahetukavibhāgaṁ 2- ñatvā sesaṁ dassanenapahātabbattike
  ceva kusalattike ca dassitalakkhaṇānusāreneva veditabbaṁ.
      Ācayagāmittike paṭiccavārasaṁsaṭṭhavāresu anulomaṁ kusalattikasadisameva. Sesaṁ
  vissajjanato gaṇanato ca yathāpālimeva niyyāti.
      Sekkhattike asekkho dhammo sekkhassa dhammassa na kenaci paccayena
  paccayo, sekkho asekkhassa anantarapakatūpanissayo pana hoti. Sesamettha
  yathāpālimeva niyyāti, tathā parittattike.
      Parittārammaṇattike appamāṇārammaṇā cetanāti sekkhānaṁ gotrabhūcetanā,
  paccavekkhaṇacetanātipi vattuṁ vaṭṭati. Vipākānaṁ parittārammaṇānanti paṭisandhiyaṁ
  kammaṁ ārammaṇaṁ katvā, pavatte cakkhuviññāṇādivasena rūpādiārammaṇaṁ tadārammaṇa-
  vasena javanena gahitaparittārammaṇañca ārammaṇaṁ katvā uppannānaṁ. Ye pana
  "gotrabhūcittena natthi paṭisandhī"ti vadanti, te iminā suttena paṭisedhetabbā.
  Sesamettha pālinayeneva veditabbaṁ. Hīnattiko saṅkiliṭṭhattikasadiso.

  *  *  *  *  *  *
  Footnote: 1 chaṂa. tatiyapade 2 chaṂa. pahātabbahetukavibhāgaṁ
-------------------------------------------------
[page 564]
      Micchattattike micchattaniyato sammattaniyatassa sammattaniyato vā micchatta-
  niyatassa na kenaci paccayena paccayo hoti. Micchattaniyato vā sammattaniyato
  vā sahajātādhipativirahito nāma natthi. Sammattaniyate ekantato vatthupurejātaṁ 1-
  natthi, micchattaniyate siyā ārammaṇapurejātaṁ. Aniyataṁ cittaṁ ārabbha niyatā
  micchādiṭṭhi uppajjeyya. Sesaṁ 2- niyataṁ ārabbha niyataṁ nuppajjati,
  micchattaniyataṁ garuṁ katvā na koci dhammo uppajjati. Kusalo micchattassa
  upanissayapaccayo na hoti. Sesamettha pāliyaṁ vuttanayeneva veditabbaṁ.
      Maggārammaṇattike paṭiccavārassa anulome vipākapaccayo natthi. Kammapaccayepi
  imasmiṁ tike nānākkhaṇikaṁ na labbhati. Tathā uppannattikātītattikesu. Paccanīye
  ahetukaṁ maggārammaṇanti ahetukaṁ maggārammaṇaṁ, āvajjanaṁ sandhāyetaṁ vuttaṁ.
  Sesamettha pālianusāreneva veditabbaṁ.
      Uppannattike ca atītattike ca paṭiccavārādayo natthi, pañhāvāramattameva
  labbhati. Kasmā? paṭiccavārādayo hi sahajātapurejātānaññeva honti, ime ca
  tikā atītānāgatamissakā. Uppannattike cettha anantarabhāgiyāpi paccayā na
  labbhanti. Kasmā? uppannattike atītassa abhāvato. Uppanno ca anuppanno
  cāti ime cettha dve dhammā uppannassa ca anuppannassa cāti imesaṁ
  dvinnaṁ na kenaci paccayena paccayo. Anuppanno ca uppādī cāti ime pana
  dve uppannassa ārammaṇūpanissayavasena dvīhi paccayehi paccayā. 3- Sesamettha
  pāliyaṁ āgatanayeneva veditabbaṁ.
      Atītattike paccuppannaṁ atītānāgatassa atītānāgataṁ vā 4- atītānāgatassa
  na kenaci kenaci paccayo. Nibbānampana dvīsupi imesu tikesu neva paccayato
  na paccayuppannato labbhati. Sesamidhāpi pāliyaṁ āgatanayeneva veditabbaṁ.

  *  *  *  *  *  *
  Footnote: 1 chaṂa. ārammaṇapurejātaṁ 2 chaṂa. sesā 3 chaṂa. paccayo 4 chaṂa. atītānāgatañca
-------------------------------------------------
[page 565]
      Ajjhattattike ajjhattabahiddhāpadaṁ na gahitaṁ. Ajjhattabahiddhāsaṅkhātā hi
  ubho rāsayo neva ekato paccayā honti, na paccayuppannā, tasmā hatthatale
  ṭhapitasāsapassa vaṇṇopi hatthatalavaṇṇena saddhiṁ ekato ārammaṇaṁ na hotīti
  veditabbo. Yathā ca ajjhattabahiddhāpadaṁ, evamettha ajjhattārammaṇattikepi
  ajjhattabahiddhārammaṇapadaṁ na labbhati. Sesaṁ yathāpālimeva niyyāti.
      Sanidassanattikepi pālivaseneva attho gahetabbo. Gaṇanā cettha 1- pāliyaṁ
  āgatavārepi saṅkhipitvā heṭṭhā vuttanayeneva saṁsandanesu saṁsanditvā veditabbāti.
                   Dhammānulome tikapaṭṭhānavaṇṇanā niṭṭhitā.
                            ----------
                          2. Dukapaṭṭhānavaṇṇanā
      dukapaṭṭhānepi sabbadukesu pañhāvissajjanāni ceva gaṇanā ca pāliyaṁ
  āgatanayeneva veditabbā. Apicettha sahetukahetusampayuttadukānaṁ vissajjanaṁ
  hetudukavissajjanasadisaṁ. Tathā hetu ceva sahetukahetu ca hetusampayuttadukānaṁ.
  Tathā sappaccayasaṅkhatadukānaṁ. Idaṁ dukaṁ yathā sappaccayadukaṁ, evaṁ kātabbanti idaṁ
  yasmā sappaccayo viya appaccayena, saṅkhatopi asaṅkhatena saddhiṁ yojanaṁ na
  labbhati, tasmā vuttaṁ. Sārammaṇacittasampayuttasaṁsaṭṭhadukāpi sadisavissajjanāyeva.
  Tathā āsavaoghayogagocchakā. Etepi 2- hi tayo aññamaññasadisavissajjanāyeva.
  Apica lokiyasāsavasaññojaniyaganthaniyanīvaraṇiyaparāmaṭṭhasaṅkilesikadukā āsavavippayutta-
  sāsavasaññojanavippayuttasaññojaniyaganthavippayuttaganthaniyanīvaraṇavippayuttanīvaraṇiya-
  parāmāsavippayuttaparāmaṭṭhakilesavippayuttasaṅkilesikapariyāpariyāpannasauttaradukāti
  imepi dukā samānā.

  *  *  *  *  *  *
  Footnote: 1 chaṂa. gaṇanāpettha 2 chaṂa. ete
-------------------------------------------------
[page 566]
      Kilesadukaṁ saññojanadukasadisaṁ. Saṅkiliṭṭhakilesasampayuttanīvaraṇasampayutta-
  dassanenapahātabbasaraṇadukāpi samānā. Tathā kilesā ceva saṅkiliṭṭhanīvaraṇā ceva
  nīvaraṇasampayuttakilesā ceva kilesasampayuttadukā. Iminā nayena sabbesaṁ atthato
  sadisānaṁ dukānaṁ vissajjanāni sadisāneva hontīti veditabbāni. Sabbasmimpi
  pana paṭṭhāne kenaciviññeyyadukaṁ na labbhati. Āsavā ceva āsavasampayuttā ca,
  saññojanā ceva saññojanasampayuttā ca, ganthā ceva ganthasampayuttā ca, nīvaraṇā
  ceva nīvaraṇasampayuttā ca, kilesā ceva saṅkiliṭṭhā cāti evarūpesu dukesu
  vipākapaccayo ceva nānākkhaṇikakammapaccayo ca na labbhati. Nahetusahetukanahetuka-
  ahetukadukesu 1- hetupaccayo natthi. Hetū ceva hetusampayuttā ca, āsavā ceva
  āsavasampayuttā ca, ganthā ceva ganthasampayuttā cāti imesu dukesu
  nahetunajhānanamaggā na labbhanti, saññojanā ceva saññojanasampayuttā ca, nīvaraṇā
  ceva nīvaraṇasampayuttā ca, kilesā ceva kilesasampayuttā ca, kilesā ceva saṅkiliṭṭhā
  cāti imesu pana vicikicchuddhaccasahagatassa mohassa vasena nahetupaccayo labbhati,
  najhānanamaggapaccayā na labbhantīti evaṁ sabbadukesu labbhamānālabbhamānaṁ
  upaparikkhitvā pālivaseneva vāragaṇanā veditabbāti.
                        Dukapaṭṭhānavaṇṇanā niṭṭhitā.
                            -----------
                         3. Dukatikapaṭṭhānavaṇṇanā
      dukatikapaṭṭhāne hetuṁ kusalaṁ dhammaṁ paṭicca hetu kusalo dhammo uppajjati
  hetupaccayāti evaṁ pañhāmattuddhāravaseneva saṅkhepato desanā katā. "kusalaṁ
  Alobhaṁ paṭicca adoso amoho"tiādinā pana nayena vitthāro vattabbo siyā,

  *  *  *  *  *  *
  Footnote: 1 chaṂa......ahetukesu
-------------------------------------------------
[page 567]
  So heṭṭhā dassitanayeneva sakkā avuttopi jānitunti ekapadepi ekapaccayo vā
  na vutto. Yā panesā saṅkhepato desanā katā, sā evaṁ katāti veditabbā.
  Hetudukena hi saddhiṁ kusalapadaṁ yojetvā paṭiccavāre anulomassa ceva paccanīyassa
  ca vasena sabbe labbhamānakapaccayā dassitā, anulomapaccanīyapaccanīyānulomanayā ceva
  sahajātavārādayo ca na dassitā, kevalaṁ "paṭiccavārasadisaṁyeva vitthāretabban"ti
  vuttaṁ. Pañhāvāre pañhampi avissajjetvā kevalaṁ paccayuddhāramattaṁ 1- katvā
  anulomapaccanīyavaseneva labbhamānapaccayā dassitā. Yathā ca kusalapadaṁ, evaṁ
  akusalābyākatapadānipi hetudukena saddhiṁ yojetvā hetukusaladukatikaṁ niddisitabbanti
  vuttaṁ.
      Tato paraṁ hetuṁ sukhāya vedanāya sampayuttaṁ dhammantiādinā nayena
  hetuvedanādukatikādīni ekavīsati dukatikāni dassitāni. Yasmā pana hetu nāma
  sanidassanasappaṭigho anidassanasappaṭigho vā natthi, tasmā hetupadena saddhiṁ
  sanidassanasappaṭighānidassanasappaṭighapadāni na yojitāni. Evaṁ hetudukena saddhiṁ
  labbhamānavasena dvāvīsati tike yojetvā puna te sahetukadukādīhi saraṇadukapariyosānehi
  sabbadukehi saddhiṁ yojitā. Tattha yaṁ yaṁ padaṁ yena yena padena saddhiṁ yojanaṁ
  na gacchati, taṁ taṁ pāliyaṁyeva na labbhatīti vuttaṁ. Evamettha ekena dukena saddhiṁ
  bāvīsati tike yojetvā puna aparena bāvīsati, aparena bāvīsatīti paṭipāṭiyā
  dukasate labbhamānadukapadehi saddhiṁ bāvīsati tikā yojitāti bāvīsati tike gahetvā
  dukasate pakkhipitvā dukatikapaṭṭhānaṁ nāma desitaṁ. Tattha yesu yesu ṭhānesu nayaṁ
  dassetvā pāliyā saṅkhepo kato, tesu tesu ṭhānesu dassitanayānurūpena tassā
  vitthāro veditabboti.
                      Dukatikapaṭṭhānavaṇṇanā niṭṭhitā.
                          -----------

  *  *  *  *  *  *
  Footnote: 1 chaṂa. pañhuddhāramattaṁ
-------------------------------------------------
[page 568]
                         4. Tikadukapaṭṭhānavaṇṇanā
      tikadukapaṭṭhānepi kusalaṁ hetuṁ dhammaṁ paṭicca kusalo hetu dhammo uppajjati
  hetupaccayāti pañhāmattuddhāravaseneva desanā katā. Tattha yathā heṭṭhā
  hetudukena saddhiṁ kusalapadaṁ yojetvā sabbapaccayavasena sabbavāresu saṅkhepato desanā
  katā, evamidha kusalattikena saddhiṁ hetupadaṁ yojetvā sabbapaccayavasena sabbavāresu
  saṅkhepato desanā katā. Yathā ca hetupadaṁ, evaṁ nahetupadampi kusalattikena saddhiṁ
  yojetvā kusalattikahetudukaṁ niṭṭhāpitaṁ. Tato paraṁ sukhāya vedanāya sampayuttaṁ
  hetuṁ dhammantiādinā nayena vedanāttikahetudukādīni ekavīsati tikadukāni dassitāni.
      Evaṁ bāvīsatiyā tikehi saddhiṁ hetudukaṁ yojetvā puna tehiyeva saddhiṁ
  sahetukadukādayo saraṇadukapariyosānā labbhamānavasena sabbadukā yojitā. Idhāpi
  yaṁ yaṁ padaṁ yojanaṁ na gacchati, taṁ tadeva 1- pāliyaṁyeva paṭikkhittaṁ. Evaṁ dukasataṁ
  gahetvā dvāvīsatiyā tikesu pakkhipitvā tikadukapaṭṭhānaṁ nāma desitaṁ. Tatrāpi
  yena yena nayena pāli saṅkhittā, so so nayo vitthārato veditabboti.
                       Tikadukapaṭṭhānavaṇṇanā niṭṭhitā.
                            ----------
                         5. Tikatikapaṭṭhānavaṇṇanā
      tikatikapaṭṭhānepi kusalaṁ sukhāya vedanāya sampayuttaṁ dhammaṁ paṭicca kusalo
  sukhāya vedanāya sampayutto dhammo uppajjati hetupaccayāti pañhuddhāravaseneva
  saṅkhepato desanā katā. Ettha ca kusalattikaṁ vedanāttikādīhi, vedanāttikādayo
  ca kusalattikenāti evaṁ tikesuyeva tikā pakkhittā. Yena yena ca padena saddhiṁ
  yaṁ yaṁ padaṁ yojanaṁ na gacchati, taṁ taṁ hāpetvā labbhamānavaseneva sabbapaccayesu
  vārā ca gaṇananayā ca dassitā, tasmā te sādhukaṁ pāliṁ upaparikkhitvā veditabbā.

  *  *  *  *  *  *
  Footnote: 1 chaṂa. taṁ taṁ
-------------------------------------------------
[page 569]
  Yathā ca kusalattikaṁ vedanāttikādīhi vedanāttikādayo ca tena saddhiṁ yojetvā
  veditabbā, tathā ekekaṁ tikaṁ sesehi sesā ca tehi saddhiṁ yojetvā veditabbāti.
                       Tikatikapaṭṭhānavaṇṇanā niṭṭhitā.
                           ------------
                         6. Dukadukapaṭṭhānavaṇṇanā
      dukadukapaṭṭhānepi hetusahetukaṁ dhammaṁ paṭicca hetusahetuko dhammo uppajjati
  hetupaccayāti pañhuddhāravaseneva saṅkhepato desanā katā. Tattha hetudukaṁ
  sahetukadukādīhi sahetukadukādayo 1- ca tena saddhiṁ yojitā. 2- Ekekaṁ pana dukaṁ
  sesehi sesā ca tehi saddhiṁ paṭipāṭiyā yojetabbā. Idañhi dukadukapaṭṭhānaṁ nāma
  dukesuyeva duke pakkhipitvā desitaṁ. Tenettha sabbadukehi saddhiṁ sabbadukānaṁ
  yojanā veditabbā. Pāli pana saṅkhittā. Yena yena ca padena saddhiṁ yaṁ yaṁ
  padaṁ yojanaṁ na gacchati, taṁ taṁ hāpetvāva desanā katāti.
                       Dukadukapaṭṭhānavaṇṇanā niṭṭhitā.
                            ----------
                          Anulomapaṭṭhānavaṇṇanā
      ettāvatā:-
                       tikañca paṭṭhānavaraṁ dukuttamaṁ
                       dukaṁ tikañceva tikaṁ dukañca
                       tikaṁ tikañceva dukaṁ dukañca
                       cha anulomamhi nayā sugambhīrāti

  *  *  *  *  *  *
  Footnote: 1 chaṂa. sahetukadukādīni 2 chaṂa. yojitāni
-------------------------------------------------
[page 570]
  Aṭṭhakathāyaṁ vuttagāthāya dīpitā dhammānulomapaṭṭhāne cha nayā niddiṭṭhā honti.
  Paccayavasena panettha ekekasmiṁ paṭṭhāne anulomādayo cattāro cattāro nayāti
  ekena pariyāyena catuvīsatinayapaṭimaṇḍitaṁ anulomapaṭṭhānaṁyeva veditabbanti. 1-
                      Anulomapaṭṭhānavaṇṇanā niṭṭhitā.
                           ------------
                       7-12. Paccanīyapaṭṭhānavaṇṇanā
<a name="1"></a>     <span style="background-color:#0403CC; color:#F0F0FF">$[1] idāni kusalādīnaṁ padānaṁ paṭikkhepavasena dhammapaccanīyatāya laddhanāmaṁ
  paccanīyapaṭṭhānaṁ dassetuṁ nakusalaṁ dhammaṁ paṭicca nakusalo dhammo uppajjati
  hetupaccayātiādi āraddhaṁ. Tattha nakusalaṁ dhammaṁ paṭiccāti kusalassa paccayabhāvaṁ
  vāreti. Nakusalo dhammo uppajjatīti kusalassa uppattiṁ vāreti, tasmā
  "akusalābyākataṁ ekaṁ khandhaṁ paṭicca akusalābyākatā tayo khandhā cittasamuṭṭhānañca
  rūpan"ti evamādinā nayenettha pañhāvissajjanaṁ veditabbaṁ. 2- Tasmiṁ tasmiṁ
  paccaye laddhagaṇanā pana pāliyaṁ vuttāyeva. Yepi vārā sadisavissajjanā, tepi
  tattheva dassitā. Tasmā sabbamettha heṭṭhā vuttanayānusāreneva pāliṁ
  upaparikkhitvā veditabbaṁ. Yathā cettha, evaṁ dukapaṭṭhāne dukatikapaṭṭhāne
  tikadukapaṭṭhāne tikatikapaṭṭhāne dukadukapaṭṭhāne ca.
      Ettāvatā:-
                     tikañca paṭṭhānavaraṁ dukuttamaṁ
                     dukaṁ tikañceva tikaṁ dukañca
                     tikaṁ tikañceva dukaṁ dukañca
                     cha paccanīyamhi nayā sugambhīrāti

  *  *  *  *  *  *
  Footnote: 1 chaṂa. veditabbaṁ 2 chaṂa. pañhaṁ vissajjitabbaṁ
-------------------------------------------------
[page 571]
  Aṭṭhakathāyaṁ vuttagāthāya dīpitā dhammapaccanīyapaṭṭhāne cha nayā niddiṭṭhā honti.
  Paccayavasena panettha ekekasmiṁ paṭṭhāne anulomādayo cattāro cattāro
  nayāti ekena pariyāyena catuvīsatinayapaṭimaṇḍitaṁ paccanīyapaṭṭhānaññeva
  veditabbanti.
                      Paccanīyapaṭṭhānavaṇṇanā niṭṭhitā.
                            -----------
                    13-18. Anulomapaccanīyapaṭṭhānavaṇṇanā
<a name="1"></a>     <span style="background-color:#0403CC; color:#F0F0FF">$[1] idāni kusalādīsu dhammesu paccayadhammaṁ appaṭikkhipitvā paccayuppannassa
  kusalādibhāvappaṭikkhepavasena dhammānaṁ anulomapaccanīyatāya laddhanāmaṁ anuloma-
  paccanīyapaṭṭhānaṁ dassetuṁ kusalaṁ dhammaṁ paṭicca nakusalo dhammo uppajjati
  hetupaccayātiādi āraddhaṁ. Tattha kusalaṁ dhammaṁ paṭiccāti kusalassa paccayabhāvaṁ
  anujānāti, nakusalo dhammo uppajjatīti kusalassa uppattiṁ vāreti. Tasmā
  "kusale khandhe paṭicca cittasamuṭṭhānaṁ rūpan"tiādinā nayena vissajjanaṁ dassitaṁ,
  taṁ sabbaṁ pāliṁ oloketvā sādhukaṁ sallakkhetabbaṁ. Yañhi 1- yena sadisaṁ, yañca
  yattha labbhati, yo ca yesaṁ vissajjanānaṁ yesu paccayesu gaṇanaparicchedo, so
  sabbo pāliyaṁ dassito, tasmā pāliyevettha attho. Yathā cettha, evaṁ
  dukapaṭṭhānādīsupīti.
      Ettāvatā:-
                     tikañca paṭṭhānavaraṁ dukuttamaṁ
                     dukaṁ tikañceva tikaṁ dukañca
                     tikaṁ tikañceva dukaṁ dukañca
                     cha anulomapaccanīyamhi nayā sugambhīrāti

  *  *  *  *  *  *
  Footnote: 1 chaṂa. yampi
-------------------------------------------------
[page 572]
  Aṭṭhakathāyaṁ vuttagāthāya dīpitā dhammānulomapaccanīyapaṭṭhāne cha nayā niddiṭṭhā
  honti. Paccayavasena panettha ekekasmiṁ paṭṭhāne anulomādayo cattāro
  cattāro nayāti ekena pariyāyena catuvīsatinayapaṭimaṇḍitaṁ anulomapaccanīya-
  paṭṭhānaññeva veditabbanti.
                    Anulomapaccanīyapaṭṭhānavaṇṇanā niṭṭhitā.
                            ----------
                    19-24 Paccanīyānulomapaṭṭhānavaṇṇanā
<a name="1"></a>     <span style="background-color:#0403CC; color:#F0F0FF">$[1] idāni kusalādīsu dhammesu paccayadhammaṁ paṭikkhipitvā paccayuppannassa
  akusalādibhāvaṁ appaṭikkhepavasena dhammānaṁ paccanīyānulomatāya laddhanāmaṁ paccanīyānuloma-
  paṭṭhānaṁ dassetuṁ nakusalaṁ dhammaṁ paṭicca akusalo dhammo uppajjati hetupaccayātiādi
  āraddhaṁ. Tattha nakusalaṁ dhammaṁ paṭiccāti kusalassa paccayabhāvaṁ vāreti,
  akusalo dhammo uppajjatīti akusalassa uppattiṁ anujānāti. Nakusalañhi akusalaṁ
  abyākataṁ vā, tañca sahajātapaccayaṁ katvā uppajjamāno kusalo nāma natthi, tasmā
  akusalābyākatavasena desanā katā. Tattha 1- "cittasamuṭṭhānañca rūpan"ti 1- evaṁ
  nakusalaṁ dhammaṁ paṭicca vissajjanaṁ veditabbaṁ. Abyākato dhammo uppajjati
  hetupaccayāti ayampana pañho "vipākābyākataṁ kiriyābyākataṁ ekaṁ khandhaṁ paṭicca tayo
  khandhā cittasamuṭṭhānañca rūpan"ti vissajjitova. Iti sabbapañhesu avissajjitassa
  atthānurūpaṁ vissajjanaṁ vissajjitassa ca pāliāgatameva vissajjanaṁ. Ekekasmiñca
  tikaduke vārappabhedapaccayagaṇanāvidhānaṁ sabbaṁ heṭṭhā vuttanayānusāreneva veditabbaṁ.
      Ettāvatā ca:-
                      tikañca paṭṭhānavaraṁ dukuttamaṁ
                      dukaṁ tikañceva tikaṁ dukañca

  *  *  *  *  *  *
  Footnote: 1-1 chaṂa. akusalaṁ ekaṁ khandhaṁ paṭicca tayo khandhāti
-------------------------------------------------
[page 573]
                      Tikaṁ tikañceva dukaṁ dukañca
                      cha paccanīyānulomamhi nayā sugambhīrāti
  aṭṭhakathāyaṁ vuttagāthāya dīpitā dhammapaccanīyānulomapaṭṭhāne cha nayā niddiṭṭhā
  honti. Paccayavasena panettha ekekasmiṁ paṭṭhāne anulomādayo cattāro cattāro
  nayāti ekena pariyāyena catuvīsatinayapaṭimaṇḍitaṁ paccanīyānulomapaṭṭhānaññeva
  veditabbanti.
                    Paccanīyānulomapaṭṭhānavaṇṇanā niṭṭhitā.
                          --------------
                           Pariyosānavaṇṇanā
      evaṁ dhammānulomādivasena catūsu paṭṭhānesu 1- ekekasmiṁ catuvīsatiyā catuvīsatiyā
  nayānaṁ vasena channavuti nayā honti. Tattha paccayanaye aggahetvā ekekasmiṁ
  paṭṭhāne tikadukādīnaṁyeva channaṁ channaṁ nayānaṁ vasenetaṁ catuvīsatinayapaṭimaṇḍitaṁ
  samantapaṭṭhānamahāpakaraṇaṁ veditabbaṁ. Keci pana "kusalārammaṇo dhammo akusalārammaṇo
  dhammo"tiādinā nayena ārammaṇamātikaṁ nāma ṭhapetvā "kusalārammaṇo dhammo
  kusalārammaṇassa dhammassa hetupaccayena paccayo"tiādinā nayena ārammaṇapaṭṭhānaṁ
  nāma dassetvā aparampi phassādīnaṁ vasenapi phassapaṭṭhānaṁ nāma uddharitvā
  dassenti, tampana 2- neva pāliyaṁ na aṭṭhakathāsu sandissatīti idha na vicāritaṁ.
  Saṅgītiāruḷhapālivaseneva panettha vaṇṇanā katāti veditabbā.
      Ettāvatā ca:-
             sammuḷhā yattha pajā tantākulādibhāvamāpannā
             nekavidhadukkhaggahaṇaṁ saṁsāraṁ nātivattanti.

  *  *  *  *  *  *
  Footnote: 1 chaṂa. vāresu 2 chaṂa. taṁ
-------------------------------------------------
[page 574]
             Paccayabhedakusalo 1- lokagarutampi paccayākāraṁ
             atinippuṇagambhīraṁ javanabbhūmiṁ buddhañāṇassa.
             Kusalādidhammabhedaṁ nissāya nayehi vividhagaṇanehi
             vitthārento sattama- mabhidhammappakaraṇaṁ satthā.
             Suvihitasanniṭṭhāno paṭṭhānaṁ nāma yaṁ pakāsesi
             saddhāyesā 2- samāraddhā yā aṭṭhakathā mayā tassa.
             Ācariyānaṁ vādampi 3- avihāya vibhajjavādisīhānaṁ 4-
             atibahuvidhantarāye lokamhi anantarāyena.
             Sā esā ajja yathā 5- cuddasamattehi bhāṇavārehi
             atthaṁ pakāsayantī paṭṭhānavarassa sakalassa.
             Sanniṭṭhānaṁ pattā yatheva niṭṭhaṁ tathā bahujanassa
             sampāpuṇantu sīghaṁ kalyāṇā sabbasaṅkappā.
      Ettāvatā:-
             sattappakaraṇaṁ nātho abhidhammamadesayi
             devātidevo devānaṁ devalokamhi yaṁ pure.
             Tassa aṭṭhakathā esā sakalassāpi niṭṭhitā
             ciraṭṭhitatthaṁ dhammassa niṭṭhapentena taṁ mayā.
             Yaṁ pattaṁ kusalaṁ tassa ānubhāvena pāṇino
             sabbe saddhammarājassa ñatvā dhammaṁ sukhāvahaṁ.

  *  *  *  *  *  *
  Footnote: 1 chaṂa. paccayabhede kusalo 2 chaṂa. saddhāya 3 chaṂa. vādaṁ
  4 chaṂa. vibhajjavādisissānaṁ 5 chaṂa. sā evaṁ ajja katā
-------------------------------------------------
[page 575]
             Pāpuṇantu visuddhāya sukhāya paṭipattiyā
             asokamanupāyāsaṁ nibbānasukhamuttamaṁ.
             Ciraṁ tiṭṭhatu saddhammo dhamme hontu sagāravā
             sabbepi sattā kālena sammā devo pavassatu.
             Yathā rakkhiṁsu porāṇā surājāno tathevimaṁ
             rājā rakkhatu dhammena attanova pajaṁ pajanti.
                      Paṭṭhānappakaraṇaṭṭhakathā niṭṭhitā.
                   Niṭṭhitā ca dhātukathādipañcapakaraṇaṭṭhakathā.
                           -------------
-------------------------------------------------
[page 576]
                              Nigamanakathā
      paramavisaddhasuddhābuddhiviriyapaṭimaṇḍitena sīlācārajjavamaddavādiguṇasamudaya-
  samuditena sakasamayasamayantaragahanajjhogāhaṇasamatthena paññāveyyattiyasamannāgatena
  tipiṭakapariyattippabhede sāṭṭhakathe satthusāsane appaṭihatañāṇappabhāvena
  mahāveyyākaraṇena karaṇasampattijanitasukhaviniggatamadhurodāravacanalāvaṇṇayuttena yuttamutta-
  vādinā vādivarena mahākavinā pabhinnapaṭisambhidāparivāre chaḷabhiññāpaṭisambhidādip-
  pabhedaguṇapaṭimaṇḍite uttarimanussadhamme suppatiṭṭhitabuddhīnaṁ theravaṁsappadīpānaṁ
  therānaṁ mahāvihāravāsīnaṁ vaṁsālaṅkārabhūtena suvipulavisuddhabuddhinā 1- buddhaghosoti
  garūhi gahitanāmadheyyena therena katā ayaṁ sakalassāpi abhidhammapiṭakassa aṭṭhakathā:-
            tāva tiṭṭhatu lokasmiṁ lokanittharaṇesinaṁ
            dassentī kulaputtānaṁ nayaṁ paññāvisuddhiyā.
            Yāva buddhoti nāmampi suddhacittassa tādino
            lokamhi lokajeṭṭhassa pavattati mahesinoti.
                       Abhidhammapiṭakaṭṭhakathā niṭṭhitā.
                             ---------

  *  *  *  *  *  *
  Footnote: 1 chaṂa. vipula.....
-------------------------------------------------
