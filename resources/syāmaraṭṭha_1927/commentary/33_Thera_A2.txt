[page 001]
                    Paramatthadīpanī nāma khuddakanikāyaṭṭhakathā
                           theragāthāvaṇṇanā
                            (dutiyo bhāgo)
                         -----------------
                 namo tassa bhagavato arahato sammāsambuddhassa.
                            4. Catukkanipāta
                   323. 1. Nāgasamālattheragāthāvaṇṇanā
          alaṅkatātiādikā āyasmato nāgasamālattherassa gāthā. Kā uppatti?
          ayampi padumuttarassa bhagavato kāle kulagehe nibbattitvā viññutaṁ patto
  gimhasamaye 1- suriyātapasantattāya bhūmiyā gacchantaṁ satthāraṁ disvā pasannamānaso
  chattaṁ adāsi. So tena puññakammena devamanussesu saṁsaranto imasmiṁ buddhuppāde
  sakyarājakule nibbattitvā nāgasamāloti laddhanāmo vayappatto ñātisamāgame
  paṭiladdhasaddho pabbajitvā kiñci kālaṁ bhagavato upaṭṭhāko ahosi. So ekadivasaṁ
  nagaraṁ piṇḍāya paviṭṭho alaṅkatapaṭiyattaṁ aññataraṁ naccakiṁ mahāpathe tūriyesu vajjantesu
  naccantiṁ disvā "ayaṁ cittakiriyavāyodhātu vipphāravasena karajakāyassa tathā tathā
  parivatti, aho aniccā saṅkhārā"ti khayavayaṁ paṭṭhapetvā vipassanaṁ ussukkāpetvā
  arahattaṁ pāpuṇi. Tena vuttaṁ apadāne 2-:-
            "aṅgārajātā paṭhavī kukkuḷānugatā mahī
             padumuttaro bhagavā abbhokāsamhi caṅkami.

  *  *  *  *  *  *
  Footnote: 1 Sī.,i. ghammasamaye 2 khu.apa. 33/47/72 ekachattiyattherāpadāna (syā)
-------------------------------------------------
[page 002]
             Paṇḍaraṁ chattamādāya addhānaṁ paṭipajjahaṁ
             tattha disvāna sambuddhaṁ cittaṁ 1- me upapajjatha.
             Marīciyotthaṭā bhūmi aṅgārāva mahī ayaṁ
             upaṭṭhanti 2- mahāvātā sarīrakāyukhepanā. 3-
             Sītaṁ uṇhaṁ vihananati 4- vātātapanivāraṇaṁ
             paṭiggaṇha imaṁ chattaṁ phassayissāmi nibbutiṁ.
             Anukampako kāruṇiko padumuttaro mahāyaso
             mama saṅkappamaññāya paṭiggaṇhi tadā jino.
             Tiṁsakappāni devindo devarajjamakārayiṁ
             satānaṁ pañcakkhattuṁ ca cakkavattī ahosahaṁ.
             Padesarajjaṁ vipulaṁ gaṇanāto asaṅkhiyaṁ
             anubhomi sakaṁ kammaṁ pubbe sukatamattano.
             Ayaṁ me pacchimā jāti carimo vattate bhavo
             ajjāpi setacchattaṁ me sabbakālaṁ dharīyati.
             Satasahasse ito 5- kappe yaṁ chattamadadiṁ tadā
             duggatiṁ nābhijānāmi chattadānassidaṁ phalaṁ.
             Kilesā jhāpitā mayhaṁ .pe. Kataṁ buddhassa sāsanan"ti.
          Arahattaṁ pana patvā:-
          [267] "alaṅkatā Suvasanā mālinī candanussadā
                majjhe mahāpathe nārī turiye naccati naṭṭakī.
          [268] Piṇḍikāya paviṭṭhohaṁ gacchanto naṁ udikkhisaṁ
                alaṅkataṁ suvasanaṁ maccupāsaṁva oḍḍitaṁ.

  *  *  *  *  *  *
  Footnote: 1 chaṂa. vitti 2 chaṂa.upahanti 3 chaṂa. sarīrassāsukhepanā
  4 chaṂa. vihanantaṁ 5 chaṂa. satasahassito
-------------------------------------------------
[page 003]
          [269] Tato me manasīkāro yoniso udapajjatha
                ādīnavo pāturahu nibbidā samatiṭṭhatha. 1-
          [270] Tato cittaṁ vimucci me passa dhammasudhammataṁ
                tisso vijjā anuppattā kataṁ buddhassa sāsanan"ti
     catūhi gāthāhi attano paṭipattikittanamukhena aññaṁ byākāsi.
          Tattha alaṅkatāti hatthūpagādiābharaṇehi alaṅkatagattā. Suvasanāti sundaravasanā
  sobhaṇavatthanivatthā. Mālinīti mālādhārinī 2- piḷandhitapupphamālā. Candanussadāti
  candanānulepalittasarīRā. Majjhe mahāpathe nārī, turiye naccati naṭṭakīti
  yathāvuttaṭṭhāne ekā nārī naṭṭakī nāṭakitthī nagaravīthiyā majjhe pañcaṅgike turiye
  vajjante naccati, yathāpaṭṭhapitaṁ naccaṁ karoti.
          Piṇḍikāyāti bhikkhāya. Paviṭṭhohanti nagaraṁ paviṭṭho ahaṁ. Gacchanto naṁ
  udikkhisanti nagaravīthiyaṁ gacchanto parissayapariharaṇatthaṁ vīthiṁ olokento taṁ naṭṭakiṁ
  olokesiṁ. Kiṁ viya? maccupāsaṁva oḍḍitanti yathā maccussa maccurājassa pāsabhūto
  rūpādiko 3- oḍḍito loke anuvicaritvā ṭhito ekaṁsena sattānaṁ anatthāvaho,
  evaṁ sāpi appaṭisaṅkhāne ṭhitānaṁ andhaputhujjanānaṁ ekaṁsato anatthāvahāti
  maccupāsasadisī vuttā.
          Tatoti tasmā maccupāsasadisattā. Meti mayhaṁ. Manasīkāro yoniso udapajjathāti
  "ayaṁ aṭṭhisaṅghāto nhārusambandho maṁsena anupalitto chaviyā paṭicchanno asuci-
  duggandhajegucchapaṭikkūlo aniccucchādanaparimaddanabhedanaviddhaṁsanadhammo īdise vikāre
  dassetī"ti evaṁ yoniso manasikāro uppajji. Ādīnavo pāturahūti evaṁ kāyassa
  sabhāvūpadhāraṇamukhena tassa ca taṁnissitānañca cittacetasikānaṁ udayabbayaṁ 4-

  *  *  *  *  *  *
  Footnote: 1 i. santiṭṭhatha 2 Sīṃālāhārinī,iṃālābhārinī 3 Ma. jarādiko
  4 Sī.,i.udayabbayataṁ
-------------------------------------------------
[page 004]
  Sarasapabhaṅgutañca 1- manasi karoto tesu ca yakkharakkhasādīsu viya bhayato upaṭṭhahantesu
  tattha me 2- anekākārāadīnavo doso pāturahosi, tappaṭipakkhato ca nibbāne
  ānisaṁso. Nibbidā samatiṭṭhathāti nibbindanaṁ ādīnavānupassanānubhāvasiddhaṁ
  nibbidāñāṇaṁ mama hadaye saṇṭhāsi, muhuttampi tesaṁ rūpārūpadhammānaṁ gahaṇe cittaṁ
  nāhosi, aññadatthu muñcitukāmatādivasena 3- tattha udāsīnameva jātanti attho.
          Tatoti vipassanāñāṇato paraṁ. Cittaṁ vimucci meti lokuttarabhāvanāya
  vattamānāya maggapaṭipāṭiyā sabbakilesehi mama cittaṁ vimuttaṁ ahosi. Etena
  phaluppattiṁ 4- dasseti. Maggakkhaṇe hi kilesā vimuccanti nāma, phalakkhaṇe
  vimuttāti. Sesaṁ vuttanayameva.
                    Nāgasamālattheragāthāvaṇṇanā niṭṭhitā.
                         ----------------
                      324. 2. Bhaguttheragāthāvaṇṇanā
          ahaṁ middhenātiādikā āyasmato bhaguttherassa gāthā. Kā uppatti?
          ayaṁ kira padumuttarassa bhagavato kāle kulagehe nibbattitvā viññutaṁ
  patto satthari parinibbute tassa dhātuyo pupphehi pūjesi. So tena puññakammena
  nimmānaratīsu nibbattitvā aparāparaṁ devamanussesu saṁsaranto imasmiṁ buddhuppāde
  sakyarājakule nibbattitvā bhagūti laddhanāmo vayappatto anuruddhakimbilehi 5- saddhiṁ
  nikkhamitvā pabbajitvā bālakaloṇakagāme vasanto ekadivasaṁ thīnamiddhābhibhavaṁ vinodetuṁ
  vihārato nikkhamma caṅkamaṁ abhiruhanto papatitvā tadeva aṅkusaṁ katvā thīnamiddhaṁ
  vinodetvā vipassanaṁ vaḍḍhetvā arahattaṁ pāpuṇi. Tena vuttaṁ apadāne 6-:-

  *  *  *  *  *  *
  Footnote: 1 Sī.khaṇabhaṅguratañca, i. pabhaṅguratañca 2 Sī.,i. me taṁ
  3 i. muccitukamyatāñāṇaṁ 4 Sī.,i. phalappattiṁ 5 chaṂa....kimilehi
  6 khu.apa. 33/48/73 jātipupphiyattherāpadāna (syā)
-------------------------------------------------
[page 005]
               "parinibbute Bhagavati padumuttare mahāyase
                pupphacaṅkoṭake gahetvā 1- sarīramabhiropayiṁ.
                Tattha cittaṁ pasādetvā nimmānaṁ agamāsahaṁ
                devalokaṁ gato santo puññakammaṁ sarāmahaṁ.
                Ambarā pupphavasso me sabbakālaṁ pavassati
                saṁsarāmi manusse ce rājā homi mahāyaso.
                Tahiṁ kusumavasso me abhivassati sabbadā
                tasseva pupphapūjāya vāhasā sabbadassino.
                Ayaṁ pacchimako mayhaṁ carimo vattate bhavo
                ajjāpi pupphavasso me abhivassati sabbadā.
                Satasahassito kappe yaṁ pupphamabhiropayiṁ
                duggatiṁ nābhijānāmi dehapūjāyidaṁ phalaṁ.
                Kilesā jhāpitā mayhaṁ .pe. Kataṁ buddhassa sāsanan"ti.
          Arahattaṁ pana patvā phalasukhena nibbānasukhena ca vītināmento satthārā
  ekavihāraṁ anumodituṁ upagatena "kacci tvaṁ bhikkhu appamatto viharasī"ti puṭṭho
  attano appamādavihāraṁ nivedento:-
          [271] "ahaṁ Middhena pakato vihārā upanikkhamiṁ
                caṅkamaṁ abhirūhanto tattheva papatiṁ chamā.
          [272] Gattāni parimajjitvā punapāruyha caṅkamaṁ
                caṅkame caṅkamiṁ sohaṁ ajṇattaṁ susamāhito.
          [273] Tato me manasīkāro yoniso udapajjatha
                ādīnavo pāturahu nibbidā samatiṭṭhatha.

  *  *  *  *  *  *
  Footnote: 1 chaṂa. pupphavaṭaṁsake katvā
-------------------------------------------------
[page 006]
          [274] Tato cittaṁ vimucci me passa dhammasudhammataṁ
                tisso vijjā anuppattā kataṁ buddhassa sāsanan"ti
  imā catasso gāthā abhāsi.
          Tattha middhena pakatoti kāyālasiyasaṅkhātena asattivighātasabhāvena middhena
  abhibhūto. Vihārāti senāsanato. Upanikkhaminti caṅkamituṁ nikkhamiṁ. Tattheva papatiṁ chamāti
  tattheva caṅkamasopāne niddābhibhūtatāya bhūmiyaṁ nipatiṁ. 1- Gattāni parimajjitvāti
  bhūmiyaṁ patanena paṁsukitāni attano sarīrāvayavāni anumajjitvā. Punapāruyha caṅkamanti
  "patito dānāhan"ti saṅkocaṁ anāpajjitvā punapi caṅkamaṭṭhānaṁ āruhitvā. Ajjhattaṁ
  susamāhitoti gocarajjhatte kammaṭṭhāne nīvaraṇavikkhambhanena suṭṭhu samāhito ekagga-
  citto hutvā caṅkaminti yojanā. Sesaṁ vuttanayameva. Idameva ca therassa
  aññābyākaraṇaṁ ahosi.
                      Bhaguttheragāthāvaṇṇanā niṭṭhitā.
                            -----------
                     325. 3. Sabhiyattheragāthāvaṇṇanā
          pare cātiādikā āyasmato sabhiyattherassa gāthā. Kā uppatti?
          ayampi purimabuddhesu katādhikāro tattha tattha bhave puññāni upacinanto
  kakusandhassa bhagavato kāle kulagehe nibbattitvā viññutaṁ patto ekadivasaṁ satthāraṁ
  divāvihārāya 2- gacchantaṁ disvā pasannamānaso upāhanaṁ adāsi. So tena puññakammena
  devamanussesu saṁsaranto kassape bhagavati parinibbute patiṭṭhite suvaṇṇacetiye chahi
  kulaputtehi saddhiṁ attasattamo sāsane pabbajitvā kammaṭṭhānaṁ gahetvā araññe

  *  *  *  *  *  *
  Footnote: 1 Sī.,i. paripatiṁ 2 Sī.,i. vihārā
-------------------------------------------------
[page 007]
  Viharanto visesaṁ nibbattetuṁ asakkonto itare āha "mayaṁ piṇḍapātāya gacchantā
  jīvite sāpekkhā homa, jīvite sāpekkhena ca na sakkā lokuttaradhammaṁ adhigantuṁ,
  puthujjanakālaṅkiriyā ca dukkhā, handa mayaṁ nisseṇiṁ bandhitvā pabbataṁ abhiruyha
  kāye ca jīvite ca anapekkhā samaṇadhammaṁ karomā"ti. Te tathā akaṁsu.
          Atha nesaṁ mahāthero upanissayasampannattā tadaheva chaḷabhiñño hutvā
  uttarakuruto piṇḍapātaṁ upanesi. Itare "tumhe bhante katakiccā, tumhehi saddhiṁ
  sallāpamattampi papañco, samaṇadhammameva mayaṁ karissāma, tumhe attanā diṭṭhadhamme
  sukhavihāramanuyuñjathā"ti vatvā piṇḍapātaṁ paṭikkhipiṁsu. Thero ne sampaṭicchāpetuṁ
  asakkonto agamāsi.
          Tato nesaṁ eko dvīhatīhaccayena abhiññāparivāraṁ anāgāmiphalaṁ sacchikatvā
  tatheva vatvā tehi paṭikkhitto agamāsi. Tesu khīṇāsavatthero parinibbāyi, anāgāmī
  suddhāvāsesu uppajji. Itare puthujjanakālaṅkiriyameva katvā chasu kāmasaggesu
  anulomapaṭilomato dibbasampattiṁ anubhavitvā amhākaṁ bhagavato kāle devalokā cavitvā
  eko mallarājakule paṭisandhiṁ gaṇhi, eko gandhārarājakule, eko bāhiraraṭṭhe, 1-
  eko rājagahe ekissā kuladārikāya kucchimhi paṭisandhiṁ gaṇhi, itaro aññatarissā
  paribbājikāya kucchimhi paṭisandhiṁ aggahesi. Sā kira aññatarassa khattiyassa dhītā,
  naṁ mātāpitaro "amhākaṁ dhītā samayantaraṁ jānātū"ti ekassa paribbājakassa
  niyyādayiṁsu. Atheko paribbājako tāya saddhiṁ vippaṭipajji. Sā tena gabbhaṁ gaṇhi.
  Taṁ gabbhiniṁ disvā paribbājakā nikkaḍḍhiṁsu. Sā aññattha gacchantī antarāmagge
  sabhāyaṁ vijāyi, tenassa sabhiyotveva nāmaṁ ahosi. So vaḍḍhitvā paribbājakapabbajjaṁ
  pabbajitvā nānāsatthāni uggahetvā mahāvādī hutvā vādappasuto vicaranto
  attanā sadisaṁ adisvā nagaradvāre assamaṁ kāretvā khattiyakumārādayo sippaṁ

  *  *  *  *  *  *
  Footnote: 1 Sī.,i.bāhiyaraṭṭhe
-------------------------------------------------
[page 008]
  Sikkhāpento viharanto attano mātuyā itthībhāvaṁ jigucchitvā 1- jhānaṁ
  uppādetvā brahmaloke uppannāya 2- abhisaṅkharitvā dinne vīsatipañhe gahetvā
  te te samaṇabrāhmaṇe pucchi. Te cassa tesaṁ pañhānaṁ atthaṁ byākātuṁ nāsakkhiṁsu.
  Sabhiyasuttavaṇṇanāyaṁ pana "suddhāvāsabrahmā te pañhe abhisaṅkharitvā adāsī"ti āgataṁ.
          Yadā pana bhagavā pavattavaradhammacakko anupubbena rājagahaṁ āgantvā veḷuvane
  vihāsi, tadā sabhiyo tattha gantvā satthāraṁ upasaṅkamitvā te pañhe pucchi.
  Satthā tassa te pañhe byākāsīti sabbaṁ sabhiyasutte 3- āgatanayena veditabbaṁ.
  Sabhiyo pana bhagavatā tesu pañhesu byākatesu paṭiladdhasaddho pabbajitvā vipassanaṁ
  paṭṭhapetvā arahattaṁ pāpuṇi. Tena vuttaṁ apadāne 4-:-
              "kakusandhassa munino brāhmaṇassa vusīmato
               divāvihāraṁ vajato akkamanamadāsahaṁ.
               Imasmiṁyeva kappasmiṁ 5- yaṁ dānamadadiṁ tadā
               duggatiṁ nābhijānāmi akkamanassidaṁ phalaṁ.
               Kilesā jhāpitā mayhaṁ .pe. Kataṁ buddhassa sāsanan"ti.
          Arahā pana hutvā devadatte saṁghabhedāya parakkamante devadattapakkhikānaṁ
  bhikkhūnaṁ ovādaṁ dento:-
          [275] "pare Ca na vijānanti mayamettha yamāmhase 6-
                ye ca tattha vijānanti tato sammanti medhagā.
          [276] Yadā ca avijānantā iriyantyamarā 7- viya
                vijānanti ca ye dhammaṁ āturesu anātuRā.

  *  *  *  *  *  *
  Footnote: 1 Sī.,i. jigucchantiyā 2 i.,Ma. upapannāya 3 khu.sutta. 25/516/432 sabhiyasutta
  4 khu.apa. 33/45/70 akkamanadāyakattherāpadāna (syā) 5 chaṂa. kappamhi
  6 chaṂa. yamāmase 7 chaṂa. iriyantumarā
-------------------------------------------------
[page 009]
          [277] Yaṅkiñci sithilaṁ kammaṁ saṅkiliṭṭhañca yaṁ vataṁ
                saṅkassaraṁ brahmacariyaṁ na taṁ hoti mahapphalaṁ.
          [278] Yassa sabrahmacārīsu gāravo nūpalabbhati
                ārakā hoti saddhammā nabhaṁ paṭhaviyā yathā"ti
  catūhi gāthāhi dhammaṁ desesi.
          Tattha pareti paṇḍite ṭhapetvā tato aññe "adhammaṁ dhammo"ti "dhammaṁ
  adhammo"tiādibhedakaravatthudīpanavasena vivādappasutā pare nāMa. Te tattha vivādaṁ
  karontā "mayaṁ yamāmhase uparamāma nassāma satataṁ samitaṁ maccu santikaṁ gacchāmā"ti
  na jānanti. Ye ca tattha vijānantīti ye tattha paṇḍitā "mayaṁ maccusamīpaṁ
  gacchāmā"ti vijānanti. Tato sammanti medhagāti evaṁ hi te jānantā yoniso-
  manasikāraṁ uppādetvā medhagānaṁ kalahānaṁ vūpasamāya paṭipajjanti. Atha nesaṁ tāya
  paṭipattiyā te medhagā sammanti. Athavā pare cāti ye satthu ovādānusāsaniyā
  aggahaṇena sāsanato bāhiratāya pare, te yāva "mayaṁ micchāgāhaṁ gahetvā
  ettha idha loke sāsanassa paṭiniggāhena yamāmase vāyamāmā"ti na vijānanti,
  tāva vivādā na vūpasammanti, yadā pana tassa gāhassa vissajjanavasena ye
  ca tattha tesu vivādappasutesu adhammadhammādike adhammadhammādito yathābhūtaṁ vijānanti,
  tato tesaṁ santikā te paṇḍitapurise nissāya vivādasaṅkhātā medhagā sammantīti
  evamettha attho veditabbo.
          Yadāti yasmiṁ kāle. Avijānantāti vivādassa vūpasamūpāyaṁ dhamadmādhamme vā
  yāthāvato ajānantā. Iriyantyamarā viyāti amarā viya jarāmaraṇaṁ abhikkantā 1-
  viya uddhatā unnaḷā capalā mukharā vippakiṇṇavācā hutvā vattanti caranti
  vicaranti, tadā vivādo na vūpasammateva. Vijānanti ca ye dhammaṁ, āturesu anāturāti

  *  *  *  *  *  *
  Footnote: 1 chaṂa. atikkantā
-------------------------------------------------
[page 010]
  Ye pana satthu sāsanadhammaṁ yathābhūtaṁ jānanti, te 1- kilesarogena āturesu sattesu
  anāturā nikkilesā anīghā viharanti, tesaṁ vasena vivādo accantameva vūpasammatīti
  adhippāyo.
          Yaṅkiñci sithilaṁ kammanti oliyitvā karaṇena sithilagāhaṁ katvā sāthalibhāvena
  kataṁ yaṅkiñci kusalakammaṁ. Saṅkiliṭṭhanti vesīādike agocare caraṇena kuhanādimicchā-
  jīvena vā saṅkiliṭṭhaṁ vatasamādānaṁ. Saṅkassaranti saṅkāhi saritabbaṁ, vihāre kiñci
  asāruppaṁ sutvā "nūna asukena katan"ti parehi asaṅkitabbaṁ, uposathakiccādīsu
  aññatarakiccavasena sannipatitampi saṁghaṁ disvā "addhā ime mama cariyaṁ ñatvā
  maṁ ukkhipitukāmā sannipatitā"ti evaṁ attano vā āsaṅkāhi saritaṁ usaṅkitaṁ
  parisaṅkitaṁ. Na taṁ hotīti taṁ evarūpaṁ brahmacariyaṁ samaṇadhammakaraṇaṁ tassa puggalassa
  mahapphalaṁ na hoti, tassa amahapphalabhāveneva paccayadāyakānampissa na mahapphalaṁ
  hoti. Tasmā sallekhavuttinā bhavitabbaṁ, sallekhavuttino ca vivādassa avasaro eva
  natthīti adhippāyo.
          Gāravo nūpalabbhatīti anusāsaniyā apadakkhiṇaggāhibhāvena garukātabbesu
  sabrahmacārīsu yassa puggalassa gāravo garukaraṇaṁ na vijjati. Ārakā hoti saddhammāti
  so evarūpo puggalo paṭipattisaddhammatopi paṭivedhasaddhammatopi dūre hoti, na hi
  taṁ garū sikkhāpenti, asikkhiyamāno anādiyanto na paṭipajjati, appaṭipajjanto
  kuto saccāni 2- paṭivijjhissatīti. Tenāha "ārakā hoti saddhammā"ti. Yathā kiṁ?
  "nabhaṁ paṭhaviyā yathā"ti yathā nabhaṁ ākāsaṁ paṭhaviyā paṭhavīdhātuyā sabhāvato dūre.
  Na kadāci sammissabhāvo. Tenevāha:-
                    "nabhaṁ ca dūre paṭhavī ca dūre
                     pāraṁ samuddassa tadāhu dūre

  *  *  *  *  *  *
  Footnote: 1 Sī.,i. te hi 2 Sī.,i. saddhammaṁ
-------------------------------------------------
[page 011]
                         Tato have dūrataraṁ vadanti
                    satañca dhammo asatañca rājā"ti. 1-
                      Sabhiyattheragāthāvaṇṇanā niṭṭhitā.
                           ------------
                  326. 4. Nandakattheragāthāvaṇṇanā
          dhiratthūtiādikā āyasmato nandakattherassa gāthā. Kā uppatti?
          ayampi kira padumuttarassa bhagavato kāle haṁsavatīnagare mahāvibhavo seṭṭhī hutvā
  satthu santike dhammaṁ suṇanto satthāraṁ ekaṁ bhikkhuṁ bhikkhunovādakānaṁ aggaṭṭhāne
  ṭhapentaṁ disvā taṁ ṭhānantaraṁ patthetvā satasahassagghanikena vatthena bhagavantaṁ pūjetvā
  paṇidhānamakāsi, satthu bodhirukkhe padīpapūjañca pavatteti. So tato paṭṭhāya deva-
  manussesu saṁsaranto kakusandhassa bhagavato kāle karavikasakuṇo hutvā madhurakūjitaṁ
  kūjanto 2- satthāraṁ padakkhiṇaṁ akāsi. Aparabhāge mayūro hutvā aññatarassa pacceka-
  buddhassa vasanaguhāya dvāre pasannamānaso divase divase tikkhattuṁ madhuravassitaṁ
  vassi, evaṁ tattha tattha puññāni katvā amhākaṁ bhagavato kāle sāvatthiyaṁ
  kulagehe nibbattitvā nandakoti laddhanāmo vayappatto satthu santike dhammaṁ sutvā
  paṭiladdhasaddho pabbajitvā vipassanaṁ vaḍḍhetvā arahattaṁ pāpuṇi. Tena vuttaṁ
  apadāne 3-:-
                "padumuttarabuddhassa bodhiyā pādaputtame
                 pasannacitto sumano tayo ukke adhārayiṁ.
                 Satasahassito kappe yāhaṁ 4- ukkamadhārayiṁ

  *  *  *  *  *  *
  Footnote: 1 khu.jā. 28/342/136 mahāsutasoma (syā) 2 Sī.,i. kūjento
  3 khu.apa. 33/44/69 tiṇukkadhāriyattherāpadāna (syā) 4 chaṂa. sohaṁ
-------------------------------------------------
[page 012]
                 Duggatiṁ nābhijānāmi ukkadānassidaṁ phalaṁ.
                 Kilesā jhāpitā mayhaṁ .pe. Kataṁ buddhassa sāsanan"ti.
          Arahā pana hutvā vimuttisukhena vītināmento satthārā bhikkhunīnaṁ ovāde
  āṇatto ekasmiṁ uposathadivase pañcabhikkhunisatāni ekovādeneva arahattaṁ pāpesi.
  Tena naṁ bhagavā bhikkhunovādakānaṁ aggaṭṭhāne ṭhapesi. Athekadivasaṁ theraṁ sāvatthiyaṁ
  piṇḍāya carantaṁ aññatarā purāṇadutiyikā itthī kilesavasena oloketvā hasi.
  Thero tassā taṁ kiriyaṁ disvā sarīrassa paṭikkūlavibhāvanamukhena dhammaṁ kathento:-
          [279] "dhiratthu Pūre duggandhe mārapakkhe avassute
                nava sotāni te kāye yāni sandanti sabbadā.
          [280] Mā purāṇaṁ amaññittho māsādesi tathāgate
                saggepi te na rajjanti kimaṅgaṁ 1- pana mānuse.
          [281] Ye ca kho bālā dummedhā dummantī mohapārutā
                tādisā tattha rajjanti mārakhittasmi 2- bandhane.
          [282] Yesaṁ rāgo ca doso ca avijjā ca virājitā
                tādī tattha na rajjanti chinnasuttā abandhanā"ti
  gāthā abhāsi.
          Tattha dhīti jigucchanatthe nipāto, ratthūti rakāro padasandhikaro, dhī atthu
  taṁ jigucchāmi tava dhikkāro hotūti attho. Pūretiādīni tassā dhikkātabbabhāvadīpa-
  nāni āmantanavacanāni. Pūreti ativiya jegucchehi nānākuṇapehi nānāvidhāsucīhi
  sampuṇṇe. Duggandheti kuṇapapūritattāeva sabhāvaduggandhe. Mārapakkheti yasmā
  visabhāgavatthu andhaputhujjanānaṁ ayonisomanasikāranimittatāya kilesamāraṁ vaḍḍheti,
  devaputtamārassa ca otāraṁ paviṭṭhaṁ deti. 3- Tasmā mārassa pakkho hoti. Tena
  vuttaṁ 4- "mārapakkhe"ti.

  *  *  *  *  *  *
  Footnote: 1 Sī.,i. kimaṅga 2 chaṂa. mārakhittamhi 3 Ma. otāraṁ vidhaṁseti
  4 Sī.,i. hotīti vuttaṁ
-------------------------------------------------
[page 013]
  Avassuteti sabbakālaṁ kilesāvassavanena tahiṁ tahiṁ asucinissandanena ca avassute.
  Idānissā nava sotāni te kāye, yāni sandanti sabbadāti "akkhimhā akkhi-
  gūthako"tiādinā 1- vuttaṁ asucino avassavanaṭṭhānaṁ dasseti.
          Evaṁ pana navachiddaṁ dhuvassavaṁ asucibharitaṁ kāyaṁ 2- yathābhūtaṁ jānantī mā purāṇaṁ
  amaññitthoti purāṇaṁ ajānanakāle pavattaṁ hasitalapitaṁ kīḷitaṁ mā maññi, "idānipi
  evaṁ paṭipajjissatī"ti mā cintehi. Māsādesi tathāgateti yathā upanissayasampattiyā
  purimakā buddhasāvakā āgatā, yathā vā te sammāpaṭipattiyā gatā paṭipannā,
  yathā ca rūpārūpadhammānaṁ tathalakkhaṇaṁ tathadhamme ca ariyasaccāni āgatā adhigatā
  avabuddhā, tathā imepīti evaṁ tathā āgamanādiatthena tathāgate ariyasāvake pakatisatte
  viya avaññāya kilesavasena ca upasaṅkamamānā 3- māsādesi. Anāsādetabbatāya
  kāraṇamāha saggepi te na rajjanti, kimaṅgaṁ pana mānuseti sabbaññubuddhenāpi
  akkhānena pariyosāpetuṁ asakkuṇeyyasukhe saggepi te sāvakabuddhā na rajjanti,
  saṅkhāresu ādīnavassa suparidiṭṭhattā rāgaṁ na janenti, kimaṅgaṁ pana miḷharāsisadise
  mānuse kāmaguṇe, tattha na rajjantīti vattabbameva natthi.
          Ye ca khoti ye pana bālyappayogato 4- bālā dhammojapaññāya abhāvato
  dummedhā asubhe subhānupassanena ducintitacintitāya dummantī mohena aññāṇena 5-
  sabbaso paṭicchāditacittatāya mohapārutā tādisā tathārūpā andhaputhujjanā tattha
  tasmiṁ itthīsaññite mārakhittasmi bandhane mārena oḍḍite mārapāse rajjanti
  rattā giddhā gadhitā mucchitā ajjhopannā tiṭṭhanti.
          Virājitāti yesaṁ pana khīṇāsavānaṁ telañjanarāgo viya dummocanīyasabhāvo rāgo
  sapatto viya laddhokāso dussanasabhāvo doso aññāṇasabhāvā avijjā ca

  *  *  *  *  *  *
  Footnote: 1 khu.sutta. 25/199/371 vijayasutta 2 Sī.,i. kāyakaliṁ 3 Sī.,i. upasaṅkamanādinā
  4 Sī. bālayogyato, i. bālayogato 5 Sī.,i. aññāṇaguṇena
-------------------------------------------------
[page 014]
  Ariyamaggavirāgena sabbaso virājitā pahīnā samucchinnā, tādisā aggamaggasatthena
  chinnabhavanettisuttā tatoeva katthacipi bandhanābhāvato abandhanā tattha tasmiṁ
  yathāvutte mārapāse na rajjanti. Evaṁ thero tassā itthiyā dhammaṁ kathetvā
  gato.
                     Nandakattheragāthāvaṇṇanā niṭṭhitā.
                         -----------------
                     327. 5. Jambukattheragāthāvaṇṇanā
          pañcapaññāsātiādikā āyasmato jambukattherassa gāthā. Kā uppatti?
          ayampi purimabuddhesu katādhikāro tattha tattha bhave puññāni upacinanto
  tissassa bhagavato kāle kulagehe nibbattitvā viññutaṁ patto satthu sammāsambodhiṁ
  saddahanto bodhirukkhaṁ vanditvā bījanena pūjesi. So tena puññakammena devamanussesu
  saṁsaranto kassapassa bhagavato kāle kulagehe nibbattitvā viññutaṁ patto sāsane
  pabbajitvā aññatarena upāsakena kārite ārāme āvāsiko hutvā viharati
  tena upaṭṭhiyamāno. Athekadivasaṁ eko khīṇāsavatthero lūkhacīvaradharo kesoharaṇatthaṁ
  araññato gāmābhimukho āgacchati, taṁ disvā so upāsako iriyāpathe pasīditvā
  kappakena kesamassūni ohārāpetvā paṇītabhojanaṁ bhojtevā sundarāni cīvarāni
  datvā "idheva bhante vasathā"ti vasāpeti. Taṁ disvā āvāsiko issāmaccherapakato
  khīṇāsavattheraṁ āha "varaṁ te bhikkhu iminā pāpupāsakena upaṭṭhiyamānassa evaṁ
  idha vasanato aṅgulīhi kese luñcitvā acelassa sato gūthamuttāhārajīvanan"ti. Evañca
  pana vatvā tāvadeva vaccakuṭiṁ pavisitvā pāyāsaṁ vaḍḍhento viya hatthena gūthaṁ
  vaḍḍhetvā vaḍḍhetvā yāvadatthaṁ khādi, muttañca pivi. Iminā niyāmena yāvatāyukaṁ
-------------------------------------------------
[page 015]
  Ṭhatvā kālaṅkatvā niraye paccitvā puna gūthamuttāhāro 1- vasitvā tasseva kammassa
  vipākāvasesena manussesu uppannopi pañca jātisatāni nigaṇṭho hutvā gūthabhakkho
  ahosi.
          Puna imasmiṁ buddhuppāde manussayoniyaṁ nibbattamānopi ariyūpavādabalena
  duggatakule nibbattitvā thaññaṁ vā khīraṁ vā sappiṁ vā pāyamāno taṁ chaḍḍetvā
  muttameva pivati, odanaṁ bhojiyamāno taṁ chaḍḍetvā gūthameva khādati, evaṁ gūthamuttapari-
  bhogena vaḍḍhanto vayappattopi tadeva paribhuñjati. Manussā tato vāretuṁ asakkontā
  pariccajiṁsu. So ñātakehi pariccatto naggapabbajjaṁ pabbajitvā na nhāyati,
  rajojalladharo kesamassūni luñcitvā aññe iriyāpathe paṭikkhipitvā ekapādena
  tiṭṭhati, nimantanaṁ na sādiyati, māsopavāsaṁ adhiṭṭhāya puññatthikehi dinnaṁ bhojanaṁ
  māse māse ekavāraṁ kusaggena gahetvā divā jivhaggena lehati, rattiyaṁ pana "allagūthaṁ
  sappāṇakan"ti akhāditvā sukkhagūthameva khādati. Evaṁ karontassa pañcapaññāsa-
  vassāni vītivattāni mahājano "mahātapo paramappiccho"ti maññamāno tanninno
  tappoṇo ahosi.
          Atha bhagavā tassa hadayabbhantare ghaṭe padīpaṁ viya arahattūpanissayaṁ pajjalantaṁ
  disvā sayameva tattha gantvā dhammaṁ desetvā sotāpattiphale patiṭṭhāpetvā ehi-
  bhikkhūpasampadāya laddhūpasampadaṁ vipassanaṁ ussukkāpetvā arahatte patiṭṭhāpesi.
  Ayamettha saṅkhepo, vitthāro pana dhammapade "māse māse kusaggenā"ti gāthā-
  vaṇṇanāya 2- vuttanayena veditabbo. Arahatte pana patiṭṭhito parinibbānakāle "ādito
  micchā paṭipajjitvāpi sammāsambuddhaṁ nissāya sāvakena adhigantabbaṁ mayā adhigatan"ti
  dassento:-

  *  *  *  *  *  *
  Footnote: 1 Sī. niraye paccitvā puna gūthaniraye asucimuttāhāro, i. niraye paccitvā puna
  gūthanirayesu gūthamuttāhāro 2 dhammapada.A. 3/153 jambukājīvakavatthu
-------------------------------------------------
[page 016]
          [283] "pañcapaññāsa Vassāni rajojallamadhārayiṁ
                bhuñjanto māsikaṁ bhattaṁ kesamassuṁ alocayiṁ.
          [284] Ekapādena aṭṭhāsiṁ āsanaṁ parivajjayiṁ
                sukkhagūthāni ca khādiṁ uddesañca na sādiyiṁ.
          [285] Etādisaṁ karitvāna bahuṁ duggatigāminaṁ
                vuyhamāno mahoghena buddhaṁ saraṇamāgamaṁ.
          [286] Saraṇagamanaṁ passa passa dhammasudhammataṁ
                tisso vijjā anuppattā kataṁ buddhassa sāsanan"ti
  imā catasso gāthā abhāsi.
          Tattha pañcapaññāsa vassāni, rajojallamadhārayinti naggapabbajjūpagamanena nhāna-
  paṭikkhepato pañcādhikāni paññāsavassāni sarīre laggaṁ āgantukareṇusaṅkhātaṁ rajo,
  sarīramalasaṅkhātaṁ jallañca kāyena dhāresiṁ. Bhuñjanto māsikaṁ bhattanti rattiyaṁ gūthaṁ
  khādanto lokavañcanatthaṁ māsopavāsiko nāma hutvā puññatthikehi dinnaṁ bhojanaṁ
  māse māse ekavāraṁ jivhagge ṭhapanavasena bhuñjanto. Alocayinti tādisacchārikā-
  pakkhepena sithilamūlaṁ kesamassuṁ aṅgulīhi luñcāpesiṁ. 1-
          Ekapādena aṭṭhāsiṁ, āsanaṁ parivajjayinti sabbena sabbaṁ āsanaṁ nisajjaṁ
  parivajjesiṁ, tiṭṭhanto ca ubho hatthe ukkhipitvā ekeneva pādena aṭṭhāsiṁ.
  Uddesanti nimantanaṁ. Udissakatanti keci. Na sādiyinti na sampaṭicchiṁ,
  paṭikkhipinti attho.
          Etādisaṁ karitvāna, bahuṁ duggatigāminanti etādisaṁ evarūpaṁ vipāka-
  nibbattanakaṁ duggatigāminaṁ bahuṁ pāpakammaṁ purimajātīsu idha ca katvā uppādetvā.
  Vuyhamāno

  *  *  *  *  *  *
  Footnote: 1 Sī.,i. muñcāpesiṁ
-------------------------------------------------
[page 017]
  Mahoghenāti kāmoghādinā mahatā oghena visesato diṭṭhoghena apāyasamuddaṁ pati-
  ākaḍḍhiyamāno. Buddhaṁ saraṇamāgamanti tādisena puññakammacchiddena kicchena
  manussattabhāvaṁ labhitvā idāni puññabalena buddhaṁ "saraṇan"ti agamāsiṁ, 1- "sammā-
  sambuddho bhagavā"ti aveccapasādena satthari pasīdiṁ. Saraṇagamanaṁ passa, passa dhamma-
  sudhammatanti āyatanagataṁ mama saraṇagamanaṁ 2- passa, passa sāsanadhammassa ca sudhammataṁ
  yohaṁ tathāmicchāpaṭipannopi ekovādeneva satthārā edisaṁ sampattiṁ sampāpito.
  "tisso Vijjā"tiādinā taṁ sampattiṁ dasseti. Tenāha 3-:-
                "tissassāhaṁ bhagavato bodhirukkhaṁ avandihaṁ 4-
                 paggayha bījaniṁ tattha sīhāsanamabījahaṁ. 5-
                 Dvenavute ito kappe sīhāsanamabījahaṁ
                 duggatiṁ nābhijānāmi bījanāya idaṁ phalaṁ.
                 Kilesā jhāpitā mayhaṁ .pe. Kataṁ buddhassa sāsanan"ti.
                     Jambukattheragāthāvaṇṇanā niṭṭhitā.
                          ---------------
                     328. 6. Senakattheragāthāvaṇṇanā
          svāgataṁ vatātiādikā āyasmato senakattherassa gāthā. Kā uppatti?
          ayampi purimabuddhesu katādhikāro tattha tattha bhave puññāni upacinanto
  sikhissa bhagavato kāle kulagehe nibbattitvā viññutaṁ patto ekadivasaṁ satthāraṁ
  disvā pasannamānaso morahatthena bhagavantaṁ pūjesi. So tena puññakammena devamanussesu
  saṁsaranto imasmiṁ buddhuppāde brāhmaṇakule nibbattitvā uruvelakassapattherassa

  *  *  *  *  *  *
  Footnote: 1 chaṂa. āgamāsiṁ 2 Sī. saraṇaṁ 3 khu.apa. 33/43/69 sīhāsanabījiyattherāpadāna (syā)
  4 chaṂa. bodhirukkhamavandiyaṁ, Sī. avandisaṁ 5 pāli. sīhāsanamavijjahaṁ. evamuparipi
-------------------------------------------------
[page 018]
  Bhaginiyā kucchimhi nibbatti, senakotissa nāmaṁ ahosi. So vayappatto
  brāhmaṇānaṁ vijjāsippesu nipphattiṁ gato gharāvāsaṁ vasati. Tena ca samayena
  mahājano saṁvacchare saṁvacchare phaggunamāse uttaraphaggunanakkhatte ussavaṁ anubhavanto
  gayāyaṁ titthābhisekaṁ karoti, tena taṁ ussavaṁ "gayāphaggū"ti 1- vadanti. Atha bhagavā
  tādise ussavadivase veneyyānukampāya gayātitthasamīpe viharati, mahājanopi titthā-
  bhisekādhippāyena tato tato taṁ ṭhānaṁ upagacchati. Tasmiṁ khaṇe senakopi titthābhisekatthaṁ
  taṁ ṭhānaṁ upagato satthāraṁ dhammaṁ desentaṁ disvā upasaṅkamitvā dhammaṁ sutvā
  paṭiladdhasaddho pabbajitvā vipassanāya kammaṁ karonto na cirasseva arahattaṁ pāpuṇi.
  Tena vuttaṁ apadāne 2-:-
                "morahatthaṁ gahetvāna upesiṁ lokanāyakaṁ
                 pasannacitto sumano morahatthaṁ adāsahaṁ.
                 Iminā morahatthena cetanāpaṇidhīhi ca
                 nibbutā me 3- tayo aggī labhāmi vipulaṁ sukhaṁ.
                 Aho buddho aho dhammo aho no satthusampadā
                 datvānahaṁ morahatthaṁ labhāmi vipulaṁ sukhaṁ.
                 Tiyaggī nibbutā mayhaṁ bhavā sabbe samūhatā
                 sabbāsavā parikkhīṇā natthi dāni punabbhavo.
                 Ekatiṁse ito kappe yaṁ dānamadadiṁ tadā
                 duggatiṁ nābhijānāmi morahatthassidaṁ phalaṁ.
                 Kilesā jhāpitā mayhaṁ .pe. Kataṁ buddhassa sāsanan"ti.
          Arahattaṁ pana patvā attano paṭipattiṁ paccavekkhitvā sañjātasomanasso
  udānavasena:-

  *  *  *  *  *  *
  Footnote: 1 Sī.,i. gayāphaggunīti 2 khu.apa. 33/42/68 morahatthiyattherāpadāna (syā)
  3 chaṂaṇibbāyiṁsu
-------------------------------------------------
[page 019]
          [287] "svāgataṁ Vata me āsi gayāyaṁ gayaphagguyā
                yaṁ addasāsiṁ sambuddhaṁ desentaṁ dhammamuttamaṁ.
          [288] Mahappabhaṁ gaṇācariyaṁ aggappattaṁ vināyakaṁ
                sadevakassa lokassa jinaṁ atuladassanaṁ.
          [289] Mahānāgaṁ mahāvīraṁ mahājutimanāsavaṁ
                sabbāsavaparikkhīṇaṁ satthāramakutobhayaṁ
          [290] Cirasaṅkiliṭṭhaṁ vata maṁ diṭṭhisandānabandhitaṁ 1-
                vimocayi so bhagavā sabbaganthehi senakan"ti
  catasso gāthā abhāsi.
          Tattha svāgataṁ vata me āsīti mayā suṭṭhu āgataṁ vata āsi. Mama vā
  sundaraṁ vata āgamanaṁ āsi. Gayāyanti gayātitthasamīpe. Gayaphagguyāti "gayāphaggū"ti
  laddhavohāre phaggunamāsassa uttaraphaggunīnakkhatte. "yan"tiādi Svāgatabhāvassa
  kāraṇadassanaṁ. Tattha yanti yasmā. Addasāsinti addakkhiṁ. Sambuddhanti sammā
  sāmaṁ sabbadhammānaṁ buddhattā sambuddhaṁ. Desentaṁ dhammamuttamanti uttamaṁ aggaṁ
  sabbaseṭṭhaṁ ekantaniyyānikaṁ dhammaṁ veneyyajjhāsayānurūpaṁ bhāsantaṁ.
          Mahappabhanti mahatiyā sarīrappabhāya ñāṇappabhāya ca samannāgataṁ. Gaṇācariyanti
  bhikkhuparisādīnaṁ gaṇānaṁ uttamena damathena ācārasikkhāpanena gaṇācariyaṁ. Aggabhūtānaṁ
  sīlādīnaṁ guṇānaṁ adhigamena aggappattaṁ. Devamanussādīnaṁ paramena vinayena vinayanato
  sayaṁ nāyakarahitattā ca vināyakaṁ. Kenaci anabhibhūto hutvā sakalaṁ lokaṁ abhibhavitvā
  ṭhitattā pañcannampi mārānaṁ jitattā ca sadevakassa lokassa jinaṁ sadevake loke
  aggajinaṁ, bāttiṁsavaramahāpurisalakkhaṇāsītianubyañjanādipaṭimaṇḍitarūpakāyatāya dasabala-
  catuvesārajjādiguṇapaṭimaṇḍitadhammakāyatāya ca sadevakena lokena aparimeyyadassanatāya
  asadisadassanatāya ca atuladassanaṁ.

  *  *  *  *  *  *
  Footnote: 1 pāli....sandhitaṁ
-------------------------------------------------
[page 020]
          Gatibalaparakkamādisampattiyā mahānāgasadisattā nāgesupi khīṇāsavesu mahānubhāvatāya
  ca mahānāgaṁ. Mārasenāvimathanato mahāvikkantatāya ca mahāvīraṁ. Mahājutinti mahāpatāpaṁ
  mahātejanti attho. Natthi etassa cattāropi āsavāti anāsavaṁ. Sabbe āsavā
  savāsanā parikkhīṇā etassāti sabbāsavaparikkhīṇaṁ. Kāmaṁ sāvakabuddhā paccekabuddhā
  ca khīṇāsavāva, sabbaññubuddhāeva pana savāsane āsave khepentīti dassanatthaṁ
  "anāsavan"ti vatvā puna "sabbāsavaparikkhīṇan"ti vuttaṁ. Tena vuttaṁ "sabbe
  āsavā savāsanā parikkhīṇā etassāti sabbāsavaparikkhīṇan"ti. Diṭṭhadhammikasamparāyika-
  paramatthehi yathārahaṁ veneyyānaṁ anusāsanato satthāraṁ catuvesārajjavisāradatāya
  kutocipi bhayābhāvato akutobhayaṁ evarūpaṁ sammāsambuddhaṁ yaṁ yasmā addasāsiṁ,
  tasmā svāgataṁ vata me āsīti yojanā.
          Idāni satthu dassanena attanā laddhaguṇaṁ dassento catutthaṁ gāthamāha.
  Tassattho:- kañjiyapuṇṇalābu viya takkabharitacāṭi viya vasāpītapilotikā viya ca
  saṅkilesavatthūhi anamatagge saṁsāre cirakālaṁ saṅkiliṭṭhaṁ. Gaddulabandhitaṁ viya thambhe
  sārameyaṁ sakkāyathamthe diṭṭhisandānena diṭṭhibandhanena bandhitaṁ 1- baddhaṁ tato
  vimocento ca abhijjhādīhi sabbaganthehi maṁ senakaṁ ariyamaggahatthena vimocayi vata so
  bhagavā mayhaṁ satthāti bhagavati abhippasādaṁ pavedeti.
                    Senakattheragāthāvaṇṇanā niṭṭhitā.
                         -----------------
                     329. 7. Sambhūtattheragāthāvaṇṇanā
          yo dandhakāletiādikā āyasmato sambhūtattherassa gāthā. Kā uppatti?
          ayampi purimabuddhesu katādhikāro tattha tattha bhave puññāni karonto

  *  *  *  *  *  *
  Footnote: 1 Sī. sanditaṁ bandhitaṁ
-------------------------------------------------
[page 021]
  Buddhasuññe loke candabhāgāya nadiyā tīre kinnarayoniyaṁ nibbatto ekadivasaṁ
  aññataraṁ paccekabuddhaṁ disvā pasannamānaso vanditvā katañjalī ajjunapupphehi
  pūjaṁ akāsi. So tena puññakammena devamanussesu saṁsaranto imasmiṁ buddhuppāde
  kulagehe nibbattitvā sambhūtoti laddhanāmo vayappatto bhagavato parinibbānassa
  pacchā dhammabhaṇḍāgārikassa santike dhammaṁ sutvā paṭiladdhasaddho pabbajitvā
  samaṇadhammaṁ karonto vipassanaṁ vaḍḍhetvā arahattaṁ pāpuṇi. Tena vuttaṁ apadāne 1-:-
          "candabhāgānadītīre ahosiṁ kinnaro tadā
           addasaṁ virajaṁ buddhaṁ sayambhuṁ aparājitaṁ.
           Pasannacitto sumano vedajāto katañjalī
           gahetvā ajjunaṁ pupphaṁ sayambhuṁ abhipūjayiṁ.
           Tena kammena sukatena cetanāpaṇidhīhi ca
           jahitvā kinnaraṁ dehaṁ tāvatiṁsamagacchahaṁ.
           Chattiṁsakkhattuṁ devindo devarajjamakārayiṁ
           dasakkhattuṁ cakkavattī mahārajjamakārayiṁ.
           Padesarajjaṁ vipulaṁ gaṇanāto asaṅkhiyaṁ
           sukhette vappitaṁ bījaṁ sayambhusmiṁ ahosi me. 2-
           Kusalaṁ vijjate mayhaṁ pabbajiṁ anagāriyaṁ
           pūjāraho ahaṁ ajja sakyaputtassa sāsane.
           Kilesā jhāpitā mayhaṁ .pe. Kataṁ buddhassa sāsanan"ti.
     Arahattaṁ pana patvā vimuttisukhena viharanto vassasataparinibbute bhagavati vesālikesu
  vajjiputtakesu dasa vatthūni paggayha ṭhitesu kākaṇḍakaputtena yasattherena ussāhitehi
  sattasatehi khīṇāsavehi taṁ diṭṭhiṁ bhinditvā saddhammaṁ paggaṇhantehi dhammavinayasaṅgahe

  *  *  *  *  *  *
  Footnote: 1 khu.apa. 33/106/156 ajjunapupphiyattherāpadāna (syā) 2 chaṂa. sayambhumhi aho mama
-------------------------------------------------
[page 022]
  Kate tesaṁ vajjiputtakānaṁ uddhammaubbinayadīpane dhammasaṁvegena thero:-
          [291] "yo Dandhakāle tarati taraṇīye ca dandhaye
                ayonisosaṁvidhānena 1- bālo dukkhaṁ nigacchati.
          [292] Tassatthā parihāyanti kāḷapakkheva candimā
                āyasakyañca 2- pappoti mittehi ca virujṇati.
          [293] Yo dandhakāle dandheti taraṇīye ca tāraye
                yonisosaṁvidhānena sukhaṁ pappoti paṇḍito.
          [294] Tassatthā paripūrenti sukkapakkheva candimā
                yaso kittiñca pappoti mittehi na virujjhatī"ti
  imā gāthā bhaṇanto aññaṁ byākāsi.
          Tattha yo dandhakāle taratīti kismiñci kattabbavatthusmiṁ "kappati nu kho,
  na nu kho kappatī"ti vinayakukkucce uppanne yāva viyattaṁ vinayadharaṁ pucchitvā
  taṁ kukkuccaṁ na vinodeti, tāva dandhakāle tassa kiccassa dandhāyitabbasamaye tarati
  madditvā vītikkamaṁ karoti. Taraṇīye ca dandhayeti gahaṭṭhassa tāva saraṇagamanasīla-
  samādānādike, pabbajitassa vattapaṭivattakaraṇādike samathavipassanānuyoge ca taritabbe
  sampatte sīghaṁ taṁ kiccaṁ ananuyuñjitvā "āgamanamāse pakkhe vā karissāmī"ti
  dandhāyeyya, taṁ kiccaṁ akarontova kālaṁ vītināmeyya. Ayonisosaṁvidhānenāti evaṁ
  dandhāyitabbe taranto taritabbe ca dandhāyanto anupāyasaṁvidhānena upāyasaṁvidhānā-
  bhāvena bālo mandabuddhiko puggalo sampati āyatiṁ ca dukkhaṁ anatthaṁ pāpuṇāti.
          Tassatthā parihāyantīti tassa tathārūpassa puggalassa diṭṭhadhammikādibhedā
  atthā kāḷapakkhe candimā viya parihāyanti divase divase parikkhayaṁ pariyādānaṁ gacchanti.
  "asuko Puggalo assaddho appasanno kusīto hīnaviriyo"tiādinā āyasakyaṁ viññūhi

  *  *  *  *  *  *
  Footnote: 1 chaṂa. ayonisaṁvidhānena 2 Sī. āyasasyañca
-------------------------------------------------
[page 023]
  Garahitabbataṁ pappoti pāpuṇāti. Mittehi ca virujjhatīti "evaṁ paṭipajja, mā
  evaṁ paṭipajjā"ti ovādadāyakehi kalyāṇamittehi "avacanīyā mayan"ti ovādassa
  anādāneneva 1- viruddho nāma hoti.
          Sesagāthādvayassa vuttavipariyāyena attho veditabbo. Keci panettha "tarati
  dandhaye"ti padānaṁ attabhāvena bhāvanācittassa 2- paggahaniggahe uddharanti, taṁ pacchima-
  gāthāsu yujjati. Purimā hi dve gāthā pabbajitakālato paṭṭhāya caritabbaṁ samaṇadhammaṁ
  akatvā kukkuccapakatatāya dasa vatthūni dīpetvā saṁghena nikkaḍḍhite vajjiputtake
  sandhāya therena vuttā, pacchimā pana attasadise sammā paṭipanne sakatthaṁ
  nipphādetvā ṭhiteti.
                     Sambhūtattheragāthāvaṇṇanā niṭṭhitā.
                        -------------------
                     330. 8. Rāhulattheragāthāvaṇṇanā
          ubhayenātiādikā āyasmato rāhulattherassa gāthā. Kā uppatti?
          ayampi purimabuddhesu katādhikāro tattha tattha bhave puññāni upacinanto
  padumuttarassa bhagavato kāle kulagehe nibbattitvā viññutaṁ patto satthāraṁ ekaṁ
  bhikkhuṁ sikkhākāmānaṁ aggaṭṭhāne ṭhapentaṁ disvā sayampi taṁ ṭhānantaraṁ patthetvā
  senāsanavisodhanavijjotanādikaṁ uḷāraṁ puññaṁ katvā paṇidhānamakāsi. So tato cavitvā
  devamanussesu saṁsaranto imasmiṁ buddhuppāde amhākaṁ bodhisattaṁ paṭicca yasodharāya
  deviyā kucchimhi nibbattitvā rāhuloti laddhanāmo mahatā khattiyaparivārena 3-
  vaḍḍhi, tassa pabbajjāvidhānaṁ khandhake 4- āgatameva. So pabbajitvā satthu santike
  anekehi

  *  *  *  *  *  *
  Footnote: 1 i. abhājanaṁ ayanti ovādassa adāneneva, Ma. atthā janayanti ovādassa
  adāneneva 2 Sī.,i. bhāvanānimittassa 3 Sī.,i. khattiyaparihārena
  4 vinaYuṃahā. 4/105/119 rāhulavatthu
-------------------------------------------------
[page 024]
  Suttapadehi suladdhovādo paripakkañāṇo 1- vipassanaṁ ussukkāpetvā arahattaṁ
  pāpuṇi. Tena vuttaṁ apadāne 2-:-
               "padumuttarassa bhagavato lokajeṭṭhassa tādino
                sattabhūmimhi pāsāde ādāsaṁ santhariṁ 3- ahaṁ.
                Khīṇāsavasahassehi parikiṇṇo mahāmuni
                upāgami gandhakuṭiṁ dipadindo 4- narāsabho.
                Virocayaṁ 5- gandhakuṭiṁ devadevo narāsabho
                bhikkhusaṁghe ṭhito satthā imā gāthā abhāsatha.
                Yenāyaṁ jotitā seyyā ādāsova susanthato
                tamahaṁ kittiyassāmi suṇātha mama bhāsato.
                Soṇṇamayā rūpimayā atho veḷuriyāmayā
                nibbattissanti pāsādā yekeci manaso piyā.
                Catusaṭṭhikkhattuṁ devindo devarajjaṁ karissati
                sahassakkhattuṁ cakkavattī bhavissati anantaRā.
                Ekavīsatikappamhi vimalo nāma khattiyo
                cāturanto vijitāvī cakkavattī bhavissati.
                Nagaraṁ reṇuvatī nāma iṭṭhakāhi sumāpitaṁ
                āyāmato tīṇi sataṁ caturassasamāyutaṁ.
                Sudassano nāma pāsādo visukammena māpito
                kūṭāgāravarūpeto sattaratanabhūsito.
                Dasasaddāvivittaṁ taṁ vijjādharasamākulaṁ
                sudassanaṁva nagaraṁ devatānaṁ bhavissati.
                Pabhā niggacchate tassa uggacchanteva sūriye
                virocessati taṁ niccaṁ samantā aṭṭhayojanaṁ.

  *  *  *  *  *  *
  Footnote: 1 Sī.,i. paripakke ñāṇe 2 khu.apa.32/68/85 rāhulattherāpadāna 3 Sī. adāsiṁ santharaṁ
  4 chaṂa. dvipadindo 5 chaṂa. virocento
-------------------------------------------------
[page 025]
                Kappasatasahassamhi okkākakulasambhavo
                gotamo nāma gottena satthā loke bhavissati.
                Tusitāva 1- cavitvāna sukkamūlena codito
                gotamassa bhagavato atrajo so bhavissati.
                Sacevaseyya agāraṁ cakkavattī bhaveyya so
                aṭṭhānametaṁ yaṁ tādī agāre ratimajjhagā.
                Nikkhamitvā agāramhā pabbajissati subbato
                rāhulo nāma nāmena arahā so bhavissati.
                Kikīva aṇḍaṁ rakkheyya cāmarīriva 2- vāladhiṁ
                nipako sīlasampanno mamaṁ rakkhi mahāmuni.
                Tassāhaṁ dhammamaññāya vihāsiṁ sāsane rato
                sabbāsave pariññāya viharāmi anāsavo.
                Kilesā jhāpitā mayhaṁ .pe. Kataṁ buddhassa sāsanan"ti.
          Arahattaṁ pana patvā attano paṭipattiṁ paccavekkhitvā aññaṁ byākaronto:-
          [295] "ubhayeneva Sampanno rāhulabhaddoti maṁ vidū
                yañcamhi putto buddhassa yañca dhammesu cakkhumā.
          [296] Yañca me āsavā khīṇā yañca natthi punabbhavo
                arahā dakkhiṇeyyomhi tevijjo amataddaso.
          [297] Kāmandhā jālasañchannā 3- taṇhāchadanachāditā
                pamattabandhunā baddhā macchāva kumināmukhe. 4-

  *  *  *  *  *  *
  Footnote: 1 chaṂa. tusitā so 2 chaṂa. cāmarī viya 3 chaṂa. jālapacchannā
  4 khu.u. 25/64/206 dutiyasattasutta
-------------------------------------------------
[page 026]
          [298] Taṁ kāmaṁ ahamujjhitvā chetvā mārassa bandhanaṁ
                samūlaṁ taṇhamabbuyha sītibhūtosmi nibbuto"ti
  catasso gāthā abhāsi.
          Tattha ubhayeneva sampannoti jātisampadā paṭipattisampadāti ubhayasampattiyāpi
  sampanno samannāgato. Rāhulabhaddoti maṁ vidūti "rāhulabhaddo"ti maṁ sabrahmacārino
  sañjānanti. Tassa hi jātasāsanaṁ sutvā bodhisattena "rāhu jāto, 1- bandhanaṁ
  jātan"ti vuttavacanaṁ upādāya suddhodanamahārājā "rāhulo"ti nāmaṁ gaṇhi. Tattha
  ādito pitarā vuttapariyāyameva gahetvā āha "rāhulabhaddoti maṁ vidū"ti. Bhaddoti
  ca pasaṁsāvacanametaṁ.
          Idāni taṁ ubhayasampattiṁ dassetuṁ "yañcamhī"tiādi vuttaṁ. Tattha yanti
  yasmā. Casaddo samuccayattho. Amhi putto buddhassāti sammāsambuddhassa orasa-
  putto amhi. Dhammesūti lokiyesu lokuttaresu ca dhammesu, catusaccadhammesūti
  attho. Cakkhamāti maggapaññācakkhunā cakkhumā ca amhīti yojetabbaṁ.
          Puna aparāparehipi pariyāyehi attani ubhayasampattiṁ dassetuṁ "yañca me āsavā
  khīṇā"ti gāthamāha. Tattha dakkhiṇeyyoti dakkhiṇāraho. Amataddasoti nibbānassa
  dassāvī. Sesaṁ suviññeyyameva.
          Idāni yāya vijjāsampattiyā ca vimuttisampattiyā ca abhāvena sattakāyo
  kumine bandhamacchā viya saṁsāre parivattati, taṁ ubhayasampattiṁ attani dassetuṁ
  "kāmandhā"ti gāthādvayamāha. Tattha kāmehi kāmesu vā andhāti kāmandhā. "chando
  Rāgo"tiādivibhāgehi 2- kilesakāmehi rūpādīsu vatthukāmesu anādīnavadassitāya
  andhīkatā. Jālapacchannāti sakalaṁ bhavattayaṁ ajjhottharitvā ṭhitena visattikājālena
  samantato

  *  *  *  *  *  *
  Footnote: 1 Sī.,i. rāhulo jāto 2 khu.cūḷa.30/95/27 ajitamāṇavakapañhāniddesa (syā)
-------------------------------------------------
[page 027]
  Channā paliguṇṭhitā. Taṇhāchadanachāditāti tatoeva taṇhāsaṅkhātena chadanena chāditā
  nivutā sabbaso paṭikujjhitā. Pamattabandhunā baddhā, macchāva kumināmukheti kumināmukhe
  macchabandhānaṁ macchapasibbakamukhe baddhā macchā viya pamattabandhunā mārena yena
  kāmabandhanena baddhā ime sattā tato na nigacchanti antobandhanagatāvahonti.
          Taṁ tathārūpaṁ kāmaṁ bandhanabhūtaṁ ujjhitvā pubbabhāgapaṭipattiyā pahāya kilesa-
  mārassa bandhanaṁ chetvā puna ariyamaggasatthena anavasesato samucchinditvā tatoeva
  avijjāsaṅkhātena mūlena samūlaṁ kāmataṇhādikaṁ taṇhaṁ abbuyha uddharitvā sabba-
  kilesadarathapariḷāhābhāvato sītibhūto saupādisesāya nibbānadhātuyā nibbuto ahaṁ
  asmi homīti attho.
                     Rāhulattheragāthāvaṇṇanā niṭṭhitā.
                           ------------
                     331. 9. Candanattheragāthāvaṇṇanā
          jātarūpenātiādikā āyasmato candanattherassa gāthā. Kā uppatti?
          ayampi purimabuddhesu katādhikāro tattha tattha bhave puññāni upacinanto
  ito ekatiṁse kappe buddhasuññe loke rukkhadevatā hutvā nibbatto sudassanaṁ
  nāma paccekabuddhaṁ pabbatantare vasantaṁ disvā pasannamānaso kuṭajapupphehi pūjaṁ
  akāsi. So tena puññakammena devamanussesu saṁsaranto imasmiṁ buddhuppāde sāvatthiyaṁ
  vibhavasampanne kule nibbattitvā candanoti laddhanāmo vayappatto gharāvāsaṁ vasanto
  satthu santike dhammaṁ sutvā sotāpanno ahosi. So ekaṁ puttaṁ labhitvā gharāvāsaṁ
  pahāya pabbajitvā vipassanāya kammaṭṭhānaṁ gahetvā araññe viharanto satthāraṁ
-------------------------------------------------
[page 028]
  Vandituṁ sāvatthiṁ āgato susāne vasati, tassa āgatabhāvaṁ sutvā purāṇadutiyikā
  alaṅkatapaṭiyattā dārakaṁ ādāya mahatā parivārena therassa santikaṁ gacchati "itthī-
  kuttādīhi naṁ palobhetvā uppabbājessāmī"ti. Thero taṁ āgacchantiṁ dūratova
  disvā "idānissā avisayo bhavissāmī"ti yathāraddhaṁ vipassanaṁ ussukkāpetvā
  chaḷabhiñño ahosi. Tena vuttaṁ apadāne 1-:-
             "himavantassāvidūre accalo 2- nāma pabbato
              buddho sudassano nāma vasate pabbatantare.
              Pupphaṁ hemavantaṁ gayha vehāsaṁ agamāsahaṁ
              tatthaddasāsiṁ sambuddhaṁ oghatiṇṇamanāsavaṁ.
              Pupphaṁ kuṭajamādāya sire katvāna añjaliṁ 3-
              buddhassa abhiropesiṁ sayambhussa mahesino.
              Ekatiṁse ito kappe yaṁ pupphamabhipūjayiṁ
              duggatiṁ nābhijānāmi buddhapūjāyidaṁ phalaṁ.
              Kilesā jhāpitā mayhaṁ .pe. Kataṁ buddhassa sāsanan"ti.
          Chaḷabhiñño pana hutvā ākāse ṭhatvā tassā dhammaṁ desetvā saraṇesu
  ca sīlesu ca patiṭṭhāpetvā sayaṁ attanā pubbe vasitaṭṭhānameva gato. Sahāyabhikkhūhi
  "vippasannāni kho te āvuso indriyāni, kacci tayā saccāni paṭividdhānī"ti
  puṭṭho:-
          [299] "jātarūpena Sañchannā dāsīgaṇapurakkhatā
                aṅkena puttamādāya bhariyā maṁ upāgami.
          [300] Tañca disvāna āyantiṁ sakaputtassa mātaraṁ
                alaṅkataṁ suvasanaṁ maccupāsaṁva oḍḍitaṁ.

  *  *  *  *  *  *
  Footnote: 1 khu.apa. 33/107/157 kuṭajapupphiyattherāpadāna (syā) 2 chaṂa. vasalo
  3 pāli. katvānahantadā
-------------------------------------------------
[page 029]
          [301] Tato me manasīkāro yoniso udapajjatha
                ādīnavo pāturahu nibbidā samatiṭṭhatha.
          [302] Tato cittaṁ vimucci me passa dhammasudhammataṁ
                tisso vijjā anuppattā kataṁ buddhassa sāsanan"ti
  imāhi gāthāhi attano paṭipattiṁ kathento aññaṁ byākāsi.
          Tattha jātarūpena sañchannāti jātarūpamayena sīsūpagādialaṅkārena alaṅkaraṇa-
  vasena paṭicchāditasarīrā, sabbābharaṇabhūsitāti attho. Dāsīgaṇapurakkhatāti yathārahaṁ
  alaṅkatapaṭiyattena attano dāsigaṇena purato katā parivāritāti 1- attho. Aṅkena
  puttamādāyāti "api nāma puttampi disvā gehassitasāto 2- bhaveyyā"ti puttaṁ
  attano aṅkena gahetvā.
          Āyantinti āgacchantiṁ. Sakaputtassa mātaranti mama orasaputtassa jananiṁ,
  mayhaṁ purāṇadutiyikanti attho. Sabbamidaṁ thero attano kāmarāgasamucchedaṁ
  bahumaññanto vadati. Yoniso udapajjathāti "evarūpāpi nāma sampatti jarābyādhi-
  maraṇehi abhibhuyyati, aho saṅkhārā aniccā adhuvā anassāsikā"ti evaṁ yoniso-
  manasikāro uppajji. Sesaṁ heṭṭhā vuttanayameva.
                     Candanattheragāthāvaṇṇanā niṭṭhitā.
                      -----------------------
                    332. 10. Dhammikattheragāthāvaṇṇanā
          dhammo havetiādikā āyasmato dhammikattherassa gāthā. Kā uppatti?
          ayampi purimabuddhesu katādhikāro tattha tattha bhave puññāni upacinanto

  *  *  *  *  *  *
  Footnote: 1 Sī.,i. purakkhatā parivāritā 2 Sī. gehavāsābhimukho
-------------------------------------------------
[page 030]
  Sikhissa bhagavato kāle migaluddako hutvā ekadivasaṁ araññāyatane devaparisāya
  satthu dhammaṁ desentassa "dhammo eso vuccatī"ti desanāya nimittaṁ gaṇhi. So
  tena puññakammena devamanussesu saṁsaranto imasmiṁ buddhuppāde kosalaraṭṭhe
  brāhmaṇakule nibbattitvā dhammikoti laddhanāmo vayappatto jetavanapaṭiggahaṇe
  laddhappasādo pabbajitvā aññatarasmiṁ gāmakāvāse āvāsiko hutvā viharanto
  āgantukānaṁ bhikkhūnaṁ vattāvattesu ujjhānabahulo akkhamo ahosi. Tena bhikkhū
  taṁ vihāraṁ chaḍḍetvā pakkamiṁsu, so ekakova ahosi. Vihārasāmiko upāsako
  taṁ kāraṇaṁ sutvā bhagavato taṁ pavattiṁ ārocesi. Satthā taṁ bhikkhuṁ pakkosetvā
  tamatthaṁ pucchitvā tena "evaṁ bhante"ti vutte "nāyaṁ idāneva akkhamo, pubbepi
  akkhamo ahosī"ti vatvā bhikkhūhi yācito rukkhadhammaṁ 1- kathetvā upari tassa ovādaṁ
  dento:-
                  [303] "dhammo Have rakkhati dhammacāriṁ
                        dhammo suciṇṇo sukhamāvahāti
                        esānisaṁso dhamme suciṇṇe
                        na duggatiṁ gacchati dhammacārī.
          [304] Na hi dhammo adhammo ca ubho samavipākino
                adhammo nirayaṁ neti dhammo pāpeti suggatiṁ.
                    [305] Tasmā hi dhammesu kareyya chandaṁ
                          iti modamāno sugatena tādinā
                          dhamme ṭhitā sugatavarassa sāvakā
                          nīyanti dhīrā saraṇavaraggagāmino.
          [306] Vipphoṭito gaṇḍamūlo taṇhājālo samūhato

  *  *  *  *  *  *
  Footnote: 1 khu.jā. 27/74/23 rukkhadhammajātaka
-------------------------------------------------
[page 031]
                         So khīṇasaṁsāro na catthi kiñcanaṁ
                         cando yathā dosinā puṇṇamāsiyan"ti
  catasso gāthā abhāsi.
          Tattha dhammoti lokiyalokuttaro sucaritadhammo. Rakkhatīti apāyadukkhato 1-
  rakkhati, saṁsāradukkhato ca vivaṭṭūpanissayabhūto rakkhatiyeva. Dhammacārinti taṁ dhammaṁ
  carantaṁ paṭipajjantaṁ. Suciṇṇoti suṭṭhu ciṇṇo kammaphalāni saddahitvā sakkaccaṁ
  cittīkatvā upacito. Sukhanti lokiyalokuttarasukhaṁ. Tattha lokiyaṁ tāva kāmāvacarādi-
  bhedo dhammo yathāsakaṁ sukhaṁ diṭṭhe vā dhamme upapajje vā apare vā pariyāye āvahati
  nipphādeti, itaraṁ pana vivaṭṭūpanissaye ṭhatvā ciṇṇo paramparāya 2- āvahatīti
  vattuṁ 3- vaṭṭati anupanissayassa tadabhāvato. Esānisaṁso dhamme suciṇṇe, na duggatiṁ
  gacchati dhammacārīti dhammacārī puggalo dhamme suciṇṇe taṁnimittaṁ duggatiṁ na
  gacchatīti eso dhamme suciṇṇe ānisaṁso udrayoti attho.
          Yasmā dhammeneva sugatigamanaṁ, adhammeneva ca duggatigamanaṁ, tasmā "dhammo
  adhammo"ti ime aññamaññaṁ asaṅkiṇṇaphalāti dassetuṁ "na hi dhammo"tiādinā
  dutiyaṁ gāthamāha. Tattha adhammoti dhammapaṭipakkho duccaritaṁ. Samavipākinoti sadisavipākā
  samānaphalā.
          Tasmāti yasmā dhammādhammānaṁ ayaṁ yathāvutto vipākabhedo, tasmā. Chandanti
  kattukamyatāchandaṁ. Iti modamāno sugatena tādināti iti evaṁ vuttappakārena
  ovādadānena sugatena sammaggatena 4- sammāpaṭipannena iṭṭhādīsu tādibhāvappattiyā
  tādināmavatā hetubhūtena modamāno tuṭṭhiṁ āpajjamāno dhammesu chandaṁ kareyyāti
  yojanā. Ettāvatā vaṭṭaṁ dassetvā idāni vivaṭṭaṁ dassento "dhamme ṭhitā"ti-
  ādimāha. Tassattho:- yasmā sugatassa varassa sugatesu ca varassa sammāsambuddhassa

  *  *  *  *  *  *
  Footnote: 1 Sī. apāye apāyadukkhato 2 Sī. cittaparamparāya 3 Sī. avagantuṁ, i. gantuṁ
  4 Ma. samaggatena
-------------------------------------------------
[page 032]
  Sāvakā tassa dhamme ṭhitā dhīrā ativiya aggabhūtasaraṇagāmino teneva saraṇagamanasaṅkhāte
  dhamme ṭhitabhāvena sakalavaṭṭadukkhatopi nīyanti nissaranti, tasmā hi dhammesu kareyya
  chandanti.
          Evaṁ satthārā tīhi gāthāhi dhamme desite desanānusārena yathānisinnova
  vipassanaṁ vaḍḍhetvā arahattaṁ pāpuṇi. Tena vuttaṁ apadāne 1-:-
              "migaluddo pure āsiṁ araññe vipine ahaṁ
               addasaṁ virajaṁ buddhaṁ devasaṅghapurakkhataṁ.
               Catusaccaṁ pakāsentaṁ desentaṁ amataṁ padaṁ
               assosiṁ madhuraṁ dhammaṁ sikhino lokabandhuno.
               Ghose cittaṁ pasādesiṁ asamappaṭipuggale
               tattha cittaṁ pasādetvā uttariṁ duttaraṁ bhavaṁ.
               Ekatiṁse ito kappe yaṁ saññamalabhiṁ tadā
               duggatiṁ nābhijānāmi ghosasaññāyidaṁ phalaṁ.
               Kilesā jhāpitā mayhaṁ .pe. Kataṁ buddhassa sāsanan"ti.
          Tathā arahatte patiṭṭhito. Arahattaṁ pana patvā attanā adhigataṁ visesaṁ satthu
  nivedento carimagāthāya aññaṁ byākāsi.
          Tattha vipphoṭitoti vidhuto, maggañāṇena paṭinissaṭṭhoti attho. Gaṇḍamūloti
  avijjā. 2- Sā hi gaṇḍati savati. "gaṇḍoti Kho bhikkhu pañcannetaṁ upādānak-
  khandhānaṁ 2- adhivacanan"ti 3- evaṁ satthārā vuttassa dukkhamūlayogato 4- kilesāsuci-
  paggharaṇato uppādajarābhaṅgehi uddhumātapakkapabhijjanato ca 5- gaṇḍābhidhānassa
  upādānakkhandhapañcakassa

  *  *  *  *  *  *
  Footnote: 1 khu.apa. 33/108/158 ghosasaññakattherāpadāna (syā) 2-2 Sī. sā hi savati,
  gaṇḍoti kho bhikkhūtivacanena taṁ pañcupādānakkhandhānaṁ, i. sā hi savati, gaṇḍoti
  kho bhikkhuvacanena taṁ pañcupādānakkhandhānaṁ 3. saṁ.saḷā. 18/151/103 udakasutta,
  aṅ.chakka. 22/294/347 bhayasutta, aṅ. dasaka. 23/146/299 bhayasutta (syā)
  4 Sī.,i. dukkhato sūlayogato 5 Sī. bhaṅge uddhumātapakkamhi bhijjanato ca,
  i. bhaṅgehi uddhumātapakkabhijjanato ca
-------------------------------------------------
[page 033]
  Mūlaṁ kāraṇaṁ. Taṇhājālo samūhatoti taṇhāsaṅkhāto jālo maggena samugghāṭito.
  So khīṇasaṁsāro na catthi kiñcananti so ahaṁ evaṁ pahīnataṇhāvijjatāya parikkhīṇasaṁsāro
  pahīnabhavamūlattāeva na catthi na ca upalabbhati rāgādikiñcanaṁ. Cando yathā dosinā
  puṇṇamāsiyanti yathā nāma cando abbhamahikādidosarahito puṇṇamāsiyaṁ paripuṇṇakāle 1-
  evaṁ ahampi arahattādhigamena apetarāgādikiñcano paripuṇṇadhammakoṭṭhāso ahosinti.
                     Dhammikattheragāthāvaṇṇanā niṭṭhitā.
                      -----------------------
                    333. 11. Sappakattheragāthāvaṇṇanā
          yadā balākātiādikā āyasmato sappakattherassa gāthā. Kā uppatti?
          ayampi purimabuddhesu katādhikāro tattha tattha bhave puññāni upacinanto
  ito ekatiṁse kappe mahānubhāvo nāgarājā hutvā nibbatto sambhavassa 2- nāma
  paccekabuddhassa abbhokāse samāpattiyā nisinnassa mahantaṁ padumaṁ gahetvā
  uparimuddhani dhārento pūjaṁ akāsi. So tena puññakammena devamanussesu saṁsaranto
  imasmiṁ buddhuppāde sāvatthiyaṁ brāhmaṇakule nibbattitvā sappakoti laddhanāmo
  viññutaṁ patto bhagavato santike dhammaṁ sutvā paṭiladdhasaddho pabbajitvā kammaṭṭhānaṁ
  gahetvā ajakaraṇiyā nāma nadiyā tīre leṇagirivihāre 3- vasanto na cirasseva
  arahattaṁ pāpuṇi. Tena vuttaṁ apadāne 4-:-
             "himavantassāvidūre romaso nāma pabbato
              buddhopi sambhavo nāma abbhokāse vasī tadā.

  *  *  *  *  *  *
  Footnote: 1 Sī.,i. dosarahito natthi kiñcananti so ahaṁ evaṁ pahīnataṇho āsārahito yathā
  puṇṇamāsiyaṁ paripuṇṇakālo cando 2 Sī.,i. sambhavakassa 3 Sīḷeṇavihāre
  4 khu.apa. 33/110/162 padumadhāriyattherāpadāna (syā)
-------------------------------------------------
[page 034]
               Bhavanā nikkhamitvāna padumaṁ dhārayiṁ ahaṁ
               ekāhaṁ dhārayitvāna bhavanaṁ punarāgamiṁ.
               Ekatiṁse ito kappe yaṁ buddhamabhipūjayiṁ
               duggatiṁ nābhijānāmi buddhapūjāyidaṁ phalaṁ.
               Kilesā jhāpitā mayhaṁ .pe. Kataṁ buddhassa sāsanan"ti.
          So arahattaṁ patvā satthāraṁ vandituṁ sāvatthiṁ āgato ñātīhi upaṭṭhiyamāno
  tattha katipāhaṁ vasitvā dhammaṁ desetvā ñātake saraṇesu ca sīlesu ca patiṭṭhāpetvā
  yathāvuttaṭṭhānameva gantukāmo ahosi. Taṁ ñātakā "idheva bhante vasatha, mayaṁ
  paṭijaggissāmā"ti yāciṁsu. So gamanākāraṁ dassetvā ṭhito attanā vasitaṭṭhāna-
  kittanāpadesena vivekābhiratiṁ pakāsento:-
                    [307] "yadā Balākā sucipaṇḍaracchadā
                          kāḷassa meghassa bhayena tajjitā
                          palehiti ālayamālayesinī
                          tadā nadī ajakaraṇī rameti maṁ.
                    [308] Yadā balākā suvisuddhapaṇḍarā
                          kāḷassa meghassa bhayena tajjitā
                          pariyesati leṇamaleṇadassinī
                          tadā nadī ajakaraṇī rameti maṁ.
          [309] Kaṁ nu tattha na ramenti jambuyo ubhato tahiṁ
                sobhentī 1- āpagākūlaṁ mama leṇassa pacchato.
                    [310] Tāmatamadasaṅghasuppahīnā
                          bhekā mandavatī panādayanti

  *  *  *  *  *  *
  Footnote: 1 pāli. sobhenti
-------------------------------------------------
[page 035]
                          Nājja girinadīhi vippavāsasamayo
                          khemā ajakaraṇī sivā surammā"ti
  catasso gāthā abhāsi.
          Tattha yadāti yasmiṁ kāle. Balākāti balākāsakuṇikā. Sucipaṇḍaracchadāti
  sucisuddhadhavalapakkhā. Kāḷassa meghassa bhayena tajjitāti jalabhārabharitatāya kāḷassa añjana-
  girisannikāsassa pāvussakameghassa gajjato vuṭṭhibhayena nibbijjitā 1- bhiṁsāpitā.
  Palehitīti gocarabhūmito uppatitvā gamissati. Ālayanti nilayaṁ attano kulāvakaṁ.
  Ālayesinīti tattha ālayanaṁ nilīyanameva icchantī. Tadā nadī ajakaraṇī rameti manti
  tasmiṁ pāvussakakāle ajakaraṇīnāmikā nadī navodakassa pūrā hārahārinī 2- kūlaṅkasā
  maṁ rameti mama cittaṁ ārādhetīti utupadesavisesakittanāpadesena vivekābhiratiṁ pakāsesi.
          Suvisuddhapaṇḍarāti suṭaṭhu visuddhapaṇḍaravaṇṇā, asammissavaṇṇā sabbasetāti
  attho. Pariyesatīti maggati. Leṇanti vasanaṭṭhānaṁ. 3- Aleṇadassinīti vasanaṭṭhānaṁ
  apassantī. Pubbe nibaddhavasanaṭṭhānassa abhāvena aleṇadassinī, idāni pāvussakakāle
  meghatajjitena 4- āhitagabbhā pariyesati leṇanti nibaddhavasanaṭṭhānaṁ kulāvakaṁ karotīti
  attho.
          Kaṁ nu tattha .pe. Pacchatoti mama vasanakamahāleṇassa pacchato pacchābhāge
  āpagākūlaṁ ajakaraṇīnadiyā ubhatotīraṁ 5- tahiṁ tahiṁ ito cito ca sobhentiyo niccakālaṁ
  phalabhāranamitasākhā siniddhapaṇṇacchāyā jambuyo tattha tasmiṁ ṭhāne kaṁ nāma sattaṁ
  na ramenti nu, 6- sabbaṁ ramentiyeva.
          Tāmatamadasaṅghasuppahīnāti amataṁ vuccati agadaṁ, tena majjantīti 7- amatamadā,
  sappā, tesaṁ saṅgho amatamadasaṅgho, tato suṭṭhu pahīnā apagatā. Bhekā maṇḍūkiyo mandavatī
  saravatiyo panādayanti taṁ ṭhānaṁ madhurena vassitena ninnādayanti. Nājja girinadīhi

  *  *  *  *  *  *
  Footnote: 1 i. nibbhaccitā 2 Sī.,i. hārabhārinī 3 Sī.,i. vasatiṁ
  4 Sī. meghagajjitato na, chaṂa. meghagajjitena 5 Sī.,i. ubho tīraṁ
  6 Sī.,i. kaṁ nu tattha na ramenti 7 Ma. tena marantīti
-------------------------------------------------
[page 036]
  Vippavāsasamayoti ajja etarahi aññāhipi pabbateyyāhi nadīhi vippavāsasamayo
  na hoti, visesato pana vāḷamacchasusumārādivirahitato khemā ajakaraṇī nadī. Sundaratala-
  titthapulinasampattiyā sivā. Suṭṭhu rammā ramaṇīyā, tasmā tattheva me mano ramatīti
  adhippāyo.
          Evaṁ pana vatvā ñātake vissajjetvā attano vasanaṭṭhānameva gato.
  Suññāgārābhiratidīpanena idameva ca therassa aññābyākaraṇaṁ ahosīti.
                     Sappakattheragāthāvaṇṇanā niṭṭhitā.
                       ------------------
                     334. 12. Muditattheragāthāvaṇṇanā
          pabbajintiādikā āyasmato muditattherassa gāthā. Kā uppatti?
          ayampi purimabuddhesu katādhikāro tattha tattha bhave puññāni upacinanto
  vipassissa bhagavato kāle kulagehe nibbattitvā viññutaṁ patto ekadivasaṁ satthāraṁ
  disvā pasannamānaso ekaṁ mañcamadāsi. 1- So tena puññakammena devamanussesu
  saṁsaranto imasmiṁ buddhuppāde kosalaraṭṭhe gahapatikule nibbattitvā muditoti
  laddhanāmo viññutaṁ pāpuṇi. Tena ca samayena taṁ kulaṁ raññā kenacideva karaṇīyena
  palibuddhaṁ ahosi. Mudito rājabhayābhīto palāyitvā araññaṁ paviṭṭho aññatarassa
  khīṇāsavattherassa vasanaṭṭhānaṁ upagacchi. Thero tassa bhītabhāvaṁ ñatvā "mā bhāyī"ti
  samassāsesi. So "kittakena nu kho bhante kālena idaṁ me bhayaṁ vūpasamessatī"ti
  pucchitvā "sattaṭṭhamāse atikkamitvā"ti vutte "ettakaṁ kālaṁ adhivāsetuṁ na
  sakkomi, pabbajissāmahaṁ bhante, pabbājetha man"ti jīvitarakkhaṇatthaṁ pabbajjaṁ yāci,
  thero

  *  *  *  *  *  *
  Footnote: 1 Sī.,i. pacchimadāsi
-------------------------------------------------
[page 037]
  Taṁ pabbājesi. So pabbajitvā sāsane paṭiladdhasaddho bhaye vūpasantepi samaṇadhammaṁyeva
  rocento kammaṭṭhānaṁ gahetvā vipassanāya kammaṁ karonto "arahattaṁ apatvā
  imasmā vasanagabbhā bahi na nikkhamissāmī"tiādinā paṭiññaṁ katvā vipassanaṁ
  ussukkāpetvā arahattaṁ pāpuṇi. Tena vuttaṁ apadāne 1-:-
             "vipassino bhagavato lokajeṭṭhassa tādino
              ekaṁ mañcaṁ 2- mayā dinnaṁ pasannena sapāṇinā.
              Hatthiyānaṁ assayānaṁ dibbayānaṁ samajjhagaṁ
              tena mañcakadānena pattomhi āsavakkhayaṁ.
              Ekanavutito kappe yaṁ mañcamadadiṁ tadā
              duggatiṁ nābhijānāmi mañcadānassidaṁ phalaṁ.
              Kilesā jhāpitā mayhaṁ .pe. Kataṁ buddhassa sāsanan"ti.
          Arahattaṁ pana patvā vimuttisukhaṁ paṭisaṁvedento sahāyabhikkhūhi adhigataṁ
  pucchito attano paṭipannākāraṁ kathento:-
          [311] "pabbajiṁ Jīvikatthohaṁ laddhāna upasampadaṁ
                tato saddhaṁ paṭilabhiṁ daḷhavīriyo parakkamiṁ.
          [312] Kāmaṁ bhijjatuyaṁ kāyo maṁsapesī visīyaruṁ
                ubho jaṇṇukasandhīhi jaṅghāyo papatantu me.
          [313] Nāsissaṁ na pivissāmi vihārā ca na nikkhame
                napi passaṁ nipātessaṁ taṇhāsalle anūhate.
          [314] Tassa mevaṁ viharato passa vīriyaparakkamaṁ
                tisso vijjā anuppattā kataṁ buddhassa sāsanan"ti
  catasso gāthā abhāsi.

  *  *  *  *  *  *
  Footnote: 1 khu.apa. 33/112/164 veccakadāyakattherāpadāna (syā) 2 pāli. veccaṁ. evamuparipi
-------------------------------------------------
[page 038]
          Tattha jīvikatthoti jīvikāya atthiko jīvikappayojano. "ettha Pabbajitvā
  nibbhayo sukhena akilamanto jīvissāmī"ti evaṁ jīvikatthāya pabbajinti attho. Laddhāna
  upasampadanti paṭhamaṁ sāmaṇerapabbajjāyaṁ ṭhito ñatticatutthena kammena upasampadaṁ
  labhitvā. Tato saddhaṁ paṭilabhinti tato upasampannakālato paṭṭhāya kalyāṇamitte
  sevanto dve mātikā tisso anumodanā ekaccaṁ 1- suttaṁ samathakammaṭṭhānaṁ vipassanā-
  vidhiñca uggaṇhanto buddhādīnaṁ mahānubhāvataṁ disvā "sammāsambuddho bhagavā,
  svākkhāto dhammo, supaṭipanno saṁgho"ti ratanattaye saddhaṁ paṭilabhiṁ. Daḷhavīriyo
  parakkaminti evaṁ paṭiladdhasaddho hutvā vipassanāya kammaṁ karonto na cirasseva
  saccapaṭivedhāya daḷhaviriyo thiraviriyo hutvā parakkamiṁ, akusalānaṁ dhammānaṁ pahānāya
  kusalānaṁ dhammānaṁ upasampadāya sammadeva padahiṁ.
          Yathā pana parakkamiṁ, taṁ dassetuṁ "kāman"tiādi vuttaṁ. Tattha kāmanti yathākāmaṁ
  ekaṁsato vā bhijjatu. Ayaṁ kāyoti ayaṁ mama pūtikāyo, iminā viriyapatāpena
  bhijjati ce, bhijjatu chinnabhinnaṁ hotu. Maṁsapesī visīyarunti iminā daḷhaparakkamena
  imasmā kāyā maṁsapesiyo visīyanti ce, visīyantu ito cito viddhaṁsantu. Ubho
  jaṇṇukasandhīhi, jaṅghāyo papatantu meti ubhohi jaṇṇukasandhīhi saha mama ubho
  jaṅghāyo satthiyo ūrubandhato bhijjitvā bhūmiyaṁ papatantu. "man"tipi Pāṭho, so
  evattho. Sesaṁ heṭṭhā vuttanayameva.
                  Muditattheragāthāvaṇṇanā niṭṭhitā.
                  Paramatthadīpaniyā theragāthāsaṁvaṇṇanāya
                  catukkanipātassa atthavaṇṇanā niṭṭhitā.

  *  *  *  *  *  *
  Footnote: 1 Sī.,i. ekaṁ
-------------------------------------------------
[page 039]
                    335. 1. Rājadattattheragāthāvaṇṇanā
          pañcakanipāte bhikkhu sīvathikaṁ gantvātiādikā āyasmato rājadattattherassa
  gāthā. Kā uppatti?
          ayampi purimabuddhesu katādhikāro tattha tattha bhave vivaṭṭūpanissayaṁ puññaṁ
  upacinanto ito catuddase kappe buddhasuññe loke kulagehe nibbattitvā viññutaṁ
  patto ekadivasaṁ kenacideva karaṇīyena vanantaṁ upagato tattha aññataraṁ paccekabuddhaṁ
  rukkhamūle nisinnaṁ disvā pasannamānaso suparisuddhaṁ ambāṭakaphalaṁ adāsi. So tena
  puññakammena devamanussesu saṁsaranto imasmiṁ buddhuppāde sāvatthiyaṁ satthavāhakule
  nibbatti, tassa mahārājaṁ vessavaṇaṁ ārādhetvā paṭiladdhabhāvato mātāpitaro
  rājadattoti nāmaṁ akaṁsu. So vayappatto pañcahi sakaṭasatehi bhaṇḍaṁ ādāya
  vāṇijjavasena rājagahaṁ agamāsi. Tena ca samayena rājagahe aññatarā gaṇikā
  abhirūpā dassanīyā paramasobhaggayogato divase divase sahassaṁ labhati. Atha so satthavāha-
  putto divase divase tassā gaṇikāya sahassaṁ datvā saṁvāsaṁ kappenato na cirasseva
  sabbaṁ dhanaṁ khepetvā duggato hutvā ghāsacchādanamattampi alabhanto ito cito
  ca paribbhamanto saṁvegappatto ahosi. So ekadivasaṁ upāsakehi saddhiṁ veḷuvanaṁ
  agamāsi.
          Tena ca samayena satthā mahatiyā parisāya parivuto dhammaṁ desento nisinno
  hoti. So parisapariyante nisīditvā satthu santike dhammaṁ sutvā paṭiladdhasaddho
  pabbajitvā dhutaṅgāni samādiyitvā susāne vasati, tadā aññataropi satthavāhaputto
  sahassaṁ datvā tāya gaṇikāya saha vasati. Sā ca gaṇikā tassa hatthe mahaggharatanaṁ
-------------------------------------------------
[page 040]
  Disvā lobhaṁ uppādetvā aññehi dhuttapurisehi taṁ mārāpetvā taṁ ratanaṁ gaṇhi.
  Atha tassa satthavāhaputtassa manussā taṁ pavattiṁ sutvā ocarakamanusse pesesuṁ.
  Te rattiyaṁ tassā gaṇikāya gharaṁ pavisitvā chaviādīni anupahacceva taṁ māretvā
  sīvathikāya chaḍḍesuṁ. Rājadattatthero asubhanimittaṁ gahetuṁ susāne vicaranto tassā
  gaṇikāya kaḷevaraṁ paṭikkūlato manasi kātuṁ upagato katipayavāre yoniso manasi
  katvā aciramatabhāvato soṇasiṅgālādīhi anupahatachavitāya visabhāgavatthutāya ca ayoniso
  manasikaronto tattha kāmarāgaṁ uppādetvā saṁviggataramānaso attano cittaṁ paribhāsitvā
  muhuttaṁ ekamantaṁ apasakkitvā ādito upaṭṭhitaṁ asubhanimittameva gahetvā
  yoniso manasikaronto jhānaṁ uppādetvā taṁ jhānaṁ pādakaṁ katvā vipassanaṁ
  paṭṭhapetvā tāvadeva arahattaṁ pāpuṇi. Tena vuttaṁ apadāne 1-:-
                "vipine buddhaṁ disvāna sayambhuṁ aparājitaṁ
                 ambāṭakaṁ gahetvāna sayambhussa adāsahaṁ.
                 Ekattiṁse 2- ito kappe yaṁ phalamadadiṁ tadā
                 duggatiṁ nābhijānāmi phaladānassidaṁ phalaṁ.
                 Kilesā ṇāpitā mayhaṁ .pe. Kataṁ buddhassa sāsanan"ti.
          Arahattaṁ pana patvā attano paṭipattiṁ paccavekkhitvā pītisomanassajāto:-
          [315] "bhikkhu Sīvathikaṁ 3- gantvā addasa itthimujjhitaṁ
                apaviddhaṁ susānasmiṁ khajjantiṁ kimihī phuṭaṁ.
          [316] Yaṁ hi eke jigucchanti mataṁ disvāna pāpakaṁ
                kāmarāgo pāturahu andhova savatī ahuṁ.
          [317] Oraṁ odanapākamhā tamhā ṭhānā apakkamiṁ
                satimā sampajānohaṁ ekamantaṁ upāvisiṁ.

  *  *  *  *  *  *
  Footnote: 1 khu.apa. 33/27/50 ambāṭakadāyakattherāpadāna (syā) 2 Sī. catutdase 3 chaṂa.sivathikaṁ
-------------------------------------------------
[page 041]
          [318] Tato me manasīkāro yoniso udapajjatha
                ādīnavo pāturahu nibbidā samatiṭṭhatha.
          [319] Tato cittaṁ vimucci me passa dhammasudhammataṁ
                tisso vijjā anuppattā kataṁ buddhassa sāsanan"ti
  imā pañca gāthā abhāsi.
          Tattha bhikkhu sīvathikaṁ gantvāti saṁsāre bhayassa 1- ikkhanato bhikkhu asubha-
  kammaṭṭhānatthaṁ āmakasusānaṁ upagantvā. "bhikkhū"ti Cetaṁ attānaṁ sandhāya thero sayaṁ
  vadati. Itthinti thīyati ettha sukkasoṇitaṁ sattasantānabhāvena saṁhaññatīti thī, mātu-
  gāmo, evañca sabhāvaniruttivasena "itthī"tipi vuccati. Vañjhādīsu pana taṁsadisatāya
  taṁsabhāvānativattanato ca tabbohāro. 2- "itthī"ti Ca itthīkaḷevaraṁ vadati. Ujjhitanti
  pariccattaṁ. Ujjhaniyattāeva apaviddhaṁ anapekkhabhāvena khittaṁ. Khajjantiṁ kimihī
  phuṭanati kimīhi pūritaṁ hutvā khajjamānaṁ.
          Yaṁ hi eke jigucchanti, mataṁ disvāna pāpakanti yaṁ apagatāyūsmāviññāṇa-
  tāya mataṁ kaḷevaraṁ pāpakaṁ nihīnaṁ lāmakaṁ eke cokkhajātikā 3- jigucchanti,
  oloketumpi na icchanti. Kāmarāgo pāturahūti tasmiṁ kuṇape ayonisomanasikārassa
  balavatāya kāmarāgo mayhaṁ pāturahosi uppajji. Andhova savatī ahunti tasmiṁ kaḷevare
  navahi dvārehi asuciṁ savati sandante asucibhāvassa adassanena andho viya ahosiṁ.
  Tenāha:-
                "ratto atthaṁ na jānāti ratto dhammaṁ na passati
                 andhatamaṁ tadā hoti yaṁ rāgo sahate naran"ti ca
  "kāmacchando kho brāhmaṇa andhakaraṇo acakkhukaraṇo"ti ca ādi. Keci panettha
  takārāgamaṁ katvā "kilesapariyuṭṭhānena avasavatti kilesassa vā vasavattī"ti atthaṁ

  *  *  *  *  *  *
  Footnote: 1 Sī.,i. bhayaṁ 2 Sī. taṁsadisatāya sahavuttitova tabbohārā 3 Sī.,i. mokkhajātikā
-------------------------------------------------
[page 042]
  Vadanti. Apare "andhova asati ahun"ti pāliṁ vatvā "kāmarāgena andhoyeva
  hutvā satirahito ahosin"ti atthaṁ vadanti. Tadubhayaṁ pana pāliyaṁ natthi.
          Oraṁ odanapākamhāti odanapākato oraṁ, yāvatā kālena suparidhotatinta-
  taṇḍulanāḷiyā odanaṁ pacati, tato orameva kālaṁ, tatopi lahukālena rāgaṁ vinodento
  tamhā ṭhānā apakkamiṁ yasmiṁ ṭhāne ṭhitassa me rāgo uppajji, tamhā ṭhānā
  apakkamiṁ apasakkiṁ. 1- Apakkantova satimā sampajānohaṁ samaṇasaññaṁ upaṭṭhapetvā
  satipaṭṭhānamanasikāravasena satimā sammadeva dhammasabhāvajānanena sampajāno ca hutvā
  ekamantaṁ upāvisiṁ, pallaṅkaṁ ābhujitvā nisīdiṁ. Nisinnassa ca tato me manasīkāro,
  yoniso udapajjathātiādi sabbaṁ heṭṭhā vuttanayamevāti.
                    Rājadattattheragāthāvaṇṇanā niṭṭhitā.
                        ------------------
                     336. 2. Subhūtattheragāthāvaṇṇanā
          ayogetiādikā āyasmato subhūtattherassa gāthā. Kā uppatti?
          ayampi purimabuddhesu katādhikāro tattha tattha bhave puññāni upacinanto
  kassapassa bhagavato kāle bārāṇasiyaṁ gahapatimahāsālakule nibbattitvā viññutaṁ
  patto ekadivasaṁ satthu santike dhammaṁ sutvā pasannamānaso saraṇesu ca sīlesu
  ca patiṭṭhāya māse māse aṭṭhakkhattuṁ catujjātiyagandhena satthu gandhakuṭiṁ opuñjāpesi.
  So tena puññakammena nibbattanibbattaṭṭhāne sugandhasarīro hutvā imasmiṁ
  buddhuppāde magadharaṭṭhe gahapatikule nibbattitvā subhūtoti laddhanāmo vayappatto
  nissaraṇajjhāsayatāya 2- gharāvāsaṁ pahāya titthiyesu pabbajitvā tattha sāraṁ alabhanto

  *  *  *  *  *  *
  Footnote: 1 Sī.,i. ayaṁ pāṭho na dissati 2 Sī.,i. nissaraṇajjhāsayā
-------------------------------------------------
[page 043]
  Satthu santike upatissakolitaselādike bahū samaṇabrāhmaṇe pabbajitvā sāmaññasukhaṁ
  anubhavante disvā sāsane paṭiladdhasaddho pabbajitvā ācariyupajjhāye ārādhetvā
  kammaṭṭhānaṁ gahetvā vivekavāsaṁ vasanto vipassanaṁ vaḍḍhetvā arahattaṁ pāpuṇi.
  Tena vuttaṁ apadāne 1-:-
              "imamhi bhaddake kappe brahmabandhu mahāyaso
               kassapo nāma gottena uppajji vadataṁ varo.
               Anubyañjanasampanno bāttiṁsavaralakkhaṇo
               byāmappabhāparivuto raṁsijālasamotthaṭo.
               Assāsetā yathā cando suriyova pabhaṅkaro
               nibbāpetā yathā megho sāgarova guṇākaro.
               Dharaṇīriva sīlena himavāva samādhinā
               ākāso viya paññāya asaṅgo anilo yathā.
               Tadāhaṁ bārāṇasiyaṁ upapanno mahākule
               pahūtadhanadhaññasmiṁ nānāratanasañcaye.
               Mahatā parivārena nisannaṁ lokanāyakaṁ
               upecca dhammamassosiṁ amataṁva manorahaṁ. 2-
               Dvattiṁsalakkhaṇadharo sanakkhattova candimā
               anubyañjanasampanno sālarājāva phullito.
               Raṁsijālaparikkhitto dittova kanakācalo
               byāmappabhāparivuto sataraṁsī divākaro.
               Soṇṇānano jinavaro samaṇīva 3- siluccayo
               karuṇāpuṇṇahadayo guṇena viya sāgaro.
               Lokavissutakitti ca sinerūva naguttamo
               yasasā vitthato dhīro 4- ākāsasadiso muni.

  *  *  *  *  *  *
  Footnote: 1 khu.apa. 33/140/248 cūḷasugandhattherāpadāna (syā) 2 chaṂa. manoharaṁ
  3 pāli. rammaṇīva 4 chaṂa. vīro
-------------------------------------------------
[page 044]
               Asaṅgacitto sabbattha anilo viya nāyako
               patiṭṭhā sabbabhūtānaṁ mahīva munisattamo.
               Anupalitto lokena toyena padumaṁ yathā
               kuvādagacchadahano aggikkhandhova sobhati. 1-
               Agado viya sabbattha kilesavisanāsako
               gandhamādanaselova guṇagandhavibhūsito.
               Guṇānaṁ ākaro dhīro 2- ratanānaṁva sāgaro
               sindhūva vanarājīnaṁ 3- kilesamalahārako.
               Vijayīva mahāyodho mārasenāvamaddano
               cakkavattīva so rājā bojjhaṅgaratanissaro.
               Mahābhisakkasaṅkāso dosabyādhitikicchako
               sallakatto yathā vejjo 4- diṭṭhigaṇḍaviphālako.
               So tadā lokapajjoto sanarāmarasakkato
               parisāsu narādicco dhammaṁ desayate jino.
               Dānaṁ datvā mahābhogo sīlena sugatūpago
               bhāvanāya ca nibbāti iccevamanusāsatha.
               Desanaṁ taṁ mahassādaṁ ādimajjhantasobhanaṁ
               suṇanti parisā sabbā amataṁva mahārasaṁ.
               Sutvā sumadhuraṁ dhammaṁ pasanno jinasāsane
               sugataṁ saraṇaṁ gantvā yāvajīvaṁ namassahaṁ.
               Munino gandhakuṭiyā opuñjesiṁ 5- tadā mahiṁ
               catujjātena gandhena māse aṭṭha dinesvahaṁ.
               Paṇidhāya sugandhattaṁ sarīravissagandhino
               tadā jino viyākāsi sugandhatanulābhitaṁ.

  *  *  *  *  *  *
  Footnote: 1 pāli. so vasi 2 chaṂa. vīro 3 pāli. narājañño 4 pāli. seṭṭho
  5 pāli. ubbaṭṭesiṁ
-------------------------------------------------
[page 045]
               Yo yaṁ gandhakuṭibhūmiṁ gandhenopuñjate 1- sakiṁ
               tena kammavipākena upapanno tahiṁ tahiṁ.
               Sugandhadeho sabbattha bhavissati ayaṁ naro
               guṇagandhayutto hutvā nibbāyissatināsavo.
               Tena kammena sukatena cetanāpaṇidhīhi ca
               jahitvā mānusaṁ dehaṁ tāvatiṁsamagacchahaṁ.
               Pacchime ca bhave dāni jāto vippakule ahaṁ
               gabbhaṁ me vasato mātā dehenāsi sugandhitā.
               Yadā ca mātukucchimhā nikkhamāmi tadā purī 2-
               sāvatthi sabbagandhehi vāsitā viya vāyatha.
               Pupphavassañca surabhi dibbagandhaṁ manoramaṁ
               dhūpāni ca mahagghāni upavāyiṁsu tāvade.
               Devā ca sabbagandhehi dhūpapupphehi taṁ gharaṁ
               vāsayiṁsu sugandhena yasmiṁ jāto ahaṁ ghare.
               Yadā ca taruṇo bhaddo paṭhame yobbane ṭhito
               tadā selaṁ saparisaṁ vinetvā narasārathi.
               Tehi sabbehi parivuto 3- sāvatthipuramāgato
               tadā buddhānubhāvaṁ taṁ disvā pabbajito ahaṁ.
               Sīlaṁ samādhipaññañca vimuttiñca anuttaraṁ
               bhāvetvā caturo dhamme pāpuṇiṁ āsavakkhayaṁ.
               Yadā pabbajito cāhaṁ yadā ca arahā 4- ahuṁ
               nibbāyissaṁ yadā cāhaṁ gandhavasso tadā ahu.
                     Sarīragandho ca sadātiseti 5- me
                          mahārahaṁ candanacampakuppalaṁ

  *  *  *  *  *  *
  Footnote: 1 pāli.gandhena ubbaṭo 2 pāli. puraṁ 3 pāli. sahito 4 pāli. arahaṁ
  5 pāli. seṭṭhotiseti
-------------------------------------------------
[page 046]
                     Tatheva gandhe itare ca sabbaso
                     pasayha vāyāmi tato tahiṁ tahiṁ.
          Kilesā jhāpitā mayhaṁ .pe. Kataṁ buddhassa sāsanan"ti.
     Arahattaṁ pana patvā titthiyesu pabbajitvā attano pattaṁ attakilamathānuyogaṁ
  dukkhaṁ sāsane pabbajitvā pattaṁ jhānādisukhañca cintetvā 1- attano paṭipatti-
  paccavekkhaṇamukhena aññaṁ byākaronto:-
          [320] "ayoge Yuñjamattānaṁ puriso kiccamicchako
                 caraṁ ce nādhigaccheyya taṁ ve 2- dubbhagalakkhaṇaṁ.
                  [321] Abbūḷhaṁ aghagataṁ vijitaṁ 3-
                        ekañce ossajeyya kalīva siyā
                        sabbānipi ce ossajeyya andhova siyā
                        samavisamassa adassanato.
          [322] Yañhi kayirā tañhi vade yaṁ na kayirā na taṁ vade
                akarontaṁ bhāsamānaṁ parijānanti paṇḍitā.
          [323] Yathāpi ruciraṁ pupphaṁ vaṇṇavantaṁ agandhakaṁ
                evaṁ subhāsitā vācā aphalā hoti akubbato.
          [324] Yathāpi ruciraṁ pupphaṁ vaṇṇavantaṁ sagandhakaṁ 4-
                evaṁ subhāsitā vācā saphalā hoti kubbato"ti
  imā pañca gāthā abhāsi.
          Tattha ayogeti ayuñjitabbe asevitabbe antadvaye. Idha pana attakilamathānu-
  yogavasena attho veditabbo. Yuñjanti tasmiṁ attānaṁ yuñjanto yojento tathā
  paṭipajjanto. Kiccamicchakoti ubhayahitāvahaṁ kiccaṁ icchanto, tappaṭipakkhato ayoge

  *  *  *  *  *  *
  Footnote: 1 Sī.,i. dīpetvā 2 chaṂa. me 3 pāli. aghatajīvitaṁ 4 chaṂa. sugandhakaṁ
-------------------------------------------------
[page 047]
  Caraṁ caranto ce bhaveyya. Nādhigaccheyyāti yathādhippetaṁ hitasukhaṁ na pāpuṇeyyāti
  ñāyo. 1- Tasmā yaṁ ahaṁ titthiyamatavañcito 2- ayoge yuñjiṁ, taṁ ve dubbhagalakkhaṇaṁ
  apuññasabhāvo. "purimakammabyāmohito Ayoge yuñjin"ti dasseti.
          Abbūḷhaṁ aghagataṁ vijitanti vibādhanasabhāvatāya aghā nāma rāgādayo, aghāni
  eva aghagataṁ, aghagatānaṁ vijitaṁ saṁsārappavatti, tesaṁ vijayo kusaladhammābhibhavo. "aghagataṁ
  Vijitan"ti anunāsikalopaṁ akatvā vuttaṁ. Taṁ abbūḷhaṁ anuddhataṁ yena, taṁ
  abbūḷhāghagataṁ vijitaṁ katvā 3- evaṁbhūto hutvā, kilese asamucchinditvāti
  attho. Ekañce ossajeyyāti adutiyatāya padhānatāya ca ekaṁ appamādaṁ sammāpayogameva
  vā ossajeyya pariccajeyya ce. Kalīva so puggalo kāḷakaṇṇī viya siyā. Sabbānipi ce
  ossajeyyāti sabbānipi vimuttiyā paripācakāni saddhāviriyasatisamādhipaññin-
  driyāni 4- ossajeyya ce, abhāvanāya chaḍḍeyya ce, andhova siyā samavisamassa
  adassanato.
          Yathāti opammasampaṭipādanatthe nipāto. Ruciranti sobhanaṁ. Vaṇṇavantanti vaṇṇa-
  saṇṭhānasampannaṁ. Agandhakanti gandharahitaṁ pālibhaddakagirikaṇṇikajayasumanādibhedaṁ. Evaṁ
  subhāsitā vācāti subhāsitā vācā nāma tepiṭakaṁ buddhavacanaṁ vaṇṇasaṇṭhānasampanna-
  pupphasadisaṁ. Yathā hi agandhakaṁ pupphaṁ dhārentassa sarīre gandho na pharati, evaṁ
  etampi yo sakkaccasavanādīhi na samācarati, tassa sakkaccaṁ asamācarantassa yaṁ
  tattha kattabbaṁ, taṁ akubbato sutagandhaṁ 5- paṭipattigandhañca na āvahati aphalā hoti.
  Tena vuttaṁ "evaṁ subhāsitā vācā, aphalā hoti akubbato"ti.
          Sagandhakanti sumanacampakanīluppalapupphādibhedaṁ. Evanti yathā taṁ pupphaṁ
  dhārentassa sarīre gandho pharati, evaṁ tepiṭakabuddhavacanasaṅkhātā subhāsitā vācāpi yo

  *  *  *  *  *  *
  Footnote: 1 Maṇa pāpuṇeyya, tathāti ñāyo 2 Ma. titthiyataMa.....
  3-3 Sī.,i. yena taṁ abbūḷhaṁ anuddhaṭaṁ aghagataṁ vijitaṁ akatvā
  4 Sī.,i. sabbāni vīriyasatisamādhipaññindriyāni 5 Sī.,i.,Ma. sutagandhaṁ
  cāgagandhaṁ, dhammapada.A. sutagandhaṁ dhāraṇagandhaṁ (3/45 syā)
-------------------------------------------------
[page 048]
  Sakkaccasavanādīhi tattha kattabbaṁ karoti, assa 1- puggalassa saphalā hoti, sutagandhapaṭi-
  pattigandhānaṁ āvahanato mahapphalā hoti mahānisaṁsā. Tasmā yathovādaṁ 2- paṭipajjeyya,
  yathākārī tathāvādī ca bhaveyyāti. Sesaṁ vuttanayameva.
                     Subhūtattheragāthāvaṇṇanā niṭṭhitā.
                          --------------
                   337. 3. Girimānandattheragāthāvaṇṇanā
          vassati devotiādikā āyasmato girimānandattherassa gāthā. Kā uppatti?
          ayampi purimabuddhesu katādhikāro tattha tattha bhave puññāni upacinanto
  sumedhassa bhagavato kāle kulagehe nibbattitvā vayappatto gharāvāsaṁ vasanto
  attano bhariyāya putte ca kālaṅkate sokasallasamappito araññaṁ paviṭṭho satthārā
  tattha gantvā dhammaṁ kathetvā sokasalle abbūḷhe pasannamānaso sugandhapupphehi
  pūjetvā pañcapatiṭṭhitena vanditvā sirasi añjaliṁ katvā abhitthavi.
          So tena puññakammena devamanussesu saṁsaranto imasmiṁ buddhuppāde rājagahe
  bimbisārarañño purohitassa putto hutvā nibbatti, girimānandotissa nāmaṁ
  ahosi. So viññutaṁ patto satthu rājagahagamane buddhānubhāvaṁ disvā paṭiladdhasaddho
  pabbajitvā samaṇadhammaṁ karonto katipayaṁ divasaṁ gāmakāvāse vasitvā satthāraṁ
  vandituṁ rājagahaṁ agamāsi. Bimbisāramahārājā tassa āgamanaṁ sutvā upasaṅkamitvā
  "idheva bhante vasatha, ahaṁ catūhi paccayehi upaṭṭhahāmī"ti sampavāretvā gato
  bahukiccatāya na sari. "thero Abbhokāse vasatī"ti devatā therassa temanabhayena
  vassaṁ vāresuṁ. Rājā avassanakāraṇaṁ sallakkhetvā therassa kuṭikaṁ kārāpesi. Thero

  *  *  *  *  *  *
  Footnote: 1 Sī.,i. sā assa 2 Sī.,i. yathā cāgaṁ
-------------------------------------------------
[page 049]
  Kuṭikāyaṁ vasanto senāsanasappāyalābhena samādhānaṁ 1- labhitvā viriyasamataṁ yojetvā
  vipassanaṁ ussukkāpetvā arahattaṁ pāpuṇi. Tena vuttaṁ apadāne 2-:-
              "bhariyā me kālaṅkatā putto sīvathikaṁ gato
               mātā pitā ca bhātā ca 3- ekacitamhi ḍayhare.
               Tena sokena santatto kiso paṇḍu ahosahaṁ
               cittakkhepo ca me āsi tena sokena aṭṭito.
               Sokasallaparetohaṁ vanantamupasaṅkamiṁ
               pavattaphalaṁ bhuñjitvā rukkhamūle vasāmahaṁ.
               Sumedho nāma sambuddho dukkhassantakaro jino
               mamuddharitukāmo so āgacchi mama santikaṁ.
               Padasaddaṁ suṇitvāna sumedhassa mahesino
               paggahetvānahaṁ sīsaṁ ullokesiṁ mahāmuniṁ.
               Upāgate mahāvīre pīti me udapajjatha
               tadāsimekaggamano disvā taṁ lokanāyakaṁ.
               Satiṁ paṭilabhitvāna paṇṇamuṭṭhimadāsahaṁ
               nisīdi bhagavā tattha anukampāya cakkhumā.
               Nisajja tattha bhagavā sumedho lokanāyako
               dhammaṁ me kathayī buddho sokasallavinodanaṁ.
               Anavhitā tato āguṁ ananuññātā ito gatā
               yathāgatā tathā gatā tattha kā paridevanā.
               Yathāpi pathikā sattā vassamānāya vuṭṭhiyā
               sabhaṇḍā upagacchanti vassassāpatanāya te.

  *  *  *  *  *  *
  Footnote: 1 Ma. sammāpadhānaṁ 2 khu.apa. 32/419/464 girimānandattherāpadāna
  3 chaṂa. mātā pitā matā bhātā
-------------------------------------------------
[page 050]
               Vasse ca te oramite sampayanti yadicchakaṁ
               evaṁ mātā pitā tuyhaṁ tattha kā paridevanā.
               Āgantukā pāhunakā caliteritakampitā
               evaṁ mātā pitā tuyhaṁ tattha kā paridevanā.
               Yathāpi urago jiṇṇaṁ hitvā gacchati saṁ tacaṁ 1-
               evaṁ mātā pitā tuyhaṁ saṁ tanuṁ idha hīyare.
               Buddhassa giramaññāya sokasallaṁ vivajjayiṁ
               pāmojjaṁ janayitvāna buddhaseṭṭhaṁ avandahaṁ.
               Vanditvāna mahānāgaṁ pūjayiṁ girimañjariṁ
               dibbagandhaṁ sampavantaṁ 2- sumedhaṁ lokanāyakaṁ.
               Pūjayitvāna sambuddhaṁ sire katvāna añjaliṁ
               anussaraṁ guṇaggāni santhaviṁ lokanāyakaṁ.
               Nittiṇṇosi mahāvīra sabbaññu lokanāyaka
               sabbe satte uddharasi ñāṇena tvaṁ mahāmune.
               Vimatiṁ dveḷhakaṁ vāpi sañchindasi mahāmune
               paṭipādesi me maggaṁ tava ñāṇena cakkhuMa.
               Arahā vasipattā 3- ca chaḷabhiññā mahiddhikā
               antalikkhacarā dhīrā parivārenti tāvade.
               Paṭipannā ca sekhā ca phalaṭṭhā santi sāvakā
               surodayeva padumā pupphanti tava sāvakā.
               Mahāsamuddovakkhobho atulopi duruttaro
               evaṁ ñāṇena sampanno appameyyosi cakkhuMa.
               Vanditvāhaṁ lokajinaṁ cakkhumantaṁ mahāyasaṁ
               puthudisā namassanto paṭikuṭiko agacchahaṁ.

  *  *  *  *  *  *
  Footnote: 1 pāli. santanuṁ 2 pāli. dibbagandhena sampannaṁ 3 pāli. siddhipattā
-------------------------------------------------
[page 051]
               Devalokā cavitvāna sampajāno patissato
               okkamiṁ mātuyā kucchiṁ sandhāvanto bhavābhave.
               Agārā abhinikkhamma pabbajiṁ anagāriyaṁ
               ātāpī nipako jhāyī paṭisallānagocaro.
               Padhānaṁ padahitvāna tosayitvā mahāmuniṁ
               candovabbhaghanā mutto vicarāmi ahaṁ sadā.
               Vivekamanuyuttomhi upasanto nirūpanidhi
               sabbāsave pariññāya viharāmi anāsavo.
               Tiṁsakappasahassamhi yaṁ buddhamabhipūjayiṁ
               duggatiṁ nābhijānāmi buddhapūjāyidaṁ phalaṁ.
               Kilesā jhāpitā mayhaṁ .pe. Kataṁ buddhassa sāsanan"ti.
          Atha therassa arahattappattiyā haṭṭhatuṭṭhe viya deve vassante upari taṁ
  vassane niyojanamukhena aññaṁ byākaronto:-
              [325] "vassati Devo yathāsugītaṁ
                    channā me kuṭikā sukhā nivātā
                    tassaṁ viharāmi vūpasanto
                    atha ce patthayasī pavassa deva.
              [326] Vassati devo yathāsugītaṁ
                    channā me kuṭikā sukhā nivātā
                    tassaṁ viharāmi santacitto
                    atha ce patthayasī pavassa deva.
              [327] Vassati devo .pe.
                    Tassaṁ viharāmi vītarāgo .pe.
-------------------------------------------------
[page 052]
              [328] Vassati devo .pe.
                    Tassaṁ viharāmi vītadoso .pe.
              [329] Vassati devo .pe.
                    Tassaṁ viharāmi vītamoho
                    atha ce patthayasī pavassa devā"ti
  imā pañca gāthā abhāsi.
          Tattha yathāsugītanti sugītānurūpaṁ, sundarassa attano meghagītassa
  anurūpamevāti attho. Valāhako hi yathā agajjanto kevalaṁ vassanto na sobhati, evaṁ
  satapaṭalasahassapaṭalena uṭṭhahitvā thanayanto gajjento vijjullatā nicchārentopi
  avassanto na sobhati, tathābhūto pana hutvā vassanto sobhatīti vuttaṁ "vassati devo
  yathāsugītan"ti. Tenāha "abhitthanayapajjunna" 1- "gajjitā ca vassitā cā"ti 2- ca.
  Tassaṁ viharāmīti tassaṁ kuṭikāyaṁ ariyavihāragabbhena iriyāpathavihārena viharāmi.
  Vūpasantacittoti aggaphalasamādhinā sammadeva upasantamānaso.
          Evaṁ therassa anekavāraṁ kataṁ uyyojanaṁ sirasā sampaṭicchanto valāhakadevaputto
  ninnañca thalañca pūrento mahāvassaṁ vassāpesi.
                    Girimānandattheragāthāvaṇṇanā niṭṭhitā.
                         -----------------
                     338. 4. Sumanattheragāthāvaṇṇanā
          yaṁ patthayamānotiādikā āyasmato sumanattherassa gāthā. Kā uppatti?
          ayampi purimabuddhesu katādhikāro tattha tattha bhave puññāni upacinanto

  *  *  *  *  *  *
  Footnote: 1 khu.jā.27/75/24 macchajātaka, khu.cariyā. 33/30/590 maccharājacariya (syā)
  2 aṅ. catukka 21/101/116 paṭhamavalāhakasutta, abhi.pu. 36/157/153
  catukkapuggalapaññatti
-------------------------------------------------
[page 053]
  Ito pañcanavute kappe buddhasuññe loke kulagehe nibbattitvā viññutaṁ patto
  ekaṁ paccekabuddhaṁ byādhitaṁ disvā harītakaṁ adāsi. So tena puññakammena deva-
  manussesu saṁsaranto imasmiṁ buddhuppāde kosalaraṭṭhe gahapatikule nibbattitvā
  sumanoti laddhanāmo sukhena vaḍḍhi. Tassa pana mātulo pabbajitvā arahā hutvā araññe
  viharanto sumane vayappatte taṁ pabbājetvā caritānukūlaṁ kammaṭṭhānaṁ adāsi. So
  tattha yogakammaṁ karonto cattāri jhānāni pañca ca abhiññāyo nibbattesi.
  Athassa thero vipassanāvidhiṁ ācikkhi, so ca na cireneva vipassanaṁ vaḍḍhetvā
  arahatte patiṭṭhāsi. Tena vuttaṁ apadāne 1-:-
            "harītakaṁ āmalakaṁ ambajambuvibhītakaṁ
             kolaṁ bhallātakaṁ billaṁ sayameva harāmahaṁ.
             Disvāna pabbhāragataṁ jhāyiṁ jhānarataṁ muniṁ
             ābādhena āpīḷentaṁ addhaniyaṁ 2- mahāmuniṁ.
             Harītakaṁ gahetvāna sayambhussa adāsahaṁ
             khādamattamhi bhesajje byādhi passambhi tāvade.
             Pahīnadaratho buddho anumodamakāsi me
             bhesajjadāneniminā byādhivūpasamena ca.
             Devabhūto manusso vā jāto vā aññajātiyā
             sabbattha sukhito hotu mā ca te byādhimāgamā.
             Idaṁ vatvāna sambuddho sayambhū aparājito
             nabhaṁ abbhuggamī dhīro haṁsarājāva ambare.
             Yato harītakaṁ dinnaṁ sayambhussa mahesino
             imaṁ jātiṁ upādāya byādhi me nupapajjatha.

  *  *  *  *  *  *
  Footnote: 1 khu.apa. 33/28/51 harītakidāyakattherāpadāna (syā) 2 chaṂa. adutīyaṁ
-------------------------------------------------
[page 054]
             Ayaṁ pacchimako mayhaṁ carimo vattate bhavo
             tisso vijjā sacchikatā kataṁ buddhassa sāsanaṁ.
             Catunnavutito kappe bhesajjamadadiṁ tadā
             duggatiṁ nābhijānāmi bhesajjassa idaṁ phalaṁ.
             Kilesā jhāpitā mayhaṁ .pe. Kataṁ buddhassa sāsanan"ti
     arahatte pana patiṭṭhito ekadivasaṁ mātulattherassa upaṭṭhānaṁ agamāsi. Taṁ
  thero adhigamaṁ pucchi, taṁ byākaronto:-
      [330] "yaṁ Patthayamāno dhammesu upajjhāyo anuggahi
            amataṁ abhikaṅkhantaṁ kataṁ kattabbakaṁ mayā.
      [331] Anuppatto sacchikato sayaṁ dhammo anītiho
            visuddhañāṇo nikkaṅkho byākaromi tavantike.
      [332] Pubbenivāsaṁ jānāmi dibbacakkhu visodhitaṁ
            sadattho me anuppatto kataṁ buddhassa sāsanaṁ.
      [333] Appamattassa me sikkhā sussutā tava sāsane
            sabbe me āsavā khīṇā natthi dāni punabbhavo.
      [334] Anusāsi maṁ ariyavatā anukampi anuggahi
            amogho tuyhamovādo antevāsimhi sikkhito"ti
  imāhi pañcahi gāthāhi sīhanādaṁ nadanto aññaṁ byākāsi.
     Tattha yaṁ patthayamāno dhammesu, upajjhāyo anuggahi. Amataṁ abhikaṅkhantanti
  samathavipassanādīsu anavajjadhammesu yaṁ dhammaṁ mayhaṁ patthayanto ākaṅkhanto upajjhāyo
  amataṁ nibbānaṁ abhikaṅkhantaṁ maṁ ovādadānavasena anuggaṇhi. Kataṁ kattabbakaṁ mayāti
  tassa adhigamatthaṁ kattabbaṁ pariññādisoḷasavidhaṁ kiccaṁ kataṁ niṭṭhāpitaṁ mayā.
-------------------------------------------------
[page 055]
          Tatoeva anuppatto adhigato catubbidhopi maggadhammo sacchikato. Sayaṁ dhammo
  anītihoti sayaṁ attanāyeva nibbānadhammo phaladhammo ca anītiho asandiddho atta-
  paccakkho kato, "itiha, iti kirā"ti pavattiyā itihasaṅkhātaṁ saṁsayaṁ
  samucchindantoyeva ariyamaggo pavattati. Tenāha "visuddhañāṇo nikkaṅkho"tiādi. Tattha
  visuddhañāṇoti sabbasaṅkilesavisuddhiyā visuddhañāṇo. Tavantiketi tava samīpe.
          Sadatthoti arahattaṁ. Sikkhāti adhisīlasikkhādayo. Sussutāti pariyatti-
  bāhusaccassa paṭivedhabāhusaccassa ca pāripūrivasena suṭṭhu sutā. Tava sāsaneti tava ovāde
  anusiṭṭhiyaṁ ṭhitassa.
          Ariyavatāti suvisuddhasīlādivatasamādānena. Antevāsimhi sikkhitoti tuyhaṁ
  samīpe ciṇṇabrahmacariyavāsatāya antevāsī sikkhitvā sikkhitādhisīlādisikkho
  amhīti.
                      Sumanattheragāthāvaṇṇanā niṭṭhitā.
                           ------------
                     339. 5. Vaḍḍhattheragāthāvaṇṇanā
          sādhū hītiādikā āyasmato vaḍḍhattherassa gāthā. Kā uppatti?
          ayampi purimabuddhesu katādhikāro tattha tattha bhave vivaṭṭūpanissayāni
  puññāni upacinanto imasmiṁ buddhuppāde bhārukacchanagare gahapatikule nibbattitvā
  vaḍḍhoti laddhanāmo anupubbena vaḍḍhati. Athassa mātā saṁsāre sañjātasaṁvegā puttaṁ
  ñātīnaṁ niyyādetvā bhikkhunīnaṁ santike pabbajitvā vipassanāya kammaṁ karontī
  arahattaṁ pāpuṇitvā aparena samayena puttampi viññutaṁ pattaṁ veḷudantattherassa 1-
  santike pabbājesi. So pabbajito buddhavacanaṁ uggahetvā bahussuto dhammakathiko
  hutvā

  *  *  *  *  *  *
  Footnote: 1 Sī.,i. veḷudattattherassa
-------------------------------------------------
[page 056]
  Ganthadhuraṁ vahanto ekadivasaṁ "ekako santaruttarova mātaraṁ passissāmī"ti bhikkhunū-
  passayaṁ agamāsi. Taṁ disvā mātā "kasmā tvaṁ ekako santaruttarova idhāgato"ti
  codesi. So mātarā codiyamāno "ayuttaṁ mayā katan"ti uppannasaṁvego vihāraṁ gantvā
  divāṭṭhāne nisinno vipassitvā arahattaṁ patvā mātu ovādasampattipakāsanamukhena
  aññaṁ byākaronto:-
          [335] "sādhū Hi kira me mātā patodaṁ upadaṁsayi
                yassāhaṁ vacanaṁ sutvā anusiṭṭho janettiyā
                āraddhavīriyo pahitatto patto sambodhimuttamaṁ.
          [336] Arahā dakkhiṇeyyomhi tevijjo amataddaso
                jetvā namucino senaṁ viharāmi anāsavo
          [337] Ajjhattañca bahiddhā ca ye me vijjiṁsu āsavā
                sabbe asesā ucchinnā na ca uppajjare puna.
          [338] Visāradā kho bhaginī etamatthaṁ abhāsayi
                apihā nūna mayipi vanatho te na vijjati.
          [339] Pariyantakataṁ dukkhaṁ antimoyaṁ samussayo
                jātimaraṇasaṁsāro natthi dāni punabbhavo"ti
  imā gāthā abhāsi.
          Tattha sādhū hi kira me mātā, patodaṁ upadaṁsayīti sādhu vata mātā mayhaṁ
  ovādasaṅkhātaṁ patodaṁ dasseti, tena me viriyaṁ uttejentī uttamaṅge paññāsīse
  vijjhi. Yassāti yassā me mātuyā. Sambodhinti arahattaṁ. Ayaṁ hettha yojanā:-
  janettiyā me anusiṭṭho yassā anusāsanībhūtaṁ vacanaṁ sutvā ahaṁ āraddhaviriyo
  pahitatto viharanto uttamaṁ aggaphalaṁ sambodhiṁ arahattaṁ patto.
-------------------------------------------------
[page 057]
          Tatoeva ārakattā kilesehi arahā puññakkhettatāya dakkhiṇeyyo dakkhiṇāraho
  amhi. Pubbenivāsañāṇādivijjāttayassa adhigatattā tevijjo nibbānassa
  sacchikatattā amataddaso namucino mārassa senaṁ kilesavāhiniṁ bodhipakkhiyasenāya
  jinitvā tassa jitattāyeva anāsavo sukhaṁ viharāmīti.
          Idāni "anāsavo"ti vuttamatthaṁ pākaṭataraṁ kātuṁ "ajjhattañcā"ti gāthamāha.
  Tassattho:- ajjhattaṁ ajjhattavatthukā ca bahiddhā bahiddhavatthukā ca āsavā ye mayhaṁ
  ariyamaggādhigamato pubbe vijjiṁsu upalabbhiṁsu, te sabbe anavasesā ucchinnā
  ariyamaggena samucchinnā pahīnā puna dāni kadācipi na ca uppajjeyyuṁ na
  uppajjissantiyevāti.
          Idāni mātu vacanaṁ aṅkusaṁ katvā attanā arahattassa adhigatattā mātaraṁ
  thomento "visāradā"ti gāthamāha. Tattha visāradā khoti ekaṁsena vigatasārajjā.
  Evaṁ mātu attano ca arahattādhigamena satthu orasaputtabhāvaṁ ullapento 1- mātaraṁ
  "bhaginī"ti āha. Etamatthaṁ abhāsayīti etaṁ mama ovādabhūtaṁ atthaṁ abhaṇi. Evaṁ
  pana maṁ ovadantī na kevalaṁ visāradāeva, atha kho apihā nūna mayipi tava
  puttakepi apihā asanthavā 2- maññe, kiṁ vā etena parikappanena 3-? vanatho te
  na vijjati avijjādiko vanatho tava santāne nattheva, yā maṁ bhavakkhaye viyojesīti
  adhippāyo.
          Idāni "tayā niyojitākāreneva mayā paṭipannan"ti dassento
  "pariyantakatan"ti osānagāthamāha, tassattho suviññeyyova.
                      Vaḍḍhattheragāthāvaṇṇanā niṭṭhitā.

  *  *  *  *  *  *
  Footnote: 1 i. ulliṅgento 2 Ma. abandhavā 3 Sī.,i. parikappatthena
-------------------------------------------------
[page 058]
                    340. 6. Nadīkassapattheragāthāvaṇṇanā
          atthāya vata metiādikā āyasmato nadīkassapattherassa gāthā. Kā uppatti?
          ayampi purimabuddhesu katādhikāro tattha tattha bhave vivaṭṭūpanissayaṁ kusalaṁ
  upacinanto padumuttarassa bhagavato kāle kulagehe nibbattitvā viññutaṁ patto
  ekadivasaṁ satthāraṁ piṇḍāya carantaṁ disvā pasannamānaso attanā ropitassa ambarukkhassa
  paṭhamuppannaṁ manosilāvaṇṇaṁ ekaṁ ambaphalaṁ adāsi. So tena puññakammena devamanussesu
  saṁsaranto imasmiṁ buddhuppāde magadharaṭṭhe brāhmaṇakule uruvelakassapassa bhātā
  hutvā nibbatto vayappatto nissaraṇajjhāsayatāya gharāvāsaṁ anicchanto tāpasapabbajjaṁ
  pabbajitvā tīhi tāpasasatehi saddhiṁ nerañjarāya nadiyā tīre assamaṁ māpetvā
  viharati. Nadītīre vasanato 1- hissa kassapagottatāya ca nadīkassapoti samaññā
  ahosi. Tassa bhagavā saparisassa ehibhikkhubhāvena upasampadaṁ adāsi. Taṁ sabbaṁ
  khandhake 2- āgatameva. So bhagavato ādittapariyāyadesanāya 3- arahatte patiṭṭhāsi.
  Tena vuttaṁ apadāne 4-:-
               "padumuttarabuddhassa lokajeṭṭhassa tādino
                piṇḍāya vicarantassa dhārato uttamaṁ yasaṁ.
                Aggaphalaṁ gahetvāna vippasannena cetasā
                dakkhiṇeyyassa vīrassa adāsiṁ satthuno ahaṁ.
                Tena kammena dvipadinda lokajeṭṭha narāsabha
                pattomhi acalaṁ ṭhānaṁ hitvā jayaparājayaṁ.
                Satasahassito kappe yaṁ dānamadadiṁ tadā

  *  *  *  *  *  *
  Footnote: 1 Sī.,i. vasato 2 vinaYuṃahā. 4/37-54/32-45 uruvelapāṭihāriyakathā
  3 vinaYuṃahā. 4/54/44-5 uruvelapāṭihāriyakathā, saṁ.saḷā. 18/31/23-25
  ādittasutta (syā) 4 khu.apa. 33/30/54 jambūphaliyattherāpadāna (syā)
-------------------------------------------------
[page 059]
                Duggatiṁ nābhijānāmi aggadānassidaṁ phalaṁ.
                Kilesā jhāpitā mayhaṁ .pe. Kataṁ buddhassa sāsanan"ti.
          Arahatte pana patiṭṭhito aparabhāge attano paṭipattiṁ paccavekkhitvā diṭṭhi-
  samugghātakittanamukhena aññaṁ byākaronto:-
          [340] "atthāya Vata me buddho nadiṁ nerañjaraṁ agā
                yassāhaṁ dhammaṁ sutvāna micchādiṭṭhiṁ vivajjayiṁ.
          [341] Yajiṁ uccāvace yaññe aggihuttaṁ juhiṁ ahaṁ
                esā suddhīti maññanto andhabhūto puthujjano.
          [342] Diṭṭhigahanapakkhando parāmāsena mohito
                asuddhiṁ maññisaṁ suddhiṁ andhabhūto aviddasu.
          [343] Micchādiṭṭhi pahīnā me bhavā sabbe padālitā 1-
                juhāmi dakkhiṇeyyaggiṁ namassāmi tathāgataṁ.
          [344] Mohā sabbe pahīnā me bhavataṇhā padālitā
                vikkhīṇo jātisaṁsāro natthi dāni punabbhavo"ti
  imā pañca gāthā abhāsi.
          Tattha atthāya vata meti mayhaṁ atthāya vata hitāya vata. Buddhoti sabbaññubuddho.
  Nadiṁ nerañjaraṁ agāti nerañjarāsaṅkhātaṁ nadiṁ agañchi, tassā nadiyā tīre ca
  mama bhātu uruvelakassapassa assamaṁ upagatoti adhippāyo.
          Idāni yathāvuttamatthaṁ vivarituṁ "yassāhan"tiādi vuttaṁ. Yassāti yassa
  buddhassa bhagavato. Dhammaṁ sutvānāti catusaccapaṭisaṁyuttaṁ dhammaṁ sutvā, sotadvārā-
  nusārena upalabhitvā. Micchādiṭṭhiṁ vivajjayinti "yaññādīhi suddhi
  hotī"tiādinayappavattaṁ viparītadassanaṁ pajahiṁ.

  *  *  *  *  *  *
  Footnote: 1 chaṂa. vidālitā
-------------------------------------------------
[page 060]
          Micchādiṭṭhiṁ vivajjayinti vuttamevatthaṁ vitthāretvā dassetuṁ
  "yajin"tiādimāha. Tattha yajiṁ uccāvace yaññeti pākaṭayaññe somayāgavājapeyyādike 1-
  nānāvidhe yaññe yajiṁ. Aggihuttaṁ juhiṁ ahanti tesaṁ yaññānaṁ yajanavasena āhutiṁ
  paggaṇhanto aggiṁ paricariṁ. Esā suddhīti maññantoti esā yaññakiriyā
  aggipāricariyā suddhihetubhāvato suddhi "evaṁ me saṁsārasuddhi hotī"ti maññamāno.
  Andhabhūto puthujjanoti paññācakkhuvekallena avijjandhatāya andhabhūto puthujjano
  hutvā. Vanagahanapabbatagahanādīni viya duratikkamanaṭṭhena diṭṭhiyeva gahanaṁ diṭṭhigahanaṁ, taṁ
  pakkhando anupaviṭṭhoti diṭṭhigahanapakkhando. Parāmāsenāti dhammasabhāvaṁ atikkamitvā
  "idameva saccan"ti parāmasanato parāmāsasaṅkhātena micchābhinivesena. Mohitoti mūḷhabhāvaṁ
  pāpito. Asuddhiṁ maññisaṁ suddhinti asuddhiṁ maggaṁ "suddhiṁ maggan"ti maññisaṁ
  maññiṁ. Tattha kāraṇamāha "andhabhūto aviddasū"ti. Yasmā avijjāya andhabhūto, tatoeva
  dhammādhammaṁ yuttāyuttañca avidvā, tasmā tathā maññinti attho.
          Micchādiṭṭhi pahīnā meti evaṁbhūtassa pana satthu sammukhā catusaccagabbhaṁ
  dhammakathaṁ sutvā yoniso paṭipajjantassa ariyamaggasammādiṭṭhiyā sabbāpi micchādiṭṭhi
  samucchedappahānavasena mayhaṁ pahīnā. Bhavāti kāmabhavādayo sabbepi bhavā ariyamaggasatthena
  padālitā viddhaṁsitā. Juhāmi dakkhiṇeyyagginti āhavanīyādike aggiṁ chaḍḍetvā
  sadevakassa lokassa aggadakkhiṇeyyatāya sabbassa ca pāpassa dahanato dakkhiṇeyyaggiṁ
  sammāsambuddhaṁ juhāmi paricarāmi, tayidaṁ mayhaṁ dakkhiṇeyyaggiparicaraṇaṁ
  dadhinavanītamathitasappiādinirapekkhaṁ satthu namassanamevāti āha "namassāmi tathāgatan"ti.
  Athavā juhāmi dakkhiṇeyyagginti dāyakānaṁ dakkhiṇāya mahapphalabhāvakaraṇena pāpassa ca
  dahanena dakkhiṇeyyaggibhūtaṁ attānaṁ juhāmi paricarāmi tathā katvā paricarāmi tathā
  katvā paricarāmi. 2- Pubbe aggidevaṁ namassāmi, idāni pana namassāmi tathāgatanti.

  *  *  *  *  *  *
  Footnote: 1 Ma. someyyajappeyyādike 2 chaṂa. pariharāmi
-------------------------------------------------
[page 061]
       Mohā sabbe pahīnā meti dukkhe aññāṇādibhedā sabbe mohā mayhaṁ
  pahīnā samucchinnā, tatoeva "bhavataṇhā padālitā. Vikkhīṇo jātisaṁsāro, natthi
  dāni punabbhavo"ti tīsu padesu mesaddo ānetvā yojetabbo.
                    Nadīkassapattheragāthāvaṇṇanā niṭṭhitā.
                           ------------
                   341. 7. Gayākassapattheragāthāvaṇṇanā
       pāto majjhantikantiādikā āyasmato gayākassapattherassa gāthā. Kā
  uppatti?
       ayampi purimabuddhesu katādhikāro tattha tattha bhave vivaṭṭūpanissayaṁ kusalaṁ upaci-
  nanto ito ekattiṁse kappe sikhissa bhagavato kāle kulagehe nibbattitvā viññutaṁ
  patto nissaraṇajjhāsayatāya gharāvāsaṁ pahāya tāpasapabbajjaṁ pabbajitvā araññāyatane
  assamaṁ kāretvā vanamūlaphalāhāro vasati. Tena ca samayena bhagavā eko
  adutiyo tassa assamasamīpena gacchati. So bhagavantaṁ disvā pasannamānaso upasaṅkamitvā
  vanditvā ekamantaṁ ṭhito velaṁ oloketvā manoharāni kolaphalāni satthu upanesi.
  So tena puññakammena devamanussesu saṁsaranto imasmiṁ buddhuppāde brāhmaṇakule
  nibbattitvā vayappatto nissaraṇajjhāsayatāya gharāvāsaṁ pahāya tāpasapabbajjaṁ
  pabbajitvā dvīhi tāpasasatehi saddhiṁ gayāyaṁ viharati. Gayāyaṁ vasanato hissa kassapa-
  gottatāya ca gayākassapoti samaññā ahosi. So bhagavatā saddhiṁ parisāya ehibhikkhū-
  pasampadaṁ datvā 1- ādittapariyāyadesanāya 2- ovadiyamāno arahatte patiṭṭhāsi. Tena
  vuttaṁ apadāne 3-:-

  *  *  *  *  *  *
  Footnote: 1 Sī.,i. labhitvā 2 vinaYuṃahā.4/54/44-5 uruvelapāṭihāriyakathā,
  saṁ.saḷā. 18/31/23-25 ādittasutt(syā)
  3 khu.apa. 33/32/57 koladāyakattherāpadāna (syā)
-------------------------------------------------
[page 062]
               "ajinena Nivatthohaṁ vākacīradharo tadā
                bhāriyā 1- pūrayitvāna kolaṁhāsiṁ mamassamaṁ.
                Tamhi kāle sikhī buddho eko adutiyo ahu
                mamassamaṁ upagacchi jānanto 2- sabbakālikaṁ.
                Sakaṁ cittaṁ pasādetvā vanditvāna ca subbataṁ
                ubho hatthehi paggayha kolaṁ buddhassadāsahaṁ.
                Ekatiṁse ito kappe yaṁ phalamadadiṁ tadā
                duggatiṁ nābhijānāmi koladānassidaṁ phalaṁ.
                Kilesā jhāpitā mayhaṁ .pe. Kataṁ buddhassa sāsanan"ti.
       Arahatte pana patiṭṭhito attano paṭipattiṁ paccavekkhitvā pāpapavāhanakittana-
  mukhena aññaṁ byākaronto:-
          [345] "pāto Majjhantikaṁ 3- sāyaṁ tikkhattuṁ divasassahaṁ
                otariṁ udakaṁ sohaṁ gayāya gayaphagguyā.
          [346] Yaṁ mayā pakataṁ pāpaṁ pubbe aññāsu jātisu
                taṁ dānīdha pavāhemi evaṁdiṭṭhi pure ahuṁ.
          [347] Sutvā subhāsitaṁ vācaṁ dhammatthasahitaṁ padaṁ
                tathaṁ yāthāvakaṁ atthaṁ yoniso paccavekkhisaṁ.
          [348] Ninhātasabbapāpomhi nimmalo payato suci
                suddho suddhassa 4- dāyādo putto buddhassa oraso.
          [349] Ogayhaṭṭhaṅgikaṁ sotaṁ sabbaṁ pāpaṁ pavāhayiṁ
                tisso vijjā ajjhagamiṁ kataṁ buddhassa sāsanan"ti
  imā pañca gāthā abhāsi.

  *  *  *  *  *  *
  Footnote: 1 chaṂa. khāriyā 2 pāli. jotento 3 chaṂa. majjhanhikaṁ 4 pāli. buddhassa
-------------------------------------------------
[page 063]
       Tattha paṭhamagāthāya tāva ayaṁ saṅkhepattho:- pāto suriyuggamanavelāyaṁ majjhantikaṁ
  majjhanhavelāyaṁ sāyaṁ sāyanhavelāyanti divasassa tikkhattuṁ tayo vāre ahaṁ udakaṁ
  otariṁ ogāhiṁ, otaranto ca sohaṁ na yattha katthaci yadā vā tadā vā
  otariṁ, atha kho gayāya mahājanassa "pāpapavāhanan"ti abhisammate gayātitthe,
  gayaphagguyā gayāphaggunāmake phaggunīmāsassa uttaraphaggunīnakkhatte anusaṁvaccharaṁ
  udakorohanamanuyutto ahosinti.
       Idāni tadā yenādhippāyena udakorohanamanuyuttaṁ, taṁ dassetuṁ "yaṁ mayā"ti
  gāthamāha. Tassattho:- "yaṁ mayā pubbe ito aññāsu jātīsu pāpakammaṁ upacitaṁ,
  taṁ idāni idha gayātitthe imissā ca gayāphagguyā iminā udakorohanena pavāhemi
  apanemi vikkhālemī"ti pure satthu sāsanupagamanato pubbe evaṁdiṭṭhi evarūpaviparīta-
  dassano ahuṁ ahosiṁ.
       Dhammatthasahitaṁ padanti vibhattialopena niddeso, dhammena ca atthena ca sahita-
  koṭṭhāsaṁ, ādito majjhato pariyosānato ca dhammūpasaṁhitaṁ atthūpasaṁhitaṁ suṭṭhu ekantena
  niyyānikaṁ katvā bhāsitaṁ vācaṁ 1- sammāsambuddhavacanaṁ sutvā tena pakāsitaṁ paramattha-
  bhāvena tacchabhāvato tathaṁ yathārahaṁ pavattinivattiupāyabhāve byabhicārābhāvato 2- yāthāvakaṁ
  dukkhādiatthaṁ yoniso upāyena pariññeyyādibhāvena paccavekkhisaṁ "dukkhaṁ
  pariññeyyaṁ, samudayo pahātabbo, nirodho sacchikātabbo, maggo bhāvetabbo"ti
  patiavekkhiṁ, ñāṇacakkhunā passiṁ paṭivijjhinti attho.
       Ninhātasabbapāpomhīti evaṁ paṭividdhasaccattāeva ariyamaggajalena vikkhālita-
  sabbāpāpo amhi. Tatoeva rāgamalādīnaṁ abhāvena nimmalattā nimmalo. Tatoeva
  parisuddhakāyasamācāratāya parisuddhavacīsamācāratāya parisuddhamanosamācāratāya payato

  *  *  *  *  *  *
  Footnote: 1 Sī.,i. bhāsitattā subhāsitaṁ vācaṁ 2 Ma. pavattitaupāyabhāve vibhāvitato
-------------------------------------------------
[page 064]
  Suci suddho. 1- Savāsanasabbakilesamalavisuddhiyā suddhassa buddhassa bhagavato lokuttara-
  dhammadāyassa ādiyanato dāyādo. Tasseva desanāñāṇasamuṭṭhānaurovāyāmajanitābhi-
  jātitāya oraso putto amhīti yojanā.
       Punapi attano paramatthato nhātakabhāvameva vibhāvetuṁ "ogayhā"ti osānagāthamāha.
  Tattha ogayhāti ogāhetvā anupavisitvā. Aṭṭhaṅgikaṁ sotanti sammādiṭṭhiādīhi
  aṭṭhaṅgasamodhānabhūtaṁ maggasotaṁ. Sabbaṁ pāpaṁ pavāhayinti anavasesaṁ pāpamalaṁ
  pakkhālesiṁ, ariyamaggajalapavāhanena paramatthanhātako ahosiṁ. Tatoeva tisso vijjā
  ajjhagamiṁ, kataṁ buddhassa sāsananti vuttatthameva.
                    Gayākassapattheragāthāvaṇṇanā niṭṭhitā.
                      ---------------------
                    342. 8. Vakkalittheragāthāvaṇṇanā
          vātarogābhinītotiādikā āyasmato vakkalittherassa gāthā. Kā uppatti?
          ayampi purimabuddhesu katādhikāro tattha tattha bhave puññāni upacinanto
  padumuttarassa bhagavato kāle haṁsavatīnagare kulagehe nibbattitvā viññutaṁ patto
  satthu santikaṁ gacchantehi upāsakehi saddhiṁ vihāraṁ gantvā parisapariyante ṭhito
  dhammaṁ suṇanto satthāraṁ ekaṁ bhikkhuṁ saddhādhimuttānaṁ aggaṭṭhāne ṭhapentaṁ disvā
  sayampi taṁ ṭhānaṁ patthento sattāhaṁ mahādānaṁ datvā paṇidhānaṁ akāsi. Satthā
  tassa anantarāyataṁ disvā byākāsi. 2-
       Sopi yāvajīvaṁ kusalaṁ katvā devamanussesu saṁsaranto amhākaṁ satthu kāle

  *  *  *  *  *  *
  Footnote: 1 Sī.,i.,Ma. parisuddhakāyasamācāratāya payato, parisuddhavacīsamācāratāya suci,
  suparisuddhamanosamācāratāya suddho 2 chaṂa. byākari
-------------------------------------------------
[page 065]
  Sāvatthiyaṁ brāhmaṇakule nibbatti, vakkalītissa nāmaṁ akaṁsu. So vuḍḍhippatto
  tayo vede uggaṇhitvā brāhmaṇasippesu nipphattiṁ gato satthāraṁ disvā rūpakāyassa
  sampattidassanena atitto satthārā saddhiṁyeva vicarati. "agāramajjhe Vasanto niccakālaṁ
  satthāraṁ daṭṭhuṁ na labhissāmī"ti satthu santike pabbajitvā ṭhapetvā bhojanavelaṁ
  sarīrakiccakālañca sesakāle yattha ṭhitena sakkā dasabalaṁ passituṁ, tattha ṭhito aññaṁ
  kiccaṁ pahāya bhagavantaṁ olokentova viharati. Satthā tassa ñāṇaparipākaṁ āgamento
  bahukālaṁ tasmiṁ rūpadassaneneva vicarante kiñci avatvā punekadivasaṁ "kiṁ te vakkali
  iminā pūtikāyena diṭṭhena, yo kho vakkali dhammaṁ passati, so maṁ passati.
  Yo maṁ passati, so dhammaṁ passati. Dhammaṁ hi vakkali passanto maṁ passati,
  maṁ passanto dhammaṁ passatī"ti 1- āha.
       Satthari evaṁ vadantepi thero satthu dassanaṁ pahāya aññattha gantuṁ na sakkoti.
  Tato satthā "nāyaṁ bhikkhu saṁvegaṁ alabhitvā bujjhissatī"ti vassūpanāyikadivase
  "apehi vakkalī"ti theraṁ paṇāmesi. So satthārā paṇāmito sammukhe ṭhātuṁ asakkonto
  "kiṁ mayhaṁ jīvitena, yohaṁ satthāraṁ daṭṭhuṁ na labhāmī"ti gijjhakūṭapabbate papātaṭṭhānaṁ
  abhiruhi. Satthā tassa taṁ pavattiṁ ñatvā "ayaṁ bhikkhu mama santikā assāsaṁ
  alabhanto maggaphalānaṁ upanissayaṁ nāseyyā"ti attānaṁ dassetuṁ obhāsaṁ
  vissajjento:-
              "pāmojjabahulo bhikkhu pasanno buddhasāsane
               adhigacche padaṁ santaṁ saṅkhārūpasamaṁ sukhan"ti 2-
  gāthaṁ vatvā "ehi vakkalī"ti hattha pasāresi. Thero "dasabalo me diṭṭho, `ehī'ti
  avhānampi laddhan"ti balavapītisomanassaṁ uppādetvā "kuto āgacchāmī"ti attano
  gamanabhāvaṁ ajānitvā satthu sammukhe ākāse 3- pakkhandanto paṭhamapādena pabbate

  *  *  *  *  *  *
  Footnote: 1 saṁ.khandha. 17/87/96 vakkalisutta 2 khuḍhamMa. 25/87/96 vakkalittheravatthu
  3 Ma. ākāsena
-------------------------------------------------
[page 066]
  Ṭhitoyeva satthārā vuttagāthaṁ āvajjento ākāseyeva pītiṁ vikkhambhetvā saha
  paṭisambhidāhi arahattaṁ pāpuṇīti aṅguttaraṭṭhakathāyaṁ dhammapadavaṇṇanāyañca 1- āgataṁ.
       Idha pana evaṁ vadanti:- "kiṁ te vakkalī"tiādinā satthārā ovadito gijjhakūṭe
  viharanto vipassanaṁ paṭṭhapesi, tassa saddhāya balavabhāvatoeva vipassanā vīthiṁ na
  otarati, bhagavā taṁ ñatvā kammaṭṭhānaṁ sodhetvā adāsi. Puna vipassanaṁ matthakaṁ
  pāpetuṁ nāsakkhiyeva, athassa āhāravekallena vātābādho uppajji, taṁ vātābādhena
  pīḷiyamānaṁ ñatvā bhagavā tattha gantvā pucchanto:-
        [350] "vātarogābhinīto Tvaṁ viharaṁ kānane vane
              paviṭṭhagocare 2- lūkhe kathaṁ bhikkhu karissasī"ti
  āha. Taṁ sutvā thero:-
        [351] "pītisukhena Vipulena pharamāno samussayaṁ
              lūkhampi abhisambhonto viharissāmi kānane.
        [352] Bhāvento satipaṭṭhāne indriyāni balāni ca
              bojjhaṅgāni ca bhāvento viharissāmi kānane.
        [353] Āraddhavīriye pahitatte niccaṁ daḷhaparakkame
              samagge sahite disvā viharissāmi kānane.
        [354] Anussaranto sambuddhaṁ aggaṁ dantaṁ 3- samāhitaṁ.
              Atandito rattindivaṁ viharissāmi kānane"ti
  catasso gāthā abhāsi.
       Tattha vātarogābhinītoti vātābādhena aseribhāvaṁ upanīto, vātabyādhinā abhibhūto.
  Tvanti theraṁ ālapati. Viharanti tena iriyāpathavihārena viharanto. Kānane

  *  *  *  *  *  *
  Footnote: 1 mano.pū. 1/208 (nava.), dhammapada.A. 8184 (syā.) 2 SīṂa. paviddhagocare
  3 pāli. attadantaṁ
-------------------------------------------------
[page 067]
  Vaneti kānanabhūte vane, mahāaraññeti attho. Paviṭṭhagocareti vissaṭṭhagocare dullabha-
  paccaye. Vātarogassa sappāyānaṁ sappiādibhesajjānaṁ abhāvena pharusabhūmibhāgatāya
  ca lūkhe lūkhaṭṭhāne. Kathaṁ bhikkhu karissasīti bhikkhu tvaṁ kathaṁ viharissasīti bhagavā
  pucchi.
       Taṁ sutvā thero nirāmisapītisomanassādinā attano sukhavihāraṁ pakāsento
  "pītisukhenā"tiādimāha. Tattha pītisukhenāti ubbegalakkhaṇāya pharaṇalakkhaṇāya ca pītiyā
  taṁsampayuttasukhena ca. Tenāha "vipulenā"ti, uḷārenāti attho. Pharamāno samussayanti
  yathāvuttapītisukhasamuṭṭhitehi paṇītehi rūpehi sakalaṁ kāyaṁ pharāpento nirantaraṁ phuṭaṁ
  karonto. Lūkhampi abhisambhontoti araññāvāsajanitaṁ sallekhavuttihetukaṁ dussahampi
  paccayalūkhaṁ abhibhavanto adhivāsento. Viharissāmi kānaneti jhānasukhena vipassanāsukhena
  ca araññāyatane viharissāmīti attho. Tenāha "sukhañca kāyena paṭisaṁvedesin"ti 1-
              "yato yato sammasati khandhānaṁ udayabbayaṁ
               labhatī pītipāmojjaṁ amataṁ taṁ vijānatan"ti 2- ca.
       Bhāvento satipaṭṭhāneti maggapariyāpanne kāyānupassanādike cattāro
  satipaṭṭhāne uppādento vaḍḍhento ca. Indriyānīti maggapariyāpannānieva
  saddhādīni pañcindriyāni. Balānīti tathā saddhādīni pañca balāni. Bojjhaṅgānīti
  tathā satisambojjhaṅgādīni satta bojjhaṅgāni. Casaddena 3- sammappadhānaiddhipāda-
  maggaṅgāni saṅgaṇhāti. Tadavinābhāvato hi taggahaṇeneva tesaṁ gaṇanaṁ 4- hoti.
  Viharissāmīti yathāvutte bodhipakkhiyadhamme bhāvento maggasukhena tadadhigamasiddhena
  phalasukhena nibbānasukhena ca viharissāmi.
       Āraddhavīriyeti catubbidhasammappadhānavasena paggahitaviriye. Pahitatteti nibbānaṁ

  *  *  *  *  *  *
  Footnote: 1 vinaYuṃahā. 1/11/5 verañjakaṇḍa 2 khuḍhamMa. 25/374/82 sambahulabhikkhuvatthu
  3 Sī. cakārasamuccayena 4 chaṂa. gahanaṁ
-------------------------------------------------
[page 068]
  Patipesitacitte. Niccaṁ daḷhaparakkameti sabbakālaṁ asithilaviriye. Avivādavasena kāya-
  sāmaggidānavasena ca samagge. Diṭṭhisīlasāmaññena sahite sabrahmacārī disvā.
  Etena kalyāṇamittasampattiṁ dasseti.
       Anussaranto sambuddhanti sammā sāmaṁ sabbadhammānaṁ buddhattā sammāsambuddhaṁ
  sabbasattuttamatāya aggaṁ uttamena damathena dantaṁ anuttarasamādhinā samāhitaṁ
  atandito analaso hutvā rattindivaṁ sabbakālaṁ "itipi so bhagavā arahan"tiādinā
  anussaranto viharissāmi. Etena buddhānussatibhāvanāya yuttākāradassanena 1- sabbattha
  kammaṭṭhānānuyogamāha, purimena pārihāriyakammaṭṭhānānuyogaṁ.
       Evaṁ pana vatvā thero vipassanaṁ ussukkāpetvā arahattaṁ pāpuṇi. Tena
  vuttaṁ apadāne 2-:-
             "ito satasahassamhi kappe uppajji nāyako
              anomanāmo amito nāmena padumuttaro.
              Padumākāravadano padumāmalasucchavī
              lokenānupalittova toyena padumaṁ yathā.
              Vīro padumapattakkho kanto ca padumaṁ yathā
              padumuttaragandhova tasmā so padumuttaro.
              Lokajeṭṭho ca nimmāno andhānaṁ nayanūpamo
              santaveso guṇanidhi karuṇāmatisāgaro.
              Sa kadāci mahāvīro brahmāsurasuraccito
              sadevamanujākiṇṇe janamajjhe jinuttamo.
              Vadanena sugandhena madhurena rutena ca
              rañjayaṁ parisaṁ sabbaṁ santhavī sāvakaṁ sakaṁ.

  *  *  *  *  *  *
  Footnote: 1 Sī.,i. yuttappayuttadassanena 2 khu.apa. 33/122/182 vakkalittherāpadāna (syā)
-------------------------------------------------
[page 069]
              Saddhādhimutto sumati mama dassanalālaso
              natthi etādiso añño yathāyaṁ bhikkhu vakkali.
              Tadāhaṁ haṁsavatiyaṁ nagare brāhmaṇatrajo
              hutvā sutvā ca taṁ vākyaṁ taṁ ṭhānamabhirocayiṁ.
              Sasāvakaṁ taṁ vimalaṁ nimantetvā tathāgataṁ
              sattāhaṁ bhojayitvāna dussehacchādayiṁ tadā.
              Nipacca sirasā tassa anantaguṇasāgare
              nimuggo pītisampuṇṇo idaṁ vacanamabraviṁ.
              Yo so tayā santhavito ito sattamake muni 1-
              bhikkhu saddhāvataṁ aggo tādiso homahaṁ mune. 2-
              Evaṁ vutte mahāvīro anāvaraṇadassano
              imaṁ vākyaṁ udīresi parisāya mahāmuni.
              Passathetaṁ māṇavakaṁ pītamaṭṭhanivāsanaṁ
              hemayaññopacitaṅgaṁ jananettamanoharaṁ.
              Eso anāgataddhāne gotamassa mahesino
              aggo saddhādhimuttānaṁ sāvakoyaṁ bhavissati.
              Devabhūto manusso vā sabbasantāpavajjito
              sabbabhogaparibyūḷho sukhito saṁsarissati.
              Satasahassito kappe okkākakulasambhavo
              gotamo nāma gottena satthā loke bhavissati.
              Tassa dhammesu dāyādo oraso dhammanimmito
              vakkali nāma nāmena hessati satthu sāvako.
              Tena kammavisesena cetanāpaṇidhīhi ca
              jahitvā mānusaṁ dehaṁ tāvatiṁsamagacchahaṁ.

  *  *  *  *  *  *
  Footnote: 1 pāli. idha saddhādhimutto isi 2 pāli. tādisohaṁ mahāmuni
-------------------------------------------------
[page 070]
              Sabbattha sukhito hutvā saṁsaranto bhavābhave
              sāvatthiyaṁ pure jāto kule aññatare ahaṁ.
              Nonītasukhumālaṁ maṁ jātapallavakomalaṁ
              mandaṁ uttānasayanaṁ pisācabhayatajjitā.
              Pādamūle mahesissa sāyesuṁ dīnamānasā
              imaṁ dadāma te nātha saraṇaṁ hoti nāyaka.
              Tadā paṭiggahi so maṁ bhītānaṁ saraṇo muni
              jālinā cakkaṅkitena mudukomalapāṇinā.
              Tadā pabhūti tenāhaṁ arakkheyyena rakkhito
              sabbaveravinimutto sukhena parivuddhito.
              Sugatena vinā bhūto ukkaṇṭhāmi muhuttakaṁ
              jātiyā sattavassohaṁ pabbajiṁ anagāriyaṁ.
              Sabbapāramisambhūtaṁ nīlakkhinayanaṁ varaṁ
              rūpaṁ sabbasubhākiṇṇaṁ atitto viharāmahaṁ.
              Buddharūparatiṁ ñatvā tadā ovadi maṁ jino
              alaṁ vakkali kiṁ rūpe ramase bālanandite.
              Yo hi passati saddhammaṁ so maṁ passati paṇḍito
              apassamāno saddhammaṁ maṁ passampi na passati.
              Anantādīnavo kāyo visarukkhasamūpamo
              āvāso sabbarogānaṁ puñjo dukkhassa kevalo.
              Nibbindiya tato rūpe khandhānaṁ udayabbayaṁ
              passa upakkilesānaṁ sukhenantaṁ gamissasi.
              Evaṁ tenānusiṭṭhohaṁ nāyakena hitesinā
              gijjhakūṭaṁ samāruyha jhāyāmi girikandare.
-------------------------------------------------
[page 071]
              Ṭhito pabbatapādamhi assāsayi mahāmuni
              vakkalīti jino vācaṁ taṁ sutvā mudito ahaṁ.
              Pakkhandiṁ selapabbhāre anekasataporise
              tadā buddhānubhāvena sukheneva mahiṁ gato.
              Punopi dhammaṁ deseti khandhānaṁ udayabbayaṁ.
              Tamahaṁ dhammamaññāya arahattamapāpuṇiṁ.
              Sumahāparisamajjhe tadā maṁ caraṇantago
              aggaṁ saddhādhimuttānaṁ paññapesi mahāmati.
              Satasahassito kappe yaṁ kammamakariṁ tadā
              duggatiṁ nābhijānāmi buddhapūjāyidaṁ phalaṁ.
              Kilesā jhāpitā mayhaṁ .pe. Kataṁ buddhassa sāsanan"ti.
          Arahattaṁ pana patvā aññaṁ byākarontopi thero imāeva gāthā abhāsi.
  Atha naṁ satthā bhikkhusaṁghamajjhe nisinno saddhādhimuttānaṁ aggaṭṭhāne ṭhapesīti.
                     Vakkalittheragāthāvaṇṇanā niṭṭhitā.
                         -----------------
                    343. 9. Vijitasenattheragāthāvaṇṇanā
          olaggissāmītiādikā āyasmato vijitasenattherassa gāthā. Kā uppatti?
          ayampi purimabuddhesu katādhikāro tattha tattha bhave vivaṭṭūpanissayaṁ kuslaṁ
  upacinanto atthadassissa bhagavato kāle kulagehe nibbattitvā viññutaṁ patto
  gharāvāsaṁ pahāya isipabbajjaṁ pabbajitvā araññe viharanto ākāsena gacchantaṁ bhagavantaṁ
  disvā pasannamānaso pasannākāraṁ dassento añjaliṁ paggayha aṭṭhāsi. Satthā
-------------------------------------------------
[page 072]
  Tassa ajjhāsayaṁ ñatvā ākāsato otari. So bhagavato manoharāni madhurāni
  phalāni upanesi, paṭiggahesi bhagavā anukampaṁ upādāya. So tena puññakammena
  devamanussesu saṁsaranto imasmiṁ buddhuppāde kosalaraṭṭhe hatthācariyakule
  nibbattitvā vijitasenoti laddhanāmo viññutaṁ pāpuṇi. Tassa mātulā seno ca upaseno
  cāti dve hatthācariyā satthu santike dhammaṁ sutvā paṭiladdhasaddhā pabbajitvā
  vāsadhuraṁ pūrentā arahattaṁ pāpuṇiṁsu. Vijitasenopi hatthisippe nipphattiṁ gato
  nissaraṇajjhāsayatāya gharāvāse alaggamānaso satthu yamakapāṭihāriyaṁ disvā paṭiladdhasaddho
  mātulattherānaṁ santike pabbajitvā tesaṁ ovādānusāsaniyā vipassanāya kammaṁ
  karonto vipassanāvīthiṁ laṅghitvā 1- bahiddhā nānārammaṇe vidhāvantaṁ attano cittaṁ
  ovadanto:-
          [355] "olaggissāmi 2- Te citta āṇidvāreva hatthinaṁ
                na taṁ pāpe niyojessaṁ kāmajāla sarīraja. 3-
          [356] Tvaṁ olaggo na gacchasi 4- dvāravivaraṁ gajova alabhanto
                na ca cittakali punappunaṁ pasakka 5- pāparato carissasi.
          [357] Yathā kuñjaraṁ adantaṁ navaggahaṁ aṅkusaggaho
                balavā āvatteti akāmaṁ evaṁ āvattayissaṁ taṁ.
                  [358] Yathā varahayadamakusalo
                        sārathi pavaro dameti ājaññaṁ
                        evaṁ damayissaṁ taṁ
                        patiṭṭhito pañcasu balesu.
          [359] Satiyā taṁ nibandhissaṁ payutto te damessāmi 6-
                vīriyadhuraniggahito na yito dūraṁ gamissase cittā"ti
  gāthā abhāsi.

  *  *  *  *  *  *
  Footnote: 1 Sī.,i. labhitvā 2 chaṂa. olaggessāmi 3 pāli. kāmajālaṁ sarīrajaṁ
  4 Sī.,i. gañchisi 5 pāli. pasahaṁ 6 Sī. payatatto vodapessāmi
-------------------------------------------------
[page 073]
       Tattha olaggissāmīti saṁvarissāmi nivāressāmi. Teti taṁ. Upayogatthe hi
  idaṁ sāmivacanaṁ. Te gamananti vā vacanaseso. Hatthinanti ca hatthinti attho.
  Cittāti attano cittaṁ ālapati. Yathā taṁ vāretukāmo, taṁ dassento "āṇidvāreva
  hatthinan"ti āha. Āṇidvāraṁ nāma pākārabaddhassa nagarassa khuddakadvāraṁ, yaṁ
  ghaṭikāchidde 1- āṇimhi pakkhitte yantena vinā abbhantare ṭhitehipi vivarituṁ na
  sakkā yena manussagavassamahiṁsādayo 2- na niggantuṁ sakkā, nagarato bahi niggantukāmampi
  hatthiṁ yato palobhetvā hatthācariyo gamanaṁ nivāresi. Athavā āṇidvāraṁ nāma paligha-
  dvāraṁ. Tattha hi tiriyaṁ palighaṁ ṭhapetvā rukkhasūcisaṅkhātaṁ āṇiṁ palighasīse āvuṇanti.
  Pāpeti rūpādīsu uppajjanakābhijjhādipāpadhamme taṁ na niyojessaṁ na niyojissāmi.
  Kāmajālāti kāmassa jālabhūta. Yathā hi macchabandhamigaluddānaṁ jālaṁ nāma macchādīnaṁ
  tesaṁ yathākāmakārasādhanaṁ, evaṁ ayonisomanasikārānupātitaṁ cittaṁ mārassa kāmakārasādhanaṁ.
  Tena hi so satte anatthesu pāteti. Sarīrajāti sarīresu uppajjanaka. Pañcavokārabhave
  hi cittaṁ rūpapaṭibaddhavuttitāya "sarīrajan"ti vuccati.
       Tvaṁ olaggo na gacchasīti tvaṁ cittakali mayā satipaññāpatodāṅkusehi vārito
  na dāni yathāruciṁ gamissasi, ayonisomanasikāravasena yathākāmaṁ vattituṁ labhissasi.
  Yathā kiṁ? dvāravivaraṁ gajova alabhanto nagarato gajanirodhato vā 3- niggamanāya
  Dvāravivarakaṁ alabhamāno hatthī viya. Cittakalīti cittakāḷakaṇṇi. Punappunanti aparāparaṁ.
  Pasakkāti saraṇasampassāsavasena. 4- Pāparatoti pāpakammanirato pubbe viya idāni
  na carissasi tathā carituṁ na dassāmīti attho.
       Adantanti adamitaṁ hatthisikkhaṁ asikkhitaṁ. Navaggahanti aciragahitaṁ.
  Aṅkusaggahoti hatthācariyo. Balavāti kāyabalena ñāṇabalena ca balavā. Āvatteti akāmanti
  anicchantameva nisedhanato 5- nivatteti. Evaṁ āvattayissanti yathā yathāvuttaṁ hatthiṁ

  *  *  *  *  *  *
  Footnote: 1 Sī. saṁghaṭitachidde, i. saṁghāṭikachidde 2 Sī....ṃahisādīhi 3 Ma. janayodhato vā
  4 Sī. pasahanti sarabhasasaṁghasāhasavasena pasahanto, i. pasahanti sarabhasaṁ sāhasavasena pasahanto
  5 Sī.,i., Ma. visevanato
-------------------------------------------------
[page 074]
  Hatthācariyo, evaṁ. Taṁ cittaṁ cittakaliṁ duccaritanisedhanato 1- nivattayissāmi.
       Varahayadamakusaloti uttamānaṁ assadammānaṁ damane kusalo. Tatogeva sārathipavaro
  assadammasārathīsu visiṭṭho dameti ājaññaṁ ājānīyaṁ assadammaṁ desakālānurūpaṁ 2-
  saṇhapharusehi dameti vineti nibbisevanaṁ karoti. Patiṭṭhito pañcasu balesūti saddhādīsu
  pañcasu balesu patiṭṭhito hutvā assaddhiyādinisedhanato taṁ damayissaṁ damessāmīti
  attho.
       Satiyā taṁ nibandhissanti gocarajjhattato bahi gantuṁ adento satiyottena
  kammaṭṭhānathambhe cittakali taṁ nibandhissāmi niyamessāmi. 3- Payutto te
  damessāmīti tattha nibandhantoeva yuttappayutto hutvā te damessāmi,
  saṅkilesamalato taṁ visodhessāmi. 4- Vīriyadhuraniggahitoti yathāvutto 5- chekena
  susārathinā 6- yuge yojito yuganiggahito yugantaragato 7- taṁ nātikkamati, evaṁ
  tvampi citta mama viriyadhure niggahito sakkaccakāritāya sātaccakāritāya aññathā
  vattituṁ alabhanto ito gocarajjhattato dūraṁ bahi na gamissasi. Bhāvanānuyuttassa hi
  kammaṭṭhānato aññaṁ āsannampi lakkhaṇato dūramevāti evaṁ thero imāhi gāthāhi attano
  cittaṁ niggaṇhantova vipassanaṁ vaḍḍhetvā arahattaṁ pāpuṇi. Tena vuttaṁ apadāne 8-:-
            "suvaṇṇavaṇṇaṁ sambuddhaṁ dvattiṁsavaralakkhaṇaṁ
             vipinaggena gacchantaṁ sālarājaṁva phullitaṁ.
             Tiṇattharaṁ paññāpetvā buddhaseṭṭhaṁ ayācahaṁ
             anukampatu maṁ buddho bhikkhaṁ icchāmi dātave.
             Anukampako kāruṇiko atthadassī mahāyaso
             mama saṅkappamaññāya orūhi mama assame.

  *  *  *  *  *  *
  Footnote: 1 Sī.,i., Ma. duccaritavisevanato 2 i. assadamanesu kulānurūpaṁ
  3 Ma. vāyamissāmi niddharissāmīti 4 Sī.,Ma. virādhessāmi 5 Ma. yathāyogo
  6 Sī. assadammasārathinā 7 Ma. samanantaragato
  8 khu.apa. 33/34/59 bhallātakadāyakattherāpadāna
-------------------------------------------------
[page 075]
             Orohitvāna sambuddho nisīdi paṇṇasanthare
             bhallātakaṁ gahetvāna buddhaseṭṭhassadāsahaṁ.
             Mama nijjhāyamānassa paribhuñji tadā jino
             tattha cittaṁ pasādetvā abhivandiṁ tadā jinaṁ.
             Aṭṭhārase kappasate yaṁ phalamadadiṁ tadā
             duggatiṁ nābhijānāmi phaladānassidaṁ phalaṁ.
             Kilesā jhāpitā mayhaṁ .pe. Kataṁ buddhassa sāsanan"ti.
          Arahattaṁ pana patvā aññaṁ byākarontopi imā gāthā abhāsi.
                    Vijitasenattheragāthāvaṇṇanā niṭṭhitā.
                         -----------------
                    344. 10. Yasadattattheragāthāvaṇṇanā
        upārambhacittotiādikā āyasmato yasadattattherassa gāthā. Kā uppatti?
        ayampi purimabuddhesu katādhikāro tattha tattha bhave vivaṭṭūpanissayaṁ kusalaṁ
  upacini. Tathā hesa padumuttarassa 1- bhagavato kāle brāhmaṇakule nibbattitvā
  brāhmaṇānaṁ vijjāsippesu nipphattiṁ gato kāme pahāya isipabbajjaṁ pabbajitvā
  araññe viharanto ekadivasaṁ satthāraṁ disvā pasannamānaso añjaliṁ paggayha abhitthavi.
  So tena puññakammena devamanussesu saṁsaranto imasmiṁ buddhuppāde mallaraṭṭhe
  mallarājakule nibbattitvā yasadattoti laddhanāmo vayappatto takkasilaṁ gantvā
  sabbasippāni sikkhitvā sabhiyena paribbājakena saddhiṁyeva cārikaṁ caramāno anupubbena
  sāvatthiyaṁ bhagavantaṁ upasaṅkamitvā sabhiyena puṭṭhapañhesu vissajjiyamānesu sayaṁ

  *  *  *  *  *  *
  Footnote: 1 Sī.,i. upacinanto padumuttarassa
-------------------------------------------------
[page 076]
  Otārāpekkho suṇanto nisīdi "samaṇassa gotamassa vāde dosaṁ dassāmī"ti. Athassa
  bhagavā cittācāraṁ ñatvā sabhiyasuttadesanāvasāne 1- ovādaṁ dento:-
          [360] "upārambhacitto Dummedho suṇāti jinasāsanaṁ
                ārakā hoti saddhammā nabhaso paṭhavī yathā.
          [361] Upārambhacitto dummedho suṇāti jinasāsanaṁ
                parihāyati saddhammā kāḷapakkheva candimā.
          [362] Upārambhacitto dummedho suṇāti jinasāsanaṁ
                parisussati saddhamme maccho appodake yathā.
          [363] Upārambhacitto dummedho suṇāti jinasāsanaṁ
                na virūhati saddhamme khette bījaṁva pūtikaṁ.
          [364] Yo ca tuṭṭhena 2- cittena suṇāti jinasāsanaṁ
                khepetvā āsave sabbe sacchikatvā akuppataṁ
                pappuyya paramaṁ santiṁ parinibbātināsavo"ti
  imā pañca gāthā abhāsi.
       Tattha upārambhacittoti sārambhacitto, dosāropanādhippāyoti attho. Dummedhoti
  nippañño. Ārakā hoti saddhammāti so tādiso puggalo nabhaso viya paṭhavī 3-
  paṭipattisaddhammatopi dūre hoti, pageva paṭivedhasaddhammato. "na Tvaṁ imaṁ dhammavinayaṁ
  ājānāsī"tiādinā 4- viggāhikakathaṁ anuyuttassa kuto santanipuṇo
  paṭipattisaddhammo.
       Parihāyati saddhammāti navavidhalokuttaradhammato pubbabhāgiyasaddhādisaddhammatopi
  nihīyati. 5- Parisussatīti visussati kāyacittānaṁ pīṇanarasassa pītipāmojjādikusala-
  dhammassābhāvato. Na virūhatīti viruḷhiṁ vuḍḍhiṁ na pāpuṇāti. Pūtikanti gomayalepadānā-
  diabhāvena pūtibhāvaṁ pattaṁ.

  *  *  *  *  *  *
  Footnote: 1 khu.sutta. 25/516-553/432-442 sabhiyasutta 2 pāli. guttena
  3 Sī.,i. nabho viya pathaviyā 4 dī.Sī. 9/18/8 brahmajālasutta 5 Sī.,i. parihāyati
-------------------------------------------------
[page 077]
       Tuṭṭhena cittenāti itthambhūtalakkhaṇe karaṇavacanaṁ, attamano pamudito hutvāti
  attho. Khepetvāti samucchinditvā. Akuppatanti arahattaṁ. Pappuyyāti
  pāpuṇitvā. Paramaṁ santinti anupādisesaṁ nibbānaṁ. Tadadhigamo 1- cassa kevalaṁ
  kālāgamanameva, 2- na kocividhoti 3- taṁ dassetuṁ vuttaṁ "parinibbātināsavo"ti.
       Evaṁ satthārā ovadito saṁvegajāto pabbajitvā vipassanaṁ paṭṭhapetvā na
  cirasseva arahattaṁ pāpuṇi. Tena vuttaṁ apadāne 4-:-
             "kaṇikāraṁva jalitaṁ dīparukkhaṁva jotitaṁ
              kañcanaṁva virocantaṁ addasaṁ dvipaduttamaṁ.
              Kamaṇḍaluṁ ṭhapetvāna vākacīrañca kuṇḍikaṁ
              ekaṁsaṁ ajinaṁ katvā buddhaseṭṭhaṁ thaviṁ ahaṁ.
              Tamandhakāraṁ vidhamaṁ mohajālasamākulaṁ
              ñāṇālokaṁ dassetvāna nittiṇṇosi mahāmuni.
              Samuddharasimaṁ lokaṁ sabbāvantamanuttaraṁ
              ñāṇe te upamā natthi yāvatā jagato gati.
              Tena ñāṇena sabbaññū iti buddho 5- pavuccati
              vandāmi taṁ mahāvīraṁ sabbaññutamanāvaraṁ.
              Satasahassito kappe buddhaseṭṭhaṁ thaviṁ ahaṁ
              duggatiṁ nābhijānāmi ñāṇatthavāyidaṁ phalaṁ.
              Kilesā jhāpitā mayhaṁ .pe. Kataṁ buddhassa sāsanan"ti
        arahattaṁ pana patvā aññaṁ byākarontopi thero imāeva gāthā abhāsi.
                     Yasadattattheragāthāvaṇṇanā niṭṭhitā.

  *  *  *  *  *  *
  Footnote: 1 Sī. tadadhigame 2 Sī. vūpasamanameva 3 Ma. visuddhoti
  4 khu.apa. 33/24/48 ñāṇatthavikattherāpadāna (syā) 5 pāli. sabbaññūti
-------------------------------------------------
[page 078]
                  345. 11. Soṇakuṭikaṇṇattheragāthāvaṇṇanā
       upasampadā ca me laddhātiādikā āyasmato soṇassa kuṭikaṇṇassa gāthā.
  Kā uppatti?
       Ayaṁ kira padumuttarassa bhagavato kāle haṁsavatīnagare vibhavasampanno seṭṭhī hutvā
  uḷārāya issariyasampattiyā ṭhito ekadivasaṁ satthāraṁ satasahassakhīṇāsavaparivutaṁ mahatiyā
  buddhalīlāya mahantena buddhānubhāvena nagaraṁ pavisantaṁ disvā pasannamānaso vanditvā
  añjaliṁ katvā aṭṭhāsi. So pacchābhattaṁ upāsakehi saddhiṁ vihāraṁ gantvā bhagavato
  santike dhammaṁ suṇanto satthāraṁ ekaṁ bhikkhuṁ kalyāṇavākkaraṇānaṁ aggaṭṭhāne
  ṭhapentaṁ disvā sayampi taṁ ṭhānaṁ patthetvā mahādānaṁ datvā paṇidhānaṁ akāsi.
  Satthā tassa anantarāyataṁ disvā "anāgate gotamassa nāma sammāsambuddhassa
  sāsane kalyāṇavākkaraṇānaṁ aggo bhavissatī"ti byākāsi.
       So tattha yāvajīvaṁ puññāni katvā devamanussesu saṁsaranto vipassissa bhagavato
  kāle sāsane pabbajitvā vattapaṭivattāni pūrento ekassa bhikkhuno cīvaraṁ sibbitvā
  adāsi. Puna buddhasuññe loke bārāṇasiyaṁ tunnavāyo 1- hutvā ekassa pacceka-
  buddhassa cīvarakoṭiṁ chinnaṁ ghaṭetvā adāsi. Evaṁ tattha tattha puññāni katvā imasmiṁ
  buddhuppāde avantiraṭṭhe kulaghare 2- mahāvibhavassa seṭṭhino putto hutvā
  nibbatti, soṇotissa nāmaṁ akaṁsu, koṭiagghanakassa kaṇṇapiḷandhanassa dhāraṇena 3-
  "koṭikaṇṇo"ti vattabbe kuṭikaṇṇoti paññāyittha.
       So anukkamena vaḍḍhitvā kuṭumbaṁ saṇṭhapento āyasmante mahākaccāyane 4-
  kulagharaṁ nissāya pavattapabbate viharante tassa santike dhammaṁ sutvā saraṇesu
  ca sīlesu ca patiṭṭhāya taṁ catūhi paccayehi upaṭṭhahi. So aparabhāge saṁsāre

  *  *  *  *  *  *
  Footnote: 1 Sī.,i. tantavāyo 2 chaṂa. kuraraghare 3 Sī.,iḍhāraṇe 4 chaṂa. mahākaccāne
-------------------------------------------------
[page 079]
  Sañjātasaṁvego therassa santike pabbajitvā kicchena kasirena dasavaggaṁ saṁghaṁ
  sannipātetvā upasampajjitvā katipayakālaṁ therassa santike vasitvā theraṁ
  āpucchitvā satthāraṁ vandituṁ sāvatthiṁ upagato satthārā ekagandhakuṭiyaṁ vāsaṁ labhitvā
  paccūsasamaye ajjhiṭṭho soḷasāṭṭhakavaggiyānaṁ 1- ussāraṇena sādhukāraṁ datvā bhāsitāya
  "disvā ādīnavaṁ loke"ti 2- udānagāthāya pariyosāne vipassanaṁ vaḍḍhetvā arahattaṁ
  pāpuṇi. Tena vuttaṁ apadāne 3-:-
              "padumuttaro nāma jino āhutīnaṁ paṭiggaho
               vasīsatasahassehi nagaraṁ pāvisī tadā.
               Nagaraṁ pavisantassa upasantassa tādino
               ratanāni pajjotiṁsu 4- nigghoso āsi tāvade.
               Buddhassa ānubhāvena bherī vajjumaghaṭṭitā 5-
               sayaṁ vīṇā pavajjanti buddhassa pavisato puraṁ.
               Buddhaseṭṭhaṁ namassāmi padumuttaramahāmuniṁ
               pāṭihīrañca passitvā tattha cittaṁ pasādayiṁ.
               Aho buddho aho dhammo aho no satthu sampadā
               acetanāpi turiyā sayameva pavajjare.
               Satasahassito kappe yaṁ saññamalabhiṁ tadā
               duggatiṁ nābhijānāmi buddhasaññāyidaṁ phalaṁ.
               Kilesā jhāpitā mayhaṁ .pe. Kataṁ buddhassa sāsanan"ti.
       Arahatte pana patiṭṭhito attano upajjhāyena ācikkhitaniyāmena paccantimesu
  janapadesu vinayadharapañcamena gaṇena upasampadā, dhuvanhānaṁ, cammattharaṇaṁ, guṇaṅguṇūpāhanaṁ,
  cīvaravippavāsoti pañca vare yācitvā te satthu santikā labhitvā punadeva

  *  *  *  *  *  *
  Footnote: 1 Sī.,i. aḍḍhaḍḍhasoḷasāṭṭhavaggiyānaṁ 2 khu.u. 25/46/175 soṇasutta,
  vinaYuṃahā. 5/258/23 cammakkhandhaka 3 khu.apa. 33/23/47
  pāṭihirasaññakattherāpadāna (syā) 4 pāli. rathiyā paccuggamanādīsu
  5 pāli. avajjitamaghaṭṭitā
-------------------------------------------------
[page 080]
  Attano vasitaṭṭhānaṁ gantvā upajjhāyassa tamatthaṁ ārocesi. Ayamettha saṅkhepo,
  vitthāro pana udānaṭṭhakathāyaṁ 1- āgatanayena veditabbo. Aṅguttaraṭṭhakathāyaṁ 2- pana
  "upasampanno hutvā attano upajjhāyassa santike kammaṭṭhānaṁ gahetvā vipassanaṁ
  vaḍḍhetvā arahattaṁ pāpuṇī"ti vuttaṁ.
       So aparabhāge vimuttisukhena viharanto attano paṭipattiṁ paccavekkhitvā
  somanassajāto udānavasena:-
          [365] "upasampadā Ca me laddhā vimutto camhi anāsavo
                so ca me bhagavā diṭṭho vihāre ca sahāvasiṁ.
          [366] Bahudeva rattiṁ bhagavā abbhokāsetināmayi
                vihārakusalo satthā vihāraṁ pāvisī tadā.
          [367] Santharitvāna saṅghāṭiṁ seyyaṁ kappesi gotamo
                sīho selaguhāyaṁva pahīnabhayabheravo.
          [368] Tato kalyāṇavākkaraṇo sammāsambuddhasāvako
                soṇo abhāsi saddhammaṁ buddhaseṭṭhassa sammukhā.
          [369] Pañcakkhandhe pariññāya bhāvayitvāna añjasaṁ
                pappuyya paramaṁ santiṁ parinibbāyissatyanāsavo"ti 3-
  imā pañca gāthā abhāsi.
       Tattha upasampadā ca me laddhāti yā sā kicchena dasavaggaṁ bhikkhusaṁghaṁ
  sannipātetvā attanā laddhā upasampadā, yā ca pana varadānavasena sabba-
  paccantimesu janapadesu vinayadharapañcamena gaṇena satthārā anuññātā upasampadā, tadubhayaṁ
  sandhāyāha. Casaddo samuccayattho, tena itarepi satthu santikā laddhavare saṅgaṇhāti.
  Vimutto camhi anāsavoti aggamaggena sakalakilesavatthuvimuttiyā vimutto

  *  *  *  *  *  *
  Footnote: 1 udāna.A. 46/... 2 mano.pū. 1/206/.... soṇakuṭikaṇṇattheravatthu (nava.)
  3 chaṂa. parinibbissatyanāsavoti
-------------------------------------------------
[page 081]
  Ca amhi, tatoeva kāmāsavādīhi anāsavo amhīti yojanā. So ca me bhagavā
  diṭṭhoti yadatthaṁ ahaṁ avantiraṭṭhato sāvatthiṁ gato, so ca bhagavā mayā adiṭṭhapubbo
  diṭṭho. Vihāre ca sahāvasinti na kevalaṁ tassa bhagavato dassanameva mayā laddhaṁ,
  atha kho vihāre satthu gandhakuṭiyaṁ satthārā kāraṇaṁ sallakkhetvā vāsentena
  saha avasiṁ. "vihāreti Vihārasamīpe"ti keci.
       Bahudeva rattinti paṭhamaṁ yāmaṁ bhikkhūnaṁ dhammadesanāvasena kammaṭṭhānasodhanavasena
  ca majjhimaṁ yāmaṁ devānaṁ brahmūnañca kaṅkhacchedanavasena bhagavā bahudeva rattiṁ
  abbhokāse atināmayi vītināmesi. Vihārakusaloti dibbabrahmāaneñjāriyavihāresu
  kusalo. Vihāraṁ pāvisīti ativelaṁ nisajjacaṅkamehi uppannaparissamavinodanatthaṁ
  gandhakuṭiṁ pāvisi.
       Santharitvāna saṅghāṭiṁ, seyyaṁ kappesīti catugguṇaṁ saṅghāṭiṁ paññāpetvā
  sīhaseyyaṁ kappesi. Tenāha "gotamo sīho selaguhāyaṁva, pahīnabhayabheravo"ti. Tattha
  gotamoti bhagavantaṁ gottena kitteti. Sīho selaguhāyaṁvāti selassa pabbatassa
  guhāyaṁ. Yathā sīho migarājā tejussadatāya pahīnabhayabheravo dakkhiṇena passena
  pāde pādaṁ accādhāya seyyaṁ kappesi, evaṁ cittutrāsalomahaṁsanachambhitattahetūnaṁ
  kilesānaṁ samucchinnattā pahīnabhayabheravo gotamo bhagavā seyyaṁ kappesīti attho.
       Tatoti pacchā, sīhaseyyaṁ kappetvā tato vuṭṭhahitvā "paṭibhātu taṁ bhikkhu
  dhammo bhāsitun"ti 1- satthārā ajjhesitoti attho. Kalyāṇavākkaraṇoti sundaravacī-
  karaṇo, kalyāṇasampannavacanakkamoti 2- attho. Soṇo abhāsi saddhammanti soḷasa aṭṭhaka-
  vaggiyasuttāni soṇo kuṭikaṇṇo buddhaseṭṭhassa sammāsambuddhassa sammukhā paccakkhato
  abhāsīti thero attānameva paraṁ viya avoca.

  *  *  *  *  *  *
  Footnote: 1 khu.u. 25/46/175 soṇasutta 2 chaṂa. lakkhaṇasampannavacanakkamoti
-------------------------------------------------
[page 082]
       Pañcakkhandhe pariññāyāti pañcupādānakkhandhe tīhipi pariññāhi parijānitvā
  te parijānantoyeva añjasaṁ ariyaṁ aṭṭhaṅgikaṁ maggaṁ bhāvayitvā paramaṁ santiṁ nibbānaṁ
  pappuyya pāpuṇitvā ṭhito anāsavo, tatoeva idāni parinibbāyissati anupādisesa-
  nibbānavasena nibbāyissatīti.
                   Soṇakuṭikaṇṇattheragāthāvaṇṇanā niṭṭhitā.
                          ---------------
                    346. 12. Kosiyattheragāthāvaṇṇanā
       yo ve garūnantiādikā āyasmato kosiyattherassa gāthā. Kā uppatti?
       ayampi purimabuddhesu katādhikāro tattha tattha bhave vivaṭṭūpanissayaṁ kusalaṁ
  upacinanto vipassissa bhagavato kāle kulagehe nibbattitvā viññutaṁ patto ekadivasaṁ
  satthāraṁ disvā pasannacitto ucchukhaṇḍikaṁ adāsi. So tena puññakammena deva-
  manussesu saṁsaranto imasmiṁ buddhuppāde magadharaṭṭhe brāhmaṇakule nibbatti,
  kosiyotissa gottavasena nāmaṁ akāsi. So viññutaṁ patto āyasmantaṁ dhammasenāpatiṁ
  abhiṇhaṁ upasaṅkamati, tassa santike dhammaṁ suṇāti. So tena sāsane paṭiladdhasaddho
  pabbajitvā kammaṭṭhānaṁ anuyuñjanto na cirasseva arahattaṁ pāpuṇi. Tena vuttaṁ
  apadāne 1-:-
             "nagare bandhumatiyā dvārapālo ahosahaṁ
              addasaṁ virajaṁ buddhaṁ sabbadhammāna pāraguṁ.
              Ucchukhaṇḍikamādāya buddhaseṭṭhassadāsahaṁ
              pasannacitto sumano vipassissa mahesino.

  *  *  *  *  *  *
  Footnote: 1 khu.apa. 33/25/49 ucchukhaṇḍikattherāpadāna (syā)
-------------------------------------------------
[page 083]
              Ekanavutito kappe yaṁ ucchumadadiṁ tadā
              duggatiṁ nābhijānāmi ucchukhaṇḍassidaṁ phalaṁ.
              Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā attano paṭipattiṁ 1- paccavekkhitvā garuvāsaṁ sappurisūpa-
  nissayañca pasaṁsanto 2-:-
            [370] "yo Ve garūnaṁ vacanaññu dhīro
                  vase ca tamhi janayetha pemaṁ
                  so bhattimā nāma ca hoti paṇḍito
                  ñatvā ca dhammesu visesi assa.
            [371] Yaṁ āpadā uppatitā uḷārā
                  nakkhambhayante paṭisaṅkhayantaṁ
                  so thāmavā nāma ca hoti paṇḍito
                  ñatvā ca dhammesu visesi assa.
            [372] Yo ve samuddova ṭhito anejo
                  gambhīrapañño nipuṇatthadassī
                  asaṁhāriko 3- nāma ca hoti paṇḍito
                  ñatvā ca dhammesu visesi assa.
            [373] Bahussuto dhammadharo ca hoti
                  dhammassa hoti anudhammacārī
                  so tādiso nāma ca hoti paṇḍito
                  ñatvā ca dhammesu visesi assa.

  *  *  *  *  *  *
  Footnote: 1 Sī.,i. sampattiṁ 2 Ma. paṇḍitānaṁ sammasanto 3 chaṂa. asaṁhāriyo
-------------------------------------------------
[page 084]
            [374] Atthañca yo jānāti bhāsitassa
                  atthañca ñatvāna tathā karoti
                  atthantaro nāma sa hoti paṇḍito
                  ñatvā ca dhammesu visesi assā"ti
  imā pañca gāthā abhāsi.
       Tattha yoti khattiyādīsu catūsu parisāsu yo koci. Veti byattaṁ. Garūnanti sīlā-
  diguṇayuttānaṁ paṇḍitānaṁ. Vacanaññūti tesaṁ anusāsanīvacanaṁ jānanto, 1- yathānusiṭṭhaṁ
  paṭipajjamāno paṭipajjitvā ca tassa phalaṁ jānantoti attho. Dhīroti dhitisampanno.
  Vase ca tamhi janayetha pemanti tasmiṁ garūnaṁ vacane ovāde vaseyya yathānusiṭṭhaṁ
  paṭipajjeyya, paṭipajjitvā "iminā vatāhaṁ ovādena imaṁ jātiādidukkhaṁ
  vītivatto"ti tattha janayetha pemaṁ gāravaṁ uppādeyya. Idaṁ hi dvayaṁ "garūnaṁ vacanaññu
  dhīro"ti padadvayena vuttassevatthassa pākaṭakaraṇaṁ. Soti yo garūnaṁ 2- vacanaññū dhīro, so
  yathānusiṭṭhaṁ paṭipattiyā tattha bhattimā ca nāma hoti, jīvitahetupi tassa anatikkamanato
  paṇḍito ca nāma hoti. Ñatvā ca dhammesu visesi assāti tathā paṭipajjanto
  ca tāyaeva paṭipattiyā catunnaṁ ariyasaccānaṁ jānanahetu lokiyalokuttaradhammesu
  vijjāttayādivasena "tevijjo, chaḷabhiñño, paṭisambhidāpatto"ti visesi visesavā
  siyāti attho.
       Yanti yaṁ puggalaṁ paṭipattiyā antarāyakaraṇato "āpadā"ti laddhavohārā
  sītuṇhakhuppipāsādipākaṭaparissayā ceva rāgādipaṭicchannaparissayā ca uppatitā
  uppannā uḷārā balavantopi nakkhambhayante na kiñci cālenti. 3- Kasmā?
  paṭisaṅkhayantanti paṭisaṅkhāyamānaṁ paṭisaṅkhānabale ṭhitanti attho. Soti yo daḷhatarāhi
  āpadāhipi akkhambhanīyo, so thāmavā dhitimā daḷhaparakkamo nāma hoti.

  *  *  *  *  *  *
  Footnote: 1 Ma. anujānanto 2 Sī.,i. soti garūnaṁ 3 Sī.,iṇa kampenti na kiñci cālenti
-------------------------------------------------
[page 085]
  Anavasesasaṅkilesapakkhassa abhibhavanakapaññābalasamaṅgitāya paṇḍito ca nāma hoti. Tathābhūto
  ca ñatvā ca dhammesu visesi assāti taṁ vuttatthameva.
       Samuddova ṭhitoti samuddo viya ṭhitasabhāvo. Yathā hi caturāsītiyojanasahassagambhīre
  sinerupādasamīpe mahāsamuddo aṭṭhahipi disāhi uṭṭhitehi pakativātehi aniñjanato
  ṭhito anejo gambhīro ca, evaṁ kilesavātehi titthiyavādavātehi ca akampanīyato
  ṭhito anejo. Gambhīrassa anupacitañāṇasambhārehi aladdhagādhassa nipuṇassa sukhumassa
  paṭiccasamuppādādiatthassa paṭivijjhanena gambhīrapañño nipuṇatthadasSī. Asaṁhāriko
  nāma ca hoti paṇḍito so tādiso puggalo kilesehi devaputtamārādīsu vā
  kenaci asaṁhārikatāya asaṁhāriko nāma hoti, yathāvuttena atthena paṇḍito ca
  nāma hoti. Sesaṁ vuttanayameva.
       Bahussutoti pariyattibāhusaccavasena bahussuto, suttageyyādi bahuṁ sutaṁ
  etassāti bahussuto. Tameva dhammaṁ suvaṇṇabhājane pakkhittasīhavasaṁ viya avinassantameva
  dhāretīti dhammadharo ca hoti. Dhammassa hoti anudhammacārīti yathāsutassa yathāpariyattassa
  dhammassa atthamaññāya dhammamaññāya navalokuttaradhammassa anurūpaṁ dhammaṁ pubbabhāgapaṭipadā-
  saṅkhātaṁ catupārisudadhisīladhutaṅgāsubhakammaṭṭhānādibhedaṁ carati paṭipajjatīti anudhammacārī
  hoti, "ajja ajjevā"ti paṭivedhaṁ ākaṅkhanto vicarati. So tādiso nāma ca
  hoti paṇḍitoti yo puggalo yaṁ garuṁ nissāya bahussuto dhammadharo dhammassa
  ca anudhammacārī hoti. So ca tādiso tena garunā sadiso paṇḍito nāma
  hoti paṭipattiyā sadisabhāvato. Tathābhūto pana so ñatvā ca dhammesu visesi
  assa, taṁ vuttatthaṁva.
       Atthañca yo jānāti bhāsitassāti yo puggalo sammāsambuddhena bhāsitassa
  pariyattidhammassa atthaṁ jānāti, jānanto pana "idha sīlaṁ vuttaṁ, idha samādhi,
  idha paññā"ti tattha tattha yathāvuttaṁ atthañca ñatvāna tathā karoti yathā satthārā
-------------------------------------------------
[page 086]
  Anusiṭṭhaṁ, tathā paṭipajjati. Atthantaro nāma sa hoti paṇḍitoti so evarūpo
  puggalo atthantaro atthakāraṇā sīlādiatthajānanamattameva upanissayaṁ katvā paṇḍito
  hoti. Sesaṁ vuttanayameva.
       Ettha ca paṭhamagāthāya "yo ve garūnan"tiādinā saddhūpanissayo visesabhāvo
  vutto, dutiyagāthāya "yaṁ āpadā"tiādinā viriyūpanissayo, tatiyagāthāya "yo ve
  samuddova ṭhito"tiādinā samādhūpanissayo, catutthagāthāya "bahussuto"tiādinā satūpa-
  nissayo, pañcamagāthāya "atthañca yo jānātī"tiādinā paññūpanissayo visesabhāvo
  vuttoti veditabbo.
                     Kosiyattheragāthāvaṇṇanā niṭṭhitā.
                     Paramatthadīpaniyā theragāthāsaṁvaṇṇanāya
                    pañcakanipātassa atthavaṇṇanā niṭṭhitā.
                       ---------------------
-------------------------------------------------
[page 087]
                            6. Chakkanipāta
                  347. 1. Uruvelakassapattheragāthāvaṇṇanā
     chakkanipāte disvāna pāṭihīrānītiādikā āyasmato uruvelakassapattherassa
  gāthā. Kā uppatti?
       ayampi purimabuddhesu katādhikāro tattha tattha bhave vivaṭṭūpanissayaṁ kusalaṁ
  upacinanto padumuttarassa bhagavato kāle kulagehe nibbattitvā vayappatto satthu
  santike dhammaṁ suṇanto satthāraṁ ekaṁ bhikkhuṁ mahāparisānaṁ aggaṭṭhāne ṭhapentaṁ disvā
  sayampi taṁ ṭhānantaraṁ patthetvā mahādānaṁ datvā paṇidhānamakāsi. Bhagavā cassa
  anantarāyataṁ disvā "anāgate gotamabuddhassa sāsane mahāparisānaṁ aggo bhavis
  satī"ti byākāsi.
       So tattha yāvajīvaṁ puññāni katvā tato cavitvā devamanussesu saṁsaranto
  ito dvānavutikappamatthake phussassa bhagavato vemātikakaniṭṭhabhātā hutvā nibbatti,
  aññepissa dve kaniṭṭhabhātaro ahesuṁ. Te tayopi buddhappamukhaṁ saṁghaṁ paramāya
  pūjāya pūjetvā yāvajīvaṁ kusalaṁ katvā devamanussesu saṁsarantā amhākaṁ bhagavato
  nibbattito puretarameva bārāṇasiyaṁ brāhmaṇakule bhātaro hutvā anukkamena nibbat
  tā gottavasena tayopi kassapāeva nāma jātā. Te vayappattā tayo vede
  uggaṇhiṁsu. Tesaṁ jeṭṭhabhātikassa pañca māṇavakasatāni parivāro, majjhimassa tīṇi,
  kaniṭṭhassa dve. Te attano ganthe sāraṁ olokentā diṭṭhadhammikameva atthaṁ
  disvā pabbajjaṁ rocesuṁ. Tesu jeṭṭhabhātā attano parivārena saddhiṁ uruvelaṁ
  gantvā isipabbajjaṁ pabbajitvā uruvelakassapo nāma jāto, mahāgaṅgānadīvaṅke
  pabbajito nadīkassapo nāma jāto, gayāsīse pabbajito gayākassapo nāma jāto.
-------------------------------------------------
[page 088]
       Evaṁ tesu isipabbajjaṁ pabbajitvā tattha tattha vasantesu bahūnaṁ divasānaṁ
  accayena amhākaṁ bodhisatto mahābhinikkhamanaṁ nikkhamitvā paṭividdhasabbaññutañāṇo
  anukkamena dhammacakkaṁ pavattetvā pañcavaggiyatthere arahatte patiṭṭhāpetvā
  yasappamukhe pañcapaññāsa sahāyake vinetvā saṭṭhi arahante "caratha bhikkhave cārikan"ti
  vissajjetvā bhaddavaggiye vinetvā uruvelakassapassa vasanaṭṭhānaṁ gantvā vasanatthāya
  agyāgāraṁ pavisitvā tattha katanāgadamanaṁ ādiṁ katvā aḍḍhuḍḍhasahassehi pāṭihāriyehi
  uruvelakassapaṁ saparisaṁ vinetvā pabbājesi. Tassa pabbajitabhāvaṁ ñatvā itarepi
  dve bhātaro saparisā āgantvā satthu santike pabbajiṁsu. Sabbeva ehibhikkhū
  iddhimayapattacīvaradharā ahesuṁ.
       Satthā taṁ samaṇasahassaṁ ādāya gayāsīsaṁ gantvā piṭṭhipāsāṇe nisinno
  ādittapariyāyadesanāya 1- sabbe arahatte patiṭṭhāpesi. Tena vuttaṁ apadāne 2-:-
              "padumuttaro nāma jino sabbalokavidū muni
               ito satasahassamhi kappe uppajji cakkhumā.
               Ovādako viññāpako tārako sabbapāṇinaṁ
               desanākusalo buddho tāresi janataṁ bahuṁ.
               Anukampako kāruṇiko hitesī sabbapāṇinaṁ
               sampatte titthiye sabbe pañcasīle patiṭṭhapi.
               Evaṁ nirākulaṁ āsi suññataṁ titthiyehi ca
               vicittaṁ arahantehi vasībhūtehi tādibhi.
               Ratanānaṭṭhapaññāsaṁ uggato so mahāmuni
               kañcanagghiyasaṅkāso bāttiṁsavaralakkhaṇo.

  *  *  *  *  *  *
  Footnote: 1 vinaYuṃahā. 4/54/44 (mahācuḷa.), saṁ.saḷā. 18/31/23 (syā)
  2 khu.apa. 33/128/206 uruvelakassapattherāpadāna (syā)
-------------------------------------------------
[page 089]
               Vassasatasahassāni āyu vijjati tāvade
               tāvatā tiṭṭhamāno so tāresi janataṁ bahuṁ.
               Tadāhaṁ haṁsavatiyā brāhmaṇo sādhusammato
               upecca lokapajjotaṁ assosiṁ dhammadesanaṁ.
               Tadā mahāparisatiṁ mahāparisasāvakaṁ
               ṭhapentaṁ etadaggamhi sutvāna mudito ahaṁ.
               Mahatā parivārena nimantetvā mahājinaṁ
               brāhmaṇānaṁ sahassena sahadānamadāsahaṁ.
               Mahādānaṁ daditvāna abhivādiya nāyakaṁ
               ekamantaṁ ṭhito haṭṭho idaṁ vacanamabraviṁ.
               Tayi saddhāya me vīra adhikāraguṇena ca
               parisā mahatī hotu nibbattassa tahiṁ tahiṁ.
               Tadā avoca parisaṁ gajagajjitasussaro
               karavīkaruto satthā etaṁ passatha brāhmaṇaṁ.
               Hemavaṇṇaṁ mahābāhuṁ kamalānanalocanaṁ
               udaggatanujaṁ haṭṭhaṁ saddhavantaṁ guṇe maMa.
               Esa patthayate ṭhānaṁ sīhaghosassa 1- bhikkhuno
               anāgatamhi addhāne lacchase taṁ manorathaṁ.
               Satasahassito kappe okkākakulasambhavo
               gotamo nāma gottena satthā loke bhavissati.
               Tassa dhammesu dāyādo oraso dhammanimmito
               kassapo nāma gottena hessati satthu sāvako.
               Ito dvenavute kappe ahu satthā anuttaro
               anūpamo asadiso phusso lokagganāyako.

  *  *  *  *  *  *
  Footnote: 1 pāli. sīhasarassa
-------------------------------------------------
[page 090]
               So ca 1- sabbaṁ tamaṁ hantvā vijaṭetvā mahājaṭaṁ
               vassate amataṁ vuṭṭhiṁ tappayanto sadevakaṁ.
               Tadā hi bārāṇasiyaṁ rājāpaccā ahumhase
               bhātaromha tayo sabbe saṁvisaṭṭhāva rājino.
               Vīraṅgarūpā balino saṅgāme aparājitā
               tadā kupitapaccanto amhe āha mahīpati.
               Etha gantvāna paccantaṁ sodhetvā aṭṭavībalaṁ
               khemaṁ vijiritaṁ katvā puna dethāti bhāsatha. 2-
               Tato mayaṁ avocumha yadi deyyāsi nāyakaṁ
               upaṭṭhānāya amhākaṁ sādhayissāma vo tato.
               Tato mayaṁ laddhavarā bhūmipālena pesitā
               nikkhittasatthaṁ paccantaṁ katvā punarupecca taṁ.
               Yācitvā satthupaṭṭhānaṁ rājānaṁ lokanāyakaṁ
               munivīraṁ labhitvāna yāvajīvaṁ yajimha taṁ.
               Mahagghāni ca vatthāni paṇītāni rasāni ca
               senāsanāni rammāni bhesajjāni hitāni ca.
               Datvā sasaṁghamunino dhammenuppāditāni no
               sīlavanto kāruṇikā bhāvanāyuttamānasā.
               Saddhā 3- paricaritvāna mettacittena nāyakaṁ
               nibbute tamhi lokagge pūjaṁ katvā yathābalaṁ.
               Tato cutā santusitaṁ 4- gatā tattha mahāsukhaṁ
               anubhūtā mayaṁ sabbe buddhapūjāyidaṁ phalaṁ.
               Māyākāro yathā raṅge 5- dassesi vikatiṁ bahuṁ
               tathā bhave bhamantohaṁ videhādhipatī ahuṁ.

  *  *  *  *  *  *
  Footnote: 1 pāli. ve 2 Sī. punarethāti bhāsatha 3 pāli. sadā 4 pāli. tāvatiṁsaṁ
  5 pāli. yathāladdho
-------------------------------------------------
[page 091]
               Guṇācelassa vākyena micchādiṭṭhigatāsayo
               narakaṁ maggamārūḷho rucāya mama dhītuyā.
               Ovādaṁ nādiyitvāna brahmunā nāradenahaṁ
               bahudhā saṁsito santo diṭṭhiṁ hitvāna pāpikaṁ.
               Pūrayitvā visesena dasakammapathe ahaṁ 1-
               hitvāna dehamagamiṁ saggaṁ sabhavanaṁ yathā.
               Pacchime bhave sampatte brahmabandhu ahosahaṁ
               bārāṇasiyaṁ phītāyaṁ jāto vippamahākule.
               Maccubyādhijarābhīto ogāhetvā mahāvanaṁ
               nibbānaṁ padamesanto jaṭilesu paribbajiṁ.
               Tadā dve bhātaro mayhaṁ pabbajiṁsu mayā saha
               uruvelāyaṁ māpetvā assamaṁ nivasiṁ ahaṁ.
               Kassapo nāma gottena uruvelanivāsiko
               tato me āsi paññatti uruvelakassapo iti.
               Nadīsakāse bhātā me nadīkassapasvahayo
               āsī sakāsanāmena 2- gayāyaṁ gayākassaPo.
               Dve satāni kaniṭṭhassa tīṇi majjhassa bhātuno
               mama pañca satānūnā sissā sabbe mamānugā.
               Tadā upecca maṁ buddho katvāna vividhāni me
               pāṭihīrāni lokaggo vinesi narasārathi.
               Sahassaparivārena ahosiṁ ehibhikkhuko
               teheva saha sabbehi arahattamapāpuṇiṁ.
               Te cevaññe ca bahavo sissā maṁ parivārayuṁ
               bhāsituñca samatthohaṁ tato maṁ isisattamo.

  *  *  *  *  *  *
  Footnote: 1 chaṂa. dasa kammapathānihaṁ 2 pāli. āsippakāso nāmena
-------------------------------------------------
[page 092]
               Mahāparisabhāvasmiṁ etadagge ṭhapesi maṁ
               aho buddhe kataṁ kāraṁ saphalaṁ me ajāyatha.
               Kilesā jhāpitā mayhaṁ .pe. Kataṁ buddhassa sāsanan"ti.
  Arahattaṁ pana patvā attano paṭipattiṁ paccavekkhitvā sīhanādaṁ nadanto:-
        [375] "disvāna Pāṭihīrāni gotamassa yassasino
              na tāvāhaṁ paṇipatiṁ issāmānena vañcito.
        [376] Mama saṅkappamaññāya codesi narasārathi
              tato me āsi saṁvego abbhuto lomahaṁsano.
        [377] Pubbe jaṭilabhūtassa yā me siddhi parittikā
              tāhaṁ tadā nirākatvā 1- pabbajiṁ jinasāsane.
        [378] Pubbe yaññena santuṭṭho kāmadhātupurakkhato
              pacchā rāgañca dosañca mohañcāpi samūhaniṁ.
        [379] Pubbenivāsaṁ jānāmi dibbacakkhu visodhitaṁ
              iddhimā paracittaññū dibbasotañca pāpuṇiṁ.
        [380] Yassa catthāya pabbajito agārasmānagāriyaṁ
              so me attho anuppatto sabbasaṁyojanakkhayo"ti
  imā cha gāthā abhāsi.
       Tattha disvāna pāṭihīrānīti nāgarājadamanādīni aḍḍhuḍḍhasahassāni pāṭihāriyāni
  disvā. "pāṭihīraṁ, Pāṭiheraṁ, pāṭihāriyan"ti hi atthato ekaṁ, byañjanameva
  nānaṁ. Yasassinoti "itipi so bhagavā"tiādinā sadevake loke yathābhuccaṁ
  patthaṭakittisaddassa. Na tāvāhaṁ paṇipatinti yāva maṁ bhagavā "neva kho tvaṁ kassapa
  arahā, nāpi arahattamaggaṁ samāpanno, sāpi te paṭipadā natthi, yāya tvaṁ

  *  *  *  *  *  *
  Footnote: 1 pāli. niraṅkatvā
-------------------------------------------------
[page 093]
  Arahā vā assa, arahattamaggaṁ vā samāpanno"ti na tajjesi, tāva ahaṁ na
  paṇipātanaṁ akāsiṁ, 1- kiṁkāraṇā? issāmānena vañcito, "imassa mayi sāvakattaṁ
  upagate mama lābhasakkāro parihāyissati, imassaeva vaḍḍhissatī"ti evaṁ parasampatti-
  asahanalakkhaṇāya issāya ceva "ahaṁ gaṇapāmokkho bahujanasammato"ti evaṁ abbhunnati-
  lakkhaṇena mānena ca vañcito, palambhito hutvāti attho.
       Mama saṅkappamaññāyāti mayhaṁ micchāsaṅkappaṁ jānitvā, yaṁ yaṁ bhagavā
  uttarimanussadhammā iddhipāṭihāriyaṁ dasseti, taṁ taṁ disvā "mahiddhiko kho mahā-
  samaṇo mahānubhāvo"ti cintetvāpi "na tveva kho arahā yathā ahan"ti evaṁ pavattaṁ
  micchāvitakkaṁ jānantopi ñāṇaparipākaṁ āgamento ajjhupekkhitvā pacchā nerañjarāya
  majjhe samantato udakaṁ ussāretvā reṇuhatāya bhūmiyā caṅkamitvā tena ābhatanāvāya
  ṭhito tadāpi "mahiddhiko"tiādikaṁ cintetvā puna "na tveva kho arahā yathā
  ahan"ti pavattitaṁ micchāsaṅkappaṁ ñatvāti attho. Codesi narasārathīti tadā me
  ñāṇaparipākaṁ ñatvā "neva kho tvaṁ arahā"tiādinā purisadammasārathi satthā
  maṁ codesi niggaṇhi. Tato me āsi saṁvego, abbhuto lomahaṁsanoti tato yathāvutta-
  codanāhetu ettakaṁ kālaṁ abhūtapubbatāya abbhuto lomahaṁsanavasena pavattiyā lomahaṁsano
  "anarahāva samāno "arahā"ti maññin"ti saṁvego sahottappo ñāṇuppādo mayhaṁ ahosi.
       Jaṭilabhūtassāti tāpasabhūtassa. Siddhīti lābhasakkārasamiddhi. Parittikāti appa-
  mattikā. 2- Tāhanti taṁ ahaṁ. Tadāti bhagavato codanāya saṁveguppattikāle. Nirākatvāti
  apanetvā chaḍḍetvā, anapekkho hutvāti attho. "iddhīti Bhāvanāmayaiddhī"ti
  vadanti. Tadayuttaṁ tadā tassa ajhānalābhībhāvato. Tathā hi vuttaṁ "kāmadhātupurakkhato"ti.

  *  *  *  *  *  *
  Footnote: 1 Sī.,i. na tāvāhaṁ paṇipatiṁ paṇipātaṁ nākāsiṁ 2 Ma. appikā
-------------------------------------------------
[page 094]
       Yaññena santuṭṭhoti "yaññaṁ yajitvā saggasukhaṁ anubhavissāmi, alamettāvatā"ti
  yaññayajanena santuṭṭho niṭṭhitakiccasaññī. Kāmadhātupurakkhatoti kāmasugatiṁ ārabbha
  uppannataṇho 1- yaññayajanena kāmalokaṁ purakkhatvā ṭhito. So ce yañño pāṇātipāta-
  paṭisaṁyutto hoti, na tena sugatiṁ sakkā laddhuṁ. Na hi akusalassa iṭṭho kanto
  vipāko nibbattati. Yā pana tattha dānādikusalacetanā, tāya sati paccayasamavāye
  sugatiṁ gaccheyya. Pacchāti tāpasapabbajjāto pacchā satthu ovādena tāpasaladdhiṁ
  pahāya catusaccakammaṭṭhānānuyogakāle. Samūhaninti vipassanaṁ ussukkāpetvā magga-
  paṭipāṭiyā rāgañca dosañca mohañca anavasesato samugghātesiṁ.
       Yasmā panāyaṁ thero ariyamaggena rāgādayo samūhanantoyeva chaḷabhiñño ahosi,
  tasmā taṁ attano chaḷabhiññabhāvaṁ dassento "pubbenivāsaṁ jānāmī"tiādimāha. Tattha
  pubbenivāsaṁ jānāmīti attano paresañca pubbenivāsaṁ atītāsu jātīsu nibbattak-
  khandhe khandhapaṭibaddhe ca pubbenivāsañāṇena hatthatale āmalakaṁ viya paccakkhato
  jānāmi bujjhāmi. Dibbacakkhu visodhitanti dibbacakkhuñāṇaṁ visodhitaṁ, pakaticakkhunā
  āpāthagataṁ pakatirūpaṁ viya dibbaṁ mānusampi dūraṁ tiroṭṭhitaṁ atisukhumañca rūpaṁ
  vibhāvetuṁ samatthañāṇaṁ bhāvanāya mayā 2- visuddhaṁ katvā paṭiladdhanti attho. Iddhimāti
  adhiṭṭhāniddhivikubbaniddhiādīhi iddhīhi iddhimā, iddhividhañāṇalābhīti attho.
  Sarāgādibhedassa paresaṁ cittassa jānanato paracittaññū, cetopariyañāṇalābhīti vuttaṁ
  hoti. Dibbasotañca pāpuṇinti dibbasotañāṇañca paṭilabhiṁ.
       So me attho anuppatto, sabbasaṁyojanakkhayoti yo sabbesaṁ saṁyojanānaṁ
  khayabhūto khayena vā laddhabbo, so sadattho paramattho ca mayā ariyamaggādhigamena
  adhigatoti. Evametāya gāthāya therassa aññābyākaraṇaṁ ahosīti veditabbo.
                   Uruvelakassapattheragāthāvaṇṇanā niṭṭhitā.

  *  *  *  *  *  *
  Footnote: 1 Ma. uppannataṇhāya 2 Ma. bhāvanāmayaṁ
-------------------------------------------------
[page 095]
                   348. 2. Tekicchakānittheragāthāvaṇṇanā
       atihitā vīhītiādikā āyasmato tekicchakānittherassa 1- gāthā. Kā uppatti?
       ayampi purimabuddhesu katādhikāro tattha tattha bhave puññāni upacinanto
  ito ekanavute kappe vipassissa bhagavato kāle kulagehe 2- nibbattitvā viññutaṁ
  patvā vejjasatthe nipphattiṁ gato vipassissa bhagavato upaṭṭhākaṁ asokaṁ nāma
  theraṁ byādhitaṁ arogamakāsi. Aññesañca sattānaṁ rogābhibhūtānaṁ anukampāya bhesajjaṁ
  saṁvidahi.
       So tena puññakammena devamanussesu saṁsaranto imasmiṁ buddhuppāde
  subuddhassa 3- nāma brāhmaṇassa putto hutvā nibbatti, tassa tikicchakehi gabbha-
  kāle parissayaṁ apaharitvā paripālitatāya tekicchakānīti nāmaṁ akaṁsu. So attano
  kulānurūpāni vijjāṭṭhānāni sippāni ca sikkhanto vaḍḍhati, tadā cāṇakko 4-
  subuddhassa paññāveyyattiyaṁ kiriyāsu upāyakosallañca disvā "ayaṁ imasmiṁ
  rājakule patiṭṭhaṁ labhanto maṁ abhibhaveyyā"ti issāpakato raññā candaguttena taṁ
  bandhanāgāre khipāpesi.
       Tekicchakānī pitu bandhanāgārappavesanaṁ sutvā bhīto palāyitvā sāṇavāsittherassa
  5- santikaṁ gantvā attano saṁvegakāraṇaṁ therassa kathetvā pabbajitvā kammaṭṭhānaṁ
  gahetvā abbhokāsiko nesajjiko ca hutvā viharati, sītuṇhaṁ 6- agaṇento
  samaṇadhammameva karoti, visesato brahmavihārabhāvanamanuyuñjati. Taṁ disvā māro pāpimā
  "na imassa mama visayaṁ atikkamituṁ dassāmī"ti vikkhepaṁ kātukāmo sassānaṁ
  nipphattikāle khettagopakavaṇṇena therassa santikaṁ gantvā taṁ nippaṇḍento 7-:-

  *  *  *  *  *  *
  Footnote: 1 chaṂa. tekicchakārittherassa 2 Sī.,i. vejjakule 3 Sī.,i. subandharassa
  4 Ma. rājā bāraṇasyo 5 Sī. vanavāsittherassa, Ma. sālavāsittherassa
  6 Sī.,i. sītuṇhe 7 Sī.,i. uttajjento
-------------------------------------------------
[page 096]
                  [381] "atihitā Vīhi khalagatā sālī
                         na ca labhe piṇḍaṁ kathamahaṁ kassan"ti
  āha. Taṁ sutvā thero:-
                  [382] "buddhamappameyyaṁ Anussara pasanno
                        pītiyā phuṭṭhasarīro 1- hohisi satatamudaggo.
             [383] Dhammamappameyyaṁ .pe. Satatamudaggo.
             [384] Saṁghamappameyyaṁ .pe. Satatamudaggo"ti
  āha. Taṁ sutvā māro:-
                  [385] "abbhokāse Viharasi
                        sītā hemantikā imā ratyo
                        mā sītena pareto vihaññittho
                        pavisa tvaṁ vihāraṁ phusitaggaḷan"ti
  āha. Atha thero:-
                  [386] "phusissaṁ Catasso appamaññāyo
                        tāhi ca sukhito viharissaṁ
                        nāhaṁ sītena vihaññissaṁ
                        aniñjito viharanto"ti
  āha.
       Tattha atihitā vīhīti vīhayo koṭṭhāgāraṁ atinetvā 2- ṭhapitā, tattha paṭisāmitā
  khalato vā gharaṁ upanītāti attho. Vīhiggahaṇena cettha itarampi dhaññaṁ saṅgaṇhāti.
  Sālī pana yebhuyyena vīhito pacchā paccantīti āha khalagatā sālīti khalaṁ

  *  *  *  *  *  *
  Footnote: 1 chaṂa. phuṭasarīro 2 Sī.,i. upanetvā
-------------------------------------------------
[page 097]
  Dhaññakaraṇaṭṭhānaṁ gatā, tattha rāsivasena maddanacāvanādivasena 1- ṭhitāti attho. Padhāna-
  dhaññabhāvadassanatthañcettha sālīnaṁ visuṁ gahaṇaṁ, ubhayenapi gāme gāmato bahi ca dhaññaṁ
  paripuṇṇaṁ ṭhitanti dasseti. Na ca labhe piṇḍanti evaṁ sulabhadhaññe subhikkhakāle
  ahaṁ piṇḍamattampi na labhāmi, idāni kathamahaṁ kassanti ahaṁ kathaṁ karissāmi, 2-
  kathaṁ jīvissāmīti parihāsakeḷiṁ akāsi.
       Taṁ sutvā thero "ayaṁ varāko 3- attanā attano pavattiṁ mayhaṁ pakāsesi,
  mayā pana attanāva attā ovaditabbo, na mayā kiñci kathetabban"ti vatthuttayā-
  nussatiyaṁ attānaṁ niyojento "buddhamappameyyan"tiādinā tisso gāthā abhāsi.
  Tattha buddhamappameyyaṁ anussara pasannoti savāsanāya avijjāniddāya accanta-
  vigamena buddhiyā ca vikasitabhāvena buddhaṁ bhagavantaṁ pamāṇakarānaṁ rāgādikilesānaṁ
  abhāvā aparimāṇaguṇasamaṅgitāya appameyyapuññakkhettatāya ca appameyyaṁ. Okappana-
  lakkhaṇena abhippasādena pasanno, pasannamānaso "itipi so bhagavā arahaṁ sammā-
  sambuddho"tiādinā 4- anussara anuanubuddhārammaṇaṁ satiṁ pavattehi, pītiyā phuṭṭha-
  sarīro hohisi. Satatamudaggoti anussarantova pharaṇalakkhaṇāya pītiyā satataṁ sabbadā phuṭṭha-
  sarīro pītisamuṭṭhānapaṇītarūpehi ajjhotthaṭasarīro ubbegapītiyā udaggo kāyaṁ udaggaṁ
  katvā ākāsaṁ laṅghituṁ samattho ca bhaveyyāsi, buddhānussatiyā buddhārammaṇaṁ uḷāraṁ
  pītisomanassaṁ paṭisaṁvedeyyāsi, yato sītuṇhehi viya jighacchāpipāsāhipi anabhibhūto
  hohisīti attho.
       Dhammanti ariyaṁ lokuttaradhammaṁ saṁghanti ariyaṁ paramatthasaṁghaṁ. Sesaṁ vuttanayameva.
  Anussarāti panettha "svākkhāto bhagavatā dhammo"tiādinā 5- dhammaṁ, "supaṭipanno
  bhagavato sāvakasaṁgho"tiādinā 5- saṁghaṁ anussarāti yojetabbaṁ.

  *  *  *  *  *  *
  Footnote: 1 Sī. maddanachavanādivasena 2 Sī.,i. kasissāmi 3 Ma. carako 4 Maṃū. 12/74/50
  vatthūpamasutta, saṁṃahā. 19/997/296 cakkavattirājasutta, aṅṭika. 20/71/201
  uposathasutta 5 Maṃū. 12/74/50 vatthūpamasutta
-------------------------------------------------
[page 098]
       Evaṁ therena ratanattayaguṇānussaraṇe niyojanavasena attani ovadite puna
  māro vivekavāsato naṁ vivecetukāmo hitesībhāvaṁ viya dassento "abbhokāse viharasī"ti
  pañcamaṁ gāthamāha. Tassattho:- tvaṁ bhikkhu abbhokāse kenaci apaṭicchanne vivaṭaṅgaṇe
  viharasi iriyāpathe kappesi. Hemantikā himapātasamaye pariyāpannā imā sītā
  rattiyo vattanti. Tasmā sītena pareto abhibhūto hutvā mā vihaññittho vighātaṁ
  mā āpajji mā kilami. Phusitaggaḷaṁ pihitakavāṭaṁ senāsanaṁ pavisa, evaṁ te sukhavihāro
  bhavissatīti.
       Taṁ sutvā thero "na mayhaṁ senāsanapariyesanāya payojanaṁ, 1- etthevāhaṁ sukha-
  vihārī"ti dassento "phusissan"tiādinā chaṭṭhaṁ gāthamāha. Tattha phusissaṁ catasso
  appamaññāyoti appamāṇagocaratāya "appamaññā"ti laddhavohāre cattāro brahmavihāre
  phusissaṁ phusissāmi, kālena kālaṁ samāpajjissāmi. Tāhi ca sukhito viharissanti
  tāhi appamaññāhi sukhito sañjātasukho hutvā viharissaṁ cattāropi iriyāpathe
  kappessāmīti. Tena mayhaṁ sabbakāle sukhameva, na dukkhaṁ. Yato nāhaṁ sītena
  vihaññissaṁ antaraṭṭhakepi himapātasamaye ahaṁ sītena na kilamissāmi, tasmā aniñjito
  viharanto cittassa iñjitakāraṇānaṁ 2- byāpādādīnaṁ suppahīnattā paccayuppan-
  niñjanāya ca 3- abhāvato samāpattisukheneva sukhito viharissāmīti. Evaṁ thero imaṁ
  gāthaṁ vadantoyeva vipassanaṁ vaḍḍhetvā arahattaṁ sacchākāsi. Tena vuttaṁ apadāne 4-:-
             "nagare bandhumatiyā vejjo āsiṁ susikkhito
              āturānaṁ sudukakhīnaṁ 5- mahājanasukhāvaho.
              Byādhitaṁ samaṇaṁ disvā sīlavantaṁ mahājutiṁ
              pasannacitto sumano bhesajjamadadiṁ tadā.

  *  *  *  *  *  *
  Footnote: 1 Ma. senāsanapariyesane saññojanaṁ 2 Ma. iñjitakarānaṁ 3 Sī. paccāyūpādāniñjanāya ca,
  i. pañcupādāniñjanāya ca 4 khu.apa. 32/39/260 tikicchakattherāpadāna
  5 chaṂa. sadukkhānaṁ
-------------------------------------------------
[page 099]
              Arogo āsi teneva samaṇo saṁvutindriyo
              asoko nāma nāmena upaṭṭhāko vipassino.
              Ekanavute ito 1- kappe yaṁ osathamadāsahaṁ 2-
              duggatiṁ nābhijānāmi bhesajjassa idaṁ phalaṁ.
              Ito ca aṭṭhame kappe sabbosadhasanāmako
              sattaratanasampanno cakkavattī mahapphalo.
              Kilesā jhāpitā mayhaṁ .pe. Kataṁ buddhassa sāsanan"ti.
       Ettha ca bindusārarañño kāle imassa therassa uppannattā tatiyasaṅgītiyaṁ
  imā gāthā saṅgītāti veditabbā.
                   Tekicchakānittheragāthāvaṇṇanā niṭṭhitā.
                       ---------------------
                    349. 3. Mahānāgattheragāthāvaṇṇanā
       yassa sabrahmacārīsūtiādikā āyasmato mahānāgattherassa gāthā. Kā
  uppatti?
       ayampi purimabuddhesu katādhikāro tattha tattha bhave vivaṭṭūpanissayaṁ kusalaṁ
  upacinanto kakusandhassa bhagavato kāle kulagehe nibbattitvā viññutaṁ patto ekadivasaṁ
  kakusandhaṁ bhagavantaṁ araññaṁ ajjhogāhetvā aññatarasmiṁ rukkhamūle jhānasukhena nisinnaṁ
  disvā pasannamānaso tassa dāḷimaphalaṁ 3- adāsi. So tena puññakammena devamanussesu
  saṁsaranto imasmiṁ buddhuppāde sākete madhuvāseṭṭhassa nāma brāhmaṇassa putto
  hutvā nibbatti, mahānāgotissa nāmaṁ ahosi. So viññutaṁ patto bhagavati sākete

  *  *  *  *  *  *
  Footnote: 1 chaṂa. ekanavutito 2 chaṂa. osadhamadāsahaṁ 3 Sī.,i. dāḍimaphalaṁ
-------------------------------------------------
[page 100]
  Añjanavane viharanto āyasmato gavampatittherassa pāṭihāriyaṁ disvā paṭiladdhasaddho
  therasseva santike pabbajitvā tassovāde ṭhatvā arahattaṁ pāpuṇi. Tena vuttaṁ
  apadāne 1-:-
              "kakusandho mahāvīro sabbadhammāna pāragū
               gaṇamhā vūpakaṭṭho so agamāsi vanantaraṁ.
               Bījamiñjaṁ gahetvāna latāya āvuṇiṁ 2- ahaṁ
               bhagavā tamhi samaye jhāyate pabbatantare.
               Disvānahaṁ devadevaṁ vippasannena cetasā
               dakkhiṇeyyassa vīrassa bījamiñjamadāsahaṁ.
               Imasmiṁyeva kappamhi yaṁ miñjamadadiṁ tadā
               duggatiṁ nābhijānāmi bījamiñjassidaṁ phalaṁ.
               Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā vimuttisukhena viharanto thero chabbaggiye bhikkhū
  sabrahmacārīsu gāravaṁ akatvā viharante disvā tesaṁ ovādadānavasena:-
        [387] "yassa Sabrahmacārīsu gāravo nūpalabbhati
              parihāyati saddhammā maccho appodake yathā.
        [388] Yassa sabrahmacārīsu gāravo nūpalabbhati
              na virūhati saddhamme khette bījaṁva pūtikaṁ.
        [389] Yassa sabrahmacārīsu gāravo nūpalabbhati
              ārakā hoti nibbānā dhammarājassa sāsane.
        [390] Yassa sabrahmacārīsu gāravo upalabbhati
              na vihāyati saddhammā maccho bahodake 3- yathā.

  *  *  *  *  *  *
  Footnote: 1 khu.apa. 33/31/56 vibhedakabījiyattherāpadāna (syā) 2 pāli. ācariṁ
  3 chaṂa. bavhodake
-------------------------------------------------
[page 101]
          [391] Yassa sabrahmacārīsu gāravo upalabbhati
                so virūhati saddhamme khette bījaṁva bhaddakaṁ.
          [392] Yassa sabrahmacārīsu gāravo upalabbhati
                santike hoti nibbānaṁ dhammarājassa sāsane"ti
  imā cha gāthā abhāsi.
       Tattha sabrahmacārīsūti samānaṁ brahmaṁ sīlādidhammaṁ carantīti sabrahmacārino,
  sīladiṭṭhisāmaññagatā sahadhammikā, tesu. Gāravoti garubhāvo sīlādiguṇanimittaṁ garukaraṇaṁ.
  Nūpalabbhatīti na vijjati na pavattati, na upatiṭṭhatīti attho. Nibbānāti kilesānaṁ
  nibbāpanato kilesakkhayāti attho. Dhammarājassāti satthuno. Satthā hi sadevakaṁ
  lokaṁ yathārahaṁ lokiyalokuttarena dhammena rañjeti tosetīti dhammarājā. Ettha ca
  "dhammarājassa sāsane"ti iminā nibbānaṁ nāma dhammarājasseva sāsane, na aññattha.
  Tattha yo sabrahmacārīsu gāravarahito, so yathā nibbānā ārakā hoti, tathā
  dhammarājassa sāsanatopi ārakā hotīti dasseti. Bahodaketi bahu udake.
       Santike hoti nibbānanti nibbānaṁ tassa santike samīpeeva hoti. Sesaṁ
  vuttanayameva. Imāeva ca therassa aññābyākaraṇagāthā ahesuṁ.
                    Mahānāgattheragāthāvaṇṇanā niṭṭhitā.
                        -------------------
                     350. 4. Kullattheragāthāvaṇṇanā
       kullo sīvathikantiādikā āyasmato kullattherassa gāthā. Kā uppatti?
       ayampi purimabuddhesu katādhikāro tattha tattha bhave puññāni upacinanto
-------------------------------------------------
[page 102]
  Imasmiṁ buddhuppāde sāvatthiyaṁ kuṭumbikakule 1- nibbattitvā kulloti
  laddhanāmo viññutaṁ patto satthu santike dhammaṁ sutvā paṭiladdhasaddho pabbaji, so ca
  rāgacaritattā 2- tibbarāgajātiko hoti. Tenassa abhikkhaṇaṁ kilesā cittaṁ pariyādāya
  tiṭṭhanti. Athassa satthā cittācāraṁ ñatvā asubhakammaṭṭhānaṁ datvā "kulla tayā
  abhiṇhaṁ susāne cārikā caritabbā"ti āha. So susānaṁ pavisitvā uddhumātakādīni
  tāni tāni asubhāni disvā taṁ muhuttaṁ asubhamanasikāraṁ uppādetvā susānato
  nikkhantamattova kāmarāgena abhibhuyyati. Puna bhagavā tassa taṁ pavattiṁ ñatvā ekadivasaṁ
  tassa susānaṭṭhānaṁ gatakāle ekaṁ taruṇitthīrūpaṁ adhunā mataṁ avinaṭṭhacchaviṁ nimminitvā
  dasseti. Tassa taṁ diṭṭhamattassa jīvamānavisabhāgavatthusmiṁ viya sahasā rāgo uppajjati.
  Atha naṁ satthā tassa pekkhantasseva navahi vaṇamukhehi paggharamānāsuciṁ kimikulākulaṁ
  ativiya bībhacchaṁ duggandhaṁ jegucchaṁ paṭikkūlaṁ katvā dassesi, so taṁ pekkhanto
  virattacitto hutvā aṭṭhāsi. Athassa bhagavā obhāsaṁ pharitvā satiṁ janento:-
              "āturaṁ asuciṁ pūtiṁ passa kulla samussayaṁ
               uggharantaṁ paggharantaṁ bālānaṁ abhinanditan"ti
  āha. Taṁ sutvā thero sammadeva sarīrasabhāvaṁ upadhārento asubhasaññaṁ paṭilabhitvā
  tattha paṭhamaṁ jhānaṁ nibbattetvā taṁ pādakaṁ katvā vipassanaṁ vaḍḍhetvā arahattaṁ
  pāpuṇitvā attano paṭipattiṁ paccavekkhitvā:-
        [393] "kullo Sīvathikaṁ gantvā addasa itthimujjhitaṁ
              apaviddhaṁ susānasmiṁ khajjantiṁ kimihī phuṭaṁ.
        [394] Āturaṁ asuciṁ pūtiṁ passa kulla samussayaṁ
              uggharantaṁ paggharantaṁ bālānaṁ abhinanditaṁ.
        [395] Dhammādāsaṁ gahetvāna ñāṇadassanapattiyā
              paccavekkhiṁ imaṁ kāyaṁ tucchaṁ santarabāhiraṁ.

  *  *  *  *  *  *
  Footnote: 1 chaṂa. kuṭumbiyakule 2 Ma. pabbajito ca rāgacaritova
-------------------------------------------------
[page 103]
        [396] Yathā idaṁ tathā etaṁ yathā etaṁ tathā idaṁ
              yathā adho tathā uddhaṁ yathā uddhaṁ tathā adho.
        [397] Yathā divā tathā rattiṁ 1- yathā rattiṁ 1- tathā divā
              yathā pure tathā pacchā yathā pacchā tathā pure.
        [398] Pañcaṅgikena turiyena na ratī hoti tādisī
              yathā ekaggacittassa sammā dhammaṁ vipassato"ti
  udānavasena imā gāthā abhāsi.
       Tattha kulloti attānameva thero paraṁ viya katvā vadati.
       Āturanti nānappakārehi dukkhehi abhiṇhaṁ paṭipīḷitaṁ. Asucinti sucirahitaṁ
  jegucchaṁ paṭikkūlaṁ. Pūtinti duggandhaṁ. Passāti sabhāvato olokehi. Kullāti
  ovādakāle bhagavā theraṁ ālapati. Udānakāle pana thero sayameva attānaṁ vadati.
  Samussayanti sarīraṁ. Uggharantanti uddhaṁ vaṇamukhehi asuciṁ savantaṁ. Paggharantanti
  adho vaṇamukhehi samantato ca 2- asuciṁ savantaṁ. Bālānaṁ abhinanditanti bālehi
  andhaputhujjanehi diṭṭhitaṇhābhinandanāhi 3- "ahaṁ maman"ti abhinivissa nanditaṁ.
       Dhammādāsanti dhammamayaṁ ādāsaṁ. Yathā hi sattā ādāsena attano mukhe
  kāye vā guṇadose passanti, evaṁ yogāvacaro yena attabhāve saṅkilesavodānadhamme
  yāthāvato passati, taṁ vipassanāñāṇaṁ idha "dhammādāsan"ti vuttaṁ. Taṁ ñāṇadassanassa
  maggañāṇasaṅkhātassa dhammacakkhussa adhigamāya attano santāne uppādetvā.
  Paccavekkhiṁ imaṁ kāyanti imaṁ karajakāyaṁ niccasārādivirahato tucchaṁ attaparasantānānaṁ
  vibhāgato santarabāhiraṁ ñāṇacakkhunā patiavekkhiṁ passiṁ.
       Yathā pana paccavekkhiṁ, taṁ dassetuṁ "yathā idan"tiādi vuttaṁ. Tattha yathā
  idaṁ tathā etanti yathā idaṁ mayhaṁ sarīrasaṅkhātaṁ asubhaṁ āyūsmāviññāṇānaṁ

  *  *  *  *  *  *
  Footnote: 1 pāli. ratti 2 Sī.,i. savanatova 3 Sī.,i. diṭṭhitaṇhāmānādīhi
-------------------------------------------------
[page 104]
  Anapagamā nānāvidhaṁ māyopamaṁ kiriyaṁ dasseti, tathāva etaṁ matasarīraṁ pubbe tesaṁ
  dhammānaṁ anapagamā ahosi. Yathā etaṁ etarahi matasarīraṁ tesaṁ dhammānaṁ apagamā na
  kiñci kiriyaṁ 1- dasseti, tathā idaṁ mama sarīrampi tesaṁ dhammānaṁ apagamā nassatevāti.
  Yathā ca idaṁ mama sarīraṁ etarahi susāne na mataṁ na sayitaṁ, na uddhumātakādibhāvaṁ
  upagataṁ, tathā etaṁ etarahi matasarīrampi pubbe ahosi. Yathā panetaṁ etarahi
  matasarīraṁ susāne sayitaṁ uddhumātakādibhāvaṁ upagataṁ, tathā idaṁ mama sarīrampi bhavissati.
  Athavā yathā idaṁ mama sarīraṁ asuci duggandhaṁ jegucchaṁ paṭikkūlaṁ aniccaṁ dukkhaṁ
  anattā, tathā etaṁ matasarīrampi. Yathā vā etaṁ matasarīraṁ asuciādisabhāvañceva
  aniccādisabhāvañca, tathā idaṁ mama sarīrampi. Yathā adho tathā uddhanti 2- yathā
  nābhito adho heṭṭhā ayaṁ kāyo asuci duggandho jeguccho paṭikkūlo anicco
  dukkho anattā ca, tathā uddhaṁ nābhito upari asuciādisabhāvo ca. Yathā uddhaṁ
  tathā adhoti yathā ca nābhito uddhaṁ asuciādisabhāvo, tathā adho nābhito heṭṭhāpi.
       Yathā divā tathā rattinti yathā ayaṁ kāyo divā "akkhimhā akkhigūthako"ti-
  ādinā 3- asuci paggharati, tathā rattimpi. Yathā rattiṁ tathā divāti yathā ca rattiṁ
  ayaṁ kāyo asuci paggharati, tathā divāpi, nayimassa kālavibhāgena aññathābhāvoti
  attho. Yathā pure tathā pacchāti yathā ayaṁ kāyo pure pubbe taruṇakāle
  asuci duggandho jeguccho paṭikkūlo, tathā ca pacchā jiṇṇakāle. Yathā ca pacchā
  jiṇṇakāle asuciādisabhāvo, tathā pure taruṇakālepi. Yathā vā pure atītakāle
  saviññāṇakāle asuciādisabhāvo ca aniccādisabhāvo ca, tathā pacchā anāgatakāle
  aviññāṇakāleti evamettha 4- attho veditabbo.
       Pañcaṅgikena turiyenāti "ātataṁ vitataṁ ātatavitataṁ ghanaṁ susiran"ti evaṁ
  pañcaṅgikena pañcahi aṅgehi samannāgatena turiyena paricariyamānassa kāmasukhasamaṅgino

  *  *  *  *  *  *
  Footnote: 1 Ma. apagatamānataṁ kiriyaṁ 2 Sī.,i. yathā adhoti 3 khu.sutta. 25/199/371 vijayasutta
  4 chaṂa. evampettha
-------------------------------------------------
[page 105]
  Issarajanassa tādisī tathārūpā rati sukhassādo na hoti. Yathā ekaggacittassa,
  sammā dhammaṁ vipassatoti samathavipassanaṁ yuganaddhaṁ katvā indriyānaṁ ekarasabhāvena 1-
  vīthipaṭipannāya vipassanāya khandhānaṁ udayabbayaṁ passantassa yogāvacarassa yādisā
  dhammarati, tassā kalampi kāmarati na upetīti. Vuttañeehataṁ bhagavatā:-
              "yato yato sammasati khandhānaṁ udayabbayaṁ
               labhatī pītipāmojjaṁ amataṁ taṁ vijānatan"ti. 2-
              Imāeva ca therassa aññābyākaraṇagāthāpi ahesuṁ.
                      Kullattheragāthāvaṇṇanā niṭṭhitā.
                          --------------
                351. 5. Māluṅkya 3- puttattheragāthāvaṇṇanā
       manujassātiādikā āyasmato māluṅkyaputtattherassa gāthā. Kā uppatti?
       ayampi purimabuddhesu katādhikāro tattha tattha bhave puññāni upacinitvā
  imasmiṁ buddhuppāde sāvatthiyaṁ kosalarañño 4- aggāsanikassa 5- putto hutvā
  nibbatti. Tassa mātā māluṅkyā nāma, tassā vasena māluṅkyaputtotveva 6-
  paññāyittha. So vayappatto nissaraṇajjhāsayatāya gharāvāsaṁ pahāya paribbājakapabbajjaṁ
  pabbajitvā vicaranto satthu santike dhammaṁ sutvā sāsane paṭiladdhasaddho pabbajitvā
  vipassanāya kammaṁ karonto na cirasseva chaḷabhiñño ahosi. So ñātīsu anukampāya
  ñātikulaṁ agamāsi, taṁ ñātakā paṇītena khādanīyena bhojanīyena parivisitvā dhanena
  palobhetukāmā

  *  *  *  *  *  *
  Footnote: 1 Sī.,i. ekarasabhāve 2 khuḍhamMa. 25/374/82 sambahulabhikkhuvatthu
  3 chaṂa. mālukYu.... 4 Sī.,i. kosalaraṭṭhe, MaṂa. 13/122/97 cūḷamāluṅkyasutta
  5 Ma. agghāpanikassa 6 Sīṃāluṅkayānāmāya puttotveva, i. māluṅkyāya
  puttotveva
-------------------------------------------------
[page 106]
  Mahantaṁ dhanarāsiṁ purato upaṭṭhapetvā "idaṁ dhanaṁ tava santakaṁ, vibbhamitvā iminā
  dhanena puttadāraṁ paṭijagganto puññāni karohī"ti yāciṁsu. Thero tesaṁ ajjhāsayaṁ
  viparivattento ākāse ṭhatvā:-
          [399] "manujassa Pamattacārino taṇhā vaḍḍhati māluvā viya
                so pariplavati 1- hurā huraṁ phalamicchavaṁ vanasmi vānaro.
          [400] Yaṁ esā sahate jammī taṇhā loke visattikā
                sokā tassa pavaḍḍhanti abhivuṭṭhaṁva 2- vīraṇaṁ. 3-
          [401] Yo cetaṁ sahate jammiṁ taṇhaṁ loke duraccayaṁ
                sokā tamhā papatanti udabindūva pokkhaRā.
          [402] Taṁ vo vadāmi bhaddaṁ vo yāvantettha samāgatā
                taṇhāya mūlaṁ khaṇatha usīratthova vīraṇaṁ.
                Mā vo naḷaṁva sotova māro bhañji punappunaṁ.
          [403] Karotha buddhavacanaṁ khaṇo vo mā upaccagā
                khaṇātītā hi socanti nirayamhi samappitā.
          [404] Pamādo rajo pamādo pamādānupatito rajo
                appamādena vijjāya abbuhe 4- sallamattano"ti
  imāhi chahi gāthāhi dhammaṁ deseti.
       Tattha manujassāti sattassa. Pamattacārinoti sativossaggalakkhaṇena pamādena
  pamattacārissa, neva jhānaṁ, na vipassanā, na maggaphalāni vaḍḍhanti. Yathā pana
  rukkhaṁ saṁsibbantī pariyonandhantī tassa vināsāya māluvā latā vaḍḍhanti, evamassa
  cha dvārāni nissāya rūpādīsu punappunaṁ uppajjamānā taṇhā vaḍḍhati. Vaḍḍhamānāva
  yathā māluvā latā attano apassayabhūtaṁ rukkhaṁ ajjhottharitvā pāteti, evaṁ

  *  *  *  *  *  *
  Footnote: 1 chaṂa. plavatī 2 chaṂa. abhivaṭṭhaṁva 3 chaṂa. bīraṇaṁ. evamuparipi 4 chaṂa. abbahe
-------------------------------------------------
[page 107]
  Taṇhāvasikaṁ puggalaṁ apāye nipāteti. So pariplavatīti so taṇhāvasiko puggalo
  aparāparaṁ bhavābhave uplavati dhāvati. Yathā kiṁ? phalamicchaṁva vanasmi vānaro yathā
  rukkhaphalaṁ icchanto vānaro vanasmiṁ dhāvanto rukkhassa ekaṁ sākhaṁ gaṇhāti, taṁ
  muñcitvā aññaṁ gaṇhāti, taṁ muñcitvā aññanti "sākhaṁ alabhitvā nisinno"ti
  vattabbataṁ nāpajjati, evameva taṇhāvasiko puggalo hurā huraṁ dhāvanto "ārammaṇaṁ
  alabhitvā taṇhāya appavattiṁ patto"ti vattabbataṁ nāpajjati.
       Yanti yaṁ puggalaṁ. Esā lāmakabhāvena jammī visāhāratāya visapupphatāya 1-
  visaphalatāya visaparibhogatāya rūpādīsu visattatāya āsattatāya ca visattikāti saṅkhaṁ
  gatā chadvārikā taṇhā sahate abhibhavati tassa puggalassa. Yathā nāma vane
  punappunaṁ vassante deve abhivuṭṭhaṁ 2- vīraṇaṁ vīraṇatiṇaṁ vaḍḍhati, evaṁ vaṭṭamūlakā
  sokā abhivaḍḍhanti vuḍḍhiṁ āpajjantīti attho.
       Yo cetaṁ .pe. Duraccayanti yo pana puggalo evaṁ vuttappakāraṁ atikkamituṁ
  pajahituṁ dukkaratāya duraccayaṁ taṇhaṁ sahate abhibhavati, tamhā puggalā vaṭṭamūlakā
  sokā papatanti. Yathā nāma pokkhare padumapatte patitaṁ udabindu na patiṭṭhāti,
  evaṁ na patiṭṭhahantīti attho.
       Taṁ vo vadāmīti tena kāraṇena ahaṁ tumhe vadāmi. Bhaddaṁ voti bhaddaṁ
  tumhākaṁ hotu, mā taṇhaṁ anuvattapuggalo viya vināsaṁ 3- anatthaṁ pāpuṇāthāti attho.
  Yāvantettha samāgatāti imasmiṁ ṭhāne yattakā sannipatitā, tattakā. Kiṁ 4- vadasīti
  ce? taṇhāya mūlaṁ khaṇatha imissā chadvārikataṇhāya mūlaṁ kāraṇaṁ avijjādikilesaggahanaṁ
  arahattamaggañāṇakudālena khaṇatha samucchindatha. Kiṁ viyāti? usīratthova vīraṇaṁ
  yathā usīrena atthiko puriso mahantena kudālena vīraṇāparanāmaṁ usīraṁ nāma
  tiṇaṁ 5- khaṇati, evamassa mūlaṁ khaṇathāti attho. Mā vo naḷaṁva sotova, māro

  *  *  *  *  *  *
  Footnote: 1 chaṂa. visamūlatāya 2 Ma. abhivaḍḍhañca 3 chaṂa. vibhavaṁ 4 Sī.,i. sannipatitā. kiñci
  5 Ma. bīraṇavanaṁ nāma usīrathambhaṁ
-------------------------------------------------
[page 108]
  Bhañji punappunanti tumhe nadītīre jātaṁ naḷaṁ mahāvegena āgato nadīsoto
  viya kilesamāro maccumāro devaputtamāro ca punappunaṁ mā bhañjīti attho.
       Tasmā karotha buddhavacanaṁ "jhāyatha bhikkhave mā pamādatthā"tiādinā 1- vuttaṁ
  buddhassa bhagavato vacanaṁ karotha, yathānusiṭṭhaṁ paṭipattiyā sampādetha. Khaṇo vo
  mā upaccagāti yo hi buddhavacanaṁ na karoti, taṁ puggalaṁ ayaṁ buddhuppādakkhaṇo
  paṭirūpadesavāse uppattikkhaṇo sammādiṭṭhiyā paṭiladdhakkhaṇo channaṁ āyatanānaṁ
  avekallakkhaṇoti sabbopi khaṇo atikkamati, so khaṇo mā tumhe atikkamatu, khaṇātītāti
  ye hi taṁ khaṇaṁ atītā, ye vā puggale so khaṇo atīto, te nirayamhi samappitā
  tattha nibbattā cirakālaṁ socanti.
       Pamādo rajoti rūpādīsu ārammaṇesu sativossaggalakkhaṇo pamādo, saṅkilesa-
  sabhāvattā rāgarajādimissatāya ca rajo. Pamādānupatito rajoti yo hi koci
  rajo nāma rāgādiko, so sabbo pamādānupatito pamādavaseneva uppajjati.
  Appamādenāti appamajjanena appamādapaṭipattiyā. Vijjāyāti aggamaggavijjāya.
  Abbuhe sallamattanoti attano hadayanissitaṁ rāgādisallaṁ uddhareyya samūhaneyyāti.
                   Māluṅkyaputtattheragāthāvaṇṇanā niṭṭhitā.
                       ---------------------
                    352. 6. Sappadāsattheragāthāvaṇṇanā
       paṇṇavīsatītiādikā āyasmato sappadāsattherassa 2- gāthā. Kā uppatti?
       ayampi purimabuddhesu katādhikāro tattha tattha bhave vivaṭṭūpanissayaṁ kusalaṁ
  upacinitvā imasmiṁ buddhuppāde kapilavatthusmiṁ suddhodanamahārājassa purohitaputto

  *  *  *  *  *  *
  Footnote: 1 Maṃū. 12/215/181 dvedhāvitakkasutta 2 Ma. sabbadāsattherassa
-------------------------------------------------
[page 109]
  Hutvā nibbatti, tassa sappadāsoti nāmaṁ ahosi. So vayappatto satthu ñāti-
  samāgame paṭiladdhasaddho pabbajitvā kilesābhibhavena cetosamādhiṁ alabhanto brahmacariyaṁ
  caritvā saṁvegajāto pacchā satthaṁ āharanto yoniso manasikāraṁ vaḍḍhetvā arahattaṁ
  pāpuṇitvā aññaṁ byākaronto:-
          [405] "paṇṇavīsativassāni Yato pabbajito ahaṁ
                accharāsaṅghātamattampi cetosantimanajjhagaṁ.
          [406] Aladdhā cittassekaggaṁ kāmarāgena addito 1-
                bāhā paggayha kandanto vihārā upanikkhamiṁ.
          [407] Satthaṁ vā āharissāmi ko attho jīvitena me
                kathaṁ hi sikkhaṁ paccakkhaṁ kālaṁ kubbetha mādiso.
          [408] Tadāhaṁ khuramādāya mañcakamhi upāvisiṁ
                parinīto khuro āsi dhamaniṁ chettumattano.
          [409] Tato me manasīkāro yoniso udapajjatha
                ādīnavo pāturahu nibbidā samatiṭṭhatha.
          [410] Tato cittaṁ vimucci me passa dhammasudhammataṁ
                tisso vijjā anuppattā kataṁ buddhassa sāsanan"ti
  imā gāthā abhāsi.
       Tattha paṇṇavīsativassāni, yato pabbajito ahanti yato paṭṭhāya ahaṁ pabbajito
  tānimāni paṇṇavīsativassāni. Accharāsaṅghātamattampi, cetosantimanajjhaganti sohaṁ
  ettakaṁ kālaṁ brahamcariyaṁ caranto accharāsaṅghātamattampi aṅguliphoṭanamattampi khaṇaṁ
  cetosantiṁ cetaso samādhānaṁ na labhiṁ.

  *  *  *  *  *  *
  Footnote: 1 chaṂa. aṭṭito
-------------------------------------------------
[page 110]
       Evaṁ pana aladdhā cittassekaggataṁ, tattha kāraṇamāha "kāmarāgena addito"ti.
  Tattha additoti pīḷito, abhibhūtoti attho. Bāhā paggayha kandantoti "idamidha
  ativiya ayuttaṁ vattati, yadāhaṁ niyyānike sāsane pabbajitvā attānaṁ kilesapaṅkato
  uddharituṁ na sakkomī"ti uddhaṁmukho bāhā paggayha kandamāno. Vihārā upanikkhaminti
  vasanakavihārato bahi nikkhanto.
       Yenādhippāyena nikkhanto, taṁ dassetuṁ "satthaṁ vā āharissāmī"tiādi vuttaṁ.
  Tattha satthaṁ vā āharissāmīti vāsaddo vikappanattho. Tena "rukkhā vā 1-
  papatissāmi, ubbandhitvā vā marissāmī"tiādike maraṇappakāre saṅgaṇhāti.
  Sikkhanti adhisīlasikkhaṁ. Paccakkhanti paccācikkhanto pariccajanto. "paccakkhā"tipi
  Pāli, paccakkhāyāti attho. Kālanti maraṇaṁ, kathaṁ hi nāma mādiso sikkhāpaccakkhānena
  kālaṁ kareyyāti attho. Sikkhāpaccakkhānaṁ hi ariyassa vinaye maraṇaṁ nāMa. Yathāha bhagavā
  "maraṇaṁ hetaṁ bhikkhave yo sikkhaṁ paccakkhāya hīnāyāvattatī"ti. 2- "sikkhaṁ Paccak-
  khā"ti pana pāṭhe kathaṁ hi nāma mādiso sikkhaṁ paccakkhāya kālaṁ kareyya, sikkhāsamaṅgī
  eva pana hutvā kālaṁ kareyya, tasmā satthaṁ vā āharissāmi, ko attho jīvitena meti
  yojanā.
       Tadāhanti yadā kilesābhibhavena samaṇadhammaṁ kātuṁ asamatthatāya jīvite nibbindanto 3-
  tadā. Khuranti nisitakhuraṁ 4- khurasadisaṁ vā satthakaṁ. Mañcakamhi upāvisinti paresaṁ
  nivāraṇabhayena ovarakaṁ pavisitvā mañcake nisīdiṁ. Parinītoti upanīto, gale ṭhapitoti
  adhippāyo. Dhamaninti "kaṇṭhe dhamaniṁ, kaṇṭhadhamaniṁ galavalayan"tipi vadanti. Chettunti
  chindituṁ.
       Tato me manasīkāro, yoniso udapajjathāti "yadāhaṁ 5- marissāmī"ti kaṇṭhe
  dhamaniṁ chindituṁ khuraṁ upanesiṁ, tato paraṁ "arogaṁ nu kho me sīlan"ti paccavekkhantassa

  *  *  *  *  *  *
  Footnote: 1 Sī.,i. papāte vā 2 Ma.upari. 14/63/45 sunakkhattasutta 3 Sī.,i. jīvite
  nibbinno ahaṁ 4 Sī.,i. nahāpitakhuraṁ, Ma. sitakhuraṁ 5 Ma. yatohaṁ
-------------------------------------------------
[page 111]
  Akkhaṇḍaṁ acchiddaṁ suparisuddhaṁ sīlaṁ disvā pīti uppajji, pītimanassa kāyo
  passamabhi, passaddhakāyassa nirāmisaṁ sukhaṁ anubhavantassa cittassa samāhitatāya vipassanā-
  vasena yoniso manasikāro uppajji. Athavā tatoti kaṇṭhe khurassa upanayanato 1- pacchā 2-
  vaṇe jāte uppannaṁ vedanaṁ vikkhambhento vipassanāya vasena yonisomanasikāro
  uppajji, idāni tato paraṁ maggaphalapaccavekkhaṇañāṇaṁ uppannabhāvaṁ dassetuṁ "ādīnavo
  pāturahū"tiādi vuttaṁ. Taṁ heṭṭhā vuttatthameva.
                    Sappadāsattheragāthāvaṇṇanā niṭṭhitā.
                        ------------------
                    353. 7. Kātiyānattheragāthāvaṇṇanā
       uṭṭhehītiādikā āyasmato kātiyānattherassa gāthā. Kā uppatti?
       ayampi purimabuddhesu katādhikāro tattha tattha bhave puññāni upacinitvā
  imasmiṁ buddhuppāde sāvatthiyaṁ aññatarassa kosiyagottassa brāhmaṇassa putto
  hutvā nibbatto, mātugottavasena pana kātiyānoti laddhanāmo vayappatto
  sāmaññakānittherassa gihisahāyo theraṁ disvā pabbajito samaṇadhammaṁ karonto rattiṁ
  "niddābhibhavaṁ vinodessāmī"ti caṅkamaṁ āruhi. So caṅkamanto niddāya abhibhūto
  pacalāyamāno paripatitvā tattheva anantarahitāya bhūmiyā nipajji, satthā tassa
  taṁ pavattiṁ disvā sayaṁ tattha gantvā ākāse ṭhatvā "kātiyānā"ti saññaṁ
  adāsi. So satthāraṁ disvā uṭṭhahitvā vanditvā saṁvegajāto aṭṭhāsi. Athassa
  satthā dhammaṁ desento:-
             [411] "uṭṭhehi Nisīda kātiyāna
                       mā niddābahulo ahu jāgarassu

  *  *  *  *  *  *
  Footnote: 1 chaṂa. upanayato 2 chaṂa. ayaṁ pāṭho na dissati
-------------------------------------------------
[page 112]
                   Mā taṁ alasaṁ pamattabandhu
                   kūṭeneva jinātu maccurājā.
             [412] Seyyathāpi mahāsamuddavego
                   evaṁ jātijarātivattate taṁ
                   so karohi sudīpamattano tvaṁ
                   na hi tāṇaṁ tava vijjatedha 1- aññaṁ.
             [413] Satthā hi vijesi maggametaṁ
                   saṅgā jātijarābhayā atītaṁ
                   pubbāpararattamappamatto
                   anuyuñjassu daḷhaṁ karohi yogaṁ.
             [414] Purimāni pamuñca bandhanāni
                   saṅghāṭikhuramuṇḍabhikkhabhojī
                   mā khiḍḍāratiñca mā niddaṁ
                   anuyuñjittha jhāya kātiyāna
             [415] Jhāyāhi jināhi kātiyāna
                   yogakkhemapathesu kovidosi
                   pappuyya anuttaraṁ visuddhiṁ
                   parinibbāhisi vārināva joti.
             [416] Pajjotakaro parittaraṁso
                   vātena vinamyate latāva
                   evampi tuvaṁ anādiyamāno 2-
                   māraṁ indasagotta niddhunāhi.

  *  *  *  *  *  *
  Footnote: 1 chaṂa. vijjateva 2 chaṂa. anādiyāno
-------------------------------------------------
[page 113]
                    So vedayitāsu vītarāgo
                    kālaṁ kaṅkha idheva sītibhūto"ti
  imā gāthā abhāsi.
       Tattha uṭṭhehīti niddūpagamanato uṭṭhahanto uṭṭhānaviriyaṁ karohi. Yasmā
  nipajjā nāma kosajjapakkhiyā, tasmā mā sayi. Nisīdāti pallaṅkaṁ ābhujitvā ujuṁ
  kāyaṁ paṇidhāya parimukhaṁ satiṁ upaṭṭhapetvā nisīda. Kātiyānāti taṁ nāmena ālapati. Mā
  niddābahulo ahūti niddābahulo niddābhibhūto mā ahu. Jāgarassūti jāgara, jāgariya-
  manuyutto hohi. Mā taṁ alasanti jāgariyaṁ ananuyuñjantaṁ taṁ alasaṁ kusītaṁ pamattabandhu
  maccurājā 1- kūṭeneva adduhanena viya nesādo migaṁ vā pakkhiṁ vā jarārogehi
  mā jinātu mā abhibhavatu mā ajjhottharatūti attho.
       Seyyathāpīti seyyathā api. Mahāsamuddavegoti mahāsamuddassa ūmivego. Evanti
  yathā nāma mahāsamuddaūmivego uparūpari uṭṭhahanto taṁ abhikkamituṁ asakkontaṁ 2-
  purisaṁ abhibhavati, evaṁ jāti jarā ca kosajjābhibhūtaṁ taṁ ativattate uparūpari
  ajjhottharati. So karohīti so tvaṁ kātiyāna catūhi oghehi anajjhottharaṇīyaṁ
  arahattaphalasaṅkhātaṁ sudīpaṁ attano karohi attano santāne uppādehi. Na hi tāṇaṁ tava
  vijjatedha aññanti hīti hetuatthe nipāto, yasmā tato aggaphalato aññaṁ tava
  tāṇaṁ nāma idha vā huraṁ vā na upalabbhati, tasmā taṁ arahattasaṅkhātaṁ sudīpaṁ
  karohīti.
       Satthā hi vijesi maggametanti yaṁ sādhetuṁ 3- avisahantā yato parājitā puthū
  aññatitthiyā, tadetaṁ tassa sudīpassa kāraṇabhūtaṁ pañcavidhasaṅgato jātiādibhayato
  ca atītaṁ ariyamaggaṁ devaputtamārādike abhibhavitvā tuyhaṁ satthā vijesi sādhesi.
  Yasmā satthu santakaṁ nāma sāvakena adhigantabbaṁ na vissajjetabbaṁ, tasmā tassa

  *  *  *  *  *  *
  Footnote: 1 Sī.,i. māro maccurājā 2 i. asakkonto 3 Ma. maggaṁ sādhetuṁ
-------------------------------------------------
[page 114]
  Adhigamāya pubbarattāpararattaṁ purimayāmaṁ pacchimayāmañca appamatto sato sampajāno
  hutvā anuyuñja yogaṁ bhāvanaṁ daḷhaṁ ca karohi.
       Purimāni pamuñca bandhanānīti purimakāni gihikāle ābaddhāni gihibandhanāni
  kāmaguṇabandhanāni pamuñca vissajjehi, tattha anapekkho hohi. Saṅghāṭikhuramuṇḍa-
  bhikkhabhojīti saṅghāṭidhārī khurena katasiramuṇḍo bhikkhāhārabhojī, tividhampetaṁ
  purimabandhanapamokkhassa khiḍḍāratiniddānanuyogassa ca kāraṇavacanaṁ. Yasmā tvaṁ
  saṅghāṭipāruto muṇḍo bhikkhāhāro jīvati, tasmā te kāmasukhānuyogo
  khiḍḍāratiniddānuyogo ca na yuttoti tato purimāni pamuñca bandhanāni 1- khiḍḍāratiṁ
  niddañca mānuyuñjitthāti yojanā. Jhāyāti jhāyassu ārammaṇūpanijjhānaṁ anuyuñja.
       Taṁ pana anuyuñjanto yena jhānena jhāyato kilesā sabbaso jitā honti,
  taṁ lakkhaṇūpanijjhānaṁ anuyuñjāti dassento "jhāyāhi jināhī"ti āha. Yogakkhemapathesu
  kovidosīti catūhi yogehi khemassa nibbānassa pathabhūtesu bodhipakkhiyadhammesu kusalo
  cheko hohi, 2- tasmā bhāvanaṁ ussukkāpento anuttaraṁ uttararahitaṁ visuddhiṁ
  nibbānaṁ arahattañca pappuyya pāpuṇitvā pana 3- tvaṁ parinibbāhisi. Vārināva
  jotīti mahatā salilavuṭṭhinipātena aggikhandho viya ariyamaggavuṭṭhinipātena
  parinibbāyissati.
       Pajjotakaroti pajjotiṁ karo padīPo. Parittaraṁsoti khuddakacciko. 4- Vinamyateti
  vinamiyati apaniyyati. Latāvāti valli viya. Idaṁ vuttaṁ hoti:- yathā vaṭṭiādipaccaya-
  vekallena parittaraṁso mandapabho 5- padīpo appikā latā vā vātena vidhamiyyati
  viddhaṁsiyyati, evaṁ tuvampi. Kosiyagottatāya indasagotta indasamānagotta. Māraṁ
  tassa vase anāvattanā anupādānato ca anādiyamāno, niddhunāhi vidhamehi viddhaṁsehi,
  evaṁ pana viddhaṁsamāno so tvaṁ vedayitāsu sabbāsu vedanāsu vigatacchandarāgo

  *  *  *  *  *  *
  Footnote: 1 Sī.,i. pañca bandhanāni 2 chaṂa. asi 3 i. appuyya pāpuṇeyyāsi, pāpuṇanto pana,
  Ma. abbuyya pāpuṇeyyāsi, pāpuṇanto pana 4 Sī. kuṇṭhaggisikho, i. kuṇṭharaṁsiko
  5 Sī. hatappabho
-------------------------------------------------
[page 115]
  Idheva imasmiṁyeva attabhāve sabbakilesadarathapariḷāhābhāvena sītibhūto nibbuto attano
  parinibbānakālaṁ kaṅkha āgamehīti. Evaṁ satthārā anupādisesaṁ nibbānaṁ pāpetvā
  desanāya katāya thero desanāvasāne vipassanaṁ vaḍḍhetvā arahattaṁ pāpuṇi. Arahattaṁ
  pana patvā satthārā desitaniyāmeneva imā gāthā abhāsi. Tā eva imā
  gāthā therassa aññābyākaraṇañca jātā.
                    Kātiyānattheragāthāvaṇṇanā niṭṭhitā.
                          --------------
                    354. 8. Migajālattheragāthāvaṇṇanā
       sudesitotiādikā āyasmato migajālattherassa gāthā. Kā uppatti?
       ayampi purimabuddhesu katādhikāro tattha tattha bhave puññāni upacinanto
  imasmiṁ buddhuppāde sāvatthiyaṁ visākhāya mahāupāsikāya putto hutvā nibbatti,
  migajālotissa nāmaṁ ahosi. So vihāraṁ gantvā abhiṇhaso dhammassavanena paṭiladdha-
  saddho pabbajitvā vipassanaṁ vaḍḍhetvā arahattaṁ patvā aññaṁ byākaronto:-
          [417] "sudesito Cakkhumatā buddhenādiccabandhunā
                sabbasaṁyojanātīto sabbavaṭṭavināsano.
          [418] Niyyāniko uttaraṇo taṇhāmūlavisosano
                visamūlaṁ āghātanaṁ chetvā 1- pāpeti nibbutiṁ.
          [419] Aññāṇamūlabhedāya kammayantavighāṭano
                viññāṇānaṁ pariggahe ñāṇavajiranipātano.
          [420] Vedanānaṁ viññāpano upādānappamocano
                bhavaṁ aṅgārakāsuṁva ñāṇena anupassano.

  *  *  *  *  *  *
  Footnote: 1 pāli. bhetvā
-------------------------------------------------
[page 116]
          [421] Mahāraso sugambhīro jarāmaccunivāraṇo
                ariyo aṭṭhaṅgiko maggo dukkhūpasamano sivo.
          [422] Kammaṁ kammanti ñatvāna vipākañca vipākato
                paṭiccuppannadhammānaṁ yathāvālokadassano
                mahākhemaṅgamo santo pariyosānabhaddako"ti
  imā gāthā abhāsi.
       Tattha sudesitoti suṭṭhu desito, veneyyajjhāsayānurūpaṁ diṭṭhadhammikasamparāyika-
  paramatthānaṁ yāthāvato vibhāvanavasena desitoti attho. Athavā sudesitoti sammā
  desito, pavattinivattīnaṁ tadubhayahetūnañca aviparītato pakāsanavasena bhāsito
  svākhyātoti 1- attho. Cakkhumatāti maṁsacakkhu dibbacakkhu paññācakkhu buddhacakkhu
  samantacakkhūti imehi pañcahi cakkhūhi cakkhumatā. Buddhenāti sabbaññubuddhena.
  Ādiccabandhunāti ādiccagottena. Duvidho hi loke khattiyavaṁso ādiccavaṁso
  somavaṁsoti. Tattha ādiccavaṁso okkākarājavaṁsoti jānitabbaṁ, tato sañjātatāya sākiyā
  ādiccagottāti bhagavā "ādiccabandhū"ti vuccati. Athavā ādiccassa bandhūtipi bhagavā
  ādiccabandhu, svāyamattho heṭṭhā vuttoyeva. Kāmarāgasaṁyojanādīnaṁ sabbesaṁ saṁyojanānaṁ
  samatikkamanabhāvato sabbasaṁyojanātīto tatoeva kilesakammavipākavaṭṭānaṁ vināsanato
  viddhaṁsanato sabbavaṭṭavināsano saṁsāracārakato niyyānato niyyāniko saṁsāra-
  mahoghato samuttaraṇaṭṭhena uttaraṇo kāmataṇhādīnaṁ sabbataṇhānaṁ mūlaṁ avijjaṁ
  ayoniso manasikārañca visoseti sukkhāpetīti taṇhāmūlavisosano tiṇṇampi vedānaṁ 2-
  sampaṭivedhassa 3- viddhaṁsanato visassa dukkhassa kāraṇattā visamūlaṁ sattānaṁ byasanup-
  pattiṭṭhānatāya āghātanaṁ kammaṁ kilesaṁ vā 4- chetvā samucchinditvā nibbutiṁ
  nibbānaṁ pāpeti.

  *  *  *  *  *  *
  Footnote: 1 svākkhāto? 2 Ma. vedanānaṁ 3 i.,Ma. asampaṭivedhassa
  4 Sī.,i. kammakammakilesaṁ
-------------------------------------------------
[page 117]
       Aññāṇassa mūlaṁ ayoniso manasikāro āsavā ca, "āsavasamudayā avijjā-
  samudayo"ti 1- hi vuttaṁ, tassa bhedāya vajirūpamañāṇena bhindanatthāya. Athavā "avijjā-
  paccayā saṅkhārā"tiādivacanato 2- aññāṇaṁ mūlaṁ etassāti aññāṇamūlaṁ, bhavacakkaṁ,
  tassa maggañāṇavajirena padālanatthaṁ desitoti sambandho. Kammayantavighāṭanoti kamma-
  ghaṭitassa attabhāvayantassa viddhaṁsano. Viññāṇānaṁ pariggaheti kāmabhavādīsu yathā
  saka- kammunā viññāṇaggahaṇe 3- upaṭṭhiteti vacanaseso. Tattha tattha hi bhave paṭisandhiyā
  gahitāya taṁtaṁbhavanissitaviññāṇānipi 4- gahitāneva honti. Ñāṇavajiranipātanoti ñāṇa-
  vajirassa nipāto, ñāṇavajiraṁ nipātetvā tesaṁ padāletā. Lokuttaradhammo hi
  uppajjamāno sattamabhavādīsu uppajjanārahāni viññāṇāni bhindattameva 5-
  uppajjatīti.
       Vedanānaṁ viññāpanoti sukhādīnaṁ tissannaṁ vedanānaṁ yathākkamaṁ dukkhasallānicca-
  vasena yāthāvato pavedako. Upādānappamocanoti kāmupādānādīhi catūhipi upādānehi
  cittasantānassa vimocako. Bhavaṁ aṅgārakāsuṁva, ñāṇena anupassanoti kāmabhavādi-
  navavidhampi bhavaṁ ekādasahi aggīhi ādittabhāvato sādhikaporisaṁ aṅgārakāsuṁ viya magga-
  ñāṇena anupaccakkhato dassetā.
       Santapaṇītabhāvato 6- atittikaraṭṭhena mahāraso pariññādivasena vā mahākiccatāya
  sāmaññaphalavasena mahāsampattitāya ca mahāraso anupacitasambhārehi duravagāhatāya
  alabbhaneyyapatiṭṭhatāya ca suṭṭhu gambhīro jarāmaccunivāraṇo āyatiṁ bhavābhinipphatti
  yā nivattanena jarāya maccuno ca paṭisedhako. Idāni yathāvuttaguṇavisesayuttaṁ dhammaṁ
  sarūpato dassento "ariyo aṭṭhaṅgiko"ti vatvā punapi tassa katipaye guṇe vibhāvetuṁ
  "dukkhūpasamano sivo"ti ādimāha. Tassattho:- parisuddhaṭṭhena ariyo sammādiṭṭhiādi-
  aṭṭhadhammasamodhānatāya aṭṭhaṅgiko nibbānagavesanaṭṭhena maggo sakalavaṭṭadukkhavūpa-
  samanaṭṭhena dukkhavūpasamano khemaṭṭhena sivo.

  *  *  *  *  *  *
  Footnote: 1 Maṃū. 12/103/74 sammādiṭṭhisutta 2 abhi.vibhaṅga. 35/225/161
  paṭiccasamuppādavibhaṅga saṁṇi. 16/1/1 paṭiccasamuppādasutta
  3 Sī.,i. ādānaviññāṇagahaṇe 4 Sī.,i. taṁtaṁbhavaniyataviññāṇaṭṭhiti
  5 i. bhindantameva, 6 Sī. santapaṇītabhāvā, i. santapaṇītabhāvo
-------------------------------------------------
[page 118]
       Yathā ito bāhirakasamaye asammāsambuddhapaveditattā kammavipāko vipallāso
  siyāti 1- evaṁ avipallāsetvā paṭiccuppannadhammānaṁ paṭiccasamuppannesu dhammesu
  kammaṁ kammanti vipākañca vipākato ñatvāna pubbabhāgañāṇena jānanahetu
  sassatucchedaggāhānaṁ vidhamanena yāthāvato ālokadassano takkarassa lokuttarañāṇālokassa
  dassano. Kenaci kañci kadācipi anupaddutattā mahākhemaṁ nibbānaṁ gacchati satte
  gameti cāti mahākhemaṅgamo. Sabbakilesadarathapariḷāhavūpasamanato santo akuppāya
  cetovimuttiyā anupādisesāya ca nibbānadhātuyā pāpanena pariyosānabhaddako
  sudesito cakkhumatāti yojanā.
       Evaṁ thero nānānayehi ariyadhammaṁ pasaṁsanto tassa dhammassa attanā adhigatabhāvaṁ
  aññāpadesena pakāsesi.
                     Migajālattheragāthāvaṇṇanā niṭṭhitā.
                       --------------------
               355. 9. Jentapurohitaputtattheragāthāvaṇṇanā 2-
       jātimadena mattohantiādikā āyasmato jentattherassa gāthā. Kā uppatti?
       ayampi purimabuddhesu katādhikāro tattha tattha bhave puññāni upacinitvā
  imasmiṁ buddhuppāde sāvatthiyaṁ kosalarañño purohitassa putto hutvā nibbatti,
  tassa jentoti nāmaṁ ahosi. So vayappatto jātimadena bhogaissariyarūpamadena
  ca matto aññe hīḷento garuṭṭhāniyānampi apacitiṁ akaronto mānathaddho vicarati.
  So ekadivasaṁ satthāraṁ mahatiyā parisāya parivutaṁ dhammaṁ desentaṁ disvā upasaṅkamanto
  "sace maṁ samaṇo gotamo paṭhamaṁ ālapissati, ahampi ālapissāmi. No ce,

  *  *  *  *  *  *
  Footnote: 1 Sī. kammavipākā vipallāsiyanti, i. kammavipākavipallāsiyanti
  2 chaṂa. purohitaputtajentattheragāthāvaṇṇanā
-------------------------------------------------
[page 119]
  Nālapissāmī"ti cittaṁ uppādetvā upasaṅkamitvā ṭhito bhagavati paṭhamaṁ anālapante
  sayampi mānena anālapitvā gamanākāraṁ dassesi. Taṁ bhagavā:-
          "na mānaṁ brāhmaṇa sādhu atthi kassīdha brāhmaṇa
           yena atthena āgañchi tamevamanubrūhaye"ti 1-
  gāthāya ajjhabhāsi. So "cittaṁ me samaṇo gotamo jānātī"ti abhippasanno
  bhagavato pādesu sirasā nipatitvā paramanipaccākāraṁ katvā:-
          "kesu na mānaṁ kayirātha kesu cassa sagāravo
            kyassa apacitā assu kyassu sādhu supūjitā"ti 1-
  pucchi. Tassa bhagavā:-
          "mātari pitari cāpi attho jeṭṭhamhi bhātari
           ācariyena catutthamhi samaṇabrāhmaṇesu ca.
           Tesu na mānaṁ kayirātha tesu assa sagāravo
           tyassa apacitā assu tyassu sādhu supūjitā.
           Arahante sītibhūte katakicce anāsave
           nihacca mānaṁ atthaddho te namasse anuttare"ti 1-
  pañhaṁ vissajjento dhammaṁ desesi. So tāya desanāya sotāpanno hutvā pabbajitvā
  vipassanāya kammaṁ karonto arahattaṁ patvā attano paṭipattikittanamukhena aññaṁ
  byākaronto:-
          [423] "jātimadena Mattohaṁ bhogaissariyena ca
                saṇṭhānavaṇṇarūpena madamatto acārihaṁ.
          [424] Nāttano samakaṁ kañci atirekañca maññisaṁ
                atimānahato bālo patthaddho ussitaddhajo.

  *  *  *  *  *  *
  Footnote: 1 saṁ.sagā. 15/201/214 mānatthaddhasutta
-------------------------------------------------
[page 120]
          [425] Mātaraṁ pitarañcāpi aññepi 1- garusammate
                na kañci abhivādesiṁ mānatthaddho anādaro.
          [426] Disvā vināyakaṁ aggaṁ sārathīnaṁ varuttamaṁ
                tapantamiva ādiccaṁ bhikkhusaṁghapurakkhataṁ.
          [427] Mānaṁ madañca chaḍḍetvā vippasannena cetasā
                sirasā abhivādesiṁ sabbasattānamuttamaṁ.
          [428] Atimāno ca omāno pahīnā susamūhatā
                asmimāno samucchinno sabbe mānavidhā hatā"ti
  imā gāthā abhāsi.
       Tattha jātimadena mattohanti ahaṁ udicce 2- brāhmaṇakule nibbatto, "na
  mādiso ubhato sujāto añño atthī"ti kulamānena matto mānathaddho acārinti 3-
  yojanā. Bhogaissariyena cāti vibhavena ādhipaccena ca hetubhūtena bhogasampadañca
  issariyasampadañca paṭicca uppannamadena matto ahaṁ acārinti yojanā. Saṇṭhāna-
  vaṇṇarūpenāti saṇṭhānaṁ ārohapariṇāhasampatti, vaṇṇo odātasāmatādichavisampatti,
  rūpaṁ aṅgapaccaṅgasobhā. Idhāpi vuttanayena yojanā veditabbā. Madamattoti
  vuttappakārato aññenapi madena matto.
       Nāttano samakaṁ kañcīti attano samakaṁ sadisaṁ jātiādīhi samānaṁ atirekaṁ
  vā kañci na maññisaṁ na maññiṁ, mayā samānampi na maññiṁ, kuto tato
  adhikataranti 4- adhippāyo. Atimānahato bāloti bālo ahaṁ tato 5- bālabhāvato
  atimānena khatūpahatakusalācāro, tatoeva patthaddho ussitaddhajo thambhavasena garūnampi
  nipaccakārassa akaraṇato bhusaṁ thaddho anonamanathaddhajāto ussitamānaddhajo.

  *  *  *  *  *  *
  Footnote: 1 pāli. athopi 2 Sī.,i. uditodite 3 i. avacārinti 4 chaṂa. kuto adhikanti
  5 Sī. atimānahato bāloti tato, i. atimānahato bāloti hataṁ tato
-------------------------------------------------
[page 121]
       Vuttamevatthaṁ pākaṭataraṁ kātuṁ "mātaran"tiādi vuttaṁ. Tattha aññeti jeṭṭhabhātu-
  ādike samaṇabrāhmaṇe ca. Garusammateti garūti sammate garuṭṭhāniye. Anādaroti
  ādararahito.
       Disvā vināyakaṁ agganti evaṁ mānathaddho hutvā vicaranto
  diṭṭhadhammikasamparāyikaparamatthehi veneyyānaṁ vinayanato sayambhutāya nāyakabhāvato ca
  vināyakaṁ. Sadevake loke sīlādiguṇehi seṭṭhabhāvato aggaṁ. Purisadammānaṁ accantatāya
  damanato sārathīnaṁ varuttamaṁ ativiya uttamaṁ byāmappabhādiobhāsena ādiccamiva tapantaṁ
  obhāsantaṁ bhikkhusaṁghapurakkhataṁ dhammaṁ desentaṁ sabbasattānaṁ uttamaṁ satthāraṁ disvā
  buddhānubhāvena santajjito "ahameva seṭṭho, aññe hīnā"ti pavattamānaṁ
  bhogamadādimadañca 1- chaḍḍetvā pahāya vippasannena cetasā sirasā abhivādesinti yojanā.
  Kathaṁ panāyaṁ mānathaddho samāno satthu dassanamattena mānaṁ pahāsīti? na kho panetaṁ evaṁ
  Daṭṭhabbaṁ. Satthu dassanamattena mānaṁ na pahāsi "na mānaṁ brāhmaṇa sādhū"ti 2- ādikāya
  pana desanāya mānaṁ pahāsi. Taṁ sandhāya vuttaṁ "mānaṁ madañca chaḍḍetvā, vipassannena
  cetasā. Sirasā abhivādesin"ti. Vippasannena cetasāti ca itthambhūtalakkhaṇe karaṇavacanaṁ
  daṭṭhabbaṁ.
       "ahameva Seṭṭho"ti pavatto māno atimāno. "ime Pana nihīnā"ti aññe
  hīnato dahantassa māno "omāno"ti vadanti. "seyyohamasmī"ti Pana aññaṁ atikkamitvā
  attānaṁ seyyato dahantassa pavatto seyyamāno atimāno. "hīnohamasmī"ti
  Pavatto hīnamāno omāno. Pahīnā susamūhatāti heṭṭhimamaggehi pahīnā hutvā
  aggamaggena suṭṭhu samugghāṭitā. Asmimānoti "esohamasmī"ti khandhe "ahan"ti
  gahaṇavasena pavattamāno. Sabbeti na kevalaṁ atimānaomānāsmimānāeva, atha kho

  *  *  *  *  *  *
  Footnote: 1 Sī.,i. bhogasampadādimadañca 2 Sī.,i. mānaṁ pahāsīti tameva manubrūhayāti
-------------------------------------------------
[page 122]
  Seyyassa seyyamānādayo navavidhā antarabhedena anekavidhā ca sabbe mānavidhā
  mānakoṭṭhāsā hatā aggamaggena samugghāṭitāti.
                 Jentapurohitaputtattheragāthāvaṇṇanā niṭṭhitā.
                          ---------------
                     356. 10. Sumanattheragāthāvaṇṇanā
       yadā navo pabbajitotiādikā āyasmato sumanattherassa gāthā. Kā uppatti?
       ayampi purimabuddhesu katādhikāro tattha tattha bhave puññāni upacinanto
  sikhissa bhagavato kāle mālākārakule 1- nibbattitvā viññutaṁ patto ekadivasaṁ sikhiṁ
  bhagavantaṁ passitvā pasannamānaso sumanapupphehi pūjaṁ akāsi. So tena puññakammena
  devamanussesu saṁsaranto imasmiṁ buddhuppāde aññatarassa upāsakassa gehe paṭisandhiṁ
  gaṇhi. So ca upāsako āyasmato anuruddhattherassa upaṭṭhāko ahosi. Tassa
  ca tato pubbe jātājātā dārakā mariṁsu. Tena so "sacāhaṁ idāni ekaṁ puttaṁ labhissāmi,
  ayyassa anuruddhattherassa santike pabbājessāmī"ti cittaṁ uppādesi. So ca
  dasamāsaccayena jāto arogoyeva hutvā anukkamena vaḍḍhento sattavassiko ahosi,
  taṁ pitā therassa santike pabbājesi. So pabbajitvā tato paripakkaññāṇattā
  vipassanāya kammaṁ karonto na cirasseva chaḷabhiñño hutvā theraṁ upaṭṭhahanto
  "pānīyaṁ āharissāmī"ti ghaṭaṁ ādāya iddhiyā anotattadahaṁ agamāsi. Atheko
  micchādiṭṭhiko nāgarājā anotattadahaṁ paṭicchādento sattakkhattuṁ bhogena
  parikkhipitvā upari mahantaṁ phaṇaṁ katvā sumanassa pānīyaṁ gahetuṁ okāsaṁ na
  deti. Sumano garuḷarūpaṁ gahetvā taṁ nāgarājaṁ abhibhavitvā pānīyaṁ gahetvā therassa
  vasanaṭṭhānaṁ uddissa ākāsena gacchati. Taṁ satthā jetavane nisinno tathā gacchantaṁ

  *  *  *  *  *  *
  Footnote: 1 Sī. kulagehe, i. mālākārakule kulagehe
-------------------------------------------------
[page 123]
  Disvā dhammasenāpatiṁ āmantetvā "sārīputta imaṁ passā"tiādinā catūhi gāthāhi
  tassa guṇe abhāsi. Atha sumanatthero:-
          [429] "yadā Navo pabbajito jātiyā sattavassiko
                iddhiyā abhibhotvāna pannagindaṁ mahiddhikaṁ.
          [430] Upajjhāyassa udakaṁ anotattā mahāsarā
                āharāmi tato disvā maṁ satthā etadabravi.
          [431] Sāriputta imaṁ passa āgacchantaṁ kumārakaṁ
                udakakumbhamādāya ajjhattaṁ susamāhitaṁ.
          [432] Pāsādikena vattena kalyāṇairiyāpatho
                sāmaṇeronuruddhassa iddhiyā ca visārado.
          [433] Ājānīyena ājañño sādhunā sādhukārito
                vinīto anuruddhena katakiccena sikkhito
          [434] So patvā paramaṁ santiṁ sacchikatvā akuppataṁ
                sāmaṇero sa sumano mā maṁ jaññāti icchatī"ti
  aññābyākaraṇavasena cha gāthā abhāsi.
       Tattha ādito dve gāthā sumanatthereneva bhāsitā, itarā catasso taṁ
  pasaṁsantena satthārā bhāsitā. Tā sabbā ekajjhaṁ katvā sumanatthero pacchā
  aññābyākaraṇavasena abhāsi. Tattha pannagindanti nāgarājaṁ. Tatoti tattha, yadā
  navo pabbajito jātiyā sattavassiko iddhibalena mahiddhikaṁ nāgarājaṁ abhibhavitvā
  anotattadahato upajjhāyassa pānīyaṁ āharāmi, tasmiṁ kāleti attho.
       Maṁ uddissa mayhaṁ satthā etadabravi, taṁ 1- dassento "sāriputta imaṁ

  *  *  *  *  *  *
  Footnote: 1 Sī.,i. etadabravi, yaṁ pana abravi, taṁ pana
-------------------------------------------------
[page 124]
  Passā"tiādimāha. Ajjhattaṁ susamāhitanti visayajjhattabhūtena aggaphalasamādhinā suṭṭhu
  samāhitaṁ.
       Pāsādikena vattenāti passantānaṁ pasādāvahena ācāravattena, karaṇatthe
  idaṁ karaṇavacanaṁ. Kalyāṇairiyāpathoti sampanniriyāpatho. Pāsādikena vattenāti vā
  itthambhūtalakkhaṇe karaṇavacanaṁ. Samaṇassa bhāvo sāmaṇyaṁ, sāmaññanti attho. Tadatthaṁ
  īrati 1- pavattatīti sāmaṇero, samaṇuddeso. Iddhiyā ca visāradoti iddhiyampi
  byatto sukusalo. Ājānīyenāti purisājānīyena. Attahitaparahitānaṁ sādhanato sādhunā
  katakiccena anuruddhena sādhu 2- ubhayahitasādhako suṭṭhu vā ājañño kārito damito. 3-
  Aggavijjāya vinīto asekkhabhāvāpādanena sikkhito sikkhāpitoti attho.
       So sāmaṇero sumano paramaṁ santiṁ nibbānaṁ patvā aggamaggādhigamena
  adhigantvā sacchikatvā attapaccakkhaṁ katvā akuppataṁ arahattaphalaṁ appicchabhāvassa
  paramukkaṁsagatattā mā maṁ jaññāti maṁ "ayaṁ khīṇāsavo"ti vā "chaḷabhiñño"ti
  vā kocipi mā jāneyyāti icchati abhikaṅkhatīti.
                      Sumanattheragāthāvaṇṇanā niṭṭhitā.
                          --------------
                   357. 11. Nhātakamunittheragāthāvaṇṇanā
       vātarogābhinītotiādikā āyasmato nhātakamunittherassa 4- gāthā. Kā uppatti?
       ayampi purimabuddhesu katādhikāro tattha tattha bhave puññāni upacinitvā imasmiṁ
  buddhuppāde rājagahe brāhmaṇakule nibbattitvā vayappatto vijjāṭṭhānādīsu
  nipphattiṁ gato nhātakalakkhaṇayogena nhātakoti paññāyittha. So

  *  *  *  *  *  *
  Footnote: 1 Ma. karoti, i. iriyati 2 Sī.,i. sādhunā sādhu
  3 Sī.,i. ājaññakārinā damito 4 chaṂa. nhātakamunissa
-------------------------------------------------
[page 125]
  Tāpasapabbajaṁ pabbajitvā rājagahassa tiyojanappamāṇe ṭhāne araññāyatane nīvārehi
  yāpento aggiṁ paricārayamāno vasati. Tassa satthā ghaṭe viya padīpaṁ 1- hadayabbhantare
  pajjalantaṁ arahattūpanissayaṁ disvā assamapadaṁ agamāsi. So bhagavantaṁ disvā haṭṭhatuṭṭho
  attano upakappananiyāmena āhāraṁ upanesi. Taṁ bhagavā paribhuñji. Evaṁ tayo
  divase datvā catutthadivase "bhagavā tumhe paramasukhumālā, kathaṁ iminā āhārena
  yāpethā"ti āha. Tassa satthā ariyasantosaguṇaṁ pakāsento dhammaṁ desesi. Tāpaso
  taṁ sutvā sotāpanno hutvā pabbajitvā arahattaṁ pāpuṇi. Bhagavā taṁ arahatte
  patiṭṭhapetvā gato. So pana tattheva viharanto aparabhāge vātābādhena upadduto
  ahosi. Satthā tattha gantvā paṭisanthāramukhena tassa vihāraṁ pucchanto:-
          [435] "vātarogābhinīto Tvaṁ viharaṁ kānane vane
                paviṭṭhagocare 2- lūkhe kathaṁ bhikkhu karissasī"ti
  gāthamāha. Atha thero:-
          [436] "pītisukhena Vipulena pharitvāna samussayaṁ
                lūkhampi abhisambhonto viharissāmi kānane.
          [437] Bhāvento satta bojjhaṅge indriyāni balāni ca
                jhānasokhummasampanno 3- viharissaṁ anāsavo.
          [438] Vippamuttaṁ kilesehi suddhacittaṁ anāvilaṁ
                abhiṇhaṁ paccavekkhanto viharissaṁ anāsavo.
          [439] Ajjhattañca bahiddhā ca ye me vijjiṁsu āsavā
                sabbe asesā ucchinnā na ca uppajjare puna.
          [440] Pañcakkhandhā pariññātā tiṭṭhanti chinnamūlakā
                dukkhakkhayo anuppatto natthi dāni punabbhavo"ti
  imāhi sesagāthāhi attano vihāraṁ satthu pavedesi.

  *  *  *  *  *  *
  Footnote: 1 Ma. ghaṭe dīpasadisaṁ 2 chaṂa.,i. paviddhagocare 3 pāli. jhānasukhumasampanno
-------------------------------------------------
[page 126]
       Tattha jhānasokhummasampannoti jhānasukhumabhāvena samannāgato. Jhānasukhumaṁ nāma
  arūpajjhānaṁ, tasmā aṭṭhasamāpattilābhimhīti vuttaṁ hoti. Tena attano ubhatobhāga-
  vimuttitaṁ dasseti. Apare panāhu "sokhummanti aggamaggaphalesu adhipaññāsikkhā
  adhippetā, tato jhānaggahaṇena 1- attano ubhatobhāgavimuttitaṁ vibhāvetī"ti.
  Vippamuttaṁ kilesehīti paṭipassaddhivimuttiyā sabbakilesehi vimuttaṁ, tatoeva
  suddhacittaṁ, anāvilasaṅkappatāya anāvilaṁ, tīhipi padehi arahattaphalacittameva vadati.
  Sesaṁ heṭṭhā vuttanayameva. Imameva ca therassa aññābyākaraṇaṁ ahosīti.
                    Nhātakamunittheragāthāvaṇṇanā niṭṭhitā.
                         -----------------
                   458. 12. Brahmadattattheragāthāvaṇṇanā
       akkodhassātiādikā āyasmato brahmadattattherassa gāthā. Kā uppatti?
       ayampi purimabuddhesu katādhikāro tattha tattha bhave puññāni upacinitvā
  imasmiṁ buddhuppāde sāvatthiyaṁ kosalarañño putto hutvā nibbatti, brahma-
  dattotissa nāmaṁ ahosi. So vayappatto jetavanamahe buddhānubhāvaṁ disvā paṭiladdha-
  saddho pabbajitvā vipassanāya kammaṁ karonto saha paṭisambhidāhi chaḷabhiñño
  ahosi. Taṁ ekadivasaṁ nagare piṇḍāya carantaṁ aññataro brāhmaṇo akkosi.
  Thero taṁ sutvāpi 2- tuṇhībhūto piṇḍāya caratiyeva, brāhmaṇo punapi akkosiyeva.
  Manussā evaṁ akkosantampi naṁ "ayaṁ thero na kiñci bhaṇatī"ti āhaṁsu. Taṁ
  sutvā thero tesaṁ manussānaṁ dhammaṁ desento:-
          [441] "akkodhassa Kuto kodho dantassa samajīvino
                sammadaññā vimuttassa upasantassa tādino. 3-

  *  *  *  *  *  *
  Footnote: 1 Sī.,i. adhippetā"ti. tato jhānagahaṇena ca 2 Sī.,i. taṁ sutvā
  3 saṁ. sagā. 15/188/195 akkosasutta
-------------------------------------------------
[page 127]
          [442] Tasseva tena pāpiyo yo kuddhaṁ paṭikujjhati
                kuddhaṁ appaṭikujjhanto saṅgāmaṁ jeti dujjayaṁ. 1-
          [443] Ubhinnamatthaṁ carati attano ca parassa ca
                paraṁ saṅkupitaṁ ñatvā yo sato upasammati. 1-
          [444] Ubhinnaṁ tikicchantaṁ taṁ attano ca parassa ca
                janā maññanti bāloti ye dhammassa akovidā. 1-
          [445] Uppajje te sace kodho āvajja kakacūpamaṁ
                uppajje ce rase taṇhā puttamaṁsūpamaṁ sara
          [446] Sace dhāvati cittaṁ te kāmesu ca bhavesu ca
                khippaṁ niggaṇha satiyā kiṭṭhādaṁ viya duppasun"ti
  imā gāthā abhāsi.
       Tattha akkodhassāti kodharahitassa maggena samucchinnakodhassa. Kuto kodhoti kuto
  nāma hetu kodho uppajjeyya, tassa 2- uppattikāraṇaṁ natthīti attho. Dantassāti
  uttamena damena aggamaggadamathena dantassa. Samajīvinoti kāyavisamādīni sabbaso
  pahāya kāyasamādīnaṁ vasena samaṁ jīvantassa sattaṭṭhāniyena 3- sampajaññena sammadeva
  vattantassa. Sammadaññā vimuttassāti sammā aññāya abhiññeyyādike dhamme
  jānitvā sabbāsavehi vippamuttassa. Tatoeva sabbakilesadarathapariḷāhavūpasamena
  upasantassa. Iṭṭhādīsu tādilakkhaṇappattiyā tādino khīṇāsavassa kuto kodhoti
  aññāpadesena thero attano kodhābhāvaṁ tassa ca kāraṇāni vatvā idāni
  kodhe akodhe ca ādīnavānisaṁsadassanena dhammaṁ kathento "tassevā"tiādimāha. Tattha yo
  kuddhaṁ paṭikujjhatīti yo puggalo attano upari kuddhaṁ kupitaṁ puggalaṁ paṭikujjhati,
  tasseva tena paṭikujjhanapaccakkosanapaṭippaharaṇādinā pāpiyo idhaloke

  *  *  *  *  *  *
  Footnote: 1 saṁ.sagā. 15/188/195 akkosasutta 2 Sī.,i. samucchinnakodhassa kuto nāma
  hetu kodhassa tassa tas 3 Ma. santaṭṭhāniyena
-------------------------------------------------
[page 128]
  Viññūgarahādivasena paraloke nirayadukkhādivasena abhaddakataraṁ akalyāṇataraṁ hoti. Kujjhanena
  pana akuddhassa 1- pāpaṁ hotīti vattabbameva natthi. Keci pana "yo akuddhaṁ paṭikuddhaṁ
  ārabbha kujjhatī"ti atthaṁ vadanti. Kuddhaṁ appaṭikujjhantoti yo pana kuddhaṁ puggalaṁ
  "ayaṁ kuddho kodhapareto"ti ñatvā na paṭikujjhati khamati, so dujjayaṁ kilesasaṅgāmaṁ
  jeti nāMa. Na kevalaṁ cassa kilesasaṅgāmajayoeva, atha kho ubhayahitapaṭipattimpīti
  dassento āha "ubhinnamatthaṁ .pe. Upasammatī"ti. Yo paraṁ puggalaṁ saṅkupitaṁ
  kuddhaṁ "kodhapareto"ti ñatvā taṁ mettāyanto ajjhupekkhanto vā sato sampajāno
  hutvā upasammati khamati na paṭippharati, so attano ca parassa cāti ubhinnaṁ
  ubhayalokasukhāvahaṁ atthaṁ hitaṁ carati.
       Ubhinnaṁ tikicchantaṁ tanti taṁ attano ca parassa cāti ubhinnaṁ dvinnaṁ
  kodhabyādhitikicchāya tikicchantaṁ khamantaṁ puggalaṁ ye janā dhammassa ariyācāradhamme
  akusalā, te bālā "ayaṁ aviddasu yo attānaṁ akkosantassa paharantassa kiñci
  na karotī"ti maññanti, taṁ tesaṁ ayoniso maññananti adhippāyo. "tikicchanan"tipi 2-
  Paṭhanti, tikicchanasabhāvanti attho.
       Evaṁ therena vuccamānaṁ dhammaṁ sutvā akkosakabrāhmaṇo saṁviggo pasannacitto
  ca hutvā theraṁ khamāpetvā tasseva santike pabbaji. Thero tassa kammaṭṭhānaṁ dento
  "imassa mettābhāvanā yuttā"ti mettākammaṭṭhānaṁ datvā kodhapariyuṭṭhānādīsu
  paccavekkhaṇādividhiṁ 3- dassento "uppajje te"tiādimāha. Tattha uppajje
  te saceti sace te kammaṭṭhānaṁ anuyuñjantassa kañci puggalaṁ nissāya ciraparicayo 4-
  kodho uppajjeyya, tassa vūpasamāya:-
       "ubhatodaṇḍakena cepi 5- bhikkhave kakacena corā ocarakā aṅgamaṅgāni
  okanteyyuṁ, tatrāpi yo mano padūseyya, na me so tena sāsanakaro"ti 6-

  *  *  *  *  *  *
  Footnote: 1 Sī. kujjhanena pana kuddhassa,i. kujjhante pana kuddhassa
  2 Sī.,i. tikicchantītipi 3 Sī.,i.paccavekkhaṇavidhiṁ 4 Sī.,i. ciraparicariyo
  5 pāli. ubhatodaṇḍakenapi ca 6 Maṃū. 12/232/195 kakacūpamasutta
-------------------------------------------------
[page 129]
  Satthārā vuttaṁ kakacūpamaṁ ovādaṁ āvajjehi. 1- Uppajje ce rase taṇhāti sace
  te madhurādibhede rase taṇhā abhilāso uppajjeyya, tassa vūpasamāya:-
       "puttamaṁsaṁ jāyampatikā yathā kantāranittharaṇatthameva khādiṁsu, na rasataṇhāya,
     evaṁ kulaputtopi pabbajito piṇḍapātaṁ paṭisevati .pe. Phāsuvihāro
     cā"ti 2-
  evaṁ vuttaṁ puttamaṁsūpamovādaṁ sara anussara.
       Sace dhāvati te cittanti ayoniso manasi karoto tava cittaṁ kāmesu pañca-
  kāmaguṇesu chandarāgavasena, kāmabhavādīsu bhavesu bhavapatthanāvasena sace dhāvati
  sarati javati. Khippaṁ niggaṇha satiyā, kiṭṭhādaṁ viya duppasunti tathā dhāvituṁ adento
  yathā nāma puriso kiṭṭhādaṁ sassakhādakaṁ duppasuṁ duṭṭhagoṇaṁ yottena thambhe bandhitvā
  attano vase vatteti, evaṁ satiyā satiyottena samādhithambhe bandhanto khippaṁ
  sīghameva niggaṇha, yathā kilesavigamena nibbisevanaṁ hoti, tathā damehīti. Keci
  pana "thero puthujjanova hutvā akkosaṁ adhivāsento tesaṁ manussānaṁ ariyaguṇe
  pakāsento dhammaṁ kathetvā pacchā dvīhi gāthāhi attānaṁ ovadanto vipassanaṁ
  vaḍḍhetvā arahattaṁ patvā aññaṁ byākaronto imāyeva gāthā abhāsī"ti vadanti.
                    Brahmadattattheragāthāvaṇṇanā niṭṭhitā.
                      ----------------------
                    459. 13. Sirimaṇḍattheragāthāvaṇṇanā
       channamativassatītiādikā āyasmato sirimaṇḍattherassa gāthā. Kā uppatti?
       ayampi purimabuddhesu katādhikāro tattha tattha bhave puññāni upacinitvā imasmiṁ
  buddhuppāde suṁsumāragire 3- brāhmaṇakule nibbattitvā sirimaṇḍoti laddhanāmo

  *  *  *  *  *  *
  Footnote: 1 Sī.,i. āvajjeyyāsi 2 saṁṇi. 16/63/95 puttamaṁsasutta: atthato samānaṁ
  3 chaṂa. saṁsumāragire
-------------------------------------------------
[page 130]
  Vayappatto bhesakalāvane 1- bhagavati viharante satthāraṁ upasaṅkamitvā dhammaṁ sutvā
  paṭiladdhasaddho pabbajitvā laddhūpasampado samaṇadhammaṁ karonto ekasmiṁ uposathadivase
  pāṭimokkhuddesaṭṭhāne nisinno nidānuddesassa pariyosāne "āvikatā hissa phāsu
  hotī"ti pāliyā 2- atthaṁ upadhārento āpannaṁ āpattiṁ anāvikatvā paṭicchādento
  uparūpari āpattiyo āpajjati, tenassa na phāsu hoti, āvikatvā pana yathādhammaṁ
  paṭikarontassa phāsu hotīti imamatthaṁ manasikatvā "aho satthu sāsanaṁ suvisuddhan"ti
  laddhappasādo tathā uppannaṁ pītiṁ vikkhambhetvā vipassanaṁ vaḍḍhetvā arahattaṁ
  patvā attano paṭipattiṁ paccavekkhitvā pasannamānaso bhikkhūnaṁ ovādaṁ dento:-
          [447] "channamativassati Vivaṭaṁ nātivassati
                tasmā channaṁ vivaretha evantaṁ nātivassati.
          [448] Maccunābbhāhato loko jarāya parivārito
                taṇhāsallena otiṇṇo icchādhūpāyito sadā. 3-
          [449] Maccunābbhāhato loko parikkhitto jarāya ca
                haññati niccamattāṇo pattadaṇḍova takkaro.
          [450] Āgacchantaggikhandhāva maccu byādhi jarā tayo
                paccuggantuṁ balaṁ natthi javo natthi palāyituṁ.
          [451] Amoghaṁ divasaṁ kayirā appena bahukena vā
                yaṁ yaṁ vijahate rattiṁ tadūnaṁ tassa jīvitaṁ.
          [452] Carato tiṭṭhato vāpi āsīnasayanassa vā
                upeti carimā ratti na te kālo pamajjitun"ti
  imā gāthā abhāsi.
       Tattha channanti chāditaṁ yathābhūtaṁ avivaṭaṁ appakāsitaṁ duccaritaṁ. Ativassatīti

  *  *  *  *  *  *
  Footnote: 1 Ma. bhesakaḷāvane 2 vinaYuṃahā. 4/134/148 uposathakkhandhaka
  3 saṁ.sagā. 15/66/45 abbhāhatasutta
-------------------------------------------------
[page 131]
  Āpattivassañceva kilesavassañca ativiya vassati. Āpattiyā hi chādanaṁ alajjibhāvādinā
  1- tādisova, chādanena tato aññathāva 2- punapi tathārūpaṁ tato vā pāpiṭṭhataraṁ āpattiṁ
  āpajjeyyāti chādanaṁ vassanassa kāraṇaṁ vuttaṁ. Vivaṭanti pakāsitaṁ appaṭicchannaṁ.
  Nātivassatīti ettha atīti upasaggamattaṁ, na vassatīti 3- attho. Avassanaṁ cettha
  vuttavipariyāyena veditabbaṁ cittasantānassa visodhitattā. Tasmāti vuttamevatthaṁ
  kāraṇabhāvena paccāmasati, channassa duccaritassa āpattivassādīnaṁ ativassanato
  vivaṭassa ca avassanatoti attho. Channaṁ vivarethāti puthujjanabhāvena chādanādhippāye
  uppannepi taṁ ananuvattitvā vivaretha āvikareyya, yathādhammaṁ paṭikareyya. Evanti
  vivaraṇena yathādhammaṁ paṭipattiyā. Tanti taṁ channaṁ duccaritaṁ. Nātivassati āpattivassaṁ
  kilesavassañca na vassati, suddhante 4- puggalaṁ patiṭṭhapetīti attho.
       Idāni "ekaṁsena sīghaṁyeva ca attā sodhetabbo, appamādo kātabbo"ti
  tassa kāraṇaṁ saṁvegavatthuṁ dassento "maccunābbhāhato loko"tiādimāha. Tattha
  maccunābbhāhato lokoti ayaṁ sabbopi sattaloko coro viya coraghātakena, sabba-
  vaṭṭanipātinā 5- maccunā maraṇena abhihato, na tassa hatthato muccati. Jarāya parivāritoti
  ayaṁ loko uppādato uddhaṁ maraṇūpanayanarasāya jarāya parivārito ajjhotthaṭo,
  jarāsaṅghātaparimukkoti 6- attho. Taṇhāsallena otiṇṇoti sarīrassa anto nimuggena
  visapītakhurappena viya upādānalakkhaṇena taṇhāsaṅkhātena sallena otiṇṇo hadayabbhantare
  ogāḷho. Taṇhā hi pīḷājananato anto tudanato duruddhārato ca "sallo"ti
  vuccati. Icchādhūpāyitoti ārammaṇābhipatthanalakkhaṇāya icchāya santāpito.
  Taṁ visayaṁ 7- icchanto hi puggalo yadicchitaṁ visayaṁ labhanto vā alabhanto vā tāyaeva
  anudahanalakkhaṇāya icchāya santatto pariḷāhappatto hoti. Sadāti sabbakālaṁ,
  idañca padaṁ sabbapadesu yojetabbaṁ.

  *  *  *  *  *  *
  Footnote: 1 i. alajjibhāvādīnaṁ 2 Ma. tato naṁ aññaṁ tā ca 3 i. avassatimeva,
  Ma. na vassaticceva 4 Sī. sudame,i. suddhatte 5 Sī. sabbāvatthanipātinā,
  Ma. sabbavatthunipātinā 6 i. jarāsaṅghātaparimutto, Ma. jarāsaṅghātaparipuṇṇo
  7 Sī.,i. taṁ taṁ visayaṁ
-------------------------------------------------
[page 132]
       Parikkhitto jarāya cāti na kevalaṁ maccunā abbhāhatoyeva, atha kho jarāya
  ca parikkhitto. Jarāya samavaruddho jarāpākāraparikkhitto, na taṁ samatikkamatīti attho.
  Haññati niccamattāṇoti atāṇo asaraṇo hutvā niccakālaṁ jarāmaraṇehi haññati
  vibādhiyati. Yathā kiṁ? pattadaṇḍova takkaro yathā takkaro coro katāparādho
  vajjhappatto atāṇo rājāṇāya haññati, evamayaṁ loko jarāmaraṇehīti dasseti.
       Āgacchantaggikhandhāvāti mahāvane ḍayhamāne taṁ abhibhavantā mahantā aggikkhandhā
  viya maccu byādhi jarāti ime tayo anudahanaṭṭhena aggikkhandhā imaṁ sattalokaṁ
  abhibhavantā āgacchanti, tesaṁ pana paṭibalo hutvā paccuggantuṁ abhibhavituṁ balaṁ
  ussāho natthi imassa lokassa, javo natthi palāyituṁ javantesu ajjhottharantesu yattha
  te nābhibhavanti, piṭṭhiṁ dassetvā tato palāyitumpi imassa lokassa jaṅghājavo 1-
  natthi, evaṁ attanā asamattho māyādīhi upāyehi appaṭikāre tividhe balavati
  paccāmitte niccuppaṭṭhite kiṁ kātabbanti ce? amoghaṁ divasaṁ kayirā, appena
  bahukena vāti appena antamaso gaddūhanamattampi kālaṁ pavattitena bahukena vā
  sakalaṁ ahorattaṁ pavattitena vipassanāmanasikārena amoghaṁ avañjhaṁ divasaṁ kareyya,
  yasmā yaṁ yaṁ vijahate rattiṁ, tadūnaṁ tassa jīvitaṁ ayaṁ satto yaṁ yaṁ rattiṁ vijahati
  nāseti 2- khepeti, tadūnaṁ tena ūnaṁ tassa sattassa jīvitaṁ hoti, etena rattikkhayo
  nāma jīvitakkhayo tassa anivattanatoti dasseti. Tenāha:-
              "yamekarattiṁ paṭhamaṁ gabbhe vasati māṇavo
               abbhuṭṭhitova so yāti 3- sa gacchaṁ na nivattatī"ti. 4-
       Na kevalaṁ rattivaseneva, atha kho iriyāpathavasenāpi jīvitakkhayo upadhāretabboti
  āha "carato"tiādi. Caratoti gacchantassa. Tiṭṭhatoti ṭhitaṁ kappentassa. Āsīnasayanassa
  vāti āsīnassa sayanassa vā, nisinnassa nipajjantassa vāti attho. "āsīdanan"tipi

  *  *  *  *  *  *
  Footnote: 1 Sī.,i. jaṅghā vā 2 Sī.,i. viharate atināmeti 3 Sī.,i. sayati
  4 khu.jā. 27/2261/469 ayogharajātaka (syā)
-------------------------------------------------
[page 133]
  Paṭhanti, tattha sāmiatthe upayogavacanaṁ daṭṭhabbaṁ. Upeti carimā rattīti carimakacitta-
  sahitā ratti upagacchati, rattiggahaṇañcettha desanāsīsamattaṁ. Gamanādīsu yena kenaci
  iriyāpathena samaṅgībhūtassa carimakāloyeva, tenevassa iriyāpathakkhaṇā jīvitaṁ khepetvāeva
  gacchanti, tasmā na te kālo pamajjituṁ nāyaṁ tuyhaṁ pamādaṁ āpajjituṁ kālo
  "imasmiṁ nāma kāle maraṇaṁ na hotī"ti aviditattā. Vuttaṁ hi:-
               "animittamanaññātaṁ maccānaṁ idha jīvitaṁ
                kasirañca parittañca tañca dukkhena saṁyutan"ti. 1-
          Tasmā evaṁ attānaṁ ovaditvā appamattena tīsu sikkhāsu anuyogo
  kātabboti adhippāyo.
                     Sirimaṇḍattheragāthāvaṇṇanā niṭṭhitā.
                        -------------------
                   360. 14. Sabbakāmittheragāthāvaṇṇanā
       dvipādakotiādikā āyasmato sabbakāmittherassa gāthā. Kā uppatti?
       ayaṁ kira padumuttarassa bhagavato sāsane uppannaṁ ubbudaṁ sodhetvā paṭipākatikaṁ
  ṭhapentaṁ ekaṁ theraṁ disvā "ahampi anāgate ekassa buddhassa sāsane abbudaṁ
  sodhetvā paṭipākatikaṁ ṭhapetuṁ samattho bhaveyyan"ti patthanaṁ paṭṭhapetvā tadanurūpāni
  puññāni katvā devamanussesu saṁsaranto imasmiṁ buddhuppāde aparinibbuteeva
  bhagavati vesāliyaṁ khattiyakule nibbattitvā sabbakāmoti laddhanāmo vayappatto ñātakehi
  dārapariggahaṁ kārito nissaraṇajjhāsayatāya gharāvāsaṁ jigucchanto dhammabhaṇḍā-
  gārikassa santike pabbajitvā samaṇadhammaṁ karonto upajjhāyena saddhiṁ vesāliṁ

  *  *  *  *  *  *
  Footnote: 1 khu.sutta. 25/580/450 sallasutta
-------------------------------------------------
[page 134]
  Upagato ñātigharaṁ agamāsi. Tattha naṁ purāṇadutiyikā pativiyogadukkhitā kisā
  dubbaṇṇā analaṅkatā kiliṭṭhavatthanivasanā vanditvā rodamānā ekamantaṁ aṭṭhāsi,
  taṁ disvā therassa karuṇāpurassaraṁ mettaṁ upaṭṭhāpayato anubhūtārammaṇe ayonisomanasi
  kāravasena sahasā kileso uppajji.
       So tena kasāhi tāḷito ājānīyo viya sañjātasaṁvego tāvadeva susānaṁ
  gantvā asubhanimittaṁ uggahetvā tattha paṭiladdhajhānaṁ pādakaṁ katvā vipassanaṁ
  vaḍḍhetvā arahattaṁ pāpuṇi. Athassa sasuro alaṅkatapaṭiyattaṁ dhītaraṁ ādāya mahatā
  parivārena naṁ uppabbājetukāmo vihāraṁ agamāsi. Thero tassā adhippāyaṁ ñatvā
  attano kāmesu virattabhāvaṁ sabbattha ca anupalittataṁ pakāsento:-
          [453] "dvipādakoyaṁ Asuci duggandho parihīrati
                nānākuṇapaparipūro vissavanto tato tato.
          [454] Migaṁ nilīnaṁ kūṭena baḷiseneva ambujaṁ
                vānaraṁ viya lepena bādhayanti puthujjanaṁ
          [455] Rūpā saddā rasā gandhā phoṭṭhabbā ca manoramā
                pañca kāmaguṇā ete itthīrūpasmi dissare.
          [456] Ye etā upasevanti rattacittā puthujjanā
                vaḍḍhenti kaṭasiṁ ghoraṁ ācinanti punabbhavaṁ.
          [457] Yo cetā parivajjeti sappasseva padā siro
                somaṁ visattikaṁ loke sato samativattati.
          [458] Kāmesvādīnavaṁ disvā nekkhammaṁ daṭṭhu khemato
                nissaṭo sabbakāmehi patto me āsavakkhayo"ti
  imā gāthā abhāsi.
       Tattha dvipādakoti yadipi apādakādayopi kāyā asucīyeva, adhikāravasena pana
-------------------------------------------------
[page 135]
  Ukkaṭaṭhaparicchedena vā evaṁ vuttaṁ. Yasmā vā aññe asucibhūtāpi kāyā
  loṇambilādīhi abhisaṅkharitvā manussānaṁ bhojanepi upaniyanti, na pana manussakāyo.
  Tasmā asucitarasabhāvamassa dassento "dvipādako"ti āha. Ayanti tadā upaṭṭhitaṁ
  itthīrūpaṁ sandhāyāha. Asucīti asucieva, na ettha kiñcipi sucīti attho. Dug-
  gandho parihīratīti duggandho samāno pupphagandhādīhi saṅkharitvā pariharīyati. Nānā-
  kuṇapaparipūroti kesādianekappakārakuṇapabharito. Vissavanto tato tatoti pupphagandhā-
  dīhissa jegucchabhāvaṁ paṭicchādetuṁ vāyamantānampi taṁ vāyāmaṁ nipphalaṁ katvā navahi
  dvārehi kheḷasiṅghāṇikādīni lomakūpehi ca sedajallikaṁ vissavantoyeva parihīratīti
  sambandho.
       Evaṁ jegucchopi samāno cāyaṁ kāyo kūṭādīhi viya migādike attano rūpādīhi
  andhaputhujjane vañcetiyevāti dassento "migan"tiādimāha. Tattha migaṁ nilīnaṁ
  kūṭenāti pāsavākarādinā 1- kūṭena nilīnaṁ paṭicchannaṁ katvā migaṁ viya nesādo.
  Vakkhamāno hi ivasaddo idhāpi ānetvā yojetabbo. Baḷiseneva ambujanti ambujaṁ
  macchaṁ āmisabaddhena baḷisena viya bāḷisiko. Vānaraṁ viya lepenāti rukkhasilādīsu
  pakkhittena makukaṭalepena makkaṭaṁ viya migaluddho andhaputhujjanaṁ vañcento bādhentīti.
       Ke pana bādhentīti āha "rūpā saddā"tiādi. Rūpādayo hi pañca kāma-
  koṭṭhāsā visesato visabhāgavatthusannissayā vipallāsūpanissayena ayonisomanasikā
  rena parikkhittānaṁ andhaputhujjanānaṁ mano ramento kilesavatthutāya anatthāvahabhāvato
  te bādhenti nāMa. Tena vuttaṁ "rūpā saddā .pe. Itthīrūpasmi dissare"ti.
       Itthiggahaṇaṁ cettha adhikāravasena katanti veditabbaṁ. Tenevāha "ye etā
  upasevantī"tiādi. Tassattho:- ye puthujjanā etā itthiyo rattacittā rāgābhibhūta-
  cittā upabhogavatthusaññāya upasevanti. Vaḍḍhenti kaṭasiṁ ghoranti te jātiādīhi
  nirayādīhi ca ghoraṁ bhayānakaṁ andhabālehi abhiramitabbato kaṭasisaṅkhātaṁ saṁsāraṁ punappunaṁ

  *  *  *  *  *  *
  Footnote: 1 Sī. jālavākārādinā, Ma. pāsavākurādinā
-------------------------------------------------
[page 136]
  Uppattimaraṇādinā vaḍḍhenti. Tenāha "ācinanti punabbhavan"ti.
       Yo cetāti yo pana puggalo etā itthiyo tattha chandarāgassa vikkhambhanena
  vā samucchindanena vā attano pādena sappassa siraṁ viya parivajjeti, so sabbaṁ
  lokaṁ visajitvā ṭhitattā loke visattikāsaṅkhātaṁ taṇhaṁ sato hutvā samativattati.
       Kāmesvādīnavaṁ disvāti "aṭṭhikaṅkalūpamā kāmā bahudukkhā bahupāyāsā"ti-
  ādinā 1- vatthukāmesu kilesakāmesu anekākāravokāraṁ ādīnavaṁ dosaṁ disvā.
  Nekkhammaṁ daṭṭhu khematoti kāmehi bhavehi ca nikkhantabhāvato nekkhammaṁ pabbajjaṁ
  nibbānañca khemato anupaddavato daṭṭhu disvā. Sabbakāmehipi tebhūmikadhammehi nissaṭo
  visaṁyutto. Sabbepi tebhūmikā dhammā kāmanīyaṭṭhena kāmā, tehi ca thero visaṁyutto.
  Tenāha "patto me āsavakkhayo"ti.
       Evaṁ thero ādito pañcahi gāthāhi dhammaṁ kathetvā chaṭṭhagāthāya aññaṁ
  byākāsi. Taṁ sutvā sasuro "ayaṁ sabbattha anupalitto, na sakkā imaṁ kāmesu
  patāretun"ti yathāgatamaggeneva gato. Theropi vassasataparinibbute bhagavati upasampadāya
  vīsavassasatiko paṭhabyā thero hutvā vesālikehi vajjiputtehi uppāditaṁ sāsanassa
  abbudaṁ sodhetvā dutiyaṁ dhammasaṅgītiṁ saṅgāyitvā "anāgate dhammāsokakāle
  uppajjanakaṁ abbudaṁ sodhehī"ti tissamahābrahmānaṁ āṇāpetvā anupādisesāya
  nibbānadhātuyā parinibbāyi.
                    Sabbakāmittheragāthāvaṇṇanā niṭṭhitā.
                    Paramatthadīpaniyā theragāthāsaṁvaṇṇanāya
                    chakkanipātassa atthavaṇṇanā niṭṭhitā.

  *  *  *  *  *  *
  Footnote: 1 vinaYuṃahā. 2/417/306 pācittiyakaṇḍa, vinaYu.cūḷa. 6/65/83 kammakkhandhaka,
  Maṃū. 12/234/196 alagaddūpamasutta
-------------------------------------------------
[page 137]
                            7. Sattakanipāta
                   361. 1. Sundarasamuddattheragāthāvaṇṇanā
       sattakanipāte alaṅkatātiādikā āyasmato sundarasamuddattherassa gāthā. Kā
  uppatti?
       ayampi purimabuddhesu katādhikāro tattha tattha bhave puññāni upacinitvā
  imasmiṁ buddhuppāde rājagahe aññatarassa mahāvibhavassa seṭṭhino putto hutvā
  nibbatti, samuddotissa nāmaṁ ahosi. Rūpasampattiyā pana 1- sundarasamuddoti paññā-
  yittha. So paṭhamavaye ṭhito bhagavato rājagahappavese buddhānubhāvaṁ disvā paṭiladdhasaddho
  nissaraṇajjhāsayatāya pabbajitvā laddhūpasampado samādinnadhutadhammo rājagahato sāvatthiṁ
  gantvā kalyāṇamittassa santike vipassanācāraṁ uggahetvā kammaṭṭhānaṁ
  anuyuñjanto viharati. Tassa mātā rājagahe ussavadivase aññe seṭṭhiputte sapajāpatike
  alaṅkatapaṭiyatte ussavakīḷaṁ kīḷante disvā puttaṁ anussaritvā rodati. Taṁ disvā
  aññatarā gaṇikā rodanakāraṇaṁ pucchi, sā tassā taṁ kāraṇaṁ kathesi. Taṁ sutvā gaṇikā
  "ahaṁ taṁ ānessāmi, passa tāva mama itthībhāvan"ti vatvā "yadi evaṁ taṁyeva
  tassa pajāpatiṁ katvā imassa kulassa sāminiṁ karissāmī"ti tāya bahuṁ dhanaṁ datvā
  vissajjitā mahatā parivārena sāvatthiṁ gantvā therassa piṇḍāya vicaraṇaṭṭhāne
  ekasmiṁ gehe vasamānā divase divase aññehi therassa sakkaccaṁ piṇḍapātaṁ dāpesi.
  Alaṅkatapaṭiyattā ca hutvā suvaṇṇapādukā āruyha attānaṁ dassesi. Athekadivasaṁ
  gehadvārena gacchantaṁ theraṁ disvā suvaṇṇapādukā omuñcitvā añjaliṁ paggayha
  purato gacchantī nānappakāraṁ theraṁ kāmanimantanāya nimantesi. Taṁ sutvā thero
  "puthujjanacittaṁ nāma 2- cañcalaṁ, yannūna mayā idāneva ussāho karaṇīyo"ti tattheva
  ṭhito bhāvanaṁ ussukkāpetvā chaḷabhiñño ahosi. Taṁ sandhāya vuttaṁ:-

  *  *  *  *  *  *
  Footnote: 1 Sī.,i. atirūpasampattiyā pana 2 Ma. cittaṁ nāmetaṁ
-------------------------------------------------
[page 138]
          [459] "alaṅkatā Suvasanā māladhārī 1- vibhūsitā
                alattakakatāpādā pādukāruyha vesikā.
          [460] Pādukā oruhitvāna purato pañjalīkatā
                sā maṁ saṇhena mudunā mhitapubbaṁ abhāsatha. 2-
          [461] Yuvāsi tvaṁ pabbajito tiṭṭhāhi mama sāsane
                bhuñja mānusake kāme ahaṁ vittaṁ dadāmi te
                saccante paṭijānāmi aggiṁ vā te harāmahaṁ.
          [462] Yadā jiṇṇā bhavissāma ubho daṇḍaparāyanā
                ubhopi pabbajissāma ubhayattha kaṭaggaho.
          [463] Tañca disvāna yācantiṁ vesikaṁ pañjalīkataṁ
                alaṅkataṁ suvasanaṁ maccupāsaṁva oḍḍitaṁ.
          [464] Tato me manasīkāro yoniso udapajjatha
                ādīnavo pāturahu nibbidā samatiṭṭhatha.
          [465] Tato cittaṁ vimucci me passa dhammaṁsudhammataṁ
                tisso vijjā anuppattā kataṁ buddhassa sāsanan"ti.
       Tattha māladhārīti mālādhārinī piḷandhapupphadāmā. 3- Vibhūsitāti ūnaṭṭhānassa
  pūraṇavasena pupphehi ceva gandhavilepanādīhi ca vibhūsitagattā. "alaṅkatā"ti Iminā
  hatthūpagagīvūpagādīhi 4- ābharaṇehi alaṅkaraṇaṁ adhippetaṁ. Alattakakatāpādāti pariṇatajaya-
  sumanapupphavaṇṇena lākhārasena rañjitacaraṇayugaḷā. Samāsapadañhetaṁ, "alattakakatapādā"ti
  vattabbe gāthāsukhatthaṁ dīghaṁ katvā vuttaṁ. Asamāsabhāve pana "tassā"ti vacanaseso
  veditabbo. Pādukāruyha vesikāti ekā rūpūjīvikā itthī yathāvuttavesā suvaṇṇa-
  pādukā paṭimuñcitvā "ṭhitā"ti vacanaseso.

  *  *  *  *  *  *
  Footnote: 1 pāli. mālabhārī 2 pāli. mihitapubbamabhāsatha 3 Ma. pilandhadāmā
  4 Sī.,i. hatthūpagapādūpagādīhi
-------------------------------------------------
[page 139]
       Pādukā oruhitvānāti pādukāhi otaritvā, suvaṇṇapādukāyo omuñcitvāti
  attho. Pañjalīkatāti paggahitāñjalikā sā vesī maṁ. Sāmaṁ vā 1- vacanaparamparaṁ vinā
  sayameva abhāsatha. Saṇhenāti maṭṭhena. Mudunāti madhurena. "vacanenā"ti Avuttampi
  vuttameva hoti abhāsathāti vuttattā.
       Yuvāsi tvaṁ pabbajitoti tvaṁ pabbajanto yuvā daharoyeva hutvā pabbajitosi,
  nanu pabbajantena sattame dasake sampatteva pabbajitabbanti dasseti. Tiṭṭhāhi
  mama sāsaneti mama vacane tiṭṭha.
       Kiṁ pana tanti āha "bhuñja mānusake kāme"ti. Kāme paribhuñjitukāmassa
  rūpasampatti vayasampatti parivārasampatti bhogasampatti ca icchitabbā. Tattha "kuto
  me bhogasampattī"ti vadeyyāti āha "ahaṁ vittaṁ dadāmi te"ti. "tayidaṁ Vacanaṁ
  kathaṁ saddahātabban"ti maññeyyāti taṁ saddahāpentī āha "saccaṁ te paṭijānāmi,
  aggiṁ vā te harāmahan"ti. "bhuñja Mānusake kāme, ahaṁ vittaṁ dadāmi te"ti
  yadidaṁ mayā paṭiññātaṁ, taṁ ekaṁsena saccameva paṭijānāmi, sace me na pattiyāyasi, 2-
  aggiṁ vā te harāmahaṁ aggiṁ haritvā aggipaccayaṁ sapathaṁ karomīti attho. Ubhayattha
  kaṭaggahoti amhākaṁ ubhinnaṁ jiṇṇakāle pabbajjanaṁ ubhayattha jayaggāho, yaṁ mayaṁ
  yāva daṇḍaparāyanakālā bhoge bhuñjāma, evaṁ idhalokepi bhogehi na jīyāma,
  mayaṁ pacchā pabbajissāma, evaṁ paralokepi bhogehi na jīyāmāti adhippāyo. Tatoti
  taṁ nimittaṁ, kāmehi nimantentiyā "yuvāsi tvan"tiādinā"yadā jiṇṇā
  bhavissāmā"tiādinā ca tassā vesiyā vuttavacanahetu. Taṁ hi vacanaṁ aṅkusaṁ katvā thero
  samaṇadhammaṁ karonto sadatthaṁ paripūresi. Sesaṁ heṭṭhā vuttanayameva.
                   Sundarasamuddattheragāthāvaṇṇanā niṭṭhitā.

  *  *  *  *  *  *
  Footnote: 1 Sī.,i. sā vesī mamaṁ vā 2 Sī. pacceyyāsi
-------------------------------------------------
[page 140]
                 362. 2. Lakuṇṭakabhaddiyattheragāthāvaṇṇanā 1-
       pare ambāṭakārāmetiādikā āyasmato lakuṇṭakabhaddiyattherassa gāthā. Kā
  uppatti?
       ayaṁ kira padumuttarassa bhagavato kāle haṁsavatīnagare mahābhoge kule nibbattitvā
  vayappatto satthu santike dhammaṁ suṇanto nisinno tasmiṁ khaṇe satthāraṁ ekaṁ
  bhikkhuṁ mañjussarānaṁ aggaṭṭhāne ṭhapentaṁ disvā sayampi taṁ ṭhānaṁ patthento
  buddhappamukhassa bhikkhusaṁghassa mahādānaṁ datvā "aho vatāhampi anāgate ayaṁ bhikkhu
  viya ekassa buddhassa sāsane mañjussarānaṁ aggo bhaveyyan"ti paṇidhānaṁ akāsi.
  Bhagavā ca tassa anantarāyataṁ disvā byākaritvā pakkāmi.
       So tattha yāvajīvaṁ puññāni katvā devamanussesu saṁsaranto phussassa bhagavato
  kāle cittapattakokilo hutvā rājuyyānato madhuraṁ ambaphalaṁ tuṇḍenādāya gacchanto
  satthāraṁ disvā pasannamānaso "dassāmī"ti cittaṁ uppādesi. Satthā tassa cittaṁ
  ñatvā pattaṁ gahetvā nisīdi. Kokilo dasabalassa patte ambapakkaṁ patiṭṭhāpesi.
  Satthā taṁ paribhuñji. So kokilo pasannamānaso teneva pītisukhena sattāhaṁ vītināmesi,
  tena ca puññakammena mañjussaro ahosi. Kassapasammāsambuddhakāle pana cetiye
  āraddhe kiṁ pamāṇaṁ karoMa. Sattayojanappamāṇaṁ. Atimahantametaṁ. Chayojanappamāṇaṁ.
  Etampi atimahantaṁ. Pañcayojanaṁ catuyojanaṁ tiyojanaṁ dviyojananti vutte ayaṁ tadā
  jeṭṭhavaḍḍhakī hutvā "etha bho anāgate sukhapaṭijaggiyaṁ kātuṁ vaṭṭatī"ti vatvā
  rajjuyā parikkhipanto gāvutamatthake ṭhatvā "ekekaṁ mukhaṁ gāvutaṁ gāvutaṁ hotu,
  cetiyaṁ ekayojanāvaṭṭaṁ yojanubbedhaṁ 2- bhavissatī"ti āha. Te tassa vacane aṭṭhaṁsu.
  Iti appamāṇassa buddhassa pamāṇaṁ akāsīti. Tena pana kammena nibbattanibbattaṭ-
  ṭhāne aññehi nīcatarappamāṇo hoti.

  *  *  *  *  *  *
  Footnote: 1 chaṂa. lakuṇḍakabhaddiyatthera.... 2 Sī. hoti cetiyaṁ evaṁ tiyojanaṁ catuyojanaṁ
-------------------------------------------------
[page 141]
       So amhākaṁ satthu kāle sāvatthiyaṁ mahābhogakule nibbatti, bhaddiyotissa
  nāmaṁ ahosi. Atirassatāya pana lakuṇṭakabhaddiyoti paññāyittha. So satthu santike
  dhammaṁ sutvā paṭiladdhasaddho pabbajitvā bahussuto dhammakathiko hutvā madhurena sarena
  paresaṁ dhammaṁ kathesi. Athekasmiṁ ussavadivase ekena brāhmaṇena saddhiṁ rathena
  gacchantī aññatarā gaṇikā theraṁ disvā dantavidaṁsakaṁ 1- hasi. Thero tassā dantaṭṭhike
  nimittaṁ gahetvā jhānaṁ uppādetvā taṁ pādakaṁ katvā vipassanaṁ paṭṭhapetvā
  anāgāmī ahosi, so abhiṇhaṁ kāyagatāya satiyā viharanto ekadivasaṁ āyasmatā
  dhammasenāpatinā ovadiyamāno arahatte patiṭṭhahi. Tena vuttaṁ apadāne 2-:-
            "padumuttaro nāma jino sabbadhammāna pāragū 3-
             ito satasahassamhi loke 4- uppajji nāyako.
             Tadāhaṁ haṁsavatiyaṁ seṭṭhiputto mahaddhano
             jaṅghāvihāraṁ vicaraṁ saṁghārāmaṁ agacchahaṁ.
             Tadā so lokapajjoto dhammaṁ desesi nāyako
             madhurassarānaṁ 5- pavaraṁ sāvakaṁ abhikittayi.
             Taṁ sutvā mudito hutvā kāraṁ katvā mahesino
             vanditvā satthuno pāde taṁ ṭhānamabhipatthayiṁ.
             Tadā buddho viyākāsi saṁghamajjhe vināyako
             anāgatamhi addhāne lacchase taṁ manorathaṁ.
             Satasahassito kappe okkākakulasambhavo
             gotamo nāma gottena 6- satthā loke bhavissati.
             Tassa dhammesu dāyādo oraso dhammanimmito
             bhaddiyo nāma nāmena hessati satthu sāvako.

  *  *  *  *  *  *
  Footnote: 1 Ma. dantavivaraṇaṁ 2 khu.apa. 33/131/219 (syā) 3 chaṂa. sabbadhammesu cakkhumā
  4 chaṂa. kappe 5 chaṂa. mañjussarānaṁ 6 ka. nāmena
-------------------------------------------------
[page 142]
             Tena kammena sukatena cetanāpaṇidhīhi ca
             jahitvā mānusaṁ dehaṁ tāvatiṁsamagacchahaṁ.
             Dvenavute ito kappe phusso uppajji nāyako
             durāsado duppasaho sabbalokuttamo jino.
             Caraṇena ca sampanno brahā uju patāpavā
             hitesī sabbasattānaṁ bahuṁ mocesi bandhanā.
             Nandārāmavane tassa ahosiṁ phussakokilo
             gandhakuṭisamāsanne ambarukkhe vasāmahaṁ.
             Tadā piṇḍāya gacchantaṁ dakkhiṇeyyaṁ jinuttamaṁ
             disvā cittaṁ pasādetvā mañjunābhinikūjahaṁ.
             Rājuyyānaṁ tadā gantvā supakkaṁ kanakattacaṁ
             ambapiṇḍaṁ gahetvāna sambuddhassopanāmayiṁ.
             Tadā me cittamaññāya mahākāruṇiko jino
             upaṭṭhākassa hatthato pattaṁ paggaṇhi nāyako.
             Adāsiṁ haṭṭhacittohaṁ ambapiṇḍaṁ mahāmune
             patte pakkhippa pakkhehi pañjaliṁ katvāna mañjunā.
             Sarena rajanīyena savanīyena vaggunā
             vassanto buddhapūjatthaṁ nīḷaṁ 1- gantvā nipajjahaṁ.
             Tadā muditacittaṁ maṁ buddhapemagatāsayaṁ
             sakuṇagghi upāgantvā ghātayī duṭṭhamānaso.
             Tato cutohaṁ tusite anubhotvā mahāsukhaṁ
             manussayonimāgacchiṁ tassa kammassa vāhasā.
             Imamhi bhaddake kappe brahmabandhu mahāyaso
             kassapo nāma gottena uppajji vadataṁ varo.

  *  *  *  *  *  *
  Footnote: 1 pāli. niddaṁ
-------------------------------------------------
[page 143]
             Sāsanaṁ jotayitvā so abhibhuyya kutitthiye
             vinayitvāna veneyye nibbuto so sasāvako.
             Nibbute tamhi lokagge pasannā janatā bahū
             pūjanatthāya buddhassa thūpaṁ kubbanti satthuno.
             Sattayojanikaṁ thūpaṁ sattaratanabhūsitaṁ
             kāressāma 1- mahesissa iccevaṁ mantayanti te.
             Kikino kāsirājassa tadā senāya nāyako
             hutvāhaṁ appamāṇassa pamāṇaṁ cetiye vadiṁ.
             Tadā te mama vākyena cetiyaṁ yojanuggataṁ
             akaṁsu naravīrassa nānāratanabhūsitaṁ.
             Tena kammena sukatena cetanāpaṇidhīhi ca
             jahitvā mānusaṁ dehaṁ tāvatiṁsamagacchahaṁ.
             Pacchime ca bhave dāni jāto seṭṭhikule ahaṁ
             sāvatthiyaṁ puravare iddhe phīte mahaddhane.
             Purappavese sugataṁ disvā vimhitamānaso
             pabbajitvāna na ciraṁ arahattamapāpuṇiṁ.
             Cetiyassa pamāṇaṁ yaṁ akariṁ tena kammunā
             lakuṇṭakasarīrohaṁ jāto paribhavāraho.
             Sarena madhurenāhaṁ pūjetvā isisattamaṁ
             mañjussarānaṁ bhikkhūnaṁ aggattamanupāpuṇiṁ.
             Phaladānena buddhassa guṇānussaraṇena ca
             sāmaññaphalasampanno viharāmi anāsavo.
             Kilesā jhāpitā mayhaṁ .pe. Kataṁ buddhassa sāsanan"ti.

  *  *  *  *  *  *
  Footnote: 1 chaṂa. karissāma
-------------------------------------------------
[page 144]
  Aparabhāge aññaṁ byākaronto:-
       [466] "pare Ambāṭakārāme vanasaṇḍamhi bhaddiyo
             samūlaṁ taṇhamabbuyha tattha bhaddova jhāyati. 1-
       [467] Ramanteke mudiṅgehi vīṇāhi paṇavehi ca
             ahañca rukkhamūlasmiṁ rato buddhassa sāsane.
       [468] Buddho ce me varaṁ dajjā so ca labbhetha me varo
             gaṇhehaṁ sabbalokassa niccaṁ kāyagatāsatin"ti
  imā tisso gāthā abhāsi.
       Tattha pareti seṭṭhe adhike, visiṭṭheti attho. Adhikavācī hi ayaṁ parasaddo
  "paraṁ viya mattāyā"tiādīsu 2- viya. Ambāṭakārāmeti evaṁnāmake ārāme, so kira
  chāyūdakasampanno vanasaṇḍamaṇḍito ramaṇīyo hoti, tena "pare"ti visesetvā vutto.
  "ambāṭakavane 3- Ambāṭakehi abhilakkhitavane"ti ca vadanti. Vanasaṇḍamhīti vanagahane,
  ghananicitarukkhagacchalatāsamūhe vaneti attho. Bhaddiyoti evaṁnāmako, attānameva thero
  aññaṁ viya vadati. Samūlaṁ taṇhamabbuyhāti taṇhāya mūlaṁ nāma avijjā, tasmā
  sāvijjaṁ taṇhaṁ aggamaggena samugghāṭetvāti attho. Tattha bhaddova jhāyatīti
  lokuttarehi sīlādīhi bhaddo sundaro tasmiṁyeva vanasaṇḍe katakiccatāya diṭṭhadhammasukha-
  vihāravasena aggaphalajhānena jhāyati.
       Phalasukhena ca jhānasamāpattīhi ca vītināmetīti attano vivekaratiṁ dassetvā
  "ramanteke"ti gāthāyapi byatirekamukhena tamevatthaṁ dasseti. Tattha mudiṅgehīti
  aṅgikādīhi murajehi. 4- Vīṇāhīti nandinīādīhi vīṇāhi. Paṇavehīti turiyehi
  ramanti eke kāmabhogino, sā pana 5- tesaṁ rati anariyā anatthasaṁhitā. Ahañcāti ahaṁ pana,
  ekako buddhassa bhagavato sāsane rato, tatoeva rukkhamūlasmiṁ rato abhirato viharāmīti
  attho.

  *  *  *  *  *  *
  Footnote: 1 pāli. jhiyāyati 2 Sī. attāyātiādīsu, i. attā viyātiādīsu
  3 Sī.,i. tena parena visesetvā vutte ambāṭake vane 4 Sī.,i. pokkharehi
  5 Ma. sāsane
-------------------------------------------------
[page 145]
       Evaṁ attano vivekābhiratiṁ kittetvā idāni yaṁ kāyagatāsatikammaṭṭhānaṁ bhāvetvā
  arahattaṁ patto, tassa pasaṁsanatthaṁ "buddho ce me"ti gāthamāha. Tassattho:- sace
  buddho bhagavā "ekāhaṁ bhante bhagavantaṁ varaṁ yācāmī"ti mayā yācito "atikkantavarā
  kho bhikkhu tathāgatā"ti apaṭikkhipitvā mayhaṁ yathāyācitaṁ varaṁ dadeyya, so ca
  varo mamādhippāyapūrako labbhetha mayhaṁ manorathaṁ matthakaṁ pāpeyyāti thero parikappa-
  vasena vadati. "bhante Sabbo loko sabbakālaṁ kāyagatāsatikammaṭṭhānaṁ bhāvetū"ti,
  "sabbalokassa niccaṁ kāyagatāsati bhāvetabbā"ti katvā varaṁ gaṇhe ahanti dassento
  āha "gaṇhehaṁ sabbalokassa, niccaṁ kāyagatāsatin"ti. Idāni aparikkhaṇagarahāmukhena 1-
  parikkhaṇaṁ pasaṁsanto:-
       [469] "ye Maṁ rūpena pāmiṁsu ye ca ghosena anvagū
             chandarāgavasūpetā na maṁ jānanti te janā.
       [470] Ajjhattañca na jānāti bahiddhā ca na passati
             samantāvaraṇo bālo sa ve ghosena vuyhati.
       [471] Ajjhattañca na jānāti bahiddhā ca vipassati
             bahiddhā phaladassāvī sopi ghosena vuyhati.
       [472] Ajjhattañca pajānāti bahiddhā ca vipassati
             anāvaraṇadassāvī na so ghosena vuyhatī"ti
  imā catasso gāthā abhāsi.
       Tattha ye maṁ rūpena pāmiṁsūti ye janā aviddasū mama rūpena apasādikena
  nihīnena "ākārasadisī paññā"ti dhammasarīrena ca maṁ nihīnaṁ pāmiṁsu, "orako
  ayan"ti hīḷentā paricchindanavasena maññiṁsūti attho. Ye ca ghosena anvagūti
  ye ca sattā ghosena mañjunā maṁ sambhāvanāvasena anugatā bahu maññiṁsu,

  *  *  *  *  *  *
  Footnote: 1 Sī.,i. aparikkhakagarahāmukhena parikkhake
-------------------------------------------------
[page 146]
  Taṁ tesaṁ micchā, na hi ahaṁ rūpamattena avamantabbo, ghosamattena vā na bahuṁ
  mantabbo, tasmā chandarāgavasūpetā, na maṁ jānanti te janāti te duvidhāpi
  janā 1- chandarāgassa vasaṁ upetā appahīnachandarāgā sabbaso pahīnachandarāgaṁ maṁ
  na jānanti.
       Avisayo tesaṁ mādiso ajjhattaṁ bahiddhā ca apariññātavatthutāyāti dassetuṁ
  "ajjhattan"tiādi vuttaṁ. Ajjhattanti attano santāne khandhāyatanādidhammaṁ.
  Bahiddhāti parasantāne. Athavā ajjhattanti mama abbhantare asekkhasīlakkhandhādiṁ.
  Bahiddhāti mameva ākappasampattiyādiyuttaṁ bahiddhā rūpadhammappavattiṁ cakkhuviññāṇā-
  dippavattiṁ ca. Samantāvaraṇoti evaṁ ajjhattañca bahiddhā ca ajānanena samantato
  āvaraṇayutto āvaṭañāṇagatiko. Sa ve ghosena vuyhatīti so paraneyyabuddhiko
  bālo ghosena paresaṁ vacanena vuyhati niyyati ākaḍḍhiyati.
       Bahiddhā ca vipassatīti yo ca vuttanayena ajjhattaṁ na jānāti, bahiddhā pana
  sutānusārena ākappasampattiādiupadhāraṇena vā visesato passati. "guṇavisesayutto
  Siyā"ti maññati, sopi bahiddhā phaladassāvī nayaggāhena phalamattaṁ gaṇhanto vuttanayena
  ghosena vuyhati, sopi mādise na jānātīti attho.
       Yo pana ajjhattañca khīṇāsavassa abbhantare asekkhasīlakkhandhādiguṇaṁ jānāti,
  bahiddhā cassa paṭipattisallakkhaṇena visesato guṇavisesayogaṁ passati. Anāvaraṇadassāvī
  kenaci anāvaṭo hutvā ariyānaṁ guṇe daṭṭhuṁ ñātuṁ samattho, na so ghosamattena
  vuyhati yāthāvato dassanatoti
                   lakuṇṭakabhaddiyattheragāthāvaṇṇanā niṭṭhitā.

  *  *  *  *  *  *
  Footnote: 1 Sī.,i. maṁ jānantīti te duvidhāpi
-------------------------------------------------
[page 147]
                     363. 3. Bhaddattheragāthāvaṇṇanā
       ekaputtotiādikā āyasmato bhaddattherassa gāthā. Kā uppatti?
       ayaṁ kira padumuttaraṁ bhagavantaṁ bhikkhusaṁghañca satasahassaparimāṇaṁ cīvarādīhi catūhi
  paccayehi pūjesi. So tena puññakammena devamanussesu saṁsaranto imasmiṁ buddhuppāde
  sāvatthiyaṁ seṭṭhikule nibbatti, nibbattamāno ca 1- aputtakesu mātāpitūsu
  devatāyācanādīni katvāpi alabhantesu satthāraṁ upasaṅkamitvā "sace bhante mayaṁ ekaṁ
  puttaṁ lacchāma, taṁ tumhākaṁ dāsatthāya dassāmā"ti vatvā āyācitvā gatesu
  satthu adhippāyaṁ ñatvā aññataro devaputto khīṇāyuko hutvā ṭhito sakkena
  devaraññā "amukasmiṁ kule nibbattāhī"ti āṇatto tattha nibbatti, bhaddotissa
  nāmaṁ akaṁsu. Taṁ sattavassuddesikaṁ jātaṁ mātāpitaro alaṅkaritvā bhagavato santikaṁ
  netvā "ayaṁ so bhante tumhe āyācitvā laddhadārako, imaṁ tumhākaṁ
  niyyātemā"ti 2- āhaṁsu. Satthā ānandattheraṁ āṇāpesi "imaṁ pabbājehī"ti.
  Āṇāpetvā ca gandhakuṭiṁ pāvisi. Thero taṁ pabbājetvā saṅkhepena vipassanāmukhaṁ
  ācikkhi, so upanissayasampannattā vipassanāya kammaṁ karonto suriye anoggateyeva
  bhāvanaṁ ussukkāpetvā chaḷabhiñño ahosi. Tena vuttaṁ apadāne 3-:-
              "padumuttarasambuddhaṁ mettacittaṁ mahāmuniṁ
               upeti janatā sabbā sabbalokagganāyakaṁ.
               Sattukañca baddhakañca 4- āmisaṁ pānabhojanaṁ
               dadanti satthuno sabbe puññakkhette anuttare.
               Ahampi dānaṁ dassāmi devadevassa tādino
               buddhaseṭṭhaṁ nimantetvā saṁghampi ca anuttaraṁ.

  *  *  *  *  *  *
  Footnote: 1 Sī.,i. nibbattamānova 2 potthakesu niyyādemāti pāṭho dissati
  3 khu.apa. 32/54137 bhaddiyakāḷigodhāyaputtattherāpadāna 4 pāli. pavākañca
-------------------------------------------------
[page 148]
               Uyyojitā mayā cete nimantesuṁ tathāgataṁ
               kevalaṁ bhikkhusaṁghañca puññakkhettaṁ anuttaraṁ.
               Satasahassapallaṅkaṁ sovaṇṇaṁ gonakatthataṁ
               tūlikāpaṭalikāya khomakappāsikehi ca
               mahārahaṁ paññāpayiṁ āsanaṁ buddhayuttakaṁ.
               Padumuttaro lokavidū devadevo narāsabho
               bhikkhusaṁghaparibyūḷho mama dvāramupāgami.
               Paccuggantvāna sambuddhaṁ lokanāthaṁ yasassinaṁ
               pasannacitto sumano atināmayi sagharaṁ 1-
               bhikkhūnaṁ satasahassaṁ buddhañca lokanāyakaṁ
               pasannacitto sumano paramannena tappayiṁ.
               Padumuttaro lokavidū āhutīnaṁ paṭiggaho
               bhikkhusaṁghe nisīditvā imā gāthā abhāsatha.
               Yenidaṁ āsanaṁ dinnaṁ sovaṇṇaṁ gonakatthataṁ
               tamahaṁ kittayissāmi suṇātha mama bhāsato.
               Catusattatikkhattuṁ so devarajjaṁ karissati
               anubhossati sampattiṁ accharāhi purakkhato.
               Padesarajjaṁ sahassaṁ vasudhaṁ āvasissati
               ekapaññāsakkhattuñca cakkavattī bhavissati.
               Sabbāsu bhavayonīsu uccākulī bhavissati
               so ca pacchā pabbajitvā sukkamūlena codito.
               Bhaddiyo nāma nāmena hessati satthu sāvako
               vivekamanuyuttomhi pantasenanivāsahaṁ
               phalañcādhigataṁ 2- sabbaṁ cattaklesomhi ajjahaṁ.

  *  *  *  *  *  *
  Footnote: 1 chaṂa. abhināmayiṁ saṁgharaṁ 2 pāli. phalaṁ vādhigataṁ
-------------------------------------------------
[page 149]
               Mama sabbaṁ abhiññāya sabbaññū lokanāyako
               bhikkhusaṁghe nisīditvā etadagge ṭhapesi maṁ.
               Paṭisambhidā catasso vimokkhāpi ca aṭṭhime
               chaḷabhiññā sacchikatā kataṁ buddhassa sāsanan"ti.
          Tassa bhagavā chaḷabhiññuppattiṁ ñatvā "ehi bhaddā"ti āha. So tāvadeva
  satthāraṁ upasaṅkamitvā vanditvā pañjaliko satthu samīpe aṭṭhāsi, sāeva cassa
  upasampadā ahosi, buddhūpasampadā nāma kiresā. Thero jātito paṭṭhāya attano
  pavattiyā kathanamukhena aññaṁ byākaronto:-
        [473] "ekaputto Ahaṁ āsiṁ piyo mātu piyo pitu
              bahūhi vatacariyāhi 1- laddho āyācanāhi ca.
        [474] Te ca maṁ anukampāya atthakāmā hitesino
              ubho pitā ca mātā ca buddhassa upanāmayuṁ.
        [475] Kicchā laddho ayaṁ putto sukhumālo sukhedhito
              imaṁ dadāma te nātha jinassa paricārakaṁ.
        [476] Satthā ca maṁ paṭiggayha ānandaṁ etadabravi
              pabbājehi imaṁ khippaṁ hessatyājāniyo ayaṁ.
        [477] Pabbājetvāna maṁ satthā vihāraṁ pāvisī jino
              anoggatasmiṁ suriyasmiṁ tato cittaṁ vimucci me.
        [478] Tato satthā niraṅkatvā 2- paṭisallānavuṭṭhito
              ehi bhaddāti maṁ āha sā me āsūpasampadā.
        [479] Jātiyā sattavassena laddhā me upasampadā
              tisso vijjā anuppattā aho dhammasudhammatā"ti
  imā gāthā abhāsi.

  *  *  *  *  *  *
  Footnote: 1 Sī. vatacariyehi 2 chaṂa. nirākatvā
-------------------------------------------------
[page 150]
       Tattha vatacariyāhīti "evaṁ katvā puttaṁ labhissathā"ti vuttaṁ samaṇabrāhmaṇānaṁ
  vacanaṁ sutvā khīraṁ pāyitvā anasanādivatacaraṇehi. Āyācanāhīti devatāyācanāhi
  satthuāyācanāya ca, idameva cettha kāraṇaṁ, itaraṁ thero mātāpitūnaṁ paṭipatti-
  dassanatthañceva kicchaladdhabhāvadassanatthañca vadati.
       Teti mātāpitaro. Upanāmayunti upanāmesuṁ.
       Sukhedhitoti sukhasaṁvaḍḍhito. Teti tuyhaṁ. Paricārakanti kiṁ kāraṁ.
       Hessatyājāniyo ayanti ayaṁ dārako mama sāsane ājānīyo bhavissati.
  Tasmā khippaṁ ajjeva pabbājehīti etaṁ abravi āha.
       Pabbājetvānāti ānandattherena pabbājetvā. Vihāranti gandhakuṭiṁ.
  Anoggatasmiṁ suriyasminti suriye anatthaṅgateyeva. Tato cittaṁ vimucci meti tato
  vipassanārambhato paraṁ na cireneva khaṇena sabbāsavehi me cittaṁ vimucci, khīṇāsavo
  ahosiṁ.
       Tatoti mama āsavakkhayato pacchā. Niraṅkatvāti attanā samāpannaṁ phalasamāpattiṁ
  appetvā tato vuṭṭhāya. Tenāha "paṭisallānavuṭṭhito"ti. Sā me āsūpasampadā"ti
  yā maṁ 1- uddissa "ehi bhaddā"ti satthu vācā pavattā, sāeva me mayhaṁ
  upasampadā āsi. Evaṁ jātiyā sattavassena, laddhā me upasampadāti sātisayaṁ
  satthārā attano kataṁ anuggahaṁ sāsanassa ca niyyānikataṁ dasseti. Tenāha "aho
  dhammasudhammatā"ti.
       Ettha ca "cittaṁ vimucci me"ti khīṇāsavabhāvaṁ pakāsetvāpi puna "tisso

  *  *  *  *  *  *
  Footnote: 1 i. sā maṁ
-------------------------------------------------
[page 151]
  Vijjā anuppattā"ti lokiyābhiññekadesadassanaṁ chaḷabhiññabhāvavibhāvanatthaṁ. Tenāha
  apadāne "chaḷabhiññā sacchikatā"ti.
                      Bhaddattheragāthāvaṇṇanā niṭṭhitā.
                        ------------------
                    364. 4. Sopākattheragāthāvaṇṇanā
       disvā pāsādachāyāyantiādikā āyasmato sopākattherassa gāthā. Kā
  uppatti?
       ayampi purimabuddhesu katādhikāro tattha tattha bhave puññāni upacinanto
  siddhatthassa bhagavato kāle brāhmaṇakule nibbattitvā viññutaṁ patto brāhmaṇānaṁ
  vijjāsippesu nipphattiṁ gato kāmesu ādīnavaṁ disvā gharāvāsaṁ pahāya tāpasapabbajjaṁ
  pabbajitvā ekasmiṁ pabbate viharati. Satthā āsannamaraṇaṁ taṁ ñatvā tassa santikaṁ
  agamāsi. So bhagavantaṁ disvā pasannacitto uḷāraṁ pītisomanassaṁ pavedento pupphamayaṁ
  āsanaṁ paññapetvā adāsi. Satthā tattha nisīditvā aniccatāpaṭisaṁyuttaṁ dhammiṁ kathaṁ
  kathetvā tassa passantasseva ākāsena 1- agamāsi. So pubbe gahitaṁ niccaggāhaṁ
  pahāya aniccasaññaṁ hadaye ṭhapetvā kālaṅkatvā devaloke uppajjitvā aparāparaṁ
  devamanussesu saṁsaranto imasmiṁ buddhuppāde rājagahe sopākayoniyaṁ nibbatti, so
  jātiāgatena 2- sopākoti nāmena paññāyi. Keci pana "vāṇijakule nibbatto,
  "sopāko"ti pana nāmamattan"ti vadanti. Taṁ apadānapāliyā virujjhati "pacchime
  bhave sampatte sopākayonupāgamin"ti vacanato. Tassa catumāsajātassa pitā kālamakāsi,
  cūḷapitā posesi. Anukkamena sattavassiko jāto ekadivasaṁ cūḷapitā "attano puttena
  kalahaṁ karotī"ti kujjhitvā taṁ susānaṁ netvā dve hatthe rajjuyā

  *  *  *  *  *  *
  Footnote: 1 Ma. ākāse 2 Sī. jātiyā vasena
-------------------------------------------------
[page 152]
  Ekato bandhitvā tāyaeva rajjuyā matamanussassa sarīre gāḷhaṁ bandhitvā gato
  "siṅgālādayo khādantū"ti. Pacchimabhavikatāya dārakassa puññaphalena sayaṁ māretuṁ na
  visahi, siṅgālādayopi na abhibhaviṁsu. 1- Dārako aḍḍharattasamaye evaṁ vippalapati:-
          "kā gati me agatissa 2- ko vā bandhu abandhuno
           susānamajjhe bandhassa ko me abhayadāyako"ti.
       Satthā tāya velāya veneyyabandhave olokento dārakassa hadayabbhantare
  pajjalantaṁ arahattūpanissayaṁ disvā obhāsaṁ pharitvā satiṁ janetvā evamāha:-
          "ehi sopāka mā bhāyi olokassu tathāgataṁ
           ahaṁ taṁ tārayissāmi rāhumukheva candiman"ti.
       Dārako buddhānubhāvena chinnabandhano gāthāpariyosāne sotāpanno hutvā
  gandhakuṭisammukhe aṭṭhāsi. Tassa mātā puttaṁ apassantī cūḷapitaraṁ pucchitvā tenassa
  pavattiyā akathitāya tattha tattha gantvā vicinantī "buddhā kira atītānāgatapaccuppannaṁ
  jānanti, yannūnāhaṁ bhagavantaṁ upasaṅkamitvā mama puttassa pavattiṁ jāneyyan"ti
  satthu santikaṁ agamāsi. Satthā iddhiyā taṁ paṭicchādetvā "bhante mama puttaṁ
  na passāmi, 3- apica bhagavā tassa pavattiṁ jānātī"ti 4- tāya puṭṭho:-
          "na santi puttā tāṇāya na pitā nāpi bandhavā
           antakenādhipannassa natthi ñātīsu tāṇatā"ti 5-
  dhammaṁ kathesi. Taṁ sutvā sā sotāpannā ahosi. Dārako arahattaṁ pāpuṇi.
  Tena vuttaṁ apadāne 6-:-

  *  *  *  *  *  *
  Footnote: 1 Ma. āgamiṁsu 2 Sī. kā hi me agati assa, i. kā hi me āgatissa, Ma. kā gati
  me abhavissa 3 Sī.,i. putto na dissati 4 Sī.,i. jānathāti
  5 khuḍhamMa. 25/288/66 paṭācārāvatthu 6 khu.apa. 32/112/90
-------------------------------------------------
[page 153]
           "pabbhāraṁ Sodhayantassa pavare 1- pabbatuttame
            siddhattho nāma bhagavā āgacchi mama santikaṁ.
            Buddhaṁ upagataṁ disvā lokajeṭṭhassa tādino
            santharaṁ santharitvāna 2- pupphāsanamadāsahaṁ.
            Pupphāsane nisīditvā siddhattho lokanāyako
            mamañca gatimaññāya aniccatamudāhari.
            Aniccā vata saṅkhārā uppādavayadhammino
            uppajjitvā nirujjhanti tesaṁ vūpasamo sukho.
            Idaṁ vatvāna sabbaññū lokajeṭṭho narāsabho
            nabhaṁ abbhuggamī vīro 3- haṁsarājāva ambare.
            Sakaṁ diṭṭhiṁ jahitvāna bhāvayāniccasaññahaṁ
            ekāhaṁ bhāvayitvāna tattha kālaṁ kato ahaṁ.
            Dve sampattiṁ anubhotvā sukkamūlena codito
            pacchime bhave sampatte 4- sapākayonupāgamiṁ.
            Agārā abhinikkhamma pabbajiṁ anagāriyaṁ
            jātiyā sattavassohaṁ arahattamapāpuṇiṁ.
            Āraddhavīriyo pahitatto sīlesu susamāhito
            tosetvāna mahānāgaṁ alatthaṁ upasampadaṁ.
            Catunnavutito kappe yaṁ kammamakariṁ tadā
            duggatiṁ nābhijānāmi pupphadānassidaṁ phalaṁ.
            Catunnavutito kappe yaṁ saññaṁ bhāvayiṁ tadā
            taṁ saññaṁ bhāvayantassa patto me āsavakkhayo.
            Paṭisambhidā catasso .pe. Kataṁ buddhassa sāsanan"ti.

  *  *  *  *  *  *
  Footnote: 1 chaṂa. vipine 2 pāli. paññāpetvāna 3 pāli. nabhe abbhuggami dhīro
  4 pāli. pacchimabbhavasampatto
-------------------------------------------------
[page 154]
       Atha bhagavā iddhiṁ paṭisaṁhari. Sāpi puttaṁ disvā haṭṭhatuṭṭhā tassa khīṇāsavabhāvaṁ
  sutvā pabbājetvā gatā. So satthāraṁ gandhakuṭicchāyāyaṁ caṅkamantaṁ upasaṅkamitvā
  vanditvā anucaṅkami. Tassa bhagavā upasampadaṁ anujānitukāmo "ekaṁ nāma kin"ti-
  ādinā 1- dasa pañhe pucchi. Sopi satthu adhippāyaṁ gaṇhanto sabbaññutañāṇena
  saṁsandento "sabbe sattā āhāraṭṭhitikā"tiādinā 1- te pañhe vissajjesi. Teneva
  te kumārapañhā nāma jātā. Satthā tassa pañhabyākaraṇena ārādhitacitto
  upasampadaṁ anujāni, tena sā pañhabyākaraṇūpasampadā nāma jātā, tassimaṁ 2-
  attano pavattiṁ pakāsetvā thero aññaṁ byākaronto:-
          [480] "disvā Pāsādachāyāyaṁ caṅkamantaṁ naruttamaṁ
                tattha naṁ upasaṅkamma vandissaṁ purisuttamaṁ.
          [481] Ekaṁsaṁ cīvaraṁ katvā saṁharitvāna pāṇayo
                anucaṅkamissaṁ virajaṁ sabbasattānamuttamaṁ.
          [482] Tato pañhe apucchi maṁ pañhānaṁ kovido vidū
                acchambhī ca abhīto ca byākāsiṁ satthuno ahaṁ.
          [483] Vissajjitesu pañhesu anumodi tathāgato
                bhikkhusaṁghaṁ viloketvā imamatthaṁ abhāsatha.
          [484] Lābhā aṅgānaṁ magadhānaṁ yesāyaṁ paribhuñjati
                cīvaraṁ piṇḍapātañca paccayaṁ sayanāsanaṁ
                paccuṭṭhānañca sāmīciṁ tesaṁ lābhāti cābravi.
          [485] Ajjatagge maṁ sopāka dassanāyopasaṅkama
                esā ceva te sopāka bhavatu upasampadā.

  *  *  *  *  *  *
  Footnote: 1 khu. khuddaka. 25/1/3 sāmaṇerapañhā 2 Sī. tayimaṁ, i. tasmiṁ, Ma. tassidaṁ
-------------------------------------------------
[page 155]
          [486] Jātiyā sattavassena laddhāna upasampadaṁ
                dhāremi antimaṁ dehaṁ aho dhammasudhammatā"ti
  imā gāthā abhāsi.
       Tattha pāsādachāyāyanti gandhakuṭicchāyāyaṁ. Vandissanti abhivandiṁ.
       Saṁharitvāna pāṇayoti ubho hatthe kamalamakuḷākārena saṅgate katvā, añjaliṁ
  paggahetvāti attho. Anucaṅkamissanti caṅkamantassa satthuno anu pacchato anugamana-
  vasena caṅkamiṁ. Virajanti vigatarāgādirajaṁ.
       Pañheti kumārapañhe. Vidūti veditabbaṁ viditavā 1-, sabbaññūti attho. "satthā
  Maṁ pucchatī"ti uppajjanakassa chambhitattassa bhayassa ca setughātena pahīnattā acchambhī
  ca abhīto ca byākāsi.
       Yesāyanti yesaṁ aṅgamagadhānaṁ ayaṁ sopāko. Paccayanti gilānapaccayaṁ. Sāmīcinti
  maggadānabījanādisāmīcikiriyaṁ.
       Ajjataggeti takāro padasandhikaro, ajja agge ādiṁ katvā, ajja paṭṭhāya.
  "ajjadagge"tipi Pāli, ajjataṁ ādiṁ katvāti attho. Dassanāyopasaṅkamāti "hīnajacco,
  vayasā taruṇataro"ti vā acintetvā dassanāya maṁ upasaṅkaMa. Esā cevāti yā
  tassa mama sabbaññutañāṇena saddhiṁ saṁsandetvā katā pañhavissajjanā, esāyeva
  te bhavatu upasampadā iti ca abravīti yojanā. "laddhā Me upasampadā"tipi
  pāli. Ye pana "laddhāna upasampadan"tipi paṭhanti, tesaṁ sattavassenāti sattamena
  vassenāti attho, sattavassena vā hutvāti vacanaseso. Yaṁ panettha avuttaṁ, taṁ
  suviññeyyameva.
                    Sopākattheragāthāvaṇṇanā niṭṭhitā.

  *  *  *  *  *  *
  Footnote: 1 Sī. veditabbassa viditā
-------------------------------------------------
[page 156]
                    365. 5. Sarabhaṅgattheragāthāvaṇṇanā
       sare hatthehītiādikā āyasmato sarabhaṅgattherassa gāthā. Kā uppatti?
       ayampi purimabuddhesu katādhikāro tattha tattha bhave vivaṭṭūpanissayaṁ kusalaṁ
  upacinitvā imasmiṁ buddhuppāde rājagahe aññatarassa brāhmaṇassa putto hutvā
  nibbatti, anabhilakkhitotissa kulavaṁsāgataṁ nāmaṁ ahosi. So vayappatto kāme pahāya
  tāpasapabbajjaṁ pabbajitvā saratiṇāni sayameva bhañjitvā paṇṇasālaṁ katvā vasati.
  Tato paṭṭhāya sarabhaṅgotissa samaññā ahosi. Atha bhagavā buddhacakkhunā lokaṁ
  volokento tassa arahattūpanissayaṁ disvā tattha gantvā dhammaṁ desesi. So
  paṭiladdhasaddho pabbajitvā vipassanāya kammaṁ karonto na cirasseva arahattaṁ patvā
  tattheva vasati. Athassa tāpasakāle katā paṇṇasālā jiṇṇā paluggā ahosi.
  Taṁ disvā manussā "kissa bhante imaṁ kuṭikaṁ na paṭisaṅkharothā"ti āhaṁsu. Thero
  "kuṭikā yathā tāpasakāle katā, idāni tathā kātuṁ na sakkā"ti taṁ sabbaṁ
  pakāsento:-
        [487] "sare Hatthehi bhañjitvā katvāna kuṭimacchisaṁ
              tena me sarabhaṅgoti nāmaṁ sammatiyā 1- ahu.
        [488] Na mayhaṁ kappate ajja sare hatthehi bhañjituṁ
              sikkhāpadā no paññattā gotamena yasassinā"ti
  dve gāthā abhāsi.
       Tattha sare hatthehi bhañjitvāti pubbe tāpasakāle saratiṇāni mama hatthehi
  chinditvā tiṇakuṭiṁ katvā acchisaṁ vasiṁ, nisīdiñceva nipajjiṁ ca. Tenāti
  kuṭikaraṇatthaṁ sarānaṁ bhañjanena. Sammatiyāti anvatthasammatiyā sarabhaṅgoti nāmaṁ ahu
  ahosi.

  *  *  *  *  *  *
  Footnote: 1 chaṂa. sammutiyā
-------------------------------------------------
[page 157]
       Na mayhaṁ kappate ajjāti ajja idāni upasampannassa mayhaṁ sare saratiṇe
  hatthehi bhañjituṁ na kappate na vaṭṭati. Kasmā? sikkhāpadā no paññattā,
  gotamena yasassināti. Tena yaṁ amhākaṁ satthārā sikkhāpadaṁ paññattaṁ, taṁ mayaṁ
  jīvitahetunāpi nātikkamāmāti dasseti.
       Evaṁ ekena pakārena tiṇakuṭikāya apaṭisaṅkharaṇe kāraṇaṁ dassetvā idāni
  aparenapi pariyāyena naṁ dassento:-
        [489] "sakalaṁ Samattaṁ rogaṁ sarabhaṅgo nāddasaṁ pubbe
               soyaṁ rogo diṭṭho vacanakarenātidevassā"ti
  imaṁ gāthamāha.
       Tattha sakalanti sabbaṁ. Samattanti sampuṇṇaṁ, sabbabhāgato 1- anavasesanti attho.
  Roganti dukkhadukkhatādivasena rujanaṭṭhena rogabhūtaṁ upādānakkhandhapañcakaṁ sandhāya
  vadati. Nāddasaṁ pubbeti satthu ovādapaṭilābhato pubbe na addakkhiṁ. Soyaṁ rogo
  diṭṭho, vacanakarenāti devassāti sammutidevā upapattidevā visuddhidevāti sabbepi
  deve attano sīlādiguṇehi atikkamitvā ṭhitattā atidevassa sammāsambuddhassa
  ovādapaṭikarena sarabhaṅgena so ayaṁ khandhapañcakasaṅkhāto rogo vipassanāpaññā-
  sahitāya maggapaññāya pañcakkhandhato 2- diṭṭho, pariññātoti attho. Etena evaṁ
  attabhāvakuṭikāyampi anapekkho bāhiraṁ tiṇakuṭikaṁ kathaṁ 3- paṭisaṅkharissatīti dasseti.
       Idāni yaṁ maggaṁ paṭipajjantena mayā ayaṁ attabhāvarogo yāthāvato diṭṭho,
  svāyaṁ maggo sabbabuddhasādhāraṇo. Yena 4- nesaṁ ovādadhammopi majjhe bhinnasuvaṇṇa-
  sadiso yatthāhaṁ patiṭṭhāya dukkhakkhayaṁ pattoti evaṁ attano arahattapaṭipattiṁ
  byākaronto:-

  *  *  *  *  *  *
  Footnote: 1 Sī. sekhabhāvato, i. sabbabhāvato 2 Ma. paccakkhato 3 Ma. tiṇakuṭiṁ kiṁ 4 Sī. kena
-------------------------------------------------
[page 158]
                 [490] "yeneva Maggena gato vipassī
                        yeneva maggena sikhī ca vessabhū
                        kakusandhakoṇāgamano ca kassapo
                        tenañjasena agamāsi gotamo.
          [491] Vītataṇhā anādānā satta buddhā khayogadhā
                yehāyaṁ desito dhammo dhammabhūtehi tādibhi.
          [492] Cattāri ariyasaccāni anukampāya pāṇinaṁ
                dukkhaṁ samudayo maggo nirodho dukkhasaṅkhayo.
          [493] Yasmiṁ nivattate dukkhaṁ saṁsārasmiṁ anantakaṁ
                bhedā imassa kāyassa jīvitassa ca saṅkhayā
                añño punabbhavo natthi suvimuttomhi sabbadhī"ti
  imā gāthā abhāsi.
       Tattha yeneva maggenāti yeneva sapubbabhāgena ariyena aṭṭhaṅgikena maggena.
  Gatoti paṭipanno nibbānaṁ adhigato. Vipassīti vipassī sammāsambuddho. Kakusandhāti
  avibhattiko niddeso. "kakusandhakoṇāgamanā"tipi Pāṭho. Tenañjasenāti teneva
  añjasena ariyamaggena.
       Anādānāti anupādānā appaṭisandhikā vā. Khayogadhāti nibbānogadhā
  nibbānapatiṭṭhā. Yehāyaṁ desito dhammoti yehi sattahi sammāsambuddhehi ayaṁ
  sāsanadhammo desito pavedito. Dhammabhūtehīti dhammakāyatāya dhammasabhāvehi
  navalokuttaradhammato vā bhūtehi jātehi dhammaṁ vā pattehi. Tādibhīti iṭṭhādīsu
  tādibhāvappattehi.
       "cattāri Ariyasaccānī"tiādinā tehi desitaṁ dhammaṁ dasseti. Tattha cattārīti
  gaṇanaparicchedo. Ariyasaccānīti paricchinnadhammadassanaṁ. Vacanatthato pana ariyāni ca
-------------------------------------------------
[page 159]
  Avitathaṭṭhena saccāni cāti ariyasaccāni, ariyassa vā bhagavato saccāni tena
  desitattā, ariyabhāvakarāni vā saccānīti ariyasaccāni. Kucchitabhāvato tucchabhāvato
  ca dukkhaṁ. Upādānakkhandhapañcakaṁ. Taṁ dukkhaṁ samudeti etasmāti samudayo, taṇhā.
  Kilese mārento gacchati, nibbānatthikehi maggiyatīti vā maggo, sammādiṭṭhiādayo
  aṭṭha dhammā. Saṁsāracārakasaṅkhāto natthi ettha rodho, etasmiṁ vā adhigate puggalassa
  rodhābhāvo hoti, nirujjhati dukkhametthāti vā nirodho, nibbānaṁ. Tenāha
  "dukkhasaṅkhayo"ti. Ayamettha saṅkhepo, vitthāro pana visuddhimagge 1- vuttanayeneva
  veditabbo.
       Yasminti yasmiṁ nirodhe nibbāne adhigate. Nivattateti ariyamaggabhāvanāya
  sati 2- anantakaṁ apariyantaṁ imasmiṁ saṁsāre jātiādidukkhaṁ na pavattati ucchijjati,
  so nirodhoti ayaṁ dhammabhūtehi sammāsambuddhehi desito dhammoti yojanā. "bhedā"ti-
  ādinā "rogo 3- diṭṭho"ti dukkhapariññāya sūcitaṁ attano arahattappattiṁ sarūpato
  dasseti. "yasmiṁ Nibbattate dukkhan"ti pana pāṭhe sakalagāthāya tatthāyaṁ yojanā:-
  yasmiṁ khandhādipaṭipāṭisaññite saṁsāre idaṁ anantakaṁ jātiādidukkhaṁ nibbattaṁ, so
  ito dukkhappattito añño punappunaṁ bhavanabhāvato 4- punabbhavo. Imassa
  jīvitindriyassa saṅkhayā kāyasaṅkhātassa khandhapañcakassa bhedā vināsā uddhaṁ natthi,
  tasmā sabbadhi sabbehi kilesehi sabbehi bhavehi suṭṭhu vimutto visaṁyutto
  amhīti.
                     Sarabhaṅgattheragāthāvaṇṇanā niṭṭhitā.
                     Paramatthadīpaniyā theragāthāsaṁvaṇṇanāya
                    sattakanipātassa atthavaṇṇanā niṭṭhitā.
                       --------------------

  *  *  *  *  *  *
  Footnote: 1 visuddhi. 3/95 indriyasaccaniddesa 2 Sī. ariyamaggabhāvanāya appavattati
  3 Sī.,i. ārogo 4 Sī. añño punappunabhavato, i. añño punappunabhāvato
-------------------------------------------------
[page 160]
                            8. Aṭṭhakanipāta
                  366. 1. Mahākaccāyanattheragāthāvaṇṇanā
       aṭṭhakanipāte kammaṁ bahukantiādikā āyasmato mahākaccāyanattherassa gāthā.
  Kā uppatti?
       Ayampi purimabuddhesu katādhikāro padumuttarassa bhagavato kāle gahapatimahāsālakule
  nibbattitvā vuḍḍhippatto 1- ekadivasaṁ satthu santike dhammaṁ suṇanto satthārā
  saṅkhittena bhāsitassa vitthārena atthaṁ vibhajantānaṁ aggaṭṭhāne ṭhapiyamānaṁ ekaṁ
  bhikkhuṁ disvā sayampi taṁ ṭhānaṁ patthento paṇidhānaṁ katvā dānādīni puññāni
  katvā devamanussesu saṁsaranto sumedhassa bhagavato kāle vijjādharo hutvā ākāsena
  gacchanto satthāraṁ himavantapabbate ekasmiṁ vanasaṇḍe nisinnaṁ disvā pasannamānaso
  kaṇikārapupphehi pūjaṁ akāsi.
       So tena puññakammena aparāparaṁ sugatīsuyeva parivattento kassapadasabalassa
  kāle bārāṇasiyaṁ kulaghare nibbattitvā parinibbute bhagavati suvaṇṇacetiyakaraṇaṭṭhāne
  satasahassagghanikāya suvaṇṇiṭṭhakāya pūjaṁ katvā "bhagavā mayhaṁ nibbattanibbattaṭṭhāne
  sarīraṁ suvaṇṇavaṇṇaṁ hotū"ti patthanaṁ akāsi.
       Tato yāvajīvaṁ kusalakammaṁ katvā ekaṁ buddhantaraṁ devamanussesu saṁsaritvā
  imasmiṁ buddhuppāde ujjeniyaṁ rañño 2- caṇḍapajjotassa purohitagehe nibbatti,
  tassa nāmaggahaṇadivase mātā "mayhaṁ putto suvaṇṇavaṇṇo, attano nāmaṁ gahetvā
  āgato"ti kañcanamāṇavotveva nāmaṁ akāsi. So vuḍḍhimanvāya tayo vede uggahetvā
  pitu accayena purohitaṭṭhānaṁ labhi. So gottavasena kaccāyanoti paññāyittha.

  *  *  *  *  *  *
  Footnote: 1 chaṂa. vuddhippatto 2 Sī. udenarañño
-------------------------------------------------
[page 161]
  Taṁ rājā caṇḍapajjoto buddhuppādaṁ sutvā "ācariya tvaṁ tattha gantvā satthāraṁ
  idhānehī"ti pesesi. So attaṭṭhamo satthu santikaṁ upagato tassa satthā dhammaṁ
  deseti, desanāpariyosāne so sattahi janehi saddhiṁ saha paṭisambhidāhi arahatte
  patiṭṭhāsi. Tena vuttaṁ apadāne 1-:-
              "padumuttaro nāma jino anejo ajitaṁ jayo
               satasahasse kappānaṁ ito uppajji nāyako.
               Vīro kamalapattakkho sasaṅkavimalānano
               kañcanatacasaṅkāso 2- ravidittisamappabho.
               Sattanettamanohārī varalakkhaṇabhūsito
               sabbavākyapathātīto manujāmarasakkato.
               Sambuddho bodhayaṁ satte vāgīso 3- madhurassaro
               karuṇānibandhasantāno parisāsu visārado.
               Deseti madhuraṁ dhammaṁ catusaccūpasaṁhitaṁ
               nimugge mohapaṅkamhi samuddharati pāṇine.
               Tadā ekacaro hutvā tāpaso himavālayo
               nabhasā mānusaṁ lokaṁ gacchanto jinamaddasaṁ.
               Upecca santikaṁ tassa assosiṁ dhammadesanaṁ
               vaṇṇayantassa vīrassa sāvakassa mahāguṇaṁ.
               Saṅkhittena mayā vuttaṁ vitthārena pakāsayaṁ
               parisaṁ mañca toseti yathā kaccāyano ayaṁ.
               Nāhaṁ evamidhekaccaṁ aññaṁ passāmi sāvakaṁ
               tasmā tadagge esaggo evaṁ dhāretha bhikkhavo.

  *  *  *  *  *  *
  Footnote: 1 khu.apa. 33/121/179 (syā) 2 chaṂa. kanakācalasaṅkāso 3 pāli. vātiho
-------------------------------------------------
[page 162]
               Tadāhaṁ vimhito hutvā sutvā vākyaṁ manoramaṁ
               himavantaṁ gamitvāna āhitvā pupphasañcayaṁ.
               Pūjetvā lokasaraṇaṁ taṁ ṭhānamabhipatthayiṁ
               tadā mamāsayaṁ ñatvā byākāsi sa raṇañjaho. 1-
               Passathetaṁ isivaraṁ niddhantakanakattacaṁ
               udaggalomamānasaṁ 2- acalaṁ pañjaliṁ ṭhitaṁ.
               Hāsaṁ supuṇṇanayanaṁ buddhavaṇṇagatāsayaṁ
               dhammajaṁ uggahadayaṁ amatāsittasannibhaṁ.
               Kaccāyanassa guṇaṁ sutvā taṁ ṭhānaṁ patthayaṁ ṭhito
               anāgatamhi addhāne gotamassa mahāmune.
               Tassa dhammesu dāyādo oraso dhammanimmito
               kaccāyano nāma nāmena hessati satthu sāvako.
               Bahussuto mahāñāṇī adhippāyavidū mune
               pāpuṇissati taṁ ṭhānaṁ yathāyaṁ byākato mayā.
               Satasahassito kappe yaṁ kammamakariṁ tadā
               duggatiṁ nābhijānāmi buddhapūjāyidaṁ phalaṁ.
               Duve bhave saṁsarāmi devatte atha mānuse
               aññaṁ gatiṁ na gacchāmi 3- buddhapūjāyidaṁ phalaṁ.
               Duve kule pajāyāmi khattiye atha brāhmaṇe
               nīce kule na jāyāmi buddhapūjāyidaṁ phalaṁ.
               Pacchime ca bhave dāni jāto ujjeniyaṁ pure
               pajjotassa ca caṇḍassa purohitadijādhino.
               Putto tiriṭivacchassa nipuṇo vedapāragū
               mātā ca candimā nāma kaccānohaṁ varattaco.

  *  *  *  *  *  *
  Footnote: 1 pāli. byākāsi saraṇālayo 2 chaṂa. uddhaggalomaṁ pīṇaṁsaṁ 3 pāli. na jānāmi
-------------------------------------------------
[page 163]
               Vīmaṁsanatthaṁ buddhassa bhūmipālena pesito
               disvā mokkhapuradvāraṁ nāyakaṁ guṇasañcayaṁ.
               Sutvā ca vimalaṁ vākyaṁ gatipaṅkavisosanaṁ
               pāpuṇiṁ amataṁ santaṁ sesehi saha sattahi.
               Adhippāyavidū jāto sugatassa mahāmate
               ṭhapito etadagge ca susamiddhamanoratho.
               Kilesā jhāpitā mayhaṁ .pe. Kataṁ buddhassa sāsanan"ti.
       Atha satthā "etha bhikkhavo"ti hatthaṁ pasāresi. Te tāvadeva dvaṅgulamattakesa-
  massukā iddhimayapattacīvaradharā vassasaṭṭhikattherā 1- viya ahesuṁ. Evaṁ thero sadatthaṁ
  nipphādetvā "bhante rājā pajjoto tumhākaṁ pāde vandituṁ dhammañca sotuṁ
  icchatī"ti satthu ārocesi. Satthā "tvaṁyeva bhikkhu tattha gaccha, tayi gatepi rājā
  pasīdissatī"ti āha. Thero satthu āṇāya attaṭṭhamo tattha gantvā rājānaṁ
  pasādetvā avantīsu sāsanaṁ patiṭṭhāpetvā puna satthu santikameva gato. So
  ekadivasaṁ sambahule bhikkhū samaṇadhammaṁ pahāya kammārāme saṅgaṇikārāme rasataṇhānugate
  ca pamādavihārino disvā tesaṁ ovādavasena:-
        [494] "kammaṁ Bahukaṁ na kāraye parivajjeyya janaṁ na uyyame
              so ussukko rasānugiddho atthaṁ riñcati yo sukhādhivāho.
        [495] Paṅkoti hi naṁ avedayuṁ yāyaṁ vandanapūjanā kulesu
              sukhumaṁ sallaṁ durubbahaṁ sakkāro kāpurisena dujjaho"ti
  dve gāthā abhāsi.
       Tattha kammaṁ bahukaṁ na kārayeti navāvāsakārāpanādiṁ samaṇadhammakaraṇassa
  paribandhabhūtaṁ 2- mahantaṁ navakammaṁ na paṭṭhapeyya, khuddakaṁ appasamārambhaṁ

  *  *  *  *  *  *
  Footnote: 1 potthakesu vassasatikattherāti pāṭho dissati 2 Sī.,i. paripanthabhūtaṁ
-------------------------------------------------
[page 164]
  Khaṇḍaphullapaṭisaṅkharaṇādiṁ satthu vacanapaṭipūjanatthaṁ kātabbameva. Parivajjeyya jananti gaṇa-
  saṅgaṇikavasena janaṁ vivajjeyya. Jananti vā yādisaṁ saṁsevato bhajato payirupāsato kusalā
  dhammā parihāyanti, akusalā dhammā abhivaḍḍhanti, tādisaṁ akalyāṇamittabhūtaṁ janaṁ
  parivajjeyya. Na uyyameti paccayuppādanatthaṁ kulasaṅgaṇhanavasena na vāyameyya, yasmā
  so ussukko rasānugiddho, atthaṁ riñcati yo sukhādhivāhoti yo 1- rasānugiddho
  rasataṇhāvasiko bhikkhu paccayuppādanapasuto, so kulasaṅgaṇhanatthaṁ ussukko, tesu
  sukhitesu sukhito, dukkhitesu dukkhito, uppannesu kiccakaraṇīyesu attanā yogaṁ 2-
  āpajjati, yo sukhādhivāho samathavipassanāmaggaphalanibbānasukhāvaho sīlādiattho, taṁ
  riñcati pajahati, ekaṁsena attānaṁ tato vivecetīti attho.
       Evaṁ paṭhamagāthāya "kammārāmataṁ saṅgaṇikārāmataṁ paccayagedhañca vajjethā"ti
  ovaditvā idāni sakkārābhilāsaṁ garahanto dutiyaṁ gāthamāha. Tassattho:- yā
  ayaṁ bhikkhāya upagatānaṁ pabbajitānaṁ kulesu gehavāsīhi guṇasambhāvanāya kariyamānā
  vandanā pūjanā ca, yasmā taṁ abhāvitattānaṁ osīdāpanaṭṭhena malinabhāvakaraṇaṭṭhena
  ca "paṅko kaddamoti buddhādayo ariyā pavedayuṁ 3- abbhaññaṁsu pavedesuṁ vā, yasmā
  ca apariññātakkhandhānaṁ andhaputhujjanānaṁ sakkārābhilāsaṁ duviññeyyasabhāvatāya
  pīḷājananato anto tudanato duruddharaṇato ca sukhumaṁ sallaṁ durubbahaṁ pavedayuṁ, 3-
  tatoeva sakkāro kāpurisena dujjaho duppajaheyyo tassa pahānapaṭipattiyā
  appaṭipajjanato. Sakkārābhilāsappahānena hi sakkāro pahīno hoti, tasmā tassa
  pahānāya āyogo karaṇīyoti dasseti.
          [496] "na Parassupaṇidhāya kammaṁ maccassa pāpakaṁ
                attanā taṁ na seveyya kammabandhū hi mātiyā.
          [497] Na pare vacanā coro na pare vacanā muni
                attā ca naṁ yathā vedi devāpi naṁ tathā vidū.

  *  *  *  *  *  *
  Footnote: 1 Sī.,i. sukhādhivāho yo 2 Sī.,i. uyyogaṁ 3 Sī.,i. avedayuṁ
-------------------------------------------------
[page 165]
          [498] Pare ca na vijānanti mayamettha yamāmase
                ye ca tattha vijānanti tato sammanti medhagā.
          [499] Jīvate vāpi sappañño api vittaparikkhayo
                paññāya ca alābhena vittavāpi na jīvati.
          [500] Sabbaṁ suṇāti sotena sabbaṁ passati cakkhunā
                na ca diṭṭhaṁ sutaṁ dhīro sabbaṁ ujjhitumarahati.
          [501] Cakkhumāssa yathā andho sotavā badhiro yathā
                paññavāsassa yathā mūgo balavā dubbaloriva
                atha atthe samuppanne sayetha matasāyikan"ti
  imā cha gāthā rañño pajjotassa ovādavasena abhāsi. So kira brāhmaṇe
  saddahitvā pasughātayaññaṁ 1- kāreti, kammaṁ asodhetvāva acore corasaññāya 2-
  daṇḍeti, aṭṭakaraṇe ca 3- assāmike sāmike karoti, sāmike ca assāmike. Tato naṁ
  thero vivecetuṁ "na parassā"tiādinā cha gāthā abhāsi.
       Tattha na parassupaṇidhāya, kammaṁ maccassa pāpakanti parassa maccassa sattassa
  upaṇidhāya uddissa kāraṇaṁ katvā pāpakaṁ vadhabandhādikammaṁ na seveyya, parena
  na kārāpeyyāti attho. Attanā taṁ na seveyyāti attanāpi taṁ pāpakaṁ na
  kareyya. Kasmā? kammabandhū hi mātiyā ime mātiyā maccā kammadāyādā,
  tasmā attanā ca kiñci pāpakammaṁ na kareyya, parenapi na kārāpeyyāti
  attho.
       Na pare vacanā coroti attanā coriyaṁ akatvā paravacanā parassa vacanamattena
  coro nāma na hoti, tathā na pare vacanā muni parassa vacanamattena muni
  suvisuddhakāyavacīmanosamācāro na hoti. Ettha hi pareti vibhattialopaṁ katvā niddeso.

  *  *  *  *  *  *
  Footnote: 1 Sī.,i. pasughātayaññe 2 Sī.,i. corasañño 3 Sī.,i. atthakaraṇe ca
-------------------------------------------------
[page 166]
  Keci pana "paresanti vattabbe pareti saṁkāralopaṁ 1- katvā niddiṭṭhan"ti vadanti.
  Attā ca naṁ yathā vedīti naṁ sattaṁ tassa attā cittaṁ yathā "ahaṁ 2- parisuddho
  aparisuddho vā"ti yāthāvato avedi jānāti. 3- Devāpi naṁ tathā vidūti visuddhidevā
  upapattidevā ca tathā vidū vidanti jānanti, tasmā sayaṁ tādisā devā ca
  pamāṇaṁ suddhāsuddhānaṁ suddhāsuddhabhāvajānane, na ye keci icchādosaparetā
  sattāti adhippāyo.
       Pareti paṇḍite ṭhapetvā tato aññe, kusalākusalasāvajjānavajjaṁ kammaṁ kammaphalaṁ 4-
  kāyassa asubhataṁ saṅkhārānaṁ aniccataṁ ajānantā idha pare nāMa. Te mayamettha
  imasmiṁ jīvaloke yamāma uparamāma, "satataṁ samitaṁ maccu santikaṁ gacchāmā"ti na
  jānanti. Ye ca tattha vijānantīti ye ca tattha paṇḍitā "mayaṁ maccu samīpaṁ
  gacchāmā"ti vijānanti. Tato sammanti medhagāti evaṁ hi te jānantā medhagānaṁ
  paravihiṁsanānaṁ vūpasamāya paṭipajjanti, attanā pare ca aññe na medhanti na
  bādhentīti attho. Tvaṁ pana jīvitanimittaṁ acore core karontopi daṇḍanena,
  sāmike assāmike karontopi dhanajāniyā bādhasi paññāvekallato. Tathā akarontopi
  jīvate vāpi sappañño, api vittaparikkhayo parikkhīṇadhanopi sappaññajātiko
  itarītarasantosena santuṭṭho anavajjāya jīvikāya jīvatiyeva. Tassa hi jīvitaṁ nāMa.
  Tenāha bhagavā "paññājīviṁ jīvitamāhu seṭṭhan"ti. 5- Dummedhapuggalo pana paññāya
  ca alābhena 6- diṭṭhadhammikaṁ samparāyikañca atthaṁ virādhento vittavāpi na jīvati
  garahādipavattiyā jīvanto nāma na hoti, anupāyaññutāya 7- yathādhigataṁ dhanaṁ nāsento
  jīvitampi sandhāretuṁ na sakkotiyeva.
       Imā kira catassopi gāthā thero supinantena 8- rañño kathesi. Rājā supinaṁ

  *  *  *  *  *  *
  Footnote: 1 Sī.,i. sakāralopaṁ 2 i.,Ma. ayaṁ 3 Sī. anveti ājānāti
  4 Sī.,i....sāvajjānavajjakammaphalaṁ 5 saṁ.sagā. 15/73/48 vittasutta,
  246/258 āḷavakasutta, khu.sutta. 25/184/370 āḷavakasutta
  6 Sī.,i. abhāvena 7 Sī. anupacitapaññatāya 8 Sī.,i. supinante
-------------------------------------------------
[page 167]
  Disvā theraṁ namassantoyeva pabujjhitvā pabhātāya rattiyā theraṁ upasaṅkamitvā
  vanditvā attanā diṭṭhaniyāmena supinaṁ kathesi. Taṁ sutvā thero tā gāthā
  paccanubhāsitvā "sabbaṁ suṇātī"tiādinā dvīhi gāthāhi rājānaṁ ovadi. Tattha
  sabbaṁ suṇāti sotenāti idha sotabbaṁ saddaṁ āpāthagataṁ sabbaṁ subhāsitaṁ dubbhāsitañca
  abadhiro sotena suṇāti. Tathā sabbaṁ rūpaṁ sundaraṁ asundarampi cakkhunā 1- anandho
  passati, ayamindriyānaṁ sabhāvo. Tattha pana na ca diṭṭhaṁ sutaṁ dhīro, sabbaṁ ujjhitunti
  ca nidassanamattametaṁ. Yaṁ hi taṁ diṭṭhaṁ sutaṁ vā, 2- na taṁ sabbaṁ dhīro sappañño
  ujjhituṁ pariccajituṁ gahetuṁ vā arahati. Guṇāguṇaṁ pana tattha upaparikkhitvā
  ujjhitabbameva ujjhituṁ gahetabbañca gahetuṁ arahati, tasmā cakkhumāssa yathā andho
  cakkhumāpi samāno ujjhitabbe diṭṭhe andho yathā assa apassanto viya bhaveyya, tathā
  ujjhitabbe sute sotavāpi badhiro yathā assa asuṇanto viya bhaveyya. Paññavāssa
  yathā mūgoti vicāraṇapaññāya paññavā vacanakusalopi avattabbe mūgo viya bhaveyya.
  Balavā thāmasampannopi akattabbe dubbaloriva, rakāro padasandhikaro, asamattho
  viya bhaveyya. Atha atthe samuppanne, sayetha matasāyikanti attanā kātabbakicce
  uppanne upaṭṭhite matasāyikaṁ sayetha, matasāyikaṁ sayitvāpi taṁ kiccaṁ tīretabbameva,
  na virādhetabbaṁ. Athavā atha atthe samuppanneti attanā akaraṇīye atthe kicce
  uppanne upaṭṭhite matasāyikaṁ sayetha, matasāyikaṁ sayitvāpi taṁ na kātabbameva.
  Na hi paṇḍito ayuttaṁ kātumarahatīti evaṁ therena ovadito rājā akattabbaṁ
  pahāya kātabbeyeva yuttappayutto ahosīti.
                   Mahākaccāyanattheragāthāvaṇṇanā niṭṭhitā.
                        -------------------

  *  *  *  *  *  *
  Footnote: 1 Sī. cakkhumā 2 Sī. diṭṭhaṁ sutaṁ mutaṁ vā
-------------------------------------------------
[page 168]
                    367. 2. Sirimittattheragāthāvaṇṇanā
       akkodhanotiādikā āyasmato sirimittattherassa gāthā. Kā uppatti?
       ayampi purimabuddhesu katādhikāro tattha tattha bhave vivaṭṭūpanissayaṁ kusalaṁ
  upacinitvā imasmiṁ buddhuppāde rājagahe mahaddhanakuṭumbikassa putto hutvā
  nibbatti, sirimittoti laddhanāmo. Tassa kira mātā siriguttassa bhaginī. Tassa vatthu
  dhammapadavaṇṇanāyaṁ āgatameva. So siriguttassa bhāgineyyo sirimitto vayappatto satthu
  dhanapāladamane laddhappasādo pabbajitvā vipassanāya kammaṁ karonto na cirasseva
  arahattaṁ patto ekadivasaṁ pāṭimokkhaṁ uddisituṁ āsanaṁ abhiruhitvā cittabījaniṁ
  gahetvā nisinno bhikkhūnaṁ dhammaṁ kathesi. Kathento ca uḷāratare guṇe vibhajitvā
  dassento:-
          [502] "akkodhanonupanāhī Amāyo rittapesuṇo
                sa ve tādisako bhikkhu evaṁ pecca na socati.
          [503] Akkodhanonupanāhī amāyo rittapesuṇo
                guttadvāro sadā bhikkhu evaṁ pecca na socati.
          [504] Akkodhanonupanāhī amāyo rittapesuṇo
                kalyāṇasīlo yo 1- bhikkhu evaṁ pecca na socati.
          [505] Akkodhanonupanāhī amāyo rittapesuṇo
                kalyāṇamitto yo 1- bhikkhu evaṁ pecca na socati.
          [506] Akkodhanonupanāhī amāyo rittapesuṇo
                kalyāṇapañño yo 1- bhikkhu evaṁ pecca na socati.
          [507] Yassa saddhā tathāgate acalā supatiṭṭhitā
                sīlañca yassa kalyāṇaṁ ariyakantaṁ pasaṁsitaṁ.

  *  *  *  *  *  *
  Footnote: 1 chaṂa. so
-------------------------------------------------
[page 169]
          [508] Saṁghe pasādo yassatthi ujubhūtañca dassanaṁ
                adaliddoti taṁ āhu amoghantassa jīvitaṁ.
          [509] Tasmā saddhañca sīlañca pasādaṁ dhammadassanaṁ
                anuyuñjetha medhāvī saraṁ buddhāna sāsanan"ti
  imā gāthā abhāsi.
       Tattha akkodhanoti akujjhanasīlo. Upaṭṭhite hi kodhuppattinimitte
  adhivāsanakhantiyaṁ ṭhatvā kopassa anuppādako. Anupanāhīti na upanāhako, parehi kataṁ
  aparādhaṁ paṭicca "akkocchi maṁ avadhi maṁ, ajini maṁ ahāsi me"tiādinā 1- kodhassa
  anupanayhanasīlo. Santadosapaṭicchādanalakkhaṇāya māyāya abhāvato amāyo. Pisuṇa-
  vācāvirahitato rittapesuṇo. Sa ve tādisako bhikkhūti so tathārūpo tathājātiko
  yathāvuttaguṇasamannāgato bhikkhu. Evaṁ yathāvuttapaṭipattiyā pecca paraloke na socati
  sokanimittassa abhāvato. Cakkhudvārādayo kāyadvārādayo ca guttā pihitā saṁvutā
  etassāti guttadvāro. Kalyāṇasīloti sundarasīlo suvisuddhasīlo. Kalyāṇa-
  mittoti:-
          "piyo garubhāvanīyo vattā ca vacanakkhamo
           gambhīrañca kathaṁ kattā no caṭṭhāne niyojaye"ti 2-
  evaṁ vibhāvitalakkhaṇo kalyāṇamitto etassāti kalyāṇamitto. Kalyāṇapaññoti
  sundarapañño. Yadipi paññā nāma asundarā natthi. Niyyānikāya pana paññāya
  vasena evaṁ vuttaṁ.
       Evamettha kodhādīnaṁ vikkhambhanavasena samucchedavasena ca akkodhanādimukhena
  puggalādhiṭṭhānāya gāthāya sammāpaṭipattiṁ dassetvā idāni

  *  *  *  *  *  *
  Footnote: 1 khuḍhamMa. 25/3-4/15 tissattheravatthu, vinaYuṃahā. 5/464/246 kosambikakkhandhaka,
  Ma.upari. 14/237/203 upakkilesasutta 2 aṅ.sattaka. 23/34/33 dutiyasakhasutta (syā)
-------------------------------------------------
[page 170]
  Nipphattitalokuttarasaddhādike uddharitvā 1- puggalādhiṭṭhānāyaeva gāthāya sammā-
  paṭipattiṁ dassento "yassa saddhā"tiādimāha. Tassattho:- yassa puggalassa tathāgate
  sammāsambuddhe "itipi so bhagavā"tiādinayappavattā maggenāgatasaddhā tatoeva acalā
  avikampā suṭṭhu patiṭṭhitā. "atthī"ti Padaṁ ānetvā sambandhitabbaṁ. Ariyakantanti
  ariyānaṁ kantaṁ piyāyitaṁ bhavantarepi avijahanato. Pasaṁsitanti buddhādīhi pasaṭṭhaṁ,
  vaṇṇitaṁ thomitaṁ atthīti yojanā. Taṁ panetaṁ sīlaṁ gahaṭṭhasīlaṁ pabbajitasīlanti duvidhaṁ.
  Tattha gahaṭṭhasīlaṁ nāma pañcasikkhāpadasīlaṁ, yaṁ gahaṭṭhena rakkhituṁ sakkā. Pabbajitasīlaṁ nāma
  dasasikkhāpadasīlaṁ upādāya sabbaṁ catupārisuddhisīlaṁ, tayidaṁ sabbampi akhaṇḍādibhāvena
  aparāmaṭṭhatāya "kalyāṇan"ti veditabbaṁ.
       Saṁghe pasādo yassatthīti "supaṭipanno bhagavato sāvakasaṁgho"tiādinā ariyasaṁghe
  pasādo saddhā yassa puggalassa atthi acalo suppatiṭṭhitoti ānetvā yojetabbaṁ.
  Ujubhūtañca dassananti diṭṭhivaṅkābhāvato kilesavaṅkābhāvato ca ujubhūtaṁ akuṭilaṁ
  ajimha kammassakatādassanañceva sapaccayanāmarūpadassanañcāti duvidhampi dassanaṁ yassa
  atthi acalaṁ suppatiṭṭhitanti yojanā. Adaliddoti taṁ āhu saddhādhanaṁ sīladhanaṁ sutadhanaṁ
  cāgadhanaṁ paññādhananti imesaṁ suvisuddhānaṁ dhanānaṁ atthitāya "adaliddo"ti taṁ
  tādisaṁ puggalaṁ buddhādayo ariyā āhu. Amoghaṁ tassa jīvitaṁ tassa tathārūpassa
  jīvitaṁ diṭṭhadhammikādiatthādhigamena amoghaṁ avañjhaṁ, saphalamevāti āhūti attho.
       Tasmāti yasmā yathāvuttasaddhādiguṇasamannāgato puggalo "adaliddo amogha-
  jīvito"ti vuccati, tasmā ahampi tathārūpo bhaveyyanti. Saddhañca .pe. Sāsananti
  "sabbapāpassa akaraṇan"tiādinā 2- vuttaṁ buddhānaṁ sāsanaṁ anussaranto kulaputto
  vuttappabhedaṁ saddhañceva sīlañca dhammadassanahetukaṁ dhamme sunicchayā vimokkhabhūtaṁ
  pasādañca anuyuñjeyya vaḍḍheyyāti.

  *  *  *  *  *  *
  Footnote: 1 Sī.,i. nibbinditaṁ lokiyasaddhādito uddharitvā lokuttarasaddhādike
  patiṭṭhapetvā 2 khuḍhamMa. 25/183/49 ānandattherapañhavatthu,
  dīṃahā. 10/90/43 mahāpadānasutta
-------------------------------------------------
[page 171]
       Evaṁ thero bhikkhūnaṁ dhammadesanāmukhena attani vijjamāne guṇe pakāsento
  aññaṁ byākāsi.
                     Sirimittattheragāthāvaṇṇanā niṭṭhitā.
                          ---------------
                   368. 3. Mahāpanthakattheragāthāvaṇṇanā
       yadā paṭhamamaddakkhintiādikā āyasmato mahāpanthakattherassa gāthā. Kā
  uppatti?
       ayaṁ kira padumuttarassa bhagavato kāle haṁsavatīnagare vibhavasampanno kuṭumbiko
  hutvā ekadivasaṁ satthu santake dhammaṁ suṇanto satthāraṁ ekaṁ bhikkhuṁ saññāvivaṭṭa-
  kusalānaṁ aggaṭṭhāne ṭhapentaṁ disvā sayampi taṁ ṭhānantaraṁ patthento buddhappamukhassa
  bhikkhusaṁghassa sattāhaṁ mahādānaṁ pavattetvā "bhante yaṁ bhikkhuṁ tumhe ito satta-
  divasamatthake `saññāvivaṭṭakusalānaṁ ayaṁ mama sāsane aggo"ti etadagge ṭhapayittha,
  ahampi imassa adhikārakammassa balena so bhikkhu viya anāgate ekassa buddhassa
  sāsane aggo bhaveyyan"ti patthanaṁ akāsi. Kaniṭṭhabhātā panassa tatheva bhagavati
  adhikārakammaṁ katvā manomayassa kāyassābhinimmānaṁ cetovivaṭṭakosallanti dvinnaṁ
  aṅgānaṁ vasena vuttanayeneva paṇidhānaṁ akāsi. Bhagavā dvinnampi patthanaṁ anantarāyena
  samijjhanabhāvaṁ disvā "anāgate kappasatasahassamatthake gotamassa nāma sammā-
  sambuddhassa sāsane tumhākaṁ patthanā samijjhissatī"ti byākāsi.
       Te ubhopi janā tattha yāvajīvaṁ puññāni katvā tato cuto devaloke
  nibbattiṁsu. Tattha mahāpanthakassa antarākataṁ kalyāṇadhammaṁ na kathiyati. Cūḷapanthako
  pana kassapassa bhagavato sāsane pabbajitvā vīsati vassasahassāni odātakasiṇakammaṁ
-------------------------------------------------
[page 172]
  Katvā devapure nibbatti. Apadāne 1- pana "cūḷapanthako padumuttarassa bhagavato kāle
  tāpaso hutvā himavante vasanto tattha bhagavantaṁ disvā pupphacchattena pūjaṁ
  akāsī"ti āgataṁ. Tesaṁ devamanussesu saṁsarantānaṁyeva kappasatasahassaṁ atikkantaṁ.
  Atha amhākaṁ satthā abhisambodhiṁ patvā pavattitavaradhammacakko rājagahaṁ upanissāya
  veḷuvane mahāvihāre viharati.
       Tena ca samayena rājagahe dhanaseṭṭhissa dhītā attano dāsena saddhiṁ santhavaṁ
  katvā ñātakehi bhītā hatthasāraṁ gahetvā tena saddhiṁ palāyitvā aññattha
  vasantī taṁ paṭicca gabbhaṁ labhitvā paripakkagabbhā "ñātigharaṁ gantvā vijāyissāmī"ti
  gacchantī antarāmaggeyeva puttaṁ vijāyitvā sāminā nivattitā pubbe vasitaṭṭhāne
  vasantī puttassa panthe jātattā panthakoti nāmaṁ akāsi. Tasmiṁ ādhāvitvā
  vidhāvitvā vicaraṇakāle tameva paṭicca dutiyaṁ gabbhaṁ paṭilabhitvā paripakkagabbhā
  pubbe vuttanayeneva antarāmagge puttaṁ vijāyitvā sāminā nivattitā jeṭṭha-
  puttassa mahāpanthakoti kaniṭṭhassa cūḷapanthakoti nāmaṁ katvā yathāvasitaṭṭhāneyeva vasantī
  anukkamena dārakesu vaḍḍhantesu tehi "amma ayyakakulaṁ no dassehī"ti nibundhiyamānā
  2- dārake mātāpitūnaṁ santikaṁ pesesi. Tato paṭṭhāya dārakā dhanaseṭṭhino gehe
  vaḍḍhanti. Tesu cūḷapanthako atidaharo, mahāpanthako pana ayyakena saddhiṁ bhagavato
  santikaṁ gato satthāraṁ disvā saha dassanena paṭiladdhasaddho dhammaṁ sutvā upanissaya-
  sampannatāya pabbajitukāmo hutvā pitāmahaṁ āpucchi. So satthu tamatthaṁ ārocetvā
  taṁ pabbājesi. So pabbajitvā bahuṁ buddhavacanaṁ uggaṇhitvā paripuṇṇavasso
  upasampajjitvā yonisomanasikāre kammaṁ karonto visesato catunnaṁ arūpajjhānānaṁ
  lābhī hutvā tato vuṭṭhāya vipassanaṁ ussukkāpetvā arahattaṁ pāpuṇi. Iti so
  saññāvivaṭṭakusalānaṁ aggo jāto. So jhānasukhena phalasukhena vītināmento ekadivasaṁ
  attano paṭipattiṁ paccavekkhitvā adhigatasampattiṁ paṭicca sañjātasomanasso sīhanādaṁ
  nadanto:-

  *  *  *  *  *  *
  Footnote: 1 Sī. apare 2 Sī.,i. nibbandhiyamānā, Ma. nibuddhiyamānā
-------------------------------------------------
[page 173]
          [510] "yadā Paṭhamamaddakkhiṁ satthāramakutobhayaṁ
                tato me ahu saṁvego passitvā purisuttamaṁ.
          [511] Siriṁ hatthehi pādehi yo paṇāmeyya āgataṁ
                etādisaṁ so satthāraṁ ārādhetvā virādhaye.
          [512] Tadāhaṁ puttadārañca dhanadhaññañca chaḍḍayiṁ
                kesamassūni chedetvā pabbajiṁ anagāriyaṁ.
          [513] Sikkhāsājīvasampanno indriyesu susaṁvuto
                namassamāno sambuddhaṁ vihāsiṁ aparājito.
          [514] Tato me paṇidhī āsi cetaso abhipatthito
                na nisīde muhuttampi taṇhāsalle anūhate.
          [515] Tassa mevaṁ viharato passa vīriyaparakkamaṁ
                tisso vijjā anuppattā kataṁ buddhassa sāsanaṁ.
          [516] Pubbenivāsaṁ jānāmi dibbacakkhuṁ 1- visodhitaṁ
                arahā dakkhiṇeyyomhi vippamutto nirūpadhi.
          [517] Tato ratyā vivasāne suriyuggamanaṁ 2- pati
                sabbaṁ taṇhaṁ visosetvā pallaṅkena upāvisin"ti
  imā gāthā abhāsi.
       Tattha yadāti yasmiṁ kāle. Paṭhamanti ādito. Addakkhinti passiṁ. Satthāranti
  bhagavantaṁ. Akutobhayanti nibbhayaṁ. Ayaṁ hettha attho:- sabbesaṁ bhayahetūnaṁ bodhimūleyeva
  pahīnattā kutocipi bhayābhāvato akutobhayaṁ nibbayaṁ catuvesārajjavisāradaṁ diṭṭha-
  dhammikasamparāyikaparamatthehi veneyyānaṁ yathārahamanusāsanato satthāraṁ sammāsambuddhaṁ
  mayhaṁ pitāmahena saddhiṁ gantvā yāya velāya 3- sabbapaṭhamaṁ passiṁ, taṁ purisuttamaṁ
  sadevake

  *  *  *  *  *  *
  Footnote: 1 chaṂa. dibbacakkhu 2 pāli. suriyassuggamanaṁ. evamuparipi 3 Sī. sāyaṁ velāyaṁ,
  i. sāya velāya
-------------------------------------------------
[page 174]
  Loke aggapuggalaṁ passitvā tato dassanahetu tato dassanato 1- pacchā "ettakaṁ
  kālaṁ satthāraṁ daṭṭhuṁ dhammañca sotuṁ nālatthan"ti mayhaṁ saṁvego ahu sahottappaṁ
  ñāṇaṁ uppajji, uppannasaṁvego panāhaṁ evaṁ cintesinti dasseti siriṁ hatthehīti
  gāthāya. Tassattho:- yo vibhavatthiko puriso "upaṭṭhāyiko 2- hutvā tava santike
  vasissāmī"ti saviggahaṁ siriṁ sayane upagataṁ hatthehi ca pādehi ca koṭṭento
  paṇāmeyya nīhareyya, so tathārūpo alakkhikapuriso etādisaṁ satthāraṁ sammāsambuddhaṁ
  ārādhetvā imasmiṁ navame khaṇe paṭilabhitvā virādhaye tassa ovādākaraṇena taṁ
  virajjheyya, ahaṁ panevaṁ na karomīti adhippāyo. Tenāha "tadāhaṁ .pe. Anagāriyan"ti.
  Tattha chaḍḍayinti pajahiṁ. "chaḍḍiyan"tipi Pāṭho. Nanu ayaṁ thero dārapariggahaṁ
  akatvāva pabbajito, so kasmā "puttadārañca chaḍḍayin"ti avocāti? yathā nāma
  puriso anibbattaphalameva rukkhaṁ chindanto acchinne tato laddhaphalehi parihīno nāma
  hoti. Evaṁ sampadamidaṁ daṭṭhabbaṁ.
       Sikkhāsājīvasamāpannoti yā adhisīlasikkhā, tāya ca, yattha bhikkhū saha jīvanti,
  ekajīvikā sabhāgavuttino honti, tena bhagavatā paññattasikkhāpadasaṅkhātena sājīvena
  ca samannāgato sikkhanabhāvena samaṅgībhūto, sikkhaṁ paripūrento sājīvañca avītikkamanto
  hutvā tadubhayaṁ sampādentoti attho. Tena suvisuddhe pāṭimokkhe sīle patiṭṭhitabhāvaṁ
  dasseti. Indriyesu susaṁvutoti manacchaṭṭhesu indriyesu suṭṭhu saṁvuto, rūpā-
  divisayesu uppajjanakānaṁ abhijjhādīnaṁ pavattinivāraṇavasena satikavāṭena supihitacakkhādi-
  dvāroti attho. Evaṁ pāṭimokkhasaṁvaraindriyasaṁvarasīlasampattidassanena itarasīlampi
  atthato dassitameva hotīti thero attano catupārisuddhisīlasampadaṁ dassetvā
  "namassamāno sambuddhan"ti iminā buddhānussatibhāvanānuyogamāha. Vihāsiṁ aparājitoti
  kilesamārādīhi aparājito eva hutvā vihariṁ, yāva arahattappatti, tāva tehi anabhibhūto,
  aññadatthu te abhibhavanto eva vihāsinti attho.

  *  *  *  *  *  *
  Footnote: 1 Sī.,i. tato dassanahetuto pasanno 2 Sī.,i. uṭṭhāyiko
-------------------------------------------------
[page 175]
       Tatoti tasmā, yasmā suvisuddhasīlo satthari abhippasanno kilesābhibhavanapaṭi-
  pattiyañca ṭhito, 1- tasmā. Paṇidhīti paṇidhānaṁ. Tato vā cittābhinīhāro. Āsīti
  ahosi. Cetaso abhipatthitoti mama cittena icchito. Kīdiso pana soti āha "na nisīde
  muhuttampi, taṇhāsalle anūhate"ti. "aggamaggasaṇḍāsena Mama hadayato taṇhāsalle
  anuddhaṭe muhuttampi na nisīde nisajjaṁ na kappeyyan"ti evaṁ me cittābhinīhāro
  ahosīti attho.
       Evaṁ pana cittaṁ adhiṭṭhāya bhāvanaṁ bhāvayitvā 2- ṭhānacaṅkameheva rattiṁ
  vītināmento arūpasamāpattito vuṭṭhāya jhānaṅgamukhena vipassanaṁ paṭṭhapetvā arahattaṁ
  sacchākāsi. Tena vuttaṁ "tassa me"tiādi. Nirūpadhīti kilesūpadhiādīnaṁ abhāvena
  nirupadhi. Ratyā vivasāneti rattibhāgassa vigamane vibhātāya rattiyā. Suriyuggamanaṁ
  patīti suriyuggamanaṁ lakkhaṇaṁ katvā. Sabbaṁ taṇhanti kāmataṇhādibhedaṁ sabbaṁ taṇhāsotaṁ
  aggamaggena visosetvā sukkhāpetvā "taṇhāsalle anūhate na nisīde"ti paṭiññāya
  mocitattā. 3- Pallaṅkena upāvisinti pallaṅkaṁ ābhujitvā nisīdinti. Sesaṁ
  uttānatthameva.
                    Mahāpanthakattheragāthāvaṇṇanā niṭṭhitā.
                    Paramatthadīpaniyā theragāthāsaṁvaṇṇanāya
                    aṭṭhakanipātassa atthavaṇṇanā niṭṭhitā.
                         ----------------

  *  *  *  *  *  *
  Footnote: 1 Sī......paṭipatti ca vaḍḍhitā, i. paṭipattiñca vaḍḍhito 2 Sī.,i. ārabhitvā
  3 Ma. paṭiññāyameva ṭhitattā
-------------------------------------------------
[page 176]
                            9. Navakanipāta
                      369. 1. Bhūtattheragāthāvaṇṇanā
       navakanipāte yadā dukkhantiādikā āyasmato bhūtattherassa gāthā. Kā
  uppatti?
       ayampi purimabuddhesu katādhikāro tattha tattha bhave vivaṭṭūpanissayaṁ puññaṁ
  upacinanto siddhatthassa bhagavato kāle brāhmaṇakule nibbattitvā senoti 1-
  laddhanāmo viññutaṁ patto ekadivasaṁ satthāraṁ disvā pasannamānaso "usabhaṁ
  pavaran"tiādinā catūhi gāthāhi abhitthavi.
       So tena puññakammena devamanussesu saṁsaranto imasmiṁ buddhuppāde sāketa-
  nagarassa dvāragāme 2- mahāvibhavassa seṭṭhissa putto hutvā nibbatti. Tassa kira
  seṭṭhino jātā jātā dārakā baddhāghātena ekena yakkhena khāditā, imassa
  pana pacchimabhavikattā bhūtā 3- ārakkhaṁ gaṇhiṁsu. Yakkho pana vessavaṇassa upaṭṭhānaṁ
  gato, puna nāgamāsi. Nāmakaraṇadivase cassa "evaṁ kate amanussā anukampantā
  parihareyyun"ti bhūtoti nāmaṁ akaṁsu. So pana attano puññaphalena 4- anantarāyo
  vaḍḍhi, tassa "tayo pāsādā ahesun"tiādi sabbaṁ yasassa kulaputtassa vibhavakittane
  viya veditabbaṁ. So viññutaṁ patto satthari sākete vasante upāsakehi saddhiṁ
  vihāraṁ gato satthu santike dhammaṁ sutvā paṭiladdhasaddho pabbajitvā ajakaraṇiyā
  nāma nadiyā tīre leṇe vasanto vipassanaṁ paṭṭhapetvā na cirasseva arahattaṁ
  pāpuṇi. Tena vuttaṁ apadāne 5-:-
             "usabhaṁ pavaraṁ vīraṁ mahesiṁ vijitāvinaṁ
              suvaṇṇavaṇṇaṁ sambuddhaṁ ko disvā nappasīdati.

  *  *  *  *  *  *
  Footnote: 1 i. sonoti 2 Sī.,i. sāketanagare 3 Sī.,i. manussā appamattā hutvā
  4 chaṂa. puññabalena 5 khu.apa. 32/20/163 parappasādakattherāpadāna
-------------------------------------------------
[page 177]
              Himavāvāparimeyyo sāgarova duruttaro
              tatheva jhānaṁ buddhassa ko disvā nappasīdati.
              Vasudhā yathāppameyyā cittā vanavaṭaṁsakā
              tatheva sīlaṁ buddhassa ko disvā nappasīdati.
              Anilañjalāsaṅkhubbho yathākāso asaṅkhiyo
              tatheva ñāṇaṁ buddhassa ko disvā nappasīdati.
              Imāhi catugāthāhi brāhmaṇo senasavhayo 1-
              buddhaseṭṭhaṁ thavitvāna siddhatthaṁ aparājitaṁ.
              Catunnavutikappāni duggatiṁ nupapajjatha
              sugatiṁ sukhasampattiṁ 2- anubhosimanappakaṁ.
              Catunnavutito kappe thavitvā lokanāyakaṁ
              duggatiṁ nābhijānāmi thomanassa 3- idaṁ phalaṁ.
              Cātuddasamhi kappamhi caturo āsumuggatā
              sattaratanasampannā cakkavattī mahabbalā.
              Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā aparena samayena ñātīnaṁ anukampāya sāketaṁ gantvā
  katipāhaṁ tehi upaṭṭhiyamāno añjanavane vasitvā puna attanā vasitaṭṭhānameva
  gantukāmo gamanākāraṁ dassesi. Ñātakā "idheva bhante vasatha, tumhepi na kilamissatha,
  mayampi puññena vaḍḍhissāmā"ti theraṁ yāciṁsu. Thero attano vivekābhiratiṁ tattha
  ca phāsuvihāraṁ pakāsento:-
                 [518] "yadā Dukkhaṁ jarāmaraṇanti paṇḍito
                       aviddasū yattha sitā puthujjanā

  *  *  *  *  *  *
  Footnote: 1 ka. sonāvhayo 2 pāli. sugatīsu susampattiṁ 3 chaṂa. thomanāya
-------------------------------------------------
[page 178]
                       Dukkhaṁ pariññāya satova jhāyati
                       tato ratiṁ paramataraṁ na vindati.
                 [519] Yadā dukkhassāvahaniṁ visattikaṁ
                       papañcasaṅghātadukhādhivāhiniṁ
                       taṇhaṁ pahantvāna satova jhāyati
                       tato ratiṁ paramataraṁ na vindati.
                 [520] Yadā sivaṁ dvecaturaṅgagāminaṁ
                       magguttamaṁ sabbakilesasodhanaṁ
                       paññāya passitva 1- satova jhāyati
                       tato ratiṁ paramataraṁ na vindati.
                 [521] Yadā asokaṁ virajaṁ asaṅkhataṁ
                       santaṁ padaṁ sabbakilesasodhanaṁ
                       bhāveti saññojanabandhanacchidaṁ
                       tato ratiṁ paramataraṁ na vindati.
                 [522] Yadā nabhe gajjati meghadundubhi
                       dhārākulā vihaṅgapathe 2- samantato
                       bhikkhu ca pabbhāragatova jhāyati
                       tato ratiṁ paramataraṁ na vindati.
                 [523] Yadā nadīnaṁ kusumākulānaṁ
                       vicittavāneyyavaṭaṁsakānaṁ
                       tīre nisinno sumanova jhāyati
                       tato ratiṁ paramataraṁ na vindati.
                 [524] Yadā nisīthe rahitamhi kānane
                       deve gaḷantamhi nadanti dāṭhino

  *  *  *  *  *  *
  Footnote: 1 pāli. phusitvā 2 chaṂa. vihagapathe
-------------------------------------------------
[page 179]
                       Bhikkhu ca pabbhāragatova jhāyati
                       tato ratiṁ paramataraṁ na vindati.
                 [525] Yadā vitakke uparundhiyattano
                       nagantare nagavivaraṁ samassito
                       vītaddaro vītakhilova jhāyati
                       tato ratiṁ paramataraṁ na vindati.
                 [526] Yadā sukhī malakhilasokanāsano
                       niraggaḷo nibbanatho visallo
                       sabbāsave byantikatova jhāyati
                       tato ratiṁ paramataraṁ na vindatī"ti
  imā gāthā abhāsi.
       Tatthāyaṁ padayojanāmukhena paṭhamagāthāya atthavaṇṇanā:- khandhānaṁ paripāko
  jaRā. Bhedo maraṇaṁ. Jarāmaraṇasīsena cettha jarāmaraṇavanto dhammā gahitā 1-. "tayidaṁ
  Jarāmaraṇaṁ dukkhan"ti aviddasū yathābhūtaṁ ajānantā puthujjanā yattha yasmiṁ upādānak-
  khandhapañcake sitā paṭibandhā allīnā, taṁ "idaṁ dukkhaṁ, ettakaṁ dukkhaṁ, na ito
  bhiyyo"ti vipassanāpaññāsahitāya maggapaññāya parijānitvā idha imasmiṁ sāsane
  sato sampajāno paṇḍito bhikkhu yadā yasmiṁ kāle lakkhaṇūpanijjhānena jhāyati.
  Tato vipassanāratito maggaphalaratito ca paramataraṁ uttamataraṁ ratiṁ na vindati nappaṭilabhati.
  Tenāha bhagavā:-
             "yato yato sammasati khandhānaṁ udayabbayaṁ
              labhatī pītipāmojjaṁ amataṁ taṁ vijānataṁ.
              Paṭhabyā ekarajjena saggassa gamanena vā
              sabbalokādhipaccena sotāpattiphalaṁ varan"ti 2-.

  *  *  *  *  *  *
  Footnote: 1 Sī.,i. jarāmaraṇavanto gahito 2 khuḍhamMa. 25/178/48 anāthapiṇḍikaputtakālavatthu
-------------------------------------------------
[page 180]
       Evaṁ pariññābhisamayamukhena vivekaratiṁ dassetvā idāni pahānābhisamayādimukhenapi taṁ
  dassetuṁ dutiyādikā tisso gāthā abhāsi. Tattha dukkhassāvahaninti dukkhassa āyatiṁ
  pavattiṁ, dukkhassa nipphattikanti attho. Visattikanti taṇhaṁ. Sā hi visatāti
  visattikā, visālāti visattikā, visaṭāti visattikā, visakkatīti visattikā, visaṁ
  haratīti visattikā, visaṁvādikāti visattikā, visamūlāti visattikā, visaphalāti
  visattikā, visaparibhogāti visattikā, visālā vā pana sā taṇhā rūpe sadde
  gandhe rase phoṭṭhabbe dhamme kule gaṇe vitthatāti visattikāti vuccati.
  Papañcasaṅghātadukhādhivāhininti sattasantānaṁ saṁsāre papañcenti vitthārentīti
  papañcā, rāgādayo mānādayo ca. Te eva pavattidukkhassa saṅghātaṭṭhena saṅghātā,
  sadarathapariḷāhasabhāvattā dukkhañcāti papañcasaṅghātadukhaṁ, tassa adhivāhato 1- nibbattanato
  papañcasaṅghātadukhādhivāhinī. Taṁ taṇhaṁ pahantvānāti ariyamaggena samucchinditvā.
       Sivanti khemaṁ, akhemakarānaṁ kilesānaṁ samucchindanena tehi anupaddutanti attho.
  Sammādiṭṭhiādīnaṁ vasena dvicaturaṅgo 2- hutvā ariye nibbānaṁ gametīti
  dvecaturaṅgagāminaṁ, gāthāsukhatthaṁ cettha vibhattialopo katoti daṭṭhabbaṁ.
  Rūpūpapattimaggādīsu sabbesu maggesu uttamattā magguttamaṁ. Tenāha bhagavā
  "maggānaṭṭhaṅgiko seṭṭho"tiādi. 3- Sabbehi kilesamaleha sattānaṁ sodhanato
  sabbakilesasodhanaṁ. Paññāya passitvāti paṭivedhapaññāya bhāvanābhisamayavasena abhisamecca.
       Sokahetūnaṁ abhāvato puggalassa ca sokābhāvahetuto natthi ettha sokoti
  asokaṁ. Tathā vigatarāgādirajattā virajaṁ. Na kenaci paccayena saṅkhatanti asaṅkhataṁ.
  Sabbesaṁ kilesānaṁ sabbassa ca dukkhassa vūpasamabhāvato saṁsāradukkhadditehi pajjitabbato
  4- adhigantabbato ca santaṁ padaṁ. Sabbehi kilesamalehi sattasantānassa sodhananimittato
  sabbakilesasodhanaṁ. Bhāvetīti sacchikiriyābhisamayavasena abhisameti. Bahukkhattuṁ hi nibbānaṁ

  *  *  *  *  *  *
  Footnote: 1 Sī.,i. avippahānato 2 Sī.,i. dvicaturaṅge
  3 khuḍhamMa. 25/273/64 pañcasatabhikkhuvatthu 4 Sī. pajahitabbato
-------------------------------------------------
[page 181]
  Ārabbha sacchikiriyābhisamayaṁ pavattentassa ālambake 1- labbhamānavisesakaṁ ālambitabbe
  2- āropetvā evaṁ vuttaṁ. Saññojanasaṅkhātānaṁ bandhanānaṁ chedanato saññojana-
  bandhanacchidaṁ. Nimittaṁ hettha kattubhāvena upacāritaṁ, yathā ariyabhāvakarāni saccāni
  ariyasaccānīti. Yathā purimagāthāsu yadā jhāyati, tadā tato ratiṁ paramataraṁ na
  vindatīti yojanā. Evaṁ idha yadā bhāveti, tadā tato ratiṁ paramataraṁ na vindatīti
  yojanā.
       Evaṁ thero catūhi gāthāhi attānaṁ anupanetvāva catusaccapaṭivedhakittanena
  aññaṁ byākaritvā idāni attanā vasitaṭṭhānassa vivittabhāvena phāsutaṁ dassento
  "yadā nabhe"tiādikā gāthā abhāsi. Tattha nabheti ākāse. Siniddhagambhīranigghosatāya
  meghoyeva dundubhi meghadundubhi. Samantato paggharantīhi dhārāhi ākulāti dhārākulā.
  Vihaṅgānaṁ pakkhīnaṁ gamanamaggattā vihaṅgapathe nabheti yojanā. Tatoti jhānaratito.
       Kusumākulānanti tarūhi gaḷitakusumehi samohitānaṁ. Vicittavāneyyavaṭaṁsakānanti
  vane jātattā vāneyyāni vanapupphāni, vicittāni vāneyyāni vaṭaṁsakāni etāsanti
  vicittavāneyyavaṭaṁsakā, nadiyo, 3- tāsaṁ nānāvidhavanapupphavaṭaṁsakānanti attho. Uttari-
  manussadhammavasena sundaro mano etassāti sumano jhāyati.
       Nisītheti rattiyaṁ. Rahitamhīti janasambādhavirahite vivitte. Deveti meghe.
  Gaḷantamhīti vuṭṭhidhārāyo paggharante vassante. Dāṭhinoti sīhabyagghādayo paṭipakkha-
  sattā. Te hi dāṭhāvudhāti 4- "dāṭhino"ti vuccanti, nadanti dāṭhinoti idampi
  janavivekadassanatthameva gahitaṁ.
       Vitakke uparundhiyattanoti attasantānapariyāpannatāya attano kāmavitakkādike
  micchāvitakke paṭipakkhabalena nisedhetvā. Attanoti vā idaṁ vindatīti iminā
  yojetababaṁ

  *  *  *  *  *  *
  Footnote: 1 Sī.,i. alabbhato 2 Sī.,i. alabbhitabbe 3 Sī. vaṭaṁsakāyo, i. vaṭaṁsakādayo
  4 Sī.,i. tehi dāṭhāhi vuyhantīti
-------------------------------------------------
[page 182]
  "tato Ratiṁ paramataraṁ attanā na vindatī"ti. Nagantareti pabbatantare. Nagavivaranti
  pabbataguhaṁ pabbhāraṁ vā. Samassitoti nissito upagato. Vītaddaroti vigatakilesadaratho.
  Vītakhiloti pahīnacetokhilo.
       Sukhīti jhānādisukhena sukhito. Malakhilasokanāsanoti rāgādīnaṁ malānaṁ pañcannaṁ
  ca cetokhilānaṁ ñātiviyogādihetukassa sokassa ca pahāyako. Niraggaḷoti aggaḷaṁ
  vuccati avijjā nibbānapurapavesanivāraṇato, tadabhāvato niraggaḷo. Nibbanathoti
  nitaṇho. Visalloti vigatarāgādisallo. Sabbāsaveti kāmāsavādike sabbepi āsave.
  Byantikatoti byantikatāvī ariyamaggena vigatante katvā ṭhito diṭṭhadhammasukhavihāratthaṁ
  yadā jhāyati, tato jhānaratito paramataraṁ ratiṁ na vindatīti yojanā. Evaṁ pana
  vatvā thero ajakaraṇītīrameva gato.
                      Bhūtattheragāthāvaṇṇanā niṭṭhitā.
                     Paramatthadīpaniyā theragāthāsaṁvaṇṇanāya
                     navakanipātassa atthavaṇṇanā niṭṭhitā.
                        -------------------
-------------------------------------------------
[page 183]
                            10. Dasakanipāta
                    370. 1. Kāḷudāyittheragāthāvaṇṇanā
       dasakanipāte aṅgārinotiādikā āyasmato kāḷudāyittherassa gāthā. Kā
  uppatti?
       ayampi padumuttarabuddhassa kāle haṁsavatīnagare kulagehe nibbatto satthu
  dhammadesanaṁ suṇanto satthāraṁ ekaṁ bhikkhuṁ kulappasādakānaṁ aggaṭṭhāne ṭhapentaṁ disvā
  tadatthaṁ 1- abhinīhārakammaṁ katvā taṁ ṭhānantaraṁ patthesi.
       So yāvajīvaṁ kusalaṁ katvā devamanussesu saṁsaranto amhākaṁ bodhisattassa
  mātukucchiyaṁ paṭisandhiggahaṇadivase kapilavatthusmiṁyeva amaccagehe paṭisandhiṁ gaṇhi,
  bodhisattena saddhiṁ ekadivasaṁyeva jātoti taṁdivasaṁyeva naṁ dukūlacumbaṭe nipajjāpetvā
  bodhisattassa upaṭṭhānaṁ nayiṁsu. Bodhisattena hi saddhiṁ bodhirukkho rāhulamātā cattāro
  nidhī ārohaniyahatthī kaṇṭhako 2- channo kāḷudāyīti ime satta ekadivasaṁyeva jātattā
  sahajātā nāma ahesuṁ. Athassa nāmaggahaṇadivase sakalanagarassa udaggacittadivase
  jātattā 3- udāyītveva nāmaṁ akaṁsu, thokaṁ kāḷadhātukattā pana kāḷudāyīti paññāyittha.
  So bodhisattena saddhiṁ kumārakīḷaṁ kīḷanto vuḍḍhiṁ 4- agamāsi.
       Aparabhāge lokanāthe mahābhinikkhamanaṁ nikkhamitvā anukkamena sabbaññutaṁ patvā
  pavattitavaradhammacakke rājagahaṁ upanissāya veḷuvane viharante suddhodanamahārājā
  taṁ pavattiṁ sutvā purisasahassaparivāraṁ ekaṁ amaccaṁ "puttaṁ me idhānehī"ti pesesi.
  So dhammadesanāvelāya satthu santikaṁ gantvā parisapariyante ṭhito dhammaṁ sutvā
  sapariso arahattaṁ pāpuṇi. Atha ne satthā "etha bhikkhavo"ti hatthaṁ pasāreti.

  *  *  *  *  *  *
  Footnote: 1 chaṂa. tajjaṁ 2 chaṂa. assakaṇḍako, Sī.,i. kanthako
  3 aṅ.ṭṭha. 1/234 piṭṭhe jātoti (cha.) 4 chaṂa. vuddhiṁ
-------------------------------------------------
[page 184]
  Sabbe taṅkhaṇaṁyeva iddhimayapattacīvaradharā vassasaṭṭhikattherā viya ahesuṁ. Arahattaṁ
  pattato paṭṭhāya pana ariyā majjhattāva honti, tasmā raññā pahitasāsanaṁ
  dasabalassa na kathesi. Rājā "neva gatabalakoṭṭhako āgacchati, na sāsanaṁ suyyatī"ti
  aparampi amaccaṁ purisasahassena pesesi. Tasmimpi tathā paṭipanne aparanti evaṁ
  navahi amaccehi saddhiṁ nava purisasahassāni pesesi, sabbe arahattaṁ patvā tuṇhī
  ahesuṁ.
       Atha rājā cintesi "ettakā janā mayi sinehābhāvena dasabalassa idhāgamanatthāya
  na kiñci kathayiṁsu, ayaṁ kho pana udāyī dasabalena samavayo sahapaṁsukīḷiko, mayi
  ca sinehavā, imaṁ pesessāmī"ti taṁ pakkosāpetvā "tāta tvaṁ purisasahassa-
  parivāro rājagahaṁ gantvā dasabalaṁ ānehī"ti vatvā pesesi. So pana gacchanto
  "sacāhaṁ deva pabbajituṁ labhissāmi, evāhaṁ bhagavantaṁ idhānessāmī"ti vatvā "yaṁ
  kiñci katvā mama puttaṁ dassehī"ti vutto rājagahaṁ gantvā satthu dhammadesanāvelāya
  parisapariyante ṭhito dhammaṁ sutvā saparivāro arahattaṁ patvā ehibhikkhubhāve
  patiṭṭhāsi. Tena vuttaṁ apadāne 1-:-
              "padumuttarabuddhassa lokajeṭṭhassa tādino
               addhānaṁ paṭipannassa carato cārikaṁ tadā.
               Suphullaṁ padumaṁ gayha uppalaṁ mallikañcahaṁ
               paramannaṁ gahetvāna adāsiṁ satthuno ahaṁ.
               Paribhuñji mahāvīro paramannaṁ subhojanaṁ
               tañca pupphaṁ gahetvāna janassa 2- sampadassayi.
               Iṭṭhaṁ kantaṁ piyaṁ loke jalajaṁ pupphamuttamaṁ
               sudukkaraṁ kataṁ tena yo me pupphaṁ adāsidaṁ. 3-

  *  *  *  *  *  *
  Footnote: 1 khu.apa. 32/48/122 2 pāli. jinassa 3 pāli. yaṁ me pupphaṁ adāsi so
-------------------------------------------------
[page 185]
               Yo pupphamabhiropesi paramannañcadāsi me
               tamahaṁ kittayissāmi suṇātha mama bhāsato.
               Dasamaṭṭhakkhattuñca 1- so devarajjaṁ karissati
               uppalaṁ padumañcāpi mallikañca taduttari.
               Assa puññavipākena dibbagandhasamāyutaṁ
               ākāse chadanaṁ katvā dhārayissati tāvade.
               Pañcavīsatikkhattuṁ ca cakkavattī bhavissati
               paṭhabyā 2- rajjaṁ pañcasataṁ vasudhaṁ āvasissati.
               Kappasatasahassamhi okkākakulasambhavo
               gotamo nāma gottena satthā loke bhavissati.
               Sakakammābhiraddho so sukkamūlena codito
               sakyānaṁ nandijanano ñātibandhu bhavissati.
               So pacchā pabbajitvāna sukkamūlena codito
               sabbāsave pariññāya nibbāyissatināsavo.
               Paṭisambhidamanuppattaṁ katakiccamanāsavaṁ
               gotamo lokabandhu taṁ etadagge ṭhapessati.
               Padhānapahitatto so upasanto nirūpadhi
               udāyī nāma nāmena hessati satthu sāvako.
               Rāgo doso ca moho ca māno makkho ca dhaṁsito
               sabbāsave pariññāya viharāmi anāsavo.
               Tosayiṁ cāpi sambuddhaṁ ātāpī nipako ahaṁ
               pasādito ca sambuddho etadagge ṭhapesi maṁ.
               Paṭisambhidā catasso .pe. Kataṁ buddhassa sāsanan"ti.

  *  *  *  *  *  *
  Footnote: 1 chaṂa. dasa aṭṭha cakkhattuṁ 2 chaṂa. pathabyā
-------------------------------------------------
[page 186]
       Arahattaṁ pana patvā "na tāvāyaṁ dasabalassa kulanagaraṁ gantuṁ kālo, vasante
  pana upagate pupphitesu vanasaṇḍesu haritatiṇasañchannāya bhūmiyā gamanakālo bhavissatī"ti
  kālaṁ paṭimānento vasante sampatte satthu kulanagaraṁ gantuṁ gamanamaggavaṇṇaṁ
  saṁvaṇṇento:-
                 [527] "aṅgārino Dāni dumā bhadante
                       phalesino chadanaṁ vippahāya
                       te accimantova pabhāsayanti
                       samayo mahāvīra bhāgī rasānaṁ.
                 [528] Dumāni phullāni manoramāni
                       samantato sabbadisā pavanti
                       pattaṁ pahāya phalamāsasānā
                       kālo ito pakkamanāya vīra.
                 [529] Nevātisītaṁ na panātiuṇhaṁ
                       sukhā utu addhaniyā bhadante
                       passantu taṁ sākiyā koliyā 1- ca
                       pacchāmukhaṁ rohiniyaṁ tarantaṁ.
          [530] Āsāya kasate khettaṁ bījaṁ āsāya vappati
                āsāya vāṇijā yanti samuddaṁ dhanahārakā
                yāya āsāya tiṭṭhāmi sā me āsā samijjhatu. 2-
                 [531] Punappunaṁ ceva vapanti bījaṁ
                       punappunaṁ vassati devarājā
                       punappunaṁ khettaṁ kasanti kassakā
                       punappunaṁ dhaññamupeti raṭṭhaṁ.

  *  *  *  *  *  *
  Footnote: 1 chaṂa. koḷiyā 2 pāli. vipaccatu
-------------------------------------------------
[page 187]
                 [532] Punappunaṁ yācanakā caranti
                       punappunaṁ dānapatī dadanti
                       punappunaṁ dānapatī daditvā
                       punappunaṁ saggamupenti ṭhānaṁ.
                 [533] Vīro 1- have sattayugaṁ puneti
                       yasmiṁ kule jāyati bhūripañño
                       maññāmahaṁ sakkati devadevo
                       tayā hi jāto muni saccanāmo.
                 [534] Suddhodano nāma pitā mahesino
                       buddhassa mātā pana māyanāmā 2-
                       yā bodhisattaṁ parihariya kucchinā
                       kāyassa bhedā tidivamhi modati.
                 [535] Sā gotamī kālakatā ito cutā
                       dibbehi kāmehi samaṅgibhūtā
                       sā modati kāmaguṇehi pañcahi
                       parivāritā devagaṇehi tehi.
                 [536] Buddhassa puttomhi asayhasāhino
                       aṅgīrasassappaṭimassa tādino
                       pitupitā mayhaṁ tuvaṁsi sakka
                       dhammena me gotama ayyakosī"ti
  imā gāthā abhāsi.
       Tattha aṅgārinoti aṅgārāni viyāti aṅgārāni, rattapavāḷavaṇṇāni rukkhānaṁ
  pupphapallavāni, tāni etesaṁ santīti aṅgārino, atilohitakusumakisalayehi
  aṅgāravuṭṭhisaṁparikiṇṇā

  *  *  *  *  *  *
  Footnote: 1 pāli. dhīro 2 māyānāmā? ayaṁ pana chandalakkhaṇena vattati
-------------------------------------------------
[page 188]
  Viyāti attho. Idānīti imasmiṁ kāle. Dumāti rukkhā. Bhadanteti bhaddaṁ bhante
  etassāti bhadanteti ekassa dakārassa lopaṁ katvā vuccati, guṇavisesayutto
  guṇavisesayuttānañca aggabhūto satthā. Tasmā bhadanteti satthu ālapanaṁ.
  Paccattavacanañcetaṁ ekārantaṁ "sukaṭe paṭikamme sukhe dukkhepi ce"ti 1- ādīsu viya.
  Idha pana sambodhanatthe daṭṭhabbaṁ. Tena vuttaṁ "bhadanteti ālapanan"ti. "bhaddasadda-
  samānatthaṁ padantaramekan"ti keci. Phalāni esantīti phalesino. Acetanepi hi 2- sacetana-
  kiriyamāropetvā voharanti, yathā kulaṁ patitukāmanti, phalāni gahetumāraddhā sampatta-
  phalagahaṇakālāti attho. Chadanaṁ vippahāyāti purāṇapaṇṇāni pajahitvā sampannapaṇḍupalāsāti
  attho. Teti dumā. Accimantova pabhāsayantīti dīpasikhāvanto viya
  jalitāggī viya vā obhāsayanti sabbā disāti adhippāyo. Samayoti kālo,
  "anuggahāyā"ti vacanaseso. Mahāvīrāti mahāvikkanta. Bhāgī rasānanti attharasādīnaṁ
  bhāgī. Vuttañhetaṁ dhammasenāpatinā "bhāgī vā bhagavā attharasassa dhammarasassā"ti-
  ādi. 3- Mahāvīra bhāgīti ca idampi dvayaṁ sambodhanavacanaṁ daṭṭhabbaṁ. Bhāgīrathānanti 4-
  pana pāṭhe bhagīratho nāma ādirājā. Tabbaṁsajātatāya 5- sākiyā bhāgīrathā, tesaṁ
  bhāgīrathānaṁ upakāratthanti adhippāyo.
       Dumānīti liṅgavipallāsena vuttaṁ, dumā rukkhāti attho. Samantato sabbadisā
  pavantīti samantato sabbabhāgato sabbadisāsu ca phullāni, tathā phullattā eva
  sabbadisā pavanti gandhaṁ vissajjenti. Āsamānāti āsīsantā gahitukāmā, evaṁ
  rukkhasobhāya gamanamaggassa rāmaṇeyyataṁ dassetvā idāni "nevātisītan"tiādinā
  utusampattiṁ dasseti. Sukhāti nātisītanātiuṇhabhāveneva sukhā iṭṭhā. Utu
  addhaniyāti addhānagamanayoggā utu. Passantu taṁ sākiyā koliyā ca, pacchāmukhaṁ
  rohiniyaṁ tarantanti rohinī nāma nadī sākiyakoliyajanapadānaṁ antare uttaradisato
  dakkhiṇamukhā

  *  *  *  *  *  *
  Footnote: 1 Ma. jīveti 2 Sī. acetanehi, i.,Ma. acetanepi
  3 khu.cūḷa. 30/65/11 ajitamāṇavakapañhāniddesa (syā)
  4 Ma. bhāgīraṭṭhānanti 5 Sī. ādirājāti jānitabbaṁ, sajātitāya
-------------------------------------------------
[page 189]
  Sandati, rājagahaṁ cassā puratthimadakkhiṇāya disāya, tasmā rājagahato kapilavatthuṁ
  gantuṁ taṁ nadiṁ tarantā pacchāmukhā hutvā taranti. Tenāha "passantu taṁ .pe.
  Tarantan"ti. "bhagavantaṁ Pacchāmukhaṁ rohiṇiṁ nāma nadiṁ atikkamantaṁ sākiyakoliyajanapada-
  vāsino passantū"ti kapilavatthugamanāya bhagavantaṁ āyācanto ussāheti.
       Idāni attano patthanaṁ upamāhi pakāsento "āsāya kasate"ti gāthamāha.
  Āsāya kasate khettanti kassako kasanto khettaṁ phalāsāya kasati. Bījaṁ āsāya
  vappatīti kasitvā ca vapantena phalāsāya eva bījaṁ vappati nikkhipiyati. Āsāya
  vāṇijā yantīti dhanahārakā vāṇijā dhanāsāya samuddaṁ tarituṁ desaṁ upagantuṁ
  samuddaṁ nāvāya yanti gacchanti. Yāya āsāya tiṭṭhāmīti evaṁ ahampi yāya āsāya
  patthanāya bhagavā tumhākaṁ kapilapuragamanatthāya 1- idha tiṭṭhāmi, sā me āsā samijjhatu,
  tumhehi "kapilavatthu gantabban"ti vadati, āsāya sadisatāya cettha kattukamyatāchandaṁ
  āsāti āha.
       Gamanamaggasaṁvaṇṇanādinā 2- anekavāraṁ yācanāya kāraṇaṁ dassetuṁ "punappunan"tiādi
  vuttaṁ. Tassattho:- sakiṁ vuttamattena vappe 3- asampajjamāne kassakā punappunaṁ
  dutiyampi tatiyampi bījaṁ vapanti, pajjunno devarājāpi ekavārameva avassitvā
  punappunaṁ kālena kālaṁ vassati, kassakāpi ekavārameva akasitvā sassasampattiatthaṁ
  paṁsuṁ kaddamaṁ vā muduṁ 4- kātuṁ khettaṁ punappunaṁ kasanti, ekavārameva dhaññaṁ saṅgahaṁ 5-
  katvā "alamettāvatā"ti aparitussanato koṭṭhāgārādīsu paṭisāmanavasena manussehi
  upanīyamānaṁ punappunaṁ sāliādidhaññaṁ raṭṭhaṁ upeti upagacchati.
       Yācanakāpi yācantā punappunaṁ kulāni caranti upagacchanti, na ekavārameva,
  yācitā pana tesaṁ punappunaṁ dānapatī dadanti, na sakiṁyeva. Tathā pana deyyadhammaṁ

  *  *  *  *  *  *
  Footnote: 1 chaṂa. kapilapuragamanapatthanāya 2 Sī......saṁvaṇṇanādīsu, i......saṁvaṇṇanādi.....
  3 Sī.,i. vuttamattena vā 4 Sī.,i. kaddamaṁ muduṁ vā 5 Sī.,i. dhaññasaṅgahaṁ
-------------------------------------------------
[page 190]
  Punappunaṁ dānapatī daditvā dānamayaṁ puññaṁ upacinitvā punappunaṁ aparāparaṁ
  saggamupenti ṭhānaṁ paṭisandhivasena devalokaṁ upagacchanti, tasmā ahampi punappunaṁ
  yācāmi, bhagavā mayhaṁ manorathaṁ matthakaṁ pāpehīti adhippāyo.
       Idāni yadatthaṁ satthāraṁ kapilavatthugamanaṁ yācati, taṁ dassetuṁ "vīro have"ti
  gāthamāha. Tassattho:- vīro vīriyavā mahāvikkanto bhūripañño mahāpañño puriso
  yasmiṁ kule jāyati nibbattati, tattha have ekaṁsena sattayugaṁ sattapurisayugaṁ yāvasattamaṁ
  pitāmahayugaṁ sammāpaṭipattiyā puneti sodhetīti lokavādo ativādo aññesu. Bhagavā
  pana sabbesaṁ devānaṁ uttamadevatāya devadevo pāpanivāraṇena kalyāṇapatiṭṭhāpanena
  tato parampi sodhetuṁ sakkati sakkotīti maññāmi ahaṁ. Kasmā? tayā hi jāto
  muni saccanāmo yasmā tayā satthārā ariyāya jātiyā jāto munibhāvo, muni
  vā samāno attahitaparahitānaṁ adhilokaparalokānañca munanaṭṭhena "munī"ti avitathanāmo,
  monavā vā muni, 1- "samaṇo pabbajito isī"ti avitathanāmo tayā jāto, tasmā
  sattānaṁ ekantahitapaṭilābhahetubhāvato bhagavā tava tattha gamanaṁ yācāmāti attho.
       Idāni "sattayugan"ti vutte pituyugaṁ dassetuṁ "suddhodano nāmā"tiādi
  vuttaṁ. Suddhaṁ odanaṁ jīvanaṁ 2- etassāti suddhodano. Buddhapitā hi ekaṁsato
  suvisuddhakāyavacīmanosamācāro suvisuddhājīvo hoti tathā abhinīhārasampannattā.
  Māyanāmāti kularūpasīlācārādisampattiyā ñātimittādīhi "mā yāhī"ti vattabbaguṇatāya
  "māyā"ti laddhanāmā. Parihariyāti dhāretvā. Kāyassa bhedāti sadevakassa lokassa
  cetiyasadisassa attano kāyassa vināsato uddhaṁ. Tidivamhīti tusitadevaloke.
       Sāti māyādevī. Gotamīti gottena taṁ kitteti. Dibbehi kāmehīti tusitabhavana-
  pariyāpannehi dibbehi vatthukāmehi. Samaṅgibhūtāti samannāgatā. Kāmaguṇehīti kāma-
  koṭṭhāsehi, "kāmehī"ti vatvā puna "kāmaguṇehī"ti vacanena anekabhāgehi vatthukāmehi

  *  *  *  *  *  *
  Footnote: 1 Sī.,i. munisamānavā muni 2 Sī.,i. jīvitaṁ
-------------------------------------------------
[page 191]
  Paricāriyatīti dīpeti. Tehīti yasmiṁ devanikāye nibbatti, tehi tusitadevagaṇehi 1-
  tehi vā kāmaguṇehi. "samaṅgibhūtā Parivāritā"ti ca itthīliṅganiddeso purimattabhāva-
  siddhaṁ itthībhāvaṁ devatābhāvaṁ vā sandhāya kato, devūpapatti pana purisabhāveneva jātā.
       Evaṁ therena yācito bhagavā tattha gamane bahūnaṁ visesādhigamaṁ disvā vīsatisahassa-
  khīṇāsavaparivuto rājagahato aturitacārikāvasena kapilavatthugāmimaggaṁ paṭipajji.
  Thero iddhiyā kapilavatthuṁ gantvā rañño purato ākāse ṭhito adiṭṭhapubbaṁ
  vesaṁ disvā raññā "kosi tvan"ti pucchito "sace amaccaputtaṁ tayā bhagavato
  santikaṁ pesitaṁ maṁ na jānāsi, evaṁ pana jānāhī"ti dassento:-
                    "buddhassa puttomhi asayhasāhino
                     aṅgīrasassappaṭimassa tādino
                     pitupitā mayhaṁ tuvaṁsi sakka
                     dhammena me gotama ayyakosī"ti
  osānagāthamāha.
       Tattha buddhassa puttomhīti sabbaññubuddhassa ure jātatāya 2- orasaputto
  amhi. Asayhasāhinoti abhisambodhito pubbe ṭhapetvā mahābodhisattaṁ aññehi sahituṁ
  vahituṁ asakkuṇeyyattā asayhassa sakalassa bodhisambhārassa mahākāruṇikādhikārassa
  ca sahanato vahanato, tato parampi aññehi sahatuṁ abhibhavituṁ asakkuṇeyyattā
  asayhānaṁ pañcannaṁ mārānaṁ sahanato abhibhavanato, āsayānusayacaritādhimuttiādi-
  vibhāgāvabodhanena yathārahaṁ veneyyānaṁ diṭṭhadhammikasamparāyikaparamatthehi anusāsanī-
  saṅkhātassa aññehi asayhassa buddhakiccassa ca sahanato, tattha vā sādhukārībhāvato
  asayhasāhino. Aṅgīrasassāti aṅgīkatasīlādisampattikassa. "aṅgamaṅgehi

  *  *  *  *  *  *
  Footnote: 1 Sī. tasmiṁ devanikāye nibbattehi tusitagaṇehi, i. yasmiṁ devanikāye
  nibbattā, tehi tusitaguṇehi 2 i.,Ma. urovāyāmajanitābhijātitāya
-------------------------------------------------
[page 192]
  Niccharaṇakaobhāsassā"ti apare. Keci pana "aṅgīraso, siddhatthoti dve nāmāni
  pitarāyeva gahitānī"ti vadanti. Appaṭimassāti anūpamassa. Iṭṭhāniṭṭhesu
  tādilakkhaṇappattiyā tādino. Pitupitā mayhaṁ tuvaṁsīti ariyajātivasena mayhaṁ pitu
  sammāsambuddhassa lokavohārena tvaṁ pitā asi. Sakkāti jātivasena rājānaṁ ālapati.
  Dhammenāti sabhāvena ariyajāti lokiyajātīti dvinnaṁ jātīnaṁ sabhāvasamodhānena. 1-
  Gotamāti rājānaṁ gottena ālapati. Ayyakosīti pitāmaho asi. Ettha ca "buddhassa
  puttomhī"tiādi vadanto thero aññaṁ byākāsi.
       Evaṁ pana attānaṁ jānāpetvā haṭṭhatuṭṭhena raññā mahārahe pallaṅke
  nisīdāpetvā attano paṭiyāditassa nānaggarasassa bhojanassa pattaṁ pūretvā dinne
  gamanākāraṁ dasseti. "kasmā Gantukāmattha, bhuñjathā"ti ca vutte satthu santikaṁ
  gantvā bhuñjissāmīti. Kahaṁ pana satthāti. Vīsatisahassabhikkhuparivāro tumhākaṁ
  dassanatthāya maggaṁ paṭipannoti. Tumhe imaṁ piṇḍapātaṁ paribhuñjitvā yāva mama
  putto imaṁ nagaraṁ sampāpuṇāti, tāvassa itova piṇḍapātaṁ harathāti. Thero bhattakiccaṁ
  katvā rañño parisāya ca dhammaṁ kathetvā satthu āgamanato puretarameva sakalaṁ
  rājanivesanaṁ ratanattaye abhippasannaṁ karonto sabbesaṁ passantānaṁyeva satthu
  āharitabbabhattapuṇṇaṁ pattaṁ ākāse vissajjetvā sayampi vehāsaṁ abbhuggantvā
  piṇḍapātaṁ upanetvā 2- satthu hatthe ṭhapesi. Satthā taṁ piṇḍapātaṁ paribhuñji.
  Evaṁ saṭṭhiyojanaṁ maggaṁ divase divase yojanaṁ gacchantassa satthu rājagehatova bhattaṁ
  āharitvā adāsi. Atha naṁ "bhagavā mayhaṁ pitu mahārājassa sakalanivesanaṁ pasādesī"ti
  kulappasādakānaṁ aggaṭṭhāne ṭhapesīti.
                    Kāḷudāyittheragāthāvaṇṇanā niṭṭhitā.

  *  *  *  *  *  *
  Footnote: 1 Sī. samādānena 2 Sī. upanāmetvā
-------------------------------------------------
[page 193]
                   371. 2. Ekavihāriyattheragāthāvaṇṇanā
       purato pacchato vāpītiādikā āyasmato ekavihāriyattherassa 1- gāthā. Kā
  uppatti?
       ayampi purimabuddhesu katādhikāro tattha tattha bhave puññāni upacinanto
  kassapadasabalassa kāle kulagehe nibbattitvā viññutaṁ patto satthu santike dhammaṁ
  sutvā paṭiladdhasaddho pabbajitvā araññaṁ pavisitvā vivekavāsaṁ vasi.
       So tena puññakammena ekaṁ buddhantaraṁ devamanussesu saṁsaranto imasmiṁ
  buddhuppāde bhagavati parinibbute dhammāsokarañño kaniṭṭhabhātā hutvā nibbatti.
  Asokamahārājā kira satthu parinibbānato dvinnaṁ vassasatānaṁ upari aṭṭhārasame
  vasse sakalajambūdīpe ekarajjābhisekaṁ patvā attano kaniṭṭhaṁ tissakumāraṁ oparajje
  ṭhapetvā ekena upāyena taṁ sāsane abhippasannaṁ akāsi. So ekadivasaṁ migavaṁ
  gato araññe yonakamahādhammarakkhitattheraṁ hatthināgena sālasākhaṁ gahetvā bījiyamānaṁ
  nisinnaṁ disvā sañjātapasādo "aho vatāhampi ayaṁ mahāthero viya pabbajitvā
  araññe vihareyyan"ti cintesi. Thero tassa cittācāraṁ ñatvā tassa passantasseva
  ākāsaṁ abbhuggantvā asokārāme pokkharaṇiyā abhijjamāne udake ṭhatvā cīvarañca
  uttarāsaṅgañca ākāse olaggetvā nhāyituṁ ārabhi. Kumāro therassa ānubhāvaṁ
  disvā abhippasanno araññato nivattitvā rājagehaṁ gantvā "pabbajissāmī"ti
  rañño ārocesi. Rājā taṁ anekappakāraṁ yācitvā pabbajjādhippāyaṁ nivattetuṁ
  nāsakkhi. So upāsako hutvā pabbajjāsukhaṁ patthento:-
          [537] "purato Pacchato vāpi aparo ce na vijjati
                atīva phāsu bhavati ekassa vasato vane.

  *  *  *  *  *  *
  Footnote: 1 Sī. ekavihārikattherassa
-------------------------------------------------
[page 194]
          [538] Handa eko gamissāmi araññaṁ buddhavaṇṇitaṁ
                phāsu 1- ekavihārissa pahitattassa bhikkhuno.
          [539] Yogīpītikaraṁ rammaṁ mattakuñjarasevitaṁ
                eko atthavasī khippaṁ pavisissāmi kānanaṁ.
          [540] Supupphite sītavane sītale girikandare
                gattāni parisiñcitvā caṅkamissāmi ekako.
          [541] Ekākiyo adutiyo ramaṇīye mahāvane
                kadāhaṁ viharissāmi katakicco anāsavo.
          [542] Evaṁ me kattukāmassa adhippāyo samijjhatu
                sādhayissāmahaṁyeva nāñño aññassa kārako"ti
  imā cha gāthā abhāsi.
       Tattha purato pacchato vāti attano purato vā pacchato vā, vāsaddassa
  vikappatthattā passato vā aparo añño jano na vijjati ce, atīva ativiya
  phāsu cittasukhaṁ bhavati. Ekavihārībhāvena ekassa asahāyassa. Vane vasatoti ciraparicitena
  vivekajjhāsayena ākaḍḍhiyamānahadayo so rattindivaṁ mahājanaparivutassa vasato 2-
  saṅgaṇikavihāraṁ nibbindanto vivekasukhaṁ ca bahuṁ maññanto vadati.
       Handāti vossaggatthe nipāto, tena idāni kariyamānassa araññagamanassa
  nicchitabhāvamāha. Eko gamissāmīti "suññāgāre kho gahapati tathāgatā abhiramantī"ti-
  ādivacanato 3- buddhehi vaṇṇitaṁ pasaṭṭhaṁ araññaṁ eko asahāyo gamissāmi
  vāsādhippāyena upagacchāmi. Yasmā ekavihārissa ṭhānādīsu asahāyabhāvena ekavihārissa
  nibbānaṁ paṭipesitacittatāya pahitattassa adhisīlasikkhādikā tisso sikkhā sikkhato
  bhikkhuno araññaṁ phāsu 4- iṭṭhaṁ sukhāvahanti attho.

  *  *  *  *  *  *
  Footnote: 1 pāli. phāsuṁ 2 Sī.,i. parissayato 3 vinaYu. cūḷa.7/306/77 senāsanakkhandhaka
  4 Sī.,i. phāsuvihāraṁ
-------------------------------------------------
[page 195]
       Yogīpītikaranti yogīnaṁ bhāvanāya yuttappayuttānaṁ appasaddādibhāvena jhāna-
  vipassanādipītiṁ āvahanato yogīpītikaraṁ. Visabhāgārammaṇābhāvena paṭisallāna-
  sāruppatāya rammaṁ. Mattakuñjarasevitanti mattavaravāraṇavicaritaṁ, imināpi brahārañña-
  bhāvena 1- janavivekaṁyeva dasseti. Atthavasīti idha atthoti samaṇadhammo adhippeto.
  "kathaṁ Nu kho so me bhaveyyā"ti tassa vasaṁ gato.
       Supupphiteti suṭṭhu pupphite. Sītavaneti chāyūdakasampattiyā sīte vane.
  Ubhayenapi tassa ramaṇīyataṁyeva vibhāveti. Girikandareti girīnaṁ abbhantare kandare.
  Kanti hi udakaṁ, tena dāritaṁ ninnaṭṭhānaṁ kandaraṁ nāMa. Tādise sītale girikandare
  ghammaparitāpaṁ vinodetvā attano gattāni parisiñcitvā nhāyitvā caṅkamissāmi
  ekakoti katthaci anāyattavuttitaṁ dasseti.
       Ekākiyoti ekākī asahāyo. Adutiyoti taṇhāsaṅkhātadutiyābhāvena adutiyo.
  Taṇhā hi purisassa sabbadā avijahanaṭṭhena dutiyā nāMa. Tenāha bhagavā "taṇhā-
  dutiyo puriso, dīghamaddhāna saṁsaran"ti. 2-
      Evaṁ me kattukāmassāti "handa eko gamissāmī"tiādinā vuttavidhinā araññaṁ 3-
  gantvā bhāvanānuyogaṁ 4- kattukāmassa me. Adhippāyo samijjhatūti "kadāhaṁ
  viharissāmi, katakicco anāsavo"ti evaṁ pavatto manoratho ijjhatu siddhiṁ pāpuṇātu.
  Arahattappatti ca yasmā na āyācanamattena 5- sijjhati, nāpi aññena sādhetabbā, tasmā
  āha "sādhayissāmahaṁyeva, nāñño aññassa kārako"ti.
       Evaṁ uparājassa pabbajjāya daḷhanicchayataṁ ñatvā rājā asokārāmagamanīyaṁ
  maggaṁ alaṅkārāpetvā kumāraṁ sabbālaṅkāravibhūsitaṁ mahatiyā senāya mahaccarājā-
  nubhāvena vihāraṁ nesi. Kumāro padhānagharaṁ gantvā mahādhammarakkhitattherassa santike

  *  *  *  *  *  *
  Footnote: 1 Sī.,i. brahāraññabhāve 2 khu.iti. 25/15/241 taṇhāsaṁyojanasutta,
  105/324 taṇhuppādasutta 3 Sī.,i. araññe 4 chaṂa. bhāvanābhiyogaṁ
  5 Sī. yasmā āsādanamattena, i. yasmā āyācanamajjhena
-------------------------------------------------
[page 196]
  Pabbaji, anekasatā manussā taṁ anupabbajiṁsu. Rañño bhāgineyyo saṅghamittāya
  sāmiko aggibrahmāpi tameva anupabbaji. So pabbajitvā haṭṭhatuṭṭho attanā
  kātabbaṁ pakāsento:-
          [543] "esa Bandhāmi sannāhaṁ pavisissāmi kānanaṁ
                na tato nikkhamissāmi appatto āsavakkhayaṁ.
          [544] Mālute upavāyante sīte surabhigandhake 1-
                avijjaṁ dālayissāmi nisinno nagamuddhani.
          [545] Vane kusumasañchanne pabbhāre nūna sītale
                vimuttisukhena sukhito ramissāmi giribbaje"ti
  tisso gāthā abhāsi.
       Tattha esa bandhāmi sannāhanti esāhaṁ viriyasaṅkhātaṁ sannāhaṁ bandhāmi,
  kāye ca jīvite ca nirapekkho viriyasannāhena sannayhāmi. Idaṁ vuttaṁ hoti:- yathā
  nāma sūro puriso paccatthike paccuppaṭṭhite taṁ jetukāmo aññaṁ kiccaṁ pahāya
  kavacapaṭimuccanādinā yuddhāya sannayhati, yuddhabhūmiṁ ca gantvā paccatthike ajetvā
  tato na nivattati, evamahampi kilesapaccatthike jetuṁ ādittampi sīsaṁ celañca
  ajjhupekkhitvā 2- catubbidhasammappadhānaviriyasannāhaṁ sannayhāmi, kilese ajetvā
  kilesavijayayoggaṁ vivekaṭṭhānaṁ na vissajjemīti. Tena vuttaṁ "pavisissāmi kānanaṁ 3-
  na tato nikkhamissāmi, appatto āsavakkhayan"ti. 4-
       "mālute Upavāyante"tiādinā araññaṭṭhānassa kammaṭṭhānabhāvanāyogyataṁ
  vadati, ramissāmi nūna giribbajeti yojanā. Pabbataparikkhepe abhiramissāmi maññeti
  anāgatatthaṁ 5- parikappento vadati. Sesaṁ suviññeyyameva.

  *  *  *  *  *  *
  Footnote: 1 chaṂa. surabhigandhike 2 Sī. sīsaṁ ajjhupekkhitvā 3 Sī. kānananti
  4 Sī. āsavakkhayanti ca 5 Sī.,i. caṅkamāmīti anāgatattā
-------------------------------------------------
[page 197]
       Evaṁ vatvā thero araññaṁ pavisitvā samaṇadhammaṁ karonto upajjhāyena saddhiṁ
  kaliṅgaraṭṭhaṁ agamāsi. Tatthassa pāde cammikābādho uppajji, taṁ disvā eko
  vejjo "sappiṁ bhante pariyesatha, tikicchissāmi nan"ti āha. Thero sappipariyesanaṁ
  akatvā vipassanāya eva kammaṁ karoti, rogo vaḍḍhati, vejjo therassa tattha
  appossukkataṁ disvā sayameva sappiṁ pariyesitvā theraṁ arogaṁ akāsi. So arogo
  hutvā na cirasseva arahattaṁ pāpuṇi. Tena vuttaṁ apadāne 1-:-
              "imamhi bhaddake kappe brahmabandhu mahāyaso
               kassapo nāma gottena uppajji vadataṁ varo.
               Nippapañco nirālambo ākāsasamamānaso
               suññatābahulo tādī animittarato vaSī.
               Asaṅgacitto nikleso 2- asaṁsaṭṭho kule gaṇe
               mahākāruṇiko vīro vinayopāyakovido.
               Uyyutto parakiccesu vinayanto sadevake
               nibbānagamanaṁ maggaṁ gatiṁ paṅkavisosanaṁ.
               Amataṁ paramassādaṁ jarāmaccunivāraṇaṁ
               mahāparisamajjhe so nisinno lokatārako.
               Karavīkaruto nātho brahmaghoso tathāgato
               uddharanto mahāduggā 3- vippanaṭṭhe anāyake.
               Desento virajaṁ dhammaṁ diṭṭho me lokanāyako
               tassa dhammaṁ suṇitvāna pabbajiṁ anagāriyaṁ.
               Pabbajitvā tadāpāhaṁ cintento jinasāsanaṁ
               ekakova vane ramme vasiṁ saṁsaggapīḷito.

  *  *  *  *  *  *
  Footnote: 1 khu.apa. 33/21/44 (syā) 2 pāli. āsaṁkacitto nillepo 3 pāli. mahādukkhā
-------------------------------------------------
[page 198]
               Sakkāyavūpakāso me hetubhūto mamābhavī 1-
               manaso vūpakāsassa saṁsaggabhayadassino.
               Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā there tattha viharante rājā koṭidhanapariccāgena bhojakagiri-
  vihāraṁ nāma kāretvā theraṁ tattha vāsesi. So tattha viharanto parinibbāna-
  kāle:-
        [546] "sohaṁ Paripuṇṇasaṅkappo cando paṇṇaraso yathā
               sabbāsavaparikkhīṇo natthi dāni punabbhavo"ti
  osānagāthamāha. Sā uttānatthāva. Tadeva ca therassa aññābyākaraṇaṁ ahosīti.
                   Ekavihāriyattheragāthāvaṇṇanā niṭṭhitā.
                        ------------------
                   372. 3. Mahākappinattheragāthāvaṇṇanā
       anāgataṁ yo paṭikacca passatītiādikā āyasmato mahākappinattherassa gāthā.
  Kā uppatti?
       Ayaṁ kira padumuttarabuddhakāle haṁsavatīnagare kulaghare nibbattitvā viññutaṁ patto
  satthu santike dhammaṁ suṇanto satthāraṁ ekaṁ bhikkhuṁ bhikkhuovādakānaṁ aggaṭṭhāne
  ṭhapentaṁ disvā tajjaṁ adhikārakammaṁ katvā taṁ ṭhānantaraṁ patthesi.
       So tattha yāvajīvaṁ kusalaṁ katvā devamanussesu saṁsaranto kassapasammāsambuddha-
  kāle bārāṇasiyaṁ kulagehe nibbattitvā viññutaṁ patto purisasahassagaṇajeṭṭhako

  *  *  *  *  *  *
  Footnote: 1 pāli. mamāgami
-------------------------------------------------
[page 199]
  Hutvā gabbhasahassapaṭimaṇḍitaṁ mahantaṁ pariveṇaṁ kārāpesi. Te sabbepi janā
  yāvajīvaṁ kusalaṁ katvā taṁ upāsakaṁ jeṭṭhakaṁ katvā saputtadārā devaloke nibbattitvā
  ekaṁ buddhantaraṁ devamanussesu saṁsariṁsu. Tesu gaṇajeṭṭhako amhākaṁ satthu nibbattito
  puretarameva paccantadese kukkuṭanāmake nagare rājagehe nibbatti, tassa kappinoti
  nāmaṁ ahosi. Sesapurisā tasmiṁyeva nagare amaccakule nibbattiṁsu. 1- Kappinakumāro
  pitu accayena chattaṁ ussāpetvā mahākappinarājā nāma jāto. So sutavittakatāya
  pātova catūhi dvārehi sīghaṁ dūte pesesi "yattha bahussute passatha, tato 2-
  nivattitvā mayhaṁ ārocethā"ti.
       Tena ca samayena amhākaṁ satthā loke uppajjitvā sāvatthiyaṁ 3- upanissāya
  viharati. Tasmiṁ kāle sāvatthīvāsino vāṇijā sāvatthiyaṁ uṭṭhānakabhaṇḍaṁ gahetvā
  taṁ nagaraṁ gantvā bhaṇḍaṁ paṭisāmetvā "rājānaṁ passissāmā"ti paṇṇākārahatthā
  rañño ārocāpesuṁ. Te rājā pakkosāpetvā niyyāditapaṇṇākāre vanditvā
  ṭhite "kuto āgatatthā"ti pucchi. Sāvatthito devāti. Kacci vo raṭṭhaṁ subhikkhaṁ,
  dhammiko rājāti. Āma devāti. Kīdiso dhammo tumhākaṁ dese idāni pavattatīti.
  Taṁ deva na sakkā ucchiṭṭhamukhehi 4- kathetunti. Rājā suvaṇṇabhiṅgārena udakaṁ
  dāpesi. Te mukhaṁ vikkhāletvā dasabalābhimukhā añjaliṁ paggahetvā "deva amhākaṁ dese
  buddharatanaṁ nāma uppannan"ti āhaṁsu. Rañño "buddho"ti vacane sutamatteyeva
  sakalasarīraṁ pharamānā pīti uppajji. Tato "buddhoti tātā vadethā"ti āha. Buddhoti deva
  vadāmāti. 5- Evaṁ tikkhattuṁ vadāpetvā "buddhoti tātā vadethā"ti āha. Buddhoti
  pade pasanno satasahassaṁ datvā "aparaṁ vadethā"ti pucchi. Deva loke dhammaratanaṁ
  nāma uppannanti. Tampi sutvā tatheva satasahassaṁ datvā "aparaṁ vadethā"ti pucchi.
  Deva saṁgharatanaṁ nāma uppannanti. Tampi sutvā tatheva satasahassaṁ datvā "buddhassa

  *  *  *  *  *  *
  Footnote: 1 Sī.,i. nibbattiṁsu, tesu 2 Ma. passa bahussute, passanto tato 3 chaṂa. sāvatthiṁ
  4 Sī.,i. ucciṭṭhamukhena 5 Sī. buddhoti buddhoti deva vadāmīti,
  i.... vadāmāti, saṁ.ṭṭha. 2/223 passitabbaṁ
-------------------------------------------------
[page 200]
  Bhagavato santike pabbajissāmī"ti tatova nikkhami. Amaccāpi tatheva nikkhamiṁsu. So
  amaccasahassena 1- saddhiṁ gaṅgātīraṁ patvā "sace satthā sammāsambuddho, imesaṁ
  assānaṁ khuramattampi mā temetū"ti saccādhiṭṭhānaṁ katvā udakapiṭṭheneva pūraṁ gaṅgā-
  nadiṁ 2- atikkamitvā aparampi aḍḍhayojanavitthāraṁ nadiṁ tatheva atikkamitvā tatiyaṁ
  candabhāgaṁ nāma mahānadiṁ patvā tampi tāya eva saccakiriyāya atikkami.
       Satthāpi taṁdivasaṁ paccūsasamayaṁyeva mahākaruṇāsamāpattito vuṭṭhāya lokaṁ volokento
  "ajja mahākappino tiyojanasatikaṁ rajjaṁ pahāya amaccasahassaparivāro mama santike
  pabbajituṁ āgamissatī"ti disvā "mayā 3- tesaṁ paccuggamanaṁ kātuṁ yuttan"ti pātova
  sarīrapaṭijagganaṁ katvā bhikkhusaṁghaparivuto sāvatthiyaṁ piṇḍāya caritvā pacchābhattaṁ
  piṇḍapātapaṭikkanto sayameva ākāsena gantvā candabhāgāya nadiyā tīre tesaṁ
  uttaraṇatitthassābhimukhaṭṭhāne mahānigrodhamūle pallaṅkena nisinno chabbaṇṇabuddha-
  rasmiyo vissajjesi. Te tena titthena uttarantā buddharasmiyo ito cito ca
  vidhāvantiyo olokento bhagavantaṁ disvā "yaṁ satthāraṁ uddissa mayaṁ āgatā,
  addhā so eso"ti dassaneneva niṭṭhaṁ gantvā diṭṭhaṭṭhānato paṭṭhāya onamitvā
  paramanipaccākāraṁ karontā bhagavantaṁ upasaṅkamiṁsu. Rājā bhagavato gopphakesu gahetvā
  satthāraṁ vanditvā ekamantaṁ nisīdi saddhiṁ amaccasahassena. Satthā tesaṁ dhammaṁ desesi.
  Desanāpariyosāne saddhiṁ parisāya arahatte patiṭṭhāsi. Tena vuttaṁ apadāne 4-:-
             "padumuttaro nāma jino sabbadhammāna pāragū
              udito ajaṭākāse ravīva saradambare.
              Vacanābhāya bodheti veneyyapadumāni so
              kilesapaṅkaṁ soseti matiraṁsīhi nāyako.
              Titthiyānaṁ yase hanti khajjotābhā 5- yathā ravi
              saccatthābhaṁ pakāseti 6- ratanaṁva 7- divākaro.

  *  *  *  *  *  *
  Footnote: 1 Ma. amaccasahassehi 2 Sī.,i. pūragaṅgaṁ nadiṁ 3 Sī.,i. āgamissati mayā
  4 khu.apa. 33/123/186 (syā) 5 pāli. vajiratā 6 pāli. sabbattha sampakāseti
  7 pāli. rattindivaṁ
-------------------------------------------------
[page 201]
              Guṇānaṁ āyatibhūto ratanānaṁva sāgaro
              pajjunnoriva bhūtāni dhammameghena vassati.
              Akkhadasso tadā āsiṁ nagare haṁsasavhaye
              upecca dhammamassosiṁ jalajuttamanāmino.
              Ovādakassa bhikkhūnaṁ sāvakassa katāvino 1-
              guṇaṁ pakāsayantassa tappayantassa 2- me manaṁ
              sutvā patīto sumano nimantetvā tathāgataṁ
              sasissaṁ bhojayitvāna taṁ ṭhānamabhipatthayiṁ.
              Tadā haṁsasamabhāgo haṁsadundubhinissano
              passathetaṁ mahāmattaṁ vinicchayavisāradaṁ.
              Patitaṁ pādamūle me samuggatatanūruhaṁ
              jīmūtavaṇṇaṁ pīṇaṁsaṁ 3- pasannanayanānanaṁ.
              Parivārena mahatā rājayuttaṁ mahāyasaṁ
              eso katāvino ṭhānaṁ pattheti muditāsayo.
              Iminā paṇipātena cāgena paṇidhīhi ca
              kappasatasahassāni nupapajjati duggatiṁ.
              Devesu devasobhaggaṁ manussesu mahantataṁ
              anubhotvāna sesena nibbānaṁ pāpuṇissati.
              Satasahassito kappe okkākakulasambhavo
              gotamo nāma gottena satthā loke bhavissati.
              Tassa dhammesu dāyādo oraso dhammanimmito
              kappino nāma nāmena hessati satthu sāvako.
              Tatohaṁ sukataṁ kāraṁ katvāna jinasāsane
              jahitvā mānusaṁ dehaṁ tusitaṁ agamāsahaṁ.

  *  *  *  *  *  *
  Footnote: 1 ka. satāvino 2 pāli. hāsayantassa 3 pāli. jūmuttavaṇṇaṁ ruciraṁ
-------------------------------------------------
[page 202]
              Devamānusarajjāni sataso 1- anusāsiya
              bārāṇasiyamāsanne jāto keṇiyajātiyaṁ.
              Sahassaparivārena 2- sapajāpatiko ahaṁ
              pañcapaccekabuddhānaṁ satāni samupaṭṭhahiṁ.
              Temāsaṁ bhojayitvāna pacchādamha ticīvaraṁ
              tato cutā mayaṁ sabbe ahumha tidasūpagā.
              Puno sabbe manussattaṁ agamimha tato cutā
              kukkuṭamhi pure jātā himavantassa passato.
              Kappino nāmahaṁ āsiṁ rājaputto mahāyaso
              sesāmaccakule jātā mameva parivārayuṁ.
              Mahārajjasukhaṁ patto sabbakāmasamiddhimā
              vāṇijehi samakkhātaṁ buddhuppādamahaṁ suṇiṁ.
              Buddho loke samuppanno asamo ekapuggalo
              so pakāseti saddhammaṁ amataṁ sukhamuttamaṁ.
              Suyuttā tassa sissā ca sumuttā ca anāsavā
              sutvā nesaṁ suvacanaṁ 3- sakkaritvāna vāṇije.
              Pahāya rajjaṁ sāmacco nikkhamiṁ buddhamāmako
              nadiṁ disvā mahācandaṁ pūritaṁ samatittikaṁ.
              Appatiṭṭhaṁ anālambaṁ duttaraṁ sīghavāhiniṁ
              guṇaṁ saritvā buddhassa sotthinā samatikkamiṁ.
              Bhavasotaṁ sace buddho tiṇṇo lokantagū vidū
              etena saccavajjena gamanaṁ me samijjhatu.
              Yadi santigamo maggo mokkho caccantikaṁ sukhaṁ
              etena saccavajjena gamanaṁ me samijjhatu.

  *  *  *  *  *  *
  Footnote: 1 pāli. suttaso 2 pāli. satasahassaparivāro 3 pāli. nesaṁpi vacanaṁ
-------------------------------------------------
[page 203]
              Saṁgho ce tiṇṇakantāro puññakkhetto anuttaro
              etena saccavajjena gamanaṁ me samijjhatu.
              Saha kate saccavare maggā apagataṁ jalaṁ
              tato sukhena uttiṇṇo nadītīre manorame.
              Nisinnaṁ addasaṁ buddhaṁ udentaṁva pabhaṅkaraṁ
              jalantaṁ hemaselaṁva dīparukkhaṁva jotitaṁ.
              Sasiṁva tārāsahitaṁ sāvakehi purakkhataṁ
              vāsavaṁ viya vassantaṁ desanājaladantaraṁ. 1-
              Vanditvāna sahāmacco ekamantamupāvisiṁ
              tato no āsayaṁ ñatvā buddho dhammamadesayi.
              Sutvāna dhammaṁ vimalaṁ avocumha mayaṁ jinaṁ
              pabbājehi mahāvīra nibbindāmha 2- mayaṁ bhave.
              Savākkhāto bhikkhave dhammo dukkhantakaraṇāya vo
              caratha brahmacariyaṁ iccāha munisattamo.
              Saha vācāya sabbepi bhikkhuvesadharā mayaṁ
              ahumha upasampannā sotāpannāva 3- sāsane.
              Tato jetavanaṁ gantvā anusāsi vināyako
              anusiṭṭho jinenāhaṁ arahattamapāpuṇiṁ.
              Tato bhikkhusahassāni anusāsimahaṁ tadā
              mamānusāsanakarā tepi āsuṁ anāsavā.
              Jino tasmiṁ guṇe tuṭṭho etadagge ṭhapesi maṁ
              bhikkhu ovādakānaggo kappinoti mahājane.
              Satasahasse kataṁ kammaṁ phalaṁ dassesi me idha
              pamutto 4- saravegova kilese jhāpayiṁ maMa.

  *  *  *  *  *  *
  Footnote: 1 pāli. devena jananandana 2 Sī. nibbinnāmha, otiṇṇamhāti tālapotthake
  dissati 3 chaṂa. ca 4 pāli. sumutto
-------------------------------------------------
[page 204]
          Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ patvā pana te sabbeva 1- satthāraṁ pabbajjaṁ yāciṁsu. Satthā te
  "etha bhikkhavo"ti āha. Sā eva tesaṁ pabbajjā upasampadā ca ahosi. Satthā
  taṁ bhikkhusahassaṁ ādāya ākāsena jetavanaṁ agamāsi. Athekadivasaṁ bhagavā tassantevāsike
  bhikkhū āha "kacci bhikkhave kappino bhikkhūnaṁ dhammaṁ desetī"ti. Na bhagavā deseti.
  Appossukko diṭṭhadhammasukhavihāramanuyutto viharati, ovādamattampi na detīti. Satthā
  theraṁ pakkosāpetvā "saccaṁ kira tvaṁ kappina antevāsikānaṁ ovādamattampi na
  desī"ti. Saccaṁ bhagavāti. Brāhmaṇa mā evaṁ kari, ajja paṭṭhāya upagatānaṁ dhammaṁ
  desehīti. "sādhu Bhante"ti thero satthu vacanaṁ sirasā sampaṭicchitvā ekovādeneva
  samaṇasahassaṁ arahatte patiṭṭhāpesi. Tena naṁ satthā paṭipāṭiyā attano sāvake
  there ṭhānantare ṭhapento bhikkhuovādakānaṁ aggaṭṭhāne ṭhapesi. Athekadivasaṁ
  thero bhikkhuniyo ovadanto:-
                  [547] "anāgataṁ Yo paṭikacca passati
                        hitañca atthaṁ ahitañca taṁ dvayaṁ
                        viddesino tassa hitesino vā
                        randhaṁ na passanti samekkhamānā.
          [548] Ānāpānasatī yassa paripuṇṇā subhāvitā
                anupubbaṁ paricitā yathā buddhena desitā
                somaṁ lokaṁ pabhāseti abbhā muttova candimā.
          [549] Odātaṁ vata me cittaṁ appamāṇaṁ subhāvitaṁ
                nibbiddhaṁ paggahītañca sabbā obhāsate disā.
          [550] Jīvate vāpi sappañño api vittaparikkhayo
                paññāya ca alābhena vittavāpi na jīvati.

  *  *  *  *  *  *
  Footnote: 2 Sī.,i. sabbe
-------------------------------------------------
[page 205]
          [551] Paññā sutavinicchinī paññā kittisilokavaḍḍhanī
                paññāsahito naro idha api dukkhesu sukhāni vindati.
          [552] Nāyaṁ ajjatano dhammo nacchero napi abbhuto
                yattha jāyetha mīyetha tattha kiṁ viya abbhutaṁ.
          [553] Anantaraṁ hi jātassa jīvitā maraṇaṁ dhuvaṁ
                jātā jātā marantīdha evaṁ dhammā hi pāṇino.
                [554] Na hetadatthāya matassa hoti
                      yaṁ jīvitatthaṁ paraporisānaṁ
                      matamhi ruṇṇaṁ na yaso na lokyaṁ
                      na vaṇṇitaṁ samaṇabrāhmaṇehi.
                [555] Cakkhuṁ sarīraṁ upahanti tena 1-
                      nihīyati vaṇṇabalaṁ matī ca
                      ānandino tassa disā bhavanti
                      hitesino nāssa sukhī bhavanti.
                [556] Tasmā hi iccheyya kule vasante
                      medhāvino ceva bahussute ca
                      yesaṁ hi paññāvibhavena kiccaṁ
                      taranti nāvāya nadiṁva puṇṇan"ti
  imā gāthā abhāsi.
       Tattha anāgatanti na āgataṁ, avindanti attho. Paṭikaccāti puretaraṁyeva. Passatīti
  oloketi. Atthanti kiccaṁ. Taṁ dvayanti hitāhitaṁ. Viddesinoti amittā.
  Hitesinoti mittā. Randhanti chiddaṁ. Samekkhamānāti gavesantā. Idaṁ vuttaṁ hoti:-
  yo puggalo attano hitāvahaṁ ahitāvahaṁ tadubhayañca atthaṁ kiccaṁ anāgataṁ asampattaṁ

  *  *  *  *  *  *
  Footnote: 1 pāli. roṇṇaṁ
-------------------------------------------------
[page 206]
  Puretaraṁyeva paññācakkhunā ahaṁ viya passati vīmaṁsati vicāreti, tassa amittā vā
  ahitajjhāsayena mittā vā hitajjhāsayena randhaṁ gavesantā na 1- passanti, tādiso
  paññavā puggalo acchiddavutti, tasmā tumhehi tathārūpehi bhavitabbanti.
       Idāni ānāpānasatibhāvanāya guṇaṁ dassento tattha tāni yojetuṁ "ānāpānasatī
  yassā"ti dutiyaṁ gāthamāha. Tattha ānanti assāso. Apānanti passāso.
  Assāsapassāsanimittārammaṇā sati ānāpānasati. Satisīsena cettha taṁsampayuttasamādhi-
  bhāvanā adhippetā. Yassāti yassa yogino. Paripuṇṇā subhāvitāti catunnaṁ
  satipaṭṭhānānaṁ soḷasannañca ākārānaṁ pāripūriyā sabbaso puṇṇā sattannaṁ bojjhaṅgānaṁ
  vijjāvimuttīnañca pāripūriyā suṭṭhu bhāvitā vaḍḍhitā. Anupubbaṁ paricitā,
  yathā buddhena desitāti "so satova assasatī"tiādinā 2- yathā bhagavatā desitā,
  tathā anupubbaṁ anukkamena paricitā āsevitā bhāvitā. Somaṁ lokaṁ pabhāseti,
  abbhā muttova candimāti so yogāvacaro yathā abbhādiupakkilesā vimutto cando
  candālokena imaṁ okāsalokaṁ pabhāseti, evaṁ avijjādiupakkilesavimutto ñāṇālokena
  attasantānapatitaṁ parasantānapatitañca saṅkhāralokaṁ pabhāseti pakāseti. Tasmā tumhehi
  ānāpānasatibhāvanā bhāvetabbāti adhippāyo.
       Idāni attānaṁ nidassanaṁ katvā bhāvanābhiyogassa saphalataṁ dassento "odātaṁ
  vata me cittan"ti tatiyaṁ gāthamāha. Tassattho:- nīvaraṇamalavigamato odātaṁ suddhaṁ vata
  mama cittaṁ, yathā pamāṇakarā rāgādayo pahīnā, appamāṇañca nibbānaṁ paccakkhaṁ
  kataṁ ahosi, tathā bhāvitattā appamāṇaṁ subhāvitaṁ, tato eva catusaccaṁ 3- nibbiddhaṁ
  paṭivijjhitaṁ, 4- sakalasaṅkilesapakkhato paggahitañca hutvā 5- dukkhādikā
  pubbantādikā ca disā obhāsate tattha vitiṇṇakaṅkhattā sabbadhammesu vigatasammohattā
  ca, tasmā tumhehipi evaṁ cittaṁ bhāvetabbanti dasseti.

  *  *  *  *  *  *
  Footnote: 1 Sī.,i. ayaṁ saddo na dissati 2 dī. mahā. 10/374/248 mahāsatipaṭṭhānasutta,
  Maṃū. 12/107/77 kāyānupassanāsatipaṭṭhāna 3 potthakesu cattāri saccānīti pāṭhā
  dissanti 4 Sī. paṭivijjhitāni, i. paṭivijjhitā
  5 Sī....paccakkhato niggahitañca katvā
-------------------------------------------------
[page 207]
       Yathā bhāvanāmayā paññā cittamalavisodhanādinā purisassa bahupakārā, evaṁ
  itarāpīti dassento "jīvate vāpi sappañño"ti catutthagāthamāha. Tassattho:-
  parikkhīṇadhanopi sappaññajātiko itarītarasantosena santuṭṭho anavajjāya jīvikāya
  jīvatiyeva. Tassa hi jīvitaṁ jīvitaṁ nāMa. Tenāha bhagavā "paññājīviṁ jīvitamāhu
  seṭṭhan"ti. 1- Dummedhapuggalo pana paññāya alābhena diṭṭhadhammikaṁ samparāyikañca
  atthaṁ virādhento vittavāpi na jīvati, garahādippattiyā jīvanto nāma na tassa
  hoti, anupāyaññutāya vā yathādhigataṁ dhanaṁ nāsento jīvitampi sandhāretuṁ na
  sakkotiyeva, tasmā pārihāriyapaññāpi tumhehi appamattehi sampādetabbāti
  adhippāyo.
       Idāni paññāya ānisaṁse dassetuṁ "paññā sutavinicchinī"ti pañcamaṁ gāthamāha.
  Tattha paññā sutavinicchinīti paññā nāmesā sutassa vinicchayinī, yathāsute sotapathamāgate
  atthe "ayaṁ akusalo, ayaṁ kusalo, ayaṁ sāvajjo, ayaṁ anavajjo"tiādinā vinicchayajananī.
  Kittisilokavaḍḍhanīti kittiyā sammukhā pasaṁsāya silokassa patthaṭayasabhāvassa vaḍḍhanī,
  paññavatoyeva hi kittiādayo viññūnaṁ pāsaṁsabhāvato. Paññāsahitoti pārihāriyapaññāya
  vipassanāpaññāya ca yutto. 2- Api dukkhesu sukhāni vindatīti ekantadukkhasabhāvesu
  khandhāyatanādīsu sammāpaṭipattiyā yathābhūtasabhāvāvabodhena nirāmisānipi sukhāni paṭilabhati.
       Idāni tāsaṁ bhikkhunīnaṁ aniccatāpaṭisaṁyuttaṁ dhīrabhāvāvahaṁ dhammaṁ kathento "nāyaṁ
  ajjatano dhammo"tiādinā sesagāthā abhāsi. Tatrāyaṁ saṅkhepattho:- yvāyaṁ sattānaṁ
  jāyanamīyanasabhāvo, ayaṁ dhammo ajjatano adhunāgato na hoti, abhiṇhapavattikatāya
  na acchariyo, abbhutapubbatābhāvato nāpi abbhuto. Tasmā yattha jāyetha mīyetha
  yasmiṁ loke satto jāyeyya, so ekaṁsena mīyetha, tattha kiṁ viya kiṁ nāma

  *  *  *  *  *  *
  Footnote: 1 saṁ.sagā. 15/73/48 vittasutta, 246/258, khu.sutta. 25/184/370 āḷavakasutta
  2 Sī.,i. yuttattā
-------------------------------------------------
[page 208]
  Abbhutaṁ siyā sabhāvikattā maraṇassa. Na hi khaṇikamaraṇassa kiñci kāraṇaṁ atthi.
  Yato anantaraṁ hi jātassa, jīvitā maraṇaṁ dhuraṁ jātassa jātisamanantaraṁ jīvitato
  maraṇaṁ ekantikaṁ uppannānaṁ khandhānaṁ ekaṁsena bhijjanato. Yo panettha jīvatīti
  lokavohāro, so tadupādānassa anekapaccayāyattatāya anekantiko, yasmā etadevaṁ, 1-
  tasmā jātā marantīdha, evaṁ dhammā hi pāṇinoti ayaṁ sattānaṁ pakati, yadidaṁ
  jātānaṁ maraṇanti jātiyā maraṇānubandhanataṁ 2- āha.
       Idāni yasmā tāsu bhikkhunīsu kāci sokabandhitacittāpi atthi, tasmā tāsaṁ
  sokavinodanaṁ kātuṁ "na hetadatthāyā"tiādi vuttaṁ. Tattha na hetadatthāya matassa
  hotīti yaṁ matassa jīvitatthaṁ jīvitanimittaṁ paraporisānaṁ parapuggalānaṁ ruṇṇaṁ, etaṁ
  tassa matassa sattassa jīvitatthaṁ 3- tāva tiṭṭhatu, kassacipi atthāya na hoti, ye
  pana rudanti, tesampi matamhi matapuggalanimittaṁ ruṇṇaṁ na yaso na lokyaṁ yasāvahaṁ
  visuddhāvahañca na hoti. Na vaṇṇitaṁ samaṇabrāhmaṇehīti viññuppasaṭṭhampi na
  hoti, athakho viññugarahitamevāti attho.
       Na kevalameteva ye rudato ādīnavā, athakho imepīti dassento "cakkhuṁ
  sarīraṁ upahantī"ti gāthaṁ 4- vatvā tato paraṁ sokādianatthapaṭibāhanatthaṁ kalyāṇamitta-
  payirupāsanāyaṁ tā niyojento "tasmā"tiādinā 5- osānagāthamāha. Tattha tasmāti
  yasmā ruṇṇaṁ rudantassa puggalassa cakkhuṁ sarīrañca upahanti vibādhati, tena
  ruṇṇena vaṇṇo balaṁ mati ca nihīyati parihāyati, tassa rudantassa puggalassa
  disā sapattā ānandino pamodavanto pītivanto bhavanti. Hitesino mittā dukkhī
  dukkhitā bhavanti, tasmā dhammojapaññāya samannāgatattā medhāvino diṭṭhadhammikādiattha-
  sannissitassa bāhusaccassa pāripūriyā bahussute attano kule vasante iccheyya
  pāṭikaṅkheyya kulūpake kareyya. Yesanti yesaṁ medhāvīnaṁ bahussutānaṁ paṇḍitānaṁ

  *  *  *  *  *  *
  Footnote: 1 Sī. tasmā etadavoca, i. yasmā etadavoca 2 Sī.,i. jarāmaraṇānubandhanaṁ
  3 i.,Ma. jīvitaṁ 4 Sī.,i. tāsaṁ 5 Sī.,i. ādikaṁ
-------------------------------------------------
[page 209]
  Paññāvibhavena paññābalena yathā mahoghassa puṇṇaṁ nadiṁ nāvāya taranti, evaṁ kulaputtā
  attano atthakiccaṁ taranti 1- pāraṁ pāpuṇanti, te iccheyya kule vasanteti yojanā.
       Evaṁ thero tāsaṁ bhikkhunīnaṁ dhammaṁ kathetvā vissajjesi, tā therassa ovāde
  ṭhatvā sokaṁ vinodetvā yoniso paṭipajjantiyo sadatthaṁ paripūresuṁ.
                    Mahākappinattheragāthāvaṇṇanā niṭṭhitā.
                        -------------------
                    373. 4. Cūḷapanthakattheragāthāvaṇṇanā
       dandhā mayhaṁ gatītiādikā āyasmato cūḷapanthakattherassa gāthā. Kā uppatti?
       yadettha atthuppattivasena vattabbaṁ, taṁ aṭṭhakanipāte mahāpanthakavatthusmiṁ 2-
  vuttameva. Ayaṁ pana viseso:- mahāpanthakatthero arahattaṁ patvā aggaphalasukhena
  vītināmento cintesi "kathaṁ nu kho sakkā cūḷapanthakampi imasmiṁ sukhe
  patiṭṭhapetun"ti. So attano ayyakaṁ dhanaseṭṭhiṁ upasaṅkamitvā āha "sace mahāseṭṭhi
  anujānātha, ahaṁ cūḷapanthakaṁ pabbājeyyan"ti. Pabbājetha bhanteti. Thero taṁ pabbājesi.
  So dasasu sīlesu patiṭṭhito bhātu santike:-
                   "padumaṁ yathā kokanadaṁ sugandhaṁ
                    pāto siyā phullamavītagandhaṁ
                    aṅgīrasaṁ passa virocamānaṁ
                    tapantamādiccamivantalikkhe"ti 3-

  *  *  *  *  *  *
  Footnote: 1 Sī. taranti iti 2 thera. aṭṭhakathā 2/364/(3)/223
  3 saṁ.sagā. 15/123/97 pañcarājasutta, aṅ.pañcaka. 22/195/266
  piṅgiyānīsutta (syā)
-------------------------------------------------
[page 210]
  Gāthaṁ uggaṇhanto catūhi māsehi gahetuṁ nāsakkhi, gahitagahitaṁ padaṁ hadaye na
  tiṭṭhati, atha naṁ mahāpanthako āha "panthaka tvaṁ imasmiṁ sāsane abhabbo, 1- catūhi
  māsehi ekagāthampi gahetuṁ na sakkosi, pabbajitakiccaṁ pana tvaṁ kathaṁ matthakaṁ
  pāpessasi, nikkhama ito"ti. So therena paṇāmito dvārakoṭṭhakasamīpe rodamāno
  aṭṭhāsi.
       Tena ca samayena satthā jīvakambavane viharati. Atha jīvako purisaṁ pesesi
  "pañcahi bhikkhusatehi saddhiṁ satthāraṁ nimantehī"ti. Tena ca samayena āyasmā
  mahāpanthako bhattuddesako hoti. So "pañcannaṁ bhikkhusatānaṁ bhikkhaṁ paṭicchatha bhante"ti
  vutto "cūḷapanthakaṁ ṭhapetvā sesānaṁ paṭicchāmī"ti āha. Taṁ sutvā cūḷapanthako
  bhiyyoso mattāya domanassappatto ahosi. Satthā tassa cittakkhedaṁ ñatvā "cūḷapanthako
  mayā katena upāyena bujjhissatī"ti tassa avidūre ṭhāne attānaṁ dassetvā
  "kiṁ panthaka rodasī"ti pucchi. "bhātā Maṁ bhante paṇāmetī"ti āha. "panthaka
  Mā cintayi, mama sāsane tuyhaṁ pabbajjā, ehi, imaṁ gahetvā "rajoharaṇaṁ,
  rajoharaṇan'ti manasi karohī"ti iddhiyā suddhaṁ coḷakkhaṇḍaṁ abhisaṅkharitvā adāsi.
  So satthārā dinnaṁ coḷakkhaṇḍaṁ "rajoharaṇaṁ, rajoharaṇan"ti hatthena parimajjanto
  nisīdi. Tassa taṁ parimajjantassa kiliṭṭhadhātukaṁ jātaṁ, puna parimajjantassa ukkhali-
  paripuñchanasadisaṁ jātaṁ, so ñāṇassa paripakkattā 2- evaṁ cintesi "idaṁ coḷakkhaṇḍaṁ
  pakatiyā parisuddhaṁ, imaṁ upādinnakasarīraṁ nissāya kiliṭṭhaṁ aññathā jātaṁ, tasmā
  aniccaṁ yathāpetaṁ, evaṁ cittampī"ti khayavayaṁ paṭṭhapetvā tasmiṁyeva nimitte jhānāni
  nibbattetvā jhānapādakaṁ vipassanaṁ paṭṭhapetvā saha paṭisambhidāhi arahattaṁ pāpuṇi.
  Tena vuttaṁ apadāne 3-:-
              "padumuttaro nāma jino āhutīnaṁ paṭiggaho
               gaṇamhā vūpakaṭṭho so himavante vasī tadā.

  *  *  *  *  *  *
  Footnote: 1 Sī. andho 2 Sī.,i. paripākagatattā 3 khu.apa. 2/35/81
-------------------------------------------------
[page 211]
               Ahampi himavantamhi vasāmi assame tadā
               acirāgataṁ mahāvīraṁ upesiṁ lokanāyakaṁ.
               Pupphacchattaṁ gahetvāna upagañchiṁ 1- narāsabhaṁ
               samādhiṁ samāpajjantaṁ antarāyamakāsahaṁ.
               Ubho hatthehi paggayha pupphacchattaṁ adāsahaṁ
               paṭiggahesi bhagavā padumuttaro mahāmuni.
               Sabbe devā attamanā himavantaṁ upenti te
               sādhukāraṁ pavattesuṁ anumodissati cakkhumā.
               Idaṁ vatvāna te devā upagañchuṁ naruttamaṁ
               ākāse dhārayantassa padumacchattamuttamaṁ.
               Satapattachattaṁ paggayha adāsi tāpaso mama
               tamahaṁ kittayissāmi suṇātha mama bhāsato.
               Pañcavīsatikappāni devarajjaṁ karissati
               catuttiṁsatikkhattuṁ ca cakkavattī bhavissati.
               Yaṁ yaṁ yoniṁ saṁsarati devattaṁ atha mānusaṁ
               abbhokāse patiṭṭhantaṁ padumaṁ dhārayissati.
               Kappasatasahassamhi okkākakulasambhavo
               gotamo nāma gottena 2- satthā loke bhavissati.
               Pakāsite pāvacane manussattaṁ labhissati
               manomayamhi kāyamhi uttamo so bhavissati.
               Dve bhātaro bhavissanti ubhopi panthakavhayā
               anubhotvā uttamatthaṁ jotayissanti sāsanaṁ.
               So aṭṭhārasavassohaṁ 3- pabbajiṁ anagāriyaṁ
               visesāhaṁ na vindāmi sakyaputtassa sāsane.

  *  *  *  *  *  *
  Footnote: 1 chaṂa. upagacchiṁ 2 Sī.,Ma. nāmena 3 chaṂa. sohaṁ aṭṭhārasavasso
-------------------------------------------------
[page 212]
               Dandhā mayhaṁ gatī āsi paribhūto pure ahuṁ
               bhātā ca maṁ paṇāmesi gaccha dāni sakaṁ gharaṁ.
               Sohaṁ paṇāmito santo saṁghārāmassa koṭṭhake
               dummano tattha aṭṭhāsiṁ sāmaññasmiṁ apekkhavā.
               Athettha satthā 1- āgacchi sīsaṁ mayhaṁ parāmasi
               bāhāya maṁ gahetvāna saṁghārāmaṁ pavesayi.
               Anukampāya me satthā adāsi pādapuñchaniṁ
               evaṁ suddhaṁ adhiṭṭhehi ekamantamadhiṭṭhahaṁ. 2-
               Hatthehi tamahaṁ gayha sariṁ kokanadaṁ ahaṁ
               tattha cittaṁ vimucci me arahattaṁ apāpuṇiṁ.
               Manomayesu kāyesu sabbattha pāramiṁ gato
               sabbāsave pariññāya viharāmi anāsavo.
               Paṭisambhidā catasso .pe. Kataṁ buddhassa sāsanan"ti.
       Arahattamaggenevassa tepiṭakaṁ pañcābhiññā ca āgamiṁsu. Satthā ekena ūnehi
  pañcahi bhikkhusatehi saddhiṁ gantvā jīvakassa nivesane paññatte āsane nisīdi,
  cūḷapanthako pana attano bhikkhāya appaṭicchitattā eva na gato. Jīvako yāguṁ
  dātuṁ ārabhi, satthā pattaṁ hatthena pidahi. "kasmā Bhante na gaṇhathā"ti
  vutte vihāre eko bhikkhu atthi jīvakāti. So purisaṁ pahiṇi "gaccha bhaṇe vihāre
  nisinnaṁ ayyaṁ gahetvā ehī"ti. Cūḷapanthakattheropi rūpena kiriyāya ca 3- ekampi
  ekena asadisaṁ bhikkhusahassaṁ nimminitvā nisīdi. So puriso vihāre bhikkhūnaṁ
  bahubhāvaṁ disvā gantvā jīvakassa kathesi "imasmā bhikkhusaṁghā vihāre bhikkhusaṁgho
  bahutaro, pakkositabbaṁ ayyaṁ na jānāmī"ti. Jīvako satthāraṁ paṭipucchi "konāmo bhante

  *  *  *  *  *  *
  Footnote: 1 chaṂa. bhagavā tattha 2 pāli. ekamantaṁ adhiṭṭhitaṁ
  3 i. cūḷapanthakatthero virūpakiriyāya
-------------------------------------------------
[page 213]
  Vihāre nisinno bhikkhū"ti. Cūḷapanthako nāma jīvakāti. Gaccha bhaṇe `cūḷapanthako
  nāma kataro'ti pucchitvā taṁ ānehīti. So vihāraṁ gantvā "cūḷapanthako nāma
  kataro bhante"ti pucchi. "ahaṁ Cūḷapanthako, ahaṁ cūḷapanthako"ti ekapahāreneva
  bhikkhusahassampi kathesi. So punāgantvā taṁ pavattiṁ jīvakassa ārocesi. Jīvako
  paṭividdhasaccattā "iddhimā maññe ayyo"ti nayato ñatvā "gaccha bhaṇe paṭhamaṁ
  kathanakamayyameva `tumhe satthā pakkosatī'ti vatvā cīvarakaṇṇe gaṇhā"ti āha.
  So vihāraṁ gantvā tathā akāsi, tāvadeva nimmitabhikkhū antaradhāyiṁsu, so theraṁ
  gahetvā agamāsi.
       Satthā tasmiṁ khaṇe yāguṁ ca khajjakādibhedañca paṭiggaṇhi. Dasabale bhattakiccaṁ
  katvā vihāraṁ gate dhammasabhāyaṁ kathā udapādi "aho buddhānaṁ ānubhāvo, yatra
  hi nāma cattāro māse ekagāthaṁ gahetuṁ asakkontampi lahukena khaṇeneva evaṁ
  mahiddhikaṁ akaṁsū"ti satthā tesaṁ bhikkhūnaṁ kathāsallāpaṁ sutvā āgantvā buddhāsane
  nisajja "kiṁ vadetha bhikkhave"ti pucchitvā "imaṁ nāma bhante"ti vutte "bhikkhave
  cūḷapanthakena idāni mayhaṁ ovāde ṭhatvā lokuttaradāyajjaṁ laddhaṁ, pubbe pana
  lokiyadāyajjan"ti vatvā tehi yācito cūḷaseṭṭhijātakaṁ 1- kathesi. Aparabhāge taṁ satthā
  ariyagaṇaparivuto dhammāsane nisinno manomayaṁ kāyaṁ abhinimminantānaṁ bhikkhūnaṁ ceto-
  vivaṭṭakusalānañca aggaṭṭhāne ṭhapesi. So aparena samayena bhikkhūhi "tathā dandhadhātukena
  kathaṁ tayā saccāni paṭividdhānī"ti puṭṭho bhātu paṇāmanato paṭṭhāya attano paṭipattiṁ
  pakāsento:-
          [557] "dandhā Mayhaṁ gatī āsi paribhūto pure ahaṁ
                bhātā ca maṁ paṇāmesi gaccha dāni tuvaṁ gharaṁ.
          [558] Sohaṁ paṇāmito santo saṁghārāmassa koṭṭhake
                dummano tattha aṭṭhāsiṁ sāsanasmiṁ apekkhavā.

  *  *  *  *  *  *
  Footnote: 1 khu.jā. 27/4/2 cullakaseṭṭhijātaka (syā)
-------------------------------------------------
[page 214]
          [559] Bhagavā tattha āgacchi sīsaṁ mayhaṁ parāmasi
                bāhāyaṁ 1- maṁ gahetvāna ghaṁrārāmaṁ pavesayi.
          [560] Anukampāya me satthā pādāsi pādapuñchaniṁ
                etaṁ suddhaṁ adhiṭṭhehi ekamantaṁ svadhiṭṭhitaṁ.
          [561] Tassāhaṁ vacanaṁ sutvā vihāsiṁ sāsane rato
                samādhiṁ paṭipādesiṁ uttamatthassa pattiyā.
          [562] Pubbenivāsaṁ jānāmi dibbacakkhu 2- visodhitaṁ
                tisso vijjā anuppattā kataṁ buddhassa sāsanaṁ.
          [563] Sahassakkhattumattānaṁ nimminitvāna panthako
                nisīdambavane ramme yāva kālappavedanā.
          [564] Tato me satthā pāhesi dūtaṁ kālappavedakaṁ
                paveditamhi kālamhi vehāsādupasaṅkamiṁ.
          [565] Vanditvā satthuno pāde ekamantaṁ nisīdahaṁ
                nisinnaṁ maṁ viditvāna atha satthā paṭiggahi.
          [566] Āyāgo sabbalokassa āhutīnaṁ paṭiggaho
                puññakkhettaṁ manussānaṁ paṭiggaṇhittha dakkhiṇan"ti
  imā gāthā abhāsi.
       Tattha dandhāti mandā, catuppadikaṁ gāthaṁ catūhi māsehi gahetuṁ asamatthabhāvena
  dubbalā. Gatīti ñāṇagati. Āsīti ahosi. Paribhūtoti tato eva "muṭṭhassati
  asampajāno"ti hīḷito. Pureti pubbe puthujjanakāle. Bhātā cāti samuccayattho casaddo,
  na kevalaṁ paribhūtova, athakho bhātāpi maṁ paṇāmesi "panthaka tvaṁ duppañño
  ahetuko maññe, tasmā pabbajitakiccaṁ matthakaṁ pāpetuṁ asamattho, na imassa sāsanassa
  anucchaviko, gaccha dāni tuyhaṁ ayyakagharan"ti nikkaḍḍhesi. Bhātāti bhātaRā.

  *  *  *  *  *  *
  Footnote: 1 chaṂa. bāhāya 2 pāli. dibbacakkhuṁ
-------------------------------------------------
[page 215]
       Koṭṭhaketi dvārakoṭṭhakasamīpe. Dummanoti domanassito. Sāsanasmiṁ apekkhavāti
  sammāsambuddhassa sāsane sāpekkho avibbhamitukāmo.
       Bhagavā tattha āgacchīti mahākaruṇāsañcoditamānaso maṁ anuggaṇhanto bhagavā
  yatthāhaṁ ṭhito, tattha āgacchi. Āgantvā ca "panthaka ahaṁ te satthā, na
  mahāpanthako, maṁ uddissa tava pabbajjā"ti samassāsento sīsaṁ mayhaṁ parāmasi
  jālābandhanamudutalunapīṇavarāyataṅgulisamupasobhitena vikasitapadumasassirīkena cakkaṅkitena
  hatthatalena "idāniyeva mama putto bhavissatī"ti dīpento mayhaṁ sīsaṁ parāmasi.
  Bāhāya maṁ gahetvānāti "kasmā tvaṁ idha tiṭṭhasī"ti candanagandhagandhinā 1- attano
  hatthena maṁ bhuje gahetvā antosaṁghārāmaṁ pavesesi. Pādāsi pādapuñchaninti
  pādapuñchaniṁ katvā pādāsi "rajoharaṇanti manasi karohī"ti adāsīti attho. "adāsī"ti
  "pādapuñchanin"ti Ca paṭhanti. Keci pana "pādapuñchaninti pādapuñchanacoḷakkhaṇḍaṁ
  pādāsī"ti vadanti. Tadayuttaṁ iddhiyā abhisaṅkharitvā coḷakkhaṇḍassa dinnattā.
  Etaṁ suddhaṁ adhiṭṭhehi, ekamantaṁ svadhiṭṭhitanti etaṁ suddhaṁ coḷakkhaṇḍaṁ
  "rajoharaṇaṁ, rajoharaṇan"ti manasikārena svadhiṭṭhitaṁ katvā ekamantaṁ ekamante vivitte
  gandhakuṭipamkhe nisinno adhiṭṭhehi 2- tathā cittaṁ samāhitaṁ katvā pavattehi.
       Tassāhaṁ vacanaṁ sutvāti tassa bhagavato vacanaṁ ovādaṁ ahaṁ sutvā tasmiṁ
  sāsane ovāde rato abhirato hutvā vihāsiṁ yathānusiṭṭhaṁ paṭipajjiṁ. Paṭipajjanto
  ca samādhiṁ paṭipādesiṁ, uttamatthassa pattiyāti 3- uttamattho nāma arahattaṁ, tassa
  adhigamāya kasiṇaparikammavasena rūpajjhānāni nibbattetvā jhānapādakaṁ vipassanaṁ
  paṭṭhapetvā maggapaṭipāṭiyā aggamaggasamādhiṁ sampādesinti attho. Ettha hi samādhīti
  upacārasamādhito paṭṭhāya yāva catutthamaggasamādhi, tāva samādhisāmaññena gahito,
  aggaphalasamādhi pana uttamatthaggahaṇena, sātisayaṁ cevāyaṁ samādhikusalo, tasmā "samādhiṁ

  *  *  *  *  *  *
  Footnote: 1 Sī. candanagandhagandhitaṁ 2 Sī.,i. adhiṭṭhehīti 3 Sī.,i.,Ma. pattiyā
-------------------------------------------------
[page 216]
  Paṭipādesin"ti āha. Samādhikusalatāya hi ayamāyasmā cetovivaṭṭakusalo nāma jāto,
  mahāpanthakatthero pana vipassanākusalatāya saññāvivaṭṭakusalo nāMa. Eko cettha
  samādhilakkhaṇe cheko, eko vipassanālakkhaṇe, eko samādhigāḷho, eko vipassanā-
  gāḷho, eko aṅgasaṅkhitte cheko, eko ārammaṇasaṅkhitte, eko aṅgavavatthāne,
  eko ārammaṇavavatthāneti vaṇṇenti. Apica cūḷapanthakatthero sātisayaṁ catunnaṁ
  rūpāvacarajjhānānaṁ lābhitāya cetovivaṭṭakusalo vutto, mahāpanthakatthero sātisayaṁ
  catunnaṁ arūpāvacarajjhānānaṁ lābhitāya saññāvivaṭṭakusalo. Paṭhamo vā rūpāvacarajjhāna-
  lābhī hutvā jhānaṅgehi vuṭṭhāya arahattaṁ pattoti cetovivaṭṭakusalo, itaro
  arūpāvacarajjhānalābhī hutvā jhānaṅgehi vuṭṭhāya arahattaṁ pattoti saññāvivaṭṭakusalo.
  Manomayaṁ pana kāyaṁ nibbattento aññe tayo vā cattāro vā nibbattenti,
  na bahuke, ekasadiseyeva ca katvā nibbattenti, ekavidhameva kammaṁ kurumāne.
  Ayaṁ pana thero ekāvajjanena samaṇasahassaṁ māpesi, dvepi na kāyena ekasadise
  akāsi, na ekavidhaṁ 1- kammaṁ kurumāne. Tasmā manomayaṁ kāyaṁ abhinimminantānaṁ aggo
  nāma jāto.
       Idāni attano adhigatavisesaṁ dassetuṁ "pubbenivāsaṁ jānāmī"tiādimāha.
  Kāmañcāyaṁ thero chaḷabhiñño, yā pana abhiññā āsavakkhayañāṇādhigamassa
  bahūpakārā, taṁ dassanatthaṁ "pubbenivāsaṁ jānāmi, dibbacakkhu visodhitan"ti vatvā
  "tisso vijjā anuppattā"ti vuttaṁ. Pubḷenivāsayathākammupagānāgataṁsañāṇāni hi
  vipassanācārassa bahūpakārāni, na tathā itarañāṇāni.
       Sahassakkhattunti sahassaṁ. "sahassavāran"ti Keci vadanti. Ekāvajjanena 2- pana
  thero sahasse manomaye kāye nimmini, na vārena. Te ca kho aññamaññamasadise 3-
  vividhañca kammaṁ karonte. Kiṁ pana sāvakānampi evarūpaṁ iddhinimmānaṁ sambhavatīti?

  *  *  *  *  *  *
  Footnote: 1 Ma. ekasadisaṁ 2 Sī.,i. sahassadhā sahassavāranti ekāvajjaneneva
  3 Sī.,i. aññamaññaṁ visadisaṁ
-------------------------------------------------
[page 217]
  Na sambhavati sabbesaṁ, abhinīhārasampattiyā pana ayameva thero evamakāsi, tathā
  hesa iminā aṅgena etadagge ṭhapito. Panthako nisīdīti attānameva paraṁ viya
  vadati. Ambavaneti ambavane jīvakena katavihāre. Vehāsādupasaṅkaminti vehāsāti
  karaṇe nissakkavacanaṁ, vehāsenāti attho, dakāro padasandhikaro. Athāti mama
  nisajjāya pacchā. Paṭiggahīti dakkhiṇodakaṁ paṭiggaṇhi. Āyāgo sabbalokassāti
  sabbassa sadevakassa lokassa aggadakkhiṇeyyatāya deyyadhammaṁ ānetvā yajitabbaṭṭhāna-
  bhūto. Āhutīnaṁ paṭiggahoti mahāphalabhāvakaraṇena dakkhiṇāhutīnaṁ paṭiggaṇhako.
  Paṭiggaṇhittha dakkhiṇanti jīvakena upanītaṁ yāgukhajjādibhedaṁ dakkhiṇaṁ paṭiggahesi.
       Athakho bhagavā katabhattakicco āyasmantaṁ cūḷapanthakaṁ āṇāpesi "anumodanaṁ
  karohī"ti. So sineruṁ gahetvā mahāsamuddaṁ manthento viya pabhinnapaṭisambhidāp-
  pattatāya tepiṭakaṁ buddhavacanaṁ saṅkhobhento satthu ajjhāsayaṁ gaṇhanto anumodanaṁ
  akāsi. Tathā upanissayasampannopi cāyamāyasmā tathārūpāya kammapilotikāya paribādhito 1-
 catuppadikaṁ gāthaṁ catūhipi māsehi gahetuṁ nāsakkhi. Taṁ panassa upanissayasampattiṁ
  oloketvā satthā pubbacariyānurūpaṁ yonisomanasikāre niyojesi. Tathā hi bhagavā
  tadā jīvakassa nivesane nisinno eva "cūḷapanthakassa cittaṁ samāhitaṁ, vīthipaṭipannā
  vipassanā"ti ñatvā yathānisinnova attānaṁ dassetvā "panthaka yadipāyaṁ pilotikā
  saṅkiliṭṭhā rajānukiṇṇā, ito pana añño eva ariyassa vinaye saṅkileso
  rajo cā"ti dassento:-
                  "rāgo rajo na ca pana reṇu vuccati
                   rāgassetaṁ adhivacanaṁ rajoti
                   etaṁ rajaṁ vippajahitvā bhikkhavo
                   viharanti te vītarajassa sāsane.

  *  *  *  *  *  *
  Footnote: 1 Sī.,i. paripanthito
-------------------------------------------------
[page 218]
                   Doso rajo na ca pana reṇu vuccati
                   dosassetaṁ adhivacanaṁ rajoti
                   etaṁ rajaṁ vippajahitvā bhikkhavo
                   viharanti te vītarajassa sāsane.
                   Moho rajo na ca pana reṇu vuccati
                   mohassetaṁ adhivacanaṁ rajoti
                   etaṁ rajaṁ vippajahitvā bhikkhavo
                   viharanti te vītarajassa sāsane"ti
  imā tisso osānagāthā 1- abhāsi. Gāthāpariyosāne cūḷapanthako abhiññāpaṭisambhidā-
  parivāraṁ arahattaṁ pāpuṇīti.
                    Cūḷapanthakattheragāthāvaṇṇanā niṭṭhitā.
                          --------------
                     374. 5. Kappattheragāthāvaṇṇanā
       nānākulamalasampuṇṇotiādikā āyasmato kappattherassa gāthā. Kā uppatti?
       ayampi purimabuddhesu katādhikāro tattha tattha bhave puññāni upacinanto
  siddhatthassa bhagavato kāle vibhavasampanne kule nibbattitvā pitu accayena viññutaṁ
  patto nānāvirāgavaṇṇavicittehi vatthehi anekavidhehi ābharaṇehi nānāvidhehi
  maṇiratanehi bahuvidhehi pupphadāmamālādīhi ca kapparukakhaṁ nāma alaṅkaritvā tena satthu
  thūpaṁ pūjesi. So tena puññakammena devamanussesu saṁsaranto imasmiṁ buddhuppāde
  magadharaṭṭhe maṇḍalikarājakule nibbattitvā pitu accayena rajje patiṭṭhito kāmesu
  ativiya ratto giddho hutvā viharati. Taṁ satthā mahākaruṇāsamāpattito vuṭṭhāya

  *  *  *  *  *  *
  Footnote: 1 chaṂa. obhāsagāthā
-------------------------------------------------
[page 219]
  Lokaṁ volokento ñāṇajāle paññāyamānaṁ disvā "kiṁ nu kho bhavissatī"ti
  āvajjento "esa mama santike asubhakathaṁ sutvā kāmesu virattacitto hutvā
  pabbajitvā arahattaṁ pāpuṇissatī"ti ñatvā ākāsena tattha gantvā:-
          [567] "nānākulamalasampuṇṇo Mahāukkārasambhavo
                candanikaṁva paripakkaṁ 1- mahāgaṇḍo mahāvaṇo.
          [568] Pubbaruhirasampuṇṇo gūthakūpena gāḷhito
                āpopaggharaṇī 2- kāyo sadā sandati pūtikaṁ.
          [569] Saṭṭhikaṇḍarasambandho maṁsalepanalepito
                cammakañcukasannaddho pūtikāyo niratthako.
          [570] Aṭṭhisaṅghātaghaṭito nhārusuttanibandhano
                nekesaṁ saṅgatībhāvā kappeti iriyāpathaṁ.
          [571] Dhuvappayāto maraṇassa 3- maccurājassa santike
                idheva chaḍḍayitvāna yenakāmaṅgamo naro.
          [572] Avijjāya nivuto kāyo catuganthena ganthito
                oghasaṁsīdano kāyo anusayajālamotthato.
          [573] Pañcanīvaraṇe yutto vitakkena samappito
                taṇhāmūlenānugato mohacchādanachādito.
          [574] Evāyaṁ vattatī 4- kāyo kammayantena yantito
                sampatti ca vipatyantā nānābhāvo vipajjati.
          [575] Yemaṁ kāyaṁ mamāyanti andhabālā puthujjanā
                vaḍḍhenti kaṭasiṁ ghoraṁ ādiyanti punabbhavaṁ.
          [576] Yemaṁ kāyaṁ vivajjenti gūthalittaṁva pannagaṁ
                bhavamūlaṁ vamitvāna parinibbissantyanāsavā"ti

  *  *  *  *  *  *
  Footnote: 1 ka. paripattaṁ 2 chaṂa. āpopaggharaṇo 3 chaṂa. maraṇāya 4 chaṂa. vattate
-------------------------------------------------
[page 220]
  Imāhi gāthāhi tassa asubhakathaṁ kathesi. So satthu sammukhā anekākāravokāraṁ
  yāthāvato sarīrasabhāvavibhāvanaṁ asubhakathaṁ sutvā sakena kāyena aṭṭiyamāno harāyamāno
  jigucchamāno saṁviggahadayo satthāraṁ vanditvā "labheyyāhaṁ bhante bhagavato santike
  pabbajjan"ti pabbajjaṁ yāci. Satthā samīpe ṭhitamaññataraṁ bhikkhuṁ āṇāpesi "gaccha
  bhikkhu imaṁ pabbājetvā upasampādetvā ānehī"ti. So taṁ tacapañcakakammaṭṭhānaṁ
  datvā pabbājesi. So khuraggeyeva saha paṭisambhidāhi arahattaṁ pāpuṇi. Tena
  vuttaṁ apadāne 1-:-
                "siddhatthassa bhagavato thūpaseṭṭhassa sammukhā
                 vicittadusse laggetvā 2- kapparukkhaṁ ṭhapesahaṁ.
                 Yaṁ yaṁ yonūpapajjāmi devattaṁ atha mānusaṁ
                 sobhayanto mama dvāraṁ 3- kapparukkho patiṭṭhati.
                 Ahañca parisā ceva ye keci samavassikā 4-
                 tamhā dussaṁ gahetvāna nivāsema mayaṁ sadā. 5-
                 Catunnavutito kappe yaṁ rukkhaṁ ṭhapayiṁ ahaṁ
                 duggatiṁ nābhijānāmi kapparukakhassidaṁ phalaṁ.
                 Ito ca sattame kappe sucelā aṭṭha khattiyā
                 sattaratanasampannā cakkavattī mahabbalā.
                 Paṭisambhidā catasso .pe. Kataṁ buddhassa sāsanan"ti.
       Arahattaṁ pana patvā laddhūpasampado satthāraṁ upasaṅkamitvā vanditvā ekamantaṁ
  nisinno aññaṁ byākaronto tā eva gāthā abhāsi. Teneva tā theragāthā
  nāma jātā.

  *  *  *  *  *  *
  Footnote: 1 khu.apa. 32/108/129 kapparukkhiyattherāpadāna 2 chaṂa. lagetvā 3 pāli. dvāre
  4 chaṂa. mamavassitā 5 pāli. tadā
-------------------------------------------------
[page 221]
       Tattha nānākulamalasampuṇṇoti nānākulehi nānābhāgehi malehi sampuṇṇo,
  kesalomādinānāvidhāsucikoṭṭhāsabharitoti attho. Mahāukkārasambhavoti ukkāro vuccati
  vaccakūpaṁ. Yattakavayā 1- mātā, tattakaṁ kālaṁ kārapariseditavaccakūpasadisatāya 2- mātu
  kucchi idha "mahāukkāro"ti adhippeto. So kucchi sambhavo uppattiṭṭhānaṁ
  etassāti mahāukkārasambhavo. Candanikaṁvāti candanikaṁ nāma ucchiṭṭhodakagabbhamalādīnaṁ
  chaḍḍanaṭṭhānaṁ, yaṁ jaṇṇumattaṁ asucibharitampi hoti, tādisanti attho. Paripakkanti
  pariṇataṁ purāṇaṁ. Tena yathā caṇḍālagāmadvāre nidāghasamaye thullaphusitake deve vassante
  udakena samupabyūḷhamuttakarīsāṭṭhicammanhārukhaṇḍakheḷasiṅghāṇikādinānākuṇapabharitaṁ
  kaddamodakāluḷitaṁ katipayadivasātikkamena sañjātakimikulākulaṁ 3- suriyātapasantāpakuthitaṁ
  upari pheṇapubbuḷakāni muñcantaṁ abhinīlavaṇṇaṁ paramaduggandhaṁ jegucchaṁ candanikāvāṭaṁ
  neva upagantuṁ, na daṭṭhuṁ araharūpaṁ hutvā tiṭṭhati, tathārūpoyaṁ kāyoti dasseti.
  Sadā dukkhatāmūlayogato asucipaggharaṇato uppādajarāmaraṇehi uddhumāyanaparipaccana-
  bhijjanasabhāvattā ca mahanto gaṇḍo viyāti mahāgaṇḍo. Sabbatthakameva dukkha-
  vedanānubaddhattā gaṇḍānaṁ sahanato asucivissandanato ca mahanto vaṇo viyāti
  mahāvaṇo. Gūthakūpena gāḷhitoti vaccakūpena vacceneva vā bharito. "gūthakūpa-
  nigāḷhito"tipi 4- pāli, vaccakūpato nikkhantoti attho. Āpopaggharaṇī kāyo, sadā
  sandati pūtikanti ayaṁ kāyo āpodhātuyā sadā paggharaṇasīlo, tañca kho pittasemha-
  sedamuttādikaṁ pūtikaṁ asuciṁyeva sandati, na kadāci sucinti attho.
       Saṭṭhikaṇḍarasambandhoti gīvāya uparimabhāgato paṭṭhāya sarīraṁ vinaddhamānā
  sarīrassa purimapacchimadakkhiṇavāmapassesu paccekaṁ pañca pañca katvā vīsati, hatthapāde
  vinaddhamānā tesaṁ purimapacchimapassesu pañca pañca katvā cattālīsāti saṭṭhiyā
  kaṇḍarehi mahānhārūhi sabbaso baddho vinaddhoti saṭṭhikaṇḍarasambandho. Maṁsa-
  lepanalepitoti maṁsasaṅkhātena lepanena litto, navamaṁsapesisatānulittoti attho.

  *  *  *  *  *  *
  Footnote: 1 Sī.,Ma. yattakaṁ ca yā 2 i. aparisodhitavaccakūpasadisatāya 3 Sī.,i. sañchādita...
  4 Sī. gūthakūpe nibāhitotipi
-------------------------------------------------
[page 222]
  Cammakañcukasannaddhoti cammasaṅkhātena kañcukena sabbaso onaddho pariyonaddho
  paricchinno. Pūtikāyoti sabbaso pūtigandhiko kāyo. Niratthakoti nippayojano.
  Aññesaṁ hi pāṇīnaṁ kāyo cammādiviniyogena siyā sappayojano, na tathā manussakāyoti.
  Aṭṭhisaṅghātaghaṭitoti atirekatisatānaṁ aṭṭhīnaṁ saṅghātena ghaṭito sambandho. Nhārusutta-
  nibandhanoti suttasadisehi navahi nhārusatehi nibandhito. Nekesaṁ saṅgatībhāvāti catu-
  mahābhūtajīvitindriyāssāsapassāsaviññāṇādīnaṁ samavāyasambandhena suttamerakasamavāyena 1-
  yantaṁ viya ṭhānādiiriyāpathaṁ kappeti.
       Dhuvappayāto maraṇassāti maraṇassa atthāya ekantagamano, nibbattito paṭṭhāya
  maraṇaṁ pati pavatto, 2- tatoeva maccurājassa maraṇassa santike ṭhito. Idheva
  chaḍḍayitvānāti imasmiṁyeva loke kāyaṁ chaḍḍetvā, yathārucitaṭṭhānagāmī ayaṁ satto,
  tasmā "pahāya gamanīyo ayaṁ kāyo"ti evampi saṅgo na kātabboti dasseti.
       Avijjāya nivutoti avijjānīvaraṇena nivuto paṭicchāditādīnavo 3-, aññathā ko
  ettha saṅgaṁ janeyyāti adhippāyo. Catuganthenāti abhijjhākāyaganthādinā catubbidhena
  ganthena ganthito, ganthaniyabhāvena vinaddhito. Oghasaṁsīdanoti oghaniyabhāvena
  kāmoghādīsu catūsu oghesu saṁsīdanako. Appahīnabhāvena santāne anu anu sentīti
  anusayā, kāmarāgādayo anusayā. Tesaṁ jālena otthato abhibhūtoti anusayajālamotthato
  4-. Makāro padasandhikaro, gāthāsukhatthaṁ dīghaṁ katvā vuttaṁ. Kāmacchandādinā
  pañcavidhena nīvaraṇena yutto adhimuttoti pañcanīvaraṇe yutto, karaṇatthe bhummavacanaṁ.
       Kāmavitakkādinā micchāvitakkena samappito samassitoti vitakkena samappito.
  Taṇhāmūlenānugatoti taṇhāsaṅkhātena bhavamūlena anubaddho. Mohacchādanachāditoti
  sammohasaṅkhātena āvaraṇena paliguṇṭhito. Sabbametaṁ saviññāṇakaṁ karajakāyaṁ sandhāya
  vadati. Saviññāṇako hi attabhāvo "ucchinnabhavanettiko bhikkhave tathāgatassa kāyo

  *  *  *  *  *  *
  Footnote: 1 Sī.,i. suttaperakasamavāyena 2 Sī.,i. pavattito 3 Sī.,i. paṭicchādito, tato
  4 chaṂa. anusayājālamotthato
-------------------------------------------------
[page 223]
  Tiṭṭhati, 1- ayañceva kāyo bahiddhā ca nāmarūpan"tiādīsu kāyoti vuccati, evāyaṁ
  vattatī kāyoti evaṁ "nānākulamalasampuṇṇo"tiādinā "avijjāya nivuto"tiādinā
  ca vuttappakārena ayaṁ kāyo vattati, vattanto ca kammayantena sukatadukkaṭena
  kammasaṅkhātena yantena yantito saṅghaṭito, yathā vā khemantaṁ gantuṁ na sakkoti,
  tathā saṅkhobhito 2- sugatiduggatīsu vattati paribbhamati. Sampatti ca vipatyantāti yā
  ettha sampatti, sā vipattipariyosānā. Sabbaṁ hi yobbanaṁ jarāpariyosānaṁ, sabbaṁ
  ārogyaṁ byādhipariyosānaṁ, sabbaṁ jīvitaṁ maraṇapariyosānaṁ, sabbo samāgamo viyoga-
  pariyosāno. Tenāha "nānābhāvo vipajjatī"ti. Nānābhāvoti vinābhāvo vippayogo,
  so kadāci vippayuñjakassa vasena, kadāci vippayuñjitabbassa vasenāti vividhaṁ pajjati
  pāpuṇiyati.
       Yemaṁ kāyaṁ mamāyantīti ye andhabālā puthujjanā evaṁ asubhaṁ aniccaṁ adhuvaṁ
  dukkhaṁ asāraṁ imaṁ kāyaṁ "mama idan"ti gaṇhantā mamāyanti chandarāgaṁ uppādenti,
  te jātiādīhi nirayādīhi ca ghoraṁ bhayānakaṁ apaṇḍitehi abhiramitabbato kaṭasisaṅkhātaṁ
  saṁsāraṁ punappunaṁ jananamaraṇādīhi 3- vaḍḍhenti, tenāha "ādiyanti punabbhavan"ti.
       Yemaṁ kāyaṁ vivajjenti, gūthalittaṁva pannaganti yathā nāma puriso sukhakāmo
  jīvitukāmo gūthagataṁ āsīvisaṁ disvā jigucchaniyatāya vā sappaṭibhayatāya vā vivajjeti
  na allīyati, evamevaṁ ye paṇḍitā kulaputtā asucibhāvena jegucchaṁ aniccādibhāvena
  sappaṭibhayaṁ imaṁ kāyaṁ vivajjenti chandarāgappahānena pajahanti, te bhavamūlaṁ avijjaṁ
  bhavataṇhañca vamitvā chaḍḍetvā accantameva pahāya tato eva sabbaso anāsavā
  saupādisesāya anupādisesāya ca nibbānadhātuyā parinibbāyissantīti.
                      Kappattheragāthāvaṇṇanā niṭṭhitā.

  *  *  *  *  *  *
  Footnote: 1 dī.Sī. 9/147/46 brahmajālasutta 2 Sī.,i. saṅkocito 3 Ma. jarāmaraṇādīhi
-------------------------------------------------
[page 224]
              375. 6. Vaṅgantaputtaupasenattheragāthāvaṇṇanā
       vivattaṁ appanigghosantiādikā āyasmato upasenattherassa gāthā. Kā
  uppatti?
       ayaṁ kira padumuttarassa bhagavato kāle haṁsavatīnagare kulagehe nibbattitvā
  vayappatto satthu santikaṁ gantvā dhammaṁ suṇamāno satthāraṁ ekaṁ bhikkhuṁ
  samantapāsādikānaṁ aggaṭṭhāne ṭhapentaṁ disvā satthu 1- adhikārakammaṁ katvā taṁ
  ṭhānantaraṁ patthetvā yāvajīvaṁ kusalaṁ katvā devamanussesu saṁsaranto imasmiṁ
  buddhuppāde nālakagāme rūpasārībrāhmaṇiyā kucchimhi nibbatti, upasenotissa
  nāmaṁ ahosi. So vayappatto tayo vede uggahetvā satthu santike dhammaṁ sutvā
  paṭiladdhasaddho pabbajitvā upasampadāya ekavassiko "ariyagabbhaṁ vaḍḍhemī"ti ekaṁ
  kulaputtaṁ attano santike upasampādetvā tena saddhiṁ satthu santikaṁ gato. Satthārā
  cassa tassa avassikassa bhikkhuno saddhivihārikabhāvaṁ sutvā "atilahuṁ kho tvaṁ moghapurisa
  bāhullāya āvatto"ti 2- garahito "idānāhaṁ yadipi parisaṁ nissāya satthārā garahito,
  parisaṁyeva pana nissāya satthu pāsaṁsopi bhavissāmī"ti vipassanāya kammaṁ karonto na
  cirasseva arahattaṁ pāpuṇi. Tena vuttaṁ apadāne 3-:-
            "padumuttaraṁ bhagavantaṁ lokajeṭṭhaṁ narāsabhaṁ
             pabbhāramhi nisinnaṁ taṁ 4- upagacchiṁ naruttamaṁ.
             Kaṇikārapupphaṁ disvā vaṇṭe chetvānahaṁ tadā
             alaṅkaritvā chattamhi buddhassa abhiropayiṁ.
             Piṇḍapātañca pādāsiṁ paramannaṁ subhojanaṁ
             buddhena navame tattha samaṇe aṭṭha bhojayiṁ.

  *  *  *  *  *  *
  Footnote: 1 Sī.,i. satthu santike; mano.pū. 1/213 passitabbaṁ 2 vinaYuṃahā. 4/75/76
  ācariyavattakathā 3 khu.apa. 32/86/87 4 chaṂa. nisīdantaṁ
-------------------------------------------------
[page 225]
             Anumodi mahāvīro sayambhū aggapuggalo
             iminā chattadānena paramannapavecchanā.
             Tena cittappasādena sampattimanubhossasi
             chattiṁsakkhattuṁ ca devindo devarajjaṁ karissati.
             Ekavīsatikkhattuñca cakkavattī bhavissati
             padesarajjaṁ vipulaṁ gaṇanāto asaṅkhiyaṁ.
             Satasahassito kappe okkākakulasambhavo
             gotamo nāma gottena eso buddho bhavissati. 1-
             Sāsane dibbamānamhi manussattaṁ gamissati
             tassa dhammesu dāyādo oraso dhammanimmito.
             Upasenoti nāmena hessati satthu sāvako
             samantapāsādikattā aggaṭṭhāne ṭhapessati.
             Carimaṁ vattate mayhaṁ bhavā sabbe samūhatā
             dhāremi antimaṁ dehaṁ jetvā māraṁ savāhanaṁ.
             Paṭisambhidā catasso .pe. Kataṁ buddhassa sāsanan"ti.
       Arahattaṁ pana patvā sayampi sabbe dhūtaṅgadhamme samādāya vattati, aññepi
  tadatthāya samādapeti, tena naṁ bhagavā samantapāsādikānaṁ aggaṭṭhāne ṭhapesi.
  So aparena samayena kosambiyaṁ kalahe uppanne bhikkhusaṁghe ca dvidhābhūte ekena
  bhikkhunā taṁ kalahaṁ parivajjitukāmena "etarahi kho kalaho uppanno, saṁgho dvidhābhūto,
  kathaṁ nu kho mayā paṭipajjitabban"ti puṭṭho vivekavāsato paṭṭhāya tassa paṭipattiṁ
  kathento:-
          [577] "vivittaṁ Appanigghosaṁ vāḷamiganisevitaṁ
                seve senāsanaṁ bhikkhu paṭisallānakāraṇā.

  *  *  *  *  *  *
  Footnote: 1 chaṂa. satthā loke bhavissati
-------------------------------------------------
[page 226]
          [578] Saṅkārapuñjā āhatvā susānā rathiyāhi ca
                tato saṅghāṭikaṁ katvā lūkhaṁ dhāreyya cīvaraṁ.
          [579] Nīcaṁ manaṁ karitvāna sapadānaṁ kulā kulaṁ
                piṇḍikāya care bhikkhu guttadvāro susaṁvuto.
          [580] Lūkhenapi vā santusse nāññaṁ patthe rasaṁ bahuṁ
                rasesu anugiddhassa jhāne na ramatī mano.
          [581] Appiccho ceva santuṭṭho pavivitto vase muni
                asaṁsaṭṭho gahaṭṭhehi anāgārehi cūbhayaṁ.
          [582] Yathā jaḷo va mūgo va attānaṁ dassaye tathā
                nātivelaṁ sambhāseyya 1- saṅghamajjhamhi paṇḍito.
          [583] Na so upavade kañci upaghātaṁ vivajjaye
                saṁvuto pāṭimokkhasmiṁ mattaññū cassa bhojane.
          [584] Suggahītanimittassa cittassuppādakovido
                samathaṁ anuyuñjeyya kālena ca vipassanaṁ.
          [585] Viriyasātaccasampanno yuttayogo sadā siyā
                na ca appatvā dukkhantaṁ vissāsaṁ eyya paṇḍito.
          [586] Evaṁ viharamānassa suddhikāmassa bhikkhuno
                khiyyanti 2- āsavā sabbe nibbutiñcādhigacchatī"ti
  imā gāthā abhāsi.
       Tattha vivittanti janavivittaṁ suññaṁ araññādiṁ. Appanigghosanti nissaddaṁ
  saddasaṅghaṭṭanarahitaṁ. Vāḷamiganisevitanti sīhabyagghadīpivāḷamigehi caritaṁ. Imināpi
  janavivekaṁyeva dasseti pantasenāsanabhāvadīpanato. Senāsananti sayituṁ āsayituñca
  yuttabhāvena vasanaṭṭhānaṁ idha senāsananti adhippetaṁ. Paṭisallānakāraṇāti
  paṭisallānanimittaṁ,

  *  *  *  *  *  *
  Footnote: 1 pāli. pabhāseyya 2 chaṂa. khīyanti
-------------------------------------------------
[page 227]
  Nānārammaṇato nivattetvā kammaṭṭhāneyeva cittassa paṭi paṭi 1- sammadeva allīyanatthaṁ.
       Evaṁ bhāvanānurūpaṁ senāsanaṁ niddisanto senāsane santosaṁ dassetvā idāni
  cīvarādīsupi taṁ dassetuṁ "saṅkārapuñjā"tiādi vuttaṁ. Tattha saṅkārapuñjāti
  saṅkārānaṁ puñjaṁ saṅkārapuñjaṁ, tato kacavaraṭṭhānā. Āhatvāti āharitvā. Tatoti tathā
  āhaṭacoḷakkhaṇḍehi. Karaṇe hi idaṁ nissakkavacanaṁ. Lūkhanti satthalūkharajanalūkhādinā
  lūkhaṁ avaṇṇāmaṭṭhaṁ. Dhāreyyāti nivāsanādivasena parihareyya, etena cīvarasantosaṁ
  vadati.
       Nīcaṁ manaṁ karitvānāti "antamidaṁ bhikkhave jīvikānan"tiādikaṁ 2- sugatovādaṁ
  anussaritvā nihatamānadappaṁ cittaṁ katvā. Sapadānanti gharesu avakhaṇḍarahita, 3-
  anugharanti attho. Tenāha "kulā kulan"ti. Kulā kulanti kulato kulaṁ, kulānupubbiyā
  gharapaṭipāṭiyāti attho. Piṇḍikāyāti missakabhikkhāya, iminā piṇḍapātasantosaṁ vadati.
  Guttadvāroti supihitacakkhādidvāro. Susaṁvutoti hatthakukkuccādīnaṁ abhāvena
  suṭṭhu saṁvuto.
       Lūkhenapi vāti apisaddo samuccayatthe, 4- vāsaddo vikappatthe. 5- Ubhayenapi
  lūkhenapi appenapi yena kenaci sulabhena itarītarena santusse samaṁ sammā tusseyya.
  Tenāha "nāññaṁ patthe rasaṁ bahun"ti. Nāññaṁ patthe rasaṁ bahunti attanā yathāladdhato
  aññaṁ madhurādirasaṁ bahuṁ paṇītañca na pattheyya na piheyya, iminā gilānapaccayepi
  santoso dassito hoti. Rasesu gedhavāraṇatthaṁ 6- pana kāraṇaṁ vadanto rasesu anugiddhassa,
  jhāne na ramatī manoti āha. Indriyasaṁvarampi aparipūrentassa kuto vikkhittacitta-
  samādhānanti adhippāyo.

  *  *  *  *  *  *
  Footnote: 1 Sī.,i. paṭisallānakāraṇāti paṭisallānāti cittaṁ nānārammaṇā nivattetvā
  kammaṭṭhāneyeva cittassa paṭi 2 saṁ.khandha 17/80/75 piṇḍolyasutta,
  khu.iti. 25/91/309 jīvakasutta 3 Sī. avakhaṇḍanarahitaṁ, i. avakkamarahitaṁ
  4 Ma. samuccaye 5 chaṂa. vikappe 6 Sī.,i. gedhākaraṇatthaṁ
-------------------------------------------------
[page 228]
       Evaṁ catūsu paccayesu sallekhapaṭipattiṁ dassetvā idāni avasiṭṭhakathāvatthūni
  dassetuṁ "appiccho cevā"tiādi vuttaṁ. Tattha appicchoti aniccho catūsu paccayesu
  icachārahito, tena catubbidhapaccayesu taṇhuppādavikkhambhanamāha. Santuṭṭhoti catūsu
  paccayesu yathālābhasantosādinā santuṭṭho. Yo hi:-
                atītaṁ nānusoceyya nappajappeyyanāgataṁ
                paccuppannena yāpeyya so "santuṭṭho"ti pavuccatīti.
       Pavivittoti gaṇasaṅgaṇikaṁ pahāya kāyena pavivitto vūpakaṭṭho. Cittavivekādike
  hi parato vakkhati. Vaseti sabbattha yojetabbaṁ. Moneyyadhammasamannāgamena muni.
  Asaṁsaṭṭhoti dassanasavanasamullapanasambhogakāyasaṁsaggānaṁ abhāvena asaṁsaṭṭho yathāvutta-
  saṁsaggarahito. Ubhayanti gahaṭṭhehi anāgārehi cāti ubhayehipi asaṁsaṭṭho. Karaṇe
  hi idaṁ paccattavacanaṁ.
       Attānaṁ dassaye tathāti ajaḷo amūgopi samāno yathā jaḷo vā mūgo
  vā, tathā attānaṁ dasseyya, etena pāgabbiyappahānamāha. Jaḷo va mūgo
  vāti ca gāthāsukhatthaṁ rassattaṁ kataṁ, samuccayattho ca vāsaddo. Nātivelaṁ sambhāseyyāti
  ativelaṁ atikkantapamāṇaṁ na bhāseyya, mattabhāṇī assāti attho. Saṅghamajjhamhīti
  bhikkhusghe, janasamūhe vā.
       Na so upavade kañcīti so yathāvuttapaṭipattiko bhikkhu hīnaṁ vā majjhimaṁ
  vā ukkaṭṭhaṁ vā yaṁ kiñci na vācāya upavadeyya. Upaghātaṁ vivajjayeti kāyena
  upaghātaṁ pariviheṭhanaṁ vajjeyya. Saṁvuto pāṭimokkhasminti pāṭimokkhamhi pāṭimokkha-
  saṁvarasīle saṁvuto assa, pāṭimokkhasaṁvarena pihitakāyavāco siyāti attho. Mattaññū
  cassa bhojaneti pariyesanapaṭiggahaṇaparibhogavissajjanesu bhojane pamāṇaññū siyā.
-------------------------------------------------
[page 229]
       Suggahītanimittassāti "evaṁ me manasi karoto cittaṁ samāhitaṁ ahosī"ti tadākāraṁ
  sallakkhento suṭṭhu gahitasamādhinimitto assa. "suggahītanimitto So"tipi pāṭho,
  so yogīti 1- attho. Cittassuppādakovidoti evaṁ bhāvayato cittaṁ līnaṁ hoti, "evaṁ
  uddhatan"ti līnassa uddhatassa ca cittassa uppattikāraṇe kusalo assa. Līne hi
  citte dhammavicayaviriyapītisambojjhaṅgā bhāvetabbā, uddhate passaddhisamādhiupekkhā-
  sambojjhaṅgā. Satisambojjhaṅgo pana sabbattha icchitabbo, tenāha bhagavā "yasmiṁ
  ca kho bhikkhave samaye līnaṁ cittaṁ hoti, kālo tasmiṁ samaye dhammavicayasambojjhaṅgassa
  bhāvanāyā"tiādi. 2- Samathaṁ anuyuñjeyyāti samathabhāvanaṁ bhāveyya, anuppannaṁ
  samādhiṁ uppādeyya, uppannañca yāva vasībhāvappatti, tāva vaḍḍheyya byūheyyāti
  attho. Kālena ca vipassananti yathāladdhaṁ samādhiṁ nikantiyā apariyādānena hānabhāgiyaṁ
  ṭhitibhāgiyaṁ vā akatvā nibbedhabhāgiyaṁva katvā 3- kālena vipassanañca anuyuñjeyya.
  Athavā kālena ca vipassananti samathaṁ anuyuñjanto tassa thirībhūtakāle saṅkocaṁ
  anāpajjitvā ariyamaggādhigamāya vipassanaṁ anuyuñjeyya. Yathāha:-
          "atha vā samādhilābhena vivittasayanena vā
           bhikkhu vissāsamāpādi appatto āsavakkhayan"ti. 4-
      Tena vuttaṁ "viriyasātaccasampanno"tiādi. Satatabhāvo sātaccaṁ, viriyassa sātaccaṁ,
  tena sampanno samannāgato, satatapavattaviriyo, niccapaggahitaviriyoti attho. Yuttayogo
  sadā siyāti sabbakālaṁ bhāvanānuyutto siyā. Dukkhantanti vaṭṭadukkhassa antaṁ
  pariyosānaṁ nirodhaṁ nibbānaṁ appatvā vissāsaṁ na eyya na gaccheyya, "ahaṁ
  parisuddhasīlo jhānalābhī abhiññālābhī vipassanaṁ matthakaṁ pāpetvā ṭhito"ti vā
  vissaṭṭho na bhaveyyāti attho.

  *  *  *  *  *  *
  Footnote: 1 Sī.,i. yo so hīti 2 saṁṃahā. 19/234/100 aggisutta
  3 Sī.,i. nibbedhabhāgiyaṁ vā akatvā
  4 khuḍhamMa. 25/271-2/63 sambahulasīlādisampannabhikkhuvatthu
-------------------------------------------------
[page 230]
       Evaṁ viharamānassāti evaṁ vivittasenāsanasevanādinā vipassanāvasena yuttayogatā-
  pariyosānena 1- vidhinā viharantassa. Suddhikāmassāti ñāṇadassanavisuddhiṁ accanta-
  visuddhiṁ nibbānaṁ arahattañca icchantassa. Saṁsāre bhayassa ikkhato bhikkhuno
  kāmāsavādayo sabbe āsavā khiyyanti khayaṁ abbhatthaṁ gacchanti, tesaṁ khayagamaneneva 2-
  saupādisesānupādisesapabhedaṁ duvidhampi nibbānaṁ adhigacchati pāpuṇāti.
       Evaṁ thero tassa bhikkhuno ovādadānāpadesena attanā tathāpaṭipannabhāvaṁ
  dīpento aññaṁ byākāsi.
                 Vaṅgantaputtaupasenattheragāthāvaṇṇanā niṭṭhitā.
                       ---------------------
                   376. 7. Gotamattheragāthāvaṇṇanā 3-
       vijāneyya sakaṁ atthantiādikā āyasmato aparassa gotamattherassa gāthā.
  Kā uppatti?
       Ayampi purimabuddhesu katādhikāro tattha tattha bhave vivaṭṭūpanissayaṁ kusalaṁ
  upacinitvā amhākaṁ bhagavato uppattito puretarameva sāvatthiyaṁ udiccabrāhmaṇakule
  nibbattitvā vayappatto tiṇṇaṁ vedānaṁ pāragū hutvā vādamaggaṁ uggahetvā
  attano vādassa upari uttariṁ vadantaṁ alabhanto tehi tehi viggāhikakathaṁ anuyutto
  vicarati. Atha amhākaṁ bhagavā loke uppajjitvā pavattitavaradhammacakko anupubbena
  yasādike veneyye vinetvā anāthapiṇḍikassa abhiyācanāya sāvatthiṁ upagacchi. Tadā
  satthu jetavanapaṭiggahe paṭiladdhasaddho satthāraṁ upasaṅkamitvā dhammaṁ sutvā pabbajjaṁ
  yāci. Satthā aññataraṁ piṇḍacārikaṁ bhikkhuṁ āṇāpesi "bhikkhu imaṁ pabbājehī"ti.

  *  *  *  *  *  *
  Footnote: 1 Sī. pariyosāne 2 Sī.,i. khayavayagamaneneva 3 chaṂa. (apara) gotamattheragāthāvaṇṇanā
-------------------------------------------------
[page 231]
  So tena pabbājiyamāno khuraggeyeva arahattaṁ pāpuṇitvā kosalajanapadaṁ gantvā
  tattha ciraṁ vasitvā puna sāvatthiṁ paccāgami. Taṁ bahū ñātakā brāhmaṇamahāsālā
  upasaṅkamitvā payirupāsitvā nisinnā 1- "imasmiṁ loke bahū samaṇabrāhmaṇā saṁsāre
  suddhivādā, tesu katamesaṁ nu kho vādo niyyāniko, kathaṁ paṭipajjanto saṁsārato
  sujjhatī"ti pucchiṁsu. Thero tesaṁ tamatthaṁ pakāsento:-
          [587] "vijāneyya Sakaṁ atthaṁ avalokeyyātha pāvacanaṁ
                yañcettha assa paṭirūpaṁ sāmaññaṁ ajjhūpagatassa.
          [588] Mittaṁ idheva 2- kalyāṇaṁ sikkhā vipulaṁ samādānaṁ
                sussūsā ca garūnaṁ etaṁ samaṇassa paṭirūpaṁ.
          [589] Buddhesu sagāravatā dhamme apaciti yathābhūtaṁ
                saṁghe ca cittīkāro etaṁ samaṇassa paṭirūpaṁ.
          [590] Ācāragocare yutto ājīvo sodhito agārayho
                cittassa ca saṇṭhapanaṁ etaṁ samaṇassa paṭirūpaṁ.
          [591] Cārittaṁ atha vārittaṁ iriyāpathiyaṁ pasādaniyaṁ
                adhicitte ca āyogo etaṁ samaṇassa paṭirūpaṁ.
          [592] Āraññakāni senāsanāni pantāni appasaddāni
                bhajitabbāni muninā etaṁ samaṇassa paṭirūpaṁ.
          [593] Sīlañca bāhusaccañca dhammānaṁ pavicayo yathābhūtaṁ
                saccānaṁ abhisamayo etaṁ samaṇassa paṭirūpaṁ.
          [594] Bhāveyya ca aniccanti anattasaññaṁ asubhasaññañca
                lokamhi ca anabhiratiṁ etaṁ samaṇassa paṭirūpaṁ.
          [595] Bhāveyya ca bojjhaṅge iddhipādāni indriyabalāni
                aṭṭhaṅgamaggamariyaṁ etaṁ samaṇassa paṭirūpaṁ.

  *  *  *  *  *  *
  Footnote: 1 Sī.,i. bahū ñātakā nisinnaṁ 2 chaṂa. idha ca
-------------------------------------------------
[page 232]
          [596] Taṇhaṁ pajaheyya muni samūlake āsave padāleyya
                vihareyya vippamutto etaṁ samaṇassa paṭirūpan"ti
  imā gāthā abhāsi.
       Tattha vijāneyya sakaṁ atthanti viññūjātiko puriso attano atthaṁ yāthāvato
  vicāretvā jāneyya. Vicārento ca avalokeyyātha pāvacanaṁ idha loke puthusamaṇa-
  brāhmaṇehi sammāsambuddhena ca pavuttaṁ pāvacanaṁ, samayo. Tattha yaṁ niyyānikaṁ,
  taṁ olokeyya paññācakkhunā passeyya. Ime hi nānātitthiyā samaṇabrāhmaṇā
  anicce "aniccan"ti anattani "attā"ti asuddhimaggañca "suddhimaggo"ti micchā-
  bhinivesino aññamaññañca viruddhavādā, 1- tasmā nesaṁ vādo aniyyāniko, sammā-
  sambuddho pana "sabbe saṅkhārā aniccā, sabbe dhammā anattā, santaṁ nibbānan"ti
  sayambhūñāṇena yathābhūtaṁ abbhaññāya pavedeti, tasmā "tassa vādo niyyāniko"ti
  satthu sāsanamahantataṁ olokeyyāti attho. Yañcettha assa paṭirūpaṁ, sāmaññaṁ
  ajjhūpagatassāti sāmaññaṁ samaṇabhāvaṁ pabbajjaṁ upagatassa kulaputtassa yaṁ ettha sāsane
  pabbajitabhāve vā paṭirūpaṁ yuttarūpaṁ sāruppaṁ assa siyā, tampi apalokeyya.
       Kiṁ pana tanti āha "mittaṁ idheva kalyāṇan"tiādi. Imasmiṁ sāsane
  kalyāṇamittaṁ seviyamānaṁ samaṇassa paṭirūpanti yojanā. Esa nayo itaresupi.
  Kalyāṇamittaṁ hi nissāya akusalaṁ pajahati kusalaṁ bhāveti suddhamattānaṁ pariharati. Sikkhā
  vipulaṁ samādānanti vipulaṁ sikkhāsamādānaṁ, mahatiyā nibbānāvahāya adhisīlādisikkhāya
  anuṭṭhānanti attho. Sussūsā ca garūnanti garūnaṁ ācariyupajjhāyādīnaṁ kalyāṇa-
  mittānaṁ ovādassa sotukamyatā pāricariyā ca. Etanti kalyāṇamittasevanādi.
       Buddhesu sagāravatāti sabbaññubuddhesu "sammāsambuddho bhagavā"ti gāravayogo
  garucittīkāro. Dhamme apaciti yathābhūtanti ariyadhamme yāthāvato apacāyanaṁ ādarena

  *  *  *  *  *  *
  Footnote: 1 Sī. viruddhavādino
-------------------------------------------------
[page 233]
  Abhipūjanaṁ. Saṁgheti ariyasaṁghe. Cittīkāroti sakkāro sammānanaṁ. Etanti ratanattaya-
  garukaraṇaṁ.
       Ācāragocare yuttoti kāyikavācasikavītikkamanasaṅkhātaṁ anācāraṁ
  piṇḍapātādīnaṁ atthāya upasaṅkamituṁ ayuttaṭṭhānabhūtaṁ vesiyādiagocarañca pahāya
  kāyikavācasikāvītikkamanasaṅkhātena ācārena piṇḍapātādīnaṁ atthāya upasaṅkamituṁ
  yuttaṭṭhānabhūtena gocarena ca yutto sampanno, sampannāacāragocaroti attho. Ājīvo
  sodhitoti veḷudānādiṁ buddhapaṭikuṭṭhaṁ anesanaṁ pahāya anavajjuppāde paccaye sevantassa
  ājīvo sodhito hoti suvisuddho, sodhitattā eva agārayho viññūhi. Cittassa ca
  saṇṭhapananti yathā cakkhādidvārehi rūpādiārammaṇesu abhijjhādayo nappavattanti,
  evaṁ diṭṭhe diṭaṭhamattādivasena cittassa sammā ṭhapanaṁ. Etanti ācāragocarasampatti
  ājīvapārisuddhi indriyesu guttadvāratāti etaṁ tayaṁ.
       Cārittanti caritvā paripūretabbasīlaṁ. Vārittanti viratiyā akaraṇena
  paripūretabbasīlaṁ. Iriyāpathiyaṁ pasādaniyanti paresaṁ pasādāvahaṁ ākappasampattinimittaṁ
  iriyāpathanissitaṁ sampajaññaṁ. Adhicitte ca āyogoti samathavipassanāsu anuyogo
  bhāvanā.
       Āraññakānīti araññe pariyāpannāni. Pantānīti vivittāni.
       Sīlanti catupārisuddhisīlaṁ. Heṭṭhā hi bhinditvā vuttaṁ, idha abhinditvā
  vadati. Bāhusaccanti bahussutabhāvo. So hi bhāvanānuyogassa bahukāro, bojjhaṅgakosalla-
  anuttarasītibhāvādhicittayuttādīsu sammā pavicayabahulassa samathavipassanānuyogo
  sampajjati. Dhammānaṁ pavicayo yathābhūtanti rūpārūpadhammānaṁ aviparītasalakkhaṇato 1-
  sāmaññalakkhaṇato ca parivīmaṁsā, iminā adhipaññādhammavipassanamāha. Saccānaṁ abhisamayoti
  dukkhādīnaṁ ariyasaccānaṁ pariññābhisamayādivasena paṭivedho.

  *  *  *  *  *  *
  Footnote: 1 Sī....sallakkhaṇato
-------------------------------------------------
[page 234]
       Svāyaṁ saccābhisamayo yathā hoti, taṁ dassetuṁ "bhāveyyā"tiādi vuttaṁ. Tattha
  bhāveyya ca aniccanti "sabbe saṅkhārā aniccā"tiādinā 1- avibhāgato "yaṁ kiñci
  rūpaṁ atītānāgatapaccuppannan"tiādinā 2- vibhāgato vā sabbasaṅkhāresu aniccasaññaṁ
  bhāveyya uppādeyya ceva vaḍḍheyya cāti attho. Anattasaññanti "sabbe dhammā
  anattā"ti pavattaṁ anattasaññañca bhāveyyāti yojanā. Evaṁ sesesupi. Asubhasaññanti
  karajakāye sabbasmimpi vā tebhūmikasaṅkhāre kilesāsucipaggharaṇato "asubhā"ti pavatta-
  saññaṁ. Dukkhasaññāparivārā hi ayaṁ, eteneva cettha dukkhasaññāpi gahitāti
  veditabbaṁ. Lokamhi ca anabhiratinti sabbaloke tebhūmikesu saṅkhāresu anābhiratisaññaṁ,
  etena ādīnavānupassanaṁ nibbidānupassanañca vadati.
       Evaṁ pana vipassanābhāvanaṁ anuyutto 3- taṁ ussukkāpento ime dhamme 4-
  vaḍḍheyyāti dassento "bhāveyya ca bojjhaṅge"ti gāthamāha. Tassattho:- bodhiyā sati-
  ādisattavidhadhammasāmaggiyā bodhissa vā taṁsamaṅgino puggalassa aṅgāti bojjhaṅgā,
  satiādayo dhammā. Te satiādike sattabojjhaṅge, chandāadīni cattāri iddhipādāni,
  saddhādīni pañcindriyāni, saddhādīniyeva pañca balāni, sammādiṭṭhiādīnaṁ vasena
  aṭṭhaṅgāriyamaggañca. Casaddena satipaṭṭhānāni sammappadhānāni ca gahitānīti sabbepi
  sattatiṁsappabhede bodhipakkhiyadhamme bhāveyya uppādeyya ceva vaḍḍheyya ca. Tattha
  yadetesaṁ paṭhamamaggakkhaṇe uppādanaṁ uparimaggakkhaṇe ca vaḍḍhanaṁ, etaṁ samaṇassa bhikkhuno
  sāruppanti.
       Evaṁ bodhipakkhiyasattatiṁsadhamme bhāvento 5- yathā maggasaccaṁ bhāvanābhisamayavasena
  abhisameti, evaṁ samudayasaccaṁ pahānābhisamayavasena, nirodhasaccaṁ sacchikiriyābhisamayavasena
  abhisametīti dassento "taṇhaṁ pajaheyyā"ti osānagāthamāha. Tattha taṇhaṁ pajaheyyāti

  *  *  *  *  *  *
  Footnote: 1 khuḍhamMa. 25/277/64 aniccalakkhaṇavatthu 2 saṁ. khandha. 17/49/41 soṇasutta,
  abhi.vibhaṅga. 35/2/1 rūpakkhandha 3 Sī. anuyuñjantā 4 Sī.,i. idameva
  5 Sī.,i...ḍhamme upādāya upari maggakkhaṇe ca bhāvento
-------------------------------------------------
[page 235]
  Kāmataṇhādipabhedaṁ sabbaṁ taṇhaṁ ariyamaggena anavasesato samucchindeyya, monaṁ vuccati
  ñāṇaṁ, tena samannāgatattā muni. Samūlake āsave padāleyyāti kāmarāgānusayādi-
  samūlake kāmāsavādike sabbepi āsave bhindeyya samucchindeyya. Vihareyya
  vippamuttoti evaṁ sabbaso kilesānaṁ pahīnattā sabbadhi vimutto
  sabbūpadhipaṭinissaggaṁ nirodhaṁ nibbānaṁ sacchikatvā vihareyya. Etanti yadetaṁ
  viharaṇaṁ, etaṁ samaṇassa samitapāpassa bhikkhuno paṭirūpaṁ sāruppanti attho.
       Evaṁ thero samaṇasāruppapaṭipattikittanamukhena sāsanassa niyyānikabhāvaṁ tabbilomato
  bāhirakasamayassa aniyyānikatañca vibhāvesi. Taṁ sutvā te brāhmaṇamahāsālā sāsane
  abhippasannā saraṇādīsu patiṭṭhahiṁsu.
                    Gotamattheragāthāvaṇṇanā niṭṭhitā.
                    Paramatthadīpaniyā theragāthāsaṁvaṇṇanāya
                    dasakanipātassa atthavaṇṇanā niṭṭhitā.
                        -------------------
-------------------------------------------------
[page 236]
                          11. Ekādasakanipāta
                    377. 1. Saṅkiccattheragāthāvaṇṇanā
       ekādasakanipāte kiṁ tavattho vane tātātiādikā āyasmato saṅkiccattherassa
  gāthā. Kā uppatti?
       ayampi purimabuddhesu katādhikāro tattha tattha bhave vivaṭṭūpanissayaṁ kusalaṁ
  upacinitvā imasmiṁ buddhuppāde sāvatthiyaṁ brāhmaṇamahāsālakule paṭisandhiṁ gaṇhi,
  tasmiṁ kucchigateyeva mātā byādhitā hutvā kālamakāsi. Tassā susānaṁ netvā
  jhāpiyamānāya gabbhāsayo na jhāyi. Manussā sūlehi kucchiṁ vijjhantā dārakassa
  akkhikoṭiṁ pahariṁsu. Te taṁ 1- vijjhitvā aṅgārehi paṭicchādetvā pakkamiṁsu.
  Kucchipadesopi jhāyi, aṅgāramatthake pana suvaṇṇabimbasadiso dārako padumagabbhe nipanno
  viya ahosi. Pacchimabhavikasattassa hi sinerunā otthariyamānassapi arahattaṁ appatvā
  jīvitakkhayo nāma natthi.
       Punadivase āḷāhanaṭṭhānaṁ gatā manussā tathānipannaṁ dārakaṁ disvā acchariyabbhuta-
  cittajātā dārakaṁ ādāya gāmaṁ pavisitvā nemittake pucchiṁsu. Nemittakā "sace
  ayaṁ dārako agāraṁ ajjhāvasissati, yāva sattamā kulaparivaṭṭā duggatā bhavissanti. 2-
  Sace pabbajissati, pañcahi samaṇasatehi parivuto vicarissatī"ti āhaṁsu. Ñātakā "hotu,
  vaḍḍhitakāle amhākaṁ ayyassa sāriputtattherassa santike taṁ pabbājessāmā"ti
  vatvā saṅkunā chinnakkhikoṭitāya saṅkiccoti vadantā aparabhāge saṅkiccoti vohariṁsu.
  So sattavassikakāle attano gabbhagatasseva mātu maraṇaṁ gabbhe ca attano pavattiṁ 3-
  sutvā saṁvegajāto "pabbajissāmī"ti āha. Ñātakā "sādhu tātā"ti dhammasenāpatissa
  santikaṁ netvā "bhante imaṁ pabbājethā"ti adaṁsu. Thero taṁ tacapañcakakammaṭṭhānaṁ

  *  *  *  *  *  *
  Footnote: 1 Sī. tena taṁ 2 Ma. na bhavissanti 3 Sī.,i. attano pavattiñca
-------------------------------------------------
[page 237]
  Datvā pabbājesi, so khuraggeyeva saha paṭisambhidāhi arahattaṁ patvā tiṁsamattehi
  bhikkhūhi saddhiṁ araññe viharanto te corahatthato mocetvā 1- sayampi te core
  dametvā pabbājetvā 2- aññatarasmiṁ vihāre bahūhi bhikkhūhi saddhiṁ viharanto te
  vivādapasute disvā "aññattha gacchāmī"ti bhikkhū āpucchi. Ayamettha saṅkhepo,
  vitthāro pana dhammapadavatthumhi 3- āgatanayeneva veditabbo. Atha naṁ aññataro upāsako
  upaṭṭhātukāmo āsannaṭṭhāne vāsaṁ yācanto:-
          [597] "kintavattho Vane tāta ujjuhānova pāvuse
                verambhā ramaṇīyā te paviveko hi jhāyinan"ti
  paṭhamaṁ gāthamāha. Taṁ sutvā thero:-
          [598] "yathā Abbhāni verambho vāto nudati pāvuse
                saññā me abhikīranti vivekapaṭisaññutā.
          [599] Apaṇḍaro aṇḍasambhavo sīvathikāya niketacāriko
                uppādayateva me satiṁ sandehasmiṁ virāganissitaṁ.
          [600] Yañca aññe na rakkhanti yo ca aññe na rakkhati
                sa ve bhikkhu sukhaṁ seti kāmesu anapekkhavā.
          [601] Acchodikā puthusilā gonaṅgulamigāyutā
                ambusevālasañchannā te selā ramayanti maṁ.
          [602] Vasitaṁ me araññesu kandarāsu guhāsu ca
                senāsanesu pantesu vāḷamiganisevite.
          [603] Ime haññantu vajjhantu dukkhaṁ pappontu pāṇino
                saṅkappaṁ nābhijānāmi anariyaṁ dosasaṁhitaṁ.
          [604] Pariciṇṇo mayā satthā kataṁ buddhassa sāsanaṁ
                ohito garuko bhāro bhavanetti samūhatā.

  *  *  *  *  *  *
  Footnote: 1 Sī.,i. muñcitvā 2 Sī.,i. te core pabbājetvā
  3 dhammapada.A. 4/117 (syā)
-------------------------------------------------
[page 238]
          [605] Yassa catthāya 1- pabbajito agārasmānagāriyaṁ
                so me attho anuppatto sabbasaṁyojanakkhayo.
          [606] Nābhinandāmi maraṇaṁ nābhinandāmi jīvitaṁ
                kālañca paṭikaṅkhāmi nibbisaṁ bhatako yathā.
          [607] Nābhinandāmi maraṇaṁ nābhinandāmi jīvitaṁ
                kālañca paṭikaṅkhāmi sampajāno patissato"ti
  imā gāthā abhāsi.
       Tattha kintavattho vaneti kinti liṅgavippallāsena vuttaṁ. Vane ko tavattho,
  kiṁ payojananti attho. Tātāti daharasāmaṇeratāya naṁ attano puttaṭṭhāne ṭhapetvā
  ālapati. Ujjuhānova pāvuseti ujjuhāno kira nāma eko pabbato, so pana
  gahanasañchanno bahusoṇḍikandaro, tahaṁ tahaṁ sandamānasalilo, vassakāle asappāyo,
  tasmā ujjuhāno vā 2- pabbato etarahi pāvusakāle tava kimatthiyoti attho.
  Keci panettha "ujjuhāno nāma eko sakuṇo sītaṁ na sahati, 3- vassakāle vanagumbe
  nilīno acchatī"ti vadanti. Tesaṁ matena ujjuhānassa viya sakuṇassa pāvusakāle
  ko tava attho vaneti. Verambhā ramaṇīyā teti verambhavātā vāyantā kiṁ te
  ramaṇīyāti yojanā. Keci "verambhā nāma ekā pabbataguhā, pabbhāro"ti ca
  vadanti. Tañca ṭhānaṁ gamanāgamanayuttaṁ janasambādharahitaṁ chāyūdakasampannañca, tasmā
  verambhā ramaṇīyā, vane vasituṁ yuttarūpā. Kasmā? paviveko hi jhāyinaṁ, yasmā
  tādisānaṁ jhāyīnaṁ yattha katthaci pavivekoyeva icchitabbo, tasmā "dūraṁ araññaṭṭhānaṁ
  agantvā verambhāyaṁ vasa tātā"ti vadati. Ayaṁ hettha adhippāyo:- yasmā jhāyīnaṁ
  pavivekakkhame nivāsaphāsuke senāsane laddheyeva jhānādayo sampajjanti, na aladdhe,
  tasmā na evarūpe sītakāle yattha katthaci vane vasituṁ sakkā, guhāpabbhārādīsu
  pana sakkāti.

  *  *  *  *  *  *
  Footnote: 1 Sī. yassatthāya 2 Sī.,i. ujjuhānova, Ma. ujjuhāno ca 3 Sī. sītaṁ sahati
-------------------------------------------------
[page 239]
       Evaṁ upāsakena vutte thero vanādayo eva maṁ ramentīti dassento "yathā
  abbhānītiādimāha. Tassattho:- yathā pāvuse kāle abbhāni valāhakāni verambhavāto
  nudati khipati nīharati, evameva me cittaṁ vivekapaṭisaññutā saññā abhikiranti
  vivekaṭṭhānaṁyeva ākaḍḍhanti.
       Kiṁ ca? apaṇḍaro kāḷavaṇṇo aṇḍasambhavo aṇḍajo kāko sīvathikāya
  Susānaṭṭhāne niketacāriko tameva nivāsanaṭṭhānaṁ katvā vicaraṇako. Uppādayateva
  me satiṁ, sandehasmiṁ virāganissitanti kāyasmiṁ virāgūpasaṁhitaṁ kāyagatāsatikammaṭṭhānaṁ
  mayhaṁ uppādayatiyeva. Ekadivasaṁ kira thero kākena khajjamānaṁ manussakuṇapaṁ passitvā
  asubhasaññaṁ paṭilabhi, taṁ sandhāya evamāha. Tena kāye 1- sabbaso chandarāgassa
  natthitāya vaneyeva vasitukāmomhīti dasseti. Yañcāti casaddo samuccayattho, tena
  aññampi mama araññavāsakāraṇaṁ suṇāhīti dasseti. Yaṁ pabbajitaṁ mettāvihāritāya
  alobhaniyaparikkhāratāya ca rakkhitabbassa abhāvato aññe sevakādayo na rakkhanti.
  Yo ca pabbajito aññe kenaci kiñcanapalibodhabhūte 2- na rakkhati tādisānaṁyeva abhāvato.
  Sa ve bhikkhu sukhaṁ setīti so bhikkhu samucchinnakilesakāmatāya sabbaso vatthukāmesu
  anapekkhavā apekkhārahito yattha katthaci sukhaṁ seti, tassa anusaṅkitaparisaṅkitābhāvato 3-
  araññamhi gāmamhi sadisamevāti attho.
       Idāni pabbatavanādīnaṁ ramaṇīyataṁ vasitapubbatañca dassetuṁ "acchodikā"tiādi
  vuttaṁ. Tattha vasitaṁ meti vuṭṭhapubbaṁ mayā. Vāḷamiganiseviteti sīhabyagghādīhi
  vāḷamigehi upasevite vane.
       Saṅkappaṁ nābhijānāmīti ime ye keci pāṇino sattā usuttiādīhi paharaṇehi
  haññantu māriyantu 4- muṭṭhippahārādīhi vajjhantu bādhiyantu, aññena vā yena

  *  *  *  *  *  *
  Footnote: 1 Sī.,i. tena kāyena 2 Sī. keci vanapiñchana..., i. keci vanakiñcana...
  3 Sī.,i. anusaṅkitābhāvato 4 Sī.,i. marissantu
-------------------------------------------------
[page 240]
  Kenaci ākārena dukkhaṁ pappontu pāpuṇantūti evaṁ dosasaṁhitaṁ paṭighasaṁyuttaṁ tato
  eva anariyaṁ byāpādavihiṁsādippabhedaṁ pāpasaṅkappaṁ uppāditaṁ 1- nābhijānāmi,
  micchāvitakko na uppannapubboti mettāvihāritaṁ dasseti.
       Idāni "pariciṇṇo"tiādinā attano katakiccataṁ dasseti. Tattha pariciṇṇoti
  upāsito ovādānusāsanīkaraṇavasena. Ohitoti orohito. Garuko bhāroti garutaro
  khandhabhāro.
       Nābhinandāmi maraṇanti "kathaṁ nu kho me maraṇaṁ siyā"ti maraṇaṁ na icchāmi.
  Nābhinandāmi jīvitanti "kathaṁ nu kho ahaṁ ciraṁ jīveyyan"ti jīvitampi na icchāmi.
  Etena maraṇe jīvite ca samānacittataṁ dasseti. Kālañca paṭikaṅkhāmīti parinibbānakālaṁva
  āgamemi. Nibbisanti nibbisanto, bhatiyā kammaṁ karonto. Bhatako yathāti yathā
  bhatako parassa kammaṁ karonto kammasiddhiṁ anabhinandantopi kammaṁ karontova divasakkhayaṁ
  udikkhati, evaṁ ahampi jīvitaṁ anabhinandantopi attabhāvassa yāpanena maraṇaṁ
  anabhinandantopi pariyosānakālaṁ paṭikaṅkhāmīti. Sesaṁ vuttanayameva.
                     Saṅkiccattheragāthāvaṇṇanā niṭṭhitā.
                     Paramatthadīpaniyā theragāthāsaṁvaṇṇanāya
                   ekādasakanipātassa atthavaṇṇanā niṭṭhitā.
                        ------------------

  *  *  *  *  *  *
  Footnote: 1 Sī.,i. udditaṁ
-------------------------------------------------
[page 241]
                          12. Dvādasakanipāta
                     378. 1. Sīlavattheragāthāvaṇṇanā
       dvādasakanipāte sīlamevātiādikā āyasmato sīlavattherassa gāthā. Kā
  uppatti?
       ayampi purimabuddhesu katādhikāro tattha tattha bhave vivaṭṭūpanissayaṁ kusalaṁ
  upacinitvā imasmiṁ buddhuppāde rājagahe bimbisārarañño putto hutvā
  nibbatti, sīlavātissa nāmaṁ ahosi. Taṁ vayappattaṁ rājā ajātasattu māretukāmo
  caṇḍaṁ mattahatthiṁ āropetvā nānāvidhehi upāyehi upakkamantopi māretuṁ nāsakkhi
  pacchimabhavikassa arahattaṁ apatvā antarā jīvitantarāyābhāvato. Tassa pavattiṁ 1- disvā
  bhagavā mahāmoggallānattheraṁ āṇāpesi "sīlavakumāraṁ ānehī"ti. Thero iddhibalena
  saddhiṁ hatthinā taṁ 2- ānesi. Kumāro hatthito oruyha bhagavantaṁ abhivādetvā
  ekamantaṁ nisīdi. Bhagavā tassa ajjhāsayānurūpaṁ dhammaṁ desesi. So dhammaṁ sutvā
  paṭiladdhasaddho pabbajitvā vipassanāya kammaṁ karonto na cirasseva arahattaṁ patvā
  kosalaraṭṭhe vasati. Atha naṁ ajātasattu "mārethā"ti purise āṇāpesi. Te therassa santikaṁ
  gantvā ṭhitā therena kathitaṁ dhammakathaṁ sutvā sañjātasaṁvegā pasannacittā hutvā
  pabbajiṁsu. Thero tesaṁ:-
          [608] "sīlamevidha Sikkhetha asmiṁ loke susikkhitaṁ
                sīlaṁ hi sabbasampattiṁ upanāmeti sevitaṁ.
          [609] Sīlaṁ rakkheyya medhāvī patthayāno tayo sukhe
                pasaṁsaṁ vittilābhañca pecca sagge pamodanaṁ.

  *  *  *  *  *  *
  Footnote: 1 Sī. paripanthaṁ, i. paṭipattiṁ 2 Sī. iddhibalena hatthināgaṁ, i. iddhibalena
  saddhiṁ hatthināgaṁ
-------------------------------------------------
[page 242]
          [610] Sīlavā hi bahū mitte saññamenādhigacchati
                dussīlo pana mittehi dhaṁsate pāpamācaraṁ.
          [611] Avaṇṇañca akittiñca dussīlo labhate naro
                vaṇṇaṁ kittiṁ pasaṁsañca sadā labhati sīlavā.
          [612] Ādi sīlaṁ patiṭṭhā ca kalyāṇānañca mātukaṁ
                pamukhaṁ sabbadhammānaṁ tasmā sīlaṁ visodhaye.
          [613] Velā ca saṁvaraṁ sīlaṁ cittassa abhihāsanaṁ
                titthañca sabbabuddhānaṁ tasmā sīlaṁ visodhaye.
          [614] Sīlaṁ balaṁ appaṭimaṁ sīlaṁ āvudhamuttamaṁ 1-
                sīlamābharaṇaṁ seṭṭhaṁ sīlaṁ kavacamabbhutaṁ. 2-
          [615] Sīlaṁ setu mahesakkho sīlaṁ gandho anuttaro
                sīlaṁ vilepanaṁ seṭṭhaṁ yena vāti disodisaṁ.
          [616] Sīlaṁ sambalamevaggaṁ sīlaṁ pātheyyamuttamaṁ
                sīlaṁ seṭṭho ativāho yena yāti disodisaṁ.
          [617] Idheva nindaṁ labhati peccāpāye ca dummano
                sabbattha dummano bālo sīlesu asamāhito.
          [618] Idheva kittiṁ labhati pecca sagge ca summano
                sabbattha sumano dhīro sīlesu susamāhito.
          [619] Sīlameva idha aggaṁ paññavā pana uttamo
                manussesu ca devesu sīlapaññāṇato jayanti
  imāhi gāthāhi dhammaṁ desesi.
       Tattha sīlamevidha sikkhetha, asmiṁ loketi idhāti nipātamattaṁ, imasmiṁ sattaloke
  atthakāmo kulaputto cārittavārittādibhedaṁ ādito sīlameva sikkheyya, sikkhanto

  *  *  *  *  *  *
  Footnote: 1 i. āvudhaṁ uttamaṁ 2 i. kavacaṁ abbhutaṁ
-------------------------------------------------
[page 243]
  Ca naṁ susikkhitaṁ akhaṇḍādibhāvāpādanena suṭṭhu sikkhitaṁ suparisuddhaṁ paripuṇṇañca
  katvā sikkheyya. Asmiṁ loketi vā imasmiṁ saṅkhāraloke sikkhitabbadhammesu sīlaṁ
  ādito sikkheyya. Diṭṭhisampattiyāpi sīlassa patiṭṭhābhāvato āha "sīlaṁ hī"tiādi.
  Tattha hīti kāraṇavacanaṁ. Yasmā sīlaṁ sevitaṁ paricitaṁ rakkhitaṁ manussasampatti dibba-
  sampatti nibbānasamapattīti 1- etaṁ sabbasampattiṁ taṁsamaṅgino sattassa upanāmeti
  āvahati.
       Sīlaṁ sabbasampattiṁ upanāmetīti saṅkhepato vuttamatthaṁ vitthārato dassento
  "sīlaṁ rakkheyyā"tiādimāha. Tattha rakkheyyāti gopeyya. Pāṇātipātādito hi
  viramanto vattapaṭivattañca pūrento paṭipakkhābhibhavanato taṁ rakkhati nāMa. Medhāvīti
  paññavā, idaṁ tassa rakkhanupāyadassanaṁ, ñāṇabalena hissa samādānaṁ avikopanañca
  hoti. Patthayānoti icchanto. Tayo sukheti tīṇi sukhāni. Sukhanimittaṁ vā "sukhan"ti
  adhippetaṁ. Pasaṁsanti kittiṁ viññūhi vā pasaṁsanaṁ. Vittilābhanti tuṭṭhilābhaṁ.
  "vittalābhan"ti Ca paṭhanti, dhanalābhanti attho. Sīlavā hi appamattatāya mahantaṁ
  bhogakkhandhaṁ adhigacchati. Peccāti kālaṅkatvā. Sagge pamodananti devaloke iṭṭhehi
  kāmaguṇehi modanañca patthayamānoti sambandho. Idhaloke pasaṁsaṁ vittilābhaṁ paraloke dibba-
  sampattiyā modanañca icchanto sīlaṁ rakkheyyāti yojanā.
       Saññamenāti kāyādīnaṁ 2- saṁyamena. Saṁyato hi kāyaduccaritādīhi kañci
  aviheṭhento abhayadānaṁ dadanto piyamanāpatāya mittāni ganthati. Dhaṁsateti apeti.
  Pāpamācaranti pāṇātipātādipāpakammaṁ karonto. Dussīlaṁ hi puggalaṁ atthakāmā sattā
  na bhajanti, aññadatthu parivajjenti.
       Avaṇṇanti aguṇaṁ sammukhā garahaṁ vā. Akittinti ayasaṁ 3- asilokaṁ. Vaṇṇanti
  guṇaṁ. Kittinti silokaṁ patthatayasataṁ. Pasaṁsanti sammukhā thomanaṁ.

  *  *  *  *  *  *
  Footnote: 1 Sī.,i. manussasampatti devasampatti brahmasampatti nibbānasampattīti,
  Ma. manussasampattiṁ dibbasampattiṁ nibbānasampattinti
  2 i.,Ma. kāyādīhi 3 Sī.,i. āyasakyaṁ
-------------------------------------------------
[page 244]
       Ādīti mūlaṁ. Sīlaṁ hi kusalānaṁ dhammānaṁ ādi. Yathāha "tasmātiha tvaṁ bhikkhu
  ādimeva visodhehi kusalesu dhammesu. Ko cādi kusalānaṁ dhammānaṁ, sīlañca
  suvisuddhan"ti. 1- Patiṭṭhāti adhiṭṭhānaṁ. Sīlañhi sabbesaṁ uttarimanussadhammānaṁ
  patiṭṭhā. Tenāha "sīle patiṭṭhāyā"tiādi. 2- Kalyāṇānañca mātukanti samathavipassanā-
  dīnaṁ kalyāṇadhammānaṁ mātubhūtaṁ, janakanti attho. Pamukhaṁ sabbadhammānanti sabbesaṁ
  pāmojjādīnaṁ anavajjadhammānaṁ pamukhaṁ mukhabhūtaṁ, pavattidvāranti attho. Tasmāti
  ādibhāvādito. Visodhayeti akkhaṇḍādibhāvena sampādeyya.
       Velāti duccaritehi anatikkamanīyaṭṭhena velā, sīmāti attho. Velāyati vā
  dussīlyaṁ calayati 3- viddhaṁsetīti velā. Saṁvaraṁ sīlaṁ kāyaduccaritādīnaṁ uppatti-
  dvārassa pidahanato. Abhihāsananti tosanaṁ avippaṭisārahetutāya cittassābhippamodanato.
  Titthañca sabbabuddhānanti sāvakabuddhā paccekabuddhā sammāsambuddhāti sabbesaṁ
  buddhānaṁ kilesamalappavāhane 4- nibbānamahāsamuddāvagāhaṇe ca titthabhūtañca.
       Sīlaṁ balaṁ appaṭimanti mārasenappamaddane asadisaṁ balaṁ senāthāmo ca. Āvudha-
  muttamanti saṅkilesadhammānaṁ chedane uttamaṁ paharaṇaṁ. Guṇasarīropasobhaṇaṭṭhena ābharaṇaṁ.
  Seṭṭhanti sabbakālaṁ uttamaṁ dabbañca. Sapāṇaparittānato 5- kavacamabbhutaṁ. "abbhidan"ti
  Ca paṭhanti, abhejjanti attho.
       Apāyamahoghātikkamane saṁsāramahoghātikkamane ca kilesehi asaṁsīdanaṭṭhena 6- setu.
  Mahesakkhoti mahabbalo. Gandho anuttaroti paṭivātaṁ sabbadisāsu vāyanato anuttaro
  gandho sabbajanamanoharattā. Tenāha "yena vāti disodisanti, yena sīlagandhena
  taṁsamaṅgī disodisaṁ sabbā disā vāyati. Disodisātipi pāli, dasa disāti 7- attho.

  *  *  *  *  *  *
  Footnote: 1 saṁṃahā. 19/369/125 bhikkhusutta 2 saṁ.sagā. 15/23,192/16,198
  jaṭāsutta, (khuṇetti. 10/197, khuṃilinda. 11/33 (chaṂa.)
  3 Sī.,i. velāyati dussilyaṁ veleti 4 Sī. kilesamalappahāṇamāha,
  i. kilesamalappavāhanamāha,tena 5 Ma. uttamaṁ. dubbacasarapāta.....
  6 Sī.,i. asaṁhīraṭṭhena 7 Sī. dasapi disātipi
-------------------------------------------------
[page 245]
       Sambalamevagganti sambalaṁ nāma puṭabhattaṁ. Yathā puṭabhattaṁ gahetvā maggaṁ
  gacchanto puriso antarāmagge jighacchādukkhena na kilamati, evaṁ sīlasampannopi
  suddhaṁ sīlasambalaṁ gahetvā saṁsārakantāraṁ paṭipanno gatagataṭṭhāne na kilamatīti
  sīlaṁ aggaṁ sambalaṁ nāma, tathā sīlaṁ pātheyyamuttamaṁ corādīhi asādhāraṇattā tattha
  tattha icchitabbasampattinipphādanato ca. Atikkāmento taṁ taṁ ṭhānaṁ yathicchitaṭṭhānaṁ
  vā vāheti sampāpetīti ativāho, yānaṁ. Kenaci anupaddutaṁ hutvā icchitaṭṭhānap-
  pattihetutāya sīlaṁ seṭṭhaṁ ativāho. Yenāti yena ativāhena yāti disodisanti
  agatiṁ gatiñcāpi taṁ taṁ disaṁ sukheneva gacchati.
       Idheva nindaṁ labhatīti idhalokepi dummano rāgādīhi dūsitacitto "dussīlo pāpa-
  dhammo"ti nindaṁ garahaṁ labhati. Pecca paralokepi apāye "purisattakali avajātā"ti-
  ādinā yamapurisādīhi ca nindaṁ labhati. Na kevalaṁ nindameva labhati, athakho sabbattha
  dummano bālo idhaloke duccaritacaraṇena dūsitacitto paraloke kammakāraṇādivasena
  dukkhuppattiyāti sabbattha bālo dummano hoti. Kathaṁ? sīlesu asamāhito sammā
  sīlesu na ṭhapitacitto appatiṭṭhitacitto.
       Idheva kittiṁ labhatīti idhalokepi sumano "sappuriso sīlavā kalyāṇadhammo"ti
  kittiṁ labhati. Pecca paralokepi sagge "ayaṁ sappuriso sīlavā kalyāṇadhammo. Tathā
  hi devānaṁ sahabyataṁ upapanno"tiādinā kittiṁ labhati. Na kevalaṁ kittimeva labhati,
  athakho dhīro dhitisampanno sīlesu suṭṭhu samāhito appitacitto supatiṭṭhitacitto
  sabbattha idhaloke sucaritacaraṇena paraloke sampattipaṭilābhena sumano somanassappatto
  hoti. Sīlameva idha agganti duvidhaṁ sīlaṁ lokiyaṁ lokuttaranti. Tattha lokiyaṁ
  tāva kāmaloke khattiyamahāsālādīsu devaloke brahmaloke ca upapattivisesaṁ 1- āvahati,
  lābhībhāvādikassa ca kāraṇaṁ hoti. Lokuttaraṁ pana sakalampi vaṭṭadukkhaṁ atikkāmetīti
  sīlaṁ aggameva. Tathā hi vuttaṁ:-

  *  *  *  *  *  *
  Footnote: 1 Sī.,i. uppattivisesaṁ
-------------------------------------------------
[page 246]
               "hīnena Brahmacariyena khattiye upapajjati
                majjhimena ca devattaṁ uttamena visujjhatī"ti. 1-
         "ākaṅkheyya Ce bhikkhave bhikkhu `lābhī assaṁ cīvarapiṇḍapātasenāsanagilāna-
       paccayabhesajjaparikkhārānan"ti 2- "sīle svevassa paripūrakārī"ti 3- "ijjhati
       bhikkhave sīlavato cetopaṇidhi visuddhattā"ti 4- ca.
       Lokuttarasīlassa pana sabbaso pahīnapaṭipakkhassa sattamabhāvato 5- paṭṭhāya saṁsāra-
  dukkhaṁ vinivattentassa aggabhāve vattabbameva natthi. Paññavā pana uttamoti
  "paññavā pana uggalo uttamo paramo seṭṭhoyevā"ti puggalādhiṭṭhānena paññāya
  eva seṭṭhabhāvaṁ vadati. Idāni sīlapaññānaṁ seṭṭhakabhāvaṁ kiccato dassento "sīla-
  paññāṇato jayan"ti āha. Jayanti ca liṅgavippallāso daṭṭhabbo, ahūti vā
  vacanaseso. Tattha pajānanaṭṭhena paññāṇaṁ, sīlato paññāṇato ca paṭipakkhajayo.
  Na hi sīlena vinā paññā sambhavati, paññāya ca vinā sīlaṁ kiccakaraṁ, aññamaññopakārakaṁ
  6- cetaṁ. Vuttañhi "sīlaparidhotā paññā, paññāparidhotaṁ sīlan"ti. 7- Manussesu
  ca devesūti idaṁ nesaṁ ṭhānavisesadassanaṁ. Tattha hi tāni savisesāni vattanti,
  samādhi panettha sīlapakkhiko paññāya adhiṭṭhānabhāvato paññāpakkhiko vā
  bhāvetabbato sīlādhiṭṭhānato ca.
       Evaṁ thero tesaṁ bhikkhūnaṁ sīlamukhena dhammaṁ desento attano suvisuddhasīlādi-
  guṇatādīpanena aññaṁ byākāsi.
                      Sīlavattheragāthāvaṇṇanā niṭṭhitā.

  *  *  *  *  *  *
  Footnote: 1 khu.jā. 27/1186/249 ādittajātaka (syā) 2 Maṃū. 12/95/43 ākaṅkheyyasutta
  3 Maṃū. 12/65/43 aṅkaṅkheyyasutta
  4 dī.pāṭi. 11/337/228 saṅgītisutta, aṅ.aṭṭhaka. 23/35/243 dānūpapattisutta
  5 Sī.,i. sasataṁ sambhavato 6 i. aññamaññapakāraṇaṁ 7 dī.Sī. 9/317/123 sīlapaññākathā
-------------------------------------------------
[page 247]
                     379. 2. Sunītattheragāthāvaṇṇanā
       nīce kulamhītiādikā āyasmato sunītattherassa gāthā. Kā uppatti?
       ayampi purimabuddhesu katādhikāro tattha tattha bhave puññāni upacinitvā
  devamanussesu saṁsaranto buddhassa suññakāle kulagehe nibbattitvā vayappatto
  bālajanehi saddhiṁ kīḷāpasuto hutvā vicaranto ekaṁ paccekabuddhaṁ gāme piṇḍāya
  carantaṁ disvā "kiṁ tuyhaṁ sabbaso vaṇitasarīrassa viya sakalaṁ kāyaṁ paṭicchādetvā
  bhikkhācaraṇena, nanu nāma kasivāṇijjādīhi jīvikā kappetabbā. Tāni ce kātuṁ
  na sakkosi, ghare ghare muttakarīsādīni nīharanto pacchā vatthusodhanena jīvāhī"ti 1-
  akkosi. So tena kammena niraye paccitvā tasseva kammassa vipākāvasesena
  manussalokepi bahūni jātisatāni pupphachaḍḍakakule nibbattitvā tathā jīvikaṁ kappesi.
  Imasmiñca buddhuppāde pupphachaḍḍakakule eva nibbatto ukkārasodhanakammena jīvikaṁ
  kappeti ghāsacchādanamattampi alabhanto.
       Atha bhagavā pacchimayāme buddhāciṇṇaṁ mahākaruṇāsamāpattiṁ samāpajjitvā
  tato vuṭṭhāya buddhacakkhunā lokaṁ volokento sunītassa hadayabbhantare ghaṭe padīpaṁ
  viya pajjalantaṁ arahattūpanissayaṁ disvā vibhātāya rattiyā pubbaṇhasamayaṁ nivāsetvā
  pattacīvaramādāya bhikkhusaṁghaparivuto rājagahaṁ piṇḍāya paviṭṭho yassaṁ vīthiyaṁ sunīto
  ukkārasodhanakammaṁ karoti, taṁ vīthiṁ paṭipajji. Sunītopi tattha tattha
  vighāsuccārasaṅkārādikaṁ rāsiṁ katvā piṭakesu pakkhipitvā kājenādāya pariharanto 2-
  bhikkhusaṁghaparivutaṁ satthāraṁ āgacchantaṁ disvā sārajjamāno 3- sambhamākulahadayo
  gamanamaggaṁ nilīyanokāsañca alabhanto kājaṁ bhittipasse ṭhapetvā ekena passena
  anupavisanto viya bhittiṁ allīno pañjaliko aṭṭhāsi. "bhittichiddena Apakkamitukāmo
  ahosī"tipi vadanti.

  *  *  *  *  *  *
  Footnote: 1 Sī.,i. camāhīti 2 Sī.,i. nīharanto 3 Sī.,i. sārajjāyamāno
-------------------------------------------------
[page 248]
       Satthā tassa samīpaṁ patvā "ayaṁ attano kusalamūlasañcoditaṁ upagataṁ maṁ sārajjamāno
  jātiyā kammassa ca nihīnatāya sammukhībhāvampi lajjati, handassa vesārajjaṁ
  uppādessāmī"ti karavīkarutamañjunā sakalanagaraninnādavaragambhīrena 1- brahmassarena
  "sunītā"ti ālapitvā "kiṁ imāya dukkhajīvikāya pabbajituṁ sakkhissatī"ti āha. Sunīto
  tena satthu vacanena amatena viya abhisitto uḷāraṁ pītisomanassaṁ paṭisaṁvedento
  "bhagavā sace mādisāpi idha pabbajaṁ labhanti, kasmāhaṁ na pabbajissāmi, pabbājetha
  maṁ bhagavā"ti āha. Satthā "ehi bhikkhū"ti āha. So tāvadeva ehibhikkhubhāvena
  pabbajjaṁ upasampadañca labhitvā iddhimayapattacīvaradharo vassasaṭṭhikatthero viya hutvā
  satthu santike aṭṭhāsi. Bhagavā taṁ vihāraṁ netvā kammaṭṭhānaṁ ācikkhi. So
  paṭhamaṁ aṭṭha samāpattiyo pañca ca abhiññāyo nibbattetvā vipassanaṁ vaḍḍhetvā
  chaḷabhiñño ahosi. Taṁ sakkādayo devā brahmāno ca upasaṅkamitvā namassiṁsu.
  Tena vuttaṁ:-
                "tā devatā sattasatā uḷārā
                 brahmā ca indo upasaṅkamitvā
                 ājānīyaṁ jātijarābhibhūtaṁ
                 sunītaṁ namassanti pasannacittā"tiādi.
       Bhagavā taṁyeva devasaṅghapurakkhataṁ disvā sitaṁ katvā pasaṁsanto "tapena brahma-
  cariyenā"ti gāthāya dhammaṁ desesi. Atha naṁ sambahulā bhikkhū sīhanādaṁ nadāpetukāmā
  "āvuso sunīta kasmā kulā tvaṁ pabbajito, kathaṁ vā pabbajito, kathañca saccāni
  paṭivijjhī"ti pucchiṁsu. So taṁ sabbaṁ pakāsento:-
          [620] "nīce Kulamhi jātohaṁ daliddo appabhojano
                hīnakammaṁ mamaṁ āsi ahosiṁ pupphachaḍḍako.

  *  *  *  *  *  *
  Footnote: 1 Sī.,i. sajalajaladharaninnāda...., Ma. sakalajavananinnāda...
-------------------------------------------------
[page 249]
          [621] Jigucchito manussānaṁ paribhūto ca vambhito
                nīcaṁ manaṁ karitvāna vandissaṁ bahukaṁ janaṁ.
          [622] Athaddasāsiṁ sambuddhaṁ bhikkhusaṁghapurakkhataṁ
                pavisantaṁ mahāvīraṁ magadhānaṁ puruttamaṁ.
          [623] Nikkhipitvāna byābhaṅgiṁ vandituṁ upasaṅkamiṁ
                mameva anukampāya aṭṭhāsi purisuttamo.
          [624] Vanditvā satthuno pāde ekamantaṁ ṭhito tadā
                pabbajjaṁ ahamāyāciṁ sabbasattānamuttamaṁ.
          [625] Tato kāruṇiko satthā sabbalokānukampako
                ehi bhikkhūti maṁ āha sā me āsūpasampadā.
          [626] Sohaṁ eko araññasmiṁ viharanto atandito
                akāsiṁ satthu vacanaṁ yathā maṁ ovadī jino.
          [627] Rattiyā paṭhamaṁ yāmaṁ pubbajātimanussariṁ
                rattiyā majjhimaṁ yāmaṁ dibbacakkhuṁ visodhayiṁ
                rattiyā pacchime yāme tamokkhandhaṁ padālayiṁ.
          [628] Tato ratyā vivasāne suriyassuggamanaṁ pati 1-
                indo brahmā ca āgantvā maṁ namassiṁsu pañjalī.
          [629] Namo te purisājañña namo te purisuttama
                yassa te āsavā khīṇā dakkhiṇeyyosi mārisa.
          [630] Tato disvāna maṁ satthā devasaṅghapurakkhataṁ
                sitaṁ pātukaritvāna imamatthaṁ abhāsatha.
          [631] Tapena brahmacariyena saññamena damena ca
                etena brāhmaṇo hoti etaṁ brāhmaṇamuttaman"ti
  imāhi gāthāhi sīhanādaṁ nadi.

  *  *  *  *  *  *
  Footnote: 1 khu.jā. 27/1559/316 yudhañjayajātaka (syā)
-------------------------------------------------
[page 250]
       Tattha nīceti lāmake sabbanihīne. Uccanīcabhāvo hi nāma sattānaṁ
  upādāyupādāya, ayaṁ pana sabbanihīne pukkusakule uppannataṁ dassento "nīce
  kulamhi jāto"ti āha. Tena vuttaṁ "nīceti lāmake sabbanihīne"ti. Daliddoti
  duggato, daliddāpi 1- keci kadāci ghāsacchādanassa lābhino akasiravuttino honti,
  ahaṁ pana sabbakālaṁ kasiravuttitāya 2- hīno uddhanaṁ upaṭṭhapitaukkhaliko dassanayuttaṁ
  3- thevakampi apassiṁyevāti dassento "appabhojano"ti āha. Nīcakulikā daliddāpi keci
  anīcakammājīvā honti, mayhaṁ pana na tathāti dassento āha "hīnakammaṁ mamaṁ āsī"ti.
  Kīdisanti ce? ahosiṁ pupphachaḍḍako, hatthavikalassa hatthavāti viya upacāravasenāyaṁ
  Imassa samaññā ahosi yadidaṁ "pupphachaḍḍako"ti. Milātapupphasantharavaṇṇatāya vā
  ukkārabhūmiyā evaṁ vutto. 4-
       Jigucchitoti jātiyā ceva kammunā ca hīḷito. Manussānanti manussehi.
  Paribhūtoti avaññāto. Vambhitoti khuṁsito. Nīcaṁ manaṁ karitvānāti aññe manusse
  sineruṁ viya ukkhipitvā tesaṁ pādapaṁsutopi attānaṁ nihīnaṁ katvā pavattiyā nīcaṁ
  nihīnaṁ manaṁ katvā. Vandissaṁ bahukaṁ jananti puthumahājanaṁ diṭṭhadiṭṭhakāle vandiṁ
  sirasi añjaliṁ karonto paṇāmiṁ.
       Athāti adhikārantaradīpane nipāto. Addasāsinti addakkhiṁ. Magadhānanti magadhā
  nāma jānapadino rājakumārā, tesaṁ nivāso ekopi janapado ruḷhiyā "magadhānan"ti 5-
  vutto, magadhajanapadassāti attho. Puruttamanti uttamaṁ nagaraṁ.
       Byābhaṅginti kājaṁ. Pabbajjaṁ ahamāyācinti "sunīta pabbajituṁ sakkhissasī"ti
  satthārā okāse kate ahaṁ pabbajjaṁ ayāciṁ. Āsūpasampadāti "ehi bhikkhū"ti

  *  *  *  *  *  *
  Footnote: 1 Sī.,Ma. daliddāpi hi 2 i. kasiravuttinā 3 i. uddhaṁ uttiṭṭhapuggalako
  dasantayuttaṁ, Ma. uddhanaṁ uttiṭṭhaukkhaliko dassanayuttaṁ
  4 Sī.....santharachaḍḍako vā ukkārabhūmiyo evaṁ vuccate
  5 Sī. māgadhoti, i. māgadhānanti
-------------------------------------------------
[page 251]
  Satthu vacanamattena āsi upasampadā. Yathā maṁ ovadīti "evaṁ samathapubbaṅgamaṁ vipassanaṁ
  bhāvehī"ti yathā maṁ ovadi, tathā satthuno vacanaṁ akāsiṁ paṭipajjiṁ. Rattiyātiādi
  tassā paṭipattiyā rasadassanaṁ. Tattha pubbenivāsañāṇaṁ anāgataṁsañāṇañca bahukiccanti
  "paṭhamaṁ yāmaṁ majjhimaṁ yāman"ti accantasaṁyogavasena upayogavacanaṁ vuttaṁ. Na tathā
  āsavakkhayañāṇaṁ ekābhisamayavasena pavattanatoti "pacchime yāme"ti bhummavasena vuttanti
  daṭṭhabbaṁ. Indoti sakko devarājā. Brahmāti mahābrahmā. Indabrahmaggahaṇena
  aññesaṁ kāmadevānaṁ brahmūnañca āgamanaṁ vuttamevāti daṭṭhabbaṁ. Ukkaṭṭhaniddeso
  hesa yathā "rājā āgato"ti. Namassiṁsūti kāyena vācāya ca namakkāraṁ akaṁsu.
       Tattha kāyena kataṁ namakkāraṁ dassento "pañjalī"ti vatvā vācāya kataṁ
  dassetuṁ "namo te"tiādi vuttaṁ. Devasaṅghapurakkhatanti devaggahaṇena upapattideva-
  bhāvato brahmānopi gahitā. Sitaṁ pātukaritvānāti attano ovādassa mahapphalataṁ 1-
  devabrahmūnañca guṇasampattiṁ 2- nissāya satthā sitaṁ pātvākāsi. Pātukaronto ca
  na aññe 3- viya dante vidaṁseti, mukhādhānaṁ pana thokaṁ vivarati, tattakena ca abhibhūtadibba-
  phalikamuttarasmiyo avahasitatārakāsasimarīciyo 4- susukkadāṭhasambhavā ghanarasmiyo
  nikkhamitvā tikkhattuṁ satthu mukhaṁ padakkhiṇaṁ karonti, taṁ disvā pacchato gacchantāpi
  satthā sitaṁ pātvākāsīti sañjānanti.
       Tapenāti indriyasaṁvarena, "dhutadhammasamādānenā"ti keci. Saññamenāti sīlena.
  Damenāti paññāya. Brahmacariyenāti avasiṭṭhaseṭṭhacariyāya. Etenāti yathāvuttena
  tapādinā. Brāhmaṇo hoti bāhitapāpabhāvato. Etanti tapādi yathāvuttaṁ. Brāhmaṇa-
  muttamanti uttamaṁ brāhmaṇaṁ, brāhmaṇesu vā uttamaṁ sabbaseṭṭhaṁ, ahūti
  vacanaseso. Brāhmaṇanti vā brahmaññamāha, evaṁ uttamaṁ brahmaññaṁ, na jaccādīti
  adhippāyo.

  *  *  *  *  *  *
  Footnote: 1 Sī. dassanamahapphalaṁ 2 Sī.,i. guṇabhattiṁ 3 Sī.,i. añño
  4 Sī.,i. avasitudāratārāpatimarīciyo, Ma. avahasito tārakāsasimarīciyo
-------------------------------------------------
[page 252]
  Na hi jātikulapadesagottasampattiādayo ariyabhāvassa kāraṇaṁ, adhisīlasikkhādayo eva
  pana kāraṇaṁ. Tenāha:-
             "yathā saṅkāradhānasmiṁ 1- ujjhitasmiṁ mahāpathe
              padumaṁ tattha jāyetha sucigandhaṁ manoramaṁ.
              Evaṁ saṅkārabhūtesu andhabhūte puthujjane
              atirocati paññāya sammāsambuddhasāvako"ti. 2-
     Evaṁ thero tehi bhikkhūhi pucchitamatthaṁ imāhi gāthāhi vissajjento sīhanādaṁ
  nadīti.
                   Sunītattheragāthāvaṇṇanā niṭṭhitā.
                   Paramatthadīpaniyā theragāthāsaṁvaṇṇanāya
                   dvādasakanipātassa atthavaṇṇanā niṭṭhitā.
                       --------------------

  *  *  *  *  *  *
  Footnote: 1 chaṂa. saṅkāraṭhānasmiṁ 2 khuḍhamMa. 25/58/27 garahadinnavatthu
-------------------------------------------------
[page 253]
                           13. Terasakanipāta
                   380. 1. Soṇakoḷivisattheragāthāvaṇṇanā
       terasakanipāte yāhu raṭṭhetiādikā āyasmato soṇassa koḷivisassa gāthā.
  Kā uppatti?
       Ayampi purimabuddhesu katādhikāro tattha tattha bhave paññāni upacini. Ayaṁ
  kira anomadassissa bhagavato kāle mahāvibhavo seṭṭhī hutvā upāsakehi saddhiṁ
  vihāraṁ gantvā satthu santike dhammaṁ sutvā pasannamānaso satthu caṅkamanaṭṭhāne
  sudhāya parikammaṁ kāretvā nānāvaṇṇehi pupphehi santharitvā upari nānāvirāgavatthehi
  vitānaṁ bandhāpesi, tathā satthu bhikkhusaṁghassa ca dīghasālaṁ kāretvā niyyādesi.
  So tena puññakammena devamanussesu saṁsaranto padumuttarassa bhagavato kāle haṁsavatīnagare
  seṭṭhikule nibbatti, sirivaḍḍhotissa nāmaṁ ahosi. So vayappatto vihāraṁ gantvā
  satthu santike dhammaṁ suṇanto satthāraṁ ekaṁ bhikkhuṁ āraddhaviriyānaṁ aggaṭṭhāne
  ṭhapentaṁ disvā sayampi taṁ ṭhānantaraṁ patthento sattāhaṁ mahādānaṁ pavattetvā
  paṇidhānamakāsi, satthāpi tassa patthanāya samijjhanabhāvaṁ disvā byākaritvā pakkāmi.
       Sopi yāvajīvaṁ kusalaṁ katvā devamanussesu saṁsaranto parinibbute kassapadasabale
  anuppanne amhākaṁ bhagavati bārāṇasiyaṁ kulagehe nibbattitvā viññutaṁ patto
  gaṅgātīre paṇṇasālaṁ karitvā 1- ekaṁ paccekabuddhaṁ temāsaṁ catūhi paccayehi sakkaccaṁ
  upaṭṭhahi. Paccekabuddho vuṭṭhavasso paripuṇṇaparikkhāro gandhamādanameva gato. Sopi
  kulaputto yāvajīvaṁ tattha puññāni katvā tato cavitvā devamanussesu saṁsaranto
  amhākaṁ bhagavato kāle campānagare usabhaseṭṭhissa gehe paṭisandhiṁ gaṇhi. Tassa
  paṭisandhiggahaṇato paṭṭhāya seṭṭhissa mahābhogakkhandho abhivaḍḍhi. Tassa jātadivase

  *  *  *  *  *  *
  Footnote: 1 Sī.,i. kāretvā
-------------------------------------------------
[page 254]
  Sakalanagare mahāsakkārasampanno ahosi, tassa pubbe paccekabuddhassa satasahassagghanika-
  rattakambalapariccāgena suvaṇṇavaṇṇo sukhumālataro ca attabhāvo ahosi,
  tenassa soṇoti nāmaṁ akaṁsu. Mahatā parivārena vaḍḍhati, tassa hatthapādatalāni
  bandhujīvakapupphavaṇṇāni ahesuṁ, satavihatakappāsassa viya samphasso pādatalesu maṇikuṇḍalā-
  vaṭṭavaṇṇāni lomāni jāyiṁsu. Vayappattassa tassa tiṇṇaṁ utūnaṁ anucchavike
  tayo pāsāde kāretvā nāṭakāni upaṭṭhāpesuṁ. So tattha mahatiṁ sampattiṁ anubhavanto
  devakumāro viya paṭivasati.
       Atha amhākaṁ satthari sabbaññutaṁ 1- patvā pavattitavaradhammacakke rājagahaṁ
  upanissāya viharante bimbisāraraññā pakkosāpito asītiyā gāmikasahassehi saddhiṁ
  rājagahaṁ āgato satthu santikaṁ gantvā dhammaṁ sutvā paṭiladdhasaddho mātāpitaro
  anujānāpetvā sāsane pabbajitvā laddhūpasampado satthu santike kammaṭṭhānaṁ
  gahetvā janasaṁsaggapariharaṇatthaṁ sītavane vasanto "mama sarīraṁ sukhumālaṁ, na ca sakkā
  sukheneva sukhaṁ adhigantuṁ, kāyaṁ kilametvā samaṇadhammaṁ kātuṁ vaṭṭatī"ti ṭhānacaṅkamameva
  adhiṭṭhāya padhānamanuyuñjanto pādatalesu phoṭesu uṭṭhahitesupi vedanaṁ ajjhupekkhitvā
  daḷhaṁ viriyaṁ karonto accāraddhaviriyatāya visesaṁ nibbattetuṁ asakkonto "evaṁ
  vāyamantopi ahaṁ maggaṁ vā phalaṁ vā nibbattetuṁ na sakkomi, kiṁ me pabbajjāya,
  hīnāyāvattitvā bhoge ca bhuñjissāmi puññāni ca karissāmī"ti cintesi. Satthā
  tassa cittācāraṁ ñatvā tattha gantvā vīṇūpamovādena ovaditvā viriyasamatāyojanavidhiṁ
  dassento kammaṭṭhānaṁ sodhetvā gijjhakūṭaṁ gato. Soṇattheropi satthu sammukhā
  ovādaṁ labhitvā viriyasamataṁ yojetvā vipassanaṁ ussukkāpetvā arahatte patiṭṭhāsi.
  Tena vuttaṁ apadāne 2-:-
          "anomadassissa munino lokajeṭṭhassa tādino
           sudhāya lepanaṁ katvā caṅkamaṁ kārayiṁ ahaṁ.

  *  *  *  *  *  *
  Footnote: 1 ka. anuttaraṁ sambodhiṁ 2 khu.apa. 32/25/133
-------------------------------------------------
[page 255]
          Nānāvaṇṇehi pupphehi caṅkamaṁ santhariṁ ahaṁ
          ākāse vitānaṁ katvā bhojayiṁ buddhamuttamaṁ.
          Añjaliṁ paggahetvāna abhivādetvāna subbataṁ
          dīghasālaṁ bhagavato niyyādesimahaṁ tadā.
          Mama saṅkappamaññāya satthā loke anuttaro
          paṭiggahesi bhagavā anukampāya cakkhumā.
          Paṭiggahetvāna sambuddho dakkhiṇeyyo sadevake
          bhikkhusaṁghe nisīditvā imā gāthā abhāsatha.
          Yo so haṭṭhena cittena dīghasālaṁ adāsi me
          tamahaṁ kittayissāmi suṇātha mama bhāsato.
          Imassa maccukālamhi puññakammasamaṅgino
          sahassayuttassaratho upaṭṭhissati tāvade.
          Tena yānenayaṁ poso devalokaṁ gamissati
          anumodissare devā sampatte kusale bhave. 1-
          Mahārahaṁ byamhaṁ seṭṭhaṁ ratanamattikalepanaṁ
          kūṭāgāravarūpetaṁ byamhaṁ ajjhāvasissati.
          Tiṁsakappasahassāni devaloke ramissati
          pañcavīsati kappāni devarājā bhavissati.
          Sattasattatikhattuñca cakkavattī bhavissati
          yasodharasanāmā te sabbepi ekanāmakā.
          Dve sampattī anubhotvā cinitvā 2- puññasañcayaṁ
          aṭṭhavīsatikappamhi cakkavattī bhavissati.
          Tatrāpi 3- byamhaṁ pavaraṁ vissukammena 4- māpitaṁ
          dasasaddāvivittaṁ taṁ puramajjhāvasissati.

  *  *  *  *  *  *
  Footnote: 1 chaṂa. kulasambhave 2 chaṂa. vaḍḍhetvā 3 pāli. tatthāpi 4 chaṂa. vissakammena
-------------------------------------------------
[page 256]
          Aparimeyye ito kappe bhūmipālo mahiddhiko
          okkāko nāma nāmena rājā raṭṭhe bhavissati.
          Soḷasitthisahassānaṁ sabbāsaṁ pavarā ca sā 1-
          abhijātā khattiyānī nava putte janessati.
          Nava putte janetvāna khattiyānī marissati
          taruṇī ca piyā kaññā mahesittaṁ karissati.
          Okkākaṁ tosayitvāna varaṁ kaññā labhissati
          varaṁ laddhāna sā 2- kaññā putte pabbājayissati.
          Pabbājitā ca te sabbe gamissanti naguttamaṁ
          jātibhedabhayā sabbe bhaginīhi vasissare.
          Ekā ca kaññā byādhīhi bhavissati purakkhatā 3-
          mā no jāti pabhijjīti nikhaṇissanti khattiyā.
          Khattiyo nīharitvāna tāya saddhiṁ vasissati
          bhavissati tadā bhedo okkākakulasambhavo.
          Tesaṁ pajā bhavissanti koliyā nāma jātiyā
          tattha mānusakaṁ bhogaṁ anubhossatinappakaṁ.
          Tamhā kāyā cavitvāna devalokaṁ gamissati
          tatrāpi pavaraṁ byamhaṁ labhissati manoramaṁ.
          Devalokā cavitvāna sukkamūlena codito
          āgantvāna manussattaṁ soṇo nāma bhavissati.
          Āraddhaviriyo pahitatto padahaṁ satthu sāsane
          sabbāsave pariññāya nibbāyissatyanāsavo.
          Anantadassī bhagavā gotamo sakyapuṅgavo
          visesaññū mahāvīro aggaṭṭhāne ṭhapessati.

  *  *  *  *  *  *
  Footnote: 1 pāli. pavarāvayā 2 pāli. laddhā ca sā 3 chaṂa. parikkhatā
-------------------------------------------------
[page 257]
                    Vuṭṭhamhi deve caturaṅgulamhi
                    tiṇe anileritāṅgaṇamhi 1-
                    ṭhatvāna yogassa payuttatādino
                    tatottariṁ pāramatā na vijjati.
            Uttame damathe danto cittaṁ me supaṇīhitaṁ
            bhāro me ohito sabbo nibbutomhi anāsavo.
            Aṅgīraso mahānāgo abhijātova kesarī
            bhikkhusaṁghe nisīditvā etadagge ṭhapesi maṁ.
            Paṭisambhidā catasso .pe. Kataṁ buddhassa sāsanan"ti.
       Arahattaṁ pana patvā attano paṭipattiṁ paccavekkhitvā udānavasena aññābyākaraṇa-
  vasena ca:-
       [632] "yāhu Raṭṭhe samukkaṭṭho rañño aṅgassa paddhagū
             svājja dhammesu ukkaṭṭho soṇo dukkhassa pāragū.
       [633] Pañca chinde pañca jahe pañca cuttari bhāvaye
             pañcasaṅgātigo bhikkhu oghatiṇṇoti vuccati.
       [634] Unnaḷassa pamattassa bāhirāsassa bhikkhuno
             sīlaṁ samādhi paññā ca pāripūriṁ na gacchati.
       [635] Yaṁ hi kiccaṁ apaviddhaṁ akiccaṁ pana karīyati
             unnaḷānaṁ pamattānaṁ tesaṁ vaḍḍhanti āsavā.
       [636] Yesañca susamāraddhā niccaṁ kāyagatā sati
             akiccaṁ te na sevanti kicce sātaccakārino
             satānaṁ sampajānānaṁ atthaṁ gacchanti āsavā.

  *  *  *  *  *  *
  Footnote: 1 pāli.....aṅgulamhi
-------------------------------------------------
[page 258]
       [637] Ujumaggamhi akkhāte gacchatha mā nivattatha
             attanā codayattānaṁ nibbānamabhihāraye.
       [638] Accāraddhamhi viriyamhi satthā loke anuttaro
             vīṇopamaṁ karitvā me dhammaṁ deseti cakkhumā
             tassāhaṁ vacanaṁ sutvā vihāsiṁ sāsane rato.
       [639] Samathaṁ 1- paṭipādesiṁ uttamatthassa pattiyā
             tisso vijjā anuppattā kataṁ buddhassa sāsanaṁ.
       [640] Nekkhamme adhimuttassa pavivekañca cetaso
             abyābajjhādhimuttassa upādānakkhayassa ca.
       [641] Taṇhakkhayādhimuttassa asammohañca cetaso
             disvā āyatanuppādaṁ sammā cittaṁ vimuccati.
       [642] Tassa sammā vimuttassa santacittassa bhikkhuno
             katassa paticayo natthi karaṇīyaṁ na vijjati
       [643] Selo yathā ekaghano vātena na samīrati
             evaṁ rūpā rasā saddā gandhā phassā ca kevalā.
       [644] Iṭṭhā dhammā aniṭṭhā ca nappavedhenti tādino
             ṭhitaṁ cittaṁ visaññuttaṁ vayañcassānupassatī"ti
  imā gāthā abhāsi.
       Tattha yāhu raṭṭhe samukkaṭṭhoti yo ahu ahosi aṅgaraṭṭhe asītiyā gāmika-
  sahassehi bhogasampattiyā issariyasampattiyā ca sammā ativiya ukkaṭṭho seṭṭho.
  Rañño aṅgassa paddhagūti catūhi saṅgahavatthūhi parisāya 2- rañjanaṭṭhena rañño
  aṅgādhipatino bimbisārassa parivārabhūto gahapativiseso tassa raṭṭhe kuṭumbiko ahūti
  yojetabbaṁ. Svājja dhammesu ukkaṭṭhoti so soṇo ajjetarahi lokuttaradhammesu
  ukkaṭṭho

  *  *  *  *  *  *
  Footnote: 1 Sī.,i.,Ma. samataṁ 2 Sī. pajāya
-------------------------------------------------
[page 259]
  Jāto, gihikālepi kehici 1- ukkaṭṭhoyeva hutvā idāni pabbajitakālepi
  ukkaṭṭhoyeva hotīti 2- attānameva paraṁ viya dasseti. Dukkhassa pāragūti sakalassa
  vaṭṭadukkhassa pāraṁ pariyantaṁ gato, etena dhammesu ukkaṭṭhoti avisesena vuttaṁ
  ukkaṭṭhabhāvaṁ viseseti arahattādhigamadīpanato.
       Idāni yāya paṭipattiyā dukkhapāragū jāto, aññāpadesena taṁ dassento "pañca
  chinde"ti gāthamāha. Tassatatho:- apāyakāmasugatisampāpakāni pañcorambhāgiyāni
  saṁyojanāni puriso satthena pāde baddharajjukaṁ viya heṭṭhimena maggattayena
  chindeyya, rūpārūpabhavasampāpakāni pañca uddhambhāgiyāni saṁyojanāni puriso gīvāya
  baddharajjukaṁ viya aggamaggena jaheyya chindeyya, tesaṁ pana uddhambhāgiyasaṁyojanānaṁ
  pahānāya pañca saddhādīni indriyāni uttari bhāvaye bhāveyya, evaṁbhūto pana
  bhikkhu rāgasaṅgo dosamohamānadiṭṭhisaṅgoti pañcannaṁ saṅgānaṁ atikkamanena pañca-
  saṅgātigo hutvā kāmogho bhavoho diṭṭhogho avijjoghoti catunnaṁ oghānaṁ tiṇṇattā
  oghatiṇṇoti vuccati.
       Ayañca oghataraṇapaṭipattisīlādīnaṁ pāripūriyāva hoti, sīlādayo ca mānādippahānena
  pāripūriṁ gacchanti, na aññathāti dassento "unnaḷassā"ti gāthamāha. Tattha
  unnaḷassāti uggatatucchamānassa. Māno hi unnamanākāravuttiyā tucchabhāvena
  naḷo viyāti "naḷo"ti vuccati. Pamattassāti sativossaggena pamādaṁ āpannassa.
  Bāhirāsassāti bāhiresu āyatanesu āsāvato, 3- kāmesu avītarāgassāti attho.
  Sīlaṁ samādhi paññā ca, pāripūriṁ na gacchatīti tassa sīlādīnaṁ paṭipakkhasevino
  lokiyopi tāva sīlādiguṇo pāripūriṁ na gacchati, pageva lokuttaro.
       Tattha kāraṇamāha "yaṁ hi kiccan"tiādinā. Bhikkhuno hi pabbajitakālato
  paṭṭhāya aparimāṇasīlakkhandhagopanaṁ araññavāso dhutaṅgapariharaṇaṁ bhāvanārāmatāti

  *  *  *  *  *  *
  Footnote: 1 Sī. tehipi 2 Sī.,i. ahosīti 3 i. āsavato, Ma. āvahato
-------------------------------------------------
[page 260]
  Evamādi kiccaṁ nāMa. Yehi pana idaṁ yathāvuttaṁ attano kiccaṁ, taṁ apaviddhaṁ
  akaraṇena chaḍḍitaṁ. Akiccanti pattamaṇḍanaṁ cīvarakāyabandhanāṁsabaddhachattupāhana-
  tālavaṇṭadhammakaraṇamaṇḍananti 1- evamādi parikkhāramaṇḍanaṁ paccayabāhuliyanti evamādi
  bhikkhuno akiccaṁ nāma, taṁ kayirati, tesaṁ mānanaḷaṁ ukkhipitvā caraṇena unnaḷānaṁ
  sativossaggena pamattānaṁ cattāropi āsavā vaḍḍhanti.
       Yesaṁ pana paññādiguṇo vaḍḍhati, te dassetuṁ "yesan"tiādi vuttaṁ. Tattha
  susamāraddhāti suṭṭhu paggahitā. Kāyagatā satīti kāyānupassanābhāvanā. Akiccaṁ teti
  te etaṁ pattamaṇḍanādiakiccaṁ. Na sevantīti na karonti. Kicceti pabbajitakālato
  paṭṭhāya kattabbe aparimāṇasīlakkhandhagopanādike. Sātaccakārinoti satatakārino, 2- tesaṁ
  satiyā avippavāsena satānaṁ sātthakasampajaññaṁ sappāyasampajaññaṁ gocarasampajaññaṁ
  asammohasampajaññanti catūhi sampajaññehi sampajānānaṁ cattāropi āsavā atthaṁ
  gacchanti parikkhayaṁ abhāvaṁ gacchantīti attho.
       Idāni attano santike ṭhitabhikkhūnaṁ ovādaṁ dento "ujumaggamhī"ti gāthamāha.
  Tattha ujumaggamhi akkhāteti antadvayaparivajjanena kāyavaṅkādippahānena ca ujuke
  majjhimapaṭipadābhūte ariyamagge satthārā bhāsite. Gacchathāti paṭipajjatha. Mā nivattathāti
  antarā vosānaṁ māpajjatha. Attanā codayattānanti idha atthakāmo kulaputto
  apāyabhayapaccavekkhaṇādinā attanāva attānaṁ codento. Nibbānamabhihārayeti attānaṁ
  nibbānaṁ abhihareyya upaneyya, yathā naṁ sacchikaroti, tathā paṭipajjeyyāti attho.
       Idāni mayāpi evameva paṭipannanti attano paṭipattiṁ dassetuṁ
  "accāraddhamhī"tiādi vuttaṁ. Accāraddhamhi viriyamhīti vipassanaṁ bhāventena
  mayā samādhinā viriyaṁ samarasaṁ akatvā ativiya viriye paggahite. Accāraddhaviriyatā cassa
  heṭṭhā vuttāyeva. Vīṇopamaṁ karitvā meti āyasmato soṇassa "ye kho keci bhagavato

  *  *  *  *  *  *
  Footnote: 1 Sī...ṭhālakaṁ dhammakarakakamaṇḍalūti 2 Sī.,i. sātaccakārino aṭṭhitakārino
-------------------------------------------------
[page 261]
  Sāvakā āraddhaviriyā viharanti, ahaṁ tesaṁ aññataro, atha ca pana me nānupādāya
  āsavehi cittaṁ vimuccati, tasmāhaṁ vibbhamissāmī"ti citte uppanne satthā
  iddhiyā tassa sammukhe attānaṁ dassetvā "kasmā tvaṁ soṇa `vibbhamissāmī'ti
  cittaṁ uppādesi, kusalo tvaṁ pubbe agāriyabhūto vīṇāya tantissare"ti pucchitvā
  tena "evaṁ bhante"ti vutte "taṁ kiṁ maññasi soṇa yadā te vīṇāya tantiyo accāyatā
  honti, api nu te vīṇā tasmiṁ samaye saravatī vā hoti kammaññā vāti,
  so hetaṁ bhante. Taṁ kiṁ maññasi soṇa yadā te vīṇāya tantiyo atisithilā
  honti, api nu te vīṇā tasmiṁ samaye saravatī vā hoti kammaññā vāti,
  no hetaṁ bhante. Taṁ kiṁ maññasi soṇa yadā pana te vīṇāya tantiyo neva
  accāyatā honti nātisithilā same guṇe patiṭṭhitā, api nu te vīṇā tasmiṁ
  samaye saravatī vā hoti kammaññā vāti, evaṁ bhante. Evameva kho soṇa
  accāraddhaviriyaṁ uddhaccāya saṁvattati, atilīnaviriyaṁ kosajjāya saṁvattati, tasmātiha
  tvaṁ soṇa viriyasamataṁ adhiṭṭhaha, indriyānañca samataṁ paṭivijjhā"ti evaṁ vīṇaṁ upamaṁ
  katvā pavattitena vīṇopamovādena mayhaṁ dhammaṁ desesi. Tassāhaṁ vacanaṁ sutvāti
  tassa bhagavato vacanaṁ vīṇopamovādaṁ sutvā antarā uppannaṁ vibbhamitukāmataṁ pahāya
  satthu sāsane rato abhirato vihariṁ. 1-
       Viharanato ca samathaṁ paṭipādesiṁ viriyasamataṁ yojento saddhāpaññānaṁ viya
  samādhiviriyānaṁ samarasataṁ 2- uppādento jhānādhiṭṭhānaṁ vipassanāsamādhiṁ sampādesiṁ
  vipassanaṁ ussukkāpesiṁ. Tattha payojanaṁ āha "uttamatthassa pattiyā"ti.
  Uttamatthassa pattiyāti arahattādhigamāyāti attho.
       Idāni yathā paṭipannassa samathavipassanā sampajjiṁsu, taṁ aññāpadesena
  dassento "nekkhamme"tiādimāha. Tattha nekkhammeti pabbajjādike kāmanissaraṇe.

  *  *  *  *  *  *
  Footnote: 1 Ma. viharāmi 2 Ma. samataṁ
-------------------------------------------------
[page 262]
  Adhimuttassāti tattha ninnapoṇapabbhārabhāvena yuttappayuttassa, paṭhamaṁ tāva
  pabbajjābhimukho hutvā kāme pahāya pabbajitvā ca sīlavisodhanaṁ araññavāso
  dhutaṅgapariharaṇaṁ bhāvanābhiyogoti evamādīsu anavajjadhammesu yuttappayuttassāti attho.
  Pavivekañca cetasoti cetaso pavivekañca adhimuttassa evaṁ nekkhammādhimuttassa
  sato catukkapañcakajjhānānaṁ nibbattanena viveke yuttassa payuttassa.
  Abyābajjhādhimuttassāti abyābajjhe nidukkhatāya 1- adhimuttassa jhānasamāpattiyo
  nibbattetvā samathasukhe 2- yuttappayuttassa. Upādānakkhayassa cāti catunnampi
  upādānānaṁ khayante arahatte adhimuttassa. Bhummatthe hi etaṁ sāmivacanaṁ. Taṁ
  yathādhigataṁ jhānaṁ pādakaṁ katvā arahattādhigamāya vipassanaṁ anuyuñjantassāti attho.
       Taṇhakkhayādhimuttassāti taṇhā khīyati etthāti taṇhakkhayo, nibbānaṁ, tasmiṁ
  adhimuttassa upādiṁ 3- bhayato anupādiñca khemato dassanena nirodhe ninnapoṇapabbhārassa.
  Asammohañca cetasoti asammohasampajaññavasena cittassa asammohapavattiṁ
  sammohasamucchindanena vā cittassa asammohabhūtaṁ ariyamaggaṁ adhimuttassa. Disvā
  āyatanuppādanti cakkhādīnaṁ āyatanānaṁ yathāsakapaccayehi khaṇe khaṇe uppādaṁ
  tappaṭipakkhato nirodhañca vipassanāpaññāsahitāya maggapaññāya disvā dassanahetu.
  Sammā cittaṁ vimuccatīti sammā hetunā ñāyena maggapaṭipāṭiyā sabbāsavato
  cittaṁ vimuccati.
       "tassa Sammā vimuttassā"tiādīsu ayaṁ saṅkhepattho:- tassa vuttanayena sammadeva
  sabbasaṅkilesato vimuttassa, tato eva accantupasamena santacittassa khīṇāsavabhikkhuno
  katassa kusalassa akusalassa vā upacayo natthi maggeneva samugghātitattā, pariññādibhedaṁ
  karaṇīyaṁ na vijjati katakiccattā. Evaṁbhūtassa yathā ekaghano selo pabbato
  pakativātena na samīrati na saṅkampati, evaṁ iṭṭhā ca aniṭṭhā ca rūpādayo

  *  *  *  *  *  *
  Footnote: 1 Sī.,i. abyāpajjo nidukkhatā taṁ 2 Sī.,i. samathamukhe 3 Sī. upādādiṁ vā
-------------------------------------------------
[page 263]
  Ārammaṇadhammā tādino tādibhāvappattassa ṭhitaṁ anejaṁ pahīnasabbasokatāya 1- visaṁyuttaṁ
  cittaṁ nappavedhenti na cālenti, assa ca ārammaṇadhammassa kālena kālaṁ phalasamāpattiṁ
  samāpajjitvā vipassanto vayaṁ nirodhaṁ khaṇe khaṇe bhijjanasabhāvaṁ anupassatīti aññaṁ
  byākāsi.
                   Soṇakoḷivisattheragāthāvaṇṇanā niṭṭhitā.
                     Paramatthadīpaniyā theragāthāsaṁvaṇṇanāya
                    terasakanipātassa atthavaṇṇanā niṭṭhitā.
                        ------------------

  *  *  *  *  *  *
  Footnote: 1 Sī.,i. sabbayogatāya
-------------------------------------------------
[page 264]
                           14. Cuddasakanipāta
                  381. 1. Khadiravaniyarevatattheragāthāvaṇṇanā
       cuddasakanipāte yadā ahantiādikā āyasmato khadiravaniyarevatattherassa gāthā.
  Kā uppatti?
       Kāmañcimassa 1- therassa gāthā heṭṭhā ekakanipāte 2- āgatā, tattha panassa
  attano bhāgineyyesu satijananamattaṁ dassitanti tassā ekakanipāte saṅgaho kato,
  imā pana therassa pabbajitakālato paṭṭhāya yāva parinibbānā paṭipattipakāsitā gāthā
  imasmiṁ cuddasakanipāte saṅgahaṁ āropitā. Tattha aṭṭhuppatti heṭṭhā vuttāyeva.
  Ayaṁ pana viseso:- thero kira arahattaṁ patvā kālena kālaṁ satthu dhammasenāpatippabhutīnaṁ
  mahātherānañca upaṭṭhānaṁ gantvā katipāhameva tattha vasitvā khadiravanameva
  paccāgantvā phalasamāpattisukhena brahmavihārehi ca vītināmeti. Evaṁ gacchante kāle
  jiṇṇo vuḍḍho vayo anuppatto ahosi. So ekadivasaṁ buddhupaṭṭhānaṁ gacchanto
  antarāmagge sāvatthiyā avidūre araññe vasi. Tena ca samayena corā nagare katakammā
  ārakkhamanussehi anubandhā palāyantā therassa samīpe gahitabhaṇḍaṁ chaḍḍetvā
  palāyiṁsu. Manussā anudhāvantā therassa samīpe bhaṇḍaṁ disvā theraṁ bandhitvā
  "coro"ti saññāya gahetvā rañño dassesuṁ "ayaṁ deva coro"ti. Rājā theraṁ
  muñcāpetvā "kiṁ bhante tumhehi idaṁ corikakammaṁ 3- kataṁ vā no vā"ti pucchi.
  Thero kiñcāpi jātito paṭṭhāya attanā tādisaṁ na katapubbaṁ, taṁ pabbajitato
  paṭṭhāya pana akatabhāvassa, sabbaso kilesānaṁ samucchinnattā tādisassa karaṇe
  abhabbatāya pakāsanatthaṁ samīpe ṭhitānaṁ bhikkhūnaṁ rañño ca dhammaṁ desento:-

  *  *  *  *  *  *
  Footnote: 1 Sī. kācimassa 2 thera.A. 1/179(2)/168(nava.) 3 Sī.,i. coriyaṁ
-------------------------------------------------
[page 265]
          [645] "yadā Ahaṁ pabbajito agārasmā anagāriyaṁ
                nābhijānāmi saṅkappaṁ anariyaṁ dosasaṁhitaṁ.
          [646] Ime haññantu vajjhantu dukkhaṁ pappontu pāṇino
                saṅkappaṁ nābhijānāmi imasmiṁ dīghamantare.
          [647] Mettañca abhijānāmi appamāṇaṁ subhāvitaṁ
                anupubbaṁ paricitaṁ yathā buddhena desitaṁ.
          [648] Sabbamitto sabbasayo sabbabhūtānukampako
                mettacittañca bhāvemi abyāpajjharato sadā.
          [649] Asaṁhiraṁ asaṅkuppaṁ cittaṁ āmodayāmahaṁ
                brahmavihāraṁ bhāvemi akāpurisasevitaṁ.
          [650] Avitakkaṁ samāpanno sammāsambuddhasāvako
                ariyena tuṇhībhāvena upeto hoti tāvade.
          [651] Yathāpi pabbato selo acalo suppatiṭṭhito
                evaṁ mohakkhayā bhikkhu pabbatova na vedhati.
          [652] Anaṅgaṇassa posassa niccaṁ sucigavesino
                vālaggamattaṁ pāpassa abbhamattaṁva khāyati.
          [653] Nagaraṁ yathā paccantaṁ guttaṁ santarabāhiraṁ
                evaṁ gopetha attānaṁ khaṇo vo mā upaccagā.
          [654] Nābhinandāmi maraṇaṁ nābhinandāmi jīvitaṁ
                kālañca paṭikaṅkhāmi nibbisaṁ bhatako yathā.
          [655] Nābhinandāmi maraṇaṁ nābhinandāmi jīvitaṁ
                kālañca paṭikaṅkhāmi sampajāno patissato.
          [656] Pariciṇṇo mayā satthā kataṁ buddhassa sāsanaṁ
                ohito garuko bhāro bhavanetti samūhatā.
-------------------------------------------------
[page 266]
          [657] Yassa catthāya pabbajito agārasmā anagāriyaṁ
                so me attho anuppatto sabbasaṁyojanakkhayo.
          [658] Sampādethappamādena esā me anusāsanī
                handāhaṁ parinibbissaṁ vippamuttomhi sabbadhī"ti
  imā gāthā abhāsi.
       Tatthāyaṁ anupubbapadavaṇṇanā:- imasmiṁ dīghamantareti yadā ahaṁ pabbajitomhi,
  tato paṭṭhāya ayañca me carimakālo, etasmiṁ dīghamantare kāle "idaṁ mayhaṁ hotū"ti
  abhijjhāvasena vā "ime sattā haññantū"tiādinā byāpādavasena vā anariyaṁ
  dosasaṁhitaṁ saṅkappaṁ nābhijānāmīti yojanā.
       Mettañca abhijānāmīti mijjati siniyhati etāyāti mettā, abyāpādo.
  Mettā etissā atthīti mettā, mettābhāvanā mettābrahmavihāro, taṁ mettaṁ.
  Casaddena karaṇaṁ muditaṁ upekkhañcāti itarabrahmavihāre saṅgaṇhāti. Abhijānāmīti
  abhimukhato jānāmi. Adhigataṁ hi jhānaṁ paccavekkhato paccavekkhaṇañāṇassa abhimukhaṁ
  hoti. Kīdisanti āha "appamāṇan"tiādi. Taṁ hi yathā buddhena bhagavatā desitaṁ,
  tathā anodissakapharaṇavasena aparimāṇasattārammaṇatāya appamāṇaṁ. Paguṇabalavabhāvāpādanena 1-
  suṭṭhu bhāvitattā subhāvitaṁ. Paṭhamaṁ mettā, tato karuṇā, tato muditā, pacchā
  upekkhāti evaṁ anupubbaṁ anukkamena paricitaṁ āsevitaṁ, bahulīkataṁ abhijānāmīti
  yojanā.
       Sabbesaṁ sattānaṁ mitto, sabbe vā te mayhaṁ mittāti sabbamitto. Mettaṁ
  hi bhāvento sattānaṁ piyo hoti. Sabbasakhoti etthāpi eseva nayo. Sabbabhūtā-
  nukampakoti sabbasattānaṁ anuggaṇhanako. 2- Mettācittañca bhāvemīti mettāya sahitaṁ
  sampayuttaṁ cittaṁ visesato bhāvemi vaḍḍhemi, pakāsemi vā akathentepi bhāvanāya

  *  *  *  *  *  *
  Footnote: 1 i. paguṇabalabhāvāpadānena 2 Sī.,i. anuggaṇhaṇako
-------------------------------------------------
[page 267]
  Ukkaṁsagatabhāvato. "mettaṁ Cittañca bhāvemī"ti vā pāṭho. Tassattho heṭṭhā vuttanayova.
  Abyāpajjharatoti abyāpajjhe sattānaṁ hitūpasaṁhāre abhirato. Sadāti sabbakālaṁ,
  tena tattha sātaccakiriyaṁ 1- dasseti.
       Asaṁhiranti na saṁhiraṁ, āsannapaccatthikena rāgena anākaḍḍhaniyaṁ. Asaṅkuppanti
  na kuppaṁ, dūrapaccatthikena byāpādena akopiyaṁ, evaṁbhūtaṁ katvā mama mettacittaṁ
  āmodayāmi abhippamodayāmi brahmavihāraṁ bhāvemi. Akāpurisasevitanti kāpurisehi
  nīcajanehi asevitaṁ, akāpurisehi vā ariyehi 2- buddhādīhi sevitaṁ brahmaṁ seṭṭhaṁ
  niddosaṁ mettādivihāraṁ bhāvemi vaḍḍhemīti attho.
       Evaṁ attuddesavasena pañcahi gāthāhi attano paṭipattiṁ dassetvā idāni
  taṁ aññāpadesena dassento "avitakkan"tiādinā catasso gāthā abhāsi. Tattha
  avitakkaṁ samāpannoti vitakkavirahitaṁ dutiyādijhānaṁ samāpanno, etena thero brahma-
  vihārabhāvanāya aññāpadesena attanā dutiyādijhānādhigamamāha. Yasmā panāyaṁ
  thero tameva jhānaṁ pādakaṁ katvā vipassanaṁ vaḍḍhetvā ekāsaneneva arahattaṁ
  gaṇhi, tasmā tamatthaṁ aññāpadeseneva dassento "avitakkaṁ samāpanno"ti vatvā
  "sammāsambuddhasāvako. Ariyena tuṇhībhāvena, upeto hoti tāvade"ti āha. Tattha
  vacīsaṅkhārābhāvato avitakkāvicārā samāpatti "ariyo tuṇhībhāvo"ti vadanti.
  "sannipatitānaṁ Vo bhikkhave dvayaṁ karaṇīyaṁ dhammī vā kathā ariyo vā tuṇhībhāvo"ti 3-
  pana vacanato yā kāci samāpatti ariyo tuṇhībhāvo nāMa. Idha pana catutthajjhānikā
  aggaphalasamāpatti adhippetā.
       Idāni tassādhigatattā lokadhammehi akampanīyataṁ upamāya pakāsento"yathāpi
  pabbato"ti gāthamāha. Tattha yathāpi pabbato seloti yathā silāmayo ekaghanaselo
  pabbato, 4- na paṁsupabbato na missakapabbatoti attho. Acalo suppatiṭṭhitoti

  *  *  *  *  *  *
  Footnote: 1 Sī.,i. sabbakiriyaṁ 2 Sī.,i. akāpurisehi ariyehi
  3 Maṃū. 12/273/235 pāsarāsisutta 4 Sī.,i. ekaghanasilāpabbato
-------------------------------------------------
[page 268]
  Suṭṭhu patiṭṭhitamūlo pakativātehi acalo akampanīyo hoti, tasmā arahattaṁ nibbānañca
  evaṁ mohakkhayā bhikkhu, pabbatova na vedhatīti mohassa anavasesappahānā, mohamūlakattā
  ca sabbākusalānaṁ pahīnasabbākusalo 1- bhikkhu yathā so pabbato pakativātehi, evaṁ
  lokadhammehi na vedhati na kampati, mohakkhayoti vā yasmā arahattaṁ nibbānañca
  vuccati, tasmā mohakkhayāti mohakkhayassa hetu nibbānassa arahattassa ca adhigatattā
  catūsu ariyasaccesu suppatiṭṭhito asamāpannakālepi pabbato viya na vedhati, pageva
  samāpannakāleti adhippāyo.
       Idāni pāpaṁ nāmetaṁ asucisīlo eva samācarati, na ca sucisīlo, sucisīlassa
  pana taṁ aṇumattampi bhāriyaṁ hutvā upaṭṭhātīti dassento "anaṅgaṇassā"tiādi-
  gāthamāha. Tassattho:- rāgādiaṅgaṇābhāvato anaṅgaṇassa sabbakālaṁ sucianavajjadhamme
  eva gavesantassa sappurisassa vālaggamattaṁ kesaggamattaṁ pāpassa lesamattampi sakalaṁ
  lokadhātuṁ pharitvā ṭhitaṁ abbhamattaṁ hutvā upaṭṭhāti, tasmā na evarūpe kamme
  mādisā āsaṅkitabbāti adhippāyo.
       Yasmā nikkilesesupi andhabālā evarūpe apavāde samuṭṭhāpenti, tasmā
  atthakāmehi sakkaccaṁ attā rakkhitabboti ovādaṁ dento "nagaraṁ yathā"tiādigāthamāha.
  Tassattho:- yathā pana paccantanagaravāsīhi manussehi paccantaṁ nagaraṁ dvārapākārādīni
  thirāni karontehi sāntaraṁ, uddāpaparikhādīni thirāni karontehi sabāhiranti
  santarabāhiraṁ guttaṁ kariyati, evaṁ tumhehipi satiṁ upaṭṭhapetvā ajjhattikāni cha
  dvārāni pidahitvā dvārarakkhitaṁ satiṁ avissajjetvā yathā gayhamānāni bāhirāni cha
  āyatanāni ajjhattikāni upaghātāya saṁvattanti, tathā aggahaṇena tānipi thirāni katvā
  tesaṁ appavesāya dvārarakkhitaṁ satiṁ appahāya vicarantā attānaṁ gopetha. Kasmā?
  khaṇo vo mā upaccagā. Yo hi evaṁ attānaṁ na gopeti, taṁ puggalaṁ buddhuppādakkhaṇo

  *  *  *  *  *  *
  Footnote: 1 Sī.,i. sabbākusalānaṁ pahīnattā pahīna....
-------------------------------------------------
[page 269]
  Manussattabhāvakkhaṇo majjhimadese uppattikkhaṇo sammādiṭṭhiyā paṭiladdhakkhaṇo
  channaṁ āyatanānaṁ avekallakkhaṇoti sabbopi ayaṁ khaṇo atikkamati, so khaṇo
  tumhe mā atikkamatūti.
       Evaṁ thero imāya gāthāya sarājikaṁ parisaṁ bhikkhū ca ovaditvā puna maraṇe
  jīvite ca attano samacittataṁ katakiccatañca pakāsento "nābhinandāmi maraṇan"tiādi-
  māha. Taṁ heṭṭhā vuttatthameva. 1-
       Evaṁ pana vatvā attano parinibbānakālaṁ upaṭṭhitaṁ disvā saṅkhepeneva
  nesaṁ ovādaṁ datvā parinibbānaṁ pavedento osānagāthamāha. Tattha sampādethap-
  pamādenāti sampādetabbaṁ dānasīlādiṁ appamādena sampādetha, diṭṭhidhammika-
  samparāyikapabhede gahaṭṭhavatte sīlānurakkhaṇe samathānuyoge vipassanābhāvanāya ca
  appamattā hotha. Esā me anusāsanīti dānasīlādīsu na pamajjathāti esā
  mama anusiṭṭhi ovādo.
       Evaṁ sikhāpattaṁ parahitapaṭipattiṁ dīpetvā attahitapaṭipattiyāpi matthakaṁ gaṇhanto
  "handāhaṁ parinibbissaṁ, vippamuttomhi sabbadhī"ti āha. Tattha vippamuttomhi
  sabbadhīti sabbaso kilesehi bhavehi ca vippamutto amhi, tasmā ekaṁsena
  parinibbāyissāmīti.
       Evaṁ pana vatvā ākāse pallaṅkena nisinno tejodhātuṁ samāpajjitvā
  pajjalanto anupādisesāya nibbānadhātuyā parinibbāyi.
                  Khadiravaniyarevatattheragāthāvaṇṇanā niṭṭhitā.

  *  *  *  *  *  *
  Footnote: 1 thera.A. 2/377(1)/308 saṅkiccattheragāthā (syā)
-------------------------------------------------
[page 270]
                    382. 2. Godattattheragāthāvaṇṇanā
       yathāpi bhaddo ājaññotiādikā āyasmato godattattherassa gāthā. Kā
  uppatti?
       ayampi purimabuddhesu katādhikāro tattha tattha bhave vivaṭṭūpanissayaṁ kusalaṁ
  upacinitvā devamanussesu saṁsaranto imasmiṁ buddhuppāde sāvatthiyaṁ satthavāhakule
  nibbatto godattoti nāmena vayappatto pitari kālaṅkate kuṭumbaṁ saṇṭhapento
  pañcahi sakaṭasatehi bhaṇḍaṁ ādāya aparāparaṁ sañcaritvā vāṇijjena jīvikaṁ 1- kappeti,
  yathāvibhavaṁ puññānipi karoti. So ekadivasaṁ antarāmagge dhure yuttagoṇe vahituṁ
  asakkonte patite manussesu taṁ vuṭṭhāpetuṁ asakkontesu sayameva gantvā taṁ
  naṅguṭṭhe gāḷhaṁ vijjhi. Goṇo "ayaṁ asappuriso mama balābalaṁ ajānanto gāḷhaṁ
  vijjhatī"ti kuddho manussavācāya "bho godatta ahaṁ ettakaṁ kālaṁ attano balaṁ
  aniguhanto tuyhaṁ bhāraṁ vahiṁ, ajja pana asamatthabhāvena patitaṁ maṁ ativiya bādhasi, hotu,
  ito cavitvā nibbattanibbattaṭṭhāne taṁ bādhetuṁ samattho paṭisattu bhaveyyan"ti
  patthanānurūpena akkosi. Taṁ sutvā godatto "evaṁ nāma satte bādhetvā kiṁ
  imāya jīvikāyā"ti saṁvegajāto sabbaṁ vibhavaṁ pahāya aññatarassa mahātherassa santike
  pabbajitvā vipassanāya kammaṁ karonto na cirasseva arahattaṁ patvā samāpattisukhena
  vītināmento ekadivasaṁ attano santikaṁ upagatānaṁ gahaṭṭhapabbajitānaṁ ariyagaṇānaṁ
  lokadhamme ārabbha dhammaṁ kathento:-
          [659] "yathāpi Bhaddo ājañño dhure yutto dhurassaho
                mathito atibhārena saṁyuttaṁ 2- nātivattati.
          [660] Evaṁ paññāya ye tittā samuddo vārinā yathā
                na pare atimaññanti ariyadhammova pāṇinaṁ.

  *  *  *  *  *  *
  Footnote: 1 Ma. jīvitameva 2 chaṂa. saṁyugaṁ
-------------------------------------------------
[page 271]
          [661] Kāle kālavasaṁ pattā bhavābhavavasaṁ gatā
                narā dukkhaṁ nigacchanti tedha 1- socanti māṇavā.
          [662] Unnatā sukhadhammena dukkhadhammena vonatā 2-
                dvayena bālā haññanti yathābhūtaṁ adassino.
          [663] Ye ca dukkhe sukhasmiñca majjhe sibbinimaccagū
                ṭhitā te indakhīlova na te unnataonatā.
          [664] Na heva lābhe nālābhe na yase na ca kittiyā
                na nindāyaṁ pasaṁsāya na te dukkhe sukhamhi ca.
          [665] Sabbattha te na limpanti udabinduva pokkhare
                sabbattha sukhitā dhīrā sabbattha aparājitā.
          [666] Dhammena ca alābho yo yo ca lābho adhammiko
                alābho dhammiko seyyo yañce lābho adhammiko.
          [667] Yaso ca appabuddhīnaṁ viññūnaṁ ayaso ca yo
                ayasova seyyo viññūnaṁ na yaso appabuddhinaṁ.
          [668] Dummedhehi pasaṁsā ca viññūhi garahā ca yā
                garahāva seyyo viññūhi yañce bālappasaṁsanā.
          [669] Sukhañca kāmamayikaṁ dukkhañca pavivekiyaṁ
                pavivekadukkhaṁ seyyo yañce kāmamayaṁ sukhaṁ.
          [670] Jīvitañca adhammena dhammena maraṇañca yaṁ
                maraṇaṁ dhammikaṁ seyyo yañce jīve adhammikaṁ.
          [671] Kāmakopappahīnā ye santacittā bhavābhave
                caranti loke asitā natthi tesaṁ piyāpiyaṁ.

  *  *  *  *  *  *
  Footnote: 1 pāli. te ca 2 chaṂa. conatā
-------------------------------------------------
[page 272]
          [672] Bhāvayitvāna bojjhaṅge indriyāni balāni ca
                pappuyya paramaṁ santiṁ parinibbantināsavā"ti
  imā gāthā abhāsi.
       Tattha ājaññoti usabhājānīyo. 1- Dhure yuttoti sakaṭadhure yojito. Dhurassahoti
  dhuravāho. Gāthāsukhatthaṁ cettha dvisakārato 2- niddeso kato, sakaṭabhāraṁ vahituṁ samatthoti
  attho. Mathito atibhārenāti atibhārena garubhārena pīḷito. "maddito"tipi Pāli,
  so evamattho. Saṁyuttanti attano khandhe ṭhapitaṁ yugaṁ nātivattati na atikkāmeti,
  sammā yo uddharitvā 3- dhuraṁ chaḍḍetvā na tiṭṭhati. Evanti yathā so dhorayho
  attano bhadrājānīyatāya attano dhīravīratāya attano bhāraṁ nātivattati na pariccajati,
  evaṁ ye vārinā viya mahāsamuddo lokiyalokuttarāya paññāya tittā
  dhātā paripuṇṇā, te pare nihīnapaññe na atimaññanti, na paribhavanti, tattha
  kāraṇamāha "ariyadhammova pāṇinan"ti, pāṇinaṁ sattesu ayaṁ ariyānaṁ dhammo yadidaṁ
  tesaṁ paññāya pāripūriṁ gatattā lābhādinā attānukkaṁsanaṁ viya alābhādinā
  paresaṁ avambhanaṁ.
       Evaṁ paññāpāripūriyā ariyānaṁ sukhavihāraṁ dassetvā tadabhāvato anariyānaṁ
  dukkhavihāraṁ dassetuṁ "kāle"tiādi vuttaṁ. Tattha kāleti lābhālābhādinā samaṅgībhūta-
  kāle. Kālavasaṁ pattāti lābhādikālassa ca vasaṁ upagatā, lābhādinā somanassitā
  alābhādinā ca domanassitāti attho. Bhavābhavavasaṁ gatāti bhavassa abhavassa ca vasaṁ
  upagatā vuḍḍhihāniyo anuvattantā te. Narā dukkhaṁ nigacchanti, tedha socanti
  māṇavāti te narā "māṇavā"ti laddhanāmā sattā lābhālābhādivasena vuḍḍhihāni-
  vasena anurodhapaṭivirodhaṁ āpannā idhaloke socanti paraloke ca nirayādidukkhaṁ
  gacchanti pāpuṇantīti attho.

  *  *  *  *  *  *
  Footnote: 1Sī.,i. usabhājāneyyo 2 Sī. dīgharakārako 3 Sī.,i. ukkāmetvā
-------------------------------------------------
[page 273]
       "unnatā"tiādināpi Lokadhammavasena sattānaṁ anatthappattimeva dasseti. Tattha
  unnatā sukhadhammenāti sukhahetunā sukhapaccayena bhogasampattiādinā unnatiṁ gatā,
  bhogamadādinā mattāti attho. Dukkhadhammena vonatāti dukkhahetunā dukkhapaccayena
  bhogavipattiādinā nihīnataṁ gatā dāliddiyādinā kāpaññattaṁ 1- pattā. Dvayenāti
  yathāvuttena unnationatidvayena lābhālābhādidvayena vā 2- bālaputhujjanā haññanti,
  anurodhapaṭivirodhavasena vibādhiyanti pīḷiyanti. Kasmā? yathābhūtaṁ adassino yasmā
  te dhammasabhāvaṁ yāthāvato nabbhaññaṁsu, pariññātakkhandhā pahīnakilesā ca na
  honti, tasmāti attho. "yathābhūtaṁ Adassanā"tipi paṭhanti, adassanahetūti attho.
  Ye ca dukkhe sukhasmiñca, majjhe sibbinimaccagūti ye pana ariyā dukkhavedanāya
  sukhavedanāya majjhattatāvedanāya ca tappaṭibaddhaṁ chandarāgabhūtaṁ sibbiniṁ taṇhaṁ agga-
  maggādhigamena accagū atikkamiṁsu, te indakhīlo viya vātehi lokadhammehi asampakampiyā
  ṭhitā, na te unnataonatā, kadācipi unnatā vā onatā vā na honti
  sabbaso anunayapaṭighābhāvato.
       Evaṁ vedanādhiṭṭhānaṁ arahato anupalepaṁ dassetvā idāni lokadhamme vibhajitvā
  sabbatthakamevassa anupalepaṁ dassento "na hevā"tiādimāha. Tattha lābheti cīvarādīnaṁ
  paccayānaṁ paṭilābhe. Alābheti tesaṁyeva appaṭilābhe apagame. Na yaseti parivārahāniyaṁ
  akittiyañca. Kittiyāti parammukhā kittane patthaṭayasatāyaṁ. Nindāyanti sammukhā
  garahāyaṁ. Pasaṁsāyanti paccakkhato guṇābhitthavane. Dukkheti dukkhe uppanne. Sukheti
  etthāpi eseva nayo.
       Sabbatthāti sabbasmiṁ yathāvutte aṭṭhavidhepi lokadhamme, sabbattha vā rūpādike
  visaye te khīṇāsavā na limpanti sabbaso pahīnakilesattā. Yathā kiṁ? udabinduva
  pokkhare yathā kamaladale jalabindu allīyitvā ṭhitampi tena na limpati, jalabindunā
  ca 3- kamaladalaṁ, aññadatthu visaṁsaṭṭhameva, evametepi upaṭṭhite lābhādike, āpāthagate

  *  *  *  *  *  *
  Footnote: 1 Ma. kāruññataṁ 2 Sī. lābhālābhādivasena vā,i. lābhālābhadvayena vā
  3 Sī.,i. jalabinduva
-------------------------------------------------
[page 274]
  Rūpādiārammaṇe ca visaṁsaṭṭhā eva. Tato eva dhīrā paṇḍitā sabbattha lābhādīsu
  ñāṇamukhena piyanimittānaṁ sokādīnañca abhāvato sukhitā lābhādīhi ca anabhibhavanīyato
  sabbattha aparājitāva honti.
       Idāni lābhālābhādīsu seyyaṁ niddhāretvā dassento "dhammenā"tiādimāha.
  Tattha dhammena ca alābho yoti yo dhammaṁ rakkhantassa taṁnimittaṁ alābho lābhābhāvo
  lābhahāni, yo ca lābho adhammiko adhammena aññāyena buddhapaṭikuṭṭhena vidhinā
  uppanno, tesu dvīsu alābho dhammiko dhammāvaho seyyo, yādisaṁ lābhaṁ
  parivajjantassa akusalā dhammā parihāyanti, kusalā dhammā abhivaḍḍhanti, tādiso
  alābho pāsaṁsataro atthāvaho. Yañce lābho adhammikoti yo lābho adhammena
  uppanno, so na seyyoti adhippāyo.
       Yaso ca appabuddhīnaṁ, viññūnaṁ ayaso ca yoti yo appabuddhīnaṁ duppaññānaṁ
  vasena puggalassa yaso labbhati, yo ca viññūnaṁ paṇḍitānaṁ vasena ayaso yasahāni.
  Imesu dvīsu ayasova seyyo viññūnaṁ. Te hissa yathā akusalā dhammā parihāyanti,
  kusalā dhammā abhivaḍḍhanti, evaṁ yasahāniṁ iccheyyuṁ, tathā ca sabbajātiko 1- taṁ
  aguṇaṁ pahāya guṇe patiṭṭheyya. Na yaso appabuddhīnanti duppaññānaṁ vasena
  yaso seyyo na hoti, te hi abhūtaguṇābhibyāhāravasenāpi naṁ uppādeyyuṁ, so
  cassa idha ceva viññūgarahādinā samparāye ca duggatiyaṁ dukkhaparikkilesādinā
  anatthāvaho. Tenāha bhagavā "lābho siloko sakkāro, micchāladdho ca yo
  yaso"ti 2- "sakkāro kāpurisaṁ hantī"ti 3- ca.
       Dummedhehīti nippaññehi. Yañce bālappasaṁsanāti bālehi aviddasūhi yā
  nāma pasaṁsanā.

  *  *  *  *  *  *
  Footnote: 1 Sī.,i. dabbajātiko 2 khu.sutta. 25/441/416 padhānasutta
  3 vinaYu.cūḷa. 7/335/123 saṁghabhedakkhandhaka, aṅ.catukka. 21/68/84 devadattasutta
-------------------------------------------------
[page 275]
       Kāmamayikanti vatthukāmamayaṁ, kāmaguṇe paṭicca uppannaṁ. Dukkhañca pavivekiyanti
  pavivekato nibbattaṁ kāyakilamathavasena pavattaṁ visamāsanupatāpādihetukaṁ kāyikaṁ dukkhaṁ,
  taṁ pana nirāmisavivaṭṭūpanissayatāya viññūnaṁ pāsaṁsā. Tena vuttaṁ "pavivekadukkhaṁ
  seyyo"ti.
       Jīvitañca adhammenāti adhammena jīvikakappanaṁ jīvitahetu adhammacaraṇaṁ. Dhammena
  maraṇaṁ nāma "imaṁ nāma pāpaṁ akarontaṁ taṁ māressāmī"ti kenaci vutte mārentepi
  tasmiṁ pāpaṁ akatvā dhammaṁ avikopentassa dhammahetumaraṇaṁ dhammikaṁ seyyoti tādisaṁ
  maraṇaṁ dhammato anapetattā dhammikaṁ saggasampāpanato nibbānupanissayato ca viññūnaṁ
  pāsaṁsataraṁ. Tathā hi vuttaṁ:-
                    "caje dhanaṁ aṅgavarassa hetu
                     aṅgaṁ caje jīvitaṁ rakkhamāno
                     aṅgaṁ dhanaṁ jīvitañcāpi sabbaṁ
                     caje naro dhammamanussaranto"ti. 1-
  Yañce jīve adhammikanti puriso yaṁ dhammato apetaṁ jīvikaṁ jīveyya, 2- taṁ na seyyo
  viññūhi garahitattā apāyasampāpanato cāti adhippāyo.
       Idāni yathāvuttaṁ khīṇāsavānaṁ anupalepaṁ kāraṇato dassento "kāmakopappahīnā
  "ādigāthamāha.
       Tattha kāmakopappahīnāti ariyamaggena sabbasova pahīnā anurodhapaṭivirodhā.
  Santacittā bhavābhaveti khuddake ceva mahante ca bhave anavasesapahīnakilesapariḷāhatāya
  vūpasantacittā. Loketi khandhādiloke. Asitāti taṇhādiṭṭhinissayavasena anissitā.

  *  *  *  *  *  *
  Footnote: 1 khu.jā. 28/382/147 mahāsutasomajātaka (syā) 2 Sī. kappeyya
-------------------------------------------------
[page 276]
  Natthi tesaṁ piyāpiyanti tesaṁ khīṇāsavānaṁ katthaci lābhādike rūpādivisaye ca piyaṁ
  vā apiyaṁ vā natthi, taṁnimittānaṁ kilesānaṁ sabbaso samucchinnattā.
       Idāni yāya bhāvanāya te evarūpā jātā, taṁ dassetvā anupādisesāya
  nibbānadhātuyā desanāya kūṭaṁ gaṇhanto "bhāvayitvānā"ti osānagāthamāha. Tattha
  pappuyyāti pāpuṇitvā. Sesaṁ heṭṭhā vuttanayameva. Imā eva ca gāthā therassa
  aññābyākaraṇāpi ahesuṁ.
                     Godattattheragāthāvaṇṇanā niṭṭhitā.
                     Paramatthadīpaniyā theragāthāsaṁvaṇṇanāya
                    cuddasakanipātassa atthavaṇṇanā niṭṭhitā.
                        -------------------
-------------------------------------------------
[page 277]
                           15. Soḷasakanipāta
                383. 1. Aññākoṇḍaññattheragāthāvaṇṇanā 1-
       soḷasakanipāte esa bhiyyo pasīdāmītiādikā āyasmato aññākoṇḍaññat-
  therassa gāthā. Kā uppatti?
       ayampi padumuttarassa bhagavato kāle haṁsavatīnagare gahapatimahāsālakule nibbattitvā
  viññutaṁ patvā ekadivasaṁ satthu santike dhammaṁ suṇanto satthāraṁ ekaṁ
  bhikkhuṁ attano sāsane paṭhamaṁ paṭividdhadhammarattaññūnaṁ aggaṭṭhāne ṭhapentaṁ disvā
  sayampi taṁ ṭhānantaraṁ patthento satasahassabhikkhuparivārassa satthuno sattāhaṁ mahādānaṁ
  pavattetvā paṇidhānaṁ akāsi. Satthāpissa anantarāyataṁ disvā bhāviniṁ sampattiṁ
  byākāsi. So yāvajīvaṁ puññāni katvā satthari parinibbute cetiye patiṭṭhāpiyamāne
  antocetiye ratanagharaṁ kāresi, cetiyaṁ parivāretvā sahassaratanagghiyāni ca kāresi.
       So evaṁ puññāni katvā tato cavitvā devamanussesu saṁsaranto vipassissa bhagavato
  kāle mahākālo nāma kuṭumbiko hutvā aṭṭhakarīsamatte khette sāligabbhaṁ phāletvā
  gahitasālitaṇḍulehi asambhinnakhīrapāyāsaṁ sampādetvā tattha madhusappisakkarādayo
  pakkhipitvā buddhappamukhassa saṁghassa adāsi. Sāligabbhaṁ phāletvā gahita-
  gahitaṭṭhānaṁ puna pūrati, puthukakāle puthukaggaṁ nāma adāsi. Lāyane 2- lāyanaggaṁ,
  veṇikaraṇe veṇaggaṁ, kalāpādikaraṇe kalāpaggaṁ, khalaggaṁ, bhaṇḍaggaṁ, minaggaṁ,
  koṭṭhagganti evaṁ ekasasse nava vāre aggadānaṁ nāma adāsi, tampi sassaṁ atirekataraṁ
  sampannaṁ ahosi.
       Evaṁ yāvajīvaṁ puññāni katvā tato cuto devaloke nibbattitvā devesu
  ca manussesu ca saṁsaranto amhākaṁ bhagavato uppattito puretarameva kapilavatthunagarassa

  *  *  *  *  *  *
  Footnote: 1 chaṂa. aññāsi....., Sī. aññāta..... 2 Sī. lāyamāne
-------------------------------------------------
[page 278]
  Avidūre doṇavatthunāmake brāhmaṇagāme brāhmaṇamahāsālakule nibbatti, tassa
  koṇḍaññoti gottato āgataṁ nāmaṁ ahosi. So vayappatto tayo vede uggahetvā
  lakkhaṇamantesu ca pāraṁ agamāsi. Tena samayena amhākaṁ bodhisatto tusitapurato
  cavitvā kapilavatthupure suddhodanamahārājassa gehe nibbatti, tassa nāmaggahaṇadivase
  aṭṭhuttarasatesu brāhmaṇesu upanītesu ye aṭṭha brāhmaṇā lakkhaṇapariggahaṇatthaṁ
  mahātalaṁ upanītā. So tesu sabbanavako hutvā mahāpurisassa lakkhaṇanipphattiṁ disvā
  "ekaṁsena ayaṁ buddho bhavissatī"ti niṭṭhaṁ gantvā mahāsattassa abhinikkhamanaṁ
  udikkhanto vicarati.
       Bodhisattopi kho mahatā parivārena vaḍḍhamāno anukkamena vuḍḍhippatto
  ñāṇaparipākaṁ gantvā ekūnatiṁsatime 1- vasse mahābhinikkhamanaṁ nikkhamanto anomānadītīre
  pabbajitvā anukkamena uruvelaṁ gantvā padhānaṁ padahi. Tadā koṇḍañño māṇavo
  mahāsattassa pabbajitabhāvaṁ sutvā lakkhaṇapariggāhakabrāhmaṇānaṁ puttehi
  vappamāṇavādīhi saddhiṁ attapañcamo pabbajitvā 2- anukkamena bodhisattassa santikaṁ
  upasaṅkamitvā chabbassāni taṁ upaṭṭhahanto tassa oḷārikāhāraparibhogena nibbinno
  apakkamitvā isipatanaṁ agamāsi. Athakho bodhisatto oḷārikāhāraparibhogena laddhakāyabalo
  visākhapuṇṇamāyaṁ bodhirukkhamūle aparājitapallaṅke nisinno tiṇṇaṁ mārānaṁ
  matthakaṁ madditvā abhisambuddho hutvā sattasattāhaṁ bodhimaṇḍeyeva vītināmetvā
  pañcavaggiyānaṁ ñāṇaparipākaṁ ñatvā āsāḷhīpuṇṇamāyaṁ isipatanaṁ gantvā tesaṁ
  dhammacakkapavattanasuttantaṁ 3- desesi. Desanāpariyosāne koṇḍaññatthero aṭṭhārasahi
  brahmakoṭīhi saddhiṁ sotāpattiphale patiṭṭhāsi. Atha pañcamiyaṁ pakkhassa anattalakkhaṇa-
  suttantadesanāya 4- arahattaṁ sacchākāsi. Tena vuttaṁ apadāne 5-:-

  *  *  *  *  *  *
  Footnote: 1 ka. ekūnatiṁsatimeyeva 2 ka. pabbajitvāva 3 vinaYuṃahā. 4/13/13,
  saṁṃahā. 19/1081/367 4 vinaYuṃahā. 4/20/17, saṁ.khandha. 17/59/55 khandhasaṁyutta
  5 khu.apa. 32/596/69
-------------------------------------------------
[page 279]
              "padumuttarasambuddhaṁ Lokajeṭṭhaṁ vināyakaṁ
               buddhabhūmimanuppattaṁ paṭhamaṁ addasaṁ ahaṁ.
               Yāvatā bodhiyā mūle yakkhā sabbe samāgatā
               sambuddhaṁ parivāretvā vandanti pañjalīkatā.
               Sabbe devā tuṭṭhamanā ākāse sañcaranti te
               buddho ayaṁ anuppatto andhakāratamonudo.
               Tesaṁ hāsaparetānaṁ mahānādo avattatha
               kilese jhāpayissāma sammāsambuddhasāsane.
               Devānaṁ giramaññāya vācāya samudīritaṁ 1-
               haṭṭho haṭṭhena cittena ādibhikkhamadāsahaṁ.
               Mama saṅkappamaññāya satthā loke anuttaro
               devasaṅghe nisīditvā imā gāthā abhāsatha.
               Sattāhaṁ abhinikkhamma bodhiṁ ajjhagamaṁ ahaṁ
               idaṁ me paṭhamaṁ bhattaṁ brahmacārissa yāpanaṁ.
               Tusitā hi idhāgantvā yo me bhikkhaṁ upānayi
               tamahaṁ kittayissāmi suṇātha 2- mama bhāsato.
               Tiṁsamatte kappasahasse 3- devarajjaṁ karissati
               sabbe deve abhibhotvā tidivaṁ āvasissati.
               Devalokā cavitvāna manussattaṁ gamissati
               sahassadhā cakkavattī tattha rajjaṁ karissati.
               Kappasatasahassamhi okkākakulasambhavo
               gotamo nāma gottena satthā loke bhavissati.
               Tidasā so cavitvāna manussattaṁ gamissati
               agārā pabbajitvāna chabbassāni vasissati.

  *  *  *  *  *  *
  Footnote: 1 chaṂa. vācāsabhimudīrihaṁ 2 chaṂa. suṇotha 3 chaṂa. tiṁsa kappasahassāni
-------------------------------------------------
[page 280]
               Tato sattamake vasse buddho saccaṁ kathessati
               koṇḍañño nāma nāmena paṭhamaṁ sacchikāhiti.
               Nikkhantenānupabbajiṁ padhānaṁ sukataṁ mayā
               kilese jhāpanatthāya pabbajiṁ anagāriyaṁ.
               Adhigantvāna 1- sabbaññū buddho loke sadevake
               isināme migāraññe amatabherimāhani.
               So dāni patto amataṁ santipadamanuttaraṁ
               sabbāsave pariññāya viharāmi anāsavo.
               Paṭisambhidā catasso .pe. Kataṁ buddhassa sāsanan"ti.
       Atha naṁ satthā aparabhāge jetavanamahāvihāre bhikkhusaṁghamajjhe 2- paññatta-
  varabuddhāsane nisinno paṭhamaṁ paṭividdhadhammabhāvaṁ dīpento "etadaggaṁ bhikkhave mama
  sāvakānaṁ bhikkhūnaṁ rattaññūnaṁ yadidaṁ aññākoṇḍañño"ti 3- etadagge ṭhapesi. So
  dvīhi aggasāvakehi attani kariyamānaṁ paramanipaccakāraṁ gāmantasenāsane ākiṇṇa-
  vihārañca pariharitukāmo vivekābhiratiyā viharitukāmo ca attano santikaṁ upagatānaṁ
  gahaṭṭhapabbajitānaṁ paṭisanthārakaraṇampi papañcaṁ maññamāno satthāraṁ āpucchitvā
  himavantaṁ pavisitvā chaddantehi nāgehi upaṭṭhiyamāno chaddantadahatīre dvādasa
  vassāni vasi. Evaṁ tattha vasantaṁ theraṁ ekadivasaṁ sakko devarājā upasaṅkamitvā
  vanditvā ṭhito evamāha "sādhu me bhante ayyo dhammaṁ desetū"ti. Thero tassa
  catusaccagabbhaṁ tilakkhaṇāhataṁ suññatapaṭisaṁyuttaṁ nānānayavicittaṁ amatogadhaṁ buddhalīlāya
  dhammaṁ desesi. Taṁ sutvā sakko attano pasādaṁ pavedento:-
          [673] "esa Bhiyyo pasīdāmi sutvā dhammaṁ mahārasaṁ
                 virāgo desito dhammo anupādāya sabbaso"ti
  paṭhamaṁ gāthamāha.

  *  *  *  *  *  *
  Footnote: 1 chaṂa. abhigantvāna 2 Sī. bhikkhusaṁghassa majjhe
  3 aṅ.ekaka. 20/188/23 etadaggavagga
-------------------------------------------------
[page 281]
       Tattha esa bhiyyo pasīdāmi, sutvā dhammaṁ mahārasanti yadipi anekavāraṁ satthu
  santike dhammaṁ sutvā tattha abhippasanno, idāni pana tumhehi kathitaṁ 1- nānānaya-
  vicittatāya asecanakatāya 2- ca mahārasaṁ dhammaṁ sutvā eso ahaṁ tato bhiyyo pasīdāmi.
  Virāgo desito dhammo, anupādāya sabbasoti sabbasaṅkilesato sabbasaṅkhārato
  ca virajjanato virāgajananato virāgo. Tato eva rūpādīsu kañci dhammaṁ anupādāya
  aggahetvā vimuttisādhanavasena pavattattā sabbaso anupādāya desito.
       Evaṁ sakko devarājā therassa desanaṁ thometvā theraṁ abhivādetvā sakaṭṭhānameva
  gato. Athekadivasaṁ thero micchāvitakkehi abhibhuyyamānānaṁ ekaccānaṁ puthujjanānaṁ
  cittācāraṁ disvā tappaṭipakkhabhūtañcassa anukkamaṁ anussaritvā attano ca sabbaso
  tato vinivattitamānasataṁ āvajjetvā tadatthaṁ dīpetvā:-
          [674] "bahūni Loke citrāni asmiṁ paṭhavimaṇḍale
                mathenti maññe saṅkappaṁ subhaṁ rāgūpasañhitaṁ.
          [675] Rajamuhatañca vātena yathā meghopasammaye
                evaṁ sammanti saṅkappā yadā paññāya passatī"ti
  dve gāthā abhāsi.
       Tattha bahūni loke citrānīti rūpādivasena tatthāpi nīlapītādivasena itthī-
  purisādivasena ca anekāni loke cittavicittāni ārammaṇajātāni. Asmiṁ
  paṭhavimaṇḍaleti paccakkhabhūtaṁ manussalokaṁ sandhāya vadati. Mathenti maññe saṅkappanti
  tajjaṁ purisavāyāmasahitaṁ araṇisahitaṁ viya aggiṁ ayonisomanasikārābhisaṅkhatāni micchā-
  saṅkappāni mathenti maññe mathentāni viya tiṭṭhanti. 3- Kīdisaṁ? subhaṁ
  rāgūpasañhitaṁ, kāmavitakkanti attho. So hi subhākāraggahaṇena "subho"ti vohariyati.

  *  *  *  *  *  *
  Footnote: 1 Sī. kathitāya 2 Ma. āsevanakatāya 3 ka. tiṭṭhanti patiṭṭhahanti
-------------------------------------------------
[page 282]
       Rajamuhatañca vātenāti caiti nipātamattaṁ, yathā gimhānaṁ pacchime māse vātena
  uhataṁ uṭṭhitaṁ 1- rajaṁ mahāmegho vassanto upasammaye vūpasameyya. Evaṁ sammanti
  saṅkappā, yadā paññāya passatīti yadā ariyasāvako tāni lokacitrāni samudayato
  assādato ādīnavato nissaraṇato ca yathābhūtaṁ paññāya passati, atha yathā taṁ
  rajaṁ uhataṁ meghena, evaṁ sammanti paññāya sabbepi micchāsaṅkappā. Na hi
  uppannāya sammādiṭṭhiyā micchāsaṅkappā patiṭṭhaṁ labhanti. Yathā pana paññāya
  passati, taṁ dassento:-
          [676] "sabbe Saṅkhārā aniccāti yadā paññāya passati
                atha nibbindati dukkhe esa maggo visuddhiyā.
          [677] Sabbe saṅkhārā dukkhāti .pe. Esa maggo visuddhiyā.
          [678] Sabbe dhammā anattāti yadā paññāya pasisati
                atha nibbindati dukkhe esa maggo visuddhiyā"ti
  tisso gāthā abhāsi
       tattha sabbe saṅkhārāti chaḷārammaṇasaṅgahā sabbe tebhūmikā pañcakkhandhā.
  Aniccāti "ādimajjhāntavantato, aniccantikato, tāvakālikato, tattha tattha bhijjanato
  na niccā"ti yadā vipassanāpaññāya passati. Atha nibbindati dukkheti atha imasmiṁ
  vaṭṭadukkhe nibbindati, nibbindanto dukkhaparijānanādividhinā saccāni
  paṭivijjhati. Esa maggo visuddhiyāti esa yathāvutto vipassanāvidhi
  ñāṇadassanavisuddhiyā accantavisuddhiyā ca maggo adhigamupāyo.
       Dukkhāti sappaṭibhayato udayabbayasampaṭipīḷanato 2- dukkhamato sukhapaṭikkhepato ca
  dukkhā. Sesaṁ vuttanayameva.

  *  *  *  *  *  *
  Footnote: 1 ka. uṭṭhitaṁ samuṭṭhitaṁ 2 Sī. sappaṭipīḷanato
-------------------------------------------------
[page 283]
       Sabbe dhammā anattāti sabbepi catubhūmikā dhammā anattā. Idha pana
  tebhūmikadhammāva gahetabbā. Te hi asārato avasavattanato suññato attapaṭikkhepato
  ca anattāti vipassitabbā. Sesaṁ purimasadisameva.
       Evaṁ vipassanāvidhiṁ dassetvā tena vidhinā katakiccaṁ attānaṁ aññaṁ viya
  katvā dassento:-
          [679] "buddhānubuddho Yo thero koṇḍañño tibbanikkamo 1-
                pahīnajātimaraṇo brahmacariyassa kevalī.
          [680] Oghapāso daḷho khīlo 2- pabbato duppadālayo
                chetvā khīlañca pāsañca selaṁ bhetvāna 3- dubbhidaṁ
                tiṇṇo pāraṅgato jhāyī mutto so mārabandhanā"ti
  gāthādvayamāha.
       Tattha buddhānubuddhoti buddhānaṁ anubuddho, sammāsambuddhehi bujjhitāni
  saccāni tesaṁ desanānusārena bujjhatīti attho. Thirehi asekkhehi sīlasārādīhi
  samannāgatoti thero. Koṇḍaññoti gottakittanaṁ. Tibbanikkamoti daḷhaviriyo
  thiraparakkamo. Jātimaraṇānaṁ pahīnakāraṇattā pahīnajātimaraṇo. Brahmacariyassa kevalīti
  maggabrahmacariyassa anavasesaṁ anavasesato vā maggabrahmacariyassa pāripūrako, athavā kevalī
  nāma kilesehi asammissatāya maggañāṇaṁ phalañāṇañca, taṁ imasmiṁ atthīti kevalī. Yasmā
  pana tadubhayampi maggabrahmacariyassa vasena hoti, na aññathā. Tasmā "brahmacariyassa
  kevalī"ti vuttaṁ.
       Oghapāsoti "kāmogho bhavogho diṭṭhogho avijjogho"ti 4- evaṁ vuttā cattāro
  oghā, "antalikkhacaro pāso, yvāyaṁ carati mānaso"ti 5- evaṁ vutto rāgapāso

  *  *  *  *  *  *
  Footnote: 1 i. tibbanikkhamo 2 chaṂa. daḷhakhilo 3 ka. chetvāna
  4 abhi.saṅgaṇī. 34/1156/269 oghagocchaka, abhi.vibhaṅga. 35/938/457
  5 vinaYuṃahā. 4/33/28 mārakathā, saṁ.sagā. 15/151/135 mānasasutta
-------------------------------------------------
[page 284]
  Ca. Daḷho khīloti "satthari kaṅkhati, dhamme kaṅkhati, saṁghe kaṅkhati, sikkhāya kaṅkhati,
  sabrahmacārīsu kupito hoti anattamano āhatacitto khīlajāto"ti 1- evaṁ vutto daḷho
  thiro pañcavidho cetokhīlo ca. Pacurajanehi padāletuṁ asakkuṇeyyatāya duppadālayo.
  Tato eva pabbatasadisatāya pabbatoti ca saṅkhaṁ gato. "dukkhe Aññāṇan"tiādinā 2-
  vā nayena vutto aññāṇappabhedo ca. Iti etaṁ sabbaṁ chetvā khīlañca pāsañcāti
  etesu catubbidhesu saṅkilesadhammesu yo khīlañca pāsañca ariyamaggañāṇāsinā
  chinditvā. Selaṁ bhetvāna dubbidanti yena kenaci ñāṇena chindituṁ asakkuṇeyyaṁ
  aññāṇaselaṁ vajirūpamañāṇena chinditvā cattāropi oghe taritvā tesaṁ paratīre
  nibbāne ṭhitattā tiṇṇo pāraṅgato. Ārammaṇūpanijjhānalakkhaṇena lakkhaṇūpanijjhāna-
  lakkhaṇenāti duvidhenapi jhāyī. Mutto so mārabandhanāti so evarūpo khīṇāsavo
  sabbasmāpi kilesamārabandhanā mutto vippamutto visaṁyuttoti attānameva sandhāya
  thero vadati.
       Athekadivasaṁ thero attano saddhivihārikaṁ ekaṁ bhikkhuṁ akalyāṇamittasaṁsaggena
  kusītaṁ hīnaviriyaṁ uddhataṁ unnaḷaṁ viharantaṁ disvā iddhiyā tattha gantvā taṁ "mā
  āvuso evaṁ kari, akalyāṇamitte pahāya kalyāṇamitte sevanto samaṇadhammaṁ karohī"ti
  ovadi. So therassa vacanaṁ nādiyi. Thero tassa anādiyanena dhammasaṁvegappatto
  puggalādhiṭṭhānāya kathāya micchāpaṭipattiṁ garahanto sammāpaṭipattiṁ vivekavāsañca
  pasaṁsanto:-
          [681] "uddhato Capalo bhikkhu mitte āgamma pāpake
                saṁsīdati mahoghasmiṁ ūmiyā paṭikujjito.
          [682] Anuddhato acapalo nipako saṁvutindriyo
                kalyāṇamitto medhāvī dukkhassantakaro siyā.

  *  *  *  *  *  *
  Footnote: 1 Maṃū. 12/185/156-7 cetokhīlasutta, aṅ. pañcaka. 22/205/277 (syā)
  2 abhi.vibhaṅga. 35/226/161, saṁṇi. 16/2/4 vibhaṅgasutta
-------------------------------------------------
[page 285]
          [683] Kālapabbaṅgasaṅkāso kīso dhamanisanthato 1-
                mattaññū annapānasmiṁ adīnamanaso naro.
          [684] Phuṭṭho ḍaṁsehi makasehi araññasmiṁ brahāvane
                nāgo saṅgāmasīseva sato tatrādhivāsaye.
          [685-6] Nābhinandāmi maraṇaṁ .pe. Sampajāno patissato.
          [687] Pariciṇṇo mayā satthā .pe. Bhavanetti samūhatā.
          [688] Yassa catthāya pabbajito agārasmānagāriyaṁ
                so me attho anuppatto kiṁ me saddhivihārinā"ti
  imā gāthā abhāsi.
       Tattha uddhatoti uddhaccayutto asamāhito vikkhittacitto. Capaloti pattacīvara-
  maṇḍanādinā cāpalyena samannāgato lolapakatiko. Mitte āgamma pāpaketi akalyāṇa-
  mitte nissāya samaṇadhammaṁ akaronto. Saṁsīdati mahoghasmiṁ, ūmiyā paṭikujjitoti
  yathā mahāsamudde patitapuriso samuddavīcīhi otthaṭo sīsaṁ ukkhipituṁ alabhanto tattheva
  saṁsīdati, evaṁ saṁsāramahoghasmiṁ paribbhamanto kodhupāyāsaūmiyā paṭikujjito otthaṭo
  vipassanāvasena paññāsīsaṁ ukkhipituṁ alabhanto tattheva saṁsīdati.
       Nipakoti nipuṇo attatthaparatthesu kusalo. Saṁvutindriyoti manacchaṭṭhānaṁ in
  driyānaṁ saṁvaraṇena pihitindriyo. Kalyāṇamittoti kalyāṇehi mittehi samannāga
  to. Medhāvīti dhammojapaññāya samaṅgībhūto. Dukkhassantakaro siyāti so tādiso
  sakalassāpi vaṭṭadukkhassa antakaro bhaveyya.
       Kālapabbaṅgasaṅkāsotiādi vivekābhiratikittanaṁ. Nābhinandāmītiādi pana katakicca-
  bhāvadassanaṁ. Taṁ sabbaṁ heṭṭhā 2- vuttatthameva. Osāne pana kiṁ me saddhivihārināti

  *  *  *  *  *  *
  Footnote: 1 pāli. dhamanisaṇṭhito
  2 thera.A. 2/377/308 saṅkiccattheragāthā. (thera.ṭṭha. 2/217 chaṂa.)
-------------------------------------------------
[page 286]
  Attano saddhivihārikaṁ sandhāya vuttaṁ. Tasmā edisena dubbacena anādarena
  saddhivihārinā kiṁ me payojanaṁ, ekavihāroyeva mayhaṁ ruccatīti attho.
       Evaṁ pana vatvā chaddantadahameva gato. Tattha dvādasa vassāni vasitvā
  upakaṭṭhe parinibbāne satthāraṁ upasaṅkamitvā parinibbānaṁ anujānāpetvā tattheva
  gantvā parinibbāyi.
                  Aññākoṇḍaññattheragāthāvaṇṇanā niṭṭhitā.
                        ------------------
                     384. 2. Udāyittheragāthāvaṇṇanā
       manussabhūtaṁ sambuddhantiādikā 1- āyasmato udāyittherassa gāthā. Kā
  uppatti?
       ayampi purimabuddhesu katādhikāro tattha tattha bhave vivaṭṭūpanissayaṁ puññaṁ
  upacinitvā devamanussesu saṁsaranto imasmiṁ buddhuppāde kapilavatthusmiṁ brāhmaṇa-
  kule nibbattitvā udāyīti laddhanāmo vayappatto satthu ñātisamāgame buddhānubhāvaṁ
  disvā paṭiladdhasaddho pabbajitvā vipassanāya kammaṁ karonto na cirasseva arahattaṁ
  pāpuṇi. Tayo hi ime udāyittherā amaccaputto pubbe āgato kāḷudāyī,
  kovariyaputto lāludāyī, ayaṁ brāhmaṇaputto mahāudāyīti. Svāyaṁ ekadivasaṁ satthārā
  setavāraṇaṁ sabbālaṅkārapaṭimaṇḍitaṁ mahājanena pasaṁsiyamānaṁ aṭṭhuppattiṁ katvā
  nāgopamasuttante 2- desite desanāpariyosāne attano ñāṇabalānurūpaṁ satthu guṇe
  anussaritvā buddhārammaṇāya pītiyā samussāhitamānaso "ayaṁ mahājano imaṁ
  tiracchānagataṁ nāgaṁ pasaṁsati, na buddhamahānāgaṁ. Handāhaṁ buddhamahāgandhahatthino
  guṇe pākaṭe karissāmī"ti satthāraṁ thomento:-

  *  *  *  *  *  *
  Footnote: 1 chaṂa. manussabhūtantiādikā 2 aṅ.chakka. 22/43/384 dhammikavagga. nāgasutta
-------------------------------------------------
[page 287]
          [689] "manussabhūtaṁ Sambuddhaṁ attadantaṁ samāhitaṁ
                iriyamānaṁ brahmapathe cittassūpasame rataṁ.
          [690] Yaṁ manussā namassanti sabbadhammāna pāraguṁ
                devāpi taṁ namassanti iti me arahato sutaṁ.
          [691] Sabbasaṁyojanātītaṁ vanā nibbanamāgataṁ
                kāmehi nekkhammarataṁ muttaṁ selāva kañcanaṁ.
          [692] Sa ve accaruci nāgo himavāvaññe siluccaye
                sabbesaṁ nāganāmānaṁ saccanāmo anuttaro.
          [693] Nāgaṁ vo kittayissāmi na hi āguṁ karoti so
                soraccaṁ avihiṁsā ca pādā nāgassa te duve.
          [694] Sati ca sampajaññañca caraṇā nāgassa tepare
                saddhāhattho mahānāgo upekkhāsetadantavā.
          [695] Sati gīvā siro paññā vīmaṁsā dhammacintanā
                dhammakucchisamāvāso viveko tassa vāladhi.
          [696] So jhāyī assāsarato ajjhattaṁ susamāhito
                gacchaṁ samāhito nāgo ṭhito nāgo samāhito.
          [697] Sayaṁ samāhito nāgo nisinnopi samāhito
                sabbattha saṁvuto nāgo esā nāgassa sampadā.
          [698] Bhuñjati anavajjāni sāvajjāni na bhuñjati
                ghāsamacchādanaṁ laddhā sannidhiṁ parivajjayaṁ.
          [699] Saṁyojanaṁ aṇuṁ thūlaṁ sabbaṁ chetvāna bandhanaṁ
                yena yeneva gacchati anapekkhova gacchati.
          [700] Yathāpi udake jātaṁ puṇḍarīkaṁ pavaḍḍhati
                nopalippati toyena sucigandhaṁ manoramaṁ.
-------------------------------------------------
[page 288]
          [701] Tatheva ca loke jāto buddho loke viharati
                nopalippati lokena toyena padumaṁ yathā.
          [702] Mahāggini 1- pajjalito anāhāropasammati
                aṅgāresu ca santesu nibbutoti pavuccati.
          [703] Atthassāyaṁ viññāpanī upamā viññūhi desitā
                viññissanti mahānāgā nāgaṁ nāgena desitaṁ.
          [704] Vītarāgo vītadoso vītamoho anāsavo
                sarīraṁ vijahaṁ nāgo parinibbissatyanāsavo"ti
  imā gāthā abhāsi.
       Tattha manussabhūtanti manussesu bhūtaṁ nibbattaṁ, manussattabhāvaṁ vā pattaṁ.
  Satthā hi āsavakkhayañāṇādhigamena sabbagativimuttopi carimattabhāve gahitapaṭisandhivasena
  "manusso "tveva vohariyatīti. Guṇavasena pana devānaṁ atidevo brahmānaṁ atibrahmā.
  Sambuddhanti sayameva bujjhitabbabuddhavantaṁ. Attadantanti attanāyeva dantaṁ. Bhagavā
  hi attanāyeva uppāditena ariyamaggena cakkhutopi .pe. Manatopi uttamena damathena
  danto. Samāhitanti aṭṭhavidhena samādhinā maggaphalasamādhinā ca samāhitaṁ. Iriyamānaṁ
  brahmapatheti catubbidhepi brahmavihārapathe brahme vā seṭṭhe phalasamāpattipathe
  samāpajjanavasena pavattamānaṁ. Kiñcāpi bhagavā na sabbakālaṁ yathāvutte brahmapathe
  iriyati, tattha iriyasamāpattiyaṁ pana tanninnatañca upādāya "iriyamānan"ti vuttaṁ.
  Cittassūpasame ratanti cittassa upasamahetubhūte sabbasaṅkhārasamathe nibbāne abhirataṁ.
  Yaṁ manussā namassanti, sabbadhammāna pāragunti yaṁ sammāsambuddhaṁ sabbesaṁ khandhā-
  yatanādidhammānaṁ abhiññāpāragū, pariññāpāragū, pahānapāragū, bhāvanāpāragū,
  sacchikiriyapāragū, samāpattipāragūti chadhā pāraguṁ paramukkaṁsagatasampattiṁ
  khattiyapaṇḍitādayo manussā namassanti, dhammānudhammapaṭipattiyā pūjentā kāyena vācāya
  manasā

  *  *  *  *  *  *
  Footnote: 1 chaṂa. mahāgini
-------------------------------------------------
[page 289]
  Ca tanninnā tappoṇā tappabbhārā honti. Devāpi taṁ namassantīti na kevalaṁ
  manussā eva, athakho aparimāṇāsu lokadhātūsu devāpi taṁ namassanti. Iti me
  arahato sutanti evaṁ mayā ārakattādīhi kāraṇehi arahato bhagavato dhamma-
  senāpatiādīnañca "satthā devamanussānan"tiādikaṁ vadantānaṁ santike evaṁ sutanti
  dasseti.
       Sabbasaṁyojanātītanti sabbāni dasapi saṁyojanāni yathārahaṁ catūhi maggehi saha
  vāsanāya atikkantaṁ. Vanā nibbanamāgatanti kilesavanato tabbirahitaṁ nibbanaṁ upagataṁ.
  Kāmehi nekkhammaratanti sabbaso 1- kāmehi nikkhamitvā pabbajjājhānavipassanādibhede
  nekkhamme abhirataṁ. Muttaṁ selāva kañcananti asārato nissaṭasārasabhāvattā selato
  nissaṭakañcanasadisaṁ. Devāpi taṁ namassantīti yojanā.
       Sa ve accaruci nāgoti so ekaṁsato āguṁ na karoti, punabbhavaṁ na gacchati,
  nāgo viya balavāti "nāgo"ti laddhanāmo sammāsambuddho, accarucīti attano
  kāyaruciyā ñāṇaruciyā ca sadevakaṁ lokaṁ atikkamitvā ruci sobhi. Yathā kiṁ? himavāvaññe
  siluccaye, yathā hi himavā pabbatarājā attano thiragarumahāsārabhāvādīhi guṇehi aññe
  pabbate atirocati, evaṁ atirocatīti attho. Sabbesaṁ nāganāmānanti ahināgahatthi-
  nāgapurisanāgānaṁ sekhāsekhapaccekabuddhanāgānaṁ vā. Saccanāmoti sacceneva
  nāganāmo. Taṁ pana saccanāmataṁ "na hi āguṁ karotī"tiādinā sayameva vakkhati.
       Idāni buddhanāgaṁ avayavato ca dassento nāmato tāva dassetuṁ "na hi
  āguṁ karoti so"ti āha. Yasmā āguṁ pāpaṁ sabbena sabbaṁ na karoti, tasmā
  nāgoti attho. Soraccanti sīlaṁ. Avihiṁsāti karuṇā. Tadubhayaṁ sabbassapi guṇarāsissa
  pubbaṅgamanti katvā buddhanāgassa purimapādabhāvo tassa yuttoti āha "pādā
  nāgassa te duve"ti.

  *  *  *  *  *  *
  Footnote: 1 ka. sabbasopi
-------------------------------------------------
[page 290]
       Aparapādabhāvena vadanto "sati ca sampajaññañca, caraṇā nāgassa tepare"ti
  āha. "tyāpare"ti Vā pāṭho. Te aparetveva padavibhāgo. Anavajjadhammānaṁ ādāne
  saddhā hattho etassāti saddhāhattho. Suparisuddhavedanā ñāṇappabhedā upekkhā
  setadantā te etassa atthīti upekkhāsetadantavā.
       Uttamaṅgaṁ paññā, tassā adhiṭṭhānaṁ satīti āha "sati gīvā siro paññā"ti.
  Vīmaṁsā dhammacintanāti yathā khāditabbākhāditabbassa soṇḍāya parāmasanaṁ ghāyanañca
  hatthināgassa vīmaṁsā nāma hoti, evaṁ buddhanāgassa kusalādidhammacintanā vīmaṁsā.
  Samā vasanti etthāti samāvāso, bhājanaṁ, kucchi eva samāvāso, abhiññāsamathānaṁ
  ādhānabhāvato samathavipassanāsaṅkhāto dhammo kucchisamāvāso etassāti dhamma-
  kucchisamāvāso. Vivekoti upadhiviveko. Tassāti buddhanāgassa. Vāladhi
  pariyosānaṅgabhāvato.
       Jhāyīti ārammaṇūpanijjhānena ca jhāyanasīlo. Assāsaratoti paramassāsabhūte
  nibbāne rato. Ajjhattaṁ susamāhitoti visayajjhatte phalasamāpattiyaṁ suṭṭhu samāhito.
  Tadidaṁ samādhānaṁ suṭṭhu sabbakālikanti dassetuṁ "gacchaṁ samāhito nāgo"tiādi
  vuttaṁ. Bhagavā hi savāsanassa uddhaccassa pahīnattā vikkhepābhāvato niccaṁ samāhitova.
  Tasmā yaṁ yaṁ iriyāpathaṁ kappeti, taṁ taṁ samāhitova kappesīti.
       Sabbatthāti sabbasmiṁ gocare sabbasmiñca dvāre sabbaso pihitavutti. Tenāha
  "sabbaṁ kāyakammaṁ ñāṇapubbaṅgamaṁ ñāṇānuparivattan"tiādi. 1- Esā nāgassa sampadāti
  esā "na hi āguṁ karoti so"tiādinā "sambuddhan"tiādinā eva vā yathāvuttā
  vakkhamānā ca buddhagandhahatthino sampatti guṇaparipuṇṇā.
       Bhuñjati anavajjānīti sammājīvassa ukkaṁsapāramippattiyā bhuñjati
  agarahitabbāni, micchājīvassa sabbaso savāsanānañca pahīnattā sāvajjāni garahitabbāni
  na bhuñjati. Anavajjāni bhuñjanto ca sannidhiṁ parivajjayaṁ bhuñjatīti yojanā.

  *  *  *  *  *  *
  Footnote: 1 khu. 10/16 nettipāli. (chaṂa.)
-------------------------------------------------
[page 291]
       Saṁyojananti vaṭṭadukkhena saddhiṁ santānaṁ saṁyojanato vaṭṭe osīdāpanasamatthaṁ
  dasavidhampi saṁyojanaṁ. Aṇuṁ thūlanti khuddakañceva mahantañca. Sabbaṁ chetvāna bandhananti
  maggañāṇena anavasesaṁ kilesabandhanaṁ chinditvā. Yena yenāti yena yena disābhāgena.
       Yathā hi udake jātaṁ puṇḍarīkaṁ udake pavaḍḍhati nopalippati toyena anupalepa-
  sabhāvattā, tatheva loke jāto buddho loke viharati, nopalippati lokena taṇhādiṭṭhi-
  mānalepābhāvatoti yojanā.
       Ginīti aggi. Anāhāroti anindhano.
       Atthassāyaṁ viññāpanīti satthu guṇasaṅkhātassa upameyyatthassa viññāpanī
  pakāsanī ayaṁ nāgūpamā. Viññūhīti satthu paṭividdhacatusaccadhammaṁ parijānantehi,
  attānaṁ sandhāya vadati. Viññissantītiādi kāraṇavacanaṁ, yasmā nāgena mayā desitaṁ
  nāgaṁ tathāgatagandhahatthiṁ mahānāgā khīṇāsavā attano visaye ṭhatvā vijānissanti, tasmā
  aññesaṁ puthujjanānaṁ ñāpanatthaṁ ayaṁ upamā amhehi bhāsitāti adhippāyo.
       Sarīraṁ vijahaṁ nāgo, parinibbissatyanāsavoti bodhimūle saupādisesaparinibbānena
  anāsavo sammāsambuddhanāgo idāni sarīraṁ attabhāvaṁ vijahanto khandhaparinibbānena
  parinibbāyissatīti.
       Evaṁ cuddasahi upamāhi maṇḍetvā soḷasahi gāthāhi catusaṭṭhiyā pādehi
  satthu guṇe vaṇṇento anupādisesāya nibbānadhātuyā desanaṁ niṭṭhāpesi.
                  Udāyittheragāthāvaṇṇanā niṭṭhitā.
                  Paramatthadīpaniyā theragāthāsaṁvaṇṇanāya
                  soḷasakanipātassa atthavaṇṇanā niṭṭhitā.
-------------------------------------------------
[page 292]
                         16. Vīsatinipāta
                  385. 1. Adhimuttattheragāthāvaṇṇanā
       vīsatinipāte yaññatthaṁ vā dhanatthaṁ vātiādikā 1- āyasmato aparassa adhimuttat-
  therassa gāthā. Kā uppatti?
       ayampi purimabuddhesu katādhikāro tattha tattha bhave puññāni upacinanto
  atthadassissa bhagavato kāle vibhavasampanne kule nibbattitvā viññutaṁ patto satthari
  parinibbute bhikkhusaṁghaṁ upaṭṭhahanto mahādānāni pavattesi. So tena puññakammena
  devamanussesu saṁsaranto imasmiṁ buddhuppāde āyasmato saṅkiccattherassa
  bhaginiyā kucchimhi nibbatti, adhimuttotissa nāmaṁ ahosi. So vayappatto mātulat-
  therassa santike pabbajitvā vipassanāya kammaṁ karonto sāmaṇerabhūmiyaṁyeva ṭhito
  arahattaṁ pāpuṇi. Tena vuttaṁ apadāne 2-:-
            "nibbute lokanāthamhi atthadassīnaruttame
             upaṭṭhahiṁ bhikkhusaṁghaṁ vippasannena cetasā.
             Nimantetvā saṁgharatanaṁ 3- ujubhūtaṁ samāhitaṁ
             ucchunā maṇḍapaṁ katvā bhojesiṁ saṁghamuttamaṁ.
             Yaṁ yaṁ yonupapajjāmi devattaṁ atha mānusaṁ
             sabbe satte abhibhomi 4- puññakammassidaṁ phalaṁ.
             Aṭṭhārase kappasate yaṁ dānamadadiṁ tadā
             duggatiṁ nābhijānāmi ucchudānassidaṁ phalaṁ.
             Paṭisambhidā catasso .pe. Kataṁ buddhassa sāsanan"ti.

  *  *  *  *  *  *
  Footnote: 1 chaṂa. yaññatthaṁ vātiādikā 2 khu.apa. 32/84/126 3 chaṂa. bhikkhusaṁghaṁ
  4 Sī.,i. atibhomi
-------------------------------------------------
[page 293]
       Arahattaṁ pana patvā samāpattisukhena vītināmento upasampajjitukāmo "mātaraṁ
  āpucchissāmī"ti mātu santikaṁ gacchanto antarāmagge devatāya balikammakaraṇatthaṁ
  maṁsapariyesanaṁ 1- carantehi pañcasatehi corehi samāgacchi. Corā ca taṁ aggahesuṁ "devatāya
  bali bhavissatī"ti. So corehi gahitopi abhīto acchambhī vippasannamukhova aṭṭhāsi.
  Taṁ disvā coragāmaṇi acchariyabbhutacittajāto pasaṁsanto:-
          [705] "yaññatthaṁ Vā dhanatthaṁ vā ye hanāma mayaṁ pure
                avase 2- taṁ bhayaṁ hoti vedhanti vilapanti ca.
          [706] Tassa te natthi bhītattaṁ bhiyyo vaṇṇo pasīdati
                kasmā na paridevesi evarūpe mahabbhaye"ti
  dve gāthā abhāsi.
       Tattha yaññatthanti yajanatthaṁ, devatānaṁ balikammakaraṇatthaṁ vā. Vāsaddo
  vikappanattho. Dhanatthanti sāpateyyaharaṇatthaṁ. Ye hanāma mayaṁ pureti ye satte mayaṁ
  pubbe hanimha. Atītatthe hi idaṁ vattamānavacanaṁ. Avaseti avase aserike katvā.
  Tanti tesaṁ. "avasesan"tipi Paṭhanti. Amhehi gahitesu taṁ ekaṁ ṭhapetvā avasesānaṁ,
  ayameva vā pāṭho. Bhayaṁ hotīti maraṇabhayaṁ hoti, yena te vedhanti vilapanti
  cittutrāsena vedhanti "sāmi tumhākaṁ idañcidañca dassāma, dāsā bhavissāmā"ti-
  ādikaṁ vadantā vilapanti.
       Tassa teti yo tvaṁ amhehi devatāya balikammatthaṁ jīvitā voropetukāmehi
  ukkhittāsikehi santajjito, tassa te. Bhītattanti bhītabhāvo, bhayanti attho. Bhiyyo
  vaṇṇo pasīdatīti pakativaṇṇato uparipi te mukhavaṇṇo vippasīdati. Therassa kira
  tadā "sace ime māressanti, idānevāhaṁ anupādāya parinibbāyissāmi, dukkhabhāro

  *  *  *  *  *  *
  Footnote: 1 Ma. pasuṁ pariyesanaṁ 2 chaṂa. avasesaṁ
-------------------------------------------------
[page 294]
  Vigacchissatī"ti uḷāraṁ pītisomanassaṁ uppajji. Evarūpe mahabbhayeti edise mahati
  maraṇabhaye upaṭṭhite. Hetuatthe vā etaṁ bhummavacanaṁ.
       Idāni thero coragāmaṇissa paṭivacanadānamukhena dhammaṁ desento:-
          [707] "natthi Cetasikaṁ dukkhaṁ anapekkhassa gāmaṇi
                atikkantā bhayā sabbe khīṇasaṁyojanassa ve.
          [708] Khīṇāya bhavanettiyā diṭṭhe dhamme yathātathe
                na bhayaṁ maraṇe hoti bhāranikkhepane yathā.
          [709] Suciṇṇaṁ brahmacariyaṁ me maggo 1- cāpi subhāvito
                maraṇe me bhayaṁ natthi rogānamiva saṅkhaye.
          [710] Suciṇṇaṁ brahmacariyaṁ me maggo cāpi subhāvito
                nirassādā bhavā diṭṭhā visaṁ pitvāva chaḍḍitaṁ.
          [711] Pāragū anupādāno katakicco anāsavo
                tuṭṭho āyukkhayā hoti mutto āghātanā yathā.
          [712] Uttamaṁ dhammataṁ patto sabbaloke anatthiko
                ādittāva gharā mutto maraṇasmiṁ na socati.
          [713] Yadatthi saṅgataṁ kiñci bhavo vā yattha labbhati
                sabbaṁ anissaraṁ etaṁ iti vuttaṁ mahesinā.
          [714] Yo taṁ tathā pajānāti yathā buddhena desitaṁ
                na gaṇhāti bhavaṁ kiñci sutattaṁva ayoguḷaṁ.
          [715] Na me hoti ahosinti bhavissanti na hoti me
                saṅkhārā vigamissanti tattha kā paridevanā.
          [716] Suddhaṁ dhammasamuppādaṁ suddhaṁ saṅkhārasantatiṁ
                passantassa yathābhūtaṁ na bhayaṁ hoti gāmaṇi.

  *  *  *  *  *  *
  Footnote: 1 ka. dhammo
-------------------------------------------------
[page 295]
          [717] Tiṇakaṭṭhasamaṁ lokaṁ yadā paññāya passati
                mamattaṁ so asaṁvindaṁ natthi meti na socati.
          [718] Ukkaṇṭhāmi sarīrena bhavenamhi anatthiko
                soyaṁ bhijjissati kāyo añño ca na bhavissati.
          [719] Yaṁ vo kiccaṁ sarīrena taṁ karotha yadicchatha
                na me tappaccayā tattha doso pemañca hehitī"ti
  imā gāthā abhāsi.
          [720] "tassa Taṁ vacanaṁ sutvā abbhutaṁ lomahaṁsanaṁ
                satthāni nikkhipitvāna māṇavā etadabravun"ti
  ayaṁ saṅgītikārehi vuttagāthā. Ito aparā tisso corānaṁ therassa ca vacana-
  paṭivacanagāthā:-
          [721] "kiṁ Bhadante karitvāna ko vā ācariyo tava
                kassa sāsanamāgamma labbhate taṁ asokatā.
          [722] Sabbaññū sabbadassāvī jino ācariyo mama
                mahākāruṇiko satthā sabbalokatikicchako.
          [723] Tenāyaṁ desito dhammo khayagāmī anuttaro
                tassa sāsanamāgamma labbhate taṁ asokatā.
                  [724] Sutvāna corā isino subhāsitaṁ
                        nikkhippa satthāni ca āvudhāni ca
                        tamhā ca kammā viramiṁsu eke
                        eke ca pabbajjamarocayiṁsu.
                  [725] Te pabbajitvā sugatassa sāsane
                        bhāvetva bojjhaṅgabalāni paṇḍitā
-------------------------------------------------
[page 296]
                        Udaggacittā sumanā katindriyā
                        phusiṁsu nibbānapadaṁ asaṅkhatan"ti
  imāpi saṅgītikārehi vuttagāthā.
       Tattha natthi cetasikaṁ dukkhaṁ, anapekkhassa gāmaṇīti gāmaṇi apekkhāya taṇhāya
  abhāvena anapekkhassa mādisassa lohitasabhāvo pubbo viya cetasikaṁ dukkhaṁ domanassaṁ
  natthi, domanassābhāvāpadesena bhayābhāvaṁ vadati. Tenāha "atikkantā bhayā sabbe"ti.
  Atikkantā bhayā sabbeti khīṇasaṁyojanassa arahato pañcavīsati mahābhayā aññe
  ca sabbepi bhayā ekaṁsena atikkantā atītā, apagatāti attho.
       Diṭṭhe dhamme yathātatheti catusaccadhamme pariññāpahānasacchikiriyabhāvanāvasena
  maggapaññāya yathābhūtaṁ diṭṭhe. Maraṇeti maraṇahetu. Bhāranikkhepane yathāti yathā
  koci puriso sīse ṭhitena mahatā garubhārena saṁsīdanto tassa nikkhepane apanayane
  na bhāyati, evaṁ sampadamidanti attho. Vuttaṁ hetaṁ bhagavatā:-
          "bhārā have pañcakkhandhā bhārahāro ca puggalo
           bhārādānaṁ dukhaṁ loke bhāranikkhepanaṁ sukhan"ti. 1-
       Suciṇṇanti suṭṭhu caritaṁ. Brahmacariyanti sikkhattayasaṅgahaṁ sāsanabrahmacariyaṁ.
  Tato eva maggo cāpi subhāvito aṭṭhaṅgiko ariyamaggopi sammadeva bhāvito. Rogānamiva
  saṅkhayeti yathā bahūhi rogehi abhibhūtassa āturassa rogānaṁ saṅkhaye pītisomanassameva
  hoti, evaṁ khandharogasaṅkhaye maraṇe mādisassa bhayaṁ natthi.
       Nirassādā bhavā diṭṭhāti tīhi dukkhatāhi abhibhūtā ekādasahi aggīhi ādittā
  tayo bhavā nirassādā assādarahitā mayā diṭṭhā. Visaṁ pitvāva chaḍḍitanti

  *  *  *  *  *  *
  Footnote: 1 saṁ.khandha. 17/22/22 bhārasutta
-------------------------------------------------
[page 297]
  Pamādavasena visaṁ pivitvā tādisena payogena chaḍḍitaṁ viya maraṇe me bhayaṁ natthīti
  attho.
       Mutto āghātanā yathāti yathā corehi māraṇatthaṁ āghātanaṁ nīto kenaci
  upāyena tato mutto haṭṭhatuṭṭho hoti, evaṁ saṁsārapāraṁ nibbānaṁ gatattā
  pāragū catūhipi upādānehi anupādāno pariññādīnaṁ soḷasannaṁ kiccānaṁ katattā
  katakicco kāmāsavādīhi anāsavo āyukkhayā āyukkhayahetu tuṭṭho somanassiko hoti.
       Uttamanti seṭṭhaṁ. Dhammatanti dhammasabhāvaṁ, arahatte siddhe sijjhanahetu
  iṭṭhādīsu tādibhāvaṁ. Sabbaloketi sabbalokasmimpi, dīghāyukasukhabahulatādivasena
  saṁyuttepi loke. Anatthikoti anapekkho. Ādittāva gharā mutatoti yathā koci puriso
  samantato ādittato pajjalitato gehato nissaṭo, tato nissaraṇanimittaṁ na socati, evaṁ
  khīṇāsavo maraṇanimittaṁ na socati.
       Yadatthi saṅgataṁ kiñcīti yaṅkiñci imasmiṁ loke atthi vijjati upabbhati
  saṅgataṁ sattehi saṅkhārehi vā samāgamo samodhānaṁ. "saṅkhatan"tipi Pāṭho, tassa yaṅkiñci
  paccayehi samacca sambhuyya kataṁ paṭiccasamuppannanti attho. Bhavo vā yattha labbhatīti
  yasmiṁ sattanikāye yo upapattibhavo labbhati. Sabbaṁ anissaraṁ etanti sabbametaṁ
  issararahitaṁ, na ettha kenaci "evaṁ hotū"ti issariyaṁ vattetuṁ sakkā. Iti vutta
  mahesināti "sabbe dhammā anattā"ti 1- evaṁ vuttaṁ mahesinā sammāsambuddhena.
  Tasmā "anissaraṁ etan"ti pajānanto maraṇasmiṁ na socatīti yojanā.
       Na gaṇhāti bhavaṁ kiñcīti yo ariyasāvako "sabbe saṅkhārā aniccā"ti-
  ādinā 2- yathā buddhena bhagavatā desitaṁ, tathā taṁ bhavattayaṁ vipassanāpaññāsahitāya
  maggapaññāya pajānāti. So yathā koci puriso sukhakāmo divasaṁ santattaṁ ayoguḷaṁ

  *  *  *  *  *  *
  Footnote: 1 Ma. sabbe saṅkhārā avasavattatāya anattāti 2 khuḍhamma 25/277/64 aniccalakkhaṇasutta
-------------------------------------------------
[page 298]
  Hatthena na gaṇhāti, evaṁ kiñci khuddakaṁ vā mahantaṁ vā bhavaṁ na gaṇhāti,
  na tattha taṇhaṁ karotīti attho.
       Na me hoti "ahosin"ti "atītamaddhānaṁ ahaṁ īdiso ahosin"ti attadiṭṭhi-
  vasena na me cittappavatti atthi diṭṭhiyā sammadeva ugghāṭitattā dhammasabhāvassa
  ca sudiṭṭhattā. "bhavissan"ti Na hoti meti tato eva "anāgatamaddhānaṁ ahaṁ
  ediso kathaṁ nu kho bhavissaṁ bhaveyyan"ti evampi me na hoti. Saṅkhārā vigamissantīti
  evaṁ pana hoti "yathāpaccayaṁ pavattamānā saṅkhārāva, na ettha koci attā
  vā attaniyaṁ vā, te ca kho vigamissanti vinassissanti khaṇe khaṇe bhijjissantī"ti.
  Tattha kā paridevanāti evaṁ passantassa mādisassa tattha saṅkhāragate kā nāma
  paridevanā.
       Suddhanti kevalaṁ attasārena asammissaṁ. Dhammasamuppādanti paccayapaccayuppanna-
  dhammasamuppattiṁ avijjādipaccayehi saṅkhārādidhammamattappavattiṁ. Saṅkhārasantatinti
  kilesakammavipākappabhedasaṅkhārapabandhaṁ. Passantassa yathābhūtanti saha vipassanāya
  maggapaññāya yāthāvato jānantassa.
       Tiṇakaṭṭhasamaṁ lokanti yathā araññe apariggahe tiṇakaṭṭhe kenaci gayhamāne
  aparassa "mayhaṁ santakaṁ ayaṁ gaṇhatī"ti na hoti, evaṁ so asāmikatāya tiṇakaṭṭhasamaṁ
  saṅkhāralokaṁ yadā paññāya passati, so tattha mamattaṁ asaṁvindaṁ asaṁvindanto
  alabhanto akaronto. Natthi meti "ahu vata sohaṁ taṁ me natthī"ti na socati.
       Ukkaṇṭhāmi sarīrenāti asārakena abhinudena dukkhena akataññunā asuciduggandha-
  jegucchapaṭikkūlasabhāvena iminā kāyena ukkaṇṭhāmi, imaṁ kāyaṁ nibbindanto evaṁ
  tiṭṭhāmi. Bhavenamhi anatthikoti sabbenapi bhavena anatthiko amhi, na kiñci bhavaṁ
  patthemi. Soyaṁ bhijjissati kāyoti ayaṁ mama kāyo idāni tumhākaṁ payogena
-------------------------------------------------
[page 299]
  Aññathā vā aññattha bhijjissati. Añño ca na bhavissatīti añño kāyo
  mayhaṁ āyatiṁ na bhavissati punabbhavābhāvato.
       Yaṁ vo kiccaṁ sarīrenāti yaṁ tumhākaṁ iminā sarīrena payojanaṁ, taṁ karotha
  yadicchatha icchatha ce. Na me tappaccayāti taṁ nimittaṁ imassa sarīrassa tumhehi
  yathicchitakiccassa karaṇahetu. Tatthāti tesu karontesu ca akarontesu ca. Doso
  pemañca hehitīti yathākkamaṁ paṭigho anunayo na bhavissati attano bhave apekkhāya
  sabbaso pahīnattāti adhippāyo. Aññapaccayā aññattha ca paṭighānunayesu asantesupi
  tappaccayā, "tatthā"ti vacanaṁ yathādhigatavasena vuttaṁ.
       Tassāti adhimuttattherassa. Taṁ vacananti "natthi cetasikaṁ dukkhan"tiādikaṁ maraṇe
  bhayābhāvādidīpakaṁ, tato eva abbhutaṁ lomahaṁsanaṁ vacanaṁ sutvā. Māṇavāti coRā.
  Corā hi "māṇavā"ti vuccanti "māṇavehipi samāgacchanti 1- katakammehipi
  akatakammehipī"tiādīsu 2- viya.
       Kiṁ bhadante karitvānāti bhante kiṁ nāma tapokammaṁ katvā. Ko vā tava
  ācariyo kassa sāsanaṁ ovādaṁ nissāya ayaṁ asokatā maraṇakāle sokābhāvo
  labbhatīti etaṁ atthaṁ abravuṁ pucchāvasena kathesuṁ bhāsiṁsu.
       Taṁ sutvā thero tesaṁ paṭivacanaṁ dento "sabbaññū"tiādimāha. Tattha sabbaññūti
  paropadesena vinā sabbapakārena sabbadhammāvabodhanasamatthassa 3- ākaṅkhāpaṭibaddha-
  vuttino anāvaraṇañāṇassa adhigamena atītādibhedaṁ sabbaṁ jānātīti sabbaññū.
  Teneva samantacakkhunā sabbassa dassanato sabbadassāvī. Yamhi anāvaraṇañāṇaṁ,
  tadeva sabbaññutaññāṇaṁ, nattheva asādhāraṇañāṇapāliyā virodho visayuppattimukhena
  aññehi asādhāraṇabhāvadassanatthaṁ ekasseva ñāṇassa dvidhā vuttattā. Yaṁ panettha

  *  *  *  *  *  *
  Footnote: 1 chaṂa. māṇavehi saha gacchanti 2 MaṂa. 13/149/122 laṭukikopamasutta
  3 udāna.ṭṭha. 128 piṭṭhe (chaṂa.) ākaṅkhamattappaṭibandhaṁ (chaṂa. 134 piṭṭhe)
-------------------------------------------------
[page 300]
  Vattabbaṁ, taṁ itivuttakavaṇṇanāyaṁ 1- vitthārato vuttamevāti tattha vuttanayeneva
  veditab pañcannampi mārānaṁ vijayato jino, hīnādivibhāgabhinne sabbasmiṁ
  sattanikāye adhi muttavuttitāya mahatiyā karuṇāya samannāgatattā mahākāruṇiko,
  diṭṭhadhammikasamparāyikaparamatthehi yathārahaṁ veneyyānaṁ 2- anusāsanato satthā, tato eva
  sabbalokassa kilesarogatikicchanato sabbalokatikicchako, sammāsambuddho ācariyo mamāti
  yojanā. Khayagāmīti nibbānagāmī.
       Evaṁ therena satthu sāsanassa ca guṇe pakāsite paṭiladdhasaddhā ekacce
  corā pabbajiṁsu, ekacce upāsakattaṁ pavedesuṁ, tamatthaṁ dīpento dhammasaṅgāhakā
  "sutvāna corā"tiādinā dve gāthā abhāsiṁsu. Tattha isinoti adhisīlasikkhādīnaṁ
  esanaṭṭhena isino adhimuttattherassa. Nikkhippāti pahāya. Satthāni ca āvudhāni
  cāti asiādisatthāni ceva dhanukalāpādiāvudhāni ca. Tamhā ca kammāti tato
  corakammato.
       Te pabbajitvā sugatassa sāsaneti te corā sobhaṇagamanatādīhi sugatassa
  bhagavato sāsane pabbajjaṁ upagantvā. Bhāvanāvisesādhigatāya odagyalakkhaṇāya pitiyā
  samannāgamena udaggacittā. Sumanāti somanassappattā. Katindriyāti bhāvitindriyā.
  Phusiṁsūti aggamaggādhigamena asaṅkhataṁ nibbānaṁ adhigacchiṁsu. Adhimutto kira core
  nibbasevane katvā te tattheva ṭhapetvā mātu santikaṁ gantvā mātaraṁ āpucchitvā
  paccāgantvā tehi saddhiṁ upajjhāyassa santikaṁ gantvā pabbājetvā upasampadaṁ
  akāsi. Atha tesaṁ kammaṭṭhānaṁ ācikkhi, te na cirasseva arahatte patiṭṭhahiṁsu.
  Tena vuttaṁ "pabbajitvā .pe. Asaṅkhatan"ti.
                     Adhimuttattheragāthāvaṇṇanā niṭṭhitā.

  *  *  *  *  *  *
  Footnote: 1 itivuttaka.A. 183 dutiyavagga. vitakkasuttavaṇṇanā 2 Sī. vineyyānaṁ
-------------------------------------------------
[page 301]
                  386. 2. Pārāpariyattheragāthāvaṇṇanā 1-
       samaṇassa ahu cintātiādikā āyasmato pārāpariyattherassa gāthā. Kā
  uppatti?
       ayampi purimabuddhesu katādhikāro tattha tattha bhave vivaṭṭūpanissayaṁ kusalaṁ
  upacinitvā sugatīsuyeva saṁsaranto imasmiṁ buddhappāde sāvatthiyaṁ aññatarassa
  brāhmaṇamahāsālassa putto hutvā nibbatti, tassa vayappattassa gottavasena
  pārāpariyotveva samaññā ahosi. So tayo vede uggahetvā brāhmaṇasippesu
  nipphattiṁ gato ekadivasaṁ satthu dhammadesanākāle jetavanavihāraṁ gantvā parisapariyante
  nisīdi. Satthā tassa ajjhāsayaṁ oloketvā indriyabhāvanāsuttaṁ 2- desesi, so taṁ
  sutvā paṭiladdhasaddho pabbaji. Taṁ suttaṁ uggahetvā tadatthamanucintesi. Yathā pana
  anucintesi, svāyamattho gāthāsu eva āvi bhavissati. So tathā anuvicintento
  āyatanamukhena vipassanaṁ paṭṭhapetvā na cirasseva arahattaṁ patto. Aparabhāge attanā
  cintitākāraṁ pakāsento:-
          [726] "samaṇassa Ahu cintā pārāpariyassa bhikkhuno
                ekakassa nisinnassa pavivittassa jhāyino.
          [727] Kimānupubbaṁ puriso kiṁ vattaṁ 3- kiṁ samācāraṁ
                attano kiccakārīssa na ca kañci viheṭhaye.
          [728] Indriyāni manussānaṁ hitāya ahitāya ca
                arakkhitāni ahitāya rakkhitāni hitāya ca.
          [729] Indriyāneva sārakkhaṁ indriyāni ca gopayaṁ
                attano kiccakārīssa na ca kañci viheṭhaye.

  *  *  *  *  *  *
  Footnote: 1 ka. pārāsariyatthera..... 2 Ma.upari. 14/453/381 indriyabhāvanāsutta
  3 chaṂa. vataṁ
-------------------------------------------------
[page 302]
          [730] Cakkhundriyaṁ ce rūpesu gacchantaṁ anivārayaṁ
                anādīnavadassāvī so dukkhā na hi muccati.
          [731] Sotindriyaṁ ce saddesu gacchantaṁ anivārayaṁ
                anādīnavadassāvī so dukkhā na hi muccati.
          [732] Anissaraṇadassāvī gandhe ce paṭisevati
                na so muccati dukkhamhā gandhesu adhimucchito.
          [733] Ambilaṁ madhuraggañca 1- tittakaggamanussaraṁ
                rasataṇhāya gadhito hadayaṁ nāvabujjhati.
          [734] Subhānyappaṭikūlāni phoṭṭhabbāni anussaraṁ
                ratto rāgādhikaraṇaṁ vividhaṁ vindate dukhaṁ.
          [735] Manaṁ cetehi dhammehi yo na sakkoti rakkhituṁ
                tato naṁ dukkhamanveti sabbehetehi pañcahi.
          [736] Pubbalohitasampuṇṇaṁ bahussa kuṇapassa ca
                naravīrakataṁ vagguṁ samuggamiva cittitaṁ.
          [737] Kaṭukaṁ madhurassādaṁ piyanibandhanaṁ dukhaṁ
                khuraṁva madhunā littaṁ ullittaṁ 2- nāvabujjhati.
          [738] Itthīrūpe itthīsare phoṭṭhabbepi ca itthiyā
                itthīgandhesu sāratto vividhaṁ vindate dukhaṁ.
          [739] Itthīsotāni sabbāni sandanti pañca pañcasu
                tesamāvaraṇaṁ kātuṁ yo sakkoti vīriyavā.
          [740] So atthavā so dhammaṭṭho so dakkho so vicakkhaṇo
                kareyya ramamānopi kiccaṁ dhammatthasaṁhitaṁ.
          [741] Atho sīdati saññuttaṁ vajje kiccaṁ niratthakaṁ
                na taṁ kiccanti maññitvā appamatto vicakkhaṇo.

  *  *  *  *  *  *
  Footnote: 1 ka. ambilamadhuragaggañca 2 chaṂa. ullitaṁ
-------------------------------------------------
[page 303]
          [742] Yaṁ ca atthena saññuttaṁ yā ca dhammagatā rati
                taṁ samādāya vattetha sā hi ve uttamā rati.
          [743] Uccāvacehupāyehi paresamabhijigīsati
                     hantvā vadhitvā atha socayitvā
                     ālopati sāhasā yo paresaṁ.
          [744] Tacchanto āṇiyā āṇiṁ nihanti balavā yathā
                indriyānindriyeheva nihanti kusalo tathā.
          [745] Saddhaṁ viriyaṁ samādhiñca satipaññañca bhāvayaṁ
                pañca pañcahi hantvāna anīgho yāti brāhmaṇo.
          [746] So atthavā so dhammaṭṭho katvā vākyānusāsaniṁ
                sabbena sabbaṁ buddhassa so naro sukhamedhatī"ti
  imā gāthā abhāsi.
       Tattha samaṇassāti pabbajitassa. Ahūti ahosi. Cintāti dhammacintā dhammavicāraṇā.
  Pārāpariyassāti pārāparagottassa. "pārācariyassā"tipi 1- Paṭhanti. Bhikkhanoti
  saṁsāre bhayaṁ ikkhanasīlassa. Ekakassāti asahāyassa, etena kāyavivekaṁ dasseti.
  Pavivittassāti pavivekahetunā kilesānaṁ vikkhambhanena vivekaṁ āraddhassa, etena
  cittavivekaṁ dasseti. Tenāha "jhāyino"ti. Jhāyinoti jhāyanasīlassa, yoniso-
  manasikāresu yuttassāti attho. Sabbametaṁ thero attānaṁ paraṁ viya katvā vadati.
       "kimānupubban"tiādinā Taṁ cintanaṁ dasseti. Tattha paṭhamagāthāyaṁ tāva
  kimānupubbanti anupubbaṁ anukkamo, anupubbameva vakkhamānesu vattasamācāresu ko
  anukkamo, kena anukkamena te paṭipajjitabbāti attho. 2- Puriso kiṁ vattaṁ kiṁ
  samācāranti atthakāmo puriso samādiyitabbaṭṭhena "vattan"ti laddhanāmaṁ kīdisaṁ sīlaṁ

  *  *  *  *  *  *
  Footnote: 1 Sī. pārāsariyassātipi 2 Sī. yena anukkamena paṭipajjitabbāti attho
-------------------------------------------------
[page 304]
  Samācāraṁ samācaranto attano kiccakārī kattabbakārī assa, kañci 1- sattaṁ na
  ca viheṭhaye na bādheyyāti attho. Attano kiccaṁ nāma samaṇadhammo, saṅkhepato
  sīlasamādhipaññā, taṁ sampādentassa paraviheṭhanāya lesopi natthi tāya sati samaṇa-
  bhāvasseva abhāvato. Yathāha bhagavā "na hi pabbajito parūpaghātī, na samaṇo hoti paraṁ
  viheṭhayanto"ti. 2- Ettha ca vattaggahaṇena vārittasīlaṁ gahitaṁ, samācāraggahaṇena
  samācaritabbato cārittasīlena saddhiṁ jhānavipassanādi, tasmā vārittasīlaṁ
  padhānaṁ. Tatthāpi ca yasmā indriyasaṁvare siddhe sabbaṁ sīlaṁ surakkhitaṁ sugopitameva
  hoti, tasmā indriyasaṁvarasīlaṁ tāva dassetukāmo indriyānaṁ arakkhaṇe rakkhaṇe
  ca ādīnavānisaṁse vibhāvento 3- "indriyāni manussānan"tiādimāha. Tattha
  indriyānīti rakkhitabbadhammanidassanaṁ, tasmā cakkhādīni cha indriyānīti vuttaṁ
  hoti. Manussānanti rakkhaṇayogyapuggalanidassanaṁ. Hitāyāti atthāya. Ahitāyāti
  anatthāya. Hontīti vacanaseso. Kathaṁ pana tāniyeva hitāya ca ahitāya ca hontīti āha
  "rakkhitānī"tiādi. Tassattho:- yassa cakkhādīni indriyāni satikavāṭena apihitāni,
  tassa rūpādīsu abhijjhādipāpadhammapavattiyā dvārabhāvato anatthāya pihitāni tadabhāvato
  atthāya saṁvattantīti.
       Indriyāneva sārakkhanti yasmā indriyasaṁvaro paripuṇṇo sīlasampadaṁ
  paripūreti, sīlasampadā paripuṇṇā samādhisampadaṁ paripūreti, samādhisampadā paripuṇṇā
  paññāsampadaṁ paripūreti. Tasmā indriyārakkhā attahitapaṭipattiyāva mūlanti
  dassento āha "indriyāneva sārakkhan"ti. Satipubbaṅgamena ārakkhena saṁrakkhanto
  yonisomanasikārena indriyāni eva tāva sammadeva rakkhanto, yathā akusalacorā tehi
  tehi dvārehi pavisitvā cittasantāne kusalaṁ bhaṇḍaṁ na vilumpanti, tathā tāni
  pidahantoti attho. Sārakkhanti ca saṁsaddassa sābhāvaṁ katvā vuttaṁ "sārāgo"ti-
  ādīsu viya. "saṁrakkhan"ti Ca pāṭho. Indriyāni ca gopayanti tasseva pariyāyavacanaṁ,

  *  *  *  *  *  *
  Footnote: 1 kiñci (sabbattha) 2 khuḍhamMa. 25/184/50 ānandattherapañhavatthu
  3 ka. bhāvento vibhāvento
-------------------------------------------------
[page 305]
  Pariyāyavacane payojanaṁ nettiaṭṭhakathāyaṁ vuttanayeneva veditabbaṁ. "attano Kicca-
  kārīssā"ti iminā attahitapaṭipattiṁ dasseti, "na ca kañci viheṭhaye"ti iminā
  parahitapaṭipattiṁ, ubhayenāpi vā attahitapaṭipattimeva dasseti parāviheṭhanassāpi atta-
  hitapaṭipattibhāvato. Athavā padadvayenapi attahitapaṭipattiṁ dasseti puthujjanassa sekkhassa
  ca parahitapaṭipattiyāpi attahitapaṭipattibhāvato.
      Evaṁ rakkhitāni indriyāni hitāya hontīti vodānapakkhaṁ saṅkhepeneva
  dassetvā arakkhitāni ahitāya hontīti saṅkilesapakkhaṁ pana vibhajitvā dassento
  "cakkhundriyaṁ ce"tiādimāha. Tattha cakkhundriyaṁ ce rūpesu, gacchantaṁ anivārayaṁ.
  Anādīnavadassāvīti yo nīlapītādibhedesu iṭṭhāniṭṭhesu rūpāyatanesu gacchantaṁ yathāruci
  pavattantaṁ cakkhundriyaṁ anivārayaṁ anivārayanto appaṭibāhanto tathāpavattiyaṁ
  ādīnavadassāvī na hoti ce diṭṭhadhammikaṁ samparāyikañca ādīnavaṁ dosaṁ na passati ce.
  "gacchantaṁ Nivāraye anissaraṇadassāvī"ti ca pāṭho. Tattha yo "diṭṭhe diṭṭhamattaṁ
  bhavissatī"ti 1- vuttavidhinā diṭṭhamatteyeva ṭhatvā satisampajaññavasena rūpāyatane
  pavattamāno tattha nissaraṇadassāvī nāma, vuttavipariyāyena anissaraṇadassāvī daṭṭhabbo.
  So dukkhā na hi muccatīti so evarūpo puggalo vaṭṭadukkhato na muccateva. Ettha ca
  cakkhundriyassa anivāraṇaṁ nāma yathā tena dvārena abhijjhādayo pāpadhammā
  anvāssaveyyuṁ, tathā pavattanaṁ, taṁ pana atthato satisampajaññassa anuṭṭhāpanaṁ daṭṭhabbaṁ.
  Sesindriyesupi eseva nayo. Adhimucchitoti adhimuttataṇhāya mucchaṁ āpanno.
  Ambilanti ambilarasaṁ. Madhuragganti madhurarasakoṭṭhāsaṁ. Tathā tittakaggaṁ anussaranti
  assādavasena taṁ taṁ rasaṁ anuvicintento. Ganthitoti rasataṇhāya tasmiṁ tasmiṁ rase
  ganthito bandho. "gadhito"ti Ca paṭhanti, gedhaṁ āpannoti attho. Hadayaṁ nāvabujjhatīti
  "dukkhassantaṁ karissāmī"ti 2- pabbajjādikkhaṇe uppannaṁ cittaṁ na jānāti na
  sallakkheti, sāsanassa

  *  *  *  *  *  *
  Footnote: 1 saṁ.saḷā. 18/133/91 mālukyapattasutta (syā)
  2 katthaci dukkhassa antaṁ karissāmīti pāṭhā dissanti
-------------------------------------------------
[page 306]
  Hadayaṁ abbhantaraṁ anavajjadhammānaṁ sammaddanarasataṇhāya gadhito nāvabujjhati na jānāti
  na paṭipajjatīti attho.
       Subhānīti sundarāni. Appaṭikūlānīti manoramāni iṭṭhāni. Phoṭṭhabbānīti
  upādinnānupādinnappabhede phasse. Rattoti rajjanasabhāvena rāgena ratto.
  Rāgādhikaraṇanti rāgahetu. Vividhaṁ vindate dukhanti rāgāpariḷāhādivasena diṭṭhadhammikañca
  nirayasantāpādivasena abhisamparāyañca nānappakāraṁ dukkhaṁ paṭilabhati.
       Manaṁ cetehīti 1- manañca etehi rūpārammaṇādīhi dhammārammaṇappabhedehi ca.
  Nanti puggalaṁ. Sabbehīti sabbehi pañcahipi. Idaṁ vuttaṁ hoti:- yo puggalo
  manaṁ manodvāraṁ etehi yathāvuttehi rūpādīhi pañcahi dhammehi dhammārammaṇappabhedato
  ca. Tattha pavattanakapāpakammanivāraṇena rakkhituṁ gopituṁ na sakkoti, tato tassa
  arakkhaṇato naṁ puggalaṁ taṁnimittaṁ dukkhaṁ anveti anugacchati, anugacchantañca etehi
  pañcahipi rūpārammaṇādīhi chaṭṭhārammaṇena saddhiṁ sabbehipi ārammaṇappaccayabhūtehi
  anugacchatīti. Ettha cakkhundriyaṁ sotindriyañca asampattaggāhibhāvato "gacchantaṁ
  anivārayan"ti vuttaṁ, itaraṁ sampattaggāhīti "gandhe ce paṭisevatī"tiādinā vuttaṁ.
  Tatthāpi ca rasataṇhā ca phoṭṭhabbataṇhā ca sattānaṁ visesato balavatīti "rasataṇhāya
  gadhito, phoṭṭhabbāni anussaranto"ti vuttanti daṭṭhabbaṁ.
       Evaṁ aguttadvārassa puggalassa chahi dvārahei chasupi ārammaṇesu asaṁvaranimittaṁ
  uppajjanakadukkhaṁ dassetvā svāyamasaṁvaro yasmā sarīrasabhāvānavabodhena hoti,
  tasmā sarīrasabhāvaṁ vicinanto "pubbalohitasampuṇṇan"tiādinā gāthādvayamāha.
  Tassattho:- sarīraṁ nāmetaṁ pubbena lohitena ca sampuṇṇaṁ bharitaṁ aññena ca
  pittasemhādinā bahunā kuṇapena, tayidaṁ naravīrena naresu chekena 2- sippācariyena
  kataṁ vaggu maṭṭhaṁ lākhāparikammādinā cittitaṁ, anto pana gūthādiasucibharitaṁ samuggaṁ

  *  *  *  *  *  *
  Footnote: 1 Sī. manañca etehīti 2 Sī. naravīresu chekena
-------------------------------------------------
[page 307]
  Viya chavimattamanoharaṁ bālajanasammohaṁ dukkhasabhāvatāya nirayādidukkhatāpanato ca kaṭukaṁ,
  parikappasambhavena amūlakena assādamattena madhuratāya madhurassādaṁ, tato eva piyabhāvani-
  bandhanena piyanibandhanaṁ, dussahatāya appatītatāya ca dukhaṁ, īdise sarīre assādalobhena
  mahādukkhaṁ paccanubhuyyamānaṁ anavabujjhanto loko madhuragiddho khuradhārālehakapuriso viya
  daṭṭhabboti.
       Idāni ete cakkhādīnaṁ gocarabhūtā rūpādayo vuttā, te visesato purisassa
  itthīpaṭibaddhā kamanīyāti tattha saṁvaro kātabboti dassento "itthīrūpe"tiādimāha.
  Tattha itthīrūpeti itthiyā catusamuṭṭhānikarūpāyatanasaṅkhāte vaṇṇe. Apica yo koci
  itthiyā nivatthassa alaṅkārassa vā gandhavaṇṇakādīnaṁ vā piḷandhanamālānaṁ vā
  kāyapaṭibaddho vaṇṇo purisassa cakkhuviññāṇassa ārammaṇabhāvāya upakappati, sabbametaṁ
  "itthīrūpan"tveva veditabbaṁ. Itthīsareti itthiyā gītalapitahasitaruditasadde.
  Apica itthiyā nivatthavatthassapi alaṅkatālaṅkārassapi itthīpayoganipphāditā
  veṇuvīṇāsaṅkhapaṇavādīnampi saddā idha itthīsaragahaṇena gahitāti veditabbā. Sabbopeso
  purisassa cittaṁ ākaḍḍhatīti. "itthīrase"ti Pana pāliyā catusamuṭṭhānikarasāyatanavasena
  vuttaṁ. Itthiyā kiṁ kārapaṭissāvitādivasena assavaraso ceva paribhogaraso ca itthīrasoti
  eke. Yo pana itthiyā oṭṭhamaṁsasammakkhitakheḷādiraso yo ca tāya purisassa dinnayāgu-
  bhattādīnaṁ raso, sabbopeso "itthīraso"tveva veditabbo. Phoṭṭhabbepi ca itthiyā
  kāyasamphasso itthīsarīrāruḷhānaṁ vatthālaṅkāramālādīnaṁ phasso "itthī-
  phoṭṭhabbo"tveva veditabbo. Ettha ca yesaṁ itthīrūpe itthīsareti pāli, tesaṁ
  apisaddena itthīrasasaṅgaho daṭṭhabbo. Itthīgandhesūti itthiyā catusamuṭṭhānika-
  gandhāyatanesu. 1- Itthiyā sarīragandho nāma duggandho. Ekaccā hi itthī
  assagandhinī hoti, ekaccā meṇḍagandhinī, ekaccā sedagandhinī, ekaccā
  soṇitagandhinī, tathāpi tāsu andhabālo rajjateva. Cakkavattino pana itthīratanassa kāyato
  candanagandho vāyati mukhato uppalagandho,

  *  *  *  *  *  *
  Footnote: 1 katthaci catusamuṭṭhānikesu gandhāyatanesūti pāṭhā dissanti
-------------------------------------------------
[page 308]
  Ayaṁ na sabbāsaṁ hotīti, itthiyā sarīre āruḷho āgantuko anulimpanādigandho
  "itthīgandho"ti veditabbo. Sārattoti suṭṭhu ratto gadhito mucchito, idaṁ pana
  padaṁ "itthīrūpe"tiādīsupi yojetabbaṁ. Vividhaṁ vindate dukhanti itthīrūpādīsu
  sarāganimittaṁ diṭṭhadhammikaṁ vadhabandhanādivasena samparāyikaṁ pañcavidhabandhanādivasena
  nānappakāraṁ dukkhaṁ paṭilabhati.
       Itthīsotāni sabbānīti itthiyā rūpādiārammaṇāni sabbāni anavasesāni
  pañca taṇhāsotāni sandanti. Pañcasūti purisassa pañcasu dvāresu. Tesanti
  tesaṁ pañcannaṁ sotānaṁ. Āvaraṇanti saṁvaraṇaṁ, yathā asaṁvaro na uppajjati, evaṁ
  satisampajaññaṁ paccupaṭṭhapetvā saṁvaraṁ pavattetuṁ yo sakkoti, so vīriyavā
  āraddhaviriyo akusalānaṁ dhammānaṁ pahānāya kusalānaṁ dhammānaṁ upasampadāyāti attho.
       Evaṁ rūpādigocare pabbajitassa paṭipattiṁ dassetvā idāni gahaṭṭhassa dassetuṁ
  "so atthavā"tiādi vuttaṁ. Tattha so atthavā so dhammaṭṭho, so dakkho so
  vicakkhaṇoti so puggalo imasmiṁ loke atthavā buddhimā dhamme ṭhito dhamme
  dakkho dhamme cheko analaso vā vicakkhaṇo iti kattabbatāsu kusalo nāMa.
  Kareyya ramamānopi, kiccaṁ dhammatthasaṁhitanti geharatiyā ramamānopi dhammatthasaṁhitaṁ
  dhammato atthato ca anapetameva taṁ taṁ kattabbaṁ. Anuppannānaṁ bhogānaṁ uppādanaṁ
  uppannānaṁ paripālanaṁ paribhogañca kareyya, aññamaññaṁ avirodhena aññamaññaṁ
  abādhanena tivaggatthaṁ anuyuñjeyyāti adhippāyo. Ayañca nayo yesaṁ sammāpaṭipatti-
  avirodhena tivaggatthassa vasena vattati bimbisāramahārājādīnaṁ viya, tesaṁ vasena
  vutto. Na yesaṁ kesañci vasenāti daṭṭhabbaṁ.
       Atho sīdati saññuttanti yadi idhaloke supasaṁhitaṁ diṭṭhadhammikaṁ atthaṁ
  pariggahetvā ṭhitaṁ. Vajje kiccaṁ niratthakanti samparāyikattharahitaṁ anatthupasaṁhitaṁ
  kiccaṁ sacepi vissajjeyya pariccajeyya. Na taṁ kiccanti maññitvā, appamatto
  vicakkhaṇoti satiavippavāsena
-------------------------------------------------
[page 309]
  Appamatto vicāraṇapaññāsambhavena vicakkhaṇo anatthupasaṁhitaṁ taṁ kiccaṁ mayā na
  kātabbanti maññitvā vivajjeyya.
       Vivajjetvā pana yaṁ ca atthena saññuttaṁ, yā ca dhammagatā rati. Taṁ samādāya
  vattethāti yaṅkiñci diṭṭhadhammikasamparāyikappabhedena atthena hitena saṁyuttaṁ
  tadubhayahitāvahaṁ, yā ca adhikusaladhammagatā samathavipassanāsahitā rati, tadubhayaṁ sammā
  ādiyitvā pariggahaṁ katvā 1- vatteyya. "sabbaratiṁ Dhammarati jinātī"ti vacanato 2- sā
  hi ekaṁsena uttamatthassa pāpanato uttamā rati nāMa.
       Yaṁ pana kāmaratisaṁyuttaṁ kiccaṁ niratthakanti vuttaṁ, tassā anatthupasaṁhitabhāvaṁ
  dassetuṁ "uccāvacehī"tiādi vuttaṁ. Tattha uccāvacehīti mahantehi ceva khuddakehi
  ca. Upāyehīti nayehi. Paresamabhijigīsatīti paresaṁ santakaṁ āharituṁ icchati, 3- pare
  vā sabbathā hāpeti jināpeti paraṁ hantvā vadhitvā atha socayitvā ālopati
  sāhasā yo paresaṁ. Idaṁ vuttaṁ hoti:- yo puggalo kāmahetu pare hananto
  ghātento socento sandhicchedasandhiruhanapasayhāvahārādīhi nānupāyehi paresaṁ
  santakaṁ harituṁ vāyamanto sāhasākāraṁ karoti ālopati jigīsati sāpateyyavasena
  pare hāpeti, tassa taṁ kiccaṁ kāmaratisannissitaṁ anatthupasaṁhitaṁ ekantanihīnanti.
  Etena tappaṭipakkhato dhammagatāya ratiyā ekaṁsato uttamabhāvaṁyeva vibhāveti.
       Idāni yaṁ "tesamāvaraṇaṁ kātuṁ yo sakkotī"ti indriyānaṁ āvaraṇaṁ vuttaṁ,
  taṁ upāyena saha vibhāvento "tacchanto āṇiyā āṇiṁ, nihanti balavā yathāti
  āha. Yathā balavā kāyabalena ñāṇabalena ca samannāgato tacchako rukkhadaṇḍagataṁ
  āṇiṁ nīharitukāmo tato balavatiṁ āṇiṁ koṭento tato nīharati, tathā kusalo bhikkhu
  cakkhādīni indriyāni vipassanābalena nihantukāmo indriyehi eva nihanti.

  *  *  *  *  *  *
  Footnote: 1 ka. samādiyitvā pariggahaṁ karitvā 2 khuḍhamMa. 25/354/78 sakkadevarājavatthu
  3 katthaci aññesaṁ santakaṁ āharitumicchatīti pāṭhā dissanti
-------------------------------------------------
[page 310]
       Katamehi panāti āha "saddhan"tiādi. Tassattho:- adhimokkhalakkhaṇaṁ saddhaṁ,
  paggahalakkhaṇaṁ viriyaṁ, avikkhepalakkhaṇaṁ samādhiṁ, upaṭṭhānalakkhaṇaṁ satiṁ, dassanalakkhaṇaṁ
  paññanti imānipi vimuttiparipācakāni pañcindriyāni bhāvento vaḍḍhento etehi
  pañcahi indriyehi cakkhādīni indriyāni 1- anunayapaṭighādikilesuppattiyā
  dvārabhāvavihanena hantvā ariyamaggena tadupanissaye kilese samucchinditvā tato eva
  anīgho niddukkho brāhmaṇo anupādisesaparinibbānameva yāti upagacchatīti.
       So atthavāti so yathāvutto brāhmaṇo uttamatthena samannāgatattā atthavā,
  taṁ sampāpake dhamme ṭhitattā dhammaṭṭho. Sabbena sabbaṁ anavasesena vidhinā
  anavasesaṁ buddhassa bhagavato vākyabhūtaṁ anusāsaniṁ katvā yathānusiṭṭhaṁ paṭipajjitvā
  ṭhito, tato eva so naro uttamapuriso nibbānasukhañca edhati brūheti vaḍḍhetīti.
       Evaṁ therena attano cintitākāravibhāvanāvasena paṭipattiyā pakāsitattā
  idameva cassa aññābyākaraṇaṁ daṭṭhabbaṁ.
                    Pārāpariyattheragāthāvaṇṇanā niṭṭhitā.
                        -------------------
                  387. 3. Telakānittheragāthāvaṇṇanā 2-
       cirarattaṁ vatātāpītiādikā āyasmato telakānittherassa gāthā. Kā uppatti?
       ayampi purimabuddhesu katādhikāro tattha tattha bhave vivaṭṭūpanissayaṁ kusalaṁ
  upacinitvā imasmiṁ buddhuppāde satthu abhijātito puretaraṁyeva sāvatthiyaṁ
  aññatarasmiṁ brāhmaṇakule nibbattitvā telakānīti laddhanāmo vayappatto
  hetusampannatāya kāme jigucchanto gharāvāsaṁ pahāya paribbājakapabbajjaṁ pabbajitvā
  vivaṭṭajjhāsayo

  *  *  *  *  *  *
  Footnote: 1 chaṂa. pañcindriyāni 2 ka. telukānitthera.....
-------------------------------------------------
[page 311]
  "ko So pāraṅgato loke"tiādinā vimokkhapariyesanaṁ caramāno te te samaṇa-
  brāhmaṇe upasaṅkamitvā pañhaṁ pucchati, te na sampāyanti. So tena anārādhitacitto
  vicarati. Atha amhākaṁ bhagavati loke uppajjitvā pavattitavaradhammacakke lokahitaṁ
  karonte ekadivasaṁ satthāraṁ upasaṅkamitvā dhammaṁ sutvā paṭiladdhasaddho pabbajitvā
  vipassanāya kammaṁ karonto na cirasseva arahatte patiṭṭhāti. So ekadivasaṁ bhikkhūhi
  saddhiṁ nisinno attanā adhigatavisesaṁ paccavekkhitvā tadanusārena attano paṭipattiṁ
  anussaritvā taṁ sabbaṁ bhikkhūnaṁ ācikkhanto:-
          [747] "cirarattaṁ Vatātāpī dhammaṁ anuvicintayaṁ
                samaṁ cittassa nālatthaṁ pucchaṁ samaṇabrāhmaṇe.
          [748] Ko so pāragato loke ko patto amatogadhaṁ
                kassa dhammaṁ paṭicchāmi paramatthavijānanaṁ.
          [749] Antovaṅkagato āsi macchova ghasamāmisaṁ
                baddho mahindapāsena vepacityasuro yathā.
          [750] Añchāmi naṁ na muñcāmi asmā sokapariddavā
                ko me bandhaṁ muñcaṁ loke sambodhiṁ vedayissati.
          [751] Samaṇaṁ brāhmaṇaṁ vā kaṁ ādisantaṁ pabhaṅgunaṁ
                kassa dhammaṁ paṭicchāmi jarāmaccupavāhanaṁ.
          [752] Vicikicchākaṅkhāganthitaṁ sārambhabalasaññutaṁ
                kodhappattamanatthaddhaṁ abhijappappadāraṇaṁ.
          [753] Taṇhādhanusamuṭṭhānaṁ dve ca pannarasāyutaṁ
                passa orasikaṁ bāḷhaṁ bhetvāna yadi tiṭṭhati.
          [754] Anudiṭṭhīnaṁ appahānaṁ saṅkappaparatejitaṁ 1-
                tena viddho pavedhāmi pattaṁva māluteritaṁ.

  *  *  *  *  *  *
  Footnote: 1 Sī. parato jitaṁ
-------------------------------------------------
[page 312]
          [755] Ajjhattaṁ me samuṭṭhāya khippaṁ paccati māmakaṁ
                chaphassāyatanī kāyo yattha sarati sabbadā.
          [756] Taṁ na passāmi tekicchaṁ yo metaṁ sallamuddhare
                nānārajjena satthena nāññena vicikicchitaṁ.
          [757] Ko me asattho avaṇo sallamabbhantarapassayaṁ
                ahiṁsaṁ sabbagattāni sallaṁ me uddharissati.
          [758] Dhammappati hi so seṭṭho visadosappavāhako
                gambhīre patitassa me thalaṁ pāṇiñca dassaye.
          [759] Rahadehamasmi ogāḷho ahāriyarajamattike
                māyāusūyasārambha thīnamiddhamapatthaṭe.
          [760] Uddhaccameghathanitaṁ saṁyojanavalāhakaṁ
                vāhā vatanti kuddiṭṭhiṁ saṅkappā rāganissitā.
          [761] Savanti sabbadhi sotā latā ubbhijja tiṭṭhati
                te sote ko nivāreyya taṁ lataṁ ko hi checchati.
          [762] Velaṁ karotha bhaddante sotānaṁ sannivāraṇaṁ
                mā te manomayo soto rukkhaṁva sahasā luve.
          [763] Evaṁ me bhayajātassa apārā pāramesato
                tāṇo paññāvudho satthā isisaṅghanisevito.
          [764] Sopānaṁ sugataṁ suddhaṁ dhammasāramayaṁ daḷhaṁ
                pādāsi vuyhamānassa mā bhāyīti ca mabravi.
          [765] Satipaṭṭhānapāsādaṁ āruyha paccavekkhisaṁ
                yaṁ taṁ pubbe amaññissaṁ sakkāyābhirataṁ pajaṁ.
          [766] Yadā ca maggamaddakkhiṁ nāvāya abhirūhanaṁ
                anadhiṭṭhāya attānaṁ titthamaddakkhimuttamaṁ.
-------------------------------------------------
[page 313]
          [767] Sallaṁ attasamuṭṭhānaṁ bhavanettippabhāvitaṁ
                etesaṁ appavattāya desesi maggamuttamaṁ.
          [768] Dīgharattānusayitaṁ cirarattapatiṭṭhitaṁ 1-
                buddho mepānudī ganthaṁ visadosappavāhano"ti
  imā gāthā abhāsi.
       Tattha virarattaṁ vatāti cirakālaṁ vata. Ātāpīti viriyavā vimokkhadhammapariyesane
  āraddhaviriyo. Dhammaṁ anuvicintayanti "kīdiso nu kho vimokkhadhammo, kathaṁ vā
  adhigantabbo"ti vimuttidhammaṁ anuvicinanto gavesanto. Samaṁ cittassa nālatthaṁ,
  pucchaṁ samaṇabrāhmaṇeti te te nānātitthiye samaṇabrāhmaṇe vimuttidhammaṁ pucchanto
  pakatiyā anupasantasabhāvassa cittassa samaṁ vūpasamabhūtaṁ vaṭṭadukkhanissaraṇaṁ ariyadhammaṁ
  nālatthaṁ nādhigacchanti attho.
       Ko so pāragatotiādi pucchitākāradassanaṁ. Tattha ko so pāragato loketi
  imasmiṁ loke titthakārapaṭiññesu samaṇabrāhmaṇesu ko nu kho so saṁsārassa
  pāraṁ nibbānaṁ upagato. Ko patto amatogadhanti nibbānapatiṭṭhaṁ vimokkhamaggaṁ
  ko patto adhigatoti attho. Kassa dhammaṁ paṭicchāmīti kassa samaṇassa vā brāhmaṇassa
  vā ovādadhammaṁ paṭiggaṇhāmi paṭipajjāmi. Paramatthavijānananti paramatthassa vijānanaṁ,
  aviparītappavattinivattiyo pavedentanti attho.
       Antovaṅkagato āsīti vaṅkaṁ vuccati diṭṭhigataṁ manovaṅkabhāvato, sabbepi vā
  kilesā, antoti pana hadayavaṅkassa anto, hadayabbhantaragatakilesavaṅko vā ahosīti
  attho. Macchovaghasamāmisanti āmisaṁ ghasanto khādanto maccho viya, gilabaḷiso
  maccho viyāti adhippāyo. Baddho mahindapāsena, vepacityasuro yathāti mahindassa
  sakkassa pāsena baddho yathā vepacitti asurindo aserivihārī mahādukkhappatto,

  *  *  *  *  *  *
  Footnote: 1 chaṂa. cirarattamadhiṭṭhitaṁ
-------------------------------------------------
[page 314]
  Evamahaṁ pubbe 1- kilesapāsena baddho āsiṁ, aserivihārī mahādukkhappattoti
  adhippāyo.
       Añchāmīti ākaḍḍhāmi. Nanti kilesapāsaṁ. Na muñcāmīti na mocemi. Asmā
  sokapariddavāti imasmā sokaparidevavaṭṭato. Idaṁ vuttaṁ hoti:- yathā pāsena baddho
  migo sūkaro vā mocanupāyaṁ ajānanto paripphandamāno taṁ āviñchanto 2- bandhanaṁ
  daḷhaṁ karoti, evaṁ ahaṁ pubbe kilesapāsena paṭimukko mocanupāyaṁ ajānanto
  kāyasañcetanādivasena paripphandamāno taṁ na mocesiṁ, aññadatthu taṁ daḷhaṁ karonto
  sokādinā paraṁ kilesaṁ eva pāpuṇinti. Ko me bandhaṁ muñcaṁ loke, sambodhiṁ
  vedayissatīti imasmiṁ loke etaṁ kilesabandhanena bandhaṁ muñcanto sambujjhati
  etenāti "sambodhī"ti laddhanāmaṁ vimokkhamaggaṁ ko me vedayissati ācikkhissatīti
  attho. "bandhamuñcan"tipi Paṭhanti, bandhā bandhassa vā mocakaṁ sambodhinti yojanā.
       Ādisantanti desentaṁ. Pabhaṅgunanti pabhañjanaṁ kilesānaṁ viddhaṁsanaṁ, pabhaṅgunaṁ
  vā dhammappavattiṁ ādisantaṁ kathentaṁ jarāya maccuno ca pavāhanaṁ kassa dhammaṁ paṭicchāmi.
  "paṭipajjāmī"ti Vā pāṭho, so evattho. Vicikicchākaṅkhāganthitanti "ahosiṁ nu kho
  ahamatītamaddhānan"tiādinayappavattāya 3- vicikicchāya āsappanaparisappanākāravuttiyā
  kaṅkhāya ca ganthitaṁ. Sārambhabalasaññutanti karaṇuttariyakaraṇalakkhaṇena balappattena
  sārambhena yuttaṁ. Kodhappattamanatthaddhanti sabbattha kodhena yuttamanasā
  thaddhabhāvaṁ gataṁ abhijappappadāraṇaṁ. Icchitālābhādivasena hi taṇhā sattānaṁ cittaṁ
  padālentī viya pavattati. Dūre ṭhitassāpi vijjhanupāyatāya taṇhāva dhanu samupatiṭṭhati
  uppajjati etasmāti taṇhādhanusamuṭṭhānaṁ, diṭṭhisallaṁ. Taṁ pana yasmā vīsativatthukā
  sakkāyadiṭṭhi, dasavatthukā micchādiṭṭhīti tiṁsappabhedaṁ, tasmā vuttaṁ "dve ca
  pannarasāyutan"ti, dvikkhattuṁ pannarasabhedavantanti attho. Passa orasikaṁ bāḷhaṁ,
  bhetvāna yadi tiṭṭhatīti yaṁ urasambandhanīyatāya orasikaṁ bāḷhaṁ balavataraṁ bhetvāna
  hadayaṁ vinivijjhitvā tasmiṁyeva hadaye tiṭṭhati, taṁ passāti attānameva ālapati.

  *  *  *  *  *  *
  Footnote: 1 Sī. evaṁ pubbe 2 Sī. añchanto
  3 Maṃū. 12/18/11 sabbāsavasutta, saṁṇidāna. 16/20/26 paccayasutta
-------------------------------------------------
[page 315]
       Anudiṭṭhīnaṁ appahānanti anudiṭṭhibhūtānaṁ sesadiṭṭhīnaṁ appahānakāraṇaṁ. Yāva
  hi sakkāyadiṭṭhi santānato na vigacchati, tāva sassatadiṭṭhiādīnaṁ appahānamevāti.
  Saṅkappaparatejitanti saṅkappena micchāvitakkena pare parajane nissayalakkhaṇaṁ patipatite 1-
  tejitaṁ ussāhitaṁ. Tena viddho pavedhāmīti tena diṭṭhisallena yathā hadayaṁ āhacca
  tiṭṭhati, evaṁ viddho pavedhāmi saṅkappāmi sassatucchedādivasena ito cito ca
  parivaṭṭāmi. 2- Pattaṁva māluteritanti mālutena vāyunā eritaṁ vaṇṭato muttaṁ
  dumapattaṁ viya.
       Ajjhattaṁ me samuṭṭhāyāti yathā loke sallaṁ nāma bāhirato uṭṭhāya ajjhattaṁ
  nimmathetvā bādhati, na evamidaṁ. Idaṁ pana ajjhattaṁ me mama attabhāve samuṭṭhāya
  so attabhāvasaññito chaphassāyatanakāyo yathā khippaṁ sīghaṁ paccati ḍayhati, yathā
  kiṁ? aggi viya sanissayaḍāhako taṁyeva māmakaṁ mama santakaṁ attabhāvaṁ ḍahanto
  yattha uppanno, tattheva sarati pavattati.
       Taṁ na passāmi tekicchanti tādisāya tikicchāya niyuttatāya tekicchaṁ sallakattaṁ
  bhisakkaṁ taṁ na passāmi. Yo metaṁ sallamuddhareti yo bhisakko etaṁ diṭṭhisallaṁ
  kilesasallañca uddhareyya, uddharanto ca nānārajjena rajjusadisasaṅkhātāya
  esanisalākāya pavesetvāna satthena kantitvā nāññena mantāgadappayogena
  vicikicchitaṁ sallaṁ tikicchituṁ sakkāti āharitvā yojetabbaṁ. Vicikicchitanti ca
  nidassanamattametaṁ. Sabbassapi kilesasallassa vasena attho veditabbo.
       Asatthoti sattharahito. Avaṇoti vaṇena vinā. Abbhantarapassayanti
  abbhantarasaṅkhātaṁ hadayaṁ nissāya ṭhitaṁ. Ahiṁsanti apīḷento. "ahiṁsā"ti Ca pāṭho,
  ahiṁsāya apīḷanenāti attho. Ayaṁ hettha saṅkhepattho:- ko nu kho kiñci satthaṁ
  aggahetvā vaṇañca akaronto tato eva sabbagattāni abādhento mama

  *  *  *  *  *  *
  Footnote: 1 Ma. paroparajane nissayalakkhaṇapatipatane 2 Sī. parivattāmi
-------------------------------------------------
[page 316]
  Hadayabbhantaragataṁ pīḷājananato anto tudanato anto ruddhanato ca paramattheneva sallabhūtaṁ
  kilesasallaṁ uddharissatīti.
       Evaṁ dasahi gāthāhi pubbe attanā cintitākāraṁ dassetvā punapi taṁ
  pakārantarena dassetuṁ "dhammappati hi so seṭṭho"tiādimāha. Tattha dhammappatīti
  dhammanimittaṁ dhammahetu. Hīti nipātamattaṁ. So seṭṭhoti so puggalo uttamo.
  Visadosappavāhakoti yo mayhaṁ rāgādikilesassa pavāhako ucchinnako. Gambhīre patitassa
  me, thalaṁ pāṇiñca dassayeti ko nu kho atigambhīre saṁsāramahoghe patitassa mayhaṁ
  "mā bhāyī"ti assāsento nibbānathalaṁ taṁsampāpakaṁ ariyamaggahatthañca dasseyya.
       Rahadehamasmi ogāḷhoti mahati saṁsārarahade ahamasmi sasīsaṁ nimujjanavasena 1-
  otiṇṇo anupaviṭṭho. Ahāriyarajamattiketi apanetuṁ asakkuṇeyyo rāgādirajo mattikā
  kaddamo etassāti ahāriyarajamattiko, rahado. Tasmiṁ rahadasmiṁ. "ahāriyarajamantike"ti
  Vā pāṭho, antike ṭhitarāgādīsu dunnīharaṇīyarāgādirajeti attho. Santadosa-
  paṭicchādanalakkhaṇā māyā, parasampattiasahanalakkhaṇā usūyā, karaṇuttariyakaraṇalakkhaṇo 2-
  sārambho, cittālasiyalakkhaṇaṁ thīnaṁ, kāyālasiyalakkhaṇaṁ middhanti ime pāpadhammā
  patthaṭā yaṁ rahadaṁ, tasmiṁ māyāusūyasārambhathīnamiddhamapatthaṭe, makāro cettha padasandhikaro
  vutto. Yathāvuttehi imehi pāpadhammehi patthaṭeti attho.
       Uddhaccameghathanitaṁ, saṁyojanavalāhakanti vacanavipallāsena vuttaṁ, bhantasabhāvaṁ
  uddhaccaṁ meghathanitaṁ medhagajjitaṁ etesanti uddhaccameghathanitā. Dasavidhā saṁyojanā eva
  valāhakā etesanti saṁyojanavalāhakā. Vāhā mahāudakavāhasadisā rāganissitā
  micchāsaṅkappā asubhādīsu ṭhitā kuddiṭṭhiṁ maṁ vahanti apāyasamuddameva uddissa
  kaḍḍhantīti 3- attho.

  *  *  *  *  *  *
  Footnote: 1 Sī. sannimujjanavasena 2 Ma. karaṇuttariyalakkhaṇo 3 Sī. ākaḍḍhanti
-------------------------------------------------
[page 317]
       Savanti sabbadhi sotāti taṇhāsoto, diṭṭhisoto, mānasoto, avijjāsoto,
  kilesasototi ime pañcapi sotā cakkhudvārādīnaṁ vasena sabbesu rūpādīsu ārammaṇesu
  savanato "rūpataṇhā .pe. Dhammataṇhā"tiādinā 1- sabbabhāgehi vā savanato sabbadhi
  savanti. Latāti paliveṭhanaṭṭhena saṁsibbanaṭṭhena latā viyāti latā, taṇhā. Ubbhijja
  tiṭṭhatīti chahi dvārehi ubbhijjitvā rūpādīsu ārammaṇesu tiṭṭhati. Te soteti
  taṇhādike sote mama santāne sandante maggasetubandhanena ko purisaviseso
  nivāreyya, taṁ latanti taṇhālataṁ, maggasatthena ko checchati chindissati.
       Velaṁ karothāti tesaṁ sotānaṁ velaṁ setuṁ karotha sannivāraṇaṁ. Bhaddanteti
  ālapanākāradassanaṁ. Mā te manomayo sototi udakasoto oḷāriko, tassa
  bālamahājanenapi setuṁ katvā nivāraṇaṁ sakkā. Ayaṁ pana manomayo soto sukhumo
  dunnivāraṇo, so yathā udakasoto vaḍḍhanto kule ṭhitaṁ rukkhaṁ pātetvāva nāseti,
  evaṁ tumhe apāyatīre ṭhite tattha sahasā pātetvā apāyasamuddaṁ pāpento
  mā luve mā vināseyya mā anayabyasanaṁ pāpeyyāti attho.
       Evaṁ ayaṁ thero purimattabhāve parimadditasaṅkhārattā ñāṇaparipākaṁ gatattā
  pavattidukkhaṁ upadhārento yathā vicikicchādike saṅkilesadhamme pariggaṇhi, tamākāraṁ
  dassetvā idāni jātasaṁvego kiṁ kusalagavesī satthu santikaṁ gato yaṁ visesaṁ adhimucci,
  taṁ dassento "evaṁ me bhayajātassā"tiādimāha. Tattha evaṁ me bhayajātassāti
  evaṁ vuttappakārena saṁsāre jātabhayassa apārā orimatīrato sappaṭibhayato saṁsāravaṭṭato
  "kathaṁ nu kho muñceyyan"ti pāraṁ nibbānaṁ esato gavesato tāṇo sadevakassa
  lokassa tāṇabhūto kilesasamucchedanī paññā āvudho etassāti paññāvudho, diṭṭha-
  dhammikādiatthena sattānaṁ yathārahaṁ anusāsanato satthā, isisaṅghena aggasāvakādi-
  ariyapuggalasamūhena nisevito payirupāsito isisaṅghanisevito, sopānanti desanāñāṇena

  *  *  *  *  *  *
  Footnote: 1 abhi.vibhaṅga. 35/204/124 nirodhasacca, 232/161 paṭiccasamuppādavibhaṅga
-------------------------------------------------
[page 318]
  Suṭṭhu katattā abhisaṅkhatattā sukataṁ, upakkilesavirahitato suddhaṁ,
  saddhāpaññādisārabhūtaṁ dhammasāramayaṁ, paṭipakkhehi acalanīyato daḷhaṁ, vipassanāsaṅkhātaṁ
  sopānaṁ mahoghena vuyhamānassa mayhaṁ satthā pādāsi, dadanto ca "iminā te sotthi
  bhavissatī"ti samassāsento mā bhāyīti ca abravi kathesi.
       Satipaṭṭhānapāsādanti tena vipassanāsopānena kāyānupassanādinā laddhabbacatubbidha-
  sāmaññaphalavisesena catubhūmisampannaṁ satipaṭṭhānapāsādaṁ āruhitvā paccavekkhisaṁ
  catusaccadhammaṁ maggañāṇena patiavekkhiṁ paṭivijjhiṁ. Yaṁ taṁ pubbe amaññissaṁ,
  sakkāyābhirataṁ pajanti evaṁ paṭividdhasacco yaṁ sakkāye "ahaṁ mamā"ti abhirataṁ pajaṁ
  titthiyajanaṁ tena parikappitāttānañca pubbe sārato amaññissaṁ. Yadā ca maggamaddakkhiṁ,
  nāvāya abhirūhananti ariyamagganāvāya abhirūhanūpāyabhūtaṁ yadā vipassanāmaggaṁ yāthāvato
  addakkhiṁ. Tato paṭṭhāya taṁ titthiyajanaṁ attānañca anadhiṭṭhāya citte aṭṭhapetvā
  aggahetvā titthaṁ nibbānasaṅkhātassa amatamahāpārassa titthabhūtaṁ ariyamaggadassanaṁ
  sabbehi maggehi sabbehi kusaladhammehi ukkaṭṭhaṁ addakkhiṁ. Yāthāvato apassinti
  attho.
       Evaṁ attano anuttaraṁ maggādhigamaṁ pakāsetvā idāni tassa desakaṁ
  sammāsambuddhaṁ thomento "sallaṁ attasamuṭṭhānan"tiādimāha. Tattha sallanti
  diṭṭhimānādikilesasallaṁ. Attasamuṭṭhānanti "ahan"ti mānaṭṭhānatāya 1- "attā"ti
  ca laddhanāme attabhāve sambhūtaṁ. Bhavanettippabhāvitanti bhavataṇhāsamuṭṭhitaṁ
  bhavataṇhāsannissayaṁ. Sā hi diṭṭhimānādīnaṁ sambhavo. Etesaṁ appavattāyāti
  yathāvuttānaṁ pāpadhammānaṁ appavattiyā anuppādāya. Desesi maggamuttamanti uttamaṁ
  seṭṭhaṁ ariyaṁ aṭṭhaṅgikaṁ maggaṁ tadupāyañca vipassanāmaggaṁ kathesi.

  *  *  *  *  *  *
  Footnote: 1 Sī. ahanti mānaṭṭhatāya
-------------------------------------------------
[page 319]
       Dīgharattānusayitanti anamatagge saṁsāre cirakālaṁ santāne anu anu sayitaṁ
  kāraṇalābhena uppajjanārahabhāvena thāmagataṁ tato ca cirarattaṁ patiṭṭhitaṁ santānaṁ
  paccāruyha ṭhitaṁ. Ganthanti abhijjhākāyaganthādiṁ mama santāne ganthabhūtaṁ kilesavisadosaṁ
  pavāhano buddho bhagavā attano desanānubhāvena apānudī parijahāpesi, ganthesu
  hi anavasesato pahīnesu appahīno nāma kileso natthīti.
                    Telakānittheragāthāvaṇṇanā niṭṭhitā.
                        ------------------
                    388. 4. Raṭṭhapālattheragāthāvaṇṇanā
       passa cittakataṁ bimbantiādikā 1- āyasmato raṭṭhapālattherassa gāthā. Kā
  uppatti?
       ayaṁ kira padumuttarassa bhagavato uppattito puretarameva haṁsavatīnagare gahapati-
  mahāsālakule nibbattitvā vayappatto pitu accayena gharāvāse patiṭṭhito ratanakoṭṭhā
  gārakammikena dassitaṁ aparimāṇaṁ kulavaṁsānugataṁ dhanaṁ disvā "imaṁ ettakaṁ dhanarāsiṁ
  mayhaṁ pituayyakapayyakādayo attanā saddhiṁ gahetvā gantuṁ nāsakkhiṁsu, mayā pana gahetvā
  gantuṁ vaṭṭatī"ti cintetvā kapaṇaddhikādīnaṁ mahādānaṁ adāsi. So abhiññālābhiṁ 2-
  ekaṁ tāpasaṁ upaṭṭhahanto tena devalokādhipacce 3- niyojito yāvajīvaṁ puññāni
  katvā tato cuto devaloke nibbattitvā dibbasampattiṁ anubhavanto tattha yāvatāyukaṁ
  ṭhatvā tato cuto manussaloke bhinnaṁ raṭṭhaṁ sandhāretuṁ samatthassa kulassa ekaputtako
  hutvā nibbatti. Tena ca samayena padumuttaro bhagavā loke. Uppajjitvā pavattita-
  varadhammacakko veneyyasatte nibbānamahānagarasaṅkhātaṁ khemantabhūmiṁ sampāpesi. Atha so

  *  *  *  *  *  *
  Footnote: 1 chaṂa. passa cittakatantiādikā 2 Sī. abhiññātaṁ 3 Sī. devalokādhigamamagge
-------------------------------------------------
[page 320]
  Kulaputto anukkamena viññutaṁ patto ekadivasaṁ upāsakehi saddhiṁ vihāraṁ gantvā
  satthāraṁ dhammaṁ desentaṁ disvā pasannacitto parisapariyante nisīdi.
       Tena kho pana samayena satthā ekaṁ bhikkhuṁ saddhāpabbajitānaṁ aggaṭṭhāne
  ṭhapesi, taṁ disvā so pasannamānaso tadatthāya cittaṁ ṭhapetvā satasahassabhikkhuparivutassa
  bhagavato mahatā sakkārena sattāhaṁ mahādānaṁ pavattetvā paṇidhānaṁ akāsi. Satthā
  tassa anantarāyena ijjhanabhāvaṁ disvā "anāgate gotamassa nāma sammāsambuddhassa
  sāsane saddhāpabbajitānaṁ aggo bhavissatī"ti byākāsi. So satthāraṁ bhikkhusaṁghañca
  vanditvā uṭṭhāyāsanā pakkāmi. So tattha yāvatāyukaṁ puññāni katvā tato
  cavitvā devamanussesu saṁsaranto ito dvenavute kappe phussassa bhagavato kāle
  satthu vemātikabhātikesu tīsu rājaputtesu satthāraṁ upaṭṭhahantesu tesaṁ puññakiriyāya
  kiccaṁ akāsi. Evaṁ tattha tattha bhave taṁ taṁ bahuṁ kusalaṁ upacinitvā sugatīsuyeva
  saṁsaranto imasmiṁ buddhuppāde kururaṭṭhe thullakoṭṭhikanigame 1- raṭṭhapālaseṭṭhino
  gehe nibbatti, tassa bhinnaṁ raṭṭhaṁ sandhāretuṁ samatthe kule nibbattattā
  raṭṭhapāloti vaṁsānugatameva nāmaṁ ahosi. So mahatā parivārena vaḍḍhento anukkamena
  yobbanapatto mātāpitūhi paṭirūpena dārena saṁyojito mahante ca yase patiṭṭhāpito
  dibbasampattisadisaṁ sampattiṁ paccanubhoti. Atha bhagavā kururaṭṭhe janapadacārikaṁ caranto
  thullakoṭṭhikaṁ anupāpuṇi. Taṁ sutvā raṭṭhapālo kulaputto satthāraṁ upasaṅkamitvā
  satthu santike dhammaṁ sutvā paṭiladdhasaddho pabbajitukāmo sattāhaṁ bhattacchedaṁ katvā
  kicchena kasirena mātāpitaro anujānāpetvā satthāraṁ upasaṅkamitvā pabbajjaṁ yācitvā
  satthu āṇattiyā aññatarassa therassa santike pabbajitvā yonisomanasikārena
  kammaṁ karonto vipassanaṁ vaḍḍhetvā arahattaṁ pāpuṇi. Tena vuttaṁ apadāne 2-:-
             "padumuttarassa bhagavato lokajeṭṭhassa tādino
              varanāgo mayā dinno īsādanto uruḷhavo. 3-

  *  *  *  *  *  *
  Footnote: 1 Sī. thullakoṭṭhitanigame 2 khu.apa. 32/97/89 raṭṭhapālattherāpadāna
  3 chaṂa. urūḷhavā
-------------------------------------------------
[page 321]
             Setacchatto pasobhito sāthabbaṇo 1- sahatthipo
             agghāpetvāna taṁ sabbaṁ saṁghārāmaṁ akārayiṁ.
             Catupaññāsasahassāni pāsāde kārayiṁ ahaṁ
             mahoghadānaṁ karitvāna niyyādesiṁ mahesino.
             Anumodi mahāvīro sayambhū aggapuggalo
             sabbe jane hāsayanto desesi amataṁ padaṁ.
             Taṁ me buddho viyākāsi jalajuttamanāmako 2-
             bhikkhusaṁghe nisīditvā imā gāthā abhāsatha.
             Catupaññāsasahassāni pāsāde kārayī ayaṁ
             kathayissāmi vipākaṁ suṇotha mama bhāsato.
             Aṭṭhārasasahassāni kūṭāgārā bhavissare
             byamhuttamamhi nibbattā sabbasoṇṇamayā ca te.
             Paññāsakkhattuṁ devindo devarajjaṁ karissati
             aṭṭhapaññāsakkhattuṁ ca cakkavattī bhavissati.
             Kappasatasahassamhi okkākakulasambhavo
             gotamo nāma gottena satthā loke bhavissati.
             Devalokā cavitvāna sukkamūlena codito
             phīte 3- kule mahābhoge nibbattissati tāvade.
             So pacchā pabbajitvāna sukkamūlena codito
             raṭṭhapāloti nāmena hessati satthu sāvako.
             Padhānapahitatto so upasanto nirūpadhi
             sabbāsave pariññāya nibbāyissatyanāsavo.
             Uṭṭhāya abhinikkhamma jahitā bhogasampadā
             kheḷapiṇḍeva bhogamhi pemaṁ mayhaṁ na vijjati.

  *  *  *  *  *  *
  Footnote: 1 chaṂa. sakappano 2 chaṂa. jalajuttaranāmako 3 chaṂa. aḍḍhe
-------------------------------------------------
[page 322]
             Viriyaṁ me dhuradhorayhaṁ yogakkhemādhivāhanaṁ
             dhāremi antimaṁ dehaṁ sammāsambuddhasāsane.
             Paṭisambhidā catasso vimokkhāpi ca aṭṭhime
             chaḷabhiññā sacchikatā kataṁ buddhassa sāsanan"ti.
       Arahattaṁ pana patvā satthāraṁ anujānāpetvā mātāpitaro passituṁ thullakoṭṭhikaṁ
  gantvā tattha sapadānaṁ piṇḍāya caranto pitu nivesane ābhidosikaṁ kummāsaṁ
  labhitvā taṁ amataṁ viya paribhuñjanto pitarā nimantito svātanāya adhivāsetvā
  dutiyadivase pitu nivesane piṇḍapātaṁ paribhuñjitvā alaṅkatapaṭiyatte itthāgārajane 1-
  upagantvā "kīdisā nāma tā ayyaputta accharāyo, yāsaṁ tvaṁ hetu brahmacariyaṁ
  carasī"tiādīni 2- vatvā palobhanakammaṁ kātuṁ āraddhe tassa adhippāyaṁ parivattetvā
  aniccatādipaṭisaṁyuttaṁ dhammaṁ kathento:-
          [769] "passa Cittakataṁ bimbaṁ arukāyaṁ samussitaṁ
                āturaṁ bahusaṅkappaṁ yassa natthi dhuvaṁ ṭhiti.
          [770] Passa cittakataṁ rūpaṁ maṇinā kuṇḍalena ca
                aṭṭhiṁ tacena onaddhaṁ saha vatthehi sobhati.
          [771] Allattakakatā pādā mukhaṁ cuṇṇakamakkhitaṁ
                alaṁ bālassa mohāya no ca pāragavesino.
          [772] Aṭṭhāpadakatā kesā nettā añjanamakkhitā
                alaṁ bālassa mohāya no ca pāragavesino.
          [773] Añjanīva navā cittā pūtikāyo alaṅkato
                alaṁ bālassa mohāya no ca pāragavesino.
          [774] Odahi migavo pāsaṁ nāsadā vāguraṁ migo
                bhutvā nivāpaṁ gacchāma kandante migabandhake.

  *  *  *  *  *  *
  Footnote: 1 itthijane; mano.pū. 1/210/... 2 MaṂa. 13/301/276 raṭṭhapālasutta
-------------------------------------------------
[page 323]
          [775] Chinno pāso migavassa nāsadā vāguraṁ migo
                bhutvā nivāpaṁ gacchāma socante migaluddake"ti
  imā gāthā abhāsi.
       Tattha cittakatanti cittaṁ kataṁ cittakataṁ, vatthābharaṇamālādīhi vicittaṁ katanti
  attho. Bimbanti dīghādibhāvena yuttaṭṭhānesu dīghādīhi aṅgapaccaṅgehi maṇḍitaṁ
  attabhāvaṁ. Arukāyanti navannaṁ vaṇamukhānaṁ lomakūpānañca vasena vissandamānāsuciṁ, sabbaso
  ca arubhūtaṁ vaṇabhūtaṁ arūnaṁ vā kāyaṁ. Samussitanti tīhi aṭṭhisatehi samussitaṁ.
  Āturanti sabbakālaṁ iriyāpathantarādīhi pariharitabbatāya niccaṁ gilānaṁ.
  Bahusaṅkappanti bālajanena abhūtaṁ āropetvā bahudhā saṅkappitabbaṁ. Yassa
  natthi dhuvaṁ ṭhitīti yassa kāyassa dhuvabhāvo ṭhitisabhāvo natthi, ekaṁsato
  bhedanavikiraṇaviddhaṁsanadhammoyeva. Taṁ passāti samīpe ṭhitaṁ janaṁ attānameva vā sandhāya
  vadati.
       Rūpanti sarīraṁ. Sarīrampi hi "aṭṭhiñca paṭicca nhāruñca paṭicca maṁsañca
  paṭicca cammañca paṭicca ākāso parivārito `rūpan'tveva saṅkhaṁ gacchatī"tiādīsu 1-
  rūpanti vuccati. Maṇinā kuṇḍalena cāti sīsūpagādiābharaṇagatena maṇinā kuṇḍalena
  cittakataṁ. Aṭṭhiṁ tacena onaddhanti allacammena pariyonaddhaṁ atirekatisatapabhedaṁ aṭṭhiṁ
  passāti yojanā. Kuṇḍalena cāti casaddena sesābharaṇālaṅkāre saṅgaṇhāti.
  Saha vatthehi sobhatīti tayidaṁ rūpaṁ maṇinā cittakatampi vatthehi paṭicchāditameva
  sobhati, na apaṭicchāditanti attho. Ye pana "aṭṭhitacenā"ti paṭhanti, tesaṁ aṭṭhitacena
  onaddhaṁ sobhati, onaddhattā aṭṭhitacenāti attho.
       Allattakakatāti alattakena katarañjanā lākhāya saṁrañjitā. Pādāti caraṇā.
  Mukhaṁ cuṇṇakamakkhitanti mukhaṁ cuṇṇakena makkhitaṁ, yaṁ maṇḍanamanuyuttā sāsapakakkena
  mukhapīḷakādīni haritvā loṇamattikāya duṭṭhalohitaṁ haritvā mukhacuṇṇakavilepanaṁ karonti,

  *  *  *  *  *  *
  Footnote: 1 Maṃū. 12/306/269 mahāhatthipadopamasutta
-------------------------------------------------
[page 324]
  Taṁ sandhāya vuttaṁ. Alanti bālassa andhaputhujanassa no ca pāragavesino vaṭṭābhiratassa
  mohāya sammohanāya samatthaṁ tassa cittaṁ mohetuṁ pariyattaṁ, pāragavesino pana
  vivaṭṭābhiratassa no alaṁ na pariyattaṁ.
       Aṭṭhāpadakatāti aṭṭhapadākārena katā sañcitā purimabhāge kese kappetvā
  nalāṭassa paṭicchādanavasena katā kesaracanā aṭṭhapadaṁ nāma, yaṁ "alakan"tipi vuccati.
  Nettā añjanamakkhitāti ubhopi nayanāni anto dvīsu antesu ca yathā añjanacchāyā
  dissati, evaṁ añjitañjanāni. Añjanīva navā cittā, pūtikāyo alaṅkatoti yathā
  añjanī añjananāḷikā navā abhinavā mālākammamakaradantādivasena cittā bahi
  maṭṭhā ujjalā dassanīyā, anto pana na dassanīyā hoti, evameva tāsaṁ kāyo
  nhānabbhañjanavatthālaṅkārehi alaṅkato bahi ujjalo, anto pana pūti nānappakāra-
  asucīhi bharito tiṭṭhatīti attho.
       Odahīti oḍḍesi. Migavoti migaluddako. Pāsanti daṇḍavāguraṁ. Nāsadāti
  na saṁghaṭṭesi. Vāguranti pāsaṁ. Nivāpanti migānaṁ khādanatthāya khittaṁ tiṇādighāsaṁ.
  Upamā kho ayaṁ therena katā atthassa viññāpanāya. Ayañhettha attho:- yathā
  migānaṁ māraṇatthāya daṇḍavāguraṁ oḍḍetvā tattha nivāpaṁ vikiriya migaluddake
  nilīne ṭhite 1- tattheko javaparakkamasampanno cheko migo pāsaṁ aphusanto eva yathāsukhaṁ
  nivāpaṁ khāditvā "vañcesi vata migo"ti migaluddake viravante eva gacchati. Aparo
  migo balavā cheko javasampannova tattha gantvā nivāpaṁ khāditvā tattha tattha
  pāsaṁ chinditvā "vañcesi vata migo, pāso chinno"ti migaluddake 2- socante eva
  gacchati, evaṁ mayampi pubbe puthujjanakāle mātāpitūhi āsajjanatthāya niyyādite
  bhoge bhuñjitvā tattha tattha asajjamānā nikkhantā, idāni pana sabbaso chinnakilesā
  apāsā hutvā ṭhitā, tehi dinnabhojanaṁ bhuñjitvā tesu socantesu eva gacchāmāti.

  *  *  *  *  *  *
  Footnote: 1 Sī. migaluddako nilīno ṭhito 2 Sī. migabandhake
-------------------------------------------------
[page 325]
       Evaṁ thero migaluddakaṁ viya mātāpitaro, hiraññasuvaṇṇaṁ itthāgārañca vāgurajālaṁ
  viya, attanā pubbe bhuttabhoge ca idāni bhuttabhojanañca nivāpatiṇaṁ viya
  attānaṁ mahāmigaṁ viya ca katvā dasseti. Imā gāthā vatvā vehāsaṁ abbhuggantvā
  rañño korabyassa migājinauyyāne maṅgalasilāpaṭṭe nisīdi. Therassa kira pitā
  sattasu dvārakoṭṭhakesu aggaḷaṁ dāpetvā malle āṇāpesi "nikkhipituṁ 1- mā detha,
  kāsāyāni apanetvā 2- setakāni nivāsethā"ti, tasmā thero ākāsena agamāsi.
  Atha rājā korabyo therassa tattha nisinnabhāvaṁ sutvā taṁ upasaṅkamitvā sammodanīyaṁ
  kathaṁ sāraṇīyaṁ vītisāretvā "idha bho raṭṭhapāla pabbajanto byādhipārijuññaṁ vā
  jarābhogañātipārijuññaṁ vā patto pabbajati. Tvaṁ pana kiñcipi pārijuññaṁ anupagato
  eva kasmā pabbajito"ti pucchi. Athassa thero "upaniyyati loko addhuvo, atāṇo
  loko anabhissaro, assako loko sabbaṁ pahāya gamanīyaṁ ūno loko atitto
  taṇhādāso"ti 3- imesaṁ catunnaṁ dhammuddesānaṁ attānaṁ vivittabhāvaṁ kathetvā tassā
  desanāya anugītiṁ kathento:-
          [776] "passāmi Loke sadhane manusse
                laddhāna vittaṁ na dadanti mohā
                luddhā dhanaṁ sannicayaṁ karonti
                bhiyyova kāme abhipatthayanti.
          [777] Rājā pasayhappaṭhaviṁ vijetvā
                sasāgarantaṁ mahimāvasanto
                oraṁ samuddassa atittarūpo
                pāraṁ samuddassapi patthayetha.
          [778] Rājā ca aññe ca bahū manussā
                avītataṇhā maraṇaṁ upenti

  *  *  *  *  *  *
  Footnote: 1 chaṂa. nikkhamituṁ 2 Ma. haritvā 3 MaṂa. 13/305/281 raṭṭhapālasutte vitthāro
-------------------------------------------------
[page 326]
                Ūnāva hutvāna jahanti dehaṁ
                kāmehi lokamhi na hatthi titti.
          [779] Kandanti naṁ ñātī pakiriya kese
                aho vatā no amarāti cāhu
                vatthena naṁ pārutaṁ nīharitvā
                citaṁ samodhāya tato ḍahanti.
          [780] So ḍayhati sūlehi tujjamāno
                ekena vatthena pahāya bhoge
                na miyyamānassa bhavanti tāṇā
                ñātī ca mittā athavā sahāyā.
          [781] Dāyādakā tassa dhanaṁ haranti
                satto pana gacchati yenakammaṁ
                na miyyamānaṁ dhanamanveti kiñci
                puttā ca dārā ca dhanañca raṭṭhaṁ.
          [782] Na dīghamāyuṁ labhate dhanena
                na cāpi vittena jaraṁ vihanti
                appañhi naṁ 1- jīvitamāhu dhīrā
                asassataṁ vippariṇāmadhammaṁ.
          [783] Aḍḍhā daliddā ca phusanti phassaṁ
                bālo ca dhīro ca tatheva phuṭṭho
                bālo hi bālyā vadhitova seti
                dhīro ca no vedhati phassaphuṭṭho.
          [784] Tasmā hi paññāva dhanena seyyā
                yāya vosānamidhādhigacchati

  *  *  *  *  *  *
  Footnote: 1 chaṂa. appaṁ hidaṁ
-------------------------------------------------
[page 327]
                Abyositattā hi bhavābhavesu
                pāpāni kammāni karoti mohā.
          [785] Upeti gabbhañca parañca lokaṁ
                saṁsāramāpajja paramparāya
                tassappapañño abhisaddahanto
                upeti gabbhañca parañca lokaṁ.
          [786] Coro yathā sandhimukhe gahīto
                sakammunā haññati pāpadhammo
                evaṁ pajā pecca paramhi loke
                sakammunā haññati pāpadhammo.
          [787] Kāmā hi citrā madhurā manoramā
                virūparūpena mathenti cittaṁ
                ādīnavaṁ kāmaguṇesu disvā
                tasmā ahaṁ pabbajitomhi rāja.
          [788] Dumapphalānīva patanti māṇavā
                daharā ca vuḍḍhā ca sarīrabhedā
                etampi disvā pabbajitomhi rāja
                apaṇṇakaṁ sāmaññameva seyyo.
     [789] Saddhāyāhaṁ pabbajito upeto jinasāsane
           avañjhā mayhaṁ pabbajjā anaṇo bhuñjāmi bhojanaṁ.
     [790] Kāme ādittato disvā jātarūpāni satthato
           gabbhavokkantito dukkhaṁ nirayesu mahabbhayaṁ.
     [791] Etamādīnavaṁ disvā 1- saṁvegaṁ alabhiṁ tadā
           sohaṁ viddho tadā santo sampatto āsavakkhayaṁ.

  *  *  *  *  *  *
  Footnote: 1 chaṂa. ñatvā evamuparipi
-------------------------------------------------
[page 328]
     [792] Pariciṇṇo mayā satthā kataṁ buddhassa sāsanaṁ
           ohito garuko bhāro bhavanetti samūhatā.
     [793] Yassa catthāya pabbajito agārasmā anagāriyaṁ
           so me attho anuppatto sabbasaṁyojanakkhayo"ti
  imā gāthā avoca.
       Tattha passāmi loketi ahaṁ mahārāja imasmiṁ loke sadhane dhanasampanne
  aḍḍhe manusse passāmi, te pana laddhāna vittaṁ dhanaṁ labhitvā bhogasampattiyaṁ
  ṭhitā samaṇabrāhmaṇādīsu kassaci kiñcipi na dadanti. Kasmā? mohā kammassakatā-
  paññāya abhāvato. Luddhā lobhābhibhūtā yathāladdhaṁ dhanaṁ sannicayaṁ sabbaso nicetabbaṁ
  nidhetabbaṁ karonti. Bhiyyova yathādhigatakāmato upari kāme kāmaguṇe "tathāhaṁ edise
  ca bhoge paṭilabheyyan"ti abhipatthayanti paccāsiṁsanti tajjañca vāyāmaṁ karonti.
       Bhiyyo kāmapatthanāya udāharaṇaṁ dassento "rājā"tiādimāha. Tattha pasayhappaṭhaviṁ
  vijetvāti attano vaṁsānugataṁ paṭhaviṁ balakkārena abhivijiya. Āvasantoti
  pasāsento 1-. Oraṁ samuddassāti anavasesaṁ samuddassa orabhāgaṁ labhitvāpi tena
  atittarūpo pāraṁ samuddassa dīpantarampi patthayeyya.
       Avītataṇhāti avigatataṇhā. Ūnāvāti aparipuṇṇamanorathāva. Kāmehi lokamhi
  na hatthi tittīti taṇhāvipannānaṁ imasmiṁ loke vatthukāmehi titti nāma natthi.
       Kandanti nanti matapurisaṁ uddissa tassa guṇe kittentā kandanaṁ karonti.
  Aho vatā no amarāti cāhūti aho vata amhākaṁ ñātī amarā siyunti ca
  kathenti, gāthāsukhatthaṁ hettha vatāiti dīghaṁ katvā vuttaṁ.

  *  *  *  *  *  *
  Footnote: 1 ajjhāvasanto?
-------------------------------------------------
[page 329]
       So ḍayhati sūlehi tujjamānoti so matasatto chavaḍāhakehi sammā jhāpetuṁ
  sūlehi tujjamāno. Tāṇāti parittāṇakaRā.
       Yenakammanti yathākammaṁ. Dhananti dhanāyitabbaṁ yaṅkiñci vatthu. Puna dhananti
  hiraññasuvaṇṇaṁ sandhāya vadati.
       "na Dīghamāyun"tiādinā kāmaguṇassa jarāya ca paṭikārābhāvaṁ vatvā puna
  tassa ekantikabhāvaṁ dassetuṁ "appañhī"tiādi vuttaṁ. Phusantīti aniṭṭhaphassaṁ
  phusanti pāpuṇanti, tattha aḍḍhadaliddatā akāraṇanti dasseti. Phassaṁ bālo ca dhīro
  ca tatheva phuṭṭhoti yathā bālo iṭṭhāniṭṭhasamphassaṁ phuṭṭho, tatheva dhīro iṭṭhāniṭṭha-
  phassaṁ phuṭṭho hoti, na ettha bālapaṇḍitānaṁ koci viseso. Ayaṁ pana viseso,
  bālo hi bālyā vadhitova setīti bālapuggalo kenaci dukkhadhammena phuṭṭho socanto
  kilamanto urattāḷiṁ kandanto bālabhāvena vadhito pīḷitova hutvā seti sayati.
  Ito cito ca āvaṭṭento vivaṭṭento virodhento vedhati phassaphuṭṭhoti, dhīro
  pana paṇḍito dukkhasamphassena samphuṭṭho na vedhati kampanamattampi tassa na hotīti.
       Tasmāti yasmā bālapaṇḍitānaṁ lokadhamme edisī pavatti, tasmā hi paññāva
  dhanena seyyā, yāya vosānamidhādhigacchatīti paññāva dhanato pāsaṁsatarā, yāya
  paññāya vosānaṁ bhavassa pariyosānabhūtaṁ nibbānaṁ adhigacchati. Abyositattā hīti
  anadhigataniṭṭhattā. Bhavābhavesūti mahantāmahantesu bhavesu.
       Upeti gabbhañca parañca lokaṁ, saṁsāramāpajja paramparāyāti yo pāpāni
  katvā aparāparaṁ saṁsaraṇamāpajjitvā upeti gabbhañca parañca lokaṁ gabbhaseyyāya
  paralokuppattiyā ca na muccati, tassa pāpakammakārino puggalassa kiriyaṁ abhisaddahanto
  "attā ca me hotī"ti pattiyāyanto aññopi appapañño bālo yathā paṭipajjitvā
  upeti gabbhañca parañca lokaṁ, na tato parimuccati.
-------------------------------------------------
[page 330]
       Coro yathāti yathā coro pāpadhammo gharasandhiṁ chindanto sandhimukhe ārakkhaka-
  purisehi gahito sakammunā tena attano sandhicchedakammunā kāraṇabhūtena kasādīhi
  tāḷanādivasena haññati rājapurisehi bādhiyyati bajjhati ca. Evaṁ pajāti evamayaṁ
  sattaloko 1- idha pāpāni karitvā pecca patvā tena kammunā paramhi loke
  nirayādīsu haññati, pañcavidhabandhanakammakāraṇādivasena bādhiyyati.
       Evametāhi ekādasahi gāthāhi yathārahaṁ cattāro dhammuddese pakāsetvā
  idāni kāmesu saṁsāre ca ādīnavaṁ disvā saddhāya attano pabbajitabhāvaṁ pabbajita-
  kiccassa ca matthakappattiṁ vibhāvento "kāmā hī"tiādimāha. Tattha kāmāti vatthukāmā
  manāpiyā rūpādayo dhammā, kilesakāmā sabbepi rāgappabhedā. Idha pana vatthukāmā
  veditabbā. Te hi rūpādivasena anekappakāratāya citRā. Lokassādavasena iṭṭhākāratāya
  madhuRā. Bālaputhujjanānaṁ manaṁ ramentīti manoramā. Virūparūpenāti vividharūpena,
  anekavidhasabhāvenāti attho. Te hi rūpādivasena citrā, nīlādivasena vividharūpā.
  Evaṁ tena virūparūpena tathā tathā assādaṁ dassetvā mathenti cittaṁ pabbajjāya
  abhiramituṁ na dentīti iminā appassādabahudukkhatādinā ādīnavaṁ kāmaguṇesu disvā
  tasmā taṁnimittaṁ ahaṁ pabbajito amhi. Dumapphalāni pakkakāle aparipakkakāle ca
  yattha katthaci parūpakkamato sarasato vā patanti, evaṁ sattā 2- daharā ca vuḍḍhā
  ca sarīrassa bhedā patantiyeva. Etampi disvāti evaṁ aniccatampi paññācakkhunā
  disvā, na kevalaṁ appassādatāditāya ādīnavamevāti adhippāyo. Apaṇṇakanti
  aviraddhanakaṁ sāmaññameva samaṇabhāvova seyyo uttaritaro.
       Saddhāyāti kammaṁ kammaphalaṁ buddhasubuddhataṁ dhammasudhammataṁ saṁghasuppaṭipattiñca
  saddahitvā 3-. Upeto jinasāsaneti satthu sāsane sammāpaṭipattiṁ upagato. Avañjhā
  mayhaṁ pabbajjā arahattassa adhigatattā. Tato eva anaṇo bhuñjāmi bhojanaṁ
  nikkilesavasena sāmibhāvato sāmiparibhogena paribhuñjanato.

  *  *  *  *  *  *
  Footnote: 1 Sī. evaṁ mahāsattaloko 2 Sī. pākaṭasattā 3 Sī. saṁghasuppatipattiñca saddahitvā
-------------------------------------------------
[page 331]
       Kāme ādittato disvāti vatthukāme kilesakāme ca ekādasahi aggīhi āditta-
  bhāvato disvā. Jātarūpāni satthatoti katākatappabhedā sabbasuvaṇṇavikatiyo anatthāvahatāya
  nisitasatthato. Gabbhavokkantito dukkhanti gabbhavokkantito paṭṭhāya sabbasaṁsārapavatti-
  dukkhaṁ. Nirayesu mahabbhayanti saussadesu aṭṭhasu mahānirayesu labbhamānaṁ mahābhayañca
  sabbattha disvāti yojanā.
       Etamādīnavaṁ disvāti etaṁ kāmānaṁ ādittatādiṁ saṁsāre ādīnavaṁ dosaṁ
  disvā. Saṁvegaṁ alabhiṁ tadāti tasmiṁ satthu santike dhammassa sutakāle bhavādike
  saṁvegaṁ alatthaṁ. Viddho tadā santoti tasmiṁ gahaṭṭhakāle rāgasallādīhi viddho
  samāno idāni satthu sāsanaṁ āgamma sampatto āsavakkhayaṁ, viddho vā cattāri
  saccāni, paṭividdhoti attho. Sesaṁ antarantarādīsu vuttattā suviññeyyameva.
       Evaṁ thero rañño korabyassa dhammaṁ desetvā satthu santikameva gato, satthā
  ca aparabhāge ariyagaṇamajjhe nisinno theraṁ saddhāpabbajitānaṁ aggaṭṭhāne ṭhapetīti. 1-
                    Raṭṭhapālattheragāthāvaṇṇanā niṭṭhitā.
                         ----------------
                 389. 5. Māluṅkyaputtattheragāthāvaṇṇanā 2-
       rūpaṁ disvā sati muṭṭhātiādikā āyasmato māluṅkyaputtassa gāthā. Imassa
  āyasmato vatthu heṭṭhā chakkanipāte 3- vuttameva. Tā pana gāthā therena arahatte
  patiṭṭhitena ñātīnaṁ dhammadesanāvasena bhāsitā.
       Idha pana puthujjanakāle "sādhu me bhante bhagavā saṅkhittena dhammaṁ desetū"ti
  yācitena satthārā "taṁ kiṁ maññasi māluṅkyaputta, ye te cakkhuviññeyyā rūpā

  *  *  *  *  *  *
  Footnote: 1 chaṂa. ṭhapesīti 2 chaṂa. mālukYu.... evamuparipi
  3 khuṭhera. 26/397-404/331-2 māluṅkyaputtatheragāthā
-------------------------------------------------
[page 332]
  Adiṭṭhā adiṭṭhapubbā, na ca passasi, na ca te hoti passeyyanti, atthi te
  tattha chando vā rāgo vā pemaṁ vāti. No hetaṁ bhante. Ye te sotaviññeyyā
  saddā .pe. Ghānajivhākāyamanoviññeyyā dhammā aviññātā aviññātapubbā,
  na ca vijānāsi, na ca te hoti vijāneyyanti, atthi te tattha chando vā rāgo vā
  pemaṁ vāti. No hetaṁ bhante. Ettha ca te māluṅkyaputta diṭṭhasutamutaviññātabbesu
  dhammesu diṭṭhe diṭṭhamattaṁ bhavissati, sute sutamatta, mute mutamattaṁ, viññāte
  viññātamattaṁ bhavissati. Yato kho te māluṅkyaputta diṭṭhasutamutaviññātabbesu
  dhammesu diṭṭhe diṭṭhamattaṁ, sute sutamattaṁ, mute mutamattaṁ, viññāte viññātamattaṁ
  bhavissati, tato tvaṁ māluṅkyaputta na tena. Yato tvaṁ māluṅkyaputta na tena, tato
  tvaṁ māluṅkyaputta na tattha. Yato tvaṁ māluṅkyaputta na tattha, tato tvaṁ
  māluṅkyaputta nevidha na huraṁ na ubhayamantarena, esevanto dukkhassā"ti 1-
  saṅkhittena dhamme desite tassa dhammassa sādhukaṁ uggahitabhāvaṁ pakāsentena:-
          [794] "rūpaṁ Disvā sati muṭṭhā piyaṁ nimittaṁ manasikaroto
                sārattacitto vedeti tañca ajjhosa tiṭṭhati.
          [795] Tassa vaḍḍhanti vedanā anekā rūpasambhavā
                abhijjhā ca vihesā ca cittamassūpahaññati
                evamācinato dukkhaṁ ārā nibbāna vuccati.
          [796] Saddaṁ sutvā sati muṭṭhā piyaṁ nimittaṁ manasikaroto
                sārattacitto vedeti tañca ajjhosa tiṭṭhati.
          [797] Tassa vaḍḍhanti vedanā anekā saddasambhavā
                abhijjhā ca vihesā ca cittamassūpahaññati
                evamācinato dukkhaṁ ārā nibbāna vuccati.

  *  *  *  *  *  *
  Footnote: 1 saṁ.saḷā. 18/132-3/90-1/māluṅkyaputtasutta
-------------------------------------------------
[page 333]
          [798] Gandhaṁ ghatvā sati muṭṭhā piyaṁ nimittaṁ manasikaroto
                sārattacitto vedeti tañca ajjhosa tiṭṭhati.
          [799] Tassa vaḍḍhanti vedanā anekā gandhasambhavā
                abhijjhā ca vihesā ca cittamassūpahaññati
                evamācinato dukkhaṁ ārā nibbāna vuccati.
          [800] Rasaṁ bhotvā sati muṭṭhā piyaṁ nimittaṁ manasikaroto
                sārattacitto vedeti tañca ajjhosa tiṭṭhati.
          [801] Tassa vaḍḍhanti vedanā anekā rasasambhavā
                abhijjhā ca vihesā ca cittamassūpahaññati
                evamācinato dukkhaṁ ārā nibbāna vuccati.
          [802] Phassaṁ phussa sati muṭṭhā piyaṁ nimittaṁ manasikaroto
                sārattacitto vedeti tañca ajjhosa tiṭṭhati.
          [803] Tassa vaḍḍhanti vedanā anekā phassasambhavā
                abhijjhā ca vihesā ca cittamassūpahaññati
                evamācinato dukkhaṁ ārā nibbāna vuccati.
          [804] Dhammaṁ ñatvā sati muṭṭhā piyaṁ nimittaṁ manasikaroto
                sārattacitto vedeti tañca ajjhosa tiṭṭhati.
          [805] Tassa vaḍḍhanti vedanā anekā dhammasambhavā
                abhijjhā ca vihesā ca cittamassūpahaññati
                evamācinato dukkhaṁ ārā nibbāna vuccati.
          [806] Na so rajjati rūpesu rūpaṁ disvā paṭissato
                virattacitto vedeti tañca nājjhosa tiṭṭhati.
          [807] Yathāssa passato rūpaṁ sevato cāpi 1- vedanaṁ
                khiyyati nopaciyyati evaṁ so caratī sato
                evaṁ apacinato dukkhaṁ santike nibbāna vuccati.

  *  *  *  *  *  *
  Footnote: 1 pāli. vāpi. evamuparipi
-------------------------------------------------
[page 334]
          [808] Na so rajjati saddesu saddaṁ sutvā paṭissato
                virattacitto vedeti tañca nājjhosa tiṭṭhati.
          [809] Yathāssa suṇato saddaṁ sevato cāpi vedanaṁ
                khiyyati nopaciyyati evaṁ so caratī sato
                evaṁ apacinato dukkhaṁ santike nibbāna vuccati.
          [810] Na so rajjati gandhesu gandhaṁ ghatvā paṭissato
                virattacitto vedeti tañca nājjhosa tiṭṭhati.
          [811] Yathāssa ghāyato gandhaṁ sevato cāpi vedanaṁ
                khiyyati nopaciyyati evaṁ so caratī sato
                evaṁ apacinato dukkhaṁ santike nibbāna vuccati.
          [812] Na so rajjati rasesu saraṁ bhotvā paṭissato
                virattacitto vedeti tañca nājjhosa tiṭṭhati.
          [813] Yathāssa sāyato rasaṁ sevato cāpi vedanaṁ
                khiyyati nopaciyyati evaṁ so caratī sato
                evaṁ apacinato dukkhaṁ santike nibbāna vuccati.
          [814] Na so rajjati phassesu phassaṁ phussa paṭissato
                virattacitto vedeti tañca nājjhosa tiṭṭhati.
          [815] Yathāssa phusato phassaṁ sevato cāpi vedanaṁ
                khiyyati nopaciyyati evaṁ so caratī sato
                evaṁ apacinato dukkhaṁ santike nibbāna vuccati.
          [816] Na so rajjati dhammesu dhammaṁ ñatvā paṭissato
                virattacitto vedeti tañca nājjhosa tiṭṭhati.
          [817] Yathāssa vijānato dhammaṁ sevato cāpi vedanaṁ
                khiyyati nopaciyyati evaṁ so caratī sato
                evaṁ apacinato dukkhaṁ santike nibbāna vuccatī"ti
  imā gāthā abhāsi.
-------------------------------------------------
[page 335]
       Tattha rūpaṁ disvāti cakkhuviññeyyaṁ rūpaṁ cakkhudvārena upalabhitvā. Sati
  muṭṭhā, piyaṁ nimittaṁ manasikarototi tasmiṁ rūpe diṭṭhamatte eva aṭṭhatvā
  subhanimittaṁ manasikaroto subhākāraggahaṇavasena ayoniso manasikaroto sati muṭṭhā hoti. Tathā
  ca sati sārattacitto vedeti taṁ rūpārammaṇaṁ ratto giddho gadhito hutvā anubhavati
  assādeti abhinandati. Tathābhūto ca tañca ajjhosa tiṭṭhatīti tañca rūpārammaṇaṁ
  ajjhosāya "sukhaṁ sukhan"ti abhinivissa gilitvā pariniṭṭhāpetvā tiṭṭhati.
       Tassa vaḍḍhanti vedanā, anekā rūpasambhavāti tassa evarūpassa puggalassa
  rūpasambhavā rūpārammaṇā sukhādibhedena anekā vedanā kilesuppatihetubhūtā vaḍḍhanti.
  Abhijjhā ca vihesā ca, cittamassūpahaññatīti piyarūpe sārajjanavasena uppajjamānāya
  abhijjhāya apiyarūpe byāpajjanavasena piyarūpasseva vipariṇāmaññathābhāvāya 1-
  uppajjamānāya sokādilakkhaṇāya vihesāya ca assa puggalassa cittaṁ upahaññati bādhiyati.
  Evamācinato dukkhanti vuttākārena 2- taṁ taṁ vedanassādavasena bhavābhisaṅkhāraṁ ācinato
  vaṭṭadukkhaṁ pavattati. Tenāha bhagavā "vedanāpaccayā taṇhā .pe. Dukkhakkhandhassa
  samudayo hotī"ti. 3- Tathābhūtassa ārā ārakā dūre nibbānaṁ vuccati, tassa taṁ
  dullabhanti attho. Saddaṁ sutvātiādigāthāsupi vuttanayeneva attho veditabbo. Tattha
  ghatvāti ghāyitvā. Bhotvāti sāyitvā. Phussāti phusitvā. Dhammaṁ ñatvāti
  dhammārammaṇaṁ vijānitvā.
       Evaṁ chadvāragocare sārajjantassa vaṭṭaṁ dassetvā idāni tattha virajjantassa
  vivaṭṭaṁ dassento "na so rajjati rūpesū"tiādimāha. Tattha na so rajjati
  rūpesu, rūpaṁ disvā paṭissatoti yo puggalo rūpaṁ disvā āpāthagataṁ rūpārammaṇaṁ
  cakkhudvārikena viññāṇasantānena gahetvā catusampajaññavasena sampajānakāritāya
  paṭissato hoti, so rūpārammaṇesu na rajjati rāgaṁ na janeti, aññadatthu virattacitto

  *  *  *  *  *  *
  Footnote: 1 Sī. vipariṇāmaññathābhāvā, vipariṇāmaññathābhāvena? 2 Sī. vuttappakārena
  3 abhi.vi. 35/232,242/163,165 suttantabhājanīya,
  saṁṇidāna.16/1/2 paṭiccasamuppādasutta
-------------------------------------------------
[page 336]
  Vedeti, rūpārammaṇamhi samudayādito yathābhūtaṁ pajānanto nibbindati, nibbindanto
  taṁ tatthuppannavedanañca virattacitto vedeti, tathābhūto ca tañca nājjhosa tiṭṭhatīti
  taṁ rūpārammaṇaṁ sammadeva virattacittatāya ajjhosāya na tiṭṭhati "etaṁ mama, esohamasmi,
  eso me attā"ti taṇhāmānadiṭṭhivasena nābhinivisati.
       Yathāssa passato rūpanti assa yogino yathā tattha abhijjhādayo nappavattanti,
  evaṁ aniccādito rūpaṁ passantassa. Sevato cāpi vedananti taṁ ārabbha uppannaṁ
  vedanaṁ taṁsampayuttadhamme ca gocarasevanāya sevato cāpi. Khiyyatīti sabbaṁ kilesavaṭṭaṁ
  parikkhayaṁ pariyādānaṁ gacchati. Nopaciyyatīti na upaciyati na ācayaṁ gacchati. Evaṁ
  so caratī satoti evaṁ kilesāpanayanapaṭipattiyā sato sampajāno hutvā carati
  viharati. Evaṁ apacinato dukkhanti vuttanayena apacayagāminiyā maggapaññāya sakalaṁ
  vaṭṭadukkhaṁ apacinantassa. Santike nibbāna vuccatīti saupādisesānupādisesanibbāna-
  dhātusamīpe evāti vuccati asaṅkhatāya dhātuyā sacchikatattā. Na so rajjati saddesūti-
  ādīsupi imināva nayena attho veditabbo.
       Evaṁ thero imāhi gāthāhi satthu ovādassa attanā upadhāritabhāvaṁ pavedetvā
  uṭṭhāyāsanā satthāraṁ vanditvā gato na cirasseva vipassanaṁ vaḍḍhetvā arahattaṁ
  pāpuṇīti.
                   Māluṅkyaputtattheragāthāvaṇṇanā niṭṭhitā.
                       --------------------
                     390. 6. Selattheragāthāvaṇṇanā
       paripuṇṇakāyo surucītiādikā 1- āyasmato selattherassa gāthā. Kā uppatti?
       ayaṁ kira padumuttarabhagavato kāle kulagehe nibbattitvā viññutaṁ patto

  *  *  *  *  *  *
  Footnote: 1 chaṂa. paripuṇṇakāyotiādikā
-------------------------------------------------
[page 337]
  Gaṇapāmokkho hutvā tīṇi purisasatāni samādapetvā 1- tehi saddhiṁ satthu gandhakuṭiṁ
  kāretvā katapariyositāya gandhakuṭiyā sabhikkhusaṁghassa bhagavato mahādānaṁ pavattetvā
  satthāraṁ bhikkhū ca ticīvarena acchādesi. So tena puññakammena ekaṁ buddhantaraṁ
  devaloke eva vasitvā tato cuto devamanussesu saṁsaranto imasmiṁ buddhuppāde
  aṅguttarāpesu āpaṇe nāma brāhmaṇagāme brāhmaṇakule nibbattitvā seloti
  laddhanāmo ahosi. So vayappatto tīsu vedesu brāhmaṇasippesu ca nipphattiṁ
  gantvā tīṇi māṇavakasatāni mante vācento āpaṇe paṭivasati. Tena ca samayena
  satthā sāvatthito nikkhamitvā aḍḍhaterasahi bhikkhusatehi saddhiṁ aṅguttarāpesu cārikaṁ
  caranto selassa antevāsikānañca ñāṇaparipākaṁ disvā aññatarasmiṁ vanasaṇḍe
  viharati. Atha keṇiyo nāma jaṭilo satthu āgamanaṁ sutvā tattha gantvā saddhiṁ
  bhikkhusaṁghena satthāraṁ svātanāya nimantetvā sake assame pahūtaṁ khādanīyaṁ bhojanīyaṁ
  paṭiyādeti. Tasmiṁ ca samaye selo brāhmaṇo saddhiṁ tīhi māṇavakasatehi jaṅghāvihāraṁ
  anuvicaranto keṇiyassa assamaṁ pavisitvā jaṭile kaṭṭhaphālanuddhanasampādanādinā
  dānūpakaraṇaṁ sajjente disvā "kiṁ nu kho te keṇiya mahāyañño paccupaṭṭhito"tiādiṁ
  pucchitvā tena "buddho bhagavā mayā svātanāya nimantito"ti vutte "buddho"ti
  vacanaṁ sutvāva haṭṭho udaggo pītisomanassajāto tāvadeva māṇavakehi saddhiṁ satthāraṁ
  upasaṅkamitvā katapaṭisanthāro ekamantaṁ nisinno bhagavato kāye bāttiṁsa mahāpurisa-
  lakkhaṇāni disvā "imehi lakkhaṇehi samannāgato rājā vā hoti cakkavattī,
  buddho vā loke vivaṭṭacchado, ayaṁ pana pabbajito, no ca kho naṁ jānāmi
  buddho vā, no vā, sutaṁ kho pana metaṁ brāhmaṇānaṁ vuḍḍhānaṁ 2- mahallakānaṁ
  ācariyapācariyānaṁ bhāsamānānaṁ `ye te bhavanti arahanto sammāsambuddhā, te
  sake vaṇṇe bhaññamāne attānaṁ pātukarontī'ti, asammāsambuddho hi sammukhe
  ṭhatvā buddhaguṇehi abhitthaviyamāno sārajjati maṅkubhāvaṁ āpajjati

  *  *  *  *  *  *
  Footnote: 1 Sī.,Ma. samādāpetvā 2 chaṂa. vuddhānaṁ
-------------------------------------------------
[page 338]
  Avesārajjappattatāya ananuyogakkhamattā, yannūnāhaṁ samaṇaṁ gotamaṁ sammukhā sāruppāhi
  gāthāhi abhitthaveyyan"ti evaṁ pana cintetvā:-
          [818] "paripuṇṇakāyo Suruci sujāto cārudassano
                suvaṇṇavaṇṇosi bhagavā susukkadāṭhosi vīriyavā.
          [819] Narassa hi sujātassa ye bhavanti viyañjanā
                sabbe te tava kāyasmiṁ mahāpurisalakkhaṇā.
          [820] Pasannanetto sumukho brahā uju patāpavā
                majjhe samaṇasaṁghassa ādiccova virocasi.
          [821] Kalyāṇadassano bhikkhu kañcanasannibhattaco
                kiṁ te samaṇabhāvena evaṁ uttamavaṇṇino.
          [822] Rājā arahasi bhavituṁ cakkavattī rathesabho
                cāturanto vijitāvī jambusaṇḍassa issaro.
          [823] Khattiyā bhogī rājāno 1- anuyantā bhavanti te
                rājābhirājā manujindo rajjaṁ kārehi gotamā"ti
  chahi gāthāhi bhagavantaṁ abhitthavi.
       Tattha paripuṇṇakāyoti abhibyattarūpānaṁ dvattiṁsāya mahāpurisalakkhaṇānaṁ
  paripuṇṇatāya ahīnaṅgapaccaṅgatāya ca paripuṇṇasarīro. Surucīti sundarasarīrappabho.
  Sujātoti ārohapariṇāhasampattiyā saṇṭhānasampattiyā ca sunibbatto. 2- Cārudassanoti
  sucirampi passantānaṁ atittijanakaṁ appaṭikūlaṁ ramaṇīyaṁ cāru eva dassanaṁ assāti
  cārudassano. Keci panāhu "cārudassanoti sundaranetto"ti. Suvaṇṇavaṇṇoti
  suvaṇṇasadisavaṇṇo 3-. Asīti bhavasi, idaṁ padaṁ "paripuṇṇakāyo asī"tiādinā sabbapadehi
  yojetabbaṁ. Susukkadāṭhoti suṭṭhu sukkadāṭho. Bhagavato hi dāṭhāhi candakiraṇā viya
  dhavalarasmiyo

  *  *  *  *  *  *
  Footnote: 1 khuṂa. pāliyaṁ bhogirājāno; khu.sutta. 25/559/447 selasutta,
  MaṂa. 13/397/384 selasutta 2 potthakesu abhijātarūpoti pāṭho dissati
  3 Sī. suvaṇṇassa jātarūpassa sadisavaṇṇo
-------------------------------------------------
[page 339]
  Niccharanti. Vīriyavāti viriyapāramīpāripūriyā caturaṅgasamannāgataviriyādhiṭṭhānato 1-
  catubbidhassa sammappadhānassa sampattiyā ca atisayayutto.
       Narassa hi sujātassāti samatiṁsāya pāramīnaṁ ariyassa vā cakkavattīvattassa
  paripūritattā suṭṭhu sammadeva jātassa narassa, mahāpurisassāti attho. Sabbe teti
  ye mahāpurisabhāvaṁ loke aggapuggalabhāvaṁ byañjayantīti byañjanāti laddhavohāra-
  suppatiṭṭhitapādatādibāttiṁsamahāpurisalakkhaṇasaṅkhātā tambanakhatuṅganakhatādiasītianu-
  byañjanasaṅkhātā ca rūpaguṇā, te anavasesā, tava kāyasmiṁ santīti vacanaseso 2-.
       Mahāpurisalakkhaṇāti pubbe vuttabyañjanāneva vacanantarena nigamento āha.
       Idāni tesu lakkhaṇesu attanā abhirucitehi lakkhaṇehi bhagavantaṁ thomento
  "pasannanetto"tiādimāha. Bhagavā hi 3- pañcavaṇṇapasādasampattiyā pasannanetto.
  Paripuṇṇacandamaṇḍalasadisamukhatāya sumukho. Ārohapariṇāhasampattiyā brahā.
  Brahmujugattatāya uju. Jutimantatāya patāpavā.
       Idāni tameva patāpavantataṁ ādiccūpamāya vibhāvento "majjhe samaṇasaṁghassā"ti-
  ādimāha. Tattha ādiccova virocasīti yathā ādicco uggacchanto sabbaṁ tamagataṁ
  vidhametvā ālokaṁ karonto virocati, evaṁ tvampi anto ceva bahi ca sabbaṁ
  avijjātamaṁ viddhaṁsetvā ñāṇālokaṁ karonto virocasi.
       Dassanīyarūpatāya aṅgīgatānaṁ dassanasampattīnaṁ āvahanato kalyāṇehi pañcahi
  dassanehi samannāgatattā ca kalyāṇadassano. Uttamavaṇṇinoti uttamavaṇṇasampannassa.
       Cakkavattīti cakkaratanaṁ vatteti, catūhi sampatticakkehi vatteti, tehi ca pare
  vatteti, parahitāya iriyāpathacakkānaṁ vatto etasmiṁ atthīti cakkavattī, athavā catūhi

  *  *  *  *  *  *
  Footnote: 1 Sī.vīriyaṭṭhānato 2 Sī. santīti seso 3 Sīḥi-saddo na dissati
-------------------------------------------------
[page 340]
  Acchariyadhammehi ca saṅgahavatthūhi ca samannāgamena parehi anabhibhavanīyassa āṇācakkassa
  vatto etasmiṁ atthītipi cakkavattī. Rathesabhoti rathikesu ājānīyausabhapuriso,
  mahārathikoti attho. Cāturantoti catusamuddantāya paṭhaviyā issaro. Vijitāvīti
  vijitavijayo. Jambusaṇḍassāti jambūdīpassa, pākaṭena hi issariyāni dassento
  evamāha. Cakkavattī pana saparittadīpānaṁ catunnampi mahādīpānaṁ issarova.
       Khattiyāti jātikhattiyā. Bhogīti bhogiyā. Rājānoti ye keci rajjaṁ kārentā.
  Anuyantāti anugāmino sevakā. Rājābhirājāti rājūnaṁ pūjanīyo rājā hutvā,
  cakkavattīti adhippāyo. Manujindoti manussādhipati, manussānaṁ paramissaroti attho.
        Evaṁ selena vutte bhagavā "ye te bhavanti arahanto sammāsambuddhā,
  te sake vaṇṇe bhaññamāne attānaṁ pātukarontī"ti imaṁ selassa manorathaṁ
  pūrento:-
          [824] "rājāhamasmi Selāti dhammarājā anuttaro
                dhammena cakkaṁ vattemi cakkaṁ appaṭivattiyan"ti 1-
  imaṁ gāthamāha.
       Tatrāyaṁ adhippāyo:- yaṁ maṁ tvaṁ sela yācasi "rājā arahasi bhavituṁ cakkavattī"ti,
  ettha appossukko hohi, rājāhamasmi, sati ca rājatte yathā añño rājā
  samānopi yojanasataṁ vā anusāsati, dve tīṇi cattāri pañca yojanasatāni vā
  yojanasahassaṁ vā, cakkavattī hutvāpi catudīpapariyantamattaṁ vā, nāhamevaṁ
  paricchinnavisayo. Ahaṁ hi dhammarājā anuttaro bhavaggato avīcipariyantaṁ katvā tiriyaṁ
  aparimeyyalokadhātuyo anusāsāmi. Yāvatā hi apadādibhedā sattā, ahaṁ tesaṁ aggo.

  *  *  *  *  *  *
  Footnote: 1 chaṂa. rājāhamasmi sela (selāti bhagavā)
  dhammarājā anuttaro ..........
  dhammena cakkaṁ vattemi cakkaṁ appaṭivattiyanti
-------------------------------------------------
[page 341]
  Na hi me koci sīlena vā .pe. Vimuttiñāṇadassanena vā sadiso natthi, kuto
  bhiyyo. Svāhaṁ evaṁ dhammarājā anuttaro, anuttareneva catusatipaṭṭhānādibhedabodhi-
  pakkhiyasaṅkhātena dhammena cakkaṁ vattemi "idaṁ pajahatha, idaṁ upasampajja viharathā"ti-
  ādinā āṇācakkaṁ "idaṁ kho pana bhikkhave dukkhaṁ ariyasaccan"tiādinā 1- pariyatti-
  dhammena dhammacakkameva vā. Cakkaṁ appaṭivattiyanti yaṁ cakkaṁ appaṭivattiyaṁ hoti
  samaṇena vā .pe. Kenaci vā lokasminti.
       Evaṁ attānamāvikarontaṁ bhagavantaṁ disvā pītisomanassajāto selo puna
  daḷhīkaraṇatthaṁ:-
          [825] "sambuddho Paṭijānāsi 2- dhammarājā anuttaro
                dhammena cakkaṁ vattemi iti bhāsatha gotaMa.
          [826] Ko nu senāpati bhoto sāvako satthuranvayo
                ko imaṁ anuvatteti 3- dhammacakkaṁ pavattitan"ti
  gāthādvayamāha.
       Tattha ko nu senāpatīti dhammarañño bhoto dhammena pavattitassa cakkassa
  anupavattanako senāpati ko nūti pucchi.
       Tena ca samayena bhagavato dakkhiṇapasse āyasmā sāriputto nisinno hoti
  suvaṇṇapuñjo viya siriyā sobhamāno, taṁ dassento bhagavā:-
          [827] "mayā Pavattitaṁ cakkaṁ 4- dhammacakkamanuttaraṁ
                sārīputtonuvatteti anujāto tathāgatan"ti
  gāthamāha.

  *  *  *  *  *  *
  Footnote: 1 viṃahā. 4/14/14 pañcavaggiyakathā, saṁṃahā. 19/1081/367 dhammacakkappavattanasutta
  2 chaṂa. sambuddho paṭijānāsi (iti selo brāhmaṇo) 3 chaṂa. ko te tamanuvatteti
  4 chaṂa. mayā pavattitaṁ cakkaṁ (selāti bhagavā)
-------------------------------------------------
[page 342]
       Tattha anujāto tathāgatanti tathāgataṁ anujāto, tathāgatena hetunā ariyāya
  jātiyā jātoti attho.
       Evaṁ "ko nu senāpati bhoto"ti selena vuttapañhaṁ byākaritvā yaṁ selo
  āha "sambuddho paṭijānāsī"ti, tattha naṁ nikkaṅkhaṁ kātukāmo "nāhaṁ paṭiññā-
  matteneva paṭijānāmi, api cāhaṁ iminā kāraṇena buddho"ti ñāpetuṁ:-
          [828] "abhiññeyyaṁ Abhiññātaṁ bhāvetabbañca bhāvitaṁ
                pahātabbaṁ pahīnaṁ me tasmā buddhosmi brāhmaṇā"ti
  gāthamāha.
       Tattha abhiññeyyanti cattāri saccāni cattāri ariyasaccāni. Catunnaṁ hi
  saccānaṁ ariyasaccānañca sāmaññaggahaṇametaṁ yadidaṁ abhiññeyyanti. Tattha ariyasaccesu
  yaṁ bhāvetabbaṁ maggasaccaṁ, yañca pahātabbaṁ samudayasaccaṁ, tadubhayaggahaṇena tesaṁ phalabhūtāni
  nirodhasaccadukkhasaccānipi gahitāneva honti hetuggahaṇeneva phalasiddhito, tena tattha
  "sacchikātabbaṁ sacchikataṁ, pariññeyyaṁ pariññātan"ti idampi vuttameva hoti.
  "abhiññeyyaṁ Abhiññātan"ti vā iminā ca sabbassapi ñeyyassa abhiññātasambuddhabhāvaṁ
  uddesavasena pakāsetvā tadekadesaṁ niddesavasena dassento "bhāvetabbañca
  bhāvitan"tiādimāha. Athavā "bhāvetabbaṁ bhāvitaṁ, pahātabbaṁ pahīnan"ti iminā attano
  ñāṇapahānasampadākittanamukhena taṁmūlakattā sabbepi buddhaguṇā kittitā hontīti āha
  "tasmā buddhosmi brāhmaṇā"ti. Abhiññeyyābhiññātaggahaṇena hi sabbaso
  vijjāvimuttīnaṁ gahitattā saphalaṁ catusaccabhāvaṁ saddhiṁ hetusampattiyā dassento
  bujjhitabbaṁ sabbaṁ bujjhitvā buddho jātosmīti ñāyena hetunā attano buddhabhāvaṁ
  vibhāveti.
       Evaṁ nippariyāyena attānaṁ pātukaritvā attani kaṅkhāvitaraṇatthaṁ brāhmaṇaṁ
  ussāhento:-
-------------------------------------------------
[page 343]
          [829] "vinayassu Mayi kaṅkhaṁ adhimuccassu brāhmaṇa
                dullabhaṁ dassanaṁ hoti sambuddhānaṁ abhiṇhaso.
          [830] Yesaṁ ve dullabho loke pātubhāvo abhiṇhaso
                sohaṁ brāhmaṇa buddhosmi sallakatto anuttaro.
          [831] Brahmabhūto atitulo mārasenappamaddano
                sabbāmitte vase katvā modāmi akutobhayo"ti
  gāthattayamāha.
       Tattha vinayassūti vinehi chinda. Kaṅkhanti vicikicchaṁ. Adhimuccassūti
  adhimokkhaṁ kara "sammāsambuddho"ti saddaha. Dullabhaṁ dassanaṁ hoti, sambuddhānanti yato
  kappānaṁ asaṅkheyyampi buddhasuñño loko hoti. Sallakattoti rāgādisallakattano.
  Brahmabhūtoti seṭṭhabhūto. Atituloti tulaṁ atīto, nirupamoti attho.
  Mārasenappamaddanoti "kāmā te paṭhamā senā"ti 1- evaṁ āgatāya mārasenāya pamaddano.
  Sabbāmitteti khandhakilesābhisaṅkhāramaccudevaputtamārasaṅkhāte sabbapaccatthike. Vase
  katvāti attano vase katvā. Modāmi akutobhayoti kutoci nibbhayo samādhisukhena
  phalanibbānasukhena ca modāmi.
       Evaṁ vutte selo brāhmaṇo tāvadeva bhagavati sañjātapasādo pabbajjāpekkho
  hutvā:-
          [832] "idaṁ Bhonto nisāmetha yathā bhāsati cakkhumā
                sallakatto mahāvīro sīhova nadatī vane.
          [833] Brahmabhūtaṁ atitulaṁ mārasenappamaddanaṁ
                ko disvā nappasīdeyya api kaṇhābhijātiko.

  *  *  *  *  *  *
  Footnote: 1 khu.sutta. 25/439/416 padhānasutta, khuṃahā. 29/234/114
  suddhaṭṭhakasuttaniddesa (syā), khu.cūḷa. 30/289/144 nandamāṇavakapañhāniddesa (syā)
-------------------------------------------------
[page 344]
          [834] Yo maṁ icchati anvetu yo vā nicchati gacchatu
                idhāhaṁ pabbajissāmi varapaññassa santike"ti
  gāthattayamāha, yathā taṁ paripākagatāya upanissayasampattiyā codiyamāno.
       Tattha kaṇhābhijātikoti nīcajātiko, tamotamaparāyaṇabhāve ṭhito.
       Tato tepi māṇavakā hetusampannatāya tattheva pabbajjāpekkhā hutvā:-
          [835] "etaṁ Ce ruccatī bhoto sammāsambuddhasāsanaṁ
                mayampi pabbajissāma varapaññassa santike"ti
  gāthamāhaṁsu, yathā taṁ tena saddhiṁ katādhikārā kulaputtā.
       Atha selo tesu māṇavakesu tuṭṭhacitto te dassento pabbajjañca
  yācamāno:-
          [836] "brāhmaṇā Tisatā ime yācanti pañjalīkatā
                brahmacariyaṁ carissāma bhagavā tava santike"ti
  gāthamāha.
       Tato bhagavā yasmā selo heṭṭhā vuttanayena padumuttarassa bhagavato kāle
  tesaṁyeva tiṇṇaṁ purisasatānaṁ gaṇajeṭṭho hutvā ropitakusalamūlo, idāni pacchima-
  bhavepi tesaṁyeva ācariyo hutvā nibbatto, ñāṇañcassa tesañca paripakkaṁ, ehibhikkhu-
  bhāvassa ca upanissayo atthi, tasmā te sabbeva ehibhikkhubhāvena pabbajjāya
  pabbājento:-
          [837] "svākkhātaṁ Brahmacariyaṁ 1- sandiṭṭhikamakālikaṁ
                yattha amoghā pabbajjā appamattassa sikkhato"ti
  gāthamāha.

  *  *  *  *  *  *
  Footnote: 1 chaṂa. svākhātaṁ brahmacariyaṁ (selāti bhagavā)
-------------------------------------------------
[page 345]
       Tattha sandiṭṭhikanti paccakkhaṁ. Akālikanti maggānantaraphaluppattito na
  kālantare pattabbaphalaṁ. Yatthāti yaṁnimittā. Maggabrahmacariyanimittā hi pabbajjā
  amoghā anipphalā, yatthāti vā yasmiṁ sāsane appamattassa sativippavāsarahitassa tīsu
  sikkhāsu sikkhato.
       Evañca vatvā "etha bhikkhavo"ti bhagavā avoca. Tāvadeva te sabbe iddhimaya-
  pattacīvaradharā hutvā saṭṭhivassikattherā viya bhagavantaṁ abhivādetvā parivāresuṁ. So
  evaṁ pabbajitvā vipassanāya kammaṁ karonto sattame divase sapariso arahattaṁ
  pāpuṇi. Tena vuttaṁ apadāne 1-:-
             "nagare haṁsavatiyā vīthisāmī ahosahaṁ
              mama ñātī samānetvā idaṁ vacanamabraviṁ.
              Buddho loke samuppanno puññakkhetto anuttaro
              āsi so sabbalokassa āhutīnaṁ paṭiggaho.
              Khattiyā negamā ceva mahāsālā ca brāhmaṇā
              pasannacittā sumanā pūgadhammaṁ akaṁsu te.
              Hatthārohā anīkaṭṭhā rathikā pattikārakā
              pasannacittā sumanā pūgadhammaṁ akaṁsu te.
              Uggā ca rājaputtā ca vesiyānā ca brāhmaṇā
              pasannacittā sumanā pūgadhammaṁ akaṁsu te.
              Āḷārikā ca sūdā ca 2- nhāpakā mālakārakā
              pasannacittā sumanā pūgadhammaṁ akaṁsu te.
              Rajakā pesakārā ca tunnavāyā ca nhāpikā. 3-
              Pasannacittā sumanā pūgadhammaṁ akaṁsu te.

  *  *  *  *  *  *
  Footnote: 1 khu.apa. 32/208/443 selattherāpadāna 2 chaṂa. āḷārikā kappakā ca
  3 chaṂa. cammakārā ca nhāpitā
-------------------------------------------------
[page 346]
              Usukārā bhamakārā cammakārā ca tacchakā
              pasannacittā sumanā pūgadhammaṁ akaṁsu te.
              Kammārā soṇṇakārā ca tipulohakarā tathā
              pasannacittā sumanā pūgadhammaṁ akaṁsu te.
              Bhatakā ceṭakā ceva dāsakammakarā bahū
              yathāsakena thāmena pūgadhammaṁ akaṁsu te.
              Udahārā kaṭṭhahārā kasikā 1- tiṇahārakā
              yathāsakena thāmena pūgadhammaṁ akaṁsu te.
              Pupphikā mālikā ceva paṇṇikā phalahārakā
              yathāsakena thāmena pūgadhammaṁ akaṁsu te.
              Gaṇikā kumbhadāsī ca pūvikā macchikāpi ca
              yathāsakena thāmena pūgadhammaṁ akaṁsu te.
              Etha sabbe samāgantvā gaṇaṁ bandhāma ekato
              adhikāraṁ karissāma puññakkhette anuttare.
              Te me sutvāna vacanaṁ gaṇaṁ bandhiṁsu tāvade
              upaṭṭhānasālaṁ sukataṁ bhikkhusaṁghassa kārayuṁ.
              Niṭṭhāpetvāna taṁ sālaṁ udaggo tuṭṭhamānaso
              pareto tehi sabbehi sambuddhamupasaṅkamiṁ.
              Upasaṅkamma sambuddhaṁ lokanāthaṁ narāsabhaṁ
              vanditvā satthuno pāde idaṁ vacanamabraviṁ.
              Ime tīṇi satā vīra purisā ekato gaṇā
              upaṭṭhānasālaṁ sukataṁ niyyādenti tuvaṁ muni.
              Bhikkhusaṁghassa purato sampaṭicchatva cakkhumā
              tiṇṇaṁ satānaṁ purato imā gāthā abhāsatha.

  *  *  *  *  *  *
  Footnote: 1 chaṂa. kassakā
-------------------------------------------------
[page 347]
              Tisatāpi ca jeṭṭho ca anuvattiṁsu ekato
              sampattiṁ hi karitvāna sabbe anubhavissatha.
              Pacchime bhave sampatte sītibhāvamanuttaraṁ
              1- ajaraṁ amaraṁ khemaṁ nibbānaṁ passayissatha. 1-
              Evaṁ buddho viyākāsi sabbaññū samaṇuttaro
              buddhassa vacanaṁ sutvā somanassaṁ pavedayiṁ.
              Tiṁsakappasahassāni devaloke ramiṁ ahaṁ
              devādhipo pañcasataṁ devarajjamakārayiṁ.
              Sahassakkhattuṁ rājā ca cakkavattī ahosahaṁ
              2- padesarajjaṁ vipulaṁ gaṇanāto asaṅkhayaṁ. 2-
              Idha mānusake rajjaṁ parisā honti bandhavā
              pacchime bhave sampatte vāseṭṭho nāma brāhmaṇo.
              Asītikoṭi nicayo tassa putto ahosahaṁ
              selo iti mamaṁ nāmaṁ chaḷaṅge pāramiṁ gato.
              Jaṅghāvihāraṁ vicaraṁ sasissehi purakkhato
              jaṭābhārikabharitaṁ keṇiyaṁ nāma tāpasaṁ.
              Paṭiyattāhutiṁ disvā idaṁ vacanamabraviṁ
              āvāho vā vivāho vā rājā vā te nimantito.
              Āhutiṁ yiṭṭhukāmohaṁ brāhmaṇe devasammate
              na nimantemi rājānaṁ āhutī me na vijjati.
              Na catthi mayhamāvāho vivāho me na vijjati
              sakyānaṁ nandijanano seṭṭho loke sadevake.
              Sabbalokahitatthāya sabbasattasukhāvaho
              so me nimantito ajja tassetaṁ paṭiyādanaṁ.

  *  *  *  *  *  *
  Footnote: 1-1 chaṂa. ajaraṁ amataṁ santaṁ, nibbānaṁ phassayissatha
  2-2 chaṂa. devarajjaṁ karontassa, mahādevā avandisuṁ
-------------------------------------------------
[page 348]
              Timbarūsakavaṇṇābho appameyyo anūpamo
              rūpenāsadiso buddho svātanāya nimantito.
              Ukkāmukhapahaṭṭhova khadiraṅgārasannibho
              vijjūpamo mahāvīro so me buddho nimantito.
              Pabbatagge yathā acci puṇṇamāyeva candimā
              naḷaggivaṇṇasaṅkāso so me buddho nimantito.
              Asambhīto bhayātīto bhavantakaraṇo muni
              sīhūpamo mahāvīro so me buddho nimantito.
              Kusalo buddhadhammehi apasayho parehi so
              nāgūpamo mahāvīro so me buddho nimantito.
              Saddhammapārakusalo 1- buddhanāgo asādiso
              usabhūpamo mahāvīro so me buddho nimantito.
              Anantavaṇṇo amitayaso vicittasabbalakkhaṇo
              sakkūpamo mahāvīro so me buddho nimantito.
              Vasī gaṇī patāpī ca tejasī ca durāsado
              brahmūpamo mahāvīro so me buddho nimantito.
              Mahaggadhammo 2- dasabalo balātibalapārago
              dharaṇūpamo mahāvīro so me buddho nimantito.
              Sīlavīcisamākiṇṇo dhammaviññāṇakhobhito
              udadhūpamo mahāvīro so me buddho nimantito.
              Durāsado duppasaho acalo uggato brahā
              nerūpamo mahāvīro so me buddho nimantito.
              Anantañāṇo asamo 3- atulo aggataṁ gato
              gaganūpamo mahāvīro so me buddho nimantito.

  *  *  *  *  *  *
  Footnote: 1 chaṂa. saddhammācārakusalo 2 chaṂa. pattadhammo 3 chaṂa. asamasamo
-------------------------------------------------
[page 349]
              Patiṭṭhā bhayabhītānaṁ tāṇo saraṇagāminaṁ
              assāsako mahāvīro so me buddho nimantito.
              Āsayo buddhimantānaṁ puññakkhettaṁ sukhesinaṁ
              ratanākaro mahāvīro so me buddho nimantito.
              Assāsako vedakaro sāmaññaphaladāyako
              meghūpamo mahāvīro so me buddho nimantito.
              Loke samussito vīro 1- sabbatamavinodano
              suriyūpamo mahāvīro so me buddho nimantito.
              Ārammaṇavimuttīsu sabhāvadassano muni
              candūpamo mahāvīro so me buddho nimantito.
              Buddho samussito loke lakkhaṇehi alaṅkato
              appameyyo mahāvīro so me buddho nimantito.
              Yassa ñāṇaṁ appameyyaṁ sīlaṁ yassa anūpamaṁ
              vimutti asadisā yassa so me buddho nimantito.
              Yassa dhīti asadisā thāmo yassa acintiyo
              yassa parakkamo jeṭṭho so me buddho nimantito.
              Rāgo doso ca moho ca visā sabbe samūhatā
              agadūpamo mahāvīro so me buddho nimantito.
              Klesabyādhibahudukkha- sabbatamavinodano
              vejjūpamo mahāvīro so me buddho nimantito.
              Buddhoti bho yaṁ vadesi ghosopeso sudullabho
              buddho buddhoti sutvāna pīti me udapajjatha.
              Abbhantaraṁ agaṇhantaṁ pīti me bahi nicchare
              sohaṁ pītimano santo idaṁ vacanamabraviṁ.

  *  *  *  *  *  *
  Footnote: 1 chaṂa. lokacakkhu mahātejo
-------------------------------------------------
[page 350]
              Kahaṁ nu kho so bhagavā lokajeṭṭho narāsabho
              tattha gantvā namassissaṁ sāmaññaphaladāyakaṁ.
              Paggayha dakkhiṇaṁ bāhuṁ vedajāto katañjalī
              ācikkhi me dhammarājaṁ sokasallavinodanaṁ.
              Udentaṁva mahāmeghaṁ nīlaṁ añjanasannibhaṁ
              sāgaraṁ viya dissantaṁ passasetaṁ mahāvanaṁ.
              Ettha so vasate buddho adantadamako muni
              vinayanto ca veneyye bodhento bodhipakkhiye.
              Pipāsitova udakaṁ bhojanaṁva jighacchito
              gāvī yathā vacchagiddhā evāhaṁ viciniṁ jinaṁ.
              Ācāraupacāraññū dhammānucchavisaṁvaraṁ
              sikkhāpemi sake sisse gacchante jinasantikaṁ.
              Durāsadā bhagavanto sīhāva ekacārino
              pade padaṁ nikkhipantā āgaccheyyātha māṇavā.
              Āsīviso yathā ghoro migarājāva kesarī
              mattova kuñjaro dantī evaṁ buddhā durāsadā.
              Ukkāsitañca khipitaṁ ajjhupekkhiya māṇavā
              pade padaṁ nikkhipantā upetha buddhasantikaṁ.
              Paṭisallānagarukā appasaddā durāsadā
              durūpasaṅkamā buddhā garū honti sadevake.
              Yadāhaṁ pañhaṁ pucchāmi paṭisammodayāmi vā
              appasaddā tadā hotha munibhūtāva tiṭṭhatha.
              Yaṁ so deseti saddhammaṁ 1- khemaṁ nibbānapattiyā
              tamevatthaṁ nisāmetha saddhammassavanaṁ sukhaṁ.

  *  *  *  *  *  *
  Footnote: 1 chaṂa. sambuddho
-------------------------------------------------
[page 351]
              Upasaṅkamma sambuddhaṁ sammodiṁ muninā ahaṁ
              taṁ kathaṁ vītisāretvā lakkhaṇe upadhārayiṁ.
              Lakkhaṇe dve ca kaṅkhāmi passāmi tiṁsalakkhaṇe
              kosohitavatthaguyhaṁ iddhiyā dassayī muni.
              Jivhaṁ ninnāmayitvāna kaṇṇasote ca nāsike
              paṭimasi nalāṭantaṁ kevalaṁ chādayī jino.
              Tassāhaṁ lakkhaṇe disvā paripuṇṇe sabyañjane
              buddhoti niṭṭhaṁ gantvāna saha sissehi pabbajiṁ.
              Satehi tīhi sahito pabbajiṁ anagāriyaṁ
              aḍḍhamāse asampatte sabbe pattāmha nibbutiṁ.
              Ekato kammaṁ katvāna puññakkhette anuttare
              ekato saṁsaritvāna ekato vinivattayuṁ.
              Gopānasiyo datvāna pūgadhamme vasiṁ ahaṁ
              tena kammena sukatena aṭṭha hetū labhāmahaṁ.
              Disāsu pūjito homi bhogā ca amitā mama
              patiṭṭhā homi sabbesaṁ tāso mama na vijjati.
              Byādhayo me na vijjanti dīghāyuṁ pālayāmi ca
              sukhumacchaviko homi āvāse patthite vase.
              Aṭṭha gopānasī datvā pūgadhamme vasiṁ ahaṁ
              paṭisambhidārahattañca etaṁ me aparaṭṭhamaṁ.
              Sabbavositavosāno katakicco anāsavo
              aṭṭha gopānasī nāma tava putto mahāmuni.
              Pañca thambhāni datvāna pūgadhamme vasiṁ ahaṁ
              tena kammena sukatena pañca hetū labhāmahaṁ.
-------------------------------------------------
[page 352]
              Acalo homi mettāya anūnaṅgo bhavāmahaṁ
              ādeyyavacano homi na dhaṁsemi yathā ahaṁ.
              Abhantaṁ hoti me cittaṁ akhilo homi kassaci
              tena kammena sukatena vimalo homi sāsane.
              Sagāravo sappatisso katakicco anāsavo
              sāvako te mahāvīra bhikkhu taṁ vandate muni.
              Katvā sukatapallaṅkaṁ sālāyaṁ paññapesahaṁ
              tena kammena sukatena pañca hetū labhāmahaṁ.
              Ucce kule pajāyitvā mahābhogo bhavāmahaṁ
              sabbasampattiko homi maccheraṁ me na vijjati.
              Gamane patthite mayhaṁ pallaṅko upatiṭṭhati
              saha pallaṅkaseṭṭhena gacchāmi mama patthitaṁ.
              Tena pallaṅkadānena tamaṁ sabbaṁ vinodayiṁ
              sabbābhiññābalappatto thero vandati taṁ muni.
              Parakiccattakiccāni sabbakiccāni sādhayiṁ
              tena kammena sukatena pāvisiṁ abhayaṁ puraṁ.
              Pariniṭṭhitasālamhi paribhogamadāsahaṁ
              tena kammena sukatena seṭṭhattaṁ ajjhupāgato.
              Ye keci damakā loke hatthiasse damenti ye
              karitvā kāraṇā nānā dāruṇena damenti te.
              Na hevaṁ tvaṁ mahāvīra damesi naranāriyo
              adaṇḍena asatthena damesi uttame dame.
              Dānassa vaṇṇe kittento desanākusalo muni
              ekapañhaṁ kathentova bodhesi tisate muni.
-------------------------------------------------
[page 353]
              Dantā mayaṁ sārathinā suvimuttā anāsavā
              sabbābhiññābalapattā nibbutā upadhikkhaye.
              Satasahassito kappe yaṁ dānamadadiṁ tadā
              atikkantā bhayā sabbe sālādānassidaṁ phalaṁ.
              Kilesā jhāpitā mayhaṁ .pe. Kataṁ buddhassa sāsanan"ti.
     Arahattaṁ pana patvā satthāraṁ upasaṅkamitvā aññaṁ byākaronto:-
       [838] "yaṁ Taṁ saraṇamāgamha ito aṭṭhami 1- cakkhuma
              sattarattena bhagavā dantāmha tava sāsane"ti
  gāthamāha. Tassattho:- pañcahi cakkhūhi cakkhuma bhagavā yasmā mayaṁ ito atīte
  aṭṭhame divase taṁ saraṇaṁ agamimha. Tasmā sattarattena tava sāsane damakena 2-
  dantā amha, aho te saraṇagamanassa ānubhāvoti. Tato paraṁ:-
       [839] "tuvaṁ Buddho tuvaṁ satthā tuvaṁ mārābhibhū muni
             tuvaṁ anusaye chetvā tiṇṇo tāresimaṁ pajaṁ.
       [840] Upadhī te samatikkantā āsavā te padālitā
             sīhova anupādāno pahīnabhayabheravo"ti
  imāhi dvīhi gāthāhi abhitthavitvā osānagāthāya satthāraṁ vandanaṁ yācati:-
       [841] "bhikkhavo Tisatā ime tiṭṭhanti pañjalīkatā
             pāde vīra pasārehi nāgā vandantu satthuno"ti.
     Tattha tuvaṁ buddhoti tvameva imasmiṁ loke sabbaññubuddho. Diṭṭhadhammikādiatthena
  sattānaṁ anusāsanato tvameva satthā. Sabbesaṁ mārānaṁ abhibhavanato mārābhibhū.
  Munibhāvato muni. Anusaye chetvāti kāmarāgādike anusaye ariyamaggasatthena chinditvā.

  *  *  *  *  *  *
  Footnote: 1 chaṂa. aṭṭhame 2 Sī. ayaṁ pāṭho na dissati
-------------------------------------------------
[page 354]
  Tiṇṇoti sayaṁ saṁsāramahoghaṁ tiṇṇo, desanāhatthena imaṁ pajaṁ sattakāyaṁ tāresi.
  Upadhīti khandhūpadhiādayo sabbe upadhī. Anupādānoti sabbaso pahīnakāmupādānādiko.
  Evaṁ vatvā thero sapariso satthāraṁ abhivandatīti.
                      Selattheragāthāvaṇṇanā niṭṭhitā.
                            -----------
              391. 7. Kāligodhāputtabhaddiyattheragāthāvaṇṇanā 1-
       yātaṁ me hatthigīvāyātiādikā āyasmasato bhaddiyattherassa gāthā. Kā
  uppatti?
       ayampi purimabuddhesu katādhikāro padumuttarassa bhagavato kāle mahābhogakule
  nibbattitvā viññutaṁ patto ekadivasaṁ satthu santike dhammaṁ suṇanto satthārā
  ekaṁ bhikkhuṁ uccākulikānaṁ aggaṭṭhāne ṭhapiyamānaṁ disvā sayampi taṁ ṭhānantaraṁ
  patthetvā sattāhaṁ buddhappamukhassa bhikkhusaṁghassa mahādānaṁ datvā paṇidhānaṁ akāsi.
  Satthāpissa anantarāyena samijjhanabhāvaṁ disvā byākāsi, sopi taṁ byākaraṇaṁ
  sutvā uccākulikasaṁvattanikaṁ kammaṁ pucchitvā dhammassavanassa kārāpanaṁ, dhammamaṇḍape
  āsanadānaṁ, bījanīdānaṁ 2-, dhammakathikānaṁ pūjāsakkārakaraṇaṁ, uposathāgāre paṭissaya-
  dānanti evamādiṁ yāvajīvaṁ bahupuññaṁ katvā tato cuto devamanussesu saṁsaranto
  kassapassa bhagavato aparabhāge amhākaṁ bhagavato uppattiyā puretaraṁ bārāṇasiyaṁ
  kuṭumbikaghare 3- nibbatto sambahule paccekabuddhe piṇḍāya caritvā ekasmiṁyeva
  ṭhāne samāgantvā bhattavissaggaṁ karonte disvā tattha pāsāṇaphalakāni attharitvā
  pādodakādiṁ upaṭṭhapento yāvajīvaṁ upaṭṭhahi.

  *  *  *  *  *  *
  Footnote: 1 ka. bhaddiyakāligodhaputtatthera..... 2 Sī. bījanadānaṁ 3 chaṂa. kuṭumbiyaghare
-------------------------------------------------
[page 355]
       So ekaṁ buddhantaraṁ devamanussesu saṁsaritvā imasmiṁ buddhuppāde kapilavatthu-
  nagare sākiyarājakule nibbatti, bhaddiyotissa nāmaṁ ahosi. So vayappatto
  anuruddhādīhi pañcahi khattiyehi saddhiṁ satthari anupiyambavane viharante satthu
  santike pabbajitvā arahattaṁ pāpuṇi. Taṁ satthā aparabhāge jetavane ariyagaṇamajjhe
  nisinno uccākulikānaṁ bhikkhūnaṁ aggaṭṭhāne ṭhapesi. So phalasukhena nibbānasukhena ca
  vītināmento araññagatopi rukkhamūlagatopi suññāgāragatopi "aho sukhaṁ, aho sukhan"ti
  abhikkhaṇaṁ udānaṁ udānesi. Taṁ sutvā bhikkhū satthu ārocesuṁ "āyasmā bhaddiyo
  kāligodhāya putto abhikkhaṇaṁ `aho sukhaṁ, aho sukhan'ti vadati, anabhirato maññe
  brahmacariyaṁ caratī"ti. Satthā taṁ pakkosāpetvā "saccaṁ kira tvaṁ bhaddiya abhikkhaṇaṁ
  `aho sukhaṁ, aho sukhan'ti vadasī"ti pucchi. So "saccaṁ bhagavā"ti paṭijānitvā "pubbe
  me bhante rajjaṁ kārentassa susaṁvihitārakkho ahosiṁ, tathāpi bhīto ubbiggo
  ussaṅkito vihāsiṁ. Idāni pana pabbajito abhīto anubbiggo anussaṅkito
  viharāmīti vatvā:-
          [842] "yātaṁ Me hatthigīvāya sukhumā vatthā padhāritā
                sālīnaṁ odano bhutto sucimaṁsūpasecano.
          [843] Sojja bhaddo sātatiko uñchāpattāgate rato
                jhāyati anupādāno putto godhāya bhaddiyo.
          [844] Paṁsukūlī sātatiko uñchāpattāgate rato
                jhāyati anupādāno putto godhāya bhaddiyo.
                  [845] Piṇḍapātī sātatiko .pe.
                  [846] Tecīvarī sātatiko .pe.
                  [847] Sapadānacārī sātatiko .pe.
                  [848] Ekāsanī sātatiko .pe.
                  [849] Pattapiṇḍī sātatiko .pe.
                  [850] Khalupacchābhattī sātatiko .pe.
-------------------------------------------------
[page 356]
                  [851] Āraññiko sātatiko .pe.
                  [852] Rukkhamūliko sātatiko .pe.
                  [853] Abbhokāsī sātatiko .pe.
                  [854] Sosāniko sātatiko .pe.
                  [855] Yathāsanthatiko sātatiko .pe.
                  [856] Nesajjiko sātatiko .pe.
                  [857] Appiccho sātatiko .pe.
                  [858] Santuṭṭho sātatiko .pe.
                  [859] Pavivitto sātatiko .pe.
                  [860] Asaṁsaṭṭho sātatiko .pe.
          [861] Āraddhavīriyo sātatiko uñchāpattāgate rato
                jhāyati anupādāno putto godhāya bhaddiyo.
          [862] Hitvā satapalaṁ kaṁsaṁ sovaṇṇaṁ satarājikaṁ
                aggahiṁ mattikāpattaṁ idaṁ dutiyābhisecanaṁ.
          [863] Ucce maṇḍalipākāre daḷhamaṭṭālakoṭṭhake
                rakkhito khaggahatthehi uttasaṁ vihariṁ pure.
          [864] Sojja bhaddo anutrāsī pahīnabhayabheravo
                jhāyati vanamogayha putto godhāya bhaddiyo.
          [865] Sīlakkhandhe patiṭṭhāya satiṁ paññañca bhāvayaṁ
                pāpuṇiṁ anupubbena sabbasaṁyojanakkhayan"ti
  imāhi gāthāhi satthu purato sīhanādaṁ nadi.
       Tattha yātaṁ me hatthigīvāyāti bhante pubbe mayā gacchantenāpi hatthigīvāya
  hatthikkhandhe nisīditvā yātaṁ caritaṁ. Vatthāni pariharantenāpi sukhumā sukhasamphassā
  kāsikavatthavisesā dhāritā. Odanaṁ bhuñjantenāpi tivassikānaṁ purāṇagandhasālīnaṁ
-------------------------------------------------
[page 357]
  Odano tittirakapiñjarādinā sucinā maṁsena upasittatāya sucimaṁsūpasecano bhutto,
  tathāpi taṁ sukhaṁ na mayhaṁ cittaparitosakaraṁ ahosi, yathā etarahi vivekasukhanti dassento
  āha "sojja bhaddo"tiādi. Ettha ca hatthiggahaṇeneva assarathayānāni, vatthaggahaṇena
  sabbarājālaṅkārā, odanaggahaṇena sabbabhojanavikati gahitāti veditabbaṁ. Sojjāti
  so ajja etarahi pabbajjāyaṁ ṭhito. Bhaddoti sīlādiguṇehi samannāgatattā
  bhaddo. Sātatikoti samaṇadhamme diṭṭhadhammasukhavihāre sātaccayutto. Uñchāpattāgate
  ratoti uñchācariyāya patte āgate pattapariyāpanne abhirato, teneva santuṭṭhoti
  adhippāyo. Jhāyatīti phalasamāpattijhānena jhāyati. Putto godhāyāti kāligodhāya
  nāma khattiyāya putto. Bhaddiyoti evaṁnāmo attānameva thero aññaṁ viya katvā
  vadati.
       Gahapaticīvaraṁ paṭikkhipitvā paṁsukūlikaṅgasamādānena paṁsukūliko. Saṁghabhattaṁ
  paṭikkhipitvā piṇḍapātikaṅgasamādānena piṇḍapātiko. Atirekacīvaraṁ paṭikkhipitvā
  tecīvarikaṅgasamādānena tecīvariko. Loluppacāraṁ paṭikkhipitvā sapadānacārikaṅga-
  samādānena sapadānacārī. Nānāsanabhojanaṁ paṭikkhipitvā ekāsanikaṅgasamādānena
  ekāsaniko. Dutiyakabhājanaṁ paṭikkhipitvā pattapiṇḍikaṅgasamādānena pattapiṇḍiko.
  Atirittabhojanaṁ paṭikkhipitvā khalupacchābhattikaṅgasamādānena khalupacchābhattiko.
  Gāmantasenāsanaṁ paṭikkhipitvā āraññikaṅgasamādānena āraññiko. Channavāsaṁ
  paṭikkhipitvā rukkhamūlikaṅgasamādānena rukkhamūliko. Channarukkhamūlāni paṭikkhipitvā
  abbhokāsikaṅgasamādānena abbhokāsiko. Nasusānaṁ paṭikkhipitvā sosānikaṅgasamādānena
  sosāniko. Senāsanaloluppaṁ paṭikkhipitvā yathāsanthatikaṅgasamādānena yathāsanthatiko.
  Sayanaṁ paṭikkhipitvā nesajjikaṅgasamādānena nesajjiko. Ayamettha saṅkhepo, vitthārato
  pana dhutaṅgakathā visuddhimagge 1- vuttanayeneva gahetabbā.

  *  *  *  *  *  *
  Footnote: 1 visuddhi. 1/.../73 dhutaṅganiddesa
-------------------------------------------------
[page 358]
       Ucceti uccādiṭṭhāne uparipāsādatāya vā ucce. Maṇḍalipākāreti
  maṇḍalākārena pākāraparikkhitte. Daḷhamaṭṭālakoṭṭhaketi thirehi aṭṭālehi
  dvārakoṭṭhakehi ca samannāgate, nagareti attho.
       Satiṁ paññañcāti ettha satisīsena samādhiṁ vadati, phalasamāpattinirodhasamāpattiyo
  sandhāya "satiṁ paññañca bhāvayan"ti vutto. Sesaṁ tattha tattha vuttanayattā
  uttānameva.
       Evaṁ thero satthu sammukhā sīhanādaṁ nadi. Taṁ sutvā bhikkhū abhippasannā
  ahesuṁ.
                Kāligodhāputtabhaddiyattheragāthāvaṇṇanā niṭṭhitā.
                       ---------------------
                   392. 8. Aṅgulimālattheragāthāvaṇṇanā
       gacchaṁ vadesi samaṇa ṭhitomhītiādikā 1- āyasmato aṅgulimālattherassa gāthā.
  Kā uppatti?
       Ayampi purimabuddhesu katādhikāro tattha tattha bhave vivaṭṭūpanissayaṁ kusalaṁ
  upacinitvā imasmiṁ buddhuppāde sāvatthiyaṁ kosalarañño purohitassa bhaggavassa nāma
  brāhmaṇassa putto hutvā nibbatti, tassa jātadivase sakalanagare āvudhāni
  pajjaliṁsu, rañño ca maṅgalāvudhaṁ sayanapīṭhe ṭhapitaṁ pajjali, taṁ disvā rājā bhīto
  saṁviggo niddaṁ na labhi. Purohito tāyaṁ velāyaṁ nakkhattayogaṁ ullokento
  "coranakkhattena jāto"ti sanniṭṭhānamakāsi. So vibhātāya rattiyā rañño santikaṁ
  gato sukhaseyyaṁ pucchi. Rājā "kuto ācariya sukhaseyyaṁ, rattiyaṁ mayhaṁ maṅgalāvudhaṁ

  *  *  *  *  *  *
  Footnote: 1 chaṂa. gacchaṁ vadesītiādikā
-------------------------------------------------
[page 359]
  Pajjali, tassa ko nu kho vipāko bhavissatī"ti. Mā bhāyi mahārāja, mayhaṁ
  ghare dārako jāto, tassa ānubhāvena sakalanagarepi āvudhāni pajjaliṁsūti. Kiṁ
  bhavissati ācariyāti. Dārako coro bhavissatīti. Kiṁ ekacārī coro, udāhu
  gaṇajeṭṭhakoti. Ekacāriko deva. Kiṁ naṁ māremāti. "ekacāriko Ce, paṭijaggatha tāva
  nan"ti āha. Tassa nāmaṁ karontā yasmā jāyamāno rañño cittaṁ vihesento
  jāto, tasmā hiṁsakoti katvā pacchā diṭṭhiṁ adiṭṭhanti viya ahiṁsakoti vohariṁsu.
       So vayappatto pubbakammabalena sattannaṁ hatthīnaṁ balaṁ dhāreti, tassidaṁ
  pubbakammaṁ:- buddhasuññe loke kassako hutvā nibbatto ekaṁ paccekabuddhaṁ
  vassodakena tintaṁ allacīvaraṁ sītapīḷitaṁ attano khettabhūmiṁ upagataṁ disvā
  "puññakkhettaṁ me upaṭṭhitan"ti somanassajāto aggiṁ katvā adāsi. So tassa kammassa
  balena nibbattanibbattaṭṭhāne thāmajavabalasampanno ca hutvā imasmiṁ pacchimattabhāve
  sattannaṁ hatthīnaṁ balaṁ dhāreti. So takkasilaṁ gantvā disāpāmokkhassa ācariyassa
  santike dhammantevāsī hutvā sippaṁ uggaṇhanto ācariyabrāhmaṇaṁ tassa bhariyañca
  sakkaccaṁ paṭijaggati. Tenassa sā brāhmaṇī gehe labbhamānena bhattādinā saṅgahaṁ karoti.
  Taṁ asahamānā aññe māṇavā ācariyena saddhiṁ bhedaṁ akaṁsu. Brāhmaṇo tesaṁ
  vacanaṁ dve tayo vāre asaddahanto hutvā pacchā saddahitvā "mahābalo māṇavo,
  na sakkā kenaci mārāpetuṁ, upāyena naṁ māressāmī"ti cintetvā niṭṭhitasippaṁ
  attano nagaraṁ gantuṁ āpucchantaṁ māṇavaṁ āha "tāta ahiṁsaka niṭṭhitasippena nāma
  antevāsinā ācariyassa garudakkhiṇā dātabbā, taṁ mayhaṁ dehī"ti. Sādhu ācariya
  kiṁ dassāmīti. Manussānaṁ sahassadakkhiṇahatthaṅguliyo ānehīti. Brāhmaṇassa kira
  ayamassa adhippāyo:- bahūsu māriyamānesu ekantato eko naṁ māreyyāti. Taṁ
  sutvā ahiṁsako attano ciraparicitaṁ nikkaruṇataṁ purakkhatvā sannaddhapañcāvudho kosala-
  rañño vijite jālinaṁ vanaṁ pavisitvā mahāmaggasamīpe pabbatantare vasanto pabbatasikhare
-------------------------------------------------
[page 360]
  Ṭhatvā maggena 1- gacchante manusse oloketvā vegena gantvā aṅguliyo gahetvā
  rukkhagge olambesi. Tā gijjhāpi kākāpi khādiṁsu, bhūmiyaṁ nikkhittā pūtibhāvaṁ
  agamaṁsu. Evaṁ gaṇanāya aparipūramānāya laddhā laddhā aṅguliyo suttena ganthitvā
  mālaṁ katvā yaññopacitaṁ viya aṁse olambesi, tato paṭṭhāya aṅgulimālotvevassa
  samaññā ahosi.
       Evaṁ tasmiṁ manusse mārente maggo avaḷañjo ahosi. So magge manusse
  alabhanto gāmūpacāraṁ gantvā nilīyitvā āgatāgate manusse māretvā aṅguliyo
  gahetvā gacchati. Taṁ ñatvā manussā gāmato apakkamiṁsu, gāmā suññā ahesuṁ,
  tathā nigamā janapadā ca. Evaṁ tena so padeso ubbāsito ahosi. Aṅgulimālassa
  ca ekāya ūnā sahassāṅguliyo saṅgahā ahesuṁ. Atha manussā taṁ corupaddavaṁ
  kosalarañño ārocesuṁ. Rājā pātova nagare bheriṁ carāpesi "sīghaṁ aṅgulimālacoraṁ
  gaṇhāma, balakāyo āgacchatū"ti. Taṁ sutvā aṅgulimālassa mātā mantānī nāma
  brāhmaṇī tassa pitaraṁ āha "putto kira te coro hutvā idañcidañca karoti,
  taṁ `īdisaṁ mā karī'ti saññāpetvā ānehi, aññathā naṁ rājā ghāteyyā"ti.
  Brāhmaṇo "na mayhaṁ tādisehi puttehi attho, rājā yaṁ vā taṁ vā karotū"ti
  āha. Atha brāhmaṇī puttasinehena 2- pātheyyaṁ gahetvā "mama puttaṁ saññāpetvā
  ānessāmī"ti maggaṁ paṭipajji. Bhagavā "ayaṁ `aṅgulimālaṁ ānessāmī'ti gacchati,
  sace sā gamissati, aṅgulimālo `aṅgulisahassaṁ pūressāmī'ti mātarampi māressati,
  so ca pacchimabhaviko, sacāhaṁ na gamissaṁ, mahājāni abhavissā"ti ñatvā pacchābhattaṁ
  piṇḍapātapaṭikkanto sayameva pattacīvaraṁ gahetvā aṅgulimālaṁ uddissa tiṁsayojanikaṁ
  maggaṁ padasāva paṭipajjamāno antarāmagge gopālakādīhi vāriyamānopi jālinaṁ
  vanaṁ upagacchi. Tasmiṁ ca khaṇe tassa mātā tena diṭṭhā, so mātaraṁ dūratova disvā
  "mātarampi māretvā ajja ūnaṅguliṁ pūressāmī"ti asiṁ ukkhipitvā upadhāvi,

  *  *  *  *  *  *
  Footnote: 1 Sī. magge 2 Sī. puttasinehassa balavabhāvena
-------------------------------------------------
[page 361]
  Tesaṁ ubhinnaṁ antare bhagavā attānaṁ dassesi, aṅgulimālo bhagavantaṁ disvā "kiṁ
  me mātaraṁ vadhitvā aṅguliyā gahitena, jīvatu me mātā, yannūnāhaṁ imaṁ samaṇaṁ jīvitā
  voropetvā aṅguliṁ gaṇheyyan"ti ukkhittāsiko bhagavantaṁ piṭṭhito piṭṭhito
  anubandhi. Athakho bhagavā tathārūpaṁ iddhābhisaṅkhāraṁ abhisaṅkhāsi, 1- yathā pakatiiriyāpathena
  gacchantampi attānaṁ aṅgulimālo sabbathāmena dhāvantopi na sakkoti sampāpuṇituṁ. So
  parihīnajavo ghurughurupassāsī kacchehi sedaṁ muñcanto padaṁ 2- uddharitumpi
  asakkonto khāṇu viya ṭhito bhagavantaṁ "tiṭṭha tiṭṭha samaṇā"ti āha. Bhagavā gacchantova
  "ṭhito ahaṁ aṅgulimāla, tvañca tiṭṭhā"ti āha. So "ime kho samaṇā sakyaputtiyā
  saccavādino, ayaṁ samaṇo gacchantoyeva `ṭhito ahaṁ aṅgulimāla, tvañca tiṭṭhā'ti
  āha, ahañcamhi ṭhito, ko nu kho imassa adhippāyo, pucchitvā naṁ jānissāmī"ti
  bhagavantaṁ gāthāya ajjhabhāsi:-
                 [866] "gacchaṁ Vadesi samaṇa ṭhitomhi
                       mamañca brūsi ṭhitamaṭṭhitoti
                       pucchāmi taṁ samaṇa etamatthaṁ
                       kathaṁ ṭhito tvaṁ ahamaṭṭhitomhī"ti.
       Tattha samaṇāti bhagavantaṁ ālapati. Mamanti maṁ. Kathanti kenākārena. Ayañhettha
  attho:- samaṇa tvaṁ gacchantova samāno "ṭhitomhī"ti vadesi. Mamañca ṭhitaṁyeva
  "aṭṭhito"ti brūsi vadesi, kāraṇenettha bhavitabbaṁ, tasmā taṁ samaṇaṁ ahaṁ etamatthaṁ
  pucchāmi. Kathaṁ kenākārena tvaṁ ṭhito ahosi, ahañca aṭṭhitomhīti. Evaṁ vutte
  bhagavā:-
                 [867] "ṭhito Ahaṁ aṅgulimāla sabbadā
                       sabbesu bhūtesu nidhāya daṇḍaṁ

  *  *  *  *  *  *
  Footnote: 1 Sī. abhisaṅkhari 2 Sī. pādaṁ
-------------------------------------------------
[page 362]
                       Tuvañca pāṇesu asaññatosi
                       tasmā ṭhitohaṁ tuvamaṭṭhitosī"ti
  gāthāya taṁ ajjhabhāsi.
       Tattha ṭhito ahaṁ aṅgulimāla sabbadā, sabbesu bhūtesu nidhāya daṇḍanti
  aṅgulimāla ahaṁ sabbadā sabbakāle ādimajjhapariyosānesu tasathāvarabhedesu sabbesu
  sattesu daṇḍaṁ nidhāya nihitadaṇḍo nihitasattho lajjī dayāpanno, tato aññathā
  avattanato evarūpeneva ṭhito. Tuvaṁ ca pāṇesu asaññatosīti tvaṁ pana sattesu
  saññamarahito asi, luddho lohitapāṇi hatapahate niviṭṭho adayāpanno, tasmā
  asaññato virativasena aṭṭhito, tato eva tāsu tāsu gatīsu paribbhamanatopi tuvaṁ
  idāni iriyāpathena ṭhitopi aṭṭhito asi, ahaṁ pana vuttappakārena ṭhitoti. Tato
  aṅgulimālo yathābhuccaguṇappabhāvitassa jalatale telassa viya sakalaṁ lokaṁ abhibyāpetvā
  ṭhitassa bhagavato kittisaddassa sutapubbattā hetusampattiyā ñāṇassa ca paripākagatattā
  "ayaṁ so bhagavā"ti sañjātapītisomanasso "mahā ayaṁ sīhanādo, mahantaṁ
  gajjitaṁ, nayidaṁ aññassa bhavissati, samaṇassa maññe gotamassa etaṁ gajjitaṁ, diṭṭho
  vatamhi mahesinā sammāsambuddhena, mayhaṁ saṅgahakaraṇatthaṁ bhagavā idhāgato"ti
  cintetvā:-
                 [868] "cirassaṁ Vata me mahito mahesī
                       mahāvanaṁ samaṇo paccapādi
                       sohaṁ cajissāmi sahassapāpaṁ
                       sutvāna gāthaṁ tava dhammayuttan"ti
  imaṁ gāthaṁ abhāsi.
       Tattha carassaṁ vatāti cirakālena vata. Meti mayhaṁ anuggahatthāya. Mahitoti
  sadevakena lokena mahatiyā pūjāya pūjito. Mahante sīlakkhandhādiguṇe esi gavesīti
-------------------------------------------------
[page 363]
  MaheSī. Mahāvanaṁ samaṇo paccapādīti imaṁ mahāraññaṁ samitasabbapāpo bhagavā paṭipajji.
  Sohaṁ cajissāmi sahassapāpaṁ, sutvāna gāthaṁ tava dhammayuttanti sohaṁ dhammayuttaṁ
  dhammūpasaṁhitaṁ tava gāthaṁ suṇiṁ. Sohaṁ taṁ sutvāna "cirassampi cirakālenapi saṅgataṁ
  paricitaṁ pāpasahassaṁ pajahissan"ti cintetvā idāni naṁ aññadatthu pariccajissāmīti
  attho. Evaṁ pana vatvā yathā paṭipajji, yathā ca bhagavatā anuggahito, taṁ
  dassetuṁ:-
                 [869] "icceva Coro asimāvudhañca
                       sobbhe papāte narake anvakāsi
                       avandi coro sugatassa pāde
                       tattheva pabbajjamayāci buddhaṁ.
                 [870] Buddho ca kho kāruṇiko mahesi
                       yo satthā lokassa sadevakassa
                       tamehi bhikkhūti tadā avoca
                       eseva tassa ahu bhikkhubhāvo"ti
  saṅgītikārā imā dve gāthā ṭhapesuṁ.
       Tattha iccevāti iti eva evaṁ vatvā anantarameva. Coroti aṅgulimālo.
  Asinti khaggaṁ. Āvudhanti sesāvudhaṁ. Sobbheti samantato chinnataṭe. Papāteti ekato
  chinnataṭe. Naraketi bhūmiyā phalitavivare. Idha pana tīhipi padehi yattha pattaṁ 1- aññena
  gahetuṁ na sakkā, tādisaṁ pabbatantarameva vadati. Anvakāsīti anu akāsi, pañcavidhampi
  attano āvudhaṁ anukhipi 2- chaḍḍesi, tāni chaḍḍetvā bhagavato pādesu sirasā nipatitvā
  "pabbājetha maṁ bhante "ti āha. Tena vuttaṁ "avandi coro sugatassa pāde,
  tattheva pabbajjamayāci buddhan"ti. Evaṁ tena pabbajjāya yācitāya satthā tassa

  *  *  *  *  *  *
  Footnote: 1 chaṂa. patitaṁ 2 Ma. anu anu khipi
-------------------------------------------------
[page 364]
  Purimakammaṁ olokento ehibhikkhubhāvāya hetusampattiṁ disvā dakkhiṇahatthaṁ
  pasāretvā "ehi bhikkhu, svākkhāto dhammo, cara brahmacariyaṁ sammā dukkhassa
  antakiriyāyā"ti āha. Sā eva tassa pabbajjā upasampadā ca ahosi. Tenāha "tamehi
  bhikkhūti tadā avoca, eseva tassa ahu bhikkhubhāvo"ti.
       Evaṁ thero satthu santike ehibhikkhubhāvena pabbajjaṁ upasampadañca labhitvā
  vipassanāya kammaṁ karonto arahattaṁ patvā vimuttisukhaṁ paṭisaṁvedento pītisomanassa-
  jāto udānavasena:-
          [871] "yo Ca pubbe pamajjitvā pacchā so nappamajjati
                somaṁ lokaṁ pabhāseti abbhā muttova candimā.
          [872] Yassa pāpaṁ kataṁ kammaṁ kusalena pidhīyati
                somaṁ lokaṁ pabhāseti abbhā muttova candimā.
          [873] Yo have daharo bhikkhu yuñjatī buddhasāsane
                somaṁ lokaṁ pabhāseti abbhā muttova candimā"ti
  gāthāttayaṁ 1- abhāsi.
       Tassattho:- yo puggalo gahaṭṭho vā pabbajito vā kalyāṇamittasaṁsaggato
  pubbe pāpamittasaṁsaggena vā attano vā paṭisaṅkhānābhāvena pamajjitvā sammā-
  paṭipattiyaṁ pamādaṁ āpajjitvā pacchā kalyāṇamittasaṁsaggena yoniso ummujjanto
  nappamajjati, sammā paṭipajjati, samathavipassanaṁ anuyuñjanto tisso vijjā cha abhiññā
  pāpuṇāti, so abbhādīhi mutto cando viya okāsalokaṁ attanā adhigatāhi
  vijjābhiññāhi imaṁ khandhādilokaṁ 2- obhāsetīti.
       Yassa puggalassa kataṁ upacitaṁ pāpakammaṁ kammakkhayakarena lokuttarakusalena

  *  *  *  *  *  *
  Footnote: 1 chaṂa. gāthattayaṁ 2 Sī. imaṁ khandhādilokaṁ vā
-------------------------------------------------
[page 365]
  Avipākārahabhāvassa āharitattā vipākuppādane dvārapidhānena pidhīyati thakīyati.
  Sesaṁ vuttanayameva.
       Daharoti taruṇo, tenassa yogakkhamasarīrataṁ dasseti. So hi uppannaṁ
  vātātapaparissayaṁ abhibhavitvā yogaṁ kātuṁ sakkoti. Yuñjatī buddhasāsane sikkhattaye
  yuttappayutto hoti, sakkaccaṁ sampādetīti attho.
       Evaṁ pītisomanassajāto vimuttisukhena viharanto 1- yadā nagaraṁ piṇḍāya pavisati,
  tadā aññenapi khitto leḍḍu therassa kāye nipatti, aññenapi khitto daṇḍo
  tasseva kāye nipatti. So bhinnena pattena vihāraṁ pavisitvā satthu santikaṁ
  gacchati. Satthā taṁ ovadi 2- "adhivāsehi tvaṁ brāhmaṇa, adhivāsehi tvaṁ brāhmaṇa,
  yassa kho tvaṁ brāhmaṇa kammassa vipākena bahūni vassasahassāni niraye pacceyyāsi,
  tassa tvaṁ brāhmaṇa kammassa vipākaṁ diṭṭheva dhamme paṭisaṁvedesī"ti. Atha thero
  anodhiso sabbasattesu mettacittaṁ upaṭṭhapetvā:-
                 [874] "disāpi Me dhammakathaṁ suṇantu
                       disāpi me yuñjantu buddhasāsane
                       disāpi me te manuje bhajantu
                       ye dhammamevādapayanti santo.
          [875] Disā hi me khantivādānaṁ avirodhappasaṁsinaṁ
                suṇantu dhammaṁ kālena tañca anuvidhīyantu.
          [876] Na hi jātu so mamaṁ hiṁse aññaṁ vā pana kañci naṁ
                pappuyya paramaṁ santiṁ rakkheyya tasathāvare.
                 [877] Udakaṁ hi nayanti nettikā
                       usukārā damayanti 3- tejanaṁ

  *  *  *  *  *  *
  Footnote: 1 Sī. vimuttisukhavihārena 2 chaṂa. ovadati 3 pāli. namayanti. evamuparipi
-------------------------------------------------
[page 366]
                       Dāruṁ damayanti tacchakā
                       attānaṁ damayanti paṇḍitā.
          [878] Daṇḍeneke damayanti aṅkusebhi kasāhi ca
                adaṇḍena asatthena ahaṁ dantomhi tādinā.
          [879] Ahiṁsakoti me nāmaṁ hiṁsakassa pure sato
                ajjāhaṁ saccanāmomhi na naṁ hiṁsāmi kañci naṁ.
          [880] Coro ahaṁ pure āsiṁ aṅgulimāloti vissuto
                vuyhamāno mahoghena buddhaṁ saraṇamāgamaṁ.
          [881] Lohitapāṇi pure āsiṁ aṅgulimāloti vissuto
                saraṇagamanaṁ passa bhavanetti samūhatā.
          [882] Tādisaṁ kammaṁ katvāna bahuṁ duggatigāminaṁ
                phuṭṭho kammavipākena anaṇo bhuñjāmi bhojanaṁ.
          [883] Pamādamanuyuñjanti bālā dummedhino janā
                appamādañca medhāvī dhanaṁ seṭṭhaṁva rakkhati.
          [884] Mā pamādamanuyuñjetha mā kāmaratisanthavaṁ
                appamatto hi jhāyanto pappoti paramaṁ sukhaṁ.
          [885] Svāgataṁ nāpagataṁ netaṁ dummantitaṁ mama
                savibhattesu dhammesu yaṁ seṭṭhaṁ tadupāgamaṁ.
          [886] Svāgataṁ nāpagataṁ tenaṁ dummantitaṁ mama
                tisso vijjā anuppattā kataṁ buddhassa sāsanaṁ.
          [887] Araññe rukkhamūle vā pabbatesu guhāsu vā
                tattha tattheva aṭṭhāsiṁ ubbiggamanaso tadā.
          [888] Sukhaṁ sayāmi ṭhāyāmi sukhaṁ kappemi jīvitaṁ
                ahatthapāso mārassa aho satthānukampito.
-------------------------------------------------
[page 367]
          [889] Brahmajacco pure āsiṁ udicco ubhato ahu
                sojja putto sugatassa dhammarājassa satthuno.
          [890] Vītataṇho anādāno guttadvāro susaṁvuto
                aghamūlaṁ vadhitvāna patto me āsavakkhayo.
          [891] Pariciṇṇo mayā satthā kataṁ buddhassa sāsanaṁ
                ohito garuko bhāro bhavanetti samūhatā"ti
  imā gāthā abhāsi.
       Tattha disāpīti mayhaṁ disāpi amittā paccatthikāpi ye maṁ evaṁ upavadanti
  "yathā mayaṁ aṅgulimālassa vasena ñātiviyogadukkhaparetā dukkhaṁ pāpuṇāma, evaṁ
  aṅgulimālopi dukkhaṁ pāpuṇātū"ti. Me dhammakathaṁ suṇantūti mayā satthu santike
  sutaṁ catusaccadhammapaṭisaṁyuttaṁ kathaṁ suṇantu. Yuñjantūti sutvā ca tadatthāya
  paṭipajjantu. Te manuje bhajantūti tādise sappurise kalyāṇamitte bhajantu sevantu.
  Ye dhammamevādapayanti santoti ye sappurisā kusaladhammameva uttarimanussadhammameva
  nibbattitalokuttaradhammameva ca ādapenti samādapenti 1- gaṇhāpenti.
       Khantivādānanti adhivāsanakhantimeva vadantānaṁ, tato eva avirodhappasaṁsinanti
  kenaci avirodhabhūtāya mettāya eva pasaṁsanasīlānaṁ. Suṇantu dhammaṁ kālenāti yuttap-
  payuttakāle tesaṁ santike dhammaṁ suṇantu. Tañca anuvidhīyantūti tañca yathāsutaṁ
  dhammaṁ sammadeva uggahitvā anukarontu, dhammānudhammaṁ paṭipajjantūti attho.
       Na hi jātu so mamaṁ hiṁseti so mayhaṁ diso paccatthiko jātu ekaṁseneva
  maṁ na hiṁse na bādheyya. Aññaṁ vā pana kañci nanti na kevalaṁ maṁyeva,
  aññaṁ vāpi kañci sattaṁ na hiṁseyya, pappuyya paramaṁ santinti paramaṁ uttamaṁ
  santiṁ nibbānaṁ pāpuṇeyya, pāpuṇitvā ca rakkheyya tasathāvareti sabbe ca satte
  paramāya rakkhāya rakkheyya, sissaṁ puttaṁ 2- viya paripāleyyāti attho.

  *  *  *  *  *  *
  Footnote: 1 Sī. ādāpenti samādāpenti 2 Ma. piyaṁ puttaṁ
-------------------------------------------------
[page 368]
       Evaṁ thero imāhi gāthāhi pare pāpato parimocento parittakiriyaṁ nāma
  katvā attano paṭipattiṁ pakāsento "udakaṁ hī"ti gāthamāha. Tattha paṭhaviyā
  thalaṭṭhānaṁ khaṇitvā ninnaṭṭhānaṁ pūretvā mātikaṁ vā katvā rukkhadoṇiṁ vā ṭhapetvā
  attanā icchiticchitaṭṭhānaṁ udakaṁ nentīti nettikā, udakahārino. Tejananti
  kaṇḍaṁ. Idaṁ vuttaṁ hoti:- nettikā attano ruciyā udakaṁ nayanti, usukārāpi
  tāpetvā vaṅkābhāvaṁ harantā tejanaṁ usuṁ damayanti ujukaṁ karonti, tacchakāpi
  nemiādīnaṁ atthāya tacchantā dāruṁ damayanti attano ruciyā ujuṁ vā vaṅkaṁ vā
  karonti. Evaṁ ettakaṁ ārammaṇaṁ katvā paṇḍitā sappaññā ariyamaggaṁ uppādentā
  attānaṁ damenti, arahattappattā pana ekantadantā nāma hontīti.
       Idāni purisadammasārathinā satthārā attano damitākāraṁ kataññutañca
  pakāsento "daṇḍeneke"tiādikā pañca gāthā abhāsi. Tattha daṇḍeneke damayantīti
  rājarājamahāmattādayo daṇḍena hatthiassādinā balakāyena ca paccatthikādike
  damenti, gopālādayo ca gāvādike daṇḍena yaṭṭhiyā damenti. Hatthācariyā hatthiṁ
  aṅkusehi assācariyā asse kasāhi ca damenti. Adaṇḍena asatthena, ahaṁ dantomhi
  tādināti ahaṁ pana iṭṭhādīsu 1- tādibhāvappattena sammāsambuddhena vinā eva daṇḍena,
  vinā satthena, nihitadaṇḍanihitasatthabhāvena danto damito nibbisevano gato amhi.
       Ahiṁsakoti me nāmaṁ, hiṁsakassa pure satoti satthārā samāgamato pubbe
  hiṁsakassa me samānassa ahiṁsakoti nāmamattaṁ ahosi. Ajjāhanti idāni panāhaṁ,
  "ahiṁsako"ti saccanāmo avitathanāmo amhi, tasmā na naṁ hiṁsāmi kañcipi sattaṁ
  na hiṁsāmi na bādhemi, nanti nipātamattaṁ.
       Vissutoti "pāṇātipātī luddho lohitapāṇī"tiādinā paññāto. Mahoghenāti
  kāmoghādinā mahatā oghena, tassa oghassa vicchedakaraṁ buddhaṁ saraṇaṁ buddhasaṅkhātaṁ
  saraṇaṁ agamaṁ upagacchiṁ. 2-

  *  *  *  *  *  *
  Footnote: 1 Sī. iṭṭhāniṭṭhādīsu ārammaṇesu 2 Sī. upagañchiṁ
-------------------------------------------------
[page 369]
       Lohitapāṇīti pāṇamatipātanena paresaṁ lohitena ruhirena makkhitapāṇi.
  Saraṇagamanaṁ passāti mahapphalaṁ nāma saraṇagamanaṁ passāti attānamevālapati.
       Tādisaṁ kammanti anekasatapurisavadhaṁ dāruṇaṁ tathārūpaṁ pāpakammaṁ. Phuṭṭho kamma-
  vipākenāti pubbe katassa pāpakammassa vipākena phuṭṭho, sabbaso pahīnakammo
  vipākamattaṁ paccanubhonto. Athavā phuṭṭho kammavipākenāti upanissayabhūtassa kusala-
  kammassa phalabhūtena lokuttaramaggena lokuttarakammasseva vā phalena vimuttisukhena phuṭṭho.
  Sabbaso kilesānaṁ 1- khīṇattā anaṇo bhuñjāmi bhojanaṁ, bhojanāpadesena cattāropi
  paccaye vadati.
       Idāni pubbe attano pamādavihāraṁ garahāmukhena pacchā appamādapaṭipattiṁ
  pasaṁsanto tattha ca paresaṁ ussāhaṁ janento "pamādamanuyuñjantī"tiādikā gāthā
  abhāsi. Tattha bālāti bālyena samannāgatā idhalokaparalokatthaṁ ajānantā.
  Dummedhinoti nippaññā, te pamāde ādīnavaṁ apassantā pamādaṁ anuyuñjanti
  pavattenti, pamādeneva 2- kālaṁ vītināmenti. Medhāvīti dhammojapaññāya samannāgato
  pana paṇḍito kulavaṁsāgataṁ seṭṭhaṁ uttamaṁ sattaratanadhanaṁ viya appamādaṁ rakkhati.
  Yathā hi "uttamaṁ dhanaṁ nissāya bhogasampattiṁ pāpuṇissāma, puttadāraṁ posessāma,
  sugatimaggaṁ 3- sodhessāmā"ti dhane ānisaṁsaṁ passantā dhanaṁ rakkhanti, evaṁ paṇḍitopi
  "appamādaṁ nissāya paṭhamajjhānādīni paṭilabhissāmi, maggaphalāni pāpuṇissāmi, tisso
  vijjā cha abhiññā sampādessāmī"ti appamāde ānisaṁsaṁ passanto dhanaṁ seṭṭhaṁva
  appamādaṁ rakkhatīti attho.
       Mā pamādanti pamādaṁ mā anuyuñjetha pamādena kālaṁ mā vītināmayittha.
  Kāmaratisanthavanti vatthukāmesu kilesakāmesu ca ratisaṅkhātaṁ taṇhāsanthavampi mā

  *  *  *  *  *  *
  Footnote: 1 Sī. sabbakilesānaṁ 2 Sī. pamādena 3 Sī. sugatigamanamaggaṁ
-------------------------------------------------
[page 370]
  Anuyuñjetha mā vindittha mā paṭilabhittha. Appamatto hīti upaṭṭhitasatitāya appamatto
  puggalo jhāyanto jhāyanappasuto paramaṁ uttamaṁ nibbānasukhaṁ pāpuṇāti.
       Svāgataṁ nāpagatanti yaṁ tadā mama satthu santike āgataṁ āgamanaṁ satthu
  vā tasmiṁ mahāvane āgamanaṁ, taṁ svāgataṁ svāgamanaṁ, nāpagataṁ atthato apetaṁ
  vigataṁ na hoti. Netaṁ dummantitaṁ mamāti yaṁ tadā mayā "satthu santike pabbajissāmī"ti
  mantitaṁ, idampi mama na dummantitaṁ, sumantitameva. Kasmā? savibhattesu dhammesūti
  sāvajjānavajjādivasena pakārato vibhattesu dhammesu yaṁ seṭṭhaṁ uttamaṁ 1- pavaraṁ
  nibbānaṁ. Tadupāgamaṁ tadeva upagacchinti attho.
      "yadā Puthujjanakāle payogāsayavipannatāya araññādīsu dukkhaṁ vihāsiṁ, idāni
  payogāsayasampannatāya tattha sukhaṁ viharāmī"ti sukhavihārabhāvañceva "pubbe jātimattena
  brāhmaṇo, idāni satthu orasaputtatāya brāhmaṇo"ti paramatthabrāhmaṇabhāvañca
  dassento "araññe"tiādimāha. Tattha sukhaṁ sayāmīti sayantopi sukhaṁ sukhena nidukkhena
  cittutrāsādīnaṁ abhāvena cetodukkharahito 2- sayāmi. Ṭhāyāmīti tiṭṭhāmi. 3-
  Ahatthapāso mārassāti kilesamārādīnaṁ agocaro. Aho satthānukampitoti
  satthārānukampito aho.
       Brahmajaccoti brāhmaṇajātiko. Udicco ubhatoti mātito ca pitito ca
  ubhato udito saṁsuddhagahaṇiko. Sesaṁ tattha tattha vuttanayameva.
                    Aṅgulimālattheragāthāvaṇṇanā niṭṭhitā.
                         ----------------
                    393. 9. Anuruddhattheragāthāvaṇṇanā
       pahāya mātāpitarotiādikā āyasmato anuruddhattherassa gāthā. Kā uppatti?

  *  *  *  *  *  *
  Footnote: 1 Sī. seṭṭhaṁ pasaṭṭhaṁ uttamaṁ 2 Sī. dukkharahito hutvā 3 chaṂa. ṭhāmi
-------------------------------------------------
[page 371]
       Ayampi purimabuddhesu katādhikāro padumuttarassa bhagavato kāle vibhavasampanno
  kuṭumbiko hutvā nibbatti, so ekadivasaṁ vihāraṁ gantvā satthu santike dhammaṁ
  suṇanto satthāraṁ ekaṁ bhikkhuṁ dibbacakkhukānaṁ aggaṭṭhāne ṭhapentaṁ disvā sayampi
  taṁ ṭhānantaraṁ patthetvā satasahassabhikkhuparivārassa bhagavato sattāhaṁ mahādānaṁ
  pavattetvā sattame divase bhagavato bhikkhusaṁghassa ca uttamāni vatthāni datvā
  paṇidhānamakāsi. Satthāpissa anantarāyena samijjhanabhāvaṁ disvā "anāgate gotamassa
  nāma sammāsambuddhassa sāsane dibbacakkhukānaṁ aggo bhavissatī"ti byākāsi. Sopi
  tattha puññāni karonto satthari parinibbute niṭṭhite sattayojanike suvaṇṇacetiye
  anekasahassehi dīparukkhehi dīpakapallikāhi ca "dibbacakkhuñāṇassa upanissayapaccayo
  hotū"ti uḷāraṁ dīpapūjaṁ akāsi.
       Evaṁ yāvajīvaṁ puññāni katvā devamanussesu saṁsaranto kassapassa bhagavato
  kāle bārāṇasiyaṁ kuṭumbikagehe nibbattitvā viññutaṁ patto satthari parinibbute
  niṭṭhite yojanike kanakathūpe bahū kaṁsapātiyo kāretvā sappimaṇḍassa pūretvā
  majjhe ekekaṁ guḷapiṇḍaṁ ṭhapetvā mukhavaṭṭiyā mukhavaṭṭiṁ phusāpento cetiyaṁ
  parikkhipāpetvā attanā ekaṁ mahatiṁ kaṁsapātiṁ kāretvā sappimaṇḍassa pūretvā
  sahassavaṭṭiyo jālāpetvā sīse ṭhapetvā sabbarattiṁ cetiyaṁ anupariyāyi.
      Evaṁ tasmimpi attabhāve yāvajīvaṁ kusalaṁ katvā tato cuto devaloke nibbattitvā
  tattha yāvatāyukaṁ ṭhatvā tato cuto anuppanne buddhe bārāṇasiyaṁyeva duggatakule
  nibbatti, annabhārotissa nāmaṁ ahosi. So sumanaseṭṭhissa nāma gehe kammaṁ
  karonto jīvati. So ekadivasaṁ upariṭṭhaṁ nāma paccekabuddhaṁ nirodhasamāpattito vuṭṭhāya
  gandhamādanapabbatato ākāsenāgantvā bārāṇasīnagaradvāre otaritvā cīvaraṁ
  pārupitvā nagare piṇḍāya pavisantaṁ disvā pasannacitto pattaṁ gahetvā attano
  atthāya ṭhapitaṁ ekaṁ bhāgabhattaṁ patte pakkhipitvā paccekabuddhassa dātukāmo ārabhi.
-------------------------------------------------
[page 372]
  Bhariyāpissa attano bhāgabhattaṁ tattheva pakkhipi. So taṁ netvā paccekabuddhassa hatthe
  ṭhapesi. Paccekabuddho taṁ gahetvā anumodanaṁ katvā pakkāmi, taṁ disvā rattiṁ
  sumanaseṭṭhissa chatte adhivatthā devatā "aho dānaṁ paramadānaṁ, upariṭṭhe
  suppatiṭṭhitan"ti mahāsaddena anumodi. Taṁ sutvā sumanaseṭṭhī "evaṁ devatāya
  anumoditaṁ idameva uttamadānan"ti cintetvā tattha pattiṁ yāci. Annabhāro pana tassa
  pattiṁ adāsi, tena pasannacitto sumanaseṭṭhī tassa sahassaṁ datvā "ito paṭṭhāya
  tuyhaṁ sahatthena kammakaraṇakiccaṁ natthi, paṭirūpaṁ gehaṁ katvā niccaṁ vasāhī"ti āha.
       Yasmā nirodhato vuṭṭhitassa paccekabuddhassa dinnapiṇḍapāto taṁdivasameva
  uḷārataravipāko hoti, tasmā taṁdivasaṁ sumanaseṭṭhī rañño santikaṁ gacchanto taṁ gahetvā
  agamāsi. Rājā pana taṁ ādaravasena olokesi. Seṭṭhī "mahārāja ayaṁ
  oloketabbayuttoyevā"ti vatvā tadā tena katapuññaṁ attanāpissa sahassaṁ dinnabhāvaṁ
  kathesi. Taṁ sutvā rājā tussitvā sahassaṁ datvā asukasmiṁ nāma ṭhāne gehaṁ katvā
  vasā"ti gehaṭṭhānamassa āṇāpesi. Tassa taṁ ṭhānaṁ sodhāpentassa mahantiyo
  nidhikumbhiyo uṭṭhahiṁsu, tā disvā so rañño ārocesi. Rājā sabbaṁ dhanaṁ
  uddharāpetvā rāsikataṁ disvā ettakaṁ dhanaṁ imasmiṁ nagare kassa gehe atthīti.
  Na kassaci devāti. "tena Hi ayaṁ annabhāro imasmiṁ nagare mahādhanaseṭṭhī nāma
  hotū"ti taṁdivasameva tassa seṭṭhichattaṁ ussāpesi.
       So tato paṭṭhāya yāvajīvaṁ kusalakammaṁ katvā tato cuto devamanussesu saṁsaritvā
  imasmiṁ buddhuppāde kapilavatthunagare sukkodanasakkassa gehe paṭisandhiṁ gaṇhi,
  anuruddhotissa nāmaṁ ahosi. So mahānāmassa sakkassa kaniṭṭhabhātā, satthu cūḷapitu
  putto paramasukhumālo mahāpuñño tiṇṇaṁ utūnaṁ anucchavikesu tīsu pāsādesu alaṅkata-
  nāṭakitthīhi parivuto devo viya sampattiṁ anubhavanto suddhodanamahārājena ussāhitehi
  sakyarājūhi satthu parivāratthaṁ pesitehi bhaddiyakumārādīhi anupiyambavane viharantaṁ
-------------------------------------------------
[page 373]
  Satthāraṁ upasaṅkamitvā satthu santike pabbajitvā antovasseyeva dibbacakkhuṁ
  nibbattetvā puna dhammasenāpatissa santike kammaṭṭhānaṁ gahetvā cetiyaraṭṭhe
  pācīnavaṁsadāyaṁ gantvā samaṇadhammaṁ karonto sattamahāpurisavitakke vitakketvā aṭṭhamaṁ
  jānituṁ nāsakkhi. Tassa taṁ pavattiṁ ñatvā satthā aṭṭhamaṁ mahāpurisavitakkaṁ kathetvā
  catupaccayasantosabhāvanārāmapaṭimaṇḍitaṁ mahāariyavaṁsapaṭipadaṁ deseti. So desanānusārena
  vipassanaṁ vaḍḍhetvā abhiññāpaṭisambhidāparivāraṁ arahattaṁ sacchākāsi. Tena vuttaṁ
  apadāne 1-:-
             "sumedhaṁ bhagavantāhaṁ lokajeṭṭhaṁ narāsabhaṁ
              vūpakaṭṭhaṁ viharantaṁ addasaṁ lokanāyakaṁ.
              Upagantvāna sambuddhaṁ sumedhaṁ lokanāyakaṁ
              añjaliṁ paggahetvāna buddhaseṭṭhamayācahaṁ.
              Anukampa mahāvīra lokajeṭṭha narāsabha
              padīpaṁ te padassāmi rukkhamūlamhi jhāyato.
              Adhivāsesi so dhīro sayambhū vadataṁ varo
              dumesu vinivijjhitvā yantaṁ yojetvahantadā 2-.
              Sahassavaṭṭiṁ pādāsiṁ buddhassa lokabandhuno
              sattāhaṁ pajjalitvāna dīpā vūpasamiṁsu me.
              Tena cittappasādena cetanāpaṇidhīhi ca
              jahitvā mānusaṁ dehaṁ vimānamupapajjahaṁ.
              Upapannassa devattaṁ byamhaṁ āsi sunimmitaṁ
              samantato pajjalati dīpadānassidaṁ phalaṁ.
              Samantā yojanasataṁ virocesimahaṁ tadā
              sabbe deve abhibhomi dīpadānassidaṁ phalaṁ.

  *  *  *  *  *  *
  Footnote: 1 khu.apa. 32/421/51 anuruddhattherāpadāna 2 chaṂa. yantaṁ yojiyahaṁ tadā
-------------------------------------------------
[page 374]
              Tiṁsakappāni devindo devarajjamakārayiṁ
              na maṁ kecītimaññanti dīpadānassidaṁ phalaṁ.
              Aṭṭhavīsatikkhattuñca cakkavattī ahosahaṁ
              divā rattiṁ ca passāmi samantā yojanaṁ tadā.
              Sahassalokaṁ ñāṇena passāmi satthu sāsane
              dibbacakkhumanuppatto dīpadānassidaṁ phalaṁ.
              Sumedho nāma sambuddho tiṁsakappasahassito
              tassa dīpo mayā dinno vippasannena cetasā.
              Paṭisambhidā catasso .pe. Kataṁ buddhassa sāsanan"ti.
       Atha naṁ satthā aparabhāge jetavanamahāvihāre ariyagaṇamajjhe nisinno dibba-
  cakkhukānaṁ aggaṭṭhāne ṭhapesi "etadaggaṁ bhikkhave mama sāvakānaṁ bhikkhūnaṁ dibba-
  cakkhukānaṁ yadidaṁ anuruddho"ti 1-.
      So vimuttisukhaṁ paṭisaṁvedī viharanto ekadivasaṁ attano paṭipattiṁ paccavekkhitvā
  pītisomanassajāto udānavasena "pahāya mātāpitaro"tiādikā gāthā abhāsi. Keci
  pana "therassa pabbajjaṁ arahattappattiñca pakāsentehi saṅgītikārehi ādito catasso
  gāthā bhāsitā, tato parā therassa ariyavaṁsapaṭipattiyā ārādhitacittena bhagavatā
  bhāsitā. Itarā sabbāpi tena tena kāraṇena thereneva bhāsitā"ti vadanti.
  Iti sabbathāpi imā gāthā therena bhāsitāpi, theraṁ uddissa bhāsitāpi therassa
  cetā gāthāti veditabbā. Seyyathīdaṁ:-
          [892] "pahāya Mātāpitaro bhaginī ñātibhātaro
                pañca kāmaguṇe hitvā anuruddhova jhāyati.

  *  *  *  *  *  *
  Footnote: 1 aṅ.catukka. 20/192/23 etadaggavagga;paṭhamavagga
-------------------------------------------------
[page 375]
          [893] Sameto naccagītehi sammatāḷappabodhano
                na tena suddhimajjhagaṁ mārassa visaye rato.
          [894] Etañca samatikkamma rato buddhassa sāsane
                sabboghaṁ samatikkamma anuruddhova jhāyati.
          [895] Rūpā saddā rasā gandhā phoṭṭhabbā ca manoramā
                ete ca samatikkamma anuruddhova jhāyati.
          [896] Piṇḍapātamatikkanto eko adutiyo muni
                esati paṁsukūlāni anuruddho anāsavo.
          [897] Vicinī aggahī dhovi rajayī dhārayī muni
                paṁsukūlāni matimā anuruddho anāsavo.
          [898] Mahiccho ca asantuṭṭho saṁsaṭṭho yo ca uddhato
                tassa dhammā ime honti pāpakā saṅkilesikā.
          [899] Sato ca hoti appiccho santuṭṭho avighātavā
                pavivekarato vitto niccamāraddhavīriyo.
          [900] Tassa dhammā ime honti kusalā bodhipakkhikā
                anāsavo ca so hoti iti vuttaṁ mahesinā.
          [901] Mama saṅkappamaññāya satthā loke anuttaro
                manomayena kāyena iddhiyā upasaṅkami.
          [902] Yadā me ahu saṅkappo tato uttariṁ 1- desayi
                nippapañcarato buddho nippapañcamadesayi.
          [903] Tassāhaṁ dhammamaññāya vihāsiṁ sāsane rato
                tisso vijjā anuppattā kataṁ buddhassa sāsanaṁ.
          [904] Pañcapaññāsavassāni yato nesajjiko ahaṁ
                pañcavīsativassāni yato middhaṁ samūhataṁ.

  *  *  *  *  *  *
  Footnote: 1 chaṂa. uttari
-------------------------------------------------
[page 376]
          [905] Nāhu assāsapassāsā ṭhitacittassa tādino
                anejo santimārabbha cakkhumā parinibbuto.
          [906] Asallīnena cittena vedanaṁ ajjhavāsayi
                pajjotasseva nibbānaṁ vimokkho cetaso ahu.
          [907] Ete pacchimakā dāni munino phassapañcamā
                nāññe dhammā bhavissanti sambuddhe parinibbute.
          [908] Natthi dāni punāvāso devakāyasmi jālini
                vikkhīṇo jātisaṁsāro natthi dāni punabbhavo.
                [909] Yassa muhuttena sahassadhā
                      loko saṁvidito sabrahmakappo
                      vasī iddhiguṇe cutūpapāte
                      kāle passati devatā sa bhikkhu.
          [910] Annabhāro pure āsiṁ daliddo ghāsahārako
                samaṇaṁ paṭipādesiṁ upariṭṭhaṁ yasassinaṁ.
          [911] Somhi sakyakule jāto anuruddhoti maṁ vidū
                upeto naccagītehi sammatāḷappabodhano.
          [912] Athaddasāsiṁ sambuddhaṁ satthāraṁ akutobhayaṁ
                tasmiṁ cittaṁ pasādetvā pabbajiṁ anagāriyaṁ.
          [913] Pubbenivāsaṁ jānāmi yattha me vusitaṁ pure
                tāvatiṁsesu devesu aṭṭhāsiṁ sakkajātiyā.
          [914] Sattakkhattuṁ manussindo ahaṁ rajjamakārayiṁ
                cāturanto vijitāvī jambusaṇḍassa issaro
                adaṇḍena asatthena dhammena anusāsayiṁ.
          [915] Ito satta tato satta saṁsārāni catuddasa
                nivāsamabhijānissaṁ devaloke ṭhito tadā.
-------------------------------------------------
[page 377]
          [916] Pañcaṅgike samādhimhi sante ekodibhāvite
                paṭippassaddhiladdhamhi dibbacakkhu visujjhi me.
          [917] Cutūpapātaṁ jānāmi sattānaṁ āgatiṁ gatiṁ
                itthabhāvaññathābhāvaṁ jhāne pañcaṅgike ṭhito.
          [918] Pariciṇṇo mayā satthā .pe. Bhavanetti samūhatā.
          [919] Vajjīnaṁ veḷuvagāme ahaṁ jīvitasaṅkhayā
                heṭṭhato veḷugumbasmiṁ nibbāyissaṁ anāsavo"ti.
       Tattha pahāyāti pajahitvā. Mātāpitaroti mātarañca pitarañca. Ayaṁ hettha
  adhippāyo:- yathā aññe keci ñātipārijuññena vā bhogapārijuññena vā abhibhūtā
  pabbajanti, pabbajitā ca kiccantarapasutā viharanti, na evaṁ mayaṁ, mayaṁ pana mahantaṁ
  ñātiparivaṭṭaṁ mahantañca bhogakkhandhaṁ pahāya kāmesu nirapekkhā pabbajitāti. Jhāyatīti
  ārammaṇūpanijjhānaṁ lakkhaṇūpanijjhānañcāti duvidhampi jhānaṁ anuyutto viharati.
       Sameto naccagītehīti naccehi ca gītehi ca samaṅgībhūto, naccāni passanto
  gītāni suṇantoti attho. "sammato"ti Ca paṭhanti, naccagītehi pūjitoti attho.
  Sammatāḷappabodhanoti sammatāḷasaddehi paccūsakāle pabodhetabbo. Na tena
  suddhimajjhaganti tena kāmabhogena saṁsārasuddhiṁ nādhigacchiṁ. Mārassa visaye ratoti kilesa-
  mārassa visayabhūte kāmaguṇe rato, "kilesamārassa visayabhūtena kāmaguṇabhogena saṁsārasuddhi
  hotī"ti evaṁdiṭṭhiko ahutvāti attho. Tenāha "etañca samatikkammā"tiādi.
  Tattha etanti etaṁ pañcavidhampi kāmaguṇaṁ. Samatikkammāti samatikkamitvā,
  anapekkho 1- chaḍḍetvāti attho. Sabboghanti kāmoghādikaṁ sabbampi oghaṁ.
       Pañca kāmaguṇe sarūpato dassetuṁ "rūpā saddā"tiādi vuttaṁ. Tattha manoramāti
  lobhanīyaṭṭhena manaṁ ramayantīti manoramā, manāpiyāti vuttaṁ hoti. Yathāha "katame
  pañca, manāpiyā rūpā, manāpiyā saddā"tiādi. 2-

  *  *  *  *  *  *
  Footnote: 1 Ma. anapekkhena 2 Ma.upari. 24/328/299 araṇavibhaṅgasutte atthato samānaṁ
-------------------------------------------------
[page 378]
       Piṇḍapātamatikkantoti piṇḍapātaggahaṇaṁ atikkanto, piṇḍapātaggahaṇato
  nivattentoti attho. Ekoti ekākī apacchāsamaṇo. Adutiyoti nittaṇho. Taṇhā
  hi purisassa dutiyo nāMa. Yathāha "taṇhādutiyo puriso"ti. 1- Esatīti pariyesati.
       Vicinīti esantova tattha tattha saṅkārakūṭādike paṁsukūluppattiṭṭhāne 2-
  vicini. 3- Aggahīti vicinitvā asucimakkhitampi ajigucchanto gaṇhi. Dhovīti
  vikkhālesi. Rajayīti dhovitvā gahitaṁ sibbitvā kappiyarajanena rajayi. Dhārayīti rajitvā
  kappabinduṁ datvā dhāresi, nivāsesi ceva pārupi ca.
       Idāni pācīnavaṁsadāye satthārā dinnaovādaṁ tassa ca attanā matthakappatta-
  bhāvaṁ 4- dīpento "mahiccho ca asantuṭṭho"tiādikā gāthā abhāsi. Tattha mahicchoti
  mahatiyā paccayicchāya samannāgato, uḷāruḷāre bahū ca paccaye icchantoti attho.
  Asantuṭṭhoti nissantuṭṭho, yathālābhasantosādinā santosena virahito. Saṁsaṭṭhoti
  gihīhi ceva pabbajitehi ca ananulomikena saṁsaggena saṁsaṭṭho. Uddhatoti ukkhitto. 5-
  Tassāti "mahiccho"tiādinā vuttapuggalassa. Dhammāti mahicchatā asantoso, saṁsaṭṭhatā
  vikkhepoti īdisā. Lāmakaṭṭhena pāpakā. Saṅkilesikāti tassa cittassa malīnabhāvakaraṇato
  saṅkilesikā dhammā honti.
       Sato ca hoti appicchoti yadā panāyaṁ puggalo kalyāṇamitte sevanto
  bhajanto payirupāsanto saddhammaṁ suṇanto yoniso manasi karonto satimā ca
  mahicchataṁ pahāya appiccho ca hoti. Asantosaṁ pahāya santuṭṭho, cittassa vighātakaraṁ
  vikkhepaṁ pahāya avighātavā avikkhitto samāhito, gaṇasaṅgaṇikaṁ 6- pahāya pavivekarato,
  vivekābhiratiyā nibbidāya dhammapītiyā vitto sumano tuṭṭhacitto, sabbaso
  kosajjapahānena āraddhavīriyo.

  *  *  *  *  *  *
  Footnote: 1 khu. iti. 25/15/241 taṇhāsaṁyojanasutta, 105/324 taṇhuppādasutta,
  khuṃahā. 29/891/558 sārīputtasuttaniddesa (syā) 2 Sī. saṅkārakūṭādīsu
  paṁsukūluppattiṭṭhānesu 3 Ma. viciniyaṁ āpajji 4 Sī. tena ca attano
  atthasiddhiyā matthakapattabhāvaṁ 5 Sī. ukkhittacitto 6 Ma. sāmaggiyaṁ
-------------------------------------------------
[page 379]
       Tassa evaṁ appicchatādiguṇasamannāgatassa ime satipaṭṭhānādayo sattatiṁsappabhedā
  tividhavipassanāsaṅgahā kosallasambhūtaṭṭhena kusalā maggapariyāpannā bodhipakkhikā dhammā
  honti. So tehi samannāgato sabbaso āsavānaṁ khepanena aggamaggakkhaṇato paṭṭhāya
  anāsavo ca hoti. Iti evaṁ vuttaṁ mahesinā sammāsambuddhena pācīnavaṁsadāye
  mahāpurisavitakke matthakaṁ pāpanavasenāti adhippāyo.
       Mama saṅkappamaññāyāti "apicchassāyaṁ bhikkhave dhammo, nāyaṁ dhammo
  mahicchassā"tiādinā 1- mahāpurisavitakkavasena āraddhaṁ, te ca matthakaṁ pāpetuṁ
  asamatthabhāvena ṭhitaṁ mama saṅkappaṁ jānitvā. Manomayenāti manomayena viya, manasā
  nimmitasadisena pariṇāmitenāti attho. Iddhiyāti "ayaṁ kāyo idaṁ cittaṁ viya
  hotū"ti evaṁ pavattādhiṭṭhāniddhiyā.
       Yadā me ahu saṅkappoti yasmiṁ kāle mayhaṁ "kīdiso nu kho aṭṭhamo
  mahāpurisavitakko"ti parivitakko ahosi. Tato mama saṅkappamaññāya iddhiyā upasaṅkamīti
  yojanā. Uttariṁ desayīti "nippapañcārāmassāyaṁ bhikkhave dhammo nippapañcaratino,
  nāyaṁ dhammo papañcārāmassa papañcaratino"ti 1- imamaṭṭhamaṁ mahāpurisavitakkaṁ pūrento
  upari desayi. Taṁ pana desitaṁ dhammaṁ desento āha "nippapañcarato buddho,
  nippapañcamadesayī"ti. Papañcā nāma rāgādayo kilesā, tesaṁ vūpasamatāya tadabhāvato
  ca lokuttaradhammā nippapañcā nāma, tasmiṁ nippapañce rato abhirato sammāsambuddho
  yathā taṁ pāpuṇāmi, tathā tādisaṁ dhammaṁ adesayi, sāmukkaṁsikaṁ catusaccadhammadesanaṁ
  pakāsayīti attho.
       Tassāhaṁ dhammamaññāyāti tassā satthu desanāya dhammaṁ jānitvā yathānusiṭṭhaṁ
  paṭipajjanto vihāsiṁ sikkhattayasaṅgahe sāsane rato abhirato hutvāti attho.

  *  *  *  *  *  *
  Footnote: 1 aṅ.aṭṭhaka. 23/120(30)/236 anuruddhamahāvitakkasutta
-------------------------------------------------
[page 380]
       Satthārā attano samāgamaṁ tena sādhitamatthaṁ dassetvā idāni attano
  pabbajitakālato paṭṭhāya āraddhaviriyataṁ, kāye anapekkhatāya seyyasukhapassasukhānaṁ 1-
  pariccāgaṁ appamiddhakālato paṭṭhāya āraddhaviriyatañca dassento
  "pañcapaññāsavassānī"ti gāthamāha. Tattha yato nesajjiko ahanti yato paṭṭhāya
  "yogānukūlatā kammaṭṭhānapariyuṭṭhitasappurisacariyā sallekhavuttī"ti evamādiguṇe
  disvā nesajjiko ahosiṁ tāni pañcapaññāsa vassāni. Yato middhaṁ samūhatanti yato
  paṭṭhāya mayā niddā pariccattā tāni pañcavīsativassāni. "therassa Pañcapaññāsāya
  vassesu nesajjikassa sato ādito pañcavīsativassāni niddā nāhosi, tato paraṁ
  sarīrakilamathena pacchimayāme niddā ahosī"ti vadanti.
       "nāhu Assāsapassāsā"tiādikā tisso gāthā satthu parinibbānakāle bhikkhūhi
  "kiṁ bhagavā parinibbuto"ti puṭṭho parinibbānabhāvaṁ pavedento āha. Tattha nāhu
  assāsapassāsā, ṭhitacittassa tādinoti anulomapaṭilomato anekākāravokārā 2- sabbā
  samāpattiyo samāpajjitvā vuṭṭhāya sabbapacchā catutthajjhāne ṭhitacittassa tādino
  buddhassa bhagavato assāsapassāsā nāhu nāhesunti attho. Etena yasmā catutthajjhānaṁ
  samāpannassa kāyasaṅkhārā nirujjhanti, kāyasaṅkhārāti ca assāsapassāsā
  vuccanti, tasmā catutthajjhānakkhaṇato paṭṭhāya assāsapassāsā nāhesunti dasseti.
  Taṇhāsaṅkhātāya ejāya abhāvato anejo, samādhismiṁ ṭhitattā vā anejo.
  Santimārabbhāti anupādisesaṁ nibbānaṁ ārabbha paṭicca sandhāya. 3- Cakkhumāti pañcahi
  cakkhūhi cakkhumā. Parinibbutoti parinibbāyi. Ayaṁ hettha attho:- nibbānārammaṇa-
  catutthajjhānaphalasamāpattiṁ samāpajjitvā tadanantarameva anupādisesāya nibbānadhātuyā
  parinibbutoti.
     Asallīnenāti alīnena asaṅkuṭitena 4- suvikasiteneva cittena. Vedanaṁ ajjhavāsayīti

  *  *  *  *  *  *
  Footnote: 1 Sī. phassasukhānaṁ 2 Sī. anekākāravokiṇṇā 3 Ma. nibbānaṁ ārammaṇaṁ katvā
  4 Sī. asaṁkucitena
-------------------------------------------------
[page 381]
  Sato sampajāno hutvā māraṇantikaṁ vedanaṁ adhivāsesi, na vedanānuvattī hutvā
  ito cito ca samparivatti. Pajjotasseva nibbānaṁ, vimokkho cetaso ahūti yathā
  telañca paṭicca vaṭṭiñca paṭicca pajjalanto pajjoto padīpo tesaṁ parikkhaye
  nibbāyati, nibbuto ca katthaci gantvā na tiṭṭhati, aññadatthu antaradhāyati,
  adassanameva gacchati, evaṁ kilesābhisaṅkhāre nissāya pavattamāno khandhasantāno
  tesaṁ parikkhaye nibbāyati, nibbuto ca katthaci gantvā na tiṭṭhati, aññadatthu
  antaradhāyati, adassanameva gacchatīti dasseti. Tena vuttaṁ "nibbanti dhīrā
  yathāyampadīpo"ti 1- "acci yathā vātavegena khittan"ti 2- ca ādi.
       Eteti parinibbānakkhaṇe satthu santāne pavattamānānaṁ dhammānaṁ attano
  paccakkhatāya vuttaṁ. Pacchimakā tato paraṁ cittuppādābhāvato. Dānīti etarahi.
  Phassapañcamāti phassapañcamakānaṁ dhammānaṁ pākaṭabhāvato vuttaṁ. Tathā hi cittuppāda-
  kathāyampi phassapañcamakāva ādito vuttā. Aññe dhammāti saha nissayena aññe
  cittacetasikā dhammā, na parinibbānacittacetasikā. Nanu tepi na bhavissantevāti?
  saccaṁ na bhavissanti, āsaṅkābhāvato pana te sandhāya "na bhavissantī"ti na
  vattabbameva. "itare Pana sekkhaputhujjanānaṁ viya bhavissanti nu kho"ti siyā āsaṅkāti
  tadāsaṅkānivattanatthaṁ "nāññe dhammā bhavissantī"ti vuttaṁ.
       Natthi dāni punāvāso, devakāyasmi jālinīti ettha jālinīti devataṁ ālapati,
  devate devakāyasmiṁ devasamūhe upapajjanavasena puna āvāso āvasanaṁ idāni mayhaṁ
  natthīti attho. Tattha kāraṇamāha "vikkhīṇo"tiādinā. Sā kira devatā purimattabhāve
  therassa pādaparicārikā, tasmā idāni theraṁ jiṇṇaṁ vuḍḍhaṁ disvā purimasinehena
  āgantvā "tattha cittaṁ paṇidhehi, yattha te vusitaṁ pure"ti devūpapattiṁ yāci.
  Atha "dāni natthī"tiādinā thero tassā paṭivacanaṁ adāsi. Taṁ sutvā devatā
  vihatāsā tatthevantaradhāyi.

  *  *  *  *  *  *
  Footnote: 1 khu.khuddaka. 25/15/8 ratanasutta 2 khu.sutta. 25/1081/539 upasīvamāṇavakapañhā
-------------------------------------------------
[page 382]
       Atha thero vehāsaṁ abbhuggantvā attano ānubhāvaṁ sabrahmacārīnaṁ pakāsento
  "yassa muhuttenā"ti gāthamāha. Tassattho:- yassa khīṇāsavabhikkhuno muhuttamattena
  eva sahassadhā sahassappakāro tisahassimahāsahassipabhedo loko sabrahmakappo
  sahabrahmaloko saṁvidito sammadeva vidito ñāto paccakkhaṁ kato, evaṁ iddhiguṇe
  iddhisampadāya cutūpapāte ca vasībhāvappatto so bhikkhu upagatakāle devatā passati,
  na tassa devatānaṁ dassane parihānīti. Therena kira jāliniyā devatāya paṭivacanadāna-
  vasena "natthi dānī"ti gāthāya vuttāya bhikkhū jāliniṁ apassantā "kiṁ nu kho
  thero dhammālapanavasena kiñci ālapatī"ti cintesuṁ. Tesaṁ cittācāraṁ ñatvā thero
  "yassa muhuttenā"ti imaṁ gāthamāha.
       Annabhāro pureti evannāmo purimattabhāve. Ghāsahārakoti ghāsamattassa
  atthāya bhatiṁ katvā jīvanako. Samaṇanti samitapāpaṁ. Paṭipādesinti paṭimukho hutvā
  pādāsiṁ, pasādena abhimukho hutvā āhāradānaṁ adāsinti adhippāyo. Upariṭṭhanti
  evaṁnāmakaṁ paccekabuddhaṁ. Yasassinanti kittimantaṁ patthaṭayasaṁ. Imāya gāthāya yāva
  carimattabhāvā uḷārasampattihetubhūtaṁ attano pubbakammaṁ dasseti. Tenāha "somhi
  sakyakule jāto"tiādi.
     Ito sattāti ito manussalokato cavitvā devaloke dibbena ādhipaccena
  satta. Tato sattāti tato devalokato cavitvā manussaloke cakkavattibhāvena satta.
  Saṁsārāni catuddasāti catuddasa bhavantarasaṁsaraṇāni. Nivāsamabhijānissanti pubbenivāsaṁ
  aññāsiṁ. Devaloke ṭhito tadāti tañca kho na imasmiṁyeva attabhāve, apica
  kho 1- yadā ito anantarātīte attabhāve devaloke ṭhito, tadā aññāsinti attho.
       Idāni attanā dibbacakkhuñāṇacutūpapātañāṇānaṁ adhigatākāraṁ dassento
  "pañcaṅgike"tiādinā dve gāthā abhāsi. Tattha pañcaṅgike samādhimhīti

  *  *  *  *  *  *
  Footnote: 1 Sī. atha kho
-------------------------------------------------
[page 383]
  Abhiññāpādakacatutthajjhānasamādhimhi, so hi pītipharaṇatā, sukhapharaṇatā, cetopharaṇatā,
  ālokapharaṇatā, paccavekkhaṇanimittanti imehi pañcahi aṅgehi samannāgatattā
  pañcaṅgiko samādhīti vuccati. Santeti paṭipakkhavūpasamena aṅgasantatāya ca sante.
  Ekodibhāviteti ekodibhāvagate, suciṇṇe vasībhāvappatteti attho.
  Paṭippassaddhiladdhamhīti kilesānaṁ paṭippassaddhiyā laddhe. Dibbacakkhu visujjhi
  meti evaṁvidhe samādhimhi sampādite mayhaṁ dibbacakkhuñāṇaṁ visujjhi, ekādasahi
  upakkilesehi vimuttiyā visuddhaṁ ahosi.
       Cutūpapātaṁ jānāmīti sattānaṁ cutiñca upapattiñca jānāmi, jānanto ca
  "ime sattā amumhā lokamhā āgantvā idhūpapannā, imamhā ca lokā gantvā
  amumhi loke upapajjissantī"ti sattānaṁ āgatiṁ gatiñca jānāmi, jānanto eva
  ca nesaṁ itthabhāvaṁ manussabhāvaṁ tato aññathābhāvaṁ aññathātiracchānabhāvañca upapattito
  puretarameva jānāmi. Tayidaṁ sabbampi pañcaṅgike samādhimhi sampādite evāti
  dassento āha "jhāne pañcaṅgike ṭhito"ti. Tattha pañcaṅgike jhāne ṭhito
  patiṭṭhito hutvā evaṁ jānāmīti attho.
       Evaṁ vijjāttayaṁ dassetvā tappasaṅgena pubbe dassitampi tatiyavijjaṁ saha
  kiccanipphattiyā dassento "pariciṇṇo mayā satthā"tiādinā gāthādvayamāha. Tattha
  vajjīnaṁ veḷuvagāmeti vajjiraṭṭhassa veḷuvagāme, vajjiraṭṭhe yattha pacchimavassaṁ
  upagacchi veḷuvagāme. Heṭṭhato veḷugumbasminti tattha aññatarassa veḷugumbassa
  heṭṭhā. Nibbāyissanti nibbāyissāmi, anupādisesāya nibbānadhātuyā
  parinibbāyissāmīti attho.
                     Anuruddhattheragāthāvaṇṇanā niṭṭhitā.
                          --------------
-------------------------------------------------
[page 384]
                   394. 10. Pārāpariyattheragāthāvaṇṇanā
       samaṇassa ahu cintātiādikā āyasmato pārāpariyattherassa gāthā. Imassa
  vatthu heṭṭhā āgatameva, tā ca gāthā satthari dharante attano puthujjanakāle
  manacchaṭṭhānaṁ indriyānaṁ niggaṇhanacintāya pakāsanavasena bhāsitā. Imā pana
  aparabhāge satthari parinibbute attano ca parinibbāne upaṭṭhite tadā āyatiñca
  bhikkhūnaṁ uddhammapaṭipattiyā pakāsanavasena bhāsitā. Tattha:-
     [920] "samaṇassa Ahu cintā pupphitamhi mahāvane
           ekaggassa nisinnassa pavivittassa jhāyino"ti
  ayaṁ gāthā saṅgītikārehi ṭhapitā. Tassattho heṭṭhā vuttanayova. Ayaṁ pana sambandho:-
  satthari aggasāvakesu ekaccesu mahātheresu ca parinibbutesu atītasatthuke pāvacane
  subbacesu sikkhākāmesu bhikkhūsu dullabhesu dubbacesu micchāpaṭipattibahulesu
  bhikkhūsu ca jātesu supupphite mahante sālavane nisinnassa pavivittassa ekaggassa
  jhāyanasīlassa samitapāpatāya samaṇassa pārāpariyattherassa paṭipattiṁ nissāya cintā vīmaṁsā
  ahosīti. Itarā:-
     [921] "aññathā Lokanāthamhi tiṭṭhante purisuttame
           iriyaṁ āsi bhikkhūnaṁ aññathā dāni dissati.
     [922] Sītavātaparittāṇaṁ hirikopīnachādanaṁ
           mattaṭṭhiyaṁ abhuñjiṁsu santuṭṭhā itarītare.
     [923] Paṇītaṁ yadi vā lūkhaṁ appaṁ vā yadi vā bahuṁ
           yāpanatthaṁ abhuñjiṁsu agiddhā nādhimucchitā.
     [924] Jīvitānaṁ parikkhāre bhesajje atha paccaye
           na bāḷhaṁ ussukā āsuṁ yathā te āsavakkhaye.
-------------------------------------------------
[page 385]
     [925] Araññe rukkhamūlesu kandarāsu guhāsu ca
           vivekamanubrūhantā vihaṁsu tapparāyanā.
     [926] Nīcā niviṭṭhā subharā mudū athaddhamānasā
           abyāsekā amukharā atthacintāvasānugā.
     [927] Tato pāsādikaṁ āsi gataṁ bhuttaṁ nisevitaṁ
           siniddhā teladhārāva ahosi iriyāpatho.
     [928] Sabbāsavaparikkhīṇā mahājhāyī mahāhitā
           nibbutā dāni te therā parittā dāni tādisā.
     [929] Kusalānañca dhammānaṁ paññāya ca parikkhayā
           sabbākāravarūpetaṁ lujjate jinasāsanaṁ.
     [930] Pāpakānañca dhammānaṁ kilesānañca yo utu
           upaṭṭhitā vivekāya ye ca saddhammasesakā.
     [931] Te kilesā pavaḍḍhantā āvisanti bahuṁ janaṁ
           kīḷanti maññe bālehi ummattehiva rakkhasā.
     [932] Kilesehābhibhūtā te tena tena vidhāvitā
           narā kilesavatthūsu sasaṅgāmeva ghosite.
     [933] Pariccajitvā saddhammaṁ aññamaññehi bhaṇḍare
           diṭṭhigatāni anventā idaṁ seyyoti maññare.
     [934] Dhanañca puttaṁ bhariyañca chaḍḍayitvāna niggatā
           kaṭacchubhikkhahetūpi akicchāni nisevare.
     [935] Udarāvadehakaṁ bhutvā sayantuttānaseyyakā
           kathā vaḍḍhenti paṭibuddhā yā kathā satthugarahitā.
     [936] Sabbakārukasippāni cittiṁ katvāna sikkhare
           avūpasantā ajjhattaṁ sāmaññatthoti acchati.
-------------------------------------------------
[page 386]
     [937] Mattikaṁ telacuṇṇañca udakāsanabhojanaṁ
           gihīnaṁ upanāmenti ākaṅkhantā bahuttaraṁ.
     [938] Dantapoṇaṁ kapiṭṭhañca pupphaṁ khādaniyāni ca
           piṇḍapāte ca sampanne ambe āmalakāni ca.
     [939] Bhesajjesu yathā vejjā kiccākicce yathā gihī
           gaṇikāva vibhūsāyaṁ issare khattiyā yathā.
     [940] Nekatikā vañcanikā kūṭasakkhī apāṭukā
           bahūhi parikappehi āmisaṁ paribhuñjare.
     [941] Lesakappe pariyāye parikappenudhāvitā
           jīvikatthā upāyena saṅkaḍḍhanti bahuṁ dhanaṁ.
     [942] Upaṭṭhāpenti parisaṁ kammato no ca dhammato
           dhammaṁ paresaṁ desenti lābhato no ca atthato.
     [943] Saṁghalābhassa bhaṇḍanti saṁghato paribāhirā
           paralābhopajīvantā ahirīkā na lajjare.
     [944] Nānuyuttā tathā eke muṇḍā saṅghāṭipārutā
           sambhāvanaṁyevicchanti lābhasakkāramucchitā.
     [945] Evaṁ nānappayātamhi na dāni sukaraṁ tathā
           aphusitaṁ vā phusituṁ phusitaṁ vānurakkhituṁ.
     [946] Yathā kaṇṭakaṭṭhānamhi careyya anupāhano
           satiṁ upaṭṭhapetvāna evaṁ gāme munī care.
     [947] Saritvā pubbake yogī tesaṁ vattamanussaraṁ
           kiñcāpi pacchimo kālo phuseyya amataṁ padaṁ.
     [948] Idaṁ vatvā sālavane samaṇo bhāvitindriyo
           brāhmaṇo parinibbāyī isi khīṇapunabbhavo"ti
  imā gāthā thereneva bhāsitā.
-------------------------------------------------
[page 387]
       Tattha iriyaṁ āsi bhikkhūnanti purisuttame lokanāthamhi sammāsambuddhe
  tiṭṭhante dharante etarahi paṭipattibhāvato aññathā aññena pakārena bhikkhūnaṁ iriyaṁ
  caritaṁ ahosi yathānusiṭṭhaṁ paṭipattibhāvato. Aññathā dāni dissatīti idāni pana tato
  aññathā bhikkhūnaṁ iriyaṁ dissati ayāthāvapaṭipattibhāvatoti adhippāyo. 1-
       Idāni satthari dharante yenākārena bhikkhūnaṁ paṭipatti ahosi, taṁ tāva
  dassetuṁ "sītavātaparittāṇan"tiādi vuttaṁ. Tattha mattaṭṭhiyanti taṁ mattaṁ payojanaṁ.
  Yāvadeva sītavātaparittāṇaṁ, yāvadeva hirikopinapaṭicchādanaṁ katvā cīvaraṁ paribhuñjiṁsu.
  Kathaṁ? santuṭṭhā itarītare yasmiṁ tasmiṁ hīne paṇīte vā yathāladdhe paccaye
  Santosaṁ āpannā.
       Paṇītanti uḷāraṁ sappiādinā saṁsaṭṭhaṁ, tadabhāvena lūkhaṁ. Appanti
  catupañcālopamattampi. Bahuṁ yāpanatthaṁ abhuñjiṁsūti paṇītaṁ bahuṁ bhuñjantāpi
  yāpanamattameva āhāraṁ bhuñjiṁsu. Tato eva agiddhā gedhaṁ anāpannā. Nādhimucchitā na
  ajjhositā akkhabbhañjanaṁ viya sākaṭikā 2- vaṇalepanaṁ viya vaṇino abhuñjiṁsu.
       Jīvitānaṁ parikkhāre, bhesajje atha paccayeti jīvitānaṁ pavattiyā parikkhārabhūte
  bhesajjasaṅkhāte paccaye gilānapaccaye. Yathā teti yathā te purimakā bhikkhū āsavakkhaye
  ussukā yuttā āsuṁ, tathā te rogābhibhūtāpi gilānapaccaye bāḷhaṁ ativiya ussukā
  nāhesunti attho.
      Tapparāyanāti vivekaparāyanā vivekapoṇā. Evaṁ catūhi gāthāhi catupaccayasantosaṁ 3-
  bhāvanābhiratiñca dassentena tesaṁ ariyavaṁsapaṭipadā dassitā.
       Nīcāti "mayaṁ paṁsukūlikā piṇḍapātikā"ti attukkaṁsanaparavambhanāni akatvā
  nīcavuttino, nivātavuttinoti attho. Niviṭṭhāti sāsane niviṭṭhasaddhā. Subharāti

  *  *  *  *  *  *
  Footnote: 1 Sī. ayaṁ tāva paṭipattibhāvato viseso 2 Sī. sākaṭikānaṁ 3 Sī. paccayasantosaṁ
-------------------------------------------------
[page 388]
  Appicchatādibhāvena suposā. 1- Mudūti vattapaṭipattiyaṁ sakale ca brahmacariye mudū,
  suparikammakatasuvaṇṇaṁ viya viniyogakkhamā. Mudūti vā abhākuṭikā uttānamukhā
  pupphitamukhena paṭisanthāravuttino, sutitthaṁ viya 2- sukhāvahāti vuttaṁ hoti.
  Athaddhamānasāti akathinacittā, tena subbacabhāvamāha. Abyāsekāti sativippavāsābhāvato
  kilesabyāsekarahitā, antarantarā taṇhādiṭṭhimānādīhi avokiṇṇāti attho. Amukharāti
  na mukharā, na mukhena kharā vacīpāgabbhiyarahitāti vā attho. Atthacintāvasānugāti
  hitacintāvasānugā hitacintāvasikā attano paresañca hitacintameva 3- anuparivattanakā.
       Tatoti tasmā nīcavuttādihetu. Pāsādikanti pasādajanikaṁ 4- paṭipattiṁ passantānaṁ
  suṇantānañca pasādāvahaṁ. Gatanti abhikkantapaṭikkantaparivattanādigamanaṁ. Gatanti vā
  kāyavācāpavatti. Bhuttanti catupaccayaparibhogo. Nisevitanti gocaranisevanaṁ. Siniddhā
  teladhārāvāti yathā anivattitā kusalajanābhisiñcitā savantī teladhārā avicchinnā
  siniddhā maṭṭhā dassanīyā pāsādikā hoti, evaṁ tesaṁ ākappasampannānaṁ iriyāpatho
  acchiddo saṇho maṭṭho dassanīyo pāsādiko ahosi.
       Mahājhāyīti mahantehi jhānehi jhāyanasīlā, mahantaṁ vā nibbānaṁ jhāyantīti
  mahājhāyī. Tato eva mahāhitā, mahantehi hitehi samannāgatāti attho. Te
  therāti te yathāvuttappakārā paṭipattiparāyanā therā idāni parinibbutāti attho.
  Parittā dāni tādisāti idāni pacchime kāle tādisā tathārūpā therā parittā
  appakā katipayā evāti 5- vuttaṁ hoti.
       Kusalānañca dhammānanti vivaṭṭassa upanissayabhūtānaṁ vimokkhasambhārānaṁ anavajja-
  dhammānaṁ. Paññāya cāti tathārūpāya paññāya ca. Parikkhayāti abhāvato anuppattito.
  Kāmañcettha paññāpi siyā anavajjadhammā 6-, bahukārabhāvadassanatthaṁ panassā visuṁ

  *  *  *  *  *  *
  Footnote: 1 Sī. supposā 2 Sī. suhitaṁ viya, chaṂa. subhitthaṁ 3 Sī. cintanameva
  4 Sī.,Ma. pasādajanakaṁ 5 Sī. appakā evāti 6 Sī. anuvajjadhammesu
-------------------------------------------------
[page 389]
  Gahaṇaṁ yathā puññañāṇasambhārāti. Sabbākāravarūpetanti ādikalyāṇatādīhi sabbehi
  ākāravarehi pakāravisesehi upetaṁ yuttaṁ jinassa bhagavato sāsanaṁ lujjati vinassatīti 1-
  attho.
       Pāpakānañca dhammānaṁ, kilesānañca yo utūti kāyaduccaritādīnaṁ pāpadhammānaṁ
  lobhādīnañca kilesānaṁ yo utu yo kālo, so ayaṁ vattatīti vacanaseso. Upaṭṭhitā
  vivekāya, ye ca saddhammasesakāti ye pana evarūpe kāle kāyacittaupadhivivekatthāya
  upaṭṭhitā āraddhaviriyā, te ca sesapaṭipattisaddhammakā honti. Ayaṁ hettha
  adhippāyo:- suvisuddhasīlācārāpi samānā idāni ekacce bhikkhū iriyāpathasaṇṭhāpanaṁ,
  samathavipassanābhāvanāvidhānaṁ, mahāpalibodhūpacchedo, khuddakapalibodhūpacchedoti
  evamādipubbakiccaṁ sampādetvā bhāvanamanuyuñjanti. Te sesapaṭipattisaddhammakā, 2-
  paṭipattiṁ matthakaṁ pāpetuṁ na sakkontīti
       te kilesā pavaḍḍhantāti ye bhagavato orasaputtehi ca tadā parikkhayaṁ
  pariyādānaṁ gamitā kilesā, te etarahi laddhokāsā bhikkhūsu vuḍḍhiṁ viruḷhiṁ vepullaṁ
  āpajjantā. Āvisanti bahuṁ jananti kalyāṇamittarahitaṁ ayonisomanasikārabahulaṁ andha-
  bālajanaṁ abhibhavitvā avasaṁ karontā āvisanti santānaṁ anupavisanti. Evaṁbhūtā
  ca te kīḷanti maññe bālehi, ummattehiva rakkhasā yathā nāma keḷisīlā
  rakkhasābhisakkarahite ummatte āvisitvā te anabyasanaṁ āpādentā tehi kīḷanti,
  evaṁ te kilesā sammāsambuddhabhisakkarahite andhabāle bhikkhū āvisitvā tesaṁ diṭṭha-
  dhammikādibhedaṁ anatthaṁ uppādentā tehi saddhiṁ kīḷanti maññe, kīḷantā viya
  hontīti attho.
       Tena tenāti tena tena ārammaṇabhāgena. Vidhāvitāti virūpaṁ dhāvitā asāruppa-
  vasena paṭipajjantā. Kilesavatthūsūti paṭhamaṁ uppannaṁ kilesā pacchā uppajjanakānaṁ

  *  *  *  *  *  *
  Footnote: 1 Ma. lujjati bhijjati vinassatīti 2 Sī. bhāvanamanuyuñjantā sesapaṭipattikā
  saddhammakatā
-------------------------------------------------
[page 390]
  Kāraṇabhāvato kilesāva kilesavatthūni, tesu kilesavatthūsu samūhitesu. Sasaṅgāmeva
  ghositeti hiraññasuvaṇṇamaṇimuttādikaṁ dhanaṁ vippakiritvā "yaṁ yaṁ hiraññasuvaṇṇādi
  yassa yassa hatthagataṁ, taṁ taṁ tassa tasseva hotū"ti evaṁ kāmaghosanā sasaṅgāmaghosanā
  nāMa. Tatthāyamattho:- kilesavatthūsu "yo yo kileso yaṁ yaṁ sattaṁ gaṇhāti abhibhavati,
  so so tassa tassa hotū"ti kilesasenāpatinā mārena sasaṅgāme ghosite viya.
  Tehi tehi kilesehi abhibhūtā te bālaputhujjanā tena tena ārammaṇabhāgena vidhāvitā
  vositāti
       te evaṁ vidhāvitā kiṁ karontīti āha "pariccajitvā saddhammaṁ, aññamaññehi
  bhaṇḍare"ti. Tassattho:- paṭipattisaddhammaṁ chaḍḍetvā āmisakiñjakkhahetu añña-
  maññehi bhaṇḍare kalahaṁ karontīti. Diṭṭhigatānīti "viññāṇamattameva atthi, nattheva
  rūpadhammā"ti "yathā puggalo nāma paramatthato natthi, evaṁ sabhāvadhammāpi paramatthato
  natthi, vohāramattamevā"ti ca evamādīni diṭṭhigatāni micchāgāhe anventā
  anugacchantā idaṁ seyyo idameva seṭṭhaṁ, aññaṁ micchāti maññanti.
     Niggatāti gehato nikkhantā. Kaṭacchubhikkhahetūpīti kaṭacchumattabhikkhānimittampi.
  Taṁ dadantassa gahaṭṭhassa ananulomikasaṁsaggavasena akiccāni pabbajitena akattabbāni
  kammāni nisevare karonti.
     Udarāvadehakaṁ bhutvāti "ūnūdaro mitāhāro"ti 1- vuttavacanaṁ acintetvā udarapūraṁ
  bhuñjitvā. Sayantuttānaseyyakāti "dakkhiṇena passena sīhaseyyaṁ kappeti pāde
  pādaṁ accādhāya sato sampajāno"ti 2- vuttavidhānaṁ ananussaritvā uttānaseyyakā
  sayanti. Yā kathā satthugarahitāti rājakathāditiracchānakathaṁ sandhāya vadati.

  *  *  *  *  *  *
  Footnote: 1 khuṭhera. 26/982/395 sārīputtattheragāthā
  2 aṅ.aṭṭhaka. 23/99(9)/170 nandasutta, abhi.vibhaṅga. 35/519/300 jhānavibhaṅga
-------------------------------------------------
[page 391]
       Sabbakārukasippānīti sabbehi vessādīhi kārukehi kattabbāni bhattatāla-
  vaṇṭakaraṇādīni hatthasippāni. Cittiṁ katvānāti sakkaccaṁ sādaraṁ katvā. Avūpasantā
  ajjhattanti kilesavūpasamābhāvato gadduhanamattampi 1- samādhānābhāvato ca ajjhattaṁ
  avūpasantā, avūpasantacittāti attho. Sāmaññatthoti samaṇadhammo. Atiacchatīti tesaṁ
  ājīvakiccapasutatāya ekadesampi aphusanato visuṁyeva nisīdati, anallīyatīti vuttaṁ hoti.
       Mattikanti pākatikaṁ vā pañcavaṇṇaṁ vā gihīnaṁ viniyogakkhamaṁ mattikaṁ.
  Telacuṇṇañcāti pākatikaṁ abhisaṅkhataṁ vā telañca cuṇṇañca. 2- Udakāsanabhojananti
  udakañca āsanañca bhojanañca. Ākaṅkhantā bahuttaranti bahuṁ piṇḍapātādiuttaruttaraṁ
  ākaṅkhantā "amhehi mattikādīsu dinnesu manussā daḷhabhattikā hutvā bahuṁ
  uttaruttaraṁ catupaccayajātaṁ dassantī"ti adhippāyena gihīnaṁ upanāmentīti attho.
     Dante punanti sodhenti etenāti dantapoṇaṁ, dantakaṭṭhaṁ. Kapiṭṭhanti kapiṭṭhaphalaṁ.
  Pupphanti sumanacampakādipupphaṁ. Khādanīyānīti aṭṭhārasavidhepi khajjakavisese. Piṇḍapāte
  ca sampanneti byañjanādisampayutte 3- odanavisese. Ambe āmalakāni cāti casaddena
  mātuluṅgatālanāḷikerādiphalāni avuttāni saṅgaṇhāti. Sabbattha gihīnaṁ upanāmenti
  ākaṅkhantā bahuttaranti yojanā.
       Bhesajjesu yathā vejjāti gihīnaṁ bhesajjappayogesu yathā vejjā, tathā bhikkhū
  paṭipajjantīti adhippāyo. Kiccākicce yathā gihīti gahaṭṭhānaṁ khuddake ceva mahante
  ca kicce kattabbe gihī viya. Gaṇikāva vibhūsāyanti attano sarīrassa vibhūsane
  rūpūpajīviniyo viya. Issare khattiyā yathāti issare issariyapavattane yathā khattiyā,
  evaṁ kulapatī hutvā vattantīti attho.
       Nekatikāti nikatiyaṁ niyuttā, amaṇiṁyeva maṇiṁ, asuvaṇṇaṁyeva suvaṇṇaṁ katvā

  *  *  *  *  *  *
  Footnote: 1 Ma. gandhūhanamattampi 2 Sī. nahānīyacuṇṇañca 3 chaṂa. vaṇṇādisampayutte
-------------------------------------------------
[page 392]
  Paṭirūpasāciyoganiratā. Vañcanikāti kūṭamānādīhi vippalambakā. Kūṭasakkhīti
  ayāthāvasakkhino. Apāṭukāti vāmakā, asaṁyatavuttīti attho. Bahūhi parikappehīti
  yathāvuttehi aññehi ca bahūhi micchājīvappakārehi.
       Lesakappeti kappiyalese kappiyapaṭirūpe. Pariyāyeti paccayesu pariyāyassa yoge.
  Parikappeti vaḍḍhiādivikappane, sabbattha visaye bhummaṁ. Anudhāvitāti mahicchatādīhi
  pāpadhammehi anudhāvitā vositā. 1- Jīvikatthā jīvikappayojanā ājīvahetukā.
  Upāyenāti parikathādinā upāyena paccayuppādananayena. Saṅkaḍḍhantīti saṁharanti.
       Upaṭṭhāpenti parisanti parisāya attānaṁ upaṭṭhapenti, yathā parisā attānaṁ
  upaṭṭhapenti, evaṁ parisaṁ saṅgaṇhantīti attho. Kammatoti kammahetu. Te hi attano
  kattabbaveyyāvaccanimittaṁ upaṭṭhapenti. No ca dhammatoti dhammanimittaṁ no ca
  upaṭṭhapenti. Yo satthārā ullumpanasabhāvasaṇṭhitāya parisāya saṅgaho 2- anuññāto,
  tena na saṅgaṇhantīti attho. Lābhatoti lābhahetu, "ayyo bahussuto, bhāṇako,
  dhammakathikoti evaṁ sambhāvento mahājano mayhaṁ lābhasakkāre upanayissatī"ti
  icchācāre ṭhatvā lābhanimittaṁ paresaṁ dhammaṁ desenti. No ca atthatoti yo so
  vimuttāyatanasīse ṭhatvā saddhammaṁ kathentena pattabbo attho, na taṁdiṭṭhadhammikādi-
  bhedahitanimittaṁ dhammaṁ desentīti 3- attho.
     Saṁghalābhassa bhaṇḍantīti saṁghalābhahetu bhaṇḍanti 4- "mayhaṁ pāpuṇāti, na tuyhan"ti-
  ādinā kalahaṁ karonti. Saṁghato paribāhirāti ariyasaṁghato bahibhūtā ariyasaṁghe tadabhāvato.
  Paralābhopajīvantāti sāsane lābhassa andhabālaputhujjanehi pare sīlādiguṇasampanne
  sekkhe uddissa uppannattā taṁ paralābhaṁ parato vā dāyakato laddhabbalābhaṁ
  upajīvantā bhaṇḍanakārakā bhikkhū pāpajigucchāya abhāvato ahirikā samānā ca
  "mayaṁ paralābhaṁ bhuñjāma, parapaṭibaddhajīvikā"tipi na lajjare na hiriyanti.

  *  *  *  *  *  *
  Footnote: 1 Ma. anu anu dhāvitā javāpitā 2 Sī. parisalaṅgaho
  3 Sī. attho na tena atthena diṭṭhadhammikādibhedahitanimittaṁ dhammaṁ na desenti
  4 Sī.,Ma. bhaṇḍenti
-------------------------------------------------
[page 393]
       Nānuyuttāti samaṇakaraṇehi dhammehi ananuyuttā. Tathāti yathā pubbe vuttā
  bandhanakārakādayo, tathā. Eketi ekacce. Muṇḍā saṅghāṭipārutāti kevalaṁ
  muṇḍitakesatāya muṇḍā pilotikakhaṇḍehi 1- saṅghaṭitaṭṭhena "saṅghāṭī"ti laddhanāmena
  cīvarena pārutasarīRā. Sambhāvanaṁyevicchanti, lābhasakkāramucchitāti lābhasakkārāsāya 2-
  mucchitā ajjhositā hutvā "pesalo dhutavādo bahussuto"ti vā madhuravacanamanuyuttā
  "ariyo"ti ca kevalaṁ sambhāvanaṁ bahumānaṁyeva icchanti esanti, na tannimitte guṇeti
  attho.
       Evanti "kusalānañca dhammānaṁ paññāya ca parikkhayā"ti vuttanayena.
  Nānappayātamhīti nānappakāre bhedanadhamme payāte samakate nānappakārena vā
  saṅkilesadhamme payātuṁ pavattituṁ āraddhe. Na dāni sukaraṁ tathāti idāni imasmiṁ
  dullabhakalyāṇamitte dullabhasappāyasaddhammassavane ca kāle yathā satthari dharante
  aphusitaṁ aphuṭṭhaṁ anadhigataṁ jhānavipassanaṁ phusitaṁ adhigantuṁ, phusitaṁ vā hānabhāgiyaṁ
  ṭhitibhāgiyameva vā ahutvā yathā visesabhāgiyaṁ hoti, tathā anurakkhituṁ pāletuṁ sukaraṁ,
  tathā na sukaraṁ, tathā sampādetuṁ na sakkāti attho.
       Idāni attano parinībbānakālassa āsannattā saṅkhittena ovādena
  sabrahmacāriṁ ovadanto "yathā kaṇṭakaṭṭhānamhī"tiādimāha. Tassattho:- yathā puriso
  kenacideva payojanena kaṇṭakanicite padese anupāhano vicaranto "mā maṁ kaṇṭako
  vijjhī"ti satiṁ upaṭṭhapetvāva vicarati, evaṁ kilesakaṇṭakanicite gocaragāme payojanena
  caranto muni satiṁ upaṭṭhapetvāna satisampajaññayutto appamattova careyya kammaṭṭhānaṁ
  avijahantoti vuttaṁ hoti.
       Saritvā pubbake yogī, tesaṁ vattamanussaranti purimake yoge bhāvanāya
  yuttatāya yogī āraddhavipassake saritvā tesaṁ vattaṁ āgamānusārena sammāpaṭipatti-
  bhāvanāvidhiṁ anussaranto dhuranikkhepaṁ akatvā yathāpaṭipajjanto. Kiñcāpi pacchimo

  *  *  *  *  *  *
  Footnote: 1 Sī. pilotikakhaṇḍe 2 Sī. lābhasakkāresu
-------------------------------------------------
[page 394]
  Kāloti yadipāyaṁ atītasatthuko carimo kālo, tathāpi yathādhammameva paṭipajjanto
  vipassanaṁ ussukkāpento phuseyya amataṁ padaṁ nibbānaṁ adhigaccheyya.
     Idaṁ vatvāti yathādassitaṁ saṅkilesavodānesu imaṁ paṭipattividhiṁ kathetvā. Ayañca
  osānagāthā saṅgītikārehi therassa parinibbānaṁ pakāsetuṁ vuttāti veditabbā.
                    Pārāpariyattheragāthāvaṇṇanā niṭṭhitā.
                     Paramatthadīpaniyā theragāthāsaṁvaṇṇanāya
                     vīsatinipātassa atthavaṇṇanā niṭṭhitā.
                        ------------------
-------------------------------------------------
[page 395]
                            17. Tiṁsanipāta
                   395. 1. Pussattheragāthāvaṇṇanā 1-
       tiṁsanipāte pāsādike bahū disvātiādikā āyasmato pussattherassa gāthā.
  Kā uppatti?
       Ayampi purimabuddhesu katādhikāro tattha tattha bhave vivaṭṭūpanissayaṁ kusalaṁ
  upacinitvā devamanussesu saṁsaranto imasmiṁ buddhuppāde ekassa maṇḍalikarañño
  putto hutvā nibbatti, pussoti nāmaṁ ahosi. So viññutaṁ patto khattiyakumārehi
  sikkhitabbasippesu nipphattiṁ gato upanissayasampannattā kāmesu alaggacitto
  aññatarassa mahātherassa santike dhammaṁ sutvā paṭiladdhasaddho pabbajitvā cariyānukūlaṁ
  kammaṭṭhānaṁ gahetvā bhāvanaṁ anuyuñjanto jhānāni nibbattetvā jhānapādakaṁ
  vipassanaṁ paṭṭhapetvā na cirasseva chaḷabhiñño ahosi. Athekadivasaṁ paṇḍaragotto 2-
  nāma eko tāpaso tassa santike dhammaṁ sutvā nisinno sambahule bhikkhū sīlācāra-
  sampanne susaṁvutindriye bhāvitakāye bhāvitacitte disvā pasannacitto "sādhu vatāyaṁ
  paṭipatti loke ciraṁ tiṭṭheyyā"ti cintetvā "kathaṁ nu kho bhante anāgatamaddhānaṁ
  bhikkhūnaṁ paṭipatti bhavissatī"ti theraṁ pucchi. Tamatthaṁ dassento saṅgītikārā:-
     [949] "pāsādike Bahū disvā bhāvitatte susaṁvute
           isi paṇḍarasagotto apucchi pussasavhayan"ti
  gāthaṁ ādito ṭhapesuṁ.
       Tattha pāsādiketi attano paṭipattiyā pasādārahe. Bahūti sambahule. Bhāvitatteti
  samathavipassanābhāvanāhi bhāvitacitte. Susaṁvuteti suṭṭhu saṁvutindriye. Isīti

  *  *  *  *  *  *
  Footnote: 1 chaṂa.,i. phussatthera..... evamuparipi. 2 Sī. paṇḍarassagotto
-------------------------------------------------
[page 396]
  Tāpaso. Paṇḍarasagottoti paṇḍarassa nāma isino vaṁse jātattā tena samānagotto.
  Pussasavhayanti pussasaddena avhātabbaṁ, pussanāmakanti attho.
     [950] "kiṁ Chandā kimadhippāyā kimākappā bhavissare
            anāgatamhi kālamhi taṁ me akkhāhi pucchito"ti
  ayaṁ tassa isino pucchāgāthā.
     Tatta kiṁ chandāti imasmiṁ sāsane anāgate bhikkhū kīdisacchandā kīdisādhimuttikā,
  kiṁ hīnādhimuttikā, udāhu paṇītādhimuttikāti attho. Kimadhippāyāti kīdisādhippā
  yā kīdisajjhāsayā, kiṁ saṅkilesajjhāsayā, udāhu vodānajjhāsayāti attho. Athavā
  chandā nāma kattukamyatā, tasmā kīdisī 1- tesaṁ kattukamyatāti attho. Adhippāyo
  ajjhāsayoyeva. Kimākappāti kīdisākappā. Ākappāti ca vesagahaṇādivāritta-
  cārittavantoti attho. Bhavissareti bhavissanti. Taṁ meti taṁ anāgate bhikkhūnaṁ
  chandādhippāyākappabhedaṁ pucchito mayhaṁ akkhāhi kathehīti theraṁ ajjhesati. Tassa thero
  tamat thaṁ ācikkhanto sakkaccasavane tāva niyojetuṁ:-
     [951] "suṇohi Vacanaṁ mayhaṁ isi paṇḍarasavhaya
           sakkaccaṁ upadhārehi ācikkhissāmyanāgatan"ti
  gāthamāha.
       Tassattho:- bho paṇḍaranāma isi yaṁ tvaṁ maṁ pucchasi, taṁ te anāgataṁ
  ācikkhissāmi, ācikkhato pana mama vacanaṁ suṇāhi anāgatatthadīpanato saṁvegāvahato
  ca sakkaccaṁ upadhārehīti.
       Atha thero anāgataṁsañāṇena bhikkhūnaṁ bhikkhunīnañca bhāviniṁ 2- pavattiṁ yathābhūtaṁ
  disvā tassa ācikkhanto:-

  *  *  *  *  *  *
  Footnote: 1 Sī. tasmā kīdasacchandā kīdisī 2 Sī. bhāvitaṁ
-------------------------------------------------
[page 397]
     [952] "kodhanā Upanāhī ca makkhī thamthī saṭhā bahū
           issukī nānāvādā ca bhavissanti anāgate.
     [953] Aññātamānino dhamme gambhīre tīragocarā
           lahukā agarū dhamme aññamaññamagāravā.
     [954] Bahū ādīnavā loke uppajjissantyanāgate
           sudesitaṁ imaṁ dhammaṁ kilesissanti dummatī.
     [955] Guṇahīnāpi saṁghamhi voharantā visāradā
           balavanto bhavissanti mukharā assutāvino.
     [956] Guṇavantopi saṁghamhi voharantā yathātthato 1-
           dubbalā te bhavissanti hirīmanā anatthikā.
     [957] Rajataṁ jātarūpañca khettaṁ vatthumajeḷakaṁ
           dāsīdāsañca dummedhā sādiyissantyanāgate.
     [958] Ujjhānasaññino bālā sīlesu asamāhitā
           unnaḷā vicarissanti kalahābhiratā magā.
     [959] Uddhatā ca bhavissanti nīlacīvarapārutā
           kuhā thaddhā lapā siṅgī carissantyariyā viya.
     [960] Telasaṇṭhehi 2- kesehi capalā añjanakkhikā
           rathiyāya gamissanti dantavaṇṇakapārutā.
     [961] Ajegucchaṁ vimuttehi surattaṁ arahaddhajaṁ
           jigucchissanti kāsāvaṁ odātesu samucchitā.
     [962] Lābhakāmā bhavissanti kusītā hīnavīriyā
           kicchantā vanapatthāni 3- gāmantesu vasissare.
     [963] Ye ye lābhaṁ labhissanti micchājīvaratā sadā
           te teva anusikkhantā bhamissanti asaññatā. 4-

  *  *  *  *  *  *
  Footnote: 1 pāli. yathatthato 2 pāli. telasaṇhehi
  3 pāli. vanapattāni, aṭṭhakathā. vanapatthesu 4 chaṂa. asaṁyatā 4 chaṂa. asaṁyatā
-------------------------------------------------
[page 398]
     [964] Ye ye alābhino lābhaṁ na te pujjā bhavissare
           supesalepi te dhīre sevissanti na te tadā.
     [965] Milakkhurajanaṁrattaṁ garahantā sakaṁ dhajaṁ
           titthiyānaṁ dhajaṁ keci dhārissantyavadātakaṁ.
     [966] Agāravo ca kāsāve tadā tesaṁ bhavissati
           paṭisaṅkhā ca kāsāve bhikkhūnaṁ na bhavissati.
     [967] Abhibhūtassa dukkhena sallaviddhassa ruppato
           paṭisaṅkhā mahāghorā nāgassāsi acintiyā.
     [968] Chaddanto hi tadā disvā surattaṁ arahaddhajaṁ
           tāvadevabhaṇī gāthā gajo atthopasaṁhitā.
     [969] Anikkasāvo kāsāvaṁ yo vatthaṁ paridahessati 1-
           apeto damasaccena na so kāsāvamarahati.
     [970] Yo ca vantakasāvassa sīlesu susamāhito
           upeto damasaccena sa ve kāsāvamarahati.
     [971] Vipannasīlo dummedho pākaṭo kāmakāriyo
           vibbhantacitto nissukko na so kāsāvamarahati.
     [972] Yo ca sīlena sampanno vītarāgo samāhito
           odātamanasaṅkappo sa ve kāsāvamarahati.
     [973] Uddhato unnaḷo bālo sīlaṁ yassa na vijjati
           odātakaṁ arahati kāsāvaṁ kiṁ karissati.
           Tādīnaṁ mettacittānaṁ niggaṇhissantyanāgate.
     [975] Sikkhāpentāpi therehi bālā cīvaradhāraṇaṁ
           na suṇissanti dummedhā pākaṭā kāmakāriyā.

  *  *  *  *  *  *
  Footnote: 1 chaṂa. paridhassati, Sī. paridahissati
-------------------------------------------------
[page 399]
     [976] Te tathā sikkhitā bālā aññamaññaṁ agāravā
           nādiyissantupajjhāye khaluṅko viya sārathiṁ.
     [977] Evaṁ anāgataddhānaṁ paṭipatti bhavissati
           bhikkhūnaṁ bhikkhunīnañca patte kālamhi pacchime.
     [978] Purā āgacchate etaṁ anāgataṁ mahabbhayaṁ
           subbacā hotha sakhilā aññamaññaṁ sagāravā.
     [979] Mettacittā kāruṇikā hotha sīlesu saṁvutā
           āraddhavīriyā pahitattā niccaṁ daḷhaparakkamā.
     [980] Pamādaṁ bhayato disvā appamādañca khemato
           bhāvethaṭṭhaṅgikaṁ maggaṁ phusantā amataṁ padan"ti
  imā gāthā abhāsi.
       Tattha kodhanāti kujjhanasīlā. Bhavissanti anāgateti sambandho. Kiṁ therassa kāle
  tathā nāhesunti? na nāhesuṁ, tadā pana kalyāṇamittabahulatāya ovādakesu viññāpakesu
  sabrahmacārīsu bahūsu vijjamānesu kilesesu balavantesu paṭisaṅkhānabahulatāya
  ca yebhuyyena bhikkhū akkodhanā ahesuṁ, 1- āyatiṁ tabbipariyāye atikodhanā
  bhavissanti, tasmā "anāgate"ti vuttaṁ. Sesapadesupi eseva nayo. Upanāhīti
  āghātavatthūsu āghātassa upanayahanasīlā upanāhasambhavato vā upanāhī. Tattha
  purimakāliko byāpādo kodho, aparakāliko upanāho. Sakiṁ pavatto vā doso
  kodho, anekakkhattuṁ pavatto upanāho. Paresaṁ vijjamāne guṇe makkhanti puñjanti
  tesaṁ vā udakapuñjaniyā viya udakassa makkho makkhanaṁ puñjanaṁ etesaṁ atthīti
  makkhī. Atimānalakkhaṇo thambho etesaṁ atthīti thambhī. Saṭhāti asantaguṇavibhāvanalakkhaṇena
  sāṭheyyena samannāgatā. Issukīti parasampattikhiyyanalakkhaṇāya issāya samannāgatā.
  Nānāvādāti aññamaññaṁ viruddhavādā viruddhadiṭṭhikā, kalahakārakā cāti attho.

  *  *  *  *  *  *
  Footnote: 1 Sī. kodhanā nāhesuṁ
-------------------------------------------------
[page 400]
       Aññātamānino dhamme, gambhīre tīragocarāti gambhīre durobhāse saddhamme
  aññāte eva "ñātoti, diṭṭho"ti evaṁ mānino, tato eva tassa orabhāge
  pavattitāya orimatīragocaRā. Lahukāti lahusabhāvā capalā. Agarū dhammeti saddhamme gārava-
  rahitā. Aññamaññamagāravāti aññamaññasmiṁ appatissā, saṁghe sabrahmacārīsu ca garugārava-
  virahitā. Bahū ādīnavāti vuttappakārā vakkhamānā ca bahū anekadosā antarāyā.
  Loketi sattaloke. Uppajjissantyanāgateti anāgate pātu bhavissanti. Sudesitaṁ
  imaṁ dhammanti 1- sammāsambuddhena suṭṭhu aviparītaṁ ādikalyāṇādippakārena desitaṁ
  imaṁ āgamasaddhammaṁ. Kilesissantīti kiliṭṭhaṁ kilesadūsitaṁ karissanti, "āpattiṁ
  `anāpattī'ti garukāpattiṁ `lahukāpattī"tiādinā duccaritasaṅkilesena asaddhammena
  saṇhasukhumaṁ rūpārūpadhammaṁ paṭikkhipissanti, diṭṭhisaṅkilesena ubhayatrāpi taṇhā-
  saṅkilesena saṅkilesissanti malīnaṁ karissanti. Dummatīti nippaññā. Vuttaṁ hetaṁ
  bhagavatā "bhavissanti bhikkhave bhikkhū anāgatamaddhānaṁ .pe. Abhidhammakathaṁ vedallakathaṁ
  kathentā kaṇhadhammaṁ okkamamānā na bujjhissantī"ti. 2-
       Guṇahīnāti sīlādiguṇavirahitā dussīlā alajjino ca. Athavā guṇahīnāti
  vinayavārittādiguṇena hīnā dhammavinaye appakataññuno. Saṁghamhīti saṁghamajjhe.
  Voharantāti kathentā, saṁghe vinicchayakathāya vattamānāya yaṅkiñci bhaṇantā. Visāradāti
  nibbhayā pagabbhā. Balavantoti pakkhabalena balavanto. Mukharāti mukhakharā kharavādino.
  Assutāvinoti na sutavanto, kevalaṁ lābhasakkārasilokasannissayena guṇadharā hutvā
  "dhammaṁ `adhammo'ti adhammañca `dhammo'ti, vinayaṁ `avinayo'ti avinayañca `vinayo"ti
  evaṁ attanā yathicchitamatthaṁ saṁghamajjhe patiṭṭhapentā balavanto bhavissanti.
     Guṇavantoti sīlādiguṇasampannā. Voharantā yathātthatoti atthānurūpaṁ aviparītatthaṁ
  "dhammaṁ `dhammo'ti, adhammaṁ `adhammo'ti, vinayaṁ `vinayo'ti, avinayaṁ `avinayo"ti evaṁ

  *  *  *  *  *  *
  Footnote: 1 Sī. sudesitaṁ idaṁ dhammanti 2 aṅ.pañcaka. 22/79/122 tatiyānāgatabhayasutta
-------------------------------------------------
[page 401]
  Dīpentā. Dubbalā te bhavissantīti parisāyaṁ alajjussannatāya balavirahitā te
  bhavissanti, tesaṁ vacanaṁ na tiṭṭhissati. Hirīmanā anatthikāti hirīmanto kenaci
  anatthikā. Te hi dhammena vattuṁ samatthāpi pāpajigucchatāya appakiccatāya ca kehici
  virodhaṁ akarontā attano vādaṁ patiṭṭhāpetuṁ na vāyamantā diṭṭhāvikammaṁ vā adhiṭṭhānaṁ
  vā akatvā tuṇhī honti.
      Rajatanti rūpiyaṁ, tena kahāpaṇalohamāsakādīnampi saṅgaho daṭṭhabbo. Jātarūpanti
  suvaṇṇaṁ, tena maṇimuttādīnampi saṅgaho daṭṭhabbo. Vāsaddo samuccayattho "apadā
  vā"tiādīsu 1- viya. "rajatajātarūpañcā"ti Vā pāṭho. Khettanti yattha pubbaṇṇāparaṇṇaṁ
  2- ruhati, taṁ khettaṁ. Tadatthaṁ akatabhūmibhāgo vatthu. Ajeḷakanti eḷakā nāma
  ajāyeva, te ṭhapetvā avasesā pasujātī ajā nāMa. Ajeḷakaggahaṇeneva hettha
  gomahiṁsādīnampi saṅgaho kato. Dāsīdāsañcāti dāsiyo ca dāse ca. Dummedhāti
  aviddasuno, kappiyākappiyaṁ sāruppāsāruppaṁ ajānantā attano atthāya
  sādiyissanti sampaṭicchissanti.
      Ujjhānasaññinoti pare heṭṭhato katvā olokanacittā, anujjhāyitabbaṭaṭhānepi
  vā ujjhānasīlā. Bālāti duccintitacintanādinā bālalakkhaṇena samannāgatā, tato
  eva sīlesu asamāhitā catupārisuddhisīlesu na samāhitacittā. Unnaḷāti
  samussitatucchamānā. Vicarissantīti mānaddhajaṁ ukkhipitvā vicarissanti.
  Kalahābhiratā magāti sārambhabahulatāya karaṇuttariyapasutā kalahe eva abhiratā magasadisā migā
  viya attahitāpekkhā 3- ghāsesanābhiratā dubbalavihesaparāti attho.
      Uddhatāti uddhaccena samannāgatā cittekaggatārahitā. Nīlacīvarapārutāti
  akappiyarajanarattena nīlavaṇṇena cīvarena pārutā, tādisaṁ cīvaraṁ nivāsetvā ceva
  pārupitvā ca vicaraṇakā. Kuhāti sāmantajappanādinā kuhanavatthunā kuhakā,

  *  *  *  *  *  *
  Footnote: 1 aṅ.catukka. 21/34/39 aggappasādasuttā, aṅpañcaka. 22/32/37(syā),
  khu.iti. 25/90/308 aggappasādasutta 2 Sī. pubbannāparannaṁ
  3 Ma. attahitanirapekkhā
-------------------------------------------------
[page 402]
  Asantaguṇasambhāvanicchāya kohaññaṁ katvā paresaṁ vimhāpayā. Thaddhāti kodhena mānena
  ca thaddhamānasā kakkhaḷahadayā. Lapāti lapanakā kuhanavuttikā, pasannamānasehi
  manussehi "kena bhante ayyassa attho"ti paccayadāyakānaṁ vadāpanakā, payuttavācā-
  vasena nippesikatāvasena ca paccayatthaṁ lapakāti vā attho. Siṅgīti "tattha katamaṁ
  siṅgaṁ, yaṁ siṅgaṁ siṅgāratā cāturatā cāturiyaṁ parikkhatatā pārikkhatiyan"ti 1- evaṁ
  vuttehi siṅgasadisehi pākaṭakilesehi samannāgatā, siṅgāracaritāti attho. "ariyā
  Viyā"tiidaṁ "kuhā"ti etasseva atthadassanaṁ. Kuhakānañhi ariyānamiva ṭhitabhāvaṁ
  dassento ariyā viya vicarantīti āha.
      Telasaṇṭhehīti sitthakatelena vā udakatelena vā osaṇṭhitehi. Capalāti
  kāyamaṇḍanaparikkhāramaṇḍanādinā cāpallena yuttā. Añjanakkhikāti alaṅkārañjanena
  añjitanettā. Rathiyāya gamissantīti bhikkhācariyāya kulūpasaṅkamanāpadesehi,
  mahāracchāya ito cito ca paribbhamissanti. Dantavaṇṇakapārutāti dantavaṇṇarattena cīvarena
  pārutasarīRā.
      Ajegucchanti ajigucchitabbaṁ. Vimuttehīti ariyehi. Surattanti kappiyarajanena
  suṭṭhu rattaṁ, arahantānaṁ buddhādīnaṁ ciṇṇatāya arahaddhajaṁ jigucchissanti kāsāvaṁ.
  Kasmā? odātesu samucchitā gedhaṁ āpannā. Dantavaṇṇapārupanassa hi idaṁ kāraṇavacanaṁ.
  Te hi setakaṁ sambhāventā "sabbena sabbaṁ setake gahite liṅgapariccāgo eva
  siyā"ti dantavaṇṇaṁ pārupanti
      lābhakāmāti lābhagiddhā. Bhikkhācariyāsupi kosajjayogato kusītā. Samaṇadhammaṁ
  kātuṁ cittassa ussāhābhāvena hīnavīriyā. Kicchantāti kilamantā, vanapatthesu vasituṁ
  kicchantā kilantacittāti attho. Gāmantesūti gāmantasenāsanesu gāmasamīpesu
  senāsanesu, gāmadvāresu vā senāsanesu. Vasissareti vasissanti.

  *  *  *  *  *  *
  Footnote: 1 abhi.vibhaṅga. 35/852/428 khuddakavatthuvibhaṅga: ekakaniddesa
-------------------------------------------------
[page 403]
      Te teva anusikkhantāti ye ye 1- micchājīvappayogena laddhalābhā, te te
  eva puggale anusikkhantā bhamissanti. Bhamissantīti sayampi te viya micchājīvena
  lābhaṁ uppādetuṁ rājakulādīni sevantā paribbhamissanti. "bhajissantī"ti Vā pāṭho,
  sevissantīti attho. Asaññatāti sīlasaññamarahitā.
       Ye ye alābhino lābhanti ye ye bhikkhū micchājīvaparivajjanena appapuññatāya
  ca lābhassa paccayassa na lābhino, te pujjā pūjanīyā pāsaṁsā tadā anāgate
  kāle na bhavissanti. Supesalepi te dhīreti dhitisampannatāya dhīre suṭṭhu pesalepi
  te bhikkhū na sevissanti, tadā anāgate te lābhino lābhakāmāva bhikkhūti attho.
      Milakkhurajanaṁrattanti kālakacchakarajanena rattaṁ. Samāsapadaṁ hetaṁ, gāthāsukhatthaṁ
  sānunāsikaniddeso. Garahantā sakaṁ dhajanti attano dhajabhūtaṁ kāsāvaṁ jigucchantā.
  Sāsane pabbajitānaṁ hi kāsāvo dhajo nāMa. Titthiyānaṁ dhajaṁ kecīti keci
  sakyaputtiyabhāvaṁ paṭijānantā eva titthiyānaṁ setavatthikānaṁ dhajabhūtaṁ avadātakaṁ setavatthaṁ
  dhāressanti.
      Agāravo ca kāsāveti arahaddhajabhūte kāsāve agāravo abahumānaṁ tadā
  anāgate tesaṁ bhavissati. Paṭisaṅkhā ca kāsāveti "paṭisaṅkhā yoniso cīvaraṁ paṭisevāmī"ti-
  ādinā 2- nayena paccavekkhaṇamattampi kāsāvaparibhoge na bhavissati.
      Kāsāvaṁ dhārentena kāsāvaṁ bahumānena "duccaritato oramitabban"ti kāsāvassa
  garukātabbabhāve chaddantajātakamudāharanto "abhibhūtassa dukkhenā"tiādimāha. Tattha
  sallaviddhassāti puthunā savisena sallena viddhassa, tato eva mahatā dukkhena
  abhibhūtassa. Ruppatoti sarīravikāraṁ āpajjato. Mahāghorāti sarīrajīvitesu nirapekkhatāya
  bhīmā 3- garutarā paṭisaṅkhā aññehi acintiyā cintāmattena pavattetuṁ asakkuṇeyyā

  *  *  *  *  *  *
  Footnote: 1 Sī. ye yeva 2 Maṃūla. 12/23/14 sabbāsavasutta,
  aṅ.chakka. 22/58/434 āsavasutta 3 chaṂa.bhimmā
-------------------------------------------------
[page 404]
  Chaddantamahānāgassa āsi ahosi. Chaddantanāgarājakāle hi bodhisatto soṇuttarena
  nāma nesādena paṭicchannaṭṭhāne ṭhatvā visapītena sallena viddho mahatā dukkhena
  abhibhūto taṁ gahetvā paridahitaṁ kāsāvaṁ disvā "ayaṁ ariyaddhajena paṭicchanno,
  na mayā hiṁsitabbo"ti tattha mettacittameva paccupaṭṭhapetvā uparidhammaṁ desesi.
  Yathāha:-
                    "samappito puthusallena nāgo
                     aduṭṭhacitto luddakamajjhabhāsi
                     kimatthiyaṁ 1- kissa vā samma hetu
                     mamaṁ vadhī kassa vāyaṁ payogo"tiādi. 2-
      Imamatthaṁ dassento thero "chaddanto hī"tiādimāha. Tattha surattaṁ arahaddhajanti
  soṇuttarena paridahitakāsāvaṁ sandhāyāha. Abhaṇīti abhāsi. Gāthāti gāthāyo.
  Gajoti chaddanto nāgarājā. Atthopasaṁhitāti atthasannissitā hitā, hitayuttāti
  attho.
      Chaddantanāgarājena vuttagāthāsu anikkasāvoti rāgādīhi kasāvehi kasāvo.
  Paridahessatīti 3- nivāsanapārupanāttharaṇavasena paribhuñjissati. "paridhassatī"ti Vā pāṭho.
  Apeto damasaccenāti indriyadamena ceva paramatthasaccapakkhikena vacīsaccena ca apeto,
  viyutto pariccattoti attho. Na soti so evarūpo puggalo kāsāvaṁ paridahituṁ
  nārahati.
      Vantakasāvassāti catūhi maggehi vantakasāvo chaḍḍitakasāvo pahīnakasāvo assa
  bhaveyyāti attho. Sīlesūti catupārisuddhisīlesu. Susamāhitoti suṭṭhu samāhito.
  Upetoti indriyadamena ceva vuttappakārena saccena ca upagato samannāgato. Sa veti
  so evarūpo puggalo taṁ gandhakāsāvavatthaṁ ekantena arahatīti attho.

  *  *  *  *  *  *
  Footnote: 1 chaṂa. kamatthayaṁ 2 khu.jā. 27/2343/496 chaddantajātaka (syā)
  3 chaṂa. paridahissatīti
-------------------------------------------------
[page 405]
      Vipannasīloti bhinnasīlo. Dummedhoti nippañño sīlavisodhanapaññāya virahito.
  Pākaṭoti "dussīlo ayan"ti pākaṭo 1- pakāso, vikkhittindriyatāya 2- vā pākaṭo
  pākaṭindriyoti attho. Kāmakāriyoti bhinnasaṁvaratāya yathicchitakārako, kāmassa vā
  mārassa yathākāmakaraṇīyo. Vibbhantacittoti rūpādīsu visayesu vikkhittacitto.
  Nissukkoti asukko sukkadhammarahito hirottappavivajjito, kusaladhammasampādana-
  ussukkarahito vā.
      Vītarāgoti vigatacchandarāgo. Odātamanasaṅkappoti sucisuddhamanovitakko, anāvila-
  saṅkappo vā.
      Kāsāvaṁ kiṁ karissatīti yassa sīlaṁ natthi, tassa kāsāvaṁ kiṁ nāma payojanaṁ
  sādhessati, cittakatasadisaṁ tassa pabbajitaliṅganti attho.
      Duṭṭhacittāti rāgādidosehi dūsitacittā. Anādarāti satthari dhamme añña-
  maññañca ādararahitā agāravā. Tādīnaṁ mettacittānanti mettābhāvanāya sampayutta-
  hadaye teneva arahattādhigamena iṭṭhādīsu 3- tādibhāvappatte uḷāraguṇe. Upayogatthe
  hi idaṁ sāmivacanaṁ. Niggaṇhissantīti "sīlādisampanne disvā te sambhāventā
  vipannasīle amhe na bahuṁ maññissantī"ti attani agāravabhayena yathā te ubbāḷhā
  pakkamissanti, tathā bādhissantīti 4- attho.
      Sikkhāpentāpīti sikkhāpiyamānāpi. Kammatthe hi ayaṁ kattuniddeso. Therehīti
  attano ācariyupajjhāyehi. Cīvaradhāraṇanti idaṁ samaṇapaṭipattiyā nidassanamattaṁ, tasmā
  "evaṁ te abhikkamitabbaṁ, evaṁ te paṭikkamitabban"tiādinā 5- sikkhāpiyamānāpīti
  attho. Na suṇissantīti ovādaṁ na gaṇhissanti.
      Te tathā sikkhitā bālāti te andhabālā ācariyupajjhāyehi sikkhāpiyamānāpi

  *  *  *  *  *  *
  Footnote: 1 Ma. ayanti vā pākaṭo 2 Ma. vittindriyatāya 3 Sī. iṭṭhāniṭṭhādīsu
  4 Sī. bādhessantīti 5 aṅ. catukka. 21/122/140 ūmibhayasutta
-------------------------------------------------
[page 406]
  Anādaratāya asikkhitāti. Nādiyissantupajjhāyeti upajjhāye ācariye ca ādaraṁ
  na karonti, tesaṁ anusāsaniyaṁ na tiṭṭhanti. Yathā kiṁ? khaluṅko viya sārathiṁ
  yathā khaluṅko duṭṭhasso assadamakaṁ nādiyati na tassa upadese tiṭṭhati, evaṁ
  tepi upajjhāyācariye na bhāyanti na sārajjantīti attho.
      "evan"tiādi Vuttassevatthassa nigamanaṁ. Tattha evanti vuttappakārena.
  Anāgataddhānanti anāgatamaddhānaṁ, anāgate kāleti attho. Taṁyeva sarūpato dassento
  "patte kālamhi pacchime"ti āha. Tattha katamo pacchimakālo? "tatiyasaṅgītito paṭṭhāya
  pacchimakālo"ti keci, taṁ eke nānujānanti. Sāsanassa hi pañcayugāni vimuttiyugaṁ,
  samādhiyugaṁ, sīlayugaṁ, sutayugaṁ, dānayuganti. Tesu paṭhamaṁ vimuttiyugaṁ, tasmiṁ antara-
  hite samādhiyugaṁ vattati, tasmimpi antarahite sīlayugaṁ vattati, tasmimpi antarahite
  sutayugaṁ vattateva. Aparisuddhasīlo hi ekadesena pariyattibāhusaccaṁ paggayha tiṭṭhati
  lābhādikāmatāya. Yathā pana mātikāpariyosānā pariyatti sabbaso antaradhāyati, tato
  paṭṭhāya liṅgamattameva avasissati, tadā yathā tathā dhanaṁ saṁharitvā dānamukhe 1-
  vissajjenti, sā kira nesaṁ carimā sammāpaṭipatti. Tattha sutayugato paṭṭhāya pacchima-
  kālo, "sīlayugato paṭṭhāyā"ti apare.
      Evaṁ thero pacchime kāle uppajjanakaṁ mahābhayaṁ dassetvā puna tattha sannipatita-
  bhikkhūnaṁ ovādaṁ dadanto "purā āgacchate"tiādinā tisso gāthā abhāsi. Tattha
  purā āgacchate etanti etaṁ mayā tumhākaṁ vuttaṁ paṭipattiantarāyakaraṁ anāgataṁ
  mahābhayaṁ āgacchati purā, yāva āgamissati, tāvadevāti attho. Subbacāti vacanakkhamā
  sovacassakārakehi dhammehi samannāgatā, garūnaṁ anusāsaniyo 2- padakkhiṇaggāhino hothāti
  attho. Sakhilāti muduhadayā.

  *  *  *  *  *  *
  Footnote: 1 chaṂa. dānamukhena 2 Ma. anusānīyā
-------------------------------------------------
[page 407]
      Mettacittāti sabbasattesu hitūpasaṁhāralakkhaṇāya mettāya sampayuttacittā.
  Kāruṇikāti karuṇāya niyuttā paresaṁ dukkhāpanayanākāravuttiyā karuṇāya samannāgatā.
  Āraddhavīriyāti akusalānaṁ pahānāya kusalānaṁ upasampadāya paggahitaviriyā. Pahitattāti
  nibbānaṁ paṭipesitcittā. Niccanti sabbakālaṁ. Daḷhaparakkamāti thiraviriyā.
      Pamādanti pamajjanaṁ kulasānaṁ dhammānaṁ ananuṭṭhānaṁ akusalesu ca dhammesu
  cittavossaggo. Vuttaṁ hi:-
      "tattha katamo pamādo, kāyaduccarite vā vacīduccarite vā manoduccarite
  vā pañcasu vā kāmaguṇesu cittassa vossaggo vossaggānuppadāna, kusalānaṁ
  dhammānaṁ bhāvanāya asakkaccakiriyatā"tiādi. 1-
      Appamādanti appamajjanaṁ, so pamādassa paṭipakkhato veditabbo. Atthato
  hi appamādo nāma satiyā avippavāso, upaṭṭhitāya satiyā eva cetaṁ nāmaṁ.
  Ayaṁ hettha attho:- yasmā pamādamūlakā sabbe anatthā, appamādamūlakā ca
  sabbe atthā, tasmā pamādaṁ bhayato upaddavato disvā appamādañca khemato
  anupaddavato disvā appamādapaṭipattiyā sikhābhūtaṁ sīlādikkhandhattayasaṅgahaṁ sammā-
  diṭṭhiādīnaṁ aṭṭhannaṁ aṅgānaṁ vasena aṭṭhaṅgikaṁ ariyamaggaṁ bhāvetha, amataṁ nibbānaṁ
  phusantā sacchikarontā attano santāne uppādetha, dassanamaggamatte aṭṭhatvā
  upari tiṇṇaṁ maggānaṁ uppādanavasena vaḍḍhetha, evaṁ vo appamādabhāvanā sikhāpattā
  bhavissatīti.
      Evaṁ thero sampattaparisaṁ ovadati. Imā eva cimassa therassa aññābyākaraṇa-
  gāthā ahesunti.
                      Pussattheragāthāvaṇṇanā niṭṭhitā.

  *  *  *  *  *  *
  Footnote: 1 abhi.vibhaṅga. 35/930/453 tikaniddesa
-------------------------------------------------
[page 408]
                    396. 2. Sāriputtattheragāthāvaṇṇanā
      yathācārī yathāsatotiādikā āyasmato sāriputtattherassa gāthā. Tassa
  āyasmato mahāmoggallānattherassa ca vatthu evaṁ veditabbaṁ:-
      atīte ito satasahassakappādhike asaṅkheyyamatthake āyasmā sārīputto
  brāhmaṇamahāsālakule nibbatti, nāmena saradamāṇavo nāma ahosi. Mahā-
  moggallāno gahapatimahāsālakule nibbatti, nāmena sirivaḍḍhakuṭumbiko nāma ahosi.
  Te ubhopi sahapaṁsukīḷakasahāyā 1- ahesuṁ. Tesu saradamāṇavo pitu accayena kulasantakaṁ
  dhanaṁ paṭipajjitvā ekadivasaṁ rahogato cintesi "imesaṁ sattānaṁ maraṇaṁ nāma ekantikaṁ,
  tasmā mayā ekaṁ pabbajjaṁ upagantvā mokkhamaggo gavesitabbo"ti sahāyaṁ
  upasaṅkamitvā "samma ahaṁ pabbajitukāmo, kiṁ tvaṁ pabbajituṁ sakkhissasī"ti vatvā
  tena "na sakkhissāmī"ti vutte "hotu ahameva pabbajissāmī"ti ratanakoṭṭhāgārāni
  vivarāpetvā kapaṇaddhikādīnaṁ mahādānaṁ datvā pabbatapādaṁ gantvā isipabbajjaṁ
  pabbaji. Tassa pabbajjaṁ anupabbajitā catusattatisahassamattā brāhmaṇaputtā ahesuṁ.
  So pañca abhiññāyo aṭṭha ca samāpattiyo nibbattetvā tesampi jaṭilānaṁ
  kasiṇaparikammaṁ ācikkhi. Tepi sabbe pañcābhiññā aṭṭha samāpattiyo nibbattesuṁ.
      Tena samayena anomadassī nāma sammāsambuddho loke uppajjitvā pavattita-
  varadhammacakko satte saṁsāramahoghato tāretvā 2- ekadivasaṁ "saradatāpasassa ca
  antevāsikānañca saṅgahaṁ karissāmī"ti eko adutiyo pattacīvaramādāya ākāsena
  gantvā "buddhabhāvaṁ me jānātū"ti tāpasassa passantasseva ākāsato otaritvā paṭhaviyaṁ
  patiṭṭhāsi. Saradatāpaso satthu sarīre mahāpurisalakkhaṇāni upadhāretvā "sabbaññu-
  buddhoyevāyan"ti niṭṭhaṁ gantvā paccuggamanaṁ katvā āsanaṁ paññāpetvā adāsi.
  Nisīdi bhagavā paññatte āsane. Saradatāpaso satthu santike ekamantaṁ nisīdi.

  *  *  *  *  *  *
  Footnote: 1 Ma. sahapaṁsukīḷikasahāyā 2 Ma. tārento
-------------------------------------------------
[page 409]
      Tasmiṁ samaye tassa antevāsikā catusattatisahassamattā jaṭilā paṇītapaṇītāni
  ojavantāni phalāphalāni gahetvā āgatā satthāraṁ disvā sañjātappasādā attano
  ācariyassa ca satthu ca nisinnākāraṁ oloketvā "ācariya mayaṁ pubbe `tumhehi
  mahantataro koci natthī'ti vicarāma, 1- ayaṁ pana puriso tumhehi mahantataro maññe"ti
  āhaṁsu. Kiṁ vadetha tātā sāsapena saddhiṁ aṭṭhasaṭṭhiyojanasatasahassubbedhaṁ sineruṁ
  samaṁ kātuṁ icchatha, sabbaññubuddhena maṁ tulyaṁ mā karitthāti. Atha te tāpasā
  ācariyassa vacanaṁ sutvā "yāva mahā vatāyaṁ purisuttamo"ti sabbeva pādesu nipatitvā
  satthāraṁ vandiṁsu.
      Atha te ācariyo āha "tātā satthu anucchaviko no deyyadhammo natthi,
  satthā ca bhikkhācāravelāya idhāgato, handa mayaṁ deyyadhammaṁ yathābalaṁ dassāMa.
  Tumhehi yaṁ yaṁ paṇītaṁ 2- phalāphalaṁ ābhataṁ, taṁ taṁ āharathā"ti 3- āharāpetvā hatthe
  dhovitvā sayaṁ tathāgatassa patte patiṭṭhāpesi. Satthārā ca phalāphale paṭiggaṇhitamatte
  devatā dibbojaṁ pakkhipiṁsu. Tāpaso udakampi sayameva parissāvetvā adāsi. Tato
  bhojanakiccaṁ niṭṭhāpetvā satthari nisinne sabbe antevāsike pakkositvā satthu
  santike sāraṇīyaṁ kathaṁ kathento nisīdi. Satthā "dve aggasāvakā bhikkhusaṁghena
  saddhiṁ āgacchantū"ti cintesi. Te satthu cittaṁ ñatvā tāvadeva satasahassakhīṇāsava-
  parivārā aggasāvakā āgantvā satthāraṁ vanditvā ekamantaṁ aṭṭhaṁsu.
      Tato saradatāpaso antevāsike āmantesi "tātā satthu bhikkhusaṁghassa ca
  pupphāsanena pūjā kātabbā, tasmā pupphāni āharathā"ti. Te tāvadeva iddhiyā
  vaṇṇagandhasampannāni pupphāni āharitvā buddhassa yojanappamāṇaṁ pupphāsanaṁ
  paññāpesuṁ, ubhinnaṁ aggasāvakānaṁ tigāvutaṁ, sesabhikkhūnaṁ aḍḍhayojanikādibhedaṁ, saṁgha-
  navakassa usabhamattaṁ paññāpesuṁ. Evaṁ tesaṁ paññattesu āsanesu saradatāpaso

  *  *  *  *  *  *
  Footnote: 1 Sī. vicarimhā 2 Sī. yaṁ paṇītaṁ 3 Sī. taṁ āharathāti
-------------------------------------------------
[page 410]
  Tathāgatassa purato añjaliṁ paggayha ṭhito 1- "bhante mayhaṁ anuggahatthāya imaṁ pupphāsanaṁ
  abhiruhathā"ti āha. Nisīdi bhagavā pupphāsane. Satthari nisinne dve aggasāvakā
  sesabhikkhū ca attano attano pattāsane nisīdiṁsu. Satthā "tesaṁ mahapphalaṁ hotū"ti
  nirodhaṁ samāpajji. Satthu samāpannabhāvaṁ ñatvā dve aggasāvakāpi sesabhikkhūpi
  nirodhaṁ samāpajjiṁsu. Tāpaso sattāhaṁ nirantaraṁ pupphacchattaṁ dhārento aṭṭhāsi.
  Itare pana vanamūlaphalāphalaṁ paribhuñjitvā sesakāle añjaliṁ paggaha aṭṭhaṁsu.
      Satthā sattāhassa accayena nirodhato vuṭṭhāya aggasāvakaṁ nisabhattheraṁ āmantesi
  "tāpasānaṁ pupphāsanānumodanaṁ karohī"ti. Thero sāvakapāramīñāṇe ṭhatvā tesaṁ
  pupphāsanānumodanaṁ akāsi. Tassa desanāvasāne satthā dutiyaṁ aggasāvakaṁ anomattheraṁ
  āmantesi "tvampi 2- imesaṁ dhammaṁ desehī"ti. Sopi tepiṭakaṁ buddhavacanaṁ
  sammasitvā tesaṁ dhammaṁ kathesi. Dvinnampi desanāya ekassapi dhammābhisamayo nāhosi.
  Atha satthā buddhavisaye ṭhatvā dhammadesanaṁ ārabhi. Desanāvasāne ṭhapetvā saradatāpasaṁ
  avasesā sabbepi catusattatisahassamattā jaṭilā arahattaṁ pāpuṇiṁsu. Satthā "etha
  bhikkhavo"ti hatthaṁ pasāresi. Te tāvadeva antarahitatāpasavesā aṭṭhaparikkhāravaradharā
  saṭṭhivassikattherā viya ahesuṁ.
      Saradatāpaso pana "aho vatāhampi ayaṁ nisabhatthero viya anāgate ekassa
  buddhassa aggasāvako bhaveyyan"ti satthu desanākāle uppannaparivitakkatāya
  aññavihito hutvā maggaphalāni paṭivijjhituṁ nāsakkhi. Atha tathāgataṁ vanditvā tathā
  paṇidhānaṁ akāsi. Satthāpissa anantarāyena samijjhanabhāvaṁ disvā "ito tvaṁ kappa-
  satasahassādhikaṁ ekaṁ asaṅkheyyaṁ atikkamitvā gotamassa nāma sammāsambuddhassa agga-
  sāvako sāriputto nāma bhavissasī"ti byākaritvā dhammakathaṁ vatvā bhikkhusaṁghaparivuto
  ākāsaṁ pakkhandi.

  *  *  *  *  *  *
  Footnote: 1 Ma. ṭhatvā 2 Sī. tavampi bhikkhu
-------------------------------------------------
[page 411]
      Saradatāpasopi sahāyakassa sirivaḍḍhassa santikaṁ gantvā "samma mayā
  anomadassissa bhagavato pādamūle anāgate uppajjanakassa gotamassa nāma sammā-
  sambuddhassa aggasāvakaṭṭhānaṁ patthitaṁ, tvampi tassa dutiyasāvakaṭṭhānaṁ patthehī"ti.
      Sirivaḍḍho taṁ upadesaṁ sutvā 1- attano nivesanadvāre aṭṭhakarīsamattaṁ ṭhānaṁ
  samatalaṁ kāretvā lājapañcamāni pupphāni vikiritvā nīluppalacchadanaṁ maṇḍapaṁ kāretvā
  buddhāsanaṁ paññāpetvā bhikkhūnampi āsanāni paññāpetvā mahantaṁ sakkārasammānaṁ
  sajjetvā saradatāpasena satthāraṁ nimantāpetvā sattāhaṁ mahādānaṁ pavattetvā
  buddhappamukhaṁ bhikkhusaṁghaṁ mahārahehi vatthehi acchādetvā dutiyasāvakabhāvāya paṇidhānaṁ
  akāsi. Satthāpissa anantarāyena samijjhanabhāvaṁ disvā vuttanayena byākaritvā
  bhattānumodanaṁ katvā pakkāmi. Sirivaḍḍho haṭṭhapahaṭṭho yāvajīvaṁ kusalakammaṁ katvā
  dutiyacittavāre kāmāvacaradevaloke nibbatti. Saradatāpaso cattāro brahmavihāre
  bhāvetvā brahmaloke nibbatti.
      Tato paṭṭhāya nesaṁ ubhinnampi antarākammaṁ na kathitaṁ. Amhākaṁ pana bhagavato
  uppattito puretarameva saradatāpaso rājagahassa avidūre upatissagāme rūpasāriyā
  brāhmaṇiyā kucchimhi paṭisandhiṁ gaṇhi. Taṁdivasamevassa sahāyopi rājagahasseva avidūre
  kolitagāme moggalliyā 2- brāhmaṇiyā kucchimhi paṭisandhiṁ gaṇhi. Tāni kira
  dvepi kulāni yāva sattamā kulaparivaṭṭā ābaddhapaṭibaddhasahāyakāneva. Tesaṁ dvinnaṁ
  ekadivasameva gabbhaparihāramadaṁsu. Dasamāsaccayena jātānampi tesaṁ chasaṭṭhī dhātiyo
  upaṭṭhāpesuṁ, nāmaggahaṇadivase rūpasāribrāhmaṇiyā puttassa upatissagāme
  jeṭṭhakulassa puttattā upatissoti nāmaṁ akaṁsu, itarassa kolitagāme jeṭṭhakulassa
  puttattā kolitoti nāmaṁ akaṁsu. Te ubhopi mahatā parivārena vaḍḍhantā
  vuḍḍhimanvāya 3- sabbasippānaṁ pāraṁ agamaṁsu.

  *  *  *  *  *  *
  Footnote: 1 Ma. tassa upadese ṭhatvā 2 chaṂa. moggaliyā 3 ka. vuddhimanvāya
-------------------------------------------------
[page 412]
      Athekadivasaṁ te rājagahe giraggasamajjaṁ passantā mahājanaṁ sannipatitaṁ disvā
  ñāṇassa paripākagatattā yoniso ummujjantā "sabbepime oraṁ vassasatānaṁ maccumukhe
  patissantī"ti 1- saṁvegaṁ paṭilabhitvā "amhehi mokkhadhammo pariyesitabbo, tañca
  pariyesantehi ekaṁ pabbajjaṁ laddhuṁ vaṭṭatī"ti nicchayaṁ katvā pañcahi māṇavakasatehi
  saddhiṁ sañjayassa paribbājakassa santike pabbajiṁsu. Tesaṁ pabbajitakālato paṭṭhāya
  sañjayo lābhaggayasaggappatto ahosi. Te katipāheneva sabbaṁ sañjayassa samayaṁ
  pariggaṇhitvā 2- tattha sāraṁ adisvā tato nikkhamitvā 3- tattha tattha te te paṇḍita-
  sammate samaṇabrāhmaṇe pañhaṁ pucchanti, te tehi puṭṭhā neva sampāyanti, 4-
  aññadatthu teyeva tesaṁ pañhaṁ vissajjenti. Evaṁ te mokkhaṁ pariyesantā katikaṁ
  akaṁsu "amhesu yo paṭhamaṁ amataṁ adhigacchati, so itarassa ārocetū"ti.
      5- Tena ca samayena amhākaṁ satthari paṭhamābhisambodhiṁ patvā pavattitavaradhammacakke
  anupubbena uruvelakassapādike sahassajaṭile dametvā rājagahe viharante ekadivasaṁ 5-
  upatisso paribbājako paribbājakārāmaṁ gacchanto āyasmantaṁ assajittheraṁ rājagahe
  piṇḍāya carantaṁ disvā "na mayā evarūpo ākappasampanno pabbajito diṭṭhapubbo,
  santadhammena nāma ettha bhavitabban"ti sañjātappasādo pañhaṁ pucchituṁ āyasmantaṁ
  udikkhanto piṭṭhito piṭṭhito anubandhi. Theropi laddhapiṇḍapāto paribhuñjituṁ
  paṭirūpaṁ okāsaṁ gato, paribbājako attano paribbājakapīṭhaṁ paññāpetvā adāsi.
  Bhattakiccapariyoāsane cassa attano kuṇḍikāya udakaṁ adāsi.
      Evaṁ so ācariyavattaṁ katvā katabhattakiccena therena saddhiṁ paṭisanthāraṁ katvā
  "ko vā te satthā, kassa vā tvaṁ dhammaṁ rocesī"ti pucchi. Thero sammāsambuddhaṁ
  apadisi. Puna tena "kiṁ vādī panāyasmato satthā"ti puṭṭho "imassa sāsanassa

  *  *  *  *  *  *
  Footnote: 1 Ma. maccumukhaṁ pavisantīti 2 Sī. paṭimajjitvā, Ma. parimadditvā
  3 Ma. nibbijjitvā 4 Ma. na sampādenti 5-5 Sī. tena samayena amhākaṁ
  satthā paramābhisambodhiṁ patvā pavattavaradhammacakko anupubbena uruvelakassapādike
  sahassajaṭile dametvā rājagahaṁ patvā veḷuvane viharati. ekadivasaṁ
-------------------------------------------------
[page 413]
  Gambhīrataṁ dassessāmī"ti attano navakabhāvaṁ pavedetvā saṅkhepavasena cassa sāsanadhammaṁ
  kathento "ye dhammā hetuppabhavā"ti 1- gāthamāha. Paribbājako paṭhamapadadvayameva sutvā
  sahassanayasampanne sotāpattiphale patiṭṭhāsi, itaraṁ padadvayaṁ sotāpannakāle niṭṭhāsi.
  Gāthāpariyosāne pana sotāpanno hutvā upari visese appavattente "bhavissati
  ettha kāraṇan"ti sallakkhetvā theraṁ āha "mā bhante upari dhammadesanaṁ vaḍḍhayittha,
  ettakameva hotu, kahaṁ amhākaṁ satthā vasatī"ti. Veḷuvaneti. "bhante Tumhe purato
  gacchatha, ahaṁ mayhaṁ sahāyakassa katapaṭiññaṁ mocetvā taṁ gahetvā āgamissāmī"ti pañca-
  patiṭṭhitena vanditvā tikkhattuṁ padakkhiṇaṁ katvā theraṁ uyyojetvā paribbājakārāmaṁ
  agamāsi.
      Kolitaparibbājako taṁ dūratova āgacchantaṁ disvā "mukhavaṇṇo na aññadivasesu
  viya, addhānena amataṁ adhigataṁ bhavissatī"ti tenevassa visesādhigamaṁ sambhāvetvā
  amatādhigamaṁ pucchi. Sopissa "āmāvuso amataṁ adhigatan"ti paṭijānitvā tameva gāthaṁ
  abhāsi. Gāthāpariyosāne kolito sotāpattiphale patiṭṭhahitvā āha "kahaṁ no
  satthā"ti. Veḷuvaneti. Tenahi āvuso āyāma, satthāraṁ passissāmāti. Upatisso
  sabbakālampi ācariyapūjakova, tasmā sañjayassa santikaṁ gantvā satthu guṇe
  pakāsetvā tampi satthu santikaṁ netukāmo ahosi. So lābhāsāpakato antevāsika-
  bhāvaṁ anicchanto "na sakkomi cāṭi hutvā udakasiñcanaṁ hotun"ti paṭikkhipi.
  Te anekehi kāraṇehi taṁ saññāpetuṁ asakkontā attano ovāde vattamānehi
  aḍḍhateyyasatehi antevāsikehi saddhiṁ veḷuvanaṁ agamaṁsu. Satthā te dūratova āgacchante
  disvā "etaṁ me sāvakayugaṁ bhavissati maggaṁ bhaddayugan"ti vatvā tesaṁ parisāya
  cariyavasena dhammaṁ desetvā arahatte patiṭṭhāpetvā ehibhikkhubhāvena upasampadaṁ
  adāsi. Yathā tesaṁ, evaṁ aggasāvakānampi iddhimayapattacīvaraṁ āgatameva. Uparimaggattaya-
  kiccaṁ pana na niṭṭhāti. Kasmā? sāvakapāramīñāṇassa mahantatāya.

  *  *  *  *  *  *
  Footnote: 1 vinaYuṃahā. 4/60,61/52,53 sārīputtamoggallānapabbajjākathā,
  khu.apa. 32/286/36 sārīputtattherāpadāna
-------------------------------------------------
[page 414]
      Tesu āyasmā mahāmoggallāno pabbajitadivasato sattame divase magadharaṭṭhe
  kallavālagāme samaṇadhammaṁ karonto thīnamiddhe okkante satthārā saṁvejito thīnamiddhaṁ
  vinodetvā dhātukammaṭṭhānaṁ 1- suṇanto eva uparimaggattayaṁ adhigantvā sāvakapāramī
  ñāṇassa matthakaṁ pāpuṇi. Āyasmā pana 2- sāriputto pabbajitadivasato aḍḍhamāsaṁ
  atikkamitvā satthārā saddhiṁ rājagahe sūkarakhātaleṇe viharanto attano bhāgineyyassa
  dīghanakhaparibbājakassa vedanāpariggahasuttante 3- desiyamāne desanānusārena ñāṇaṁ
  pesetvā parassa vaḍḍhitaṁ bhattaṁ bhuñjanto viya sāvakapāramīñāṇassa matthakaṁ pāpuṇi.
  Iti dvinnampi aggasāvakānaṁ satthusamīpe eva sāvakapāramīñāṇaṁ matthakaṁ pattaṁ.
  Tena vuttaṁ apadāne 4-:-
             "himavantassa avidūre lambako nāma pabbato
              assamo sukato mayhaṁ paṇṇasālā sumāpitā.
              Uttānakūlā nadikā supatitthā manoramā
              susuddhapulinākiṇṇā avidūre mamassamaṁ.
              Asakkharā apabbhārā sādu appaṭigandhikā
              sandantī 5- nadikā tattha sobhayantā mamassamaṁ.
              Kumbhīlā makarā cettha suṁsumārā 6- ca kacchapā
              caranti nadiyā tattha sobhayantā mamassamaṁ.
              Pāṭhīnā pāvusā macchā balajā muñjarohitā
              vagguḷā 7- papatāyanti 8- sobhayanti mamassamaṁ.
              Ubho kūlesu nadiyā pupphino phalino dumā
              ubhato abhilambantā sobhayanti mamassamaṁ.

  *  *  *  *  *  *
  Footnote: 1 aṅ.sattaka. 23/58/87-90 pacalāyamānasutta (syā) 2 chaṂa. ayaṁ na dissati
  3 MaṂa. 13/201/179 dīghanakhasutta 4 khu.apa. 32/141/22 5 chaṂa. sandatī
  6 chaṂa. susumārā 7 chaṂa. vaggaḷā 8 chaṂa. papatāyantā
-------------------------------------------------
[page 415]
               Ambā sālā ca tilakā pāṭalī sinduvārikā 1-
               dibbagandhā sampavanti pupphitā mama assame.
               Cammakā saḷalā nīpā nāgapunnāgaketakā
               dibbagandhā sampavanti pupphitā mama assame
               atimuttā asokā ca bhaginīmālā ca pupphitā
               aṅkolā bimbijālā ca pupphitā mama assame.
               Ketakā kadalī 2- ceva godhukā tiṇasūlikā
               dibbagandhaṁ sampavantā sobhayanti mamassamaṁ.
               Kaṇikārā kaṇṇikā ca asanā ajjunā bahū
               dibbagandhaṁ sampavantā sobhayanti mamassamaṁ.
               Punnāgā giripunnāgā koviḷārā ca pupphitā
               dibbagandhaṁ sampavantā sobhayanti mamassamaṁ.
               Uddālakā ca kuṭajā kadambā vakulā bahū
               dibbagandhaṁ sampavantā sobhayanti mamassamaṁ.
               Āḷakā isimuggā ca kadalimātuluṅgiyo
               gandhodakena saṁvaḍḍhā phalāni dhārayanti te.
               Aññe pupphanti padumā aññe jāyanti kesarī
               aññe opupphā padumā pupphitā taḷāke tadā.
               Gabbhaṁ gaṇhanti padumā niddhāvanti muḷāliyo
               siṅghāṭipattamākiṇṇā sobhanti taḷāke tadā.
               Niyatā ambagaṇḍī ca 3- uttarā 4- hi bandhujīvakā
               dibbagandhā sampavantā pupphitā tāḷake tadā.
               Pāṭhīnā pāvusā macchā balajā muñjarohitā
               saṅkulā 5- maggurā ceva vasanti taḷāke tadā.

  *  *  *  *  *  *
  Footnote: 1 chaṂa. sinduvārakā 2 chaṂa.kandali 3 chaṂa. ambagandhī ca
  4 chaṂa. uttalī 5 chaṂa. saṅgulā
-------------------------------------------------
[page 416]
               Kumbhīlā suṁsumārā ca tantigāhā ca rakkhasā
               ogāhā 1- ajagarā ca vasanti taḷāke tadā.
               Pārevatā ravihaṁsā cakkavākā nadīcarā
               kokilā sukasāḷikā upajīvanti taṁ saraṁ.
               Kukkutthakā kuḷīrakā vane pokkharasātakā
               dindibhā suvapotā ca upajīvanti taṁ saraṁ.
               Haṁsā koñcā mayūrā ca kokilā tambacūḷakā
               pampakā jīvaṁjīvā ca upajīvanti taṁ saraṁ.
               Kosikā poṭṭhasīsā ca kurarā senakā bahū
               mahākāḷā ca sakuṇā upajīvanti taṁ saraṁ.
               Pasadā ca varāhā ca varā bharaṇḍakā bahū 2-
               rohiccā suttapotā 3- ca upajīvanti taṁ saraṁ.
               Sīhabyagghā ca dīpī ca acchakokataracchakā
               tidhā pabhinnamātaṅgā upajīvanti taṁ saraṁ.
               Kinnarā vānarā ceva athopi vanakammikā
               cetā ca luddakā ceva upajīvanti taṁ saraṁ.
               Tindukāni piyālāni madhuke kāsamāriyo 4-
               dhuvaṁ phalāni dhārenti avidūre mamassamaṁ.
               Kosumbā saḷalā nīpā 5- sāduphalasamāyutā
               dhuvaṁ phalāni dhārenti avidūre mamassamaṁ.
               Harītakā āmalakā ambajambuvibhītakā 6-
               kolā bhallātakā billā phalāni dhārayanti te.

  *  *  *  *  *  *
  Footnote: 1 chaṂa. oguhā 2 chaṂa. camarā gaṇḍakā bahū 3 chaṂa. sukapotā
  4 chaṂa. kāsumāriyo 5 chaṂa. kosambā saḷalā nimbā 6 pāli. ambā jambū vibhedakā
-------------------------------------------------
[page 417]
               Āluvā ca kaḷambā ca biḷālītakkaḷāni ca
               jīvakā sambakā 1- ceva bahukā mama assame.
               Assamassāvidūramhi taḷākāsuṁ 2- sunimmitā
               acchodakā sītajalā supatitthā manoramā.
               Padumuppalasañchannā puṇḍarīkasamāyutā
               mandālakehi sañchannā dibbo gandho 3- pavāyati.
               Evaṁ sabbaṅgasampanne pupphite phalite vane
               sukate assame ramme viharāmi ahaṁ tadā.
               Sīlavā vattasampanno 4- jhāyī jhānarato sadā
               pañcābhiññābalappatto suruci nāma tāpaso.
               Catuvīsasahassāni sissā mayhaṁ upaṭṭhahuṁ
               sabbe maṁ brāhmaṇā ete jātimanto yasassino.
               Lakkhaṇe itihāse ca sanigaṇḍusakeṭubhe
               padakā veyyākaraṇā sadhamme pāramiṁ gatā.
               Uppātesu nimittesu lakkhaṇesu ca kovidā
               paṭhabyā bhummantalikkhe 5- mama sissā susikkhitā.
               Appicchā nipakā ete appāhārā alolupā
               lābhālābhena santuṭṭhā parivārenti maṁ sadā.
               Jhāyī jhānaratā dhīrā santacittā samāhitā
               ākiñcaññaṁ patthayantā parivārenti maṁ sadā.
               Abhiññāpāramippattā pettike gocare ratā
               antalikkhacarā dhīrā parivārenti maṁ sadā.
               Saṁvutā chasu dvāresu aneñjā 6- rakkhitindriyā
               asaṁsaṭṭhā ca te dhīrā mama sissā durāsadā.

  *  *  *  *  *  *
  Footnote: 1 chaṂa. sutakā 2 ka. taḷākāsi 3 chaṂa. dibbagandho 4 chaṂa. vata.... evamuparipi
  5 chaṂa. bhūmantalikkhe 6 chaṂa. ṭhānacaṅkamanena
-------------------------------------------------
[page 418]
               Pallaṅkena nisajjāya ṭhānā caṅkamanena 1- ca
               vītināmenti te rattiṁ mama sissā durāsadā.
               Rajanīye 2- na rajjanti dosanīye 3- na dussare
               mohanīye na muyhanti mama sissā durāsadā.
               Iddhiṁ vīmaṁsamānā te vattanti niccakālikaṁ
               paṭhaviṁ te pakampenti sārambhena durāsadā.
               Kīḷamānāva te sisisā kīḷanti jhānakīḷitaṁ
               jambuto phalamānenti mama sissā durāsadā.
               Aññe gacchanti goyānaṁ aññe pubbavidehanaṁ 4-
               aññe ca uttarakuruṁ mama sissā 5- durāsadā.
               Purato pesenti te khāriṁ pacchato ca vajanti te
               catuvīsasahassehi chāditaṁ hoti ambaraṁ.
               Aggipākaṁ anaggiṁ ca 6- dantodukkhalikāpi ca
               ambanā koṭikā 7- keci pavattaphalabhojanā.
               Udakorohakā keci sāyaṁ pāto sucīratā
               toyābhisekacaraṇā 8- mama sissā durāsadā.
               Parūḷhakacchanakhalomā paṅkadantā rajassirā
               gandhitā sīlagandhena mama sissā durāsadā.
               Pāto va sannipātetvā 9- jaṭilā uggatāpanā
               lābhālābhaṁ pakittetvā gacchanti ambare tadā.
               Etesaṁ pakkamantānaṁ mahāsaddo pavattati
               ajinacammasaddesa moditā honti devatā.

  *  *  *  *  *  *
  Footnote: 1 chaṂa. ṭhānacaṅkamanena 2 chaṂa. rajjanīye 3 chaṂa. dussanīye
  4 chaṂa. pubbavidehakaṁ 5 chaṂa. esanā 6 chaṂa. aggipākī anaggī ca
  7 chaṂa. asmena koṭṭitā 8 chaṂa. toyābhisecanakarā 9 chaṂa. sannipatitvā
-------------------------------------------------
[page 419]
               Disodisaṁ pakkamanti antalikkhacarā isī
               sakabalenupatthaddhā te gacchanti yathicchakaṁ. 1-
               Paṭhavīkampakā ete sabbeva nabhacārino
               uggatejā duppasahā sāgarova akhobhiyā.
               Ṭhāsacaṅkamiyā 2- keci keci nesajjikā isī
               pavattabhojanā keci mama sissā durāsadā.
               Mettāvihārino ete hitesī sabbapāṇinaṁ
               anattukkaṁsakā sabbe na te vambhenti kassaci.
               Sīharājāvasambhītā gajarājāva thāmavā
               durāsadā byagghāriva āgacchanti mamantike.
               Vijjādharā devatā ca nāgagandhabbarakkhasā
               kumbhaṇḍā dānavā garuḷā upajīvanti taṁ saraṁ.
               Te jaṭākhāribharitā ajinuttaravāsino 3-
               antalikkhacarā sabbe upajīvanti taṁ saraṁ.
               Tadānucchavikā 4- ete aññamaññaṁ sagāravā
               catubbīsasahassānaṁ khittasaddo 5- na vijjati.
               Pāde pādaṁ nikkhipantā appasaddā susaṁvutā
               upasaṅkamma sabbe te 6- sirasā vandare mamaṁ.
               Tehi sissehi parivuto santehi ca tapassibhi
               vasāmi assame tattha jhāyī jhānarato ahaṁ.
               Isīnaṁ sīlagandhena pupphagandhena cūbhayaṁ
               phalīnaṁ phalagandhena gandhito hoti assamo.
               Rattindivaṁ na jānāmi arati me na vijjati
               sake sisse ovadanto bhiyyo hāsaṁ labhāmahaṁ.

  *  *  *  *  *  *
  Footnote: 1 chaṂa. yadicchakaṁ 2 chaṂa. ṭhānacaṅkamino 3 chaṂa....vāsanā 4 chaṂa. sadā...
  5 chaṂa. khipita... 6 chaṂa. sabbeva
-------------------------------------------------
[page 420]
               Pupphānaṁ pupphamānānaṁ phalānañca vipaccataṁ
               dibbagandhā pavāyanti sobhayantā mamassamaṁ.
               Samādhimhā vuṭṭhahitvā ātāpī nipako ahaṁ
               khāribhāraṁ gahetvāna vanaṁ ajjhogahiṁ ahaṁ.
               Uppāte supine cāpi lakkhaṇesu susikkhito
               pavattamānaṁ mantapadaṁ dhārayāmi ahaṁ tadā.
               Anomadassī bhagavā lokajeṭṭho narāsabho
               vivekakāmo sambuddho himavantamupāgami.
               Ajjhogāhetvā himavantaṁ aggo kāruṇiko muni
               pallaṅkaṁ ābhujitvāna nisīdi purisuttamo.
               Tamaddasāhaṁ sambuddhaṁ sappabhāsaṁ manoramaṁ
               indīvaraṁva jalitaṁ ādittaṁva hutāsanaṁ.
               Jalantaṁ dīparukkhaṁva vijjuṁva 1- gagane yathā
               suphullaṁ sālarājaṁva addasaṁ lokanāyakaṁ.
               Ayaṁ nāgo mahāvīro dukkhassantakaro muni
               imaṁ dassanamāgamma sabbadukkhā pamuccare.
               Disvānāhaṁ devadevaṁ lakkhaṇaṁ upadhārayiṁ
               buddho nu kho na vā buddho handa passāmi cakkhumaṁ.
               Sahassārāni cakkāni dissanti caraṇuttame
               lakkhaṇānissa disvāna niṭṭhaṁ gañchiṁ 2- tathāgate.
               Sammajjaniṁ gahetvāna sammajjitvānahaṁ tadā
               aṭṭha 3- pupphe samānetvā buddhaseṭṭhaṁ apūjayiṁ.
               Pūjayitvāna taṁ buddhaṁ 4- oghatiṇṇamanāsavaṁ
               ekaṁsaṁ ajinaṁ katvā namassiṁ lokanāyakaṁ.

  *  *  *  *  *  *
  Footnote: 1 chaṂa. vijjutaṁ 2 chaṂa. gacche 3 chaṂa. atha 4 chaṂa. sambuddhaṁ
-------------------------------------------------
[page 421]
              Yena ñāṇena sambuddho viharati anāsavo
              taṁ ñāṇaṁ kittayissāmi suṇātha mama bhāsato.
              Samuddharayimaṁ 1- lokaṁ sayambhū amitodaya
              tava dassanamāgamma kaṅkhāsotaṁ taranti te.
              Tuvaṁ satthā ca ketu ca dhajo yūpo ca pāṇinaṁ
              parāyano patiṭṭhā ca dīpo ca dvipaduttamo.
              Sakkā samudde udakaṁ pametuṁ āḷhakena vā
              na tveva tava sabbaññu ñāṇaṁ sakkā dharetave.
              Dhāretuṁ paṭhaviṁ sakkā ṭhapetvā tulamaṇḍale
              na tveva tava sabbaññu ñāṇaṁ sakkā pametave.
              Ākāsaṁ 2- minituṁ sakkā rajjuyā 3- aṅgulena vā
              na tveva tava sabbaññu ñāṇaṁ sakkā pametave.
              Mahāsamudde udakaṁ paṭhaviñcākhilañjahe 4-
              buddhañāṇaṁ upādāya upamāto na yujjare.
              Sadevakassa lokassa cittaṁ yesaṁ pavattati
              antojālīgatā 5- ete tava ñāṇamhi cakkhuMa.
              Yena ñāṇena pattosi kevalaṁ bodhimuttamaṁ
              tena ñāṇena sabbaññu maddasī paratitthiye.
              Imā gāthā paṭhetvā 6- suruci nāma tāpaso
              ajinaṁ pattharitvāna paṭhaviyaṁ nisīdi so.
              Cullāsītisahassāni ajjhogāḷho mahaṇṇave
              accuggato tāvadeva girirājā pavuccati.

  *  *  *  *  *  *
  Footnote: 1 chaṂa. samuddharasimaṁ 2 chaṂa. ākāso 3 pāli. rajjunā
  4 pāli. paṭhavī cākhilājaṭaṁ 5 chaṂa....katā 6 chaṂa. thavitvāna
-------------------------------------------------
[page 422]
              Tāva acguggato neru āyato vitthato ca so
              cuṇṇito saṅkhyabhedena 1- koṭisatasahassiyo. 2-
              Lakkhe ṭhapiyamānamhi parikkhayamagacchaka
              na tveva tava sabbaññu ñāṇaṁ sakkā pametave.
              Sukhumacchikena jālena udakaṁ yo parikkhipe
              ye keci udake pāṇā antojālīkatā siyuṁ.
              Tatheva hi mahāvīra ye keci puthutitthiyā
              diṭṭhigahaṇapakkhantā 3- parāmāsena mohitā.
              Tava suddhena ñāṇena anāvaraṇadassinā
              antojālīkatā ete ñāṇaṁ te nātivattare.
              Bhagavā tamhi samaye anomadassī mahāyaso
              vuṭṭhahitvā samādhimhā disaṁ olokayī jino.
              Anomadassimunino nisabho nāma sāvako
              parivuto satasahassehi santacittehi tādibhi.
              Khīṇāsavehi suddhehi chaḷabhiññehi tādihi 4-
              cittamaññāya buddhassa upesi lokanāyakaṁ.
              Antalikkhe ṭhitā tattha padakkhiṇamakaṁsu te
              namassantā pañjalikā oruhuṁ 5- buddhasantike.
              Anomadassī bhagavā lokajeṭṭho narāsabho
              bhikkhusaṁghe nisīditvā sitaṁ pātuṁ karī jino.
              Varuṇo nāmupaṭṭhāko anomadassissa satthuno
              ekaṁsaṁ cīvaraṁ katvā āpucchi 6- lokanāyakaṁ.

  *  *  *  *  *  *
  Footnote: 1 chaṂa. anubhedena 2 chaṂa. koṭisatasahassaso 3 chaṂa. diṭṭhigahanapakkhandā
  4 chaṂa. jhāyibhi 5 chaṂa. otaruṁ 6 chaṂa. apucchi
-------------------------------------------------
[page 423]
              Ko nu kho bhagavā hetu sitakammassa satthuno
              na hi buddhā ahetūhi sitaṁ pātuṁ karonti te.
              Anomadassī bhagavā lokajeṭṭho narāsabho
              bhikkhumajjhe nisīditvā imaṁ gāthaṁ abhāsatha.
              Yo maṁ pupphena pūjesi ñāṇañcāpi anutthavi
              tamahaṁ kittayissāmi suṇātha 1- mama bhāsato.
              Buddhassa giramaññāya sabbe devā samāgatā
              saddhammaṁ sotukāmā te sambuddhamupasaṅkamuṁ.
              Dasasu lokadhātūsu devakāyā mahiddhikā
              saddhammaṁ sotukāmā te sambuddhamupasaṅkamuṁ.
              Hatthī assā rathā pattī senā ca caturaṅginī
              parivāressanti maṁ niccaṁ buddhapūjāyidaṁ phalaṁ.
              Saṭṭhī turiyasahassāni bheriyo samalaṅkatā
              upaṭṭhissanti maṁ niccaṁ buddhapūjāyidaṁ phalaṁ.
              Soḷasitthīsahassāni nāriyo samalaṅkatā
              vicittavatthābharaṇā āmuttamaṇikuṇḍalā.
              Āḷāramukhā 2- hasulā susaññā tanumajjhimā
              parivāressanti maṁ niccaṁ buddhapūjāyidaṁ phalaṁ.
              Kappasatasahassāni devaloke ramissati
              sahassakkhattuṁ cakkavattī rājā raṭṭhe bhavissati.
              Sahassakkhattuṁ devindo devarajjaṁ karissati
              padesarajjaṁ vipulaṁ gaṇanāto asaṅkhyaṁ. 3-
              Pacchime bhavasampatte manussattaṁ gamissati
              brāhmaṇī sāriyā nāma dhārayissati kucchinā.

  *  *  *  *  *  *
  Footnote: 1 chaṂa. suṇotha 2 chaṂa. aḷārapamhā 3 chaṂa. asaṅkhiyaṁ
-------------------------------------------------
[page 424]
              Mātuyā nāmagottena paññāyissatiyaṁ naro
              sāriputtoti nāmena tikkhapañño bhavissati.
              Asītikoṭī chaḍḍetvā pabbajissati kiñcano
              gavesanto santipadaṁ carissati mahiṁ imaṁ.
              Apparimeyye 1- ito kappe okkākakulasambhavo
              gotamo nāma gottena satthā loke bhavissati.
              Tassa dhammesu dāyādo oraso dhammanimmito
              sāriputtoti nāmena hessati aggasāvako.
              Ayaṁ bhāgīrathī gaṅgā himavantā pabhāvitā
              mahāsamuddamappeti tappayantī mahodadhiṁ.
              Tathevāyaṁ sārīputto sakko 2- tīsu visārado
              paññāya pāramiṁ gantvā tappayissati pāṇino. 3-
              Himavantamupādāya sāgarañca mahodadhiṁ
              etthantare yaṁ puḷinaṁ gaṇanāto asaṅkhyaṁ.
              Tampi sakkā asesena saṅkhyātuṁ 4- gaṇanā yathā
              na tveva sāriputtassa paññāyanto bhavissati.
              Lakkhe ṭhapiyamānamhi khīye gaṅgāya vālukā
              na tveva sāriputtassa paññāyanto bhavissati.
              Mahāsamudde ūmiyo gaṇanāto asaṅkhyā
              tatheva sāriputtassa paññāyanto na hessati.
              Ārādhayitvā sambuddhaṁ gotamaṁ sakyapuṅgavaṁ
              paññāya pāramiṁ gantvā hessati aggasāvako.
              Pavattitaṁ dhammacakkaṁ sakyaputtena tādinā
              anuvattessati sammā vassanto 5- dhammavuṭṭhiyo.

  *  *  *  *  *  *
  Footnote: 1 chaṂa. aparimeyya 2 chaṂa. sake 3 chaṂa. pāṇine
  4 chaṂa. saṅkhātuṁ 5 chaṂa. vassento
-------------------------------------------------
[page 425]
              Sabbametaṁ abhiññāya gotamo sakyapuṅgavo
              bhikkhusaṁghe nisīditvā aggaṭṭhāne ṭhapessati.
              Aho me sukataṁ kammaṁ anomadassissa satthuno
              yassādhikāraṁ 1- katvāna sabbattha pāramiṁ gato.
              Aparimeyye kataṁ kammaṁ phalaṁ dassesi 2- me idha
              sumutto saravegova kilese jhāpayiṁ ahaṁ.
              Asaṅkhataṁ gavesanto nibbānaṁ acalaṁ padaṁ
              vicinaṁ titthiye sabbe esāhaṁ saṁsariṁ bhave.
              Yathāpi byādhiko 3- poso pariyeseyya osathaṁ 4-
              vicineyya dhanaṁ 5- sabbaṁ byādhito parimuttiyā.
              Asaṅkhataṁ gavesanto nibbānaṁ amataṁ padaṁ
              abbokiṇṇaṁ pañcasataṁ pabbajiṁ isipabbajaṁ.
              Jaṭābhārena bharito 6- ajinuttaranivāsano
              abhiññāpāramiṁ gantvā brahmalokaṁ agañchihaṁ. 7-
              Natthi bāhirake suddhi ṭhapetvā jinasāsanaṁ
              ye keci buddhimā sattā sujjhanti jinasāsane.
              Attakāramayaṁ etaṁ nayidaṁ itihītihaṁ
              asaṅkhataṁ gavesanto kutitthe sañcariṁ ahaṁ.
              Yathā sāratthiko poso kadaliṁ chetvāna phālaye
              na tattha sāraṁ vindeyya sārena rittako hi so.
              Tatheva titthiyā loke nānādiṭṭhī bahujjanā
              asaṅkhatena rittā te sārena kadalī 8- yathā.

  *  *  *  *  *  *
  Footnote: 1 chaṂa. yassāhaṁ kāraṁ 2 chaṂa. dasseti 3 chaṂa. bayādhito
  4 chaṂa. osadhaṁ. evamuparipi 5 chaṂa. vanaṁ 6 ka. jaṭāya bhārabharito
  7 chaṂa. agacchihaṁ 8 chaṂa. rittāse
-------------------------------------------------
[page 426]
              Pacchime bhavasampatte brahmabandhu ahosahaṁ
              mahābhogaṁ chaḍḍayitvāna 1- pabbajiṁ anagāriyaṁ.
              Ajjhāyako mantadharo tiṇṇaṁ vedāna pāragū
              brāhmaṇo sañjayo nāma tassa mūle vasāmahaṁ.
              Sāvako te mahāvīra assaji nāma brāhmaṇo
              durāsado uggatejo piṇḍāya caratī tadā.
              Tamaddasāsiṁ sappaññaṁ muniṁ mone samāhitaṁ
              santacittaṁ mahānāgaṁ suphullaṁ padumaṁ yathā.
              Disvā me cittamuppajji sudantaṁ suddhamānasaṁ
              usabhaṁ pavaraṁ vīraṁ arahāyaṁ bhavissati.
              Pāsādiko iriyati abhirūpo susaṁvuto
              uttame damathe danto amatadassī bhavissati.
              Yannūnāhaṁ uttamatthaṁ puccheyyaṁ tuṭṭhamānasaṁ
              so me puṭṭho kathessati paṭipucchāmahaṁ tadā.
              Piṇḍapātaṁ carantassa pacchato agamāsahaṁ
              okāsaṁ paṭimānento pucchituṁ amataṁ padaṁ.
              Vīthintare anuppattaṁ upagantvāna pucchahaṁ
              kathaṁ gottosi tvaṁ vīra kassa sissosi mārisa.
              So me puṭṭho viyākāsi asambhītova kesarī
              buddho loke samuppanno tassa sissomhi āvuso.
              Kīdisaṁ te mahāvīra anujāta mahāyasa
              buddhassa sāsanaṁ dhammaṁ sādhu me kathayassu bho.
              So me puṭṭho kathī sabbaṁ gambhīraṁ nipuṇaṁ padaṁ
              taṇhāsallassa hantāraṁ sabbadukkhāpanūdanaṁ.

  *  *  *  *  *  *
  Footnote: 1 chaṂa. chaḍḍetvāna
-------------------------------------------------
[page 427]
              Ye dhammā hetuppabhavā tesaṁ hetuṁ tathāgato āha
              tesañca yo nirodho evaṁvādī mahāsamaṇo.
              Sohaṁ vissajjite pañhe paṭhamaṁ phalamajjhagaṁ
              virajo vimalo āsiṁ sutvāna jinasāsanaṁ.
              Sutvāna munino vākyaṁ passitvā dhammamuttamaṁ
              pariyogāḷhasaddhammo imaṁ gāthamabhāsahaṁ.
              Eseva dhammo yadi tāvadeva paccabyatha padamasokaṁ
              adiṭṭhaṁ abbhatītaṁ bahukehi kappanahutehi.
              Yvāhaṁ dhammaṁ gavesanto kutitthe sañcariṁ ahaṁ
              so me attho anuppatto kālo me nappamajjituṁ.
              Tositohaṁ assajinā patvāna acalaṁ padaṁ
              sahāyakaṁ gavesanto assamaṁ agamāsahaṁ.
              Dūratova mamaṁ disvā sahāyo me susikkhito
              iriyāpathasampanno idaṁ vacanamabravi.
              Pasannamukhanettosi munibhāvova dissati
              amatādhigato kacci nibbānamaccutaṁ padaṁ.
              Subhānurūpo āyāsi āneñjakārito viya
              dantova dantadamatho upasantosi brāhmaṇa.
              Amataṁ mayādhigataṁ sokasallāpanūdanaṁ
              tvampi taṁ adhigacchesi gacchāma buddhasantikaṁ.
              Sādhūti so paṭissutvā sahāyo me susikkhito
              hatthena hatthaṁ gaṇhitvā upagamma tavantikaṁ.
              Ubhopi pabbajissāma sakyaputta tavantike
              tava sāsanamāgamma viharāma anāsavā.
-------------------------------------------------
[page 428]
              Kolito iddhiyā seṭṭho ahaṁ paññāya pārago
              ubhova ekato hutvā sāsanaṁ sobhayāmase.
              Apariyositasaṅkappo kutitthe sañcariṁ ahaṁ
              tava dassanamāgamma saṅkappo pūrito maMa.
              Paṭhaviyaṁ patiṭṭhāya pupphanti samaye dumā
              dibbagandhā sampavanti tosenti sabbapāṇinaṁ.
              Tathevāhaṁ mahāvīra sakyaputta mahāyasa
              sāsane te patiṭṭhāya samayesāmi pupphituṁ.
              Vimuttipupphaṁ esanto bhavasaṁsāramocanaṁ
              vimuttipupphalābhena tosemi sabbapāṇinaṁ.
              Yāvatā buddhakhettampi ṭhapetvāna mahāmuniṁ
              paññāya sadiso natthi tava puttassa cakkhuMa.
              Suvinītā ca te sissā parisā ca susikkhitā
              uttame damathe dantā parivārenti taṁ sadā.
              Jhāyī jhānaratā dhīrā santacittā samāhitā
              munī moneyyasampannā parivārenti taṁ sadā.
              Appicchā nipakā dhīrā appāhārā alolupā
              lābhālābhena santuṭṭhā parivārenti taṁ sadā.
              Āraññikā dhutaratā jhāyino lūkhacīvarā
              vivekābhiratā dhīrā parivārenti taṁ sadā.
              Paṭipannā phalaṭṭhā ca sekhā phalasamaṅgino
              āsīsakā uttamatthaṁ parivārenti taṁ sadā.
              Sotāpannā ca vimalā sakadāgāmino ca ye
              anāgāmī ca arahā parivārenti taṁ sadā.
-------------------------------------------------
[page 429]
              Satipaṭṭhānakusalā bojjhaṅgabhāvanāratā
              sāvakā vo 1- bahū sabbe parivārenti taṁ sadā.
              Iddhipādesu kusalā samādhibhāvanāratā
              sammappadhānānuyuttā parivārenti taṁ sadā.
              Tevijjā chaḷabhiññā ca iddhiyā pāramiṁ gatā
              paññāya pāramiṁ pattā parivārenti taṁ sadā.
              Edisā vo mahāvīra tava sissā susikkhitā
              durāsadā uggatejā parivārenti taṁ sadā.
              Tehi sissehi parivuto saññatehi tapassibhi
              migarājāvasambhīto uḷurājāva sobhasi.
              Paṭhaviyaṁ patiṭṭhāya ruhanti dharaṇīruhā
              vepullattaṁ 2- pāpuṇanti phalañca dassayanti te.
              Paṭhavīsadiso tvaṁsi sakyaputta mahāyasa
              sāsane te patiṭṭhāya labhanti amataṁ phalaṁ.
              Sindhu sarassatī ceva nandiyo candabhāgikā
              gaṅgā ca yamunā ceva sarabhū ca atho mahī.
              Etāsaṁ sandamānānaṁ sāgarova sampaṭicchati
              jahanti purimaṁ nāmaṁ sāgaroteva ñāyati.
              Tathevime catubbaṇṇā pabbajitvā tavantike
              jahanti purimaṁ nāmaṁ buddhaputtāti ñāyare.
              Yathāpi cando vimalo gacchaṁ ākāsadhātuyā
              sabbe tāragaṇe loke ābhāya atirocati.
              Tatheva tvaṁ mahāvīra parivuto devamānuse
              ete sabbe atikkamma jalasi sabbadā tuvaṁ.

  *  *  *  *  *  *
  Footnote: 1 chaṂa. te 2 chaṂa. vepullataṁ
-------------------------------------------------
[page 430]
              Gambhīre uṭṭhitā ūmi na velamativattare
              sabbā velaṁva phusanti sañcuṇṇā vikiranti tā.
              Tatheva titthiyā loke nānādiṭṭhī bahujjanā
              dhammaṁ vāditukāmā te nātivattanti taṁ muniṁ.
              Sace ca taṁ pāpuṇanti paṭivādehi cakkhuma
              tavantikaṁ upagantvā sañcuṇṇāva bhavanti te.
              Yathāpi udake jātā kumudā mandālakā bahū
              upalimpanti toyena kaddamakalalena ca.
              Tatheva bahukā sattā loke jātā virūhare
              aṭṭitā rāgadosena kaddame kumudaṁ yathā.
              Yathāpi padumaṁ jalajaṁ jalamajjhe virūhati
              na so limpati toyena parisuddho hi kesarī.
              Tatheva tvaṁ mahāvīra loke jāto mahāmuni
              nopalimpasi lokena toyena padumaṁ yathā.
              Yathāpi rammake māse bahū pupphanti vārijā
              nātikkamanti taṁ māsaṁ samayo pupphanāya so.
              Tatheva tvaṁ mahāvīra pupphito te vimuttiyā
              sāsanaṁ nātivattanti padumaṁ vārijaṁ yathā.
              Supupphito sālarājā dibbagandhaṁ pavāyati
              aññasālehi parivuto sālarājāva sobhati.
              Tatheva tvaṁ mahāvīra buddhañāṇena pupphito
              bhikkhusaṁghaparivuto sālarājāva sobhasi.
              Yathāpi selo himavā osatho sabbapāṇinaṁ
              nāgānaṁ asurānañca devatānañca ālayo.
-------------------------------------------------
[page 431]
              Tatheva tvaṁ mahāvīra osatho viya pāṇinaṁ
              tevijjā chaḷabhiññā ca iddhiyā pāramiṁ gatā.
              Anusiṭṭhā mahāvīra tayā kāruṇikena te
              ramanti dhammaratiyā vasanti tava sāsane.
              Migarājā yathā sīho abhinikkhamma āsayā
              catuddisānuviloketvā tikkhattuṁ abhinādati.
              Sabbe migā uttasanti migarājassa gajjato
              tathā hi jātimā eso pasū tāseti sabbadā.
              Gajjato te mahāvīra vasudhā sampakampati
              bodhaneyyāvabujjhanti tasanti mārakāyikā.
              Tasanti titthiyā sabbe nadato te mahāmuni
              kākā senāva vibbhantā migaraññā yathā migā.
              Ye keci gaṇino loke satthāroti pavuccare
              paramparāgataṁ dhammaṁ desenti parisāya te.
              Na hevaṁ tvaṁ mahāvīra dhammaṁ desesi pāṇinaṁ
              sāmaṁ saccāni bujjhitvā kevalaṁ bodhipakkhiyaṁ.
              Āsayānusayaṁ ñatvā indriyānaṁ balābalaṁ
              bhabbābhabbe viditvāna mahāmeghova gajjasi.
              Cakkavāḷapariyantā nisinnā parisā bhave
              nānādiṭṭhī vicinantaṁ vimaticchedanāya taṁ.
              Sabbesaṁ cittamaññāya opammakusalo muni
              ekaṁ pañhaṁ kathentova vimatiṁ chindi 1- pāṇinaṁ.
              Upatissasadiseheva vasudhā pūritā bhave
              sabbeva te pañjalikā kittayuṁ lokanāyakaṁ.

  *  *  *  *  *  *
  Footnote: 1 chaṂa. chindasi
-------------------------------------------------
[page 432]
              Kappaṁ vā te kittayantā nānāvaṇṇehi kittayuṁ
              parimetuṁ na sakkeyyuṁ appameyyo tathāgato.
              Yathā sakena thāmena kittito hi mayā jino
              kappakoṭī pakittentā 1- evameva pakittayuṁ.
              Sace hi koci devo vā manusso vā susikkhito
              pametuṁ parikappeyya vighātaṁva labheyya so.
              Sāsane te patiṭṭhāya sakyaputta mahāyasa
              paññāya pāramiṁ gantvā viharāmi anāsavo.
              Titthiye sampamaddāmi vattemi jinasāsanaṁ
              dhammasenāpati ajja sakyaputtassa sāsane.
              Aparimeyye kataṁ kammaṁ phalaṁ dassesi me idha
              sukhitto sāravegova kilese jhāpayī maMa.
              Yo koci manujo bhāraṁ dhāreyya matthake sadā
              bhārena dukkhito assa bhā rehi bharito tathā.
              Ḍayhamāno tīhaggīhi bhavesu saṁsariṁ ahaṁ
              bharito bhavabhārena giriṁ uccārito yathā.
              Oropito ca me bhāro bhavā ugghāṭitā mayā
              karaṇīyaṁ kataṁ sabbaṁ sakyaputtassa sāsane.
              Yāvatā buddhakhettamhi ṭhapetvā sakyapuṅgavaṁ
              ahaṁ aggomhi paññāya sadiso me na vijjati.
              Samādhimhi sukusalo iddhiyā pāramiṁ gato
              icchamāno cahaṁ ajja sahassaṁ abhinimmine.
              Anupubbavihārassa vasībhūto mahāmuni
              kathesi sāsanaṁ mayhaṁ nirodho sayanaṁ 2- maMa.

  *  *  *  *  *  *
  Footnote: 1 chaṂa. kappakoṭīpi kittentā 2 ka. sāsanaṁ
-------------------------------------------------
[page 433]
              Dibbacakkhu visuddhaṁ me samādhikusalo ahaṁ
              sammappadhānānuyutto bojjhaṅgabhāvanārato.
              Sāvakena hi pattabbaṁ sabbameva kataṁ mayā
              lokanāthaṁ ṭhapetvāna sadiso me na vijjati.
              Samāpattīnaṁ kusalo jhānavimokkhāna khippapaṭilābhī
              bojjhaṅgabhāvanārato sāvakaguṇapāramigatosmi.
              Sāvakaguṇenapi phussena buddhiyā parisuttamabhāravā
              yaṁ saddhāsaṅgahitaṁ cittaṁ sadā sabrahmacārīsu.
              Uddhatavisova sappo chinnavisāṇova usabho
              nikkhittamānadappova upemi garugāravena gaṇaṁ.
              Yadi rūpinī bhaveyya paññā me vasumatīpi na sameyya
              anomadassissa bhagavato phalametaṁ ñāṇathavanāya.
              Pavattitaṁ dhammacakkaṁ sakyaputtena tādinā
              anuvattemahaṁ sammā ñāṇathavanāyidaṁ phalaṁ.
              Mā me kadāci pāpiccho kusīto hīnavīriyo
              appassuto anācāro sameto ahu katthaci.
              Bahussuto ca medhāvī sīlesu susamāhito
              cetosamathānuyutto api muddhani tiṭṭhatu.
              Taṁ vo vadāmi bhaddante yāvantettha samāgatā
              appicchā hotha santuṭṭhā jhāyī jhānaratā sadā.
              Yamahaṁ paṭhamaṁ disvā virajo vimalo ahuṁ
              so me ācariyo dhīro assaji nāma sāvako.
              Tassāhaṁ vāhasā ajja dhammasenāpatī ahuṁ
              sabbattha pāramiṁ patvā viharāmi anāsavo.
-------------------------------------------------
[page 434]
              Yo me ācariyo āsi assaji nāma sāvako
              yassaṁ disāyaṁ vasati ussīsamhi karomahaṁ.
              Mama kammaṁ saritvāna gotamo sakyapuṅgavo
              bhikkhusaṁghe nisīditvā aggaṭṭhāne ṭhapesi maṁ.
              Kilesā jhāpitā mayhaṁ .pe. Kataṁ buddhassa sāsanan"ti
      aparabhāge pana satthā jetavanamahāvihāre ariyagaṇamajjhe nisinno attano
  sāvake tena tena guṇavisesena etadagge ṭhapento "etadaggaṁ bhikkhave mama sāvakānaṁ
  bhikkhūnaṁ mahāpaññānaṁ yadidaṁ sārīputto"ti 1- theraṁ mahāpaññabhāvena etadagge ṭhapesi.
  So evaṁ sāvakapāramīñāṇassa matthakaṁ patvā dhammasenāpatiṭṭhāne patiṭṭhahitvā
  sattahitaṁ karonto ekadivasaṁ sabrahmacārīnaṁ attano cariyavibhāvanamukhena aññaṁ
  byākaronto:-
               [981] "yathācārī Yathāsato satīmā
                     yatasaṅkappajjhāyi 2- appamatto
                     ajjhattarato susamāhitatto
                     eko santusito tamāhu bhikkhuṁ.
               [982] Allaṁ sukkhaṁ vā bhuñjanto na bāḷhaṁ suhito siyā
                     ūnūdaro 3- mitāhāro sato bhikkhu paribbaje.
               [983] Cattāro pañca ālope abhutvā udakaṁ pive
                     alaṁ phāsuvihārāya pahitattassa bhikkhuno.
               [984] Kappiyaṁ tañce chādeti 4- cīvaraṁ idamatthikaṁ
                     alaṁ phāsuvihārāya pahitattassa bhikkhuno.
               [985] Pallaṅkena nisannassa jaṇṇuke nābhivassati
                     alaṁ phāsuvihārāya pahitattassa bhikkhuno.

  *  *  *  *  *  *
  Footnote: 1 aṅ.ekaka. 20/189/23 etadaggavagga 2 pāli. yathā saṅkappacariyāya
  3 Sī. ūnūdayo 4 pāli. kappiyatañca ādeti
-------------------------------------------------
[page 435]
               [986] Yo sukhaṁ dukkhato adda dukkhamaddakkhi sallato
                     ubhayantarena nāhosi kena lokasmi kiṁ siyā.
               [987] Mā me kadāci pāpiccho kusīto hīnavīriyo
                     appassuto anādaro kena lokasmi kiṁ siyā.
               [988] Bahussuto ca medhāvī sīlesu susamāhito
                     cetosamathamanuyutto api muddhani tiṭṭhatu.
               [989] Yo papañcamanuyutto papañcābhirato mago 1-
                     virādhayī so nibbānaṁ yogakkhemaṁ anuttaraṁ.
               [990] Yo ca papañcaṁ hitvāna nippapañcapathe rato
                     ārādhayī so nibbānaṁ yogakkhemaṁ anuttaraṁ.
               [991] Gāme vā yadi vāraññe ninne vā yadi vā thale
                     yattha arahanto viharanti taṁ bhūmirāmaṇeyyakaṁ.
               [992] Ramaṇīyāni araññāni yattha na ramatī jano
                     vītarāgā ramissanti na te kāmagavesino.
               [993] Nidhīnaṁva pavattāraṁ yaṁ passe vajjadassinaṁ
                     niggayhavādiṁ medhāviṁ tādisaṁ paṇḍitaṁ bhave
                     tādisaṁ bhajamānassa seyyo hoti na pāpiyo.
               [994] Ovadeyyānusāseyya asabbhā ca nivāraye
                     sataṁ hi so piyo hoti asataṁ hoti appiyo.
               [995] Aññassa bhagavā buddho dhammaṁ desesi cakkhumā
                     dhamme desiyamānamhi sotamodhesimatthiko
                     taṁ me amoghaṁ savanaṁ vimuttomhi anāsavo.
               [996] Neva pubbenivāsāya napi dibbassa cakkhuno
                     cetopariyāya iddhiyā cutiyā upapattiyā
                     sotadhātuvisuddhiyā paṇidhī me na vijjati.

  *  *  *  *  *  *
  Footnote: 1 pāli. mano
-------------------------------------------------
[page 436]
               [997] Rukkhamūlaṁva nissāya muṇḍo saṅghāṭipāruto
                     paññāya uttamo thero upatissova jhāyati.
               [998] Avitakkaṁ samāpanno sammāsambuddhasāvako
                     ariyena tuṇhībhāvena upeto hoti tāvade.
               [999] Yathāpi pabbato selo acalo suppatiṭṭhito
                     evaṁ mohakkhayā bhikkhu pabbatova na vedhati.
              [1000] Anaṅgaṇassa posassa niccaṁ sucigavesino
                      vālaggamattaṁ pāpassa abbhamattaṁva na vedhati.
              [1001] Nābhinandāmi maraṇaṁ nābhinandāmi jīvitaṁ
                     nikkhipissaṁ imaṁ kāyaṁ sampajāno patissato.
              [1002] Nābhinandāmi maraṇaṁ nābhinandāmi jīvitaṁ
                     kālañca paṭikaṅkhāmi nibbisaṁ bhatako yathā.
              [1003] Ubhayena midaṁ maraṇameva nāmaraṇaṁ pacchā vā pure vā
                     paṭipajjatha mā vinassatha khaṇo vo mā upaccagā.
              [1004] Nagaraṁ yathā paccantaṁ guttaṁ santarabāhiraṁ
                     evaṁ gopetha attānaṁ khaṇo vo mā upaccagā
                     khaṇātītā hi socanti nirayamhi samappitā.
              [1005] Upasanto uparato mantabhāṇī anuddhato
                     dhunāti pāpake dhamme dumapattaṁva māluto.
              [1006] Upasanto uparato mantabhāṇī anuddhato
                     appāsi 1- pāpake dhamme dumaputtaṁva māluto.
              [1007] Upasanto anāyāso vippasanno anāvilo
                     kalyāṇasīlo medhāvī dukkhassantakaro siyā.

  *  *  *  *  *  *
  Footnote: 1 pāli. abbahi
-------------------------------------------------
[page 437]
                     [1008] Na vissase ekatiyesu evaṁ
                            agārisu pabbajitesu cāpi
                            sādhūpi hutvāna asādhu honti
                            asādhu hutvā puna sādhu honti.
              [1009] Kāmacchando ca byāpādo thīnamiddhañca bhikkhuno
                     uddhaccaṁ vicikicchā ca pañcete cittakelisā.
              [1010] Yassa sakkariyamānassa asakkārena cūbhayaṁ
                     samādhi na vikampati appamādavihārino.
              [1011] Taṁ jhāyinaṁ sātatikaṁ sukhumadiṭṭhipassakaṁ
                     upādānakkhayārāmaṁ āhu sappuriso iti.
              [1012] Mahāsamuddo paṭhavī pabbato anilopi ca
                     upamāya na yuñjanti 1- satthu varavimuttiyā.
              [1013] Cakkānuvattako thero mahāñāṇī samāhito
                     paṭhavāpaggisamāno na rajjati na dussati.
              [1014] Paññāpāramitaṁ patto mahābuddhi mahāmati 2-
                     ajaḷo jaḷasamāno sadā carati nibbuto.
              [1015] Pariciṇṇo mayā satthā .pe. Bhavanettisamūhatā.
              [1016] Sampādethappamādena esā me anusāsanī
                     handāhaṁ parinibbissaṁ vippamuttomhi sabbadhī"ti
  imā gāthā abhāsi. Imā hi kāci gāthā therena bhāsitā, kāci theraṁ ārabbha
  bhagavatā bhāsitā, sabbā pacchā attano cariyapavedanavasena therena bhāsitattā
  therasseva gāthā ahesuṁ.

  *  *  *  *  *  *
  Footnote: 1 chaṂa. yujjanti 2 pāli. mahāmuni
-------------------------------------------------
[page 438]
       Tattha yathācārīti yathā kāyādīhi saṁyato saṁvuto hutvā carati viharati yathā
  caraṇasīloti vā yathācārī, sīlasampannoti attho. Yathāsatoti yathāsanto. Gāthā
  sukhatthaṁ hi anunāsikalopaṁ katvā niddeso kato, santo viya ariyehi nibbisesoti
  attho. Satīmāti paramāya. Satiyā samannāgato. Yatasaṅkappajjhāyīti sabbaso micchā-
  saṅkappaṁ pahāya nekkhammasaṅkappādivasena saṁyatasaṅkappo hutvā ārammaṇūpanijjhānena
  lakkhaṇūpanijjhānena ca jhāyanasīlo. Appamattoti tasmiṁyeva yathācāribhāve yatasaṅkappo
  hutvā jhāyanena ca pamādarahito sabbattha suppatiṭṭhitasatisampajañño. Ajjhattaratoti
  gocarajjhatte kammaṭṭhānabhāvanāya abhirato. Susamāhitattoti tāya eva bhāvanāya
  ekaggacitto. Ekoti asahāyo gaṇasaṁsaggaṁ kilesasaṁsaggañca pahāya kāyavivekaṁ citta-
  vivekañca paribrūhayanto. Santusitoti paccayasantosena ca bhāvanārāmasantosena ca
  sammadeva tusito tuṭṭho. Bhāvanāya hi uparūpari visesaṁ āvahantiyā uḷāraṁ
  pītipāmojjaṁ uppajjati, matthakaṁ pattāya pana vattabbameva natthi. Tamāhu bhikkhunti
  taṁ evarūpaṁ puggalaṁ sikkhattayapāripūriyā bhayaṁ ikkhanatāya bhinnakilesatāya ca bhikkhūti
  vadanti.
       Idāni yathāvuttasantosadvaye paccayasantosaṁ tāva dassento "allaṁ sukkhaṁ vā"ti
  ādimāha. Tattha allanti sappiādiupasekena tintaṁ siniddhaṁ. Sukkhanti tadabhāvena 1-
  lūkhaṁ. Vāsaddo aniyamattho, allaṁ vā sukkhaṁ vāti. Bāḷhanti ativiya. Suhitoti
  dhāto na siyāti attho. Kathaṁ pana siyāti āha "ūnūdaro mitāhāro"ti, paṇītaṁ
  lūkhaṁ vāpi bhojanaṁ bhuñjanto bhikkhu yāvadatthaṁ abhuñjitvā ūnūdaro sallahukudaro
  tato eva mitāhāro parimitabhojano aṭṭhaṅgasamannāgataṁ āhāraṁ āharanto tattha
  mattaññutāya paccavekkhaṇasatiyā 2- ca sato hutvā paribbaje vihareyya.

  *  *  *  *  *  *
  Footnote: 1 Sī. tacabhāvena 2 Ma. paccavekkhaṇāya satiyā
-------------------------------------------------
[page 439]
       Yathā pana ūnūdaro mitāhāro ca nāma hoti, taṁ dassetuṁ "cattāro"tiādi
  vuttaṁ. Tattha abhutvāti cattāro vā pañca vā ālope kabaḷe abhuñjitvā
  tattakassa āhārassa okāsaṁ ṭhapetvā pānīyaṁ piveyya. Ayaṁ hi āhāre sallahukavutti.
  Nibbānaṁ hi pesitacittassa bhikkhuno phāsuvihārāya jhānādīnaṁ adhigamayogyatāya
  sukhavihārāya alaṁ pariyattanti attho. Iminā kucchiparihāriyaṁ piṇḍapātaṁ vadanto
  piṇḍapāte itarītarasantosaṁ dasseti. "bhutvānā"ti Vā pāṭho, so
  catupañcālopamattenāpi āhārena sarīraṁ yāpetuṁ samatthassa ativiya thirapakatikassa
  puggalassa vasena vutto siyā, uttaragāthāhipi saṁsandati eva appakasseva cīvarassa
  senāsanassa ca vakkhamānattā.
       Kappiyanti yaṁ kappiyakappiyānulomesu khomādīsu aññataranti attho.
  Tañce chādetīti kappiyaṁ cīvaraṁ samānaṁ chādetabbaṁ ṭhānaṁ chādeti ce, satthārā
  anuññātajātiyaṁ santaṁ heṭṭhimantena anuññātapamāṇayuttaṁ ce hotīti attho.
  Idamatthikanti idaṁ payojanatthaṁ satthārā vuttapayojanatthaṁ, yāvadeva sītādipaṭi-
  ghātanatthañceva 1- hirikopinapaṭicchādanatthañcāti attho. Etena kāyaparihāriyaṁ cīvaraṁ
  tattha itarītarasantosañca vadati.
       Pallaṅkena nisannassāti pallaṅkaṁ vuccati samantato ūrubaddhāsanaṁ, tena
  nisinnassa, tisandhipallaṅkaṁ ābhujitvā nisannassāti attho. Jaṇṇuke
  nābhivassatīti yassaṁ kuṭiyaṁ tathā nisinnassa deve vassante jaṇṇukadvayaṁ vassodakena na
  temiyati, ettakampi sabbapariyantasenāsanaṁ, sakkā hi tattha nisīditvā atthakāmarūpena
  kulaputtena sadatthaṁ nipphādetuṁ. Tenāha "alaṁ phāsuvihārāya, pahitattassa bhikkhuno"ti.
       Evaṁ thero imāhi catūhi gāthāhi ye te bhikkhū mahicchā asantuṭṭhā,
  tesaṁ paramukkaṁsagataṁ sallekhaovādaṁ pakāsetvā idāni vedanāmukhena bhāvanārāmasantosaṁ

  *  *  *  *  *  *
  Footnote: 1 Ma.....bāhanatthañceva
-------------------------------------------------
[page 440]
  Dassento "yo sukhan"tiādimāha. Tattha sukhanti sukhavedanaṁ. Dukkhatoti vipariṇāma-
  dukkhato. Addāti addasa, vipassanāpaññāsahitāya maggapaññāya yathābhūtaṁ yo apassīti
  attho. Sukhavedanā hi paribhogakāle assādiyamānāpi visamissaṁ viya bhojanaṁ viparijhāma-
  kāle 1- dukkhāyeva hoti. Tenettha dukkhānupassanaṁ dasseti. Dukkhamaddakkhi sallatoti
  dukkhavedanaṁ yo sallanti passi. Dukkhadevanā hi yathā sallaṁ sarīraṁ anupavisantampi
  anupavisitvā ṭhitampi uddhariyamānampi pīḷanameva 2- janeti, evaṁ uppajjamānāpi
  ṭhitipattāpi bhijjamānāpi vibādhatiyevāti. Etenettha dukkhānupassanaṁyeva
  ukkaṁsetvā vadati, tena ca "yaṁ dukkhaṁ tadanattā"ti vacanato 3- vedanādvaye
  attattaniyagāhaṁ. Viniveṭheti. 4- Ubhayantarenāti ubhayesaṁ antare, sukhadukkhavedanānaṁ
  majjhabhūte adukkhamasukheti attho. Nāhosīti yathābhūtāvabodhane attattaniyābhinivesanaṁ
  ahosi. Kena lokasmi kiṁ siyāti evaṁ vedanāmukhena pañcapi upādānakkhandhe parijānitvā
  tappaṭibaddhaṁ sakalakilesajālaṁ samucchinditvā ṭhito kena nāma kilesena lokasmiṁ baddho,
  devatādīsu kiṁ vā
  āyati 5- siyā, aññadatthu chinnabandhano apaññattikova siyāti adhippāyo.
       Idāni micchāpaṭipanne puggale garahanto sammāpaṭipanne pasaṁsanto "mā
  me"tiādikā catasso gāthā abhāsi. Tattha mā me kadāci pāpicchoti yo asanta-
  guṇasambhāvanicchāya pāpiccho, samaṇadhamme ussāhābhāvena kusīto, tatoyeva hīnavīriyo,
  saccapaṭiccasamuppādādipaṭisaṁyuttassa sutassa abhāvena appassuto, ovādānusāsanīsu
  ādarābhāvena anādaro, tādiso atihīnapuggalo 6- mama santike kadācipi mā hotu.
  Kasmā? kena lokasmi kiṁ siyāti lokasmiṁ sattanikāye tassa tādisassa puggalassa
  Kena ovādena kiṁ bhavitabbaṁ, kena vā katena kiṁ siyā, niratthakamevāti attho.
       Bahussuto cāti yo puggalo sīlādipaṭisaṁyuttassa suttageyyādibhedassa bahuno
  sutassa sambhavena bahussuto, dhammojapaññāya pārihāriyapaññāya paṭivedhapaññāya

  *  *  *  *  *  *
  Footnote: 1 Sī. pariṇamanakāle 2 Ma. pīḷitameva 3 saṁ.khandha. 17/15/19 yadaniccasutta
  4 Ma. vinivedeti 5 Ma. āyatiṁ 6 Sī. hīnapuggalo
-------------------------------------------------
[page 441]
  Ca vasena medhāvī, sīlesu ca suṭṭhu patiṭṭhitattā susamāhito, cetosamathaṁ lokiya-
  lokuttarabhedaṁ cittasamādhānaṁ anuyutto, tādiso puggalo mayhaṁ matthakepi tiṭṭhatu,
  pageva sahavāso.
      Yo papañcamanuyuttoti yo pana puggalo kammārāmatādivasena rūpābhisaṅgādi-
  vasena ca pavattiyā papañcanaṭṭhena taṇhādibhedaṁ papañcaṁ anuyutto, tattha ca
  anādīnavadassanena abhirato magasadiso, so nibbānaṁ virādhayi, so nibbānā suvidūra-
  vidūre ṭhito.
      Yo ca papañcaṁ hitvānāti yo pana puggalo taṇhāpapañcaṁ pahāya tadabhāvato
  nippapañcassa nibbānassa pathe adhigamupāye ariyamagge rato bhāvanābhisamaye abhirato,
  so nibbānaṁ ārādhayi sādhesi 1- adhigacchīti attho.
      Athekadivasaṁ thero attano kaniṭṭhabhātikassa revatattherassa kaṇṭakanicitakhadirarukkha-
  sañchanne nirudakakantāre vāsaṁ disvā taṁ pasaṁsanto "gāme vā"tiādikā dve
  gāthā abhāsi. Tattha gāme vāti kiñcāpi arahanto gāmante kāyavivekaṁ na
  labhanti, cittavivekaṁ pana labhanteva. Tesaṁ hi dibbapaṭibhāgānipi ārammaṇāni cittaṁ
  cāletuṁ na sakkonti, tasmā gāme vā hotu araññādīsu aññataraṁ vā, yattha
  arahanto viharanti, taṁ bhūmirāmaṇeyyakanti so bhūmippadeso ramaṇīyo evāti attho.
      Araññānīti supupphitatarusaṇḍamaṇḍitāni vimalasalilāsayasampannāni araññāni
  ramaṇīyānīti sambandho. Yatthāti yesu araññesu vikasitesu viya ramamānesu kāmapakkhiko
  kāmagavesako jano na ramati. Vītarāgāti vigatarāgā pana khīṇāsavā bhamaramadhukarā
  viya padumavanesu tathārūpesu araññesu ramissantīti. Na te kāmagavesinoti yasmā
  te vītarāgā kāmagavesino na hontīti attho.

  *  *  *  *  *  *
  Footnote: 1 Sī. sādhayī
-------------------------------------------------
[page 442]
      Puna thero rādhaṁ nāma duggatabrāhmaṇaṁ anukampāya pabbājetvā upasampādetvā
  tameva pacchāsamaṇaṁ katvā vicaranto ekadivasaṁ tassa ca subbacabhāvena tusitvā ovādaṁ
  dento "nidhīnaṁvā"tiādimāha. Tattha nidhīnaṁvāti tattha tattha nida hitvā ṭhapitānaṁ
  hiraññasuvaṇṇādipūrānaṁ nidhikumbhīnaṁ. Pavattāranti kicchajīvike duggatamanusse
  anukampaṁ katvā "ehi te sukhena jīvituṁ upāyaṁ dassessāmī"ti nidhiṭṭhānaṁ
  netvā hatthaṁ pasāretvā "imaṁ gahetvā sukhaṁ jīvāhī"ti ācikkhitāraṁviya.
  Vajjadassinanti dve vajjadassino:- "iminā naṁ asāruppena vā khalitena
  vā saṁghamajjhe niggaṇhissāmī"ti randhagavesako ca aññātaṁ ñāpetukāmo ñātaṁ
  assādento sīlādivuddhikāmatāya taṁ taṁ vajjaṁ olokento ullumpanasabhāvasaṇṭhito
  cāti, ayaṁ idha adhippeto. Yathā hi duggatamanusso "imaṁ nidhiṁ gaṇhāhī"ti niggayha-
  mānopi nidhidassane kopaṁ na karoti, pamuditova hoti, evaṁ evarūpesu puggalesu
  asāruppaṁ vā khalitaṁ vā disvā ācikkhante kopo na kātabbo, tuṭṭhacitteneva
  bhavitabbaṁ, "bhante punapi maṁ evarūpaṁ vadeyyāthā"ti pavāretabbameva. Niggayhavādinti
  yo vajjaṁ disvā ayaṁ me saddhivihāriko, antevāsiko, upakārakoti acintetvā
  vajjānurūpaṁ tajjento paṇāmento daṇḍakammaṁ karonto sikkhāpeti, ayaṁ niggayhavādī
  nāma sammāsambuddho viya. Vuttaṁ hetaṁ:- "niggayha niggayhāhaṁ ānanda vakkhāmi,
  pavayha pavayhāhaṁ 1- ānanda vakkhāmi, yo sāro so ṭhassatī"ti. 2- Medhāvinti
  dhammojapaññāya samannāgataṁ. Tādisanti evarūpaṁ paṇḍitaṁ. Bhajeti payirupāseyya.
  Tādisaṁ hi ācariyaṁ bhajamānassa antevāsikassa seyyo hoti, na pāpiyo, vuḍḍhiyeva
  hoti, no parihānīti attho.
      Athekadā assajipunabbasukehi kīṭāgirismiṁ āvāse dūsite satthārā āṇatto
  attano parisāya mahāmoggallānena ca saddhiṁ tattha gato dhammasenāpati assaji-
  punabbasukesu ovādaṁ anādiyantesu imaṁ gāthamāha. Tattha ovadeyyāti ovādaṁ

  *  *  *  *  *  *
  Footnote: 1 chaṂa. pavayha 2 Ma. upari. 14/196/167 mahāsuññatasutta
-------------------------------------------------
[page 443]
  Anusiṭṭhiṁ dadeyya. Anusāseyyāti tasseva pariyāyavacanaṁ. Athavā uppanne vatthusmiṁ
  vadanto ovadati nāma, anuppanne "ayasopi 1- te siyā"tiādiṁ anāgataṁ uddissa
  vadanto anusāsati nāMa. Sammukhā vadanto vā ovadati nāma, parammukhā dūtaṁ,
  sāsanaṁ vā pesetvā vadanto anusāsati nāMa. Sakiṁ vadanto vā ovadati 2- nāma,
  punappunaṁ vadanto anusāsati nāMa. Asabbhā cāti akusalā dhammā ca nivāraye,
  kusale dhamme ca patiṭṭhāpeyyāti attho. Sataṁ hi soti evarūpo puggalo sādhūnaṁ
  piyo hoti. Ye pana asantā asappurisā vitiṇṇaparalokā āmisacakkhukā jīvikatthāya
  pabbajitā, tesaṁ so ovādako anusāsako "na tvaṁ amhākaṁ upajjhāyo, na
  ācariyo, kasmā amhe vadasī"ti evaṁ mukhasattīhi vijjhantānaṁ appiyo hotīti.
      "yaṁ Ārabbha satthā dhammaṁ deseti, so eva upanissayasampanno"ti bhikkhūsu
  kathāya samuṭṭhitāya "nayidametan"ti dassento "aññassā"ti gāthamāha. Tattha
  aññassāti attano bhāgineyyaṁ dīghanakhaparibbājakaṁ sandhāyāha. 3- Tassa hi satthārā
  vedanāpariggahasutte 4- desiyamāne ayaṁ mahāthero bhāvanāmagge adhigantvā sāvaka-
  pāramīñāṇassa matthakaṁ patto. Sotamodhesimatthikoti satthāraṁ bījayamāno ṭhito atthiko
  hutvā sussūsanto sotaṁ odahiṁ. Taṁ me amoghaṁ savananti taṁ tathā sutaṁ savanaṁ
  mayhaṁ amoghaṁ avañjhaṁ ahosi, aggasāvakena pattabbaṁ sampattīnaṁ avassayo ahosi.
  Tenāha "vimuttomhī"tiādi.
      Tattha neva pubbenivāsāyāti attano paresañca pubbenivāsajānanañāṇatthāya,
  paṇidhi me neva vijjatīti yojanā. Parikammakaraṇavasena tadatthaṁ cittapaṇidhānamattampi
  nevatthi neva ahosīti 5- attho. Cetopariyāyāti cetopariyañāṇassa. Iddhiyāti
  iddhividhañāṇassa. Cutiyā upapattiyāti sattānaṁ cutiyā upapattiyā ca jānanañāṇassa 6-
  cutūpapātañāṇatthāya. Sotadhātuvisuddhiyāti dibbasotañāṇassa. Paṇidhī me na vijjatīti

  *  *  *  *  *  *
  Footnote: 1 Sī. ayaṁ dosopi 2 Sī. sakiṁ vā vadanto ovadati 3 Sī. sandhāya vadati
  4 MaṂa. 13/205/182 dīghanakhasutta 5 Sī.,Ma. na vijjatīti 6 chaṂa. jānanañāṇāya
-------------------------------------------------
[page 444]
  Imesaṁ abhiññāvisesānaṁ atthāya parikammavasena cittassa paṇidhi cittābhinīhāro
  me natthi nāhosīti attho. Sabbaññuguṇā viya hi buddhānaṁ aggamaggādhigameneva
  sāvakānaṁ sabbe sāvakaguṇā hatthagatā honti, na tesaṁ adhigamāya visuṁ parikammakaraṇa-
  kiccaṁ atthīti.
      Rukkhamūlantiādikā tisso gāthā kapotakandarāyaṁ viharantassa yakkhena pahatakāle
  samāpattibalena attano nibbikāratādīpanavasena vuttā. Tattha muṇḍoti navoropitakeso.
  1- Saṅghāṭipārutoti saṅghāṭiṁ pārupitvā nisinno. "saṅghāṭiyā Supāruto"ti
  ca paṭhanti. Paññāya uttamo theroti thero hutvā paññāya uttamo, sāvakesu
  paññāya seṭṭhoti attho. Jhāyatīti ārammaṇūpanijjhānena lakkhaṇūpanijjhānena ca
  jhāyati, bahulaṁ samāpattivihārena viharatīti attho.
      Upeto hoti tāvadeti yadā yakkhena sīse pahato, tāvadeva avitakkaṁ catutthaj-
  jhānikaphalasamāpattiṁ samāpanno ariyena tuṇhībhāvena upeto samannāgato ahosi.
  Atītatthe hi hotīti idaṁ vattamānavacanaṁ.
      Pabbatova na vedhatīti mohakkhayā bhinnasabbakileso bhikkhu so selamayapabbato
  viya acalo suppatiṭṭhito iṭṭhādinā 2- kenaci na vedhati, sabbattha nibbikāro hotīti
  attho.
      Athekadivasaṁ therassa asatiyā nivāsanakaṇṇe 3- olambante aññataro sāmaṇero
  "bhante parimaṇḍalaṁ nivāsetabban"ti āha. Taṁ sutvā "bhaddaṁ tayā suṭṭhu vuttan"ti
  sirasā viya sampaṭicchanto tāvadeva thokaṁ apakkamitvā 4- parimaṇḍalaṁ nivāsetvā
  "mādisānaṁ ayampi dosoyevā"ti dassento "anaṅgaṇassā"ti gāthamāha.
      Puna maraṇe jīvite ca attano samacittataṁ dassento "nābhinandāmī"tiādinā

  *  *  *  *  *  *
  Footnote: 1 Sī. voropitakeso 2 Sī. iṭṭhāniṭṭhādinā 3 Sī. cīvarakoṇe
  4 Ma. upakkamitvā
-------------------------------------------------
[page 445]
  Dve gāthā vatvā paresaṁ dhammaṁ kathento "ubhayena midan"tiādinā gāthādvayamāha.
  Tattha ubhayenāti ubhayesu, ubhosu kālesūti attho. Midanti makāro padasandhikaro.
  Idaṁ maraṇameva, maraṇaṁ attheva nāma, amaraṇaṁ nāma natthi. Kesu ubhosu kālesūti
  āha "pacchā vā pure vā"ti, majjhimavayassa pacchā vā jarājiṇṇakāle pure
  vā daharakāle maraṇameva maraṇaṁ ekantikameva. Tasmā paṭipajjatha sammāpaṭipattiṁ
  pūretha vippaṭipajjitvā mā vinassatha apāyesu mahādukkhaṁ mānubhavatha. Khaṇo vo
  mā upaccagāti aṭṭhahi akkhaṇehi vivajjito ayaṁ navamo khaṇo mā tumhe atikkamīti
  attho.
      Athekadivasaṁ āyasmantaṁ mahākoṭṭhikaṁ disvā tassa guṇaṁ pakāsento "upasanto"ti-
  ādinā tisso gāthā abhāsi. Tattha anuddesikavasena "dhunātī"ti vuttamevatthaṁ
  puna therasannissitaṁ katvā vadanto "appāsī"tiādimāha. Tattha appāsīti adhunā
  pahāsīti attho. Anāyāsoti aparissamo, kilesadukkharahitoti attho. Vippasanno
  anāviloti vippasanno asaddhiyādīnaṁ abhāvena suṭṭhu pasannacitto anāvilasaṅkappatāya
  anāvilo.
      Na vissaseti gāthā devadattaṁ saddahitvā tassa diṭṭhiṁ rocetvā ṭhite
  vajjiputtake ārabbha vuttā. Tattha na vissaseti vissaṭṭho na bhaveyya, na
  saddaheyyāti attho. Ekatiyesūti ekaccesu anavaṭṭhitasabhāvesu puthujjanesu. Evanti
  yathā tumhe "devadatto sammā paṭipanno"ti vissāsaṁ āpajjittha, evaṁ. Agārisūti
  gahaṭṭhesu. Sādhūpi hutvānāti yasmā puthujjanabhāvo nāma assapiṭṭhe ṭhapitakumbhaṇḍaṁ
  viya thusarāsimhi nikhātakhāṇukaṁ viya ca 1- anavaṭṭhito, tasmā ekacce ādito sādhū
  hutvā ṭhitāpi pacchā asādhū honti. Yathā devadatto pubbe sīlasampanno
  abhiññāsamāpattilābhī hutvā lābhasakkārapakato idāni parihīnaviseso chinnapakkhakāko
  viya āpāyiko

  *  *  *  *  *  *
  Footnote: 1 Sī. khāṇu viya ca
-------------------------------------------------
[page 446]
  Jāto, tasmā tādiso diṭṭhamattena "sādhū"ti na vissāsitabbo. Ekacce pana
  kalyāṇamittasaṁsaggābhāvena ādito asādhū hutvāpi pacchā kalyāṇasaṁsaggena sādhū
  hontiyeva, tasmā devadattasadise sādhupaṭirūpe "sādhū"ti na vissāseyyāti attho.
      Yesaṁ kāmacchandādayo cittupakkilesā avigatā, te asādhū. Yesaṁ te vigatā,
  te sādhūti dassetuṁ "kāmacchando"ti gāthaṁ vatvā asādhāraṇato ukkaṁsagataṁ sādhulakkhaṇaṁ
  dassetuṁ "yassa sakkariyamānassā"tiādinā gāthādvayaṁ vuttaṁ.
      Asādhāraṇato pana ukkaṁsagataṁ taṁ dassetuṁ satthāraṁ attānañca udāharanto
  "mahāsamuddo"tiādikā gāthā abhāsi. Tattha mahāsamuddoti ayaṁ mahāsamuddo
  mahāpaṭhavī selo pabbato puratthimādibhedato anilo ca attoo nācetanābhāvena
  iṭṭhāniṭṭhaṁ sahanti, na paṭisaṅkhānabalena, satthā pana yassā arahattu ppattiyā
  vasena uttame tādibhāve ṭhito iṭṭhādīsu sabbattha samo nibbikāro, tassā
  satthu varavimuttiyā aggaphalavimuttiyā te mahāsamuddādayo upamāya upamābhāvena
  na yuñjanti kalabhāgampi na upentīti attho.
      Cakkānuvattakoti satthārā vattitassa dhammacakkassa anuvattako. Theroti asekkhehi
  sīlakkhandhādīhi samannāgamena thero. Mahāñāṇīti mahāpañño. Samāhitoti upacārappanā-
  samādhinā anuttarasamādhinā ca samāhito. Paṭhavāpaggisamānoti iṭṭhādiārammaṇa-
  sannipāte nibbikāratāya paṭhaviyā āpena agginā ca sadisavuttiko. Tenāha
  "na rajjati na dussatī"ti.
      Paññāpāramitaṁ pattoti sāvakañāṇassa pāramiṁ pārakoṭiṁ patto. Mahābuddhīti
  mahāputhuhāsajavanatikkhanibbedhikabhāvappattāya mahatiyā buddhiyā paññāya samannāgato.
  Mahāmatīti dhammanvayaveditasaṅkhātāya mahatiyā nayaggāhamatiyā samannāgato. Ye hi
  te catubbidhā soḷasavidhā catucattāḷīsavidhā tesattatividhā ca paññappabhedā, tesaṁ
-------------------------------------------------
[page 447]
  Sabbaso anavasesānaṁ adhigatattā mahāpaññatādivisesayogato ca ayaṁ mahāthero sātisayaṁ
  "mahābuddhī"ti vattabbataṁ arahati. Yathāha bhagavā:-
         "paṇḍito bhikkhave sārīputto, mahāpañño bhikkhave sārīputto, puthupañño
      bhikkhave sārīputto, hāsapañño 1- bhikkhave sārīputto, javanapañño bhikkhave
      sārīputta, tikkhapañño bhikkhave sārīputto, nibbedhikapañño bhikkhave
      sārīputto"tiādi. 2-
      Tatthāyaṁ paṇḍitabhāvādīnaṁ vibhāgavibhāvanā. Dhātukusalatā, āyatanakusalatā,
  paṭiccasamuppādakusalatā, ṭhānāṭṭhānakusalatāti imehi catūhi kāraṇehi paṇḍito.
  Mahāpaññatādīnaṁ vibhāgadassane ayaṁ pāli:-
         "katamā mahāpaññā:- mahante atthe pariggaṇhātīti mahāpaññā, mahan
      te dhamme pariggaṇhātīti mahāpaññā, mahantā niruttiyo pariggaṇhātīti
      mahāpaññā, mahantāni paṭibhāṇāni pariggaṇhātīti mahāpaññā, mahante
      sīlakkhandhe pariggaṇhātīti mahāpaññā, mahante samādhikkhandhe pariggaṇhātīti
      mahāpaññā, mahante paññākkhandhe pariggaṇhātīti mahāpaññā, mahante
      vimuttikkhandhe pariggaṇhātīti mahāpaññā, mahante vimuttiñāṇadassanakkhandhe
      pariggaṇhātīti mahāpaññā, mahantāni ṭhānāṭṭhānāni pariggaṇhātīti
      mahāpaññā, mahantā vihārasamāpattiyo pariggaṇhātīti mahāpaññā, mahantāni
      ariyasaccāni pariggaṇhātīti mahāpaññā, mahante satipaṭṭhāne pariggaṇhātīti
      mahāpaññā, mahante sammappadhāne pariggaṇhātīti mahāpaññā, mahante
      iddhipāde pariggaṇhātīti mahāpaññā, mahantāni indriyānipariggaṇhātīti
      mahāpaññā, mahantāni balāni pariggaṇhātīti mahāpaññā, mahante bojjhaṅge
      pariggaṇhātīti mahāpaññā, mahante ariyamagge pariggaṇhātīti mahāpaññā,

  *  *  *  *  *  *
  Footnote: 1 Sī. hāsupañño 2 Ma.upari. 14/93/77 anupadasutta
-------------------------------------------------
[page 448]
      Mahantāni sāmaññaphalāni pariggaṇhātīti mahāpaññā, mahantā abhiññāyo
      pariggaṇhātīti mahāpaññā, mahantaṁ paramatthaṁ nibbānaṁ pariggaṇhātīti
      mahāpaññā. 1-
         Katamā puthupaññā:- puthunānākhandhesu ñāṇaṁ pavattatīti puthupaññā,
      puthunānādhātūsu ñāṇaṁ pavattatīti puthupaññā, puthunānāāyatanesu ñāṇaṁ
      pavattatīti puthupaññā, puthunānāpaṭiccasamuppādesu ñāṇaṁ pavattatīti puthupaññā,
      puthunānāsuññatamanupalabbhesu ñāṇaṁ pavattatīti puthupaññā, puthunānāatthesu ñāṇaṁ
      pavattatītiputhupaññā, puthunānādhammesu ñāṇaṁ pavattatīti puthupaññā,
      puthunānāniruttīsu ñāṇaṁ pavattatīti puthupaññā, puthunānāpaṭibhāṇesu ñāṇaṁ
      pavattatīti puthupaññā, puthunānāsīlakkhandhesu ñāṇaṁ pavattatīti puthupaññā,
      puthunānāsamādhikkhandhesu ñāṇaṁ pavattatīti puthupaññā, puthunānāpaññākkhandhesu
      ñāṇaṁ pavattatīti puthupaññā, puthunānāvimuttikkhandhesu ñāṇaṁ pavattatīti
      puthupaññā, puthunānāvimuttiñāṇadassanakkhandhesu ñāṇaṁ pavattatīti puthupaññā,
      puthunānāṭhānāṭṭhānesu ñāṇaṁ pavattatīti puthupaññā, puthunānāvihārasamāpattīsu
      ñāṇaṁ pavattatīti puthupaññā, puthunānāariyasaccesu ñāṇaṁ pavattatīti puthupaññā,
      puthunānāsatipaṭṭhānesu ñāṇaṁ pavattatīti puthupaññā, puthunānāsammappadhānesu
      ñāṇaṁ pavattatīti puthupaññā, puthunānāiddhipādesu ñāṇaṁ pavattatīti puthupaññā,
      puthunānāindriyesu ñāṇaṁ pavattatīti puthupaññā, puthunānābalesu
      ñāṇaṁ pavattatīti puthupaññā, puthunānābojjhaṅgesu ñāṇaṁ pavattatīti puthupaññā,
      puthunānāariyamaggesu ñāṇaṁ pavattatīti puthupaññā, puthunānāsāmaññaphalesu
      ñāṇaṁ pavattatīti puthupaññā, puthunānāabhiññāsu ñāṇaṁ pavattatīti
      puthupaññā, puthujjanasādhāraṇe dhamme atikkamma paramatthe nibbāne ñāṇaṁ
      pavattatīti puthupaññā. 2-

  *  *  *  *  *  *
  Footnote: 1 khu.paṭi. 31/665/570 (syā) 2 khu.paṭi. 31/666/571 (syā)
-------------------------------------------------
[page 449]
         Katamā hāsapaññā:- idhekacco hāsabahulo vedabahulo tuṭṭhibahulo
      pāmojjabahulo 1- sīlāni paripūretīti hāsapaññā, hāsabahulo .pe. Pāmojjabahulo
      indriyasaṁvaraṁ paripūretīti hāsapaññā, hāsabahulo .pe. Pāmojjabahulo bhojane
      mattaññutaṁ paripūretīti hāsapaññā, hāsabahulo .pe. Pāmojjabahulo jāragiyā
      nuyogaṁ paripūretīti hāsapaññā, hāsabahulo .pe. Pāmojjabahulo sīlakkhandhaṁ
      .pe. Samādhikkhandhaṁ. Paññākkhandhaṁ. Vimuttikkhandhaṁ. Vimuttiñāṇadassanakkhandhaṁ
      paripūretīti .pe. Paṭivijjhatīti. Vihārasamāpattiyo paripūretīti. Ariyasaccāni
      paṭivijjhatīti. Satipaṭṭhāne bhāvetīti. Sammappadhāne bhāvetīti. Iddhipāde
      bhāvetīti. Indriyāni bhāvetīti. Balāni bhāvetīti. Bojjhaṅge bhāvetīti.
      Ariyamaggaṁ bhāvetīti .pe. Sāmaññaphalāni sacchikarotīti hāsapaññā, hāsabahulo
      vedabahulo tuṭṭhibahulo pāmojjabahulo abhiññāyo paṭivijjhatīti hāsapaññā,
      hāsabahulo vedabahulo tuṭṭhibahulo pāmojjabahulo paramatthaṁ nibbānaṁ sacchikarotīti
      hāsapaññā. 2-
         Katamā javanapaññā:- yaṅkiñci rūpaṁ atītānāgatapaccuppaninaṁ .pe. Yaṁ dūre 3-
      santike vā, sabbaṁ rūpaṁ aniccato khippaṁ javatīti javanapaññā, dukkhato
      khippaṁ javatīti javanapaññā, anattato khippaṁ javatīti javanapaññā, yā kāci
      vedanā .pe. Yaṅkiñci viññāṇaṁ atītānāgatapaccuppannaṁ .pe. Sabbaṁ viññāṇaṁ
      aniccato khippaṁ javatīti javanapaññā, dukkhato khippaṁ javatīti javanapaññā, anattato
      khippaṁ javatīti javanapaññā. Cakkhu .pe. Jarāmaraṇaṁ atītānāgatapaccuppannaṁ.
      Aniccato khippaṁ javatīti javanapaññā, dukkhato khippaṁ javatīti javanapaññā,
      anattato khippaṁ javatīti javanapaññā.
         Rūpaṁ atītānāgatapaccuppannaṁ aniccaṁ khayaṭṭhena dukkhaṁ bhayaṭṭhena anattā
      asārakaṭṭhenāti tulayitvā tīrayitvā vibhāvayitvā katvā rūpanirodhe nibbāne

  *  *  *  *  *  *
  Footnote: 1 ka. pāmujja... evamuparipi 2 khu.paṭi. 31/674/582 (syā) 3 ka. yandūre
-------------------------------------------------
[page 450]
      Khippaṁ javatīti javanapaññā .pe. Vedanā .pe. Saññā. SaṅkhāRā. Viññāṇaṁ.
      Cakkhu .pe. Jarāmaraṇaṁ atītānāgatapaccuppannaṁ aniccaṁ khayaṭṭhena dukkhaṁ bhayaṭṭhena
      anattā asārakaṭṭhenāti tulayitvā tīrayitvā vibhāvayitvā vibhūtaṁ katvā
      jarāmaraṇanirodhe 1- nibbāne khippaṁ javatīti javanapaññā.
         Rūpaṁ atītānāgatapaccuppannaṁ aniccaṁ saṅkhataṁ paṭiccasamuppannaṁ khayadhammaṁ
      vayadhammaṁ virāgadhammaṁ nirodhadhammanti tulayitvā tīrayitvā vibhāvayitvā vibhūtaṁ
      katvā rūpanirodhe nibbāne 2- khippaṁ javatīti javanapaññā. Vedanā .pe. Saññā.
      SaṅkhāRā. Viññāṇaṁ. Cakkhu .pe. Jarāmaraṇaṁ atītānāgatapaccuppannaṁ aniccaṁ
      saṅkhataṁ paṭiccasamuppannaṁ khayadhammaṁ vayadhammaṁ virāgadhammaṁ nirodhadhammanti tulayitvā
      tīrayitvā vibhāvayitvā vibhūtaṁ katvā jarāmaraṇanirodhe nibbāne khippaṁ javatīti
      javanapaññā. 3-
         Katamā tikkhapaññā:- khippaṁ kilese bhindatīti 4- tikkhapaññā, uppannaṁ
      kāmavitakkaṁ nādhivāseti pajahati vinodeti byantīkaroti anabhāvaṅgametīti
      tikkhapaññā, uppannaṁ byāpādavitakkaṁ nādhivāsetipajahati vinodeti byantīkaroti
      anabhāvaṅgametīti tikkhapaññā, uppannaṁ vihiṁsāvitakkaṁ nādhivāseti .pe.
      Uppannuppanne pāpake akusale dhamme nādhivāsetipajahativinodeti byantīkaroti
      anabhāvaṅgametīti tikkhapaññā, uppannaṁ rāgaṁ nādhivāseti pajahati vinodeti
      byantīkaroti anabhāvaṁ gametīti tikkhapaññā, uppannaṁ dosaṁ .pe. Uppannaṁ
      mohaṁ. Uppannaṁ kodhaṁ. Uppannaṁ upanāhaṁ. Makkhaṁ. Palāsaṁ. Issaṁ. Macchariyaṁ.
      Māyaṁ. Sāṭheyyaṁ. Thambhaṁ. Sārambhaṁ. Mānaṁ. Atimānaṁ. Madaṁ. Pamādaṁ. Sabbe
      kilese. Sabbe duccarite. Sabbe abhisaṅkhāre .pe. Sabbe bhavagāmikamme
      nādhivāseti pajahati vinodeti byantīkaroti anabhāvaṁ gametīti tikkhapaññā,

  *  *  *  *  *  *
  Footnote: 1 ka. jarāmaraṇaṁ nirodhe 2 chaṂa. ayaṁ na dissati
  3 khu.paṭi. 31/675/584 (syā) 4 chaṂa. chindatīti
-------------------------------------------------
[page 451]
      Ekasmiṁ āsane cattāro ca ariyamaggā cattāri sāmaññaphalāni catasso
      paṭisambhidāyo cha abhiññāyo adhigatā honti sacchikatā phassitā paññāyāti
      tikkhapaññā. 1-
         Katamā nibbedhikapaññā:- idhekacco sabbasaṅkhāresu ubbegabahulo hoti
      uttāsabahulo ukkaṇṭhanabahulo aratibahulo anabhiratibahulo bahimukho na ramati
      sabbasaṅkhāresu, anibbiddhapubbaṁ apadālitapubbaṁ lobhakkhandhaṁ nibbijjhati
      padāletīti nibbedhikapaññā, anibbiddhapubbaṁ apadālitapubbaṁ dosakkhandhaṁ
      nibbijjhati padāletīti nibbedhikapaññā, anibbiddhapubbaṁ apadālitapubbaṁ
      mohakkhandhaṁ nibbijjhati padāletīti nibbedhikapaññā, anibbiddhapubbaṁ
      apadālitapubbaṁ kodhaṁ .pe. Upanāhaṁ .pe. Sabbe bhavagāmikamme nibbijjhati
      padāletīti nibbedhikapaññā"ti. 2-
      Evaṁ yathā vuttavibhāgāya mahatiyā paññāya samannāgatattā "mahābuddhī"ti
  vuttaṁ.
      Apica anupadadhammavipassanāvasenāpi imassa therassa mahāpaññātā veditabbā.
  Vuttaṁ hetaṁ:-
        "sāriputto bhikkhave aḍḍhamāsaṁ anupadadhammavipassanaṁ vipassati. Tatridaṁ
      bhikkhave sāriputtassa anupadadhammavipassanāya hoti.
         Idha bhikkhave sāriputto vivicceva kāmehi .pe. Paṭhamaṁ jhānaṁ upasampajja
      viharati. Ye ca paṭhame jhāne dhammā vitakko ca .pe. Cittekaggatā ca
      phasso vedanā saññā cetanā cittaṁ chando adhimokkho viriyaṁ sati upekkhā

  *  *  *  *  *  *
  Footnote: 1 khu.paṭi. 31/676/584 (syā) 2 khu.paṭi. 31/677/585 (syā)
-------------------------------------------------
[page 452]
      Manasikāro. Tyāssa dhammā anupadavavatthitā honti, tyāssa dhammā viditā
      uppajjanti, viditā upaṭṭhahanti, viditā abbhatthaṁ gacchanti. So evaṁ
      pajānāti `evaṁ kirame dhammā ahutvā sambhonti, hutvā paṭiventī'ti. So
      tesu dhammesu anupāyo anapāyo anissito appaṭibaddho vippamutto visaṁyutto
      vimariyādīkatena cetasā viharati, so "atthi anuttariṁ 1- nissaraṇan"ti pajānāti.
      Tabbahulīkārā atthitvevassa hoti. 2-
         Puna caparaṁ bhikkhave sāriputto vitakkavicārānaṁ vūpasamā .pe. Dutiyaṁ
      jhānaṁ. Tatiyaṁ jhānaṁ. Catutthaṁ jhānaṁ upasampajja viharati. Ākāsānañcāyatanaṁ.
      Viññāṇañcāyatanaṁ. Ākiñcaññāyatanaṁ. Sabbaso ākiñcaññāyatanaṁ samatikkamma
      nevasaññānāsaññāyatanaṁ upasampajja viharati. So tāya samāpattiyā sato
      vuṭṭhahati, so tāya samāpattiyā sato vuṭṭhahitvā ye dhammā atītā niruddhā
      vipariṇatā, te dhamme samanupassati "evaṁ kirame dhammā ahutvā sambhonti,
      hutvā paṭiventī"ti. So tesu dhammesu anupāyo anapāyo anissito
      appaṭibaddho vippamutto visaṁyutto vimariyādīkatena cetasā viharati, so "atthi
      uttari nissaraṇan"ti pajānāti. Tabbahulīkārā atthitvevassa hoti. 2-
         Puna caparaṁ bhikkhave sāriputto sabbaso nevasaññānāsaññāyatanaṁ
      samatikkamma saññāvedayitanirodhaṁ upasampajja viharati, paññāya cassa disvā
      āsavā parikkhīṇā honti. So tāya samāpattiyā sato vuṭṭhahati, so
      tāya samāpattiyā sato vuṭṭhahitvā ye dhammā atītā niruddhā vipariṇatā,
      te dhamme samanupassati "evaṁ kirame dhammā ahutvā sambhonti, hutvā
      paṭiventī"ti. So tesu dhammesu anupāyo anapāyo anissito appaṭibaddho
      vippamutto visaṁyutto vimariyādīkatena cetasā viharati, so "natthi uttariṁ
      nissaraṇan"ti pajānāti. Tabbahulīkārā natthitvevassa hoti.

  *  *  *  *  *  *
  Footnote: 1 chaṂa. uttari 2 Ma. honti
-------------------------------------------------
[page 453]
         Yaṁ kho taṁ bhikkhave sammā vadamāno vadeyya "vasippatto pāramippatto
      ariyasmiṁ sīlasmiṁ, vasippatto pāramippatto ariyasmiṁ samādhismiṁ, vasippatto
      pāramippatto ariyāya paññāya, vasippatto pāramippatto ariyāya vimuttiyā"ti.
      Sāriputtameva taṁ 1- sammā vadamāno vadeyyā"ti. 2-
      Evaṁ mahāputhuhāsajavanatikkhanibbedhikabhāvappattāya mahatiyā buddhiyā samannāgatattā
  thero mahābuddhīti attho. Dhammanvayaveditā panassa sampasādanīyasuttena 3-
  dīpetabbā. Tattha hi sabbaññutañāṇasadiso therassa nayaggāho vutto. Ajaḷo
  jaḷasamānoti sāvakesu paññāya ukkaṁsagatattā sabbathāpi ajaḷo samāno
  paramappicchatāya attānaṁ ajānantaṁ viya katvā dassanena jaḷasadiso mandasarikkho
  kilesapariḷāhābhāvena nibbuto sītibhūto sadā carati niccaṁ viharatīti attho.
      Pariciṇṇoti gāthā therena attano katakiccataṁ pakāsentena bhāsitā, sāpi
  vuttatthāyeva.
      Sampādethappamādenāti ayaṁ pana attano parinibbānakāle sannipatitānaṁ bhikkhūnaṁ
  ovādadānavasena bhāsitā, sāpi vuttatthāyevāti.
                    Sāriputtattheragāthāvaṇṇaṇā niṭṭhitā.
                      ----------------------
                    397. 3. Ānandattheragāthāvaṇṇanā
      pisuṇena ca kodhanenātiādikā āyasmato ānandattherassa gāthā. Kā
  uppatti?

  *  *  *  *  *  *
  Footnote: 1 chaṂa. sāriputtamevetaṁ 2 Ma.upari. 14/93-7/77-81 anupadasutta
  3 dī.pāṭi. 11/141 ādi/85 sampasādanīyasutta
-------------------------------------------------
[page 454]
      Ayampi purimabuddhesu katādhikāro padumuttarassa bhagavato kāle haṁsavatīnagare
  satthu vemātikabhātā hutvā nibbatti, sumanotissa nāmaṁ ahosi. Pitā panassa
  ānandarājā nāMa. So attano puttassa sumanakumārassa vayappattassa haṁsavatito
  vīsayojanasate ṭhāne bhoganagaraṁ adāsi. So kadāci kadāci āgantvā satthārañca
  pitarañca passati. Tadā rājā satthārañca satasahassaparimāṇaṁ bhikkhusaṁghañca sayameva
  sakkaccaṁ upaṭṭhahi, aññesaṁ upaṭṭhātuṁ na deti.
      Tena samayena paccanto kupito ahosi. Kumāro tassa kupitabhāvaṁ rañño
  anārocetvā sayameva taṁ vūpasameti. Taṁ sutvā rājā tuṭṭhamānaso puttaṁ pakkosāpetvā
  "varaṁ te tāta dammi, varaṁ gaṇhāhī"ti āha. Kumāro "satthāraṁ bhikkhusaṁghañca
  temāsaṁ upaṭṭhahanto jīvitaṁ avañjhaṁ kātuṁ icchāmī"ti āha. Etaṁ na sakkā,
  aññaṁ vadehīti. Deva khattiyānaṁ dvekathā nāma natthi, etadeva me dehi, na
  mayhaṁ aññena atthoti. Sace satthā anujānāti, dinnamevāti. So "satthu cittaṁ
  jānissāmī"ti vihāraṁ gato. Tena ca samayena bhagavā bhattakiccaṁ niṭṭhāpetvā
  gandhakuṭiṁ paviṭṭho hoti, so bhikkhū upasaṅkamitvā "ahaṁ bhante bhagavantaṁ dassanāya
  āgato, dassetha me bhagavantan"ti āha. Bhikkhū "sumano nāma thero satthu upaṭṭhāko,
  tassa santikaṁ gacchāhī"ti āhaṁsu. So therassa santikaṁ gantvā vanditvā "satthāraṁ
  bhante me dassethā"ti āha. Atha thero tassa passantasseva paṭhaviyaṁ nimujjitvā
  satthāraṁ upasaṅkamitvā "bhante rājaputto tumhākaṁ dassanāya āgato "ti āha.
  Tenahi bhikkhu bahi āsanaṁ paññāpehīti. Thero punapi tassa passantasseva buddhāsanaṁ
  gahetvā antogandhakuṭiyaṁ nimujjitvā bahipariveṇe pātubhavitvā gandhakuṭipariveṇe
  āsanaṁ paññāpesi. Kumāro taṁ disvā "mahanto vatāyaṁ bhikkhū"ti cittaṁ uppādesi.
      Bhagavāpi gandhakuṭito nikkhamitvā paññattāsane nisīdi. Rājaputto satthāraṁ
  vanditvā paṭisanthāraṁ katavā ayaṁ bhante thero tumhākaṁ sāsane vallabho maññeti.
-------------------------------------------------
[page 455]
  Āma kumāra vallabhoti. Kiṁ katvā bhante esa vallabho hotīti. Dānādīni puññāni
  katvāti. "bhagavā Ahampi ayaṁ thero viya anāgate buddhasāsane vallabho hotukāmo"ti
  sattāhaṁ khandhāvārabhattaṁ nāma datvāpi sattame divase bhante mayā pitu santikā
  temāsaṁ tumhākaṁ paṭijagganavaro laddho, temāsaṁ me vassāvāsaṁ adhivāsethāti. Bhagavā
  "atthi nu kho tattha gatena attho"ti oloketvā "atthī"ti disvā "suññāgāre
  kho kumāra tathāgatā abhiramantī"ti āha. Kumāro "aññātaṁ bhagavā, aññātaṁ
  sugatā"ti vatvā "ahaṁ bhante purimataraṁ gantvā vihāraṁ kāremi, mayā pesite
  bhikkhusatasahassena saddhiṁ āgacchathā"ti paṭiññaṁ gahetvā pitu santikaṁ gantvā
  "dinnā me deva bhagavatā paṭiññā, mayā pahite bhagavantaṁ peseyyāthā"ti pitaraṁ
  vanditvā nikkhamitvā yojane yojane vihāraṁ karonto vīsayojanasataṁ addhānaṁ gato.
  Gantvā ca attano nagare vihāraṭṭhānaṁ vicinanto sobhanassa nāma kuṭumbikassa
  uyyānaṁ disvā satasahassena kiṇitvā satasahassaṁ vissajjetvā vihāraṁ kāresi.
  Tattha bhagavato gandhakuṭiṁ sesabhikkhūnañca rattiṭṭhānadivāṭṭhānatthāya kuṭileṇamaṇḍape
  kāretvā pākāraparikkhepaṁ dvārakoṭṭhakañca niṭṭhāpetvā pitu santikaṁ pesesi
  "niṭṭhitaṁ mayhaṁ kiccaṁ, satthāraṁ pahiṇathā"ti.
      Rājā bhagavantaṁ bhojetvā "bhagavā sumanassa kiccaṁ niṭṭhitaṁ, tumhākaṁ gamanaṁ
  paccāsiṁsatī"ti āha. Bhagavā satasahassabhikkhuparivuto yojane yojane vihāresu vasamāno
  agamāsi. Kumāro "satthā āgacchatī"ti sutvā yojanaṁ paccuggantvā gandhamālādīhi
  pūjayamāno 1- satasahassena kīte sobhane nāma uyyāne satasahassena kāritaṁ vihāraṁ
  pavesetvā:-
            "satasahassena me kītaṁ satasahassena māpitaṁ
             sobhanaṁ nāma uyyānaṁ paṭiggaṇha mahāmunī"ti

  *  *  *  *  *  *
  Footnote: 1 Sī. pūjayamāno bhagavantaṁ ānetvā
-------------------------------------------------
[page 456]
  Taṁ niyyādesi. So vassūpanāyikadivase mahādānaṁ pavattetvā "imināva nīhārena
  dānaṁ dadeyyāthā"ti puttadāre amacce ca kiccakaraṇīyesu ca niyojetvā sayaṁ
  sumanattherassa vasanaṭṭhānasamīpeyeva vasanto temāsaṁ satthāraṁ upaṭṭhahanto upakaṭṭhāya
  pavāraṇāya gāmaṁ pavisitvā sattāhaṁ mahādānaṁ pavattetvā sattame divase satthu
  bhikkhusatasahassassa ca pādamūle ticīvarāni ṭhapetvā vanditvā "bhante yadetaṁ mayā
  sattāhaṁ khandhāvāradānato paṭṭhāya 1- puññaṁ kataṁ, na taṁ saggasampattiādinaṁ atthāya,
  athakho ahaṁ ayaṁ sumanatthero viya anāgate ekassa buddhassa upaṭṭhāko bhaveyyan"ti
  paṇidhānaṁ akāsi. Satthāpissa anantarāyataṁ disvā byākaritvā pakkāmi.
      Sopi tasmiṁ buddhuppāde vassasatasahassaṁ puññāni katvā tato parampi tattha
  tattha bhave uḷārāni puññakammāni upacinitvā devamanussesu saṁsaranto kassapassa
  bhagavato kāle piṇḍāya carato ekassa therassa pattaggahaṇatthaṁ uttarasāṭakaṁ datvā
  pūjaṁ akāsi. Puna sagge nibbattitvā tato cuto bārāṇasirājā hutvā aṭṭha
  paccekabuddhe disvā te bhojetvā attano maṅgaluyyāne aṭṭha paṇṇasālāyo
  kāretvā tesaṁ nisīdanatthāya aṭṭha sabbaratanamayapīṭhe ceva maṇiādhārake ca
  paṭiyādetvā dasavassasahassāni upaṭṭhānaṁ akāsi. Etāni pākaṭaṭṭhānāni.
      Kappasatasahassaṁ pana tattha tattha bhave puññāni karontova amhākaṁ bodhisattena
  saddhiṁ tusitapure nibbattitvā tato cuto amitodanasakkassa gehe nibbatti, tassa
  sabbe ñātake ānandite karonto jātoti ānandotveva nāmaṁ ahosi. So
  anukkamena vayappatto katābhinikkhamane sammāsambodhiṁ patvā pavattitavaradhammacakke paṭhamaṁ
  kapilavatthuṁ gantvā tato nikkhante bhagavati tassa parivāratthaṁ pabbajituṁ nikkhantehi
  bhaddiyādīhi saddhiṁ nikkhamitvā bhagavato santike pabbajitvā na cirasseva āyasmato
  puṇṇassa mantāniputtassa santike dhammakathaṁ sutvā sotāpattiphale patiṭṭhahi.

  *  *  *  *  *  *
  Footnote: 1 Sī. yadetaṁ mahādānato paṭṭhāya
-------------------------------------------------
[page 457]
      Tena ca samayena bhagavato paṭhamabodhiyaṁ vīsativassāni anibaddhaupaṭṭhākā ahesuṁ. Ekadā
  nāgasamālo pattacīvaraṁ gahetvā vicari, ekadā nāgito, ekadā upavāno, ekadā
  sunakkhatto, ekadā cundo samaṇuddeso, ekadā sāgato, ekadā meghiyo, te yebhuyyena
  satthu cittaṁ nārādhayiṁsu. Athekadivasaṁ bhagavā gandhakuṭipariveṇe paññattavarabuddhāsane
  bhikkhusaṁghaparivuto nisinno bhikkhū āmantesi "ahaṁ bhikkhave idānimhi mahallako,
  ekacce bhikkhū `iminā maggena gacchāmā'ti vutte aññena gacchanti, ekacce
  mayhaṁ pattacīvaraṁ bhūmiyaṁ nikkhipanti, mayhaṁ nibaddhupaṭṭhākaṁ bhikkhuṁ jānāthā"ti.
  Taṁ sutvā bhikkhūnaṁ dhammasaṁvego udapādi. Athāyasmā sāriputto uṭṭhāya bhagavantaṁ
  vanditvā "ahaṁ bhante tumhe upaṭṭhahissāmī"ti āha. Taṁ bhagavā paṭikkhipi.
  Etenupāyena mahāmoggallānaṁ ādiṁ katvā sabbe mahāsāvakā "ahaṁ upaṭṭhahissāmi, ahaṁ
  upaṭṭhahissāmī"ti uṭṭhahiṁsu ṭhapetvā āyasmantaṁ ānandaṁ, tepi bhagavā paṭikkhipi.
  So pana tuṇhīyeva nisīdi. Atha naṁ bhikkhū āhaṁsu "āvuso tvampi satthu
  upaṭṭhākaṭṭhānaṁ yācāhī"ti. Yācitvā laddhaṭṭhānaṁ nāma kīdisaṁ hoti, sace ruccati,
  satthā sayameva vakkhatīti. Atha bhagavā "na bhikkhave ānando aññehi ussāhetabbo, sayameva
  jānitvā maṁ upaṭṭhahissatī"ti āha. Tato bhikkhū "uṭṭhehi āvuso ānanda, satthāraṁ
  upaṭṭhākaṭṭhānaṁ yācāhī"ti āhaṁsu.
      Thero uṭṭhahitvā "sace me bhante bhagavā attanā laddhaṁ paṇītacīvaraṁ na
  dassati, paṇītapiṇḍapātaṁ na dassati, ekagandhakuṭiyaṁ vasituṁ na dassati, nimantanaṁ
  gahetvā na gamissati, evāhaṁ bhagavantaṁ upaṭṭhahissāmī"ti āha. "ettake 1- Guṇe
  labhato satthu upaṭṭhāne ko bhāro"ti upavādamocanatthaṁ ime cattāro paṭikkhepā
  ca "sace bhante bhagavā mayā gahitanimantanaṁ gamissati, sacāhaṁ desantarato āgatāgate
  tāvadeva dassetuṁ lacchāmi. Yadā me kaṅkhā uppajjati, tāvadeva bhagavantaṁ upasaṅkamituṁ

  *  *  *  *  *  *
  Footnote: 1 Sī.,Ma. upaṭṭhahissāmīti ettakameva
-------------------------------------------------
[page 458]
  Lacchāmi, sace bhagavā parammukhā desitaṁ dhammaṁ puna mayhaṁ kathessati, evāhaṁ
  bhagavantaṁ upaṭṭhahissāmī"ti "ettakampi satthu santike anuggahaṁ na labhatī"ti
  upavādamocanatthañceva dhammabhaṇḍāgārikabhāvapāramīpūraṇatthañca imā catasso āyācanā cāti
  aṭṭha vāre gahetvā nibaddhupaṭṭhāko ahosi. Tasseva ṭhānantarassa atthāya kappasatasahassaṁ
  pūritānaṁ pāramīnaṁ phalaṁ pāpuṇi, so upaṭṭhākaṭṭhānaṁ laddhadivasato paṭṭhāya dasabalaṁ duvidhena
  udakena, tividhena dantakaṭṭhena, hatthapādaparikammena piṭṭhiparikammena, gandhakuṭi-
  pariveṇasammajjanenāti evamādīhi kiccehi upaṭṭhahanto "imāya nāma velāya satthu
  idaṁ nāma laddhuṁ vaṭṭati, idaṁ nāma kātuṁ vaṭṭatī"ti divasabhāgaṁ santikāvacaro hutvā
  rattibhāge mahantaṁ daṇḍadīpikaṁ gahetvā gandhakuṭipariveṇaṁ nava vāre anupariyāyati
  satthari pakkosante paṭivacanadānāya thīnamiddhavinodanatthaṁ.
      Atha naṁ satthā jetavane ariyagaṇamajjhe nisinno anekapariyāyena pasaṁsitvā bahussutānaṁ
  satimantānaṁ gatimantānaṁ dhitimantānaṁ upaṭṭhākānañca bhikkhūnaṁ aggaṭṭhāne
  ṭhapesi. Evaṁ satthārā pañcasu ṭhānesu etadagge ṭhapito catūhi acchariyabbhuta-
  dhammehi samannāgato satthu dhammakosārakkho ayaṁ mahāthero sekhova samāno satthari
  parinibbute heṭṭhā vuttanayena bhikkhūhi samuttejito devatāya ca saṁvejito "sveyeva
  ca dāni dhammasaṅgīti kātabbā, na kho pana metaṁ paṭirūpaṁ, yvāyaṁ sekho sakaraṇīyo
  hutvā asekhehi therehi saddhiṁ dhammaṁ saṅgāyituṁ sannipātaṁ gantun"ti sañjātussāho
  vipassanaṁ paṭṭhapetvā bahudevarattiṁ vipassanāya kammaṁ karonto caṅkame viriyasamataṁ
  alabhitvā vihāraṁ pavisitvā sayane nisīditvā sayitukāmo kāyaṁ āvaṭṭesi. 1-
  Appattañca sīsaṁ bimbohanaṁ pādā ca bhūmito muttamattā, etasmiṁ antare anupādāya
  āsavehi cittaṁ vimucci, chaḷabhiñño ahosi. Tena vuttaṁ apadāne 2-:-
          "ārāmadvārā nikkhamma padumuttaro mahāmuni
           vassento amataṁ vuṭṭhiṁ nibbāpesi mahājanaṁ.

  *  *  *  *  *  *
  Footnote: 1 Ma. āvañchesi 2 khu.apa. 32/644ādi/75
-------------------------------------------------
[page 459]
           Satasahassā 1- te dhīrā chaḷabhiññā mahiddhikā
           parivārenti sambuddhaṁ chāyāva anupāyinī. 2-
           Hatthikkhandhagato āsiṁ setacchattaṁ varuttamaṁ
           sucārurūpaṁ disvāna pīti 3- me udapajjatha.
           Oruyha hatthikhandhamhā upagacchiṁ narāsabhaṁ
           ratanāmayachattaṁ me buddhaseṭṭhassa dhārayiṁ.
           Mama saṅkappamaññāya padumuttaro mahāisi
           taṁ kathaṁ ṭhapayitvāna imā gāthā abhāsatha.
           Yo so chattamadhāresi soṇṇālaṅkārabhūsitaṁ
           tamahaṁ kittayissāmi suṇātha mama bhāsato.
           Ito gantvā ayaṁ poso tusitaṁ āvasissati
           anubhossati sampattiṁ accharāhi purakkhato.
           Catutiṁsatikkhattuṁ ca devarajjaṁ karissati
           narādhipo 4- aṭṭhasataṁ vasudhaṁ āvasissati.
           Aṭṭhapaññāsakkhattuṁ ca cakkavattī bhavissati
           padesarajjaṁ vipulaṁ mahiyā kārayissati.
           Kappasatasahassamhi okkākakulasambhavo
           gotamo nāma gottena satthā loke bhavissati.
           Sakyānaṁ kulaketussa ñātibandhu bhavissati
           ānando nāma nāmena upaṭṭhāko mahesino.
           Ātāpī nipako cāpi bāhusaccesu kovido
           nivātavutti atthaddho sabbapāṭhī bhavissati.
           Padhānapahitatto so upasanto nirūpadhi
           sabbāsave pariññāya nibbāyissatyanāsavo.

  *  *  *  *  *  *
  Footnote: 1 chaṂa. satasahassaṁ 2 chaṂa. anapāyinī 3 chaṂa. vatti
  4 chaṂa. balādhipo
-------------------------------------------------
[page 460]
           Santi āraññakā nāgā kuñjarā saṭṭhihāyanā
           tidhappabhinnā mātaṅgā īsādantā uruḷhavā.
           Anekasatasahassā paṇḍitāpi mahiddhikā
           sabbe te buddhanāgassa na hontu paṇidhimhi te.
           Ādiyā me namassāmi majjhime atha pacchime
           pasannacitto sumano buddhaseṭṭhaṁ upaṭṭhahiṁ.
           Ātāpī nipako cāpi sampajāno paṭissato
           sotāpattiphalaṁ patto sekhabhūmīsu kovido.
           Satasahassito kappe yaṁ kammamabhinīhariṁ
           tāhaṁ bhūmimanuppatto ṭhitā saddhammamācalā.
           Svāgataṁ vata me āsi .pe. Kataṁ buddhassa sāsanan"ti.
      Chaḷabhiñño pana hutvā saṅgītimaṇḍapaṁ pavi sitvā dhammaṁ saṅgāyanto tattha
  tattha bhikkhūnaṁ ovādadānavasena attano paṭipattidīpanādivasena ca bhāsitagāthā ekajjhaṁ
  katvā anukkamena khuddakanikāyasaṅgāyanakāle theragāthāsu saṅgītiṁ āropento:-
               [1017] "pisuṇena Ca kodhanena ca
                      maccharinā ca vibhūtinandinā 1-
                      sakhitaṁ na kareyya paṇḍito
                      pāpo kāpurisena saṅgamo.
               [1018] Saddhena ca pesalena ca
                      paññavatā bahussutena ca
                      sakhitaṁ hi kareyya paṇḍito
                      bhaddo sappurisena saṅgamo.

  *  *  *  *  *  *
  Footnote: 1 chaṂa. vibhūtanandinā
-------------------------------------------------
[page 461]
         [1019] Passa cittakataṁ bimbaṁ arukāyaṁ samussitaṁ
                āturaṁ bahusaṅkappaṁ yassa natthi dhuvaṁ ṭhiti.
         [1020] Passa cittakataṁ rūpaṁ maṇinā kuṇḍalena ca
                aṭṭhitacena onaddhaṁ saha vatthehi sobhati.
         [1021] Alattakakatā pādā mukhaṁ cuṇṇakamakkhitaṁ
                alaṁ bālassa mohāya no ca pāragavesino.
         [1022] Aṭṭhapadakatā kesā nettā añjanamakkhitā
                alaṁ bālassa mohāya no ca pāragavesino.
         [1023] Añjanīva navā cittā pūtikāyo alaṅkato
                alaṁ bālassa mohāya no ca pāragavesino.
                Odahi migavo pāsaṁ nāsadā vāguraṁ migo
                bhutvā nivāpaṁ gacchāma kandante migabandhake.
                Chinno pāso migavassa nāsadā vāguraṁ migo
                bhutvā nivāpaṁ gacchāma socante migaluddake.
         [1024] Bahussuto cittakathī buddhassa paricārako
                pannabhāro visaññutto seyyaṁ kappeti gotamo.
         [1025] Khīṇāsavo visaññutto saṅgātīto sunibbuto
                dhāreti antimaṁ dehaṁ jātimaraṇapāragū.
         [1026] Yasmiṁ patiṭṭhitā dhammā buddhassādiccabandhuno
                nibbānagamane magge soyaṁ tiṭṭhati gotamo.
         [1027] Dvāsīti buddhato gaṇhiṁ 1- dve sahassāni bhikkhuto
                caturāsītisahassāni ye me dhammā pavattino.
         [1028] Appassutāyaṁ puriso balibaddova jīrati
                maṁsāni tassa vaḍḍhanti paññā tassa na vaḍḍhati.

  *  *  *  *  *  *
  Footnote: 1 pāli. gaṇhi
-------------------------------------------------
[page 462]
         [1029] Bahussuto appassutaṁ yo sutenātimaññati
                andho padīpadhārova tatheva paṭibhāti maṁ.
         [1030] Bahussutaṁ upāseyya sutañca na vināsaye
                taṁ mūlaṁ brahmacariyassa tasmā dhammadharo siyā.
         [1031] Pubbāparaññū atthaññū niruttipadakovido
                suggahītañca gaṇhāti atthañcopaparikkhati.
         [1032] Khantyā chandikato hoti ussahitvā tuleti taṁ
                samaye so padahati ajjhattaṁ susamāhito.
         [1033] Bahussutaṁ dhammadharaṁ sappaññaṁ buddhasāvakaṁ
                dhammaviññāṇamākaṅkhaṁ taṁ bhajetha tathāvidhaṁ.
         [1034] Bahussuto dhammadharo kosārakkho mahesino
                cakkhu sabbassa lokassa pūjaneyyo 1- bahussuto.
         [1035] Dhammārāmo dhammarato dhammaṁ anuvicintayaṁ
                dhammaṁ anussaraṁ bhikkhu saddhammā na parihāyati.
         [1036] Kāyamaccheragaruno hiyyamāne anuṭṭhahe
                sarīrasukhagiddhassa kuto samaṇaphāsutā.
         [1037] Na pakkhanti disā sabbā dhammā na paṭibhanti maṁ
                gate kalyāṇamittamhi andhakāraṁva khāyati.
         [1038] Abbhatītasahāyassa atītagatasatthuno
                natthi etādisaṁ mittaṁ yathā kāyagatā sati.
         [1039] Ye purāṇā atītā te navehi na sameti me
                svajja ekova jhāyāmi vassupetova pakkhimā.
         [1040] Dassanāya atikkante 2- nānāverajjake bahū
                mā vārayittha sotāro passantu samayo mamaṁ.

  *  *  *  *  *  *
  Footnote: 1 cha. Ma. pūjanīyo 2 chaṂa. abhikkante
-------------------------------------------------
[page 463]
         [1041] Dassanāya atikkante nānāverajjake puthu
                karoti satthā okāsaṁ na nivāreti cakkhumā.
         [1042] Paṇṇavīsati vassāni sekhabhūtassa 1- me sato
                na kāmasaññā uppajji passa dhammasudhammataṁ.
         [1043] Paṇṇavīsati vassāni sekhabhūtassa 1- me sato
                na dosasaññā uppajji passa dhammasudhammataṁ.
         [1044] Paṇṇavīsati vassāni bhagavantaṁ upaṭṭhahiṁ
                mettena kāyakammena chāyāva anupāyinī.
         [1045] Paṇṇavīsati vassāni bhagavantaṁ upaṭṭhahiṁ
                mettena vacīkammena chāyāva anupāyinī.
         [1046] Paṇṇavīsati vassāni bhagavantaṁ upaṭṭhahiṁ
                mettena manokammena chāyāva anupāyinī.
         [1047] Buddhassa caṅkamantassa piṭṭhito anucaṅkamiṁ
                dhamme desiyamānamhi ñāṇaṁ me udapajjatha.
         [1048] Ahaṁ sakaraṇīyomhi sekho appattamānaso
                satthu ca parinibbānaṁ yo amhaṁ anukampako.
         [1049] Tadāsi yaṁ bhiṁsanakaṁ tadāsi lomahaṁsanaṁ
                sabbakāravarūpete sambuddhe parinibbute.
         [1050] Bahussuto dhammadharo kosārakkho mahesino
                cakkhu sabbassa lokassa ānando parinibbuto.
         [1051] Bahussuto dhammadharo kosārakkho mahesino
                cakkhu sabbassa lokassa andhakāre tamonudo.
         [1052] Gatimanto satimanto dhitimanto ca yo isi
                saddhammadhārako thero ānando ratanākaro.

  *  *  *  *  *  *
  Footnote: 1 ka. sobhūtassa
-------------------------------------------------
[page 464]
         [1053] Pariciṇṇo mayā satthā kataṁ buddhassa sāsanaṁ
                ohito garuko bhāro natthi dāni punabbhavo"ti
  imā gāthā abhāsi.
      Tattha pisuṇena cāti ādito dve gāthā chabbaggiye bhikkhū devadattapakkhiyehi
  bhikkhūhi saddhiṁ saṁsaggaṁ karonte disvā tesaṁ ovādadānavasena vuttā. Tattha
  pīsuṇenāti pisuṇāya vācāya. Tāya hi yutto puggalo "pisuṇo"ti vutto yathā
  nīlaguṇayutto paṭo nīloti. Kodhanenāti kujjhanasīlena. Attasampattinigūhaṇalakkhaṇassa
  maccherassa sambhavato maccharinā. Vibhūtinandināti sattānaṁ vibhūtaṁ vibhavanaṁ vināsaṁ
  icchantena, vibhūtaṁ vā visuṁ bhāvo bhedo, taṁ nandanena, sabbametaṁ devadattapakkhiyeva
  sandhāya vuttaṁ. Te hi pañcavatthudīpanāya bahū jane sammāpaṭipanne bhindantā satthari
  bahiddhatāya 1- thaddhamacchariyādimacchariyapakatāmahājanassa mahato anatthāya paṭipajjiṁsu.
  Sakhitanti sahāyabhāvaṁ saṁsaggaṁ na kareyya, kiṁkāraṇā? pāpo kāpurisena saṅgamo
  Kāpurisena pāpapuggalena samāgamo nihīno lāmako. Ye hissa diṭṭhānugatiṁ āpajjanti.
  Tesaṁ ducintitādibhedaṁ bālalakkhaṇameva āvahati, pageva vacanakarassa. Tenāha bhagavā
  "yāni kānici bhikkhave bhayāni uppajjanti, sabbāni tānibālato uppajjanti,
  no paṇḍitato"tiādi. 2-
      Yena pana saṁsaggo kātabbo, taṁ dassetuṁ "saddhena cā"tiādi vuttaṁ. Tattha
  saddhenāti kammakammaphalasaddhāya ceva ratanattayasaddhāya ca samannāgatena. Pesalenāti
  piyasīlena sīlasampannena. Paññavatāti udayatthagāminiyā 3- nibbedhikāya paññāya vasena
  paññāsampannena. Bahussutenāti pariyattipaṭivedhabāhusaccānaṁ pāripūriyā bahussutena.
  Bhaddoti tena tādisena sādhunā saṅgamo bhaddo sundaro kalyāṇo diṭṭhadhammikādi-
  bhedaṁ atthaṁ āvahatīti adhippāyo.

  *  *  *  *  *  *
  Footnote: 1 Sī. avahitthatāya 2 aṅṭika. 20/1/96 bhayasutta 3 Sī. udayabbayagāminiyā
-------------------------------------------------
[page 465]
      Passa cittakatantiādikā satta gāthā attano rūpasampattiṁ disvā kāmasaññaṁ
  uppādentiyā uttarāya nāma upāsikāya kāyavicchandajananatthaṁ bhāsitā. "ambapāliṁ
  Gaṇikaṁ disvā vikkhittacittānaṁ ovādadānatthan"tipi vadanti. Tā heṭṭhā
  vuttatthāeva.
      Bahussuto cittakathītiādikā dve. Gāthā therena arahattaṁ patvā udānavasena
  bhāsitā. Tattha paricārakoti upaṭṭhāko. Seyyaṁ kappetīti arahattappattisamanantaraṁ
  sayitattā vuttaṁ. Thero hi bahudeva rattiṁ caṅkamena vītināmetvā sarīraṁ utuṁ gāhāpetuṁ
  ovarakaṁ 1- pavisitvā sayituṁ mañcake nisinno pādā ca bhūmito muttā, appattañca
  sīsaṁ bimbohanaṁ, etthantare 2- arahattaṁ patvā sayi.
      Khīṇāsavoti parikkhīṇacaturāsavo, tato eva catūhipi yogehi visaṁyutto,
  rāgasaṅgādīnaṁ atikkantattā saṅgātīto, sabbaso kilesapariḷāhassa vūpasantattā
  sunibbuto sītibhūtoti attho.
      Yasmiṁ patiṭṭhitā dhammāti theraṁ uddissa khīṇāsavamahābrahmunā bhāsitā gāthā.
  Upaṭṭhitāya hi dhammasaṅgītiyā theraṁ uddissa yehi bhikkhūhi "eko bhikkhu
  vissagandhaṁ vāyatī"ti vuttaṁ. Atha thero adhigate arahatte sattapaṇṇiguhādvāraṁ saṁghassa
  sāmaggī dānatthaṁ āgato, tassa khīṇāsavabhāvappakāsanena suddhāvāsamahābrahmā te bhikkhū
  lajjāpento "yasmiṁ patiṭṭhitā dhammā"ti gāthamāha. Tassattho:- buddhassa bhagavato
  dhammā teneva adhigatā paveditā ca paṭivedhapariyattidhammā yasmiṁ purisavisese patiṭṭhitā,
  soyaṁ gottato gotamo dhammabhaṇḍāgāriko saupādisesanibbānassa adhigatattā idāni
  anupādisesanibbānagamane magge patiṭṭhahi, tassa ekaṁsabhāgīti.
      Athekadivasaṁ gopakamoggallāno nāma brāhmaṇo theraṁ pucchi "tvaṁ bahussutoti
  buddhassa sāsane pākaṭo, kittakā dhammā te satthārā bhāsitā, tayā dhāritā"ti,

  *  *  *  *  *  *
  Footnote: 1 Sī. ovaraṇaṁ 2 Sī. na etthantare
-------------------------------------------------
[page 466]
  Tassa thero paṭivacanaṁ dento "dvāsītī"ti gāthamāha. Tattha dvāsīti sahassānīti yojanā,
  buddhato gaṇhinti sammāsambuddhato uggaṇhiṁ dvisahassādhikāni asītidhammakkhandha-
  sahassāni satthu santikā adhigaṇhinti attho. Dve sahassāni bhikkhutoti dve
  dhammakkhandhasahassāni bhikkhuto gaṇhiṁ, dhammasenāpatiādīnaṁ bhikkhūnaṁ santikā
  adhigacchiṁ. Caturāsītisahassānīti tadubhayaṁ samodhānetvā catusahassādhikāni
  asītisahassāni. Ye me dhammā pavattinoti ye yathāvuttaparimāṇā dhammakkhandhā mayhaṁ
  paguṇā vācuggatā jivhagge parivattantīti.
      Athekadā thero sāsane pabbajitvā vipassanādhurepi ganthadhurepi ananuyuttaṁ
  ekaṁ puggalaṁ disvā bāhusaccābhāve ādīnavaṁ pakāsento "appassutāyan"ti
  gāthamāha. Tattha appassutāyanti ekassa dvinnaṁ vā paṇṇāsānaṁ, athavā pana vaggānaṁ
  antamaso ekassa dvinnaṁ vā suttantānampi uggahitānaṁ abhāvena appassuto
  ayaṁ, kammaṭṭhānaṁ pana uggahetvā 1- anuyuñjanto bahussutova. Balibaddova jīratīti
  yathā balibaddo 2- jīramāno vaḍḍhamāno neva mātu na pitu, na sesañātakānaṁ
  atthāya vaḍḍhati, athakho niratthakameva jīrati, evamevaṁ ayampi na upajjhāyavattaṁ
  karoti, na ācariyavattaṁ, na āgantukavattādīni, na bhāvanaṁ anuyuñjati, niratthakameva
  jīrati. Maṁsāni tassa vaḍḍhantīti yathā balibaddassa "kasanabhāravahanādīsu asamattho eso"ti
  araññe vissaṭṭhassa yathā tathā vicarantassa khādantassa pivantassa maṁsāni tassa
  vaḍḍhanti, evamevaṁ imassāpi upajjhāyādīhi vissaṭṭhassa saṁghaṁ nissāya cattāro
  paccaye labhitvā uddhaṁvirecanādīni katvā kāyaṁ posentassa maṁsāni vaḍḍhanti
  thūlasarīro hutvā vicarati. Paññāti lokiyalokuttarā panassa paññā ekaṅgulimattāpi na
  vaḍḍhati, araññe gacchalatādīni viya assa chadvārāni 3- nissāya taṇhā ceva navavidhamāno
  ca vaḍḍhatīti adhippāyo.

  *  *  *  *  *  *
  Footnote: 1 Sī. gahetvā 2 Ma. balibaddho 3 Sī. chadvārāni pana
-------------------------------------------------
[page 467]
      Bahussutoti gāthā attano bāhusaccaṁ nissāya aññaṁ atimaññantaṁ ekaṁ bhikkhuṁ
  uddissa vuttā. Tattha sutenāti sutahetu attano bāhusaccanimittaṁ. Atimaññatīti
  atikkamitvā maññati attānaṁ ukkaṁsento paraṁ paribhavati. Tathevāti yathā andho
  andhakāre telapajjotaṁ dhārento ālokadānena paresaṁyeva atthāvaho, na attano,
  tatheva pariyattibāhusaccena sutavā puggalo sutena anupapanno attano atthaṁ
  aparipūrento andho ñāṇālokadānena paresaṁyeva atthāvaho, na attano, dīpadhāro
  andho viya mayhaṁ upaṭṭhātīti.
      Idāni bāhusacce ānisaṁsaṁ dassento "bahussutan"ti gāthamāha. Tattha
  upāseyyāti payirupāseyya. Sutañca na vināsayeti bahussutaṁ payirupāsitvā laddhaṁ
  sutañca na vināseyya na susseyya dhāraṇaparicayaparipucchāmanasikārehi vaḍḍheyya. Taṁ mūlaṁ
  brahmacariyassāti yasmā bahussutaṁ payirūpāsitvā laddhaṁ taṁ sutaṁ pariyattibāhusaccaṁ
  maggabrahmacariyassa mūlaṁ padhānakāraṇaṁ. Tasmā dhammadharo siyā vimuttāyatanasīse ṭhatvā
  yathāsutassa dhammassa dhāraṇe 1- paṭhamaṁ pariyattidhammadharo bhaveyya.
      Idāni pariyattibāhusaccena sādhetabbamatthaṁ dassetuṁ "pubbāparaññū"tiādi
  vuttaṁ. Tattha pubbañca aparañca jānātīti pubbāparaññū. Ekissā hi gāthāya
  pubbabhāge apaññāyamānepi pubbabhāge vā paññāyamāne aparabhāge apaññāya-
  mānepi "imassa aparabhāgassa iminā pubbabhāgena imassa vā pubbabhāgassa iminā
  aparabhāgena bhavitabban"ti jānanto pubbāparaññū nāMa. Attatthādibhedaṁ tassa
  tassa bhāsitassa atthaṁ jānātīti atthaññū. Niruttipadakovidoti niruttiyaṁ
  sesapadesupi cāti catūsupi paṭisambhidāsu cheko. Suggahītañca gaṇhātīti teneva kovida-
  bhāvena atthato byañjanato ca dhammaṁ sugahitameva katvā gaṇhāti. Atthañcopaparikkhatīti
  yathāsutassa yathāpariyattassa dhammassa atthaṁ upaparikkhati "iti sīlaṁ, iti samādhi,
  iti paññā, ime rūpārūpadhammā"ti manasā anupekkhati.

  *  *  *  *  *  *
  Footnote: 1 Sī. karaṇena, Ma. kāraṇe
-------------------------------------------------
[page 468]
      Khantyā chandikato hotīti tesu manasā anupekkhitesu dhammesu diṭṭhinijjhānak-
  khantiyā nijjhānaṁ khamāpetvā rūpapariggahādimukhena vipassanābhinivese chandikato
  chandajāto hoti. Tathābhūto ca vipassanāya kammaṁ 1- karonto ussahitvā tuleti
  taṁtaṁpaccayanāmarūpadassanavasena ussāhaṁ katvā tato paraṁ tilakkhaṇaṁ āropetvā tuleti
  "aniccan"tipi "dukkhan"tipi "anattā"tipi taṁ nāmarūpaṁ tīreti vipassati. Samaye
  so padahati, ajjhattaṁ susamāhitoti so evaṁ passanto paggahetabbādisamaye cittassa
  paggaṇhanādinā padahati, padahanto ca ajjhattaṁ gocarajjhatte vipassanāsamādhinā
  maggasamādhinā ca suṭṭhu samāhito bhaveyya, asamādhānahetubhūte kilese pajaheyya.
  Svāyaṁ guṇo sabbopi yasmā bahussutaṁ dhammadharaṁ sappaññaṁ buddhasāvakaṁ payirupāsantassa
  hoti, tasmā asaṅkhataṁ dhammaṁ ārabbha dukkhādīsu pariññādivisiṭṭhakiccatāya
  dhammaviññāṇasaṅkhātaṁ dhammañāṇaṁ ākaṅkhanto tathāvidhaṁ vuttappakāraṁ kalyāṇamittaṁ bhajetha
  seveyya payirupāseyyāti attho.
      Evaṁ bahupakāratāya tassa pūjanīyataṁ dassento "bahussuto"ti gāthamāha.
  Tassattho:- suttageyyādi bahu sutaṁ etassāti bahussuto, tameva desanādhammaṁ
  suvaṇṇabhājane pakkhittasīhavasā viya avinassantaṁ dhāretīti dhammadharo, tato eva
  mahesino bhagavato dhammakosaṁ dhammaratanaṁ ārakkhatīti kosārakkho, yasmā sadevakassa
  lokassa samadassanena cakkhubhūto, tasmā cakkhu sabbassa lokassa pūjaneyyo mānanīyoti,
  bahussutabhāvena bahujanassa pūjanīyabhāvadassanatthaṁ nigamanavasena punapi "bahussuto"ti
  vuttaṁ.
      Evarūpaṁ kalyāṇamittaṁ labhitvāpi kārakasseva aparihāni, na akārakassāti.
  Dassento "dhammārāmo"ti gāthamāha. Tattha nivāsanaṭṭhena samathavipassanādhammo
  ārāmo, tasmiṁ eva dhamme rato abhiratoti dhammarato, tasseva dhammassa punappunaṁ

  *  *  *  *  *  *
  Footnote: 1 Sī. vipassanākammaṁ
-------------------------------------------------
[page 469]
  Vicintanena dhammaṁ anuvicintayaṁ dhammaṁ āvajjento manasi karotīti attho.
  Anussaranti tameva dhammaṁ anussaranto. Saddhammāti evarūpo bhikkhu sattatiṁsapabhedā
  bodhipakkhi yadhammā navavidhalokuttaradhammā ca na parihāyati, na kadāci tassa tato parihāni
  hotīti attho.
      Athekadivasaṁ kāye avītarāgaṁ kusītaṁ hīnaviriyaṁ kosallāyātināmaṁ 1- bhikkhuṁ
  saṁvejento "kāyamaccheragaruno"ti gāthamāha. Tattha kāyamaccheragarunoti kāyadaḷhībahulassa
  kāye mamattassa ācariyupajjhāyānampi kāyena kattabbaṁ kiñci akatvā vicarantassa.
  Hiyyamāneti attano kāye jīvite ca khaṇe khaṇe parihiyyamāne. Anuṭṭhaheti sīlādīnaṁ
  paripūraṇavasena uṭṭhānaviriyaṁ na kareyya. Sarīrasukhagiddhassāti attano sarīrassa
  sukhāpaneneva gedhaṁ āpannassa. Kuto samaṇaphāsutāti evarūpassa puggalassa
  sāmaññavasena kuto sukhavihāro, phāsuvihāro na tassa vijjatīti attho.
      Na pakkhantītiādikā āyasmato sāriputtassa dhammasenāpatino parinibbutabhāvaṁ
  sutvā therena bhāvitā. 2- Tattha na pakkhanti disā sabbāti puratthimādibhedā sabbā
  disā na pakkhayanti, disamūḷhoti attho. Dhammā na paṭibhanti manti pubbe
  suṭṭhu paguṇāpi pariyattidhammā idāni sakkaccaṁ samannāhariyamānāpi mayhaṁ na
  upaṭṭhahanti. Gate kalyāṇamittamhīti sadevakassa lokassa kalyāṇamittabhūte dhammasenā-
  patimhi anupādisesanibbānaṁ gate. Andhakāraṁva khāyatīti sabbopāyaṁ loko andhakāro
  viya upaṭṭhāti.
      Abbhatītasahāyassāti apagatasahāyassa, kalyāṇamittarahitassāti attho.
  Atītagatasatthunoti āyasmato 3- atīto hutvā nibbānagatasatthukassa, satthari
  parinibbuteti attho. Yathā kāyagatā satīti kāyagatāsatibhāvanā takkarassa yathā
  ekantahitāvahā, evaṁ

  *  *  *  *  *  *
  Footnote: 1 Sī. kosallayāti 2 chaṂa. bhāsitā 3 Ma. bhagavato
-------------------------------------------------
[page 470]
  Etādisaṁ anāthassa puggalassa ekantahitāvahaṁ aññaṁ mittaṁ nāma natthi, sanāthassa
  aññāpi bhāvanā hitāvahā evāti adhippāyo.
      Purāṇāti porāṇā, sāriputtādike kalyāṇamitte sandhāyavadati. Navehīti
  navakehi. Na sameti meti mayhaṁ cittaṁ na samāgacchati, na te mama cittaṁ ārādhentīti
  attho. Svajja ekova jhāyāmīti sohaṁ ajja vuḍḍhatarehi virahito ekova hutvā
  jhāyāmi jhānapasuto homi. Vassupetoti vassakāle kulāvakaṁ upeto pakkhī viya.
  "vāsupeto"tipi Pāli, vāsaṁ upagatoti attho.
      Dassanāya atikkanteti gāthā satthārā bhāsitā. Tassattho:- mama dassanāya
  atikkante nānāvidhavidesapavāsikabahujane ānanda mama upasaṅkamanaṁ mā vāresi.
  Kasmā? 1- te sotāro dhammassa, mamaṁ passantu, ayameva dassanāya samayoti.
      Taṁ sutvā thero "dassanāya atikkante"ti aparaṁ gāthamāha. Imāya hi
  gāthāya sambandhatthaṁ 2- purimagāthā idha nikkhittā. Teneva sacāhaṁ desantarato
  āgatāgate tāvadeva dassetuṁ lacchāmīti etassa padassa atthasiddhiṁ dasseti.
      Paṇṇavīsati vassānīti pañca gāthā attano aggupaṭṭhākabhāvaṁ dīpetuṁ vuttā.
  Āraddhakammaṭṭhānabhāvena 3- hi satthu upaṭṭhānapasutabhavena ca therassa maggena
  asamucchinnāpi kāmasaññādayo na uppajjiṁsu, kāyavacīmanokammāni ca sabbakālaṁ satthari
  mettāpubbaṅgamāni mettānuparivattāni ahesuṁ. Tattha paṇṇavīsati vassānīti
  pañcavīsati saṁvaccharāni. Sekhabhūtassa me satoti sekhabhūmiyaṁ sotāpattiphale ṭhitassa me sato.
  Kāmasaññāti kāmasahagatā saññā na uppajji, ettha ca kāmasaññādianuppatti-
  vacanena 4- attano āsayasuddhiṁ dasseti, "mettena kāyakammenā"tiādinā payogasuddhiṁ.
  Tattha gandhakuṭiyaṁ paribhaṇḍakaraṇādinā satthu vattapaṭivattakaraṇena ca mettaṁ kāyakammaṁ

  *  *  *  *  *  *
  Footnote: 1 Ma. tasmā 2 Ma. sambandhanatthaṁ 3 Ma. āraddhaupaṭṭhānassatibhāvena
  4 Sī. kāmasaññādianuppattivasena
-------------------------------------------------
[page 471]
  Veditabbaṁ, dhammadesanākālārocanādinā mettaṁ vacīkammaṁ, rahogatassa satthāraṁ uddissa
  hitūpasaṁhāramanasikārena mettaṁ manokammaṁ. Ñāṇaṁ me udapajjathāti attano sekkhabhūmi-
  pattimāha.
      Ahaṁ sakaraṇīyomhīti satthu parinibbāne upaṭṭhite maṇḍalamāḷaṁ pavisitvā kapisīsaṁ
  ālambitvā sokābhibhūtena vuttagāthā. Tattha sakaraṇīyomhīti dukkhaparijānanādinā
  karaṇīyena sakaraṇīyo amhi. Appattamānasoti anadhigatārahatto. Satthu
  ca parinibbānanti mayhaṁ satthu parinibbānañca upaṭṭhitaṁ. Yo amhaṁ anukampakoti
  yo satthā mayhaṁ anuggāhako.
      Tadāsi yaṁ bhiṁsanakanti gāthā satthu parinibbānakāle paṭhavīkampanadevadundubhi-
  phalanādike 1- disvā sañjātasaṁvegena vuttagāthā.
      Bahussutotiādikā tisso gāthā theraṁ pasaṁsantehi saṅgītikārehi ṭhapitā.
  Tattha gatimantoti asadisāya ñāṇagatiyā samannāgato. Satimantotiparamena sati-
  nepakkena samannāgato. Dhitimantoti asādhāraṇāya byañjanatthāvadhāraṇasamatthāya
  dhitisampattiyā samannāgato. Ayaṁ hi thero ekapadeyeva ṭhatvā saṭṭhipadasahassāni
  satthārā kathitaniyāmeneva gaṇhāti, gahitañca suvaṇṇabhājane pakkhittasīhavasā viya
  sabbakālaṁ na vinassati, aviparītabyañjanāvadhāraṇasamatthāya satipubbaṅgamāya paññāya
  atthāvadhāraṇasamatthāya paññāpubbaṅgamāya satiyā ca samannāgato. Tenāha bhagavā
  "etadaggaṁ bhikkhave mama sāvakānaṁ bhikkhūnaṁ bahussutānan"tiādiṁ. 2- Tathā cāha dhamma-
  senāpati "āyasmā ānando atthakusalo"tiādiṁ. 3- Ratanākaroti saddhammaratanassa
  ākarabhūto.

  *  *  *  *  *  *
  Footnote: 1 Ma. duddarubhi.... 2 aṅ.ekaka. 20/219/25 etadaggavagga
  3 aṅ.pañcaka. 22/169/225 khippanisantisutta
-------------------------------------------------
[page 472]
      Pariciṇṇoti gāthā parinibbānakāle therena bhāsitā, sā vuttatthā eva.
                     Ānandattheragāthāvaṇṇanā niṭṭhitā.
                     Paramatthadīpaniyā theragāthāsaṁvaṇṇanāya
                     tiṁsanipātassa atthavaṇṇanā niṭṭhitā.
                     -----------------------
-------------------------------------------------
[page 473]
                          18. Cattāḷīsanipāta
                   398. 1. Mahākassapattheragāthāvaṇṇanā
      cattāḷīsanipāte na gaṇena purakkhato caretiādikā 1- āyasmato mahā-
  kassapattherassa gāthā. Kā uppatti?
      ayaṁ kira padumuttarassa bhagavato kāle haṁsavatīnagare vedeho nāma asītikoṭivibhavo
  kuṭumbiko ahosi. So buddhamāmako dhammamāmako saṁghamāmako upāsako hutvā
  viharanto ekasmiṁ uposathadivase pātova subhojanaṁ bhuñjitvā uposathaṅgāni adhiṭṭhāya
  gandhapupphādīni gahetvā vihāraṁ gantvā satthāraṁ pūjetvā vanditvā ekamantaṁ
  nisīdi.
      Tasmiṁ ca khaṇe satthā mahānisabhattheraṁ nāma tatiyasāvakaṁ "etadaggaṁ bhikkhave
  mama sāvakānaṁ bhikkhūnaṁ dhutavādānaṁ, yadidaṁ nisabho"ti etadagge ṭhapesi. Upāsako
  taṁ sutvā pasanno dhammakathāvasāne mahājane uṭṭhāya gate satthāraṁ vanditvā
  "sve mayhaṁ bhikkhaṁ adhivāsethā"ti nimantesi. Mahā kho upāsaka bhikkhusaṁghoti. Kittako
  bhanteti, aṭṭhasaṭṭhibhikkhusatasahassanti. Bhante ekaṁ sāmaṇerampi vihāre asesetvā
  mayhaṁ bhikkhaṁ adhivāsethāti. Satthā adhivāsesi. Upāsako satthu adhivāsanaṁ viditvā
  gehaṁ gantvā mahādānaṁ sajjetvā punadivase satthu kālaṁ ārocāpesi. Satthā
  pattacīvaramādāya bhikkhusaṁghaparivuto upāsakassa gharaṁ gantvā paññattāsane nisinno
  dakkhiṇodakāvasāne yāguādīni sampaṭicchanto bhattavissaggaṁ akāsi. Upāsakopi satthu
  santike nisīdi.
      Tasmiṁ antare mahānisabhatthero piṇḍāya caranto tameva vīthiṁ paṭipajji. Upāsako

  *  *  *  *  *  *
  Footnote: 1 chaṂa. ayaṁ pāṭho na dissati
-------------------------------------------------
[page 474]
  Disvā uṭṭhāya gantvā theraṁ vanditvā "pattaṁ bhante dethā"ti āha. Thero
  pattaṁ adāsi. Bhante idheva pavisatha, satthāpi gehe nisinnoti. Na vaṭṭissati
  upāsakāti. So therassava pattaṁ gahetvā piṇḍapātassa pūretvā adāsi. Tato
  theraṁ anugantvā nivatto satthu santike nisīditvā evamāha "mahānisabhatthero
  bhante `satthāpi gehe nisinno'ti vuttepi pavisituṁ na icchi, atthi nu kho etassa
  tumhākaṁ guṇehi atirekaguṇo "ti. Buddhānañca vaṇṇamaccheraṁ nāma natthi, tasmā
  satthā evamāha "upāsaka mayaṁ bhikkhaṁ āgamayamānā gehe nisīdāma, so pana
  bhikkhu na evaṁ nisīditvā bhikkhaṁ udikkhati, mayaṁ gāmantasenāsane vasāma, so
  arañañsmiṁyeva vasati, mayaṁ channe vasāma, so abbhokāseyeva vasatī"ti bhagavā
  "ayañca ayañcetassa guṇo"ti 1- mahāsamuddaṁ pūrayamāno viya tassa guṇaṁ kathesi.
      Upāsako pakatiyāpi jalamānapadīpo telena āsitto viya suṭṭhutaraṁ pasanno
  hutvā cintesi "kiṁ mayhaṁ aññāya sampattiyā, anāgate ekassa buddhassa santike
  dhutavādānaṁ aggabhāvatthāya patthanaṁ karissāmī"ti. So punapi satthāraṁ nimantetvā
  teneva niyāmena satta divase mahādānaṁ datvā sattame divase buddhappamukhassa
  mahābhikkhusaṁghassa ticīvarāni datvā satthu pādamūle nipajjitvā evamāha "yaṁ me
  bhante satta divase dānaṁ dentassa mettaṁ kāyakammaṁ mettaṁ vacīkammaṁ mettaṁ
  manokammaṁ paccupaṭṭhitaṁ, imināhaṁ na aññaṁ devasampattiṁ vā sakkamārabrahmasampattiṁ
  vā patthemi, idaṁ pana me kammaṁ anāgate ekassa buddhassa santike mahānisabhattherena
  pattaṭṭhānantaraṁ pāpuṇanatthāya terasadhutaṅgadharānaṁ aggabhāvassa adhikāro hotū"ti.
  Satthā "mahantaṁ ṭhānaṁ iminā patthitaṁ, samijjhissati nu kho, no"ti olokento
  samijjhanabhāvaṁ disvā āha "manāpaṁ te ṭhānaṁ patthitaṁ, anāgate satasahassakappāvasāne
  gotamo nāma buddho uppajjissati, tassa tvaṁ tatiyasāvako mahākassapatthero nāma

  *  *  *  *  *  *
  Footnote: 1 Ma. tassa ayañca guṇo ayañca guṇoti
-------------------------------------------------
[page 475]
  Bhavissasī"ti byākāsi. Taṁ sutvā upāsako "buddhānaṁ dve kathā nāma natthī"ti
  punadivase pattabbaṁ viya taṁ sampattiṁ amaññittha. So yāvatāyukaṁ dānaṁ datvā
  sīlaṁ samādāya rakkhitvā nānappakāraṁ kalyāṇakammaṁ katvā kālaṁ katvā sagge
  nibbatti.
      Tato paṭṭhāya devamanussesu sampattiṁ anubhavanto ito ekanavute kappe
  vipassisammāsambuddhe bandhumatīnagaraṁ upanissāya kheme migadāye viharante devalokā
  cavitvā aññatarasmiṁ parijiṇṇabrāhmaṇakule nibbatti. Tasmiṁ ca kāle vipassī
  bhagavā sattame sattame saṁvacchare dhammaṁ kathesi, mahantaṁ kolāhalaṁ hoti. Sakalajambūdīpe
  devatā "satthā dhammaṁ kathessatī"ti ārocesuṁ. Brāhmaṇo taṁ sāsanaṁ assosi.
  Tassa ca nivāsanasāṭako ekoyeva hoti, tathā brāhmaṇiyā. Pārupanaṁ pana dvinnampi
  ekameva, so sakalanagare "ekasāṭakabrāhmaṇo"ti paññāyi. So brāhmaṇānaṁ
  kenacideva kiccena sannipāte sati brāhmaṇiṁ gehe ṭhapetvā sayaṁ taṁ vatthaṁ
  pārupitvā gacchati, brāhmaṇīnaṁ sannipāte sati sayaṁ gehe acchati, brāhmaṇī
  taṁ vatthaṁ pārupitvā gacchati. Tasmiṁ pana divase brāhmaṇo brāhmaṇiṁ āha
  "bhoti kiṁ rattiṁ dhammaṁ 1- suṇissasi, divā"ti. "mayaṁ Mātugāme jātikā 2- nāma rattiṁ
  sotuṁ na sakkoma, divā sossāmā"ti brāhmaṇaṁ gehe ṭhapetvā taṁ vatthaṁ pārupitvā
  upāsikāhi saddhiṁ divā gantvā satthāraṁ vanditvā ekamante nisinnā dhammaṁ
  sutvā upāsikāhiyeva saddhiṁ āgamāsi. Atha brāhmaṇo brāhmaṇiṁ gehe ṭhapetvā
  taṁ vatthaṁ pārupitvā vihāraṁ gato.
      Tasmiṁ samaye satthā parisamajjhe alaṅkatadhammāsane nisinno cittabījaniṁ ādāya
  ākāsagaṅgaṁ otārento viya sineruṁ manthaṁ katvā sāgaraṁ nimmathento viya dhammakathaṁ
  kathesi. Brāhmaṇassa parisapariyante nisinnassa dhammaṁ suṇantassa paṭhamayāmasmiṁyeva

  *  *  *  *  *  *
  Footnote: 1 Ma. dhammassavanaṁ 2 Ma. mātugāmā
-------------------------------------------------
[page 476]
  Sakalasarīraṁ pūrayamānā pañcavaṇṇā pīti uppajji. So pārutavatthaṁ saṅgharitvā 1-
  "dasabalassa dassāmī"ti cintesi. Athassa ādīnavasahassaṁ dassayamānaṁ maccheraṁ uppajji.
  So "brāhmaṇiyā mayhañca 2- ekameva vatthaṁ, aññaṁ kiñci pārupanaṁ natthi,
  apārupitvā ca nāma bahi vicarituṁ na sakkā"tisabbathāpi adātukāmo ahosi, athassa
  nikkhante paṭhamayāme majjhimayāmepi tatheva 3- pīti uppajji. Tatheva cintetvā tatheva
  adātukāmo ahosi. Athassa 4- majjhimayāme nikkhante pacchimayāmepi tatheva pīti
  uppajji. Tadā so "yaṁ vā hotu taṁ vā pacchāpi jānissāmī"ti vatthaṁ saṅgharitvā
  satthu pādamūle ṭhapesi. Tato vāmahatthaṁ ābhujitvā dakkhiṇena hatthena tikkhattuṁ
  apphoṭetvā "jitaṁ me, jitaṁ me"ti tayo vāre nadi.
      Tasmiṁ ca samaye bandhumarājā dhammāsanassa pacchato antosaṇiyaṁ nisinno
  dhammaṁ suṇāti. Rañño ca nāma "jitaṁ me"ti saddo amanāpo hoti. So purisaṁ
  pesesi "gaccha etaṁ puccha kiṁ vadasī"ti. So tena gantvā pucchito "avasesā
  hatthiyānādīni āruyha asicammādīni gahetvā parasenaṁ jinanti, na taṁ acchariyaṁ.
  Ahaṁ pana pacchato āgacchantassa kūṭagoṇassa muggarena sīsaṁ bhinditvā taṁ palā
  pento viya maccheracittaṁ madditvā pārutavatthaṁ dasabalassa adāsiṁ, taṁ me macchariyaṁ
  jitan"ti āha. So puriso āgantvā taṁ pavattiṁ rañño ārocesi. Rājā
  āha "amhe bhaṇe dasabalassa anurūpaṁ na jānimha, brāhmaṇo jānī"ti 5- vatthayugaṁ
  pesesi. Taṁ disvā brāhmaṇo cintesi "ayaṁ mayhaṁ tuṇhīnisinnassa paṭhamaṁ kiñci
  adatvā satthu guṇe kathentassa adāsi, satthu guṇe paṭicca uppannena pana
  mayhaṁ ko attho"ti tampi vatthayugaṁ dasabalasseva adāsi. Rājāpi "kiṁ brāhmaṇena
  katan"ti pucchitvā "tampi tena vatthayugaṁ tathāgatasseva dinnan"ti sutvā aññānipi
  dve vatthayugāni pesesi, so tānipi adāsi. Rājā aññānipi cattārīti evaṁ

  *  *  *  *  *  *
  Footnote: 1 Ma. saṁharitvā 2 Sī. brāhmaṇiyā ca mayhañca 3 Sī. tathā
  4 Sī. tassa 5 Sī.,Ma.jānātīti
-------------------------------------------------
[page 477]
  Yāva dvattiṁsa vatthayugāni pesesi. Atha brāhmaṇo "idaṁ vaḍḍhetvā vaḍḍhetvā
  gahaṇaṁ viya hotī"ti attano atthāya ekaṁ, brāhmaṇiyā ekanti dve vatthayugāni
  gahetvā tiṁsayugāni tathāgatasseva adāsi. Tato paṭṭhāya ca so satthu vissāsiko
  jāto.
      Atha naṁ rājā ekadivathaṁ satasamaye satthu santike dhammaṁ suṇantaṁ disvā
  satasahassagghanakaṁ attanā pārutarattakambalaṁ datvā āha "ito paṭṭhāya imaṁ pārupitvā
  dhammaṁ suṇāhī"ti. So "kiṁ me iminā kambalena imasmiṁ pūtikāye upanītenā"ti
  cintetvā antogandhakuṭiyaṁ tathāgatassa mañcassa upari vitānaṁ katvā agamāsi.
  Athekadivasaṁ rājā pātova vihāraṁ gantvā antogandhakuṭiyaṁ satthu santike nisīdi.
  Tasmiṁ ca samaye chabbaṇṇā buddharasmiyo kambale paṭihaññanti, kambalo ativiya
  virocati. Rājā ullokento sañjānitvā āha "amhākaṁ bhante esa kambalo,
  amhehi ekasāṭakabrāhmaṇassa dinno"ti. Tumhehi mahārāja brāhmaṇo pūjito,
  brāhmaṇena mayaṁ pūjitāti. Rājā "brāhmaṇo yuttaṁ aññāsi, na mayan"ti
  pasīditvā yaṁ manussānaṁ upakārabhūtaṁ, taṁ sabbaṁ aṭṭhaṭṭhakaṁ katvā sabbaṭṭhakaṁ nāma
  dānaṁ datvā purohitaṭṭhāne ṭhapesi. Sopi "aṭṭhaṭṭhakaṁ nāma catusaṭṭhī hotī"ti
  catusaṭṭhī salākabhattāniupanibandhāpetvā yāvajīvaṁ dānaṁ datvā sīlaṁ rakkhitvā
  tato cuto sagge nibbatti.
      Puna tato cuto imasmiṁ kappe konāgamanassa ca bhagavato kassapadasabalassa
  cāti dvinnaṁ buddhānaṁ antare bārāṇasiyaṁ kuṭumbiyaghare nibbatto. So vuddhamanvāya
  gharāvāsaṁ vasanto ekadivasaṁ araññe jaṅghavihāraṁ carati. Tasmiṁ ca samaye paccekabuddho
  nadītīre cīvarakammaṁ karonto anuvāte appahonte saṅgharitvā 1- ṭhapetuṁ āraddho.
  So disvā "kasmā bhante saṅgharitvā ṭhapethā"ti āha. Anuvāto nappahotīti.

  *  *  *  *  *  *
  Footnote: 1 Sī. saṁharitvā
-------------------------------------------------
[page 478]
  "iminā Bhante karothā"ti uttarasāṭakaṁ datvā "nibbattanibbattaṭṭhāne me kenaci
  parihāni mā hotū"ti patthanaṁ paṭṭhapesi.
      Gharepissa bhaginiyā saddhiṁ bhariyāya kalahaṁ karontiyā paccekabuddho piṇḍāya
  pāvisi, athassa bhaginī paccekabuddhassa piṇḍapātaṁ datvā tassa bhariyaṁ sandhāya 1-
  "evarūpaṁ bālaṁ yojanasatena parivajjeyyan"ti patthanaṁ paṭṭhapesi. Sā gehaṅgaṇe
  ṭhitā sutvā "imāya dinnabhattaṁ mā esa bhuñjatū"ti pattaṁ gahetvā piṇḍapātaṁ
  chaḍḍetvā kalalassa pūretvā adāsi. Itarā disvā "bāle tvaṁ maṁ tāva akkosa
  vā pahara vā, evarūpassa pana dve asaṅkheyyāni pūritapāramissa pattato bhattaṁ
  chaḍḍetvā kalalaṁ dātuṁ na yuttan"ti āha. Athassa bhariyāya paṭisaṅkhānaṁ uppajji.
  Sā "tiṭṭhatha bhante"ti kalalaṁ chaḍḍetvā pattaṁ dhovitvā gandhacuṇṇena ubbaṭṭetvā
  paṇītabhattassa catumadhurassa ca pūretvā upari āsittena padumagabbhavaṇṇena sappinā
  vijjotamānaṁ paccekabuddhassa hatthe ṭhapetvā "yathā ayaṁ piṇḍapāto obhāsajāto,
   evaṁ obhāsajātaṁ me sarīraṁ hotū"ti patthanaṁ paṭṭhapesi. Paccekabuddho anumoditvā 2-
   ākāsaṁ pakkhandi.
      Tepi jāyampatikā yāvatāyukaṁ kusalaṁ katvā sagge nibbattitvā puna tato
  cavitvā upāsako kassapasammāsambuddhakāle bārāṇasiyaṁ asītikoṭivibhavassa seṭṭhino
  putto hutvā nibbatti, itarāpi tādisasseva seṭṭhino dhītā hutvā nibbatti.
  Tassa vuddhippattassa tameva seṭṭhidhītaraṁ ānayiṁsu. Tassā pubbe aniṭṭhavipākassa
  pāpakammassa 3- ānubhāvena patikulaṁ paviṭṭhamattāya ummārabbhantare sakalasarīraṁ
  ugghāṭitavaccakuṭi viya duggandhaṁ jātaṁ. Seṭṭhikumāro "kassāyaṁ gandho"ti
  pucchitvā
 "seṭṭhakaññāyā"ti sutvā "nīharatha nīharathā"ti ābhataniyāmeneva 4- kulagharaṁ pesesi. Sā

  *  *  *  *  *  *
  Footnote: 1 Sī.,Ma. sandhāya evamāha 2 Sī. anumodanaṁ katvā
  3 Sī. sayameva katassa, adinnavipākassa tassa kammassa 4 Sī. āgatayāneneva
-------------------------------------------------
[page 479]
  Eteneva nīhārena sattasu ṭhānesu paṭinivattitā. 1-
      Tena ca samayena kassapadasabalo parinibbāyi, tassa ghanakoṭṭimāhi satasahassag-
  ghanikāhi rattasuvaṇṇiṭṭhakāhi yojanubbedhaṁ cetiyaṁ ārabhiṁsu. Tasmiṁ cetiye kariyamāne
  sā seṭṭhidhītā cintesi "ahaṁ sattasu ṭhānesu paṭinivattitā, kiṁ me jīvitenā"ti
  attano ābharaṇabhaṇḍaṁ bhañjāpetvā suvaṇṇiṭṭhakaṁ kāresi ratanāyataṁ vidatthivitthinnaṁ
  caturaṅgulubbedhaṁ. Tato haritālamanosilāpiṇḍaṁ gahetvā aṭṭha uppalahatke ādāya
  cetiyakaraṇaṭṭhānaṁ gatā. Tasmiṁ ca khaṇe ekā iṭṭhakāpanti parikkhipitvā āgacchamānā
  ghaṭaniṭṭhakāya ūnā hoti, seṭṭhidhītā vaḍḍhakiṁ āha "imaṁ iṭṭhakaṁ ettha ṭhapethā"ti.
  Amma bhaddake kāle āgatāsi, sayameva ṭhapehīti. Sā āruyha telena haritālamanosilāpi
  ṇḍaṁ yojetvā tena bandhanena iṭṭhakaṁ patiṭṭhapetvā upari aṭṭhahi uppalahatthakehi
  pūjaṁ katvā vanditvā "nibbattanibbattaṭṭhāne me kāyato candanagandho vāyatu,
  mukhato uppalagandho"ti patthanaṁ katvā cetiyaṁ vanditvā padakkhiṇaṁ katvā agamāsi.
      Atha tasmiṁyeva khaṇe yassa seṭṭhiputtassa paṭhamaṁ gehaṁ nītā, tassa taṁ ārabbha
  sati udapādi. Nagarepi nakkhattaṁ saṅghuṭṭhaṁ hoti. So upaṭṭhāke āha "tadā
  idha ānītā seṭṭhidhītā atthi, kahaṁ sā"ti. Kulagehe sāmīti. Ānetha naṁ, nakkhattaṁ
  kīḷissāmāti. Te gantvā taṁ vanditvā ṭhitā "kiṁ tātā āgatatthā"ti tāya
  puṭṭhā taṁ pavattiṁ ācikkhiṁsu. Tātā mayā ābharaṇabhaṇḍena cetiyaṁ pūjitaṁ, ābharaṇaṁ
  me natthīti. Te gantvā seṭṭhiputtassa ārocesuṁ. Ānetha naṁ, pilandhanaṁ labhissatīti.
  Te ānayiṁsu, tassā saha gharapavesanena sakalagehaṁ candanagandho ceva nīluppalagandho
  ca vāyi. Seṭṭhiputto taṁ pucchi "paṭhamaṁ tava sarīrato duggandho vāyi, idāni
  pana te sarīrato candanagandho mukhato uppalagandho vāyati, kiṁ etan"ti. Sā
  ādito paṭṭhāya attanā katakammaṁ ārocesi. Seṭṭhiputto "niyyānikaṁ vata

  *  *  *  *  *  *
  Footnote: 1 Sī. paṭinivatti
-------------------------------------------------
[page 480]
  Buddhasāsanan"ti pasīditvā yojanikaṁ suvaṇṇacetiyaṁ kambalakañcukena parikkhipitvā tattha
  tattha rathacakkappamāṇehi suvaṇṇapadumehi alaṅkari. Tesaṁ dvādasahatthā olambakā
  honti.
      So tattha yāvatāyukaṁ ṭhatvā sagge nibbattitvā tato cuto bārāṇasito
  yojanamatte ṭhāne aññatarasmiṁ amaccakule nibbatti, seṭṭhikaññāpi devalokato
  cavitvā rājakule jeṭṭhadhītā hutvā nibbatti. Tesu vayappattesu kumārassa vasanagāme
  nakkhattaṁ saṅghuṭṭhaṁ. So mātaraṁ āha "sāṭakaṁ me amma dehi, nakkhattaṁ kīḷissāmī"ti.
  Sā dhotavatthaṁ nīharitvā adāsi. "amma Thūlaṁ idan"ti āha. Sā aññaṁ nīharitvā
  adāsi, tampi paṭikkhipi. Atha naṁ mātā āha "tāta yādise gehe mayaṁ jātā,
  natthi no ito sukhumatarassa paṭilābhāya puññan"ti. Tenahi labhanaṭṭhānaṁ gacchāmi
  ammāti. Putta ahaṁ ajjeva tuyhaṁ bārāṇasinagare rajjapaṭilābhampi icchāmīti. So
  mātaraṁ vanditvā āha "gacchāmi ammā"ti. Gaccha tātāti. Evaṁ kirassā cittaṁ
  ahosi "kahaṁ gamissati, idha vā ettha vā gehe nisīdissatī"ti. So pana puññaniyāmena
  nikkhamitvā bārāṇasiṁ gantvā uyyāne maṅgalasilāpaṭṭe sasīsaṁ pārupitvā nipajji.
  So ca bārāṇasirañño kālaṅkatassa sattamo divaso hoti.
      Amaccā rañño sarīrakiccaṁ katvā rājaṅgaṇe nisīditvā mantayiṁsu "rañño
  ekā dhītāva atthi, putto natthi, arājakaṁ rajjaṁ nassati, 1- ko rājā hotī"ti,
  "tvaṁ hohi, tvaṁ hohī"ti āhaṁsu. Purohito āha "bahuṁ oloketuṁ na vaṭṭati,
  pussarathaṁ 2- vissajjemā"ti. Te kumudavaṇṇe cattāro sindhave yojetvā pañcavidhaṁ
  rājakakudhabhaṇḍaṁ setacchattañca rathasmiṁyeva ṭhapetvā rathaṁ vissajjetvā pacchato turiyāni
  paggaṇhāpesuṁ. Ratho pācīnadvārena nikkhamitvā uyyānābhimukho ahosi. "paricayena
  Uyyānābhimukho gacchati, nivattemā"ti keci āhaṁsu. Purohito "mā nivattayitthā"ti

  *  *  *  *  *  *
  Footnote: 1 Ma. nassissati 2 chaṂa. phussarathaṁ
-------------------------------------------------
[page 481]
  Sahassagghanikāhi rattasuvaṇṇiṭṭhakāhi yojanubbedhaṁ cetiyaṁ ārabhiṁsu. Tasmiṁ cetiye
  kariyamāne sā seṭṭhidhītā cintesi "ahaṁ sattasu ṭhānesu paṭinivattitā, kiṁ me
  jīvitenā"ti attano ābharaṇabhaṇḍaṁ bhañjāpetvā suvaṇṇiṭṭhakaṁ kāresi ratanāyataṁ
  vidatthivitthinnaṁ caturaṅgulubbedhaṁ. Tato haritālamanosilāpiṇḍaṁ gahetvā aṭṭha
  uppalahatthake ādāya cetiyakaraṇaṭṭhānaṁ gatā. Tasmiṁ ca khaṇe ekā iṭṭhakāpanti
  parikkhipitvā āgacchamānā ghaṭaniṭṭhakāya ūnā hoti, seṭṭhidhītā vaḍḍhakiṁ āha
  "imaṁ iṭṭhakaṁ ettha ṭhapethā "ti. Amma bhaddake kāle āgatāsi, sayameva ṭhapehīti.
  Sā āruyha telena haritālamanosilāpiṇḍaṁ yojetvā tena bandhanena iṭṭhakaṁ
  patiṭṭhapetvā upari aṭṭhahiuppalahatthakehi pūjaṁ katvā vanditvā "nibbatta-
  nibbattaṭṭhāne me kāyato candanagandho vāyatu, mukhato uppalagandho"ti patthanaṁ katvā
  cetiyaṁ vanditvā padakkhiṇaṁ katvā agamāsi.
      Atha tasmiṁyeva khaṇe yassa seṭṭhiputtassa paṭhamaṁ gehaṁ nītā, tassa taṁ ārabbha
  sati udapādi. Nagarepi nakkhattaṁ saṅghuṭṭhaṁ hoti. So upaṭṭhāke āha "tadā
  idha ānītā seṭṭhidhītā atthi, kahaṁ sā"ti. Kulagehe sāmīti. Ānetha naṁ, nakkhattaṁ
  kīḷissāmāti. Te gantvā taṁ vanditvā ṭhitā "kiṁ tātā āgatatthā"ti tāya
  puṭṭhā taṁ pavattiṁ ācikkhiṁsu. Tātā mayā ābharaṇabhaṇḍena cetiyaṁ pūjitaṁ, ābharaṇaṁ
  me natthīti. Te gantvā seṭṭhiputtassa ārocesuṁ. Ānetha naṁ, piḷandhanaṁ labhissatīti.
  Te ānayiṁsu, tassā saha gharapavesanena sakalagehaṁ candanagandho ceva nīluppalagandho
  ca vāyi. Seṭṭhiputto taṁ pucchi "paṭhamaṁ tava sarīrato duggandho vāyi, idāni
  pana te sarīrato candanagandho mukhato uppalagandho vāyati, kiṁ etan"ti. Sā
  ādito paṭṭhāya attanā katakammaṁ ārocesi. Seṭṭhiputto "niyyānikaṁ vata buddha-
  sāsanan"ti pasīditvā yojanikaṁ suvaṇṇacetiyaṁ kambalakañcukena parikkhipitvā tattha
  tattha rathacakkappamāṇehi suvaṇṇapadumehi alaṅkari. Tesaṁ dvādasahatthā olambakā
  honti.
-------------------------------------------------
[page 482]
      So tattha yāvatāyukaṁ ṭhatvā sagge nibbattitvā tato cuto bārāṇasito
  yojanamatte ṭhāne aññatarasmiṁ amaccakule nibbatti, seṭṭhikaññāpi devalokato
  cavitvā rājakule jeṭṭhadhītā hutvā nibbatti. Tesu vayappattesu kumārassa vasanagāme
  nakkhattaṁ saṅghuṭṭhaṁ. So mātaraṁ āha "sāṭakaṁ me amma dehi, nakkhattaṁ kīḷissāmī"ti.
  Sā dhotavatthaṁ nīharitvā adāsi. "amma Thūlaṁ idan"ti āha. Sā aññaṁ nīharitvā
  adāsi, tampi paṭikkhipi. Atha naṁ mātā āha "tāta yādise gehe mayaṁ jātā,
  natthi no ito sukhumatarassa paṭilābhāya puññan"ti. Tenahi labhanaṭṭhānaṁ gacchāmi
  ammāti. Putta ahaṁ ajjeva tuyhaṁ bārāṇasinagare rajjapaṭilābhampi icchāmīti. So
  mātaraṁ vanditvā āha "gacchāmi ammā"ti. Gaccha tātāti. Evaṁ kirassā cittaṁ
  ahosi "kahaṁ gamissati, idha vā ettha vā gehe nisīdissatī"ti. So pana puññaniyāmena
  nikkhamitvā bārāṇasiṁ gantvā uyyāne maṅgalasilāpaṭṭe sasīsaṁ pārupitvā nipajji.
  So ca bārāṇasirañño kālaṅkatassa sattamo divaso hoti.
      Amaccā rañño sarīrakiccaṁ katvā rājaṅgaṇe nisīditvā mantayiṁsu "rañño
  ekā dhītāva atthi, putto natthi, arājakaṁ rajjaṁ nassati, 1- ko rājā hotī"ti,
  "tvaṁ hohi, tvaṁ hohī"ti āhaṁsu. Purohito āha "bahuṁ oloketuṁ na vaṭṭati,
  pussarathaṁ 2- vissajjemā"ti. Te kumudavaṇṇe cattāro sindhave yojetvā pañcavidhaṁ
  rājakakudhabhaṇḍaṁ setacchattañca rathasmiṁyeva ṭhapetvā rathaṁ vissajjetvā pacchato turiyāni
  paggaṇhāpesuṁ. Ratho pācīnadvārena nikkhamitvā uyyānābhimukho ahosi. "paricayena
  Uyyānābhimukho gacchati, nivattemā"ti keci āhaṁsu. Purohito "mā nivattayitthā"ti
  āha. Ratho kumāraṁ padakkhiṇaṁ katvā ārohanasajjo hutvā aṭṭhāsi, purohito
  pārupanakaṇṇaṁ apanetvā pādatalāni olokento "tiṭṭhatu ayaṁ dīpo, dvisahassadīpa-
  parivāresu catūsu mahādīpesu esa rajjaṁ kāretuṁ yutto"ti vatvā "punapi turiyāni
  paggaṇhatha, punapi paggaṇhathā"ti tikkhattuṁ turiyāni paggaṇhāpesi.

  *  *  *  *  *  *
  Footnote: 1 Ma. nassissati 2 chaṂa. phussarathaṁ
-------------------------------------------------
[page 483]
      Atha kumāro mukhaṁ vivaritvā oloketvā "kena kammena āgatatthā"ti gāha.
  Deva tumhākaṁ rajjaṁ pāpuṇātīti. Rājā kahanti. Devattaṁ gato sāmīti. Kati
  divasā atikkantāti. Ajja sattamo divasoti. Putto vā dhītā vā natthīti.
  Dhītā atthi deva, putto natthīti. Karissāmi rajjanti. Te tāvadeva abhisekamaṇḍapaṁ
  kāretvā rājadhītaraṁ sabbālaṅkārehi alaṅkaritvā uyyānaṁ ānetvā kumārassa
  abhisekaṁ akaṁsu. Athassa katābhisekassa satasahassagghanakaṁ vatthaṁ upahariṁsu. So "kimidaṁ
  tātā"ti āha. Nivāsanavatthaṁ devāti. Nanu tātā thūlanti. Manussānaṁ paribhogavatthesu
  ito sukhumataraṁ natthi devāti. Tumhākaṁ rājā evarūpaṁ nivāsesīti. Āma devāti.
  Na maññe puññavā tumhākaṁ rājā, suvaṇṇabhiṅgāraṁ āharatha, labhissāma vatthanti.
  Suvaṇṇabhiṅgāraṁ āhariṁsu. So uṭṭhāya hatthe dhovitvā mukhaṁ vikkhāletvā hatthena
  udakaṁ ādāya puratthimadisāyaṁ abbhukkiri, tāvadeva ghanapaṭhaviṁ bhinditvā aṭṭha kappa-
  rukkhā uṭṭhahiṁsu. Puna udakaṁ gahetvā dakkhiṇāyaṁ pacchimāyaṁ uttarāyanti evaṁ
  catūsu disāsu abbhukkiri, sabbadisāsu aṭṭhaṭṭhakaṁ katvā dvattiṁsa kapparukkhā
  uṭṭhahiṁsu. So ekaṁ dibbadussaṁ nivāsetvā ekaṁ pārupitvā "nandarañño vijite
  suttakantikā itthiyo mā suttaṁ kantiṁsūti 1- evaṁ bheriṁ carāpethā"ti vatvā chattaṁ
  ussāpetvā alaṅkatapaṭiyatto hatthikkhandhavaragato nagaraṁ pavisitvā pāsādaṁ āruyha
  mahāsampattiṁ anubhavi.
      Evaṁ kāle gacchante ekadivasaṁ devī rañño mahāsampattiṁ disvā "aho
  tapassī"ti kāruññākāraṁ dasseti. "kimidaṁ Devī"ti ca puṭṭhā "atimahatī te deva
  sampatti, atīte buddhānaṁ saddahitvā kalyāṇaṁ akattha, idāni anāgatassa paccayaṁ
  kusalaṁ na karothā"ti āha. Kassa dassāma, sīlavanto natthīti. "asuñño Deva
  jambūdīpo arahantehi, tumhe dānameva sajjetha, ahaṁ arahante lacchāmī"ti āha.

  *  *  *  *  *  *
  Footnote: 1 Sī. kantantūti
-------------------------------------------------
[page 484]
  Rājā punadivase pācīnadvāre dānaṁ sajjāpesi. Devī pātova uposathaṅgāni adhiṭṭhāya
  uparipāsāde puratthābhimukhā urena nipajjitvā "sace etissaṁ disāyaṁ arahanto
  atthi, sveva āgantvā amhākaṁ bhikkhaṁ gaṇhantū"ti āha. Tassaṁ disāyaṁ arahanto
  nāhesuṁ, taṁ sakkāraṁ kapaṇayācakānaṁ 1- adaṁsu. Punadivase dakkhiṇadvāre dānaṁ sajjetvā
  tatheva akāsi, punadivase pacchimadvāre. Uttaradvāre sajjitadivase pana deviyā
  tatheva nimantentiyā 2- himavante vasantānaṁ padumavatiyā puttānaṁ pañcasatānaṁ pacceka-
  buddhānaṁ jeṭṭhako mahāpadumapaccekabuddho bhātike āmantesi "mārisā nandarājā
  tumhe nimanteti, adhivāsetha tassā"ti te adhivāsetvā punadivase anotattadahe
  mukhaṁ dhovitvā ākāsena āgantvā uttaradvāre otariṁsu. Manussā disvā gantvā
  "pañcasatā deva paccekabuddhā āgatā"ti rañño ārocesuṁ. Rājā saddhiṁ deviyā
  gantvā vanditvā pattaṁ gahetvā paccekabuddhe pāsādaṁāropetvā tatra nesaṁ
  dānaṁ datvā bhattakiccāvasāne rājā saṁghattherassa, devī saṁghanavakassa pādamūle
  nipajjitvā "ayyā paccayehi na kilamissanti mayaṁ puññena na hāyissāma, 3- amhākaṁ
  yāvajīvaṁidha nivāsāya paṭiññaṁ dethā"ti paṭiññaṁ kāretvā uyyāne pañcapaṇṇa-
  sālāsatāni pañcacaṅkamanasatānīti sabbākārena nivāsanaṭṭhānāni sampādetvā tattha
  vasāpesuṁ.
      Evaṁ kāle gacchante rañño paccanto kupito. So "ahaṁ paccantaṁ vūpasametuṁ
  gacchāmi, tvaṁ paccekabuddhesu mā pamajjī"ti deviṁ ovaditvā gato. Tasmiṁ anāgateyeva
  paccekabuddhānaṁ āyusaṅkhārā khīṇā. Mahāpadumapaccekabuddho tiyāmarattiṁ jhānakīḷaṁ
  kīḷitvā aruṇuggamane ālambanaphalakaṁ ālambitvā ṭhitakova anupādisesāya nibbānadhātuyā
  parinibbāyi, etenupāyena sesāpīti sabbeva parinibbutā. Punadivase devī pacceka-
  buddhānaṁ nisīdanaṭṭhānaṁ haritūpalittaṁ kāretvā pupphāni vikiritvā dhūpaṁ datvā 4-
  tesaṁ āgamanaṁ olokayantī nisinnā āgamanaṁ apassantī purisaṁ pesesi "gaccha

  *  *  *  *  *  *
  Footnote: 1 Sī. yācakādīnaṁ 2 Ma. nimantite 3 Sī. na hāyissāmi
  4 Ma. dhūpaṁ vāsetvā
-------------------------------------------------
[page 485]
  Tāta jānāhi, kiṁ ayyānaṁ kiñci aphāsukan"ti. So gantvā mahāpadumassa paṇṇasālāya
  dvāraṁ vivaritvā tattha apassanto caṅkamanaṁ gantvā ālambanaphalakaṁ nissāya
  ṭhitaṁ disvā vanditvā "kālo bhante"ti āha. Parinibbutasarīraṁ kiṁ kathessati, so
  "niddāyati maññe"ti gantvā piṭṭhipāde hatthena parāmasitvā pādānaṁ sītalatāya
  ceva thaddhatāya ca parinibbutabhāvaṁ ñatvā dutiyassa santikaṁ agamāsi. Evaṁ tatiyassāti
  sabbesaṁ parinibbutabhāvaṁ ñatvā rājakulaṁ gato. "kahaṁ Tāta paccekabuddhā"ti puṭṭho
  "parinibbutā devī"ti āha. Devī kandantī rodantī nikkhamitvā nāgarehi saddhiṁ
  tattha gantvā sādhukīḷitaṁ kāretvā paccekabuddhānaṁ sarīrakiccaṁ kāretvā dhātuyo
  gahetvā cetiyaṁ patiṭṭhāpesi.
      Rājā paccantaṁ vūpasametvā āgato paccuggamanaṁ āgataṁ deviṁ pucchi "kiṁ
  bhadde paccekabuddhesu nappamajji, nirogā ayyā"ti parinibbutā devāti. Rājā
  cintesi "evarūpānampi paṇḍitānaṁ maraṇaṁ uppajjati, amhākaṁ kuto mokkho"ti.
  So nagaraṁ agantvā uyyānameva pavisitvā jeṭṭhaputtaṁ pakkosāpetvā tassa rajjaṁ
  niyyādetvā 1- sayaṁ samaṇapabbajjaṁ pabbaji, devīpi "imasmiṁ pabbajite ahaṁ kiṁ
  karissāmī"ti tattheva uyyāne pabbajitvā dvepi jhānaṁ bhāvetvā tato cutā
  brahmaloke nibbattiṁsu.
      Tesu tattheva vasantesu amhākaṁ satthā loke uppajjitvā pavattitavaradhammacakko
  anupubbena rājagahaṁ pāvisi. Satthari tattha paṭivasante ayaṁ pipphalimāṇavo 2- magadharaṭṭhe
  mahātitthabrāhmaṇagāme kapilabrāhmaṇassa aggamahesiyā kucchimhi nibbatto, ayaṁ
  bhaddā kāpilānī maddaraṭṭhe sāgalanagare kosiyagottabrāhmaṇassa aggamahesiyā
  kucchismiṁ nibbattā. Tesaṁ anukkamena vaḍḍhamānānaṁ pipphalimāṇavassa vīsatime, bhaddāya
  soḷasame vasse sampatte mātāpitaro puttaṁ oloketvā "tāta tvaṁ vayappatto,

  *  *  *  *  *  *
  Footnote: 1 chaṂa. niyyātetvā, Ma. paṭiyādetvā 2 chaṂa. pippalimāṇavo
-------------------------------------------------
[page 486]
  Kulavaṁso nāma patiṭṭhapetabbo"ti ativiya nippīḷayiṁsu. Māṇavo āha "mayhaṁ sotapathe
  evarūpaṁ kathaṁ mā kathetha. Ahaṁ yāva tumhe dharatha, tāva paṭijaggissāmi, tumhākaṁ
  accayena 1- nikkhamitvā pabbajissāmī"ti. Te katipāhaṁ atikkamitvā puna kathayiṁsu.
  Sopi tatheva paṭikkhipi. Tato paṭṭhāya nirantaraṁ kathetiyeva.
      Māṇavo "mama mātaraṁ saññāpessāmī"ti rattasuvaṇṇassa nikkhasahassa datvā sabbakāmehi
  santappetvā suvaṇṇakārehi ekaṁ itthīrūpaṁ kārāpetvā tassa majjanaghaṭṭanādi-
  kammapariyosāne taṁ rattavatthaṁ nivāsāpetvā vaṇṇasampannehi pupphehi
  ceva nānāalaṅkārehi ca alaṅkārāpetvā mātaraṁ pakkosāpetvā āha "amma
  evarūpaṁ ārammaṇaṁ labhanto gehe vasissāmi alabhanto na vasissāmī"ti. Paṇḍitā
  brāhmaṇī cintesi "mayhaṁ putto puññavā dinnadāno katābhinīhāro, puññaṁ
  karonto na ekakova akāsi, addhā etena sahakatapuññā suvaṇṇarūpapaṭibhāgāva
  bhavissatī"ti aṭṭha brāhmaṇe pakkosāpetvā sabbakāmehi santappetvā suvaṇṇarūpakaṁ
  rathaṁ āropetvā "gacchatha tātā, yattha amhākaṁ jātigottabhogehi samāne
  kule evarūpaṁ dārikaṁ passatha, imameva suvaṇṇarūpakaṁ paṇṇākāraṁ katvā ethā"ti
  uyyojesi.
      Te "amhākaṁ nāma etaṁ kamman"ti nikkhamitvā "kattha gamissāmā"ti cintetvā
  "maddaraṭṭhaṁ nāma itthākaro, maddaraṭṭhaṁ gamissāmā"ti maddaraṭṭhe sāgalanagaraṁ agamaṁsu.
  Tattha taṁ suvaṇṇarūpakaṁ nhānatitthe ṭhapetvā ekamante nisīdiṁsu. Atha bhaddāya dhātī
  bhaddaṁ nhāpetvā alaṅkaritvā sirigabbhe nisīdāpetvā sayaṁ nhāyituṁ udakatitthaṁ
  gatā tattha taṁ suvaṇṇarūpakaṁ disvā "kissāyaṁ avinītā idhāgantvā ṭhitā"ti
  piṭṭhipasse paharitvā "suvaṇṇarūpakan"ti ñatvā "ayyadhītā me"ti saññaṁ uppādesiṁ,
  "ayaṁ pana me ayyadhītāya nivāsanapaṭiggāhikāyāpi asadisā"ti āha. Atha naṁ te

  *  *  *  *  *  *
  Footnote: 1 Sī. pacchato
-------------------------------------------------
[page 487]
  Manussā parivāretvā "evarūpā te sāmidhītā"ti pucchiṁsu. Kiṁ esā, imāya
  suvaṇṇapaṭimāya sataguṇena sahassaguṇena mayhaṁ ayyadhītā abhirūpatarā, dvādasahatthe gabbhe
  nisinnāya padīpakiccaṁ natthi, sarīrobhāseneva tamaṁ vidhamatīti. "tenahi Āgacchā"ti
  taṁ khujjaṁ gahetvā suvaṇṇarūpakaṁ rathe āropetvā kosiyagottassa brāhmaṇassa
  gharadvāre ṭhatvā āgamanaṁ nivedayiṁsu.
      Brāhmaṇo paṭisanthāraṁ katvā "kuto āgatatthā"ti pucchi. Magadharaṭṭhe mahā-
  titthagāme kapilabrāhmaṇassa gharatoti. Kiṁkāraṇā āgatāti. Iminā nāma
  kāraṇenāti. Kalyāṇaṁ tātā, samajātigottavibhavo amhākaṁ brāhmaṇo, dassāmi
  dārikanti paṇṇākāraṁ gaṇhi. Te kapilabrāhmaṇassa sāsanaṁ pahiṇiṁsu "laddhā dārikā,
  kattabbaṁ karothā "ti. Taṁ sāsanaṁ sutvā pipphalimāṇavassa ārocayiṁsu "laddhā kira
  dārikā"ti. Māṇavo "ahaṁ `na labhissantī'ti 1- cintesiṁ, ime `laddhā'ti vadanti,
  anatthiko hutvā paṇṇaṁ pesessāmī"ti rahogato paṇṇaṁ likhi "bhaddā attano
  jātigottabhogānurūpaṁ gharāvāsaṁ labhatu, ahaṁ nikkhamitvā pabbajissāmi, mā pacchā
  vippaṭisārinī ahosī"ti. Bhaddāpi "asukassa kira maṁ dātukāmo"ti sutvā "paṇṇaṁ
  pesessāmī"ti rahogatā 2- paṇṇaṁ likhi "ayyaputto attano jātigottabhogānurūpaṁ
  gharāvāsaṁ labhatu, ahaṁ pabbajissāmi, mā pacchā vippaṭisārī ahosī"ti. Dvepi
  paṇṇāni antarāmagge samāgacchiṁsu. Idaṁ kassa paṇṇanti. Pipphalimāṇavena bhaddāya
  pahitanti. Idaṁ kassāti. "bhaddāya Pipphalimāṇavassa pahitan"ti ca vutte te dvepi
  vācetvā "passatha dārakānaṁ kamman"ti phāletvā araññe chaḍḍetvā 3- aññaṁ
  taṁsamānaṁ paṇṇaṁ likhitvā ito etto ca pesesuṁ. Iti kumārassa kumārikāya
  ca sadisaṁ paṇṇaṁ lokassādarahitamevāti anicchamānānaṁyeva dvinnaṁ samāgamo ahosi.
      Taṁ divasaṁyeva 4- pipphalimāṇavo ekaṁ pupphadāmaṁ ganthāpesi bhaddāpi, tāni

  *  *  *  *  *  *
  Footnote: 1 Sī. na labhissanti 2 Ma. gantvā 3 Ma. chaṭṭetvā 4 Sī. taṁ divaseyeva
-------------------------------------------------
[page 488]
  Sayanamajjhe ṭhapesuṁ bhuttasāyamāsā ubhopi "sayanaṁ āruhissāmā"ti māṇavo dakkhiṇa-
  passena sayanaṁ āruhi, bhaddā vāmapassena abhiruhitvā āha "yassa passe pupphāni
  milāyanti, tassa rāgacittaṁ uppannanti vijānissāma, imaṁ pupphadāmaṁ na
  alliyitabban"ti. Te pana aññamaññaṁ sarīrasamphassabhayena tiyāmarattiṁ niddaṁ
  anokkamantāva vītināmenti, divā pana hasitamattampi nāhosi. Te lokāmisena asaṁsaṭṭhā
  yāva mātāpitaro dharanti, tāva kuṭumbaṁ avicāretvā tesu kālaṅkatesu vicārayiṁsu.
  Mahatī māṇavassa sampatti:- ekadivasaṁ sarīraṁ ubbaṭṭetvā chaḍḍetabbaṁ suvaṇṇacuṇṇaṁ
  eva magadhanāḷiyā dvādasanāḷimattaṁ laddhuṁ vaṭṭati. Yantabaddhāni saṭṭhimahātaḷākāni,
  kammanto dvādasayojaniko, anurādhapurapamāṇā cuddasa gāmā, cuddasa hatthānīkāni,
  cuddasa assānīkāni, cuddasa rathānīkāni.
      So ekadivasaṁ alaṅkatāssaṁ āruyha mahājanaparivuto kammantaṁ gantvā khetta-
  koṭiyaṁ ṭhito naṅgalehi bhinnaṭṭhānato kākādayo sakuṇe gaṇḍuppādādipāṇake
  uddharitvā khādante disvā "tātā ime kiṁ khādantī"ti pucchi. Guṇḍuppāde
  ayyāti. Etehi kataṁ pāpaṁ kassa hotīti. Tumhākaṁ ayyāti. So cintesi "sace
  etehi kataṁ pāpaṁ mayhaṁ hoti, kiṁ me karissati sattāsītikoṭidhanaṁ, kiṁ dvādasa-
  yojano kammanto, kiṁ yantabaddhāni taḷākāni, kiṁ cuddasa gāmā, sabbametaṁ
  bhaddakāpilāniyā 1- niyyādetvā nikkhamma pabbajissāmī"ti.
       Bhaddāpi kāpilānī tasmiṁ khaṇe antaravatthumhi tayo tilakumbhe pattharāpetvā
  dhātīhiparivutā nisinnā kāke tilapāṇake khādamāne disvā "ammā kiṁ ime
  khādantī"ti pucchi. Pāṇake ayyeti. Akusalaṁ kassa hotīti. Tumhākaṁ ayyeti.
  Sā cintesi "mayhaṁ catuhatthavatthaṁ nāḷikodanamattañca laddhuṁ vaṭṭati, yadi panetaṁ
  ettakena janena 2- kataṁ akusalaṁ mayhaṁ hoti, bhavasahassenapi vaṭṭato sīsaṁ ukkhipituṁ

  *  *  *  *  *  *
  Footnote: 1 chaṂa. bhaddāya kāpilāniyā 2 Sī. ettakehi janehi
-------------------------------------------------
[page 489]
  Na sakkā, ayyaputte āgatamatteyeva sabbaṁ tassa niyyādetvā nikkhamma
  pabbajissāmī"ti.
      Māṇavo āgantvā nahātvā pāsādaṁ āruyha mahārahe pallaṅke nisīdi, athassa
  cakkavattino anucchavikaṁ bhojanaṁ sajjayiṁsu, dvepi bhuñjitvā parijane nikkhante
  rahogatā phāsukaṭṭhāne nisīdiṁsu. Tato māṇavo bhaddaṁ āha "bhadde imaṁ gharaṁ
  āgacchantī tvaṁ kittakaṁ dhanaṁ āharasī"ti, pañcapaṇṇāsa sakaṭasahassāni ayyāti.
  "taṁ Sabbaṁ yā ca imasmiṁ ghare sattāsītikoṭiyo yantabaddhasaṭṭhitaḷākādibhedā ca
  sampatti atthi taṁ sabbañca tuyhaṁyeva niyyādemī"ti. Tumhe pana kahaṁ gacchatha
  ayyāti. Ahaṁ pabbajissāmīti. Ayya ahampi tumhākaṁyeva āgamanaṁ olokayamānā
  nisinnā, ahampi pabbajissāmīti. Tesaṁ ādittapaṇṇakuṭi viya tayo bhavā upaṭṭhahiṁsu,
  te antarāpaṇato kasāyarasapītāni vatthāni mattikāpatte ca āharāpetvā añña-
  maññaṁ kese oropetvā "ye loke arahanto, te uddissa amhākaṁ pabbajjā"ti
  pabbajitvā thavikāsu patte pakkhipitvā aṁse laggetvā pāsādato otariṁsu. Gehe
  dāsesu vā kammakaresu vā na koci sañjāni.
      Atha ne brāhmaṇagāmato nikkhamma dāsagāmadvārena gacchante ākappakutta-
  vasena dāsagāmavāsino sañjāniṁsu. Te rodantā pādesu nipatitvā "kiṁ amhe
  anāthe karotha ayyā"ti āhaṁsu. "mayaṁ `bhaṇe Ādittapaṇṇasālā viya tayo bhavā'ti
  pabbajimhā, sace tumhesu ekekaṁ bhujissaṁ karoma, vassasatampi nappahoti. Tumheva
  tumhākaṁ sīsaṁ dhovitvā bhujissā hutvā jīvathā"ti vatvā tesaṁ rodantānaṁyeva
  pakkamiṁsu.
      Thero purato gacchanto nivattitvā olokento cintesi "ayaṁ bhaddā kāpilānī
  sakalajambūdīpagghanikā itthī mayhaṁ pacchato āgacchati, ṭhānaṁ kho panetaṁ vijjati,
  yaṁ kocideva evaṁ cinteyya `ime pabbajitāpi vinā bhavituṁ na sakkonti, ananucchavikaṁ
-------------------------------------------------
[page 490]
  Karontī'ti, koci pāpena manaṁ padūsetvā apāyapūrako bhaveyya, imaṁ pahāya mayhaṁ
  gantuṁ vaṭṭatī"ti cittaṁ uppādesi. So purato gacchanto dvedhāpathaṁ disvā tassa
  matthake aṭṭhāsi. Bhaddāpi āgantvā vanditvā aṭṭhāsi. Atha naṁ āha "bhadde
  tādisiṁ itthiṁ mama pacchato āgacchantiṁ disvā `ime pabbajitāpi vinā bhavituṁ
  na sakkontī'ti cintetvā amhesu paduṭṭhacitto mahājano apāyapūrako bhaveyya.
  Imasmiṁ dvedhāpathe tvaṁ ekaṁ gaṇha, ahamekena gamissāmī"ti. "āma Ayya pabbajitānaṁ
  mātugāmo palibodho, `pabbajitvāpi vinā na bhavantī'ti amhākaṁ dosaṁ dassessanti,
  tumhe ekaṁ maggaṁ gaṇhatha, vinā bhavissāmā"ti tikkhattuṁ padakkhiṇaṁ katvā catūsu
  ṭhānesu pañcapatiṭṭhitena vanditvā dasanakhasamodhānasamujjalaṁ añjaliṁ paggayha "sata-
  sahassakappaparimāṇe addhāne kato mittasanthavo ajja bhijjatī"ti vatvā "tumhe
  dakkhiṇajātikā nāma, tumhākaṁ dakkhiṇamaggo vaṭṭati, mayaṁ mātugāmā nāma vāma-
  jātikā, amhākaṁ vāmamaggo vaṭṭatī"tivanditvā maggaṁ paṭipannā. Tesaṁ dvedhābhūta-
  kāle ayaṁ mahāpaṭhavī "ahaṁ cakkavāḷasinerupabbate dhāretuṁ sakkontīpi tumhākaṁ
  guṇe dhāretuṁ na sakkomī"ti vadantī viya viravamānā kampi, ākāse asanisaddo
  viya pavatti, cakkavāḷasinerupabbato unnadi.
      Sammāsambuddho veḷuvanamahāvihāre gandhakuṭiyaṁ nisinno paṭhavīkampanasaddaṁ sutvā
  "kissa nu kho paṭhavī kampatī"ti āvajjento "pipphalimāṇavo ca bhaddā ca kāpilānī
  maṁ uddissa appameyyaṁ sampattiṁ pahāya pabbajitā, tesaṁ viyogaṭṭhāne ubhinnaṁ
  guṇabalena ayaṁ paṭhavīkampo jāto, mayāpi etesaṁ saṅgahaṁ kātuṁ vaṭṭatī"ti gandhakuṭito
  nikkhamma sayameva pattacīvaramādāya asītimahātheresu kañcipi 1- anāmantetvā tigāvutaṁ
  maggaṁ paccuggamanaṁ katvā rājagahassa ca nālandāya ca antare bahuputtakanigrodharukkha-
  mūle pallaṅkaṁ ābhujitvā nisīdi. Nisīdanto pana aññatarapaṁsukūliko viya anisīditvā
  buddhavesaṁ gahetvā asītihatthaghanabuddharasmiyo vissajjento nisīdi. Iti tasmiṁ khaṇe

  *  *  *  *  *  *
  Footnote: 1 Ma. kiñci
-------------------------------------------------
[page 491]
  Paṇṇacchattasakaṭacakkakūṭāgārādippamāṇā buddharasmiyo ito cito ca vippharantiyo
  vidhāvantiyo candasahassasuriyasahassauggamanakālo viya kurumānā taṁ vanantaṁ ekobhāsaṁ
  akaṁsu. Dvattiṁsamahāpurisalakkhaṇasiriyā samujjalatārāgaṇena viya gaganaṁ,
  supupphitakamalakuvalayena viya salilaṁ, vanantaṁ virocittha 1- nigrodharukkhassa nāma khandho
  seto hoti, pattāni nīlāni, pakkāni rattāni. Tasmiṁ pana divase satasākho nigrodho
  suvaṇṇavaṇṇova ahosi.
      Mahākassapatthero "ayaṁ amhākaṁ satthā bhavissati, imaṁ ahaṁ uddissa pabbajito"ti
  diṭṭhaṭṭhānato paṭṭhāya oṇatoṇatova gantvā tīsu ṭhānesu vanditvā "satthā
  me bhante bhagavā, sāvakohamasmi, satthā me bhante bhagavā, sāvakohamasmī"ti 2-
  āha. Atha naṁ bhagavā āha "kassapa sace tvaṁ imaṁ nipaccakāraṁ mahāpaṭhaviyā kareyyāsi,
  sāpi dhāretuṁ na sakkuṇeyya. Tathāgatassa evaṁ guṇamahantataṁ jānatā tayā kato
  nipaccakāro mayhaṁ lomampi cāletuṁ na sakkoti. Nisīda kassapa, dāyajjaṁ te dassāmī"ti.
  Athassa bhagavā tīhi ovādehi upasampadamadāsi. Datvā bahuputtanigrodhamūlato
  nikkhamitvā theraṁ pacchāsamaṇaṁ katvā maggaṁ paṭipajji. Satthu sarīraṁ dvattiṁsamahā-
  purisalakkhaṇavicittaṁ, mahākassapassa sarīraṁ sattamahāpurisalakkhaṇapaṭimaṇḍitaṁ, so kañcana-
  mahānāvāya pacchābaddho viya satthu padānupadikaṁ anugacchi. Satthā thokaṁ maggaṁ gantvā
  maggā okkamma aññatarasmiṁ rukkhamūle nisajjākāraṁ dassesi. Thero "nisīditu-
  kāmo satthā"ti ñatvā attano pārupitapaṭapilotikasaṅghāṭiṁ catugguṇaṁ katvā
  paññapesi.
      Satthā tattha nisīditvā hatthena cīvaraṁ parimajjanto "mudukā kho tyāyaṁ
  kassapa paṭapilotikānaṁ saṅghāṭī"ti 3- āha. Thero "satthā mama saṅghāṭiyā mudubhāvaṁ
  katheti, pārupitukāmo bhavissatī"ti ñatvā "pārupatu bhante bhagavā saṅghāṭin"ti

  *  *  *  *  *  *
  Footnote: 1 Ma. sālavanantaraṁ virocitvā 2 saṁ. nidāna. 16/154/210 cīvarasutta
  3 saṁṇidāna. 16/154/211 cīvarasutta
-------------------------------------------------
[page 492]
  Āha. Tvaṁ kiṁ pārupissasi kassapāti. Tumhākaṁ nivāsanaṁ labhanto pārupissāmi
  bhanteti. "kiṁ Pana tvaṁ kassapa imaṁ paribhogajiṇṇaṁ paṁsukūlaṁ dhāretuṁ sakkhissasi,
  mayā hi imassa paṁsukūlassa gahitadivase udakapariyantaṁ katvā mahāpaṭhavī kampi,
  imaṁ buddhānaṁ paribhogajiṇṇacīvaraṁ nāma na sakkā parittaguṇena dhāretuṁ, paṭibalenevidaṁ
  paṭipattipūraṇasamatthena jātipaṁsukūlikena dhāretuṁ vaṭṭatī"ti vatvā therena saddhiṁ cīvaraṁ
  parivattesi.
      Evaṁ pana cīvaraparivattanaṁ katvā therassa pārutacīvaraṁ bhagavā pārupi, satthu
  cīvaraṁ thero. Tasmiṁ samaye acetanāpi ayaṁ mahāpaṭhavī "dukkaraṁ bhante akattha, attanā
  pārutacīvaraṁ sāvakassa dinnapubbo nāma natthi, ahaṁ tumhākaṁ guṇaṁ dhāretuṁ na
  sakkomī"ti vadantī viya udakapariyantaṁ katvā kampi. Theropi "laddhaṁ dāni mayā
  buddhānaṁ paribhogacīvaraṁ, kiṁ me idāni uttariṁ kattabbaṁ atthī"ti unnatiṁ akatvā
  buddhānaṁ santikeyeva terasa dhutaguṇe samādāya sattadivasamattaṁ puthujjano ahosi,
  aṭṭhame divase saha paṭisambhidāhi arahattaṁ pāpuṇi. Tena vuttaṁ apadāne 1-:-
          "padumuttarassa bhagavato lokajeṭṭhassa tādino
           nibbute lokanāthasmiṁ pūjaṁ kubbanti satthuno.
           Udaggacittā janatā āmoditappamoditā
           tesu saṁvegajātesu pīti me udapajjatha.
           Ñātimitte samānetvā idaṁ vacanamabraviṁ
           parinibbuto mahāvīro handa pūjaṁ karomase.
           Sādhūti te paṭissutvā bhiyyo hāsaṁ janiṁsu me
           buddhasmiṁ lokanāthasmiṁ kāhāma puññasañcayaṁ.
           Agghiyaṁ sukataṁ katvā satahatthasamuggataṁ
           diyaḍḍhahatthapatthaṭaṁ 2- vimānaṁ nabhamuggataṁ.

  *  *  *  *  *  *
  Footnote: 1 khu.apa. 32/398/48 mahākassapattherāpadāna 2 pāli. diyaḍḍhaṁ hatthasataṁpi
-------------------------------------------------
[page 493]
           Katvāna hammiyaṁ tattha tālapantīhi cittitaṁ
           sakaṁ cittaṁ pasādetvā cetiyaṁ pūjayuttamaṁ.
           Aggikkhandhova jalito sālarājāva 1- phullito
           indalaṭṭhīva ākāse obhāseti catuddisā.
           Tattha cittaṁ pasādetvā katvāna kusalaṁ bahuṁ
           pubbakammaṁ saritvāna tidasaṁ upapajjahaṁ.
           Sahassayuttaṁ hayavāhiṁ dibbayānamadhiṭṭhito
           ubbiddhaṁ bhavanaṁ mayhaṁ sattabhūmmaṁ 2- samuggataṁ.
           Kūṭāgārasahassāni sabbasoṇṇamayā ahuṁ
           jalanti sakatejena disā sabbā pabhāsayaṁ.
           Santi aññepi niyyūhā lohitaṅgamayā tadā
           tepi jotanti ābhāya samantā caturo disā.
           Puññakammābhinibbattā kūṭāgārā sunimmitā
           maṇimayāpi jotanti disā dasa samantato.
           Tesaṁ ujjotamānānaṁ obhāso vipulo ahu
           sabbe deve abhibhomi puññakammassidaṁ phalaṁ.
           Saṭṭhikappasahassamhi ubbiddho nāma khattiyo
           cāturanto vijitāvī paṭhaviṁ āvasiṁ ahaṁ.
           Tatheva bhaddake kappe tiṁsakkhattuṁ ahosahaṁ
           sakakammābhiraddhomhi cakkavattī mahabbalo.
           Sattaratanasampanno catudīpamhi issaro
           tatthāpi bhavanaṁ mayhaṁ indalaṭṭhīva uggataṁ.
           Āyāmato catubbīsaṁ vitthārena ca dvādasa
           rammakaṁ 3- nāma nagaraṁ daḷhapākāratoraṇaṁ.

  *  *  *  *  *  *
  Footnote: 1 chaṂa. kiṁsuko iva 2 chaṂa. sattabhūmaṁ 3 chaṂa.rammaṇaṁ
-------------------------------------------------
[page 494]
           Āyāmato pañcasataṁ vitthārena tadaḍḍhakaṁ
           ākiṇṇaṁ janakāyehi tidasānaṁ puraṁ viya.
           Yathā sūcighare sūcī pakkhittā paṇṇavīsati
           aññamaññaṁ paghaṭṭenti ākiṇṇaṁ hoti laṅkataṁ. 1-
           Evampi nagaraṁ mayhaṁ hatthissarathasaṅkulaṁ
           manussehi tadākiṇṇaṁ 2- rammakaṁ nagaruttamaṁ.
           Tattha bhutvā pivitvā ca puna devattanaṁ gato
           bhave pacchimake mayhaṁ ahosi kulasampadā.
           Brahmaññakulasambhūto mahāratanasañcayo
           asītikoṭiyo hitvā hiraññassa pabbajiṁ.
           Paṭisambhidā catasso .pe. Kataṁ buddhassa sāsanan"ti.
      Atha naṁ satthā "kassapo bhikkhave candūpamo kulāni upasaṅkamati apakasseva
  kāyaṁ apakassa cittaṁ niccanavako kulesu appagabbho"ti evamādinā 3- pasaṁsitvā apara-
  bhāge ariyagaṇamajjhe nisinno "etadaggaṁ bhikkhave mama sāvakānaṁ bhikkhūnaṁ dhutavādānaṁ
  yadidaṁ mahākassapo"ti 4- dhutaṅgadharānaṁ aggaṭṭhāne ṭhapesi. So vivekābhiratikittanamukhena
  bhikkhūnaṁ ovādaṁ dento attano paṭipattiṁ pakāsento:-
               [1054] "na Gaṇena purakkhato care
                      vimano hoti samādhi dullabho
                      nānājanasaṅgaho dukho
                      iti disvāna gaṇaṁ na rocaye.

  *  *  *  *  *  *
  Footnote: 1 pāli. ākiṇṇā hoti satatā 2 chaṂa. sadākiṇṇaṁ
  3 saṁṇidāna. 16/146/190 canidūpamāsutta
  4 aṅ.ekaka. 20/191/23 etadaggavagga: paṭhamavagga
-------------------------------------------------
[page 495]
               [1055] Na kulāni upabbaje muni
                      vimano hoti samādhi dullabho
                      so ussukko rasānugiddho
                      atthaṁ riñcati yo sukhāvaho.
               [1056] Paṅkoti hi naṁ avedayuṁ
                      yāyaṁ vandanapūjanā kulesu
                      sukhumaṁ sallaṁ duraccayaṁ 1-
                      sakkāro kāpurisena dujjaho.
       [1057] Senāsanamhā oruyha nagaraṁ piṇḍāya pāvisiṁ
              bhuñjantaṁ purisaṁ kuṭṭhiṁ sakkaccantaṁ upaṭṭhahiṁ.
       [1058] So me pakkena hatthena ālopaṁ upanāmayi
              ālopaṁ pakkhipantassa aṅgulī cettha chijjati. 2-
       [1059] Kuḍḍamūlañca 3- nissāya ālopaṁ taṁ abhuñjisaṁ
              bhuñjamāne ca 4- bhutte vā jegucchaṁ me na vijjati.
       [1060] Uttiṭṭhapiṇḍo āhāro pūtimuttañca osathaṁ
              senāsanaṁ rukkhamūlaṁ paṁsukūlañca cīvaraṁ
              yassete abhisambhutvā sa ve cātuddiso naro.
       [1061] Yattha eke vihaññanti āruhantā siluccayaṁ
              tattha buddhassa dāyādo sampajāno patissato
              iddhibalenupatthaddho kassapo abhirūhati.
       [1062] Piṇḍapātapaṭikkanto selamāruyha kassapo
              jhāyati anupādāno pahīnabhayabheravo.
       [1063] Piṇḍapātapaṭikkanto selamāruyha kassapo
              jhāyati anupādāno ḍayhamānesu nibbuto.

  *  *  *  *  *  *
  Footnote: 1 chaṂa. durubbahaṁ 2 chaṂa. chijjatha 3 chaṂa. kuṭṭamūlañca 4 chaṂa. vā
-------------------------------------------------
[page 496]
       [1064] Piṇḍapātapaṭikkanto selamāruyha kassapo
              jhāyati anupādāno katakicco anāsavo.
       [1065] Karerimālāvitatā bhūmibhāgā manoramā
              kuñjarābhirudā rammā te selā ramayanti maṁ.
       [1066] Nīlabbhavaṇṇā rucirā vārisītā sucindharā
              indagopakasañchannā te selā ramayanti maṁ.
       [1067] Nīlabbhakūṭasadisā kūṭāgāravarūpamā
              vāraṇābhirudā rammā te selā ramayanti maṁ.
       [1068] Abhivuṭṭhā rammatalā nagā isibhi sevitā
              abbhunnaditā sikhībhi te selā ramayanti maṁ.
       [1069] Alaṁ jhāyitukāmassa pahitattassa me sato
              alaṁ me atthakāmassa pahitattassa bhikkhuno.
       [1070] Alaṁ me phāsukāmassa pahitattassa bhikkhuno
              alaṁ me yogakāmassa pahitattassa tādino.
       [1071] Umāpupphena samānā gaganāvabbhachāditā
              nānādijagaṇākiṇṇā te selā ramayanti maṁ.
       [1072] Anākiṇṇā gahaṭṭhehi migasaṅghanisevitā
              nānādijagaṇākiṇṇā te selā ramayanti maṁ.
       [1073] Acchodikā puthusilā gonaṅgulamigāyutā
              ambusevālasañchannā te selā ramayanti maṁ.
       [1074] Na pañcaṅgikena turiyena rati me hoti tādisī
              yathā ekaggacittassa sammā dhammaṁ vipassato.
               [1075] Kammaṁ bahukaṁ na kāraye
                      parivajjeyya janaṁ na uyyame
-------------------------------------------------
[page 497]
                      Ussukko so rasānugiddho
                      atthaṁ riñcati yo sukhāvaho.
               [1076] Kammaṁ bahukaṁ na kāraye
                      parivajjeyya anattaneyyametaṁ
                      kicchati kāyo kilamati
                      dukkhito so samathaṁ na vindati.
               [1077] Oṭṭhappahatamattena attānampi na passati
                      patthaddhagīvo carati ahaṁ seyyoti maññati.
               [1078] Aseyyo seyyasamānaṁ bālo maññati attānaṁ
                      na taṁ viññū pasaṁsanti patthaddhamānasaṁ naraṁ.
               [1079] Yo ca seyyohamasmīti nāhaṁ seyyoti vā pana
                      hīnohaṁ sadiso 1- vāti vidhāsu na vikampati.
               [1080] Paññavantaṁ tathā tādiṁ sīlesu susamāhitaṁ
                      cetosamathamanuyuttaṁ tañce viññū pasaṁsare.
               [1081] Yassa sabrahmacārīsu gāravo nūpalabbhati
                      ārakā hoti saddhammā nabhato puthavī yathā.
               [1082] Yesañca hiri ottappaṁ sadā sammā upaṭṭhitaṁ
                      virūḷhabrahmacariyā te tesaṁ khīṇā punabbhavā.
               [1083] Uddhato capalo bhikkhu paṁsukūlena pāruto
                      kapīva sīhacammena na so tenupasobhati.
               [1084] Anuddhato acapalo nipako saṁvutindriyo
                      sobhati paṁsukūlena sīhova girigabbhare.
               [1085] Ete sambahulā devā iddhimanto yasassino
                      dasadevasahassāni sabbe te brahmakāyikā.

  *  *  *  *  *  *
  Footnote: 1 chaṂa. hīno taṁsadiso
-------------------------------------------------
[page 498]
               [1086] Dhammasenāpatiṁ dhīraṁ 1- mahājhāyiṁ samāhitaṁ
                      sāriputtaṁ namassantā tiṭṭhanti pañjalīkatā.
               [1087] Namo te purisājañña namo te purisuttama
                      yassa te nābhijānāma yampi nissāya jhāyati.
               [1088] Accheraṁ vata buddhānaṁ gambhīro gocaro sako
                      ye mayaṁ nābhijānāma vālavedhisamāgatā.
               [1089] Taṁ tathā devakāyehi pūjitaṁ pūjanārahaṁ
                      sāriputtaṁ tadā disvā kappinassa sitaṁ ahu.
               [1090] Yāvatā buddhakhettamhi ṭhapayitvā mahāmuniṁ
                      dhutaguṇe visiṭṭhohaṁ sadiso me na vijjati.
               [1091] Pariciṇṇo mayā satthā kataṁ buddhassa sāsanaṁ
                      ohito garuko bhāro natthi dāni punabbhavo. 2-
               [1092] Na cīvare na sayane bhojane nupalippati 3-
                      gotamo anappameyyo muḷālapupphaṁ vimalaṁva
                      ambunā nekkhammaninno tibhavābhinissaṭo.
               [1093] Satipaṭṭhānagīvo so saddhāhattho mahāmuni
                      paññāsīso mahāñāṇī sadā carati nibbuto"ti
  imā gāthā abhāsi. Tattha ādito tisso gāthā gaṇesu kulesu ca saṁsaṭṭhe
  bhikkhū disvā tesaṁ ovādadānavasena vuttā.
      Tattha na gaṇena purakkhato careti bhikkhugaṇehi purakkhato parivārito hutvā
  na careyya na vihareyya. Kasmā? vimano hoti samādhi dullabho gaṇaṁ pariharantassa
  dukkhuppattiyā byākulamanatāya uddesena ovādena anusāsaniyā anuggahaṁ karonto
  yathānusiṭṭhaṁ appaṭipattiyā ca vimano vikāribhūtacitto hoti, tato saṁsaggena ekaggataṁ

  *  *  *  *  *  *
  Footnote: 1 chaṂa. vīraṁ 2 pāli. bhavanetati samūhatā 3 chaṂa. nupalimpati
-------------------------------------------------
[page 499]
  Alabhantassa samādhi dullabho hoti. Tathārūpassa hi upacārasamādhimattampi na ijjhati,
  pageva itaro. Nānājanasaṅgahoti nānajjhāsayassa nānārucikassa janassa peyyakhajjādinā
  saṅgaho. Dukhoti kiccho kasiro. Iti disvānāti evaṁ gaṇasaṅgahe bahuvidhaṁ ādīnavaṁ
  disvā ñāṇacakkhunā oloketvā. Gaṇaṁ gaṇavāsaṁ na rocaye na roceyya na iccheyya.
      Na kulāni upabbaje munīti imasmiṁ sāsane pabbajito khattiyādikulūpako
  hutvā na upagaccheyya. Kiṁkāraṇā? vimano hoti samādhi dullabho. So ussukko
  kulūpasaṅkamane ussukkaṁ āpanno kulesu laddhabbesu madhurādirasesu anugiddho gedhaṁ
  āpanno tattha uppannesu kiccakaraṇīyesu attanāva yogaṁ āpajjanto. Atthaṁ
  riñcati yo sukhāvahoti yo attano maggaphalanibbānasukhāvaho taṁ sīlavisuddhi-
  ādisaṅkhātaṁ atthaṁ riñcati jahati, nānuyuñjatīti attho.
      Tatiyagāthā heṭṭhā vuttā eva.
      Senāsanamhā oruyhātiādikā catasso gāthā paccayesu attano santosa-
  dassanamukhena "bhikkhunā nāma evaṁ paṭipajjitabban"ti bhikkhūnaṁ ovādadānavasena
  vuttā. Tattha senāsanamhā oruyhāti pabbatasenāsanattā vuttaṁ. Sakkaccantaṁ
  upaṭṭhahinti taṁ kuṭṭhipurisaṁ āḷārasampattiṁ pāpetukāmatāya bhikkhāya atthiko hutvā
  paṇītabhikkhadāyakaṁ kulaṁ mahicchapuggalo viya ādarena upagantvā aṭṭhāsiṁ.
      Pakkenāti aṭṭhigatakuṭṭharogatāya upakkena kuthitena. Aṅgulī cettha chijjatīti
  ettha patte tassa tassa aṅguli chijjitvā āhārena saddhiṁ patatīti attho.
      Kuḍḍamūlaṁ nissāyāti tassa purisassa pasādajananatthaṁ tādise gharabhittisamīpe
  nisīditvā ālopaṁ taṁ abhuñjisaṁ paribhuñjiṁ. Ayaṁ pana therassa paṭipatti sikkhāpade
  apaññatteti daṭṭhabbaṁ. Paṭikkūle ca appaṭikkūle iva appaṭikkūlasaññitāya
  ariyiddhiyā
-------------------------------------------------
[page 500]
  Ukkaṁsagatattā therassa taṁ ajjhoharantassa jigucchā na uppajji, puthujjanassa pana
  tādisaṁ bhuñjantassa antāni nikkhameyyuṁ. Tenāha "bhuñjamāne ca bhutte vā,
  jegucchaṁ me na vijjatīti.
      Uttiṭṭhapiṇḍoti uttiṭṭhitvā paresaṁ gharadvāre ṭhatvā gahetabbapiṇḍo, jaṅgha-
  balaṁ nissāya anugharaṁ gantvā laddhabbamissakabhikkhāti attho. Pūtimuttanti gomutta-
  paribhāvitaharīṭakādi ca. Yassete abhisambhutvāti yo bhikkhu ete uttiṭṭhapiṇḍādayo
  cattāro paccaye antimantena abhiramitvā paribhuñjati. Sa ve cātuddiso naroti
  so puggalo ekaṁsena cātuddiso puratthimādicatudisāyogyo, katthaci appaṭigho yāya
  kāyaci disāya viharituṁ sakkotīti attho.
      Atha thero attano mahallakakāle manussehi "kathaṁ bhante tumhe evarūpāya
  jarāya vattamānāya dine dine pabbataṁ abhirūhathā"ti vutte "yattha eke"tiādikā
  catasso gāthā abhāsi. Tattha yatthāti yasmiṁ pacchimavaye. Eketi ekacce. Vihaññantīti
  sarīrakilamathena cittena vighātaṁ āpajjanti. Siluccayanti pabbataṁ. Tatthāti tasmiṁ
  jarājiṇṇakālepi. Sampajāno patissatoti iminā cittakhedābhāvaṁ dasseti, iddhi-
  balenupatthaddhoti iminā sarīrakhedābhāvaṁ.
      Bhayahetūnaṁ kilesānaṁ samucchinnattā pahīnabhayabheravo.
      Ḍayhamānesūti rāgaggiādīhi ekādasahi aggīhi sattesu ḍayhamānesu. Saṅkilesa-
  pariḷāhābhāvena nibbuto sītibhūto.
      Puna manussehi "kiṁ bhante jiṇṇakālepi araññapabbateyeva viharatha, nanu
  ime veḷuvanādayo vihārā manoramā"ti vutte araññapabbatā eva mayhaṁ manoramāti
  dassento "karerimālāvitatā"tiādikā dvādasa gāthā abhāsi. Tattha karerimālāvitatāti
-------------------------------------------------
[page 501]
  Varuṇarukkhapantīhi samāgatā. "kālavaṇṇapupphehi Otthaṭā"tipi vadanti. Kuñjarā-
  bhirudāti paṭighosādiguṇībhūtehi hatthīnaṁ gocaresīnaṁ 1- gajjitehi abhitthanitā.
      Abhivuṭṭhāti mahāmeghena abhippavuṭṭhā. 2- Rammatalāti teneva rajojallapaṇṇeyyādīnaṁ
  apagamena ramaṇīyatalā. Nagāti desantaraṁ agamanato "nagā"ti selamayatāya "selā"ti
  ca laddhanāmā pabbatā. Abbhunnaditā sikhībhīti madhurassarena unnaditā.
      Alanti yuttaṁ samatthaṁ vā. Jhāyitukāmassa atthakāmassātiādīsupi iminā nayena
  yojetabbaṁ. Bhikkhunoti bhinnakilesabhikkhuno, meti sambandho.
      Umāpupphena samānāti mecakanibhatāya umākusumasadisā. Gaganāvabbhachāditāti tato
  eva saradassa gaganābbhā viya 3- kāḷameghasañchāditā, nīlavaṇṇāti attho.
      Anākiṇṇāti asaṅkiṇṇā asambādhā. Pañcaṅgikenāti ātatādīhi pañcahi
  aṅgehi yuttena turiyena parivāriyamānassa tādisīpi na hoti, yathā yādisī ekagga-
  cittassa samāhitacittassa sammadeva rūpārūpadhammaṁ aniccādivasena vipassantassa rati
  hoti. Tenāha bhagavā:-
             "yato yato sammati khandhānaṁ udayabbayaṁ
              labhatī pī tipāmojjaṁ amataṁ taṁ vijānatan"ti 4-.
      Kammaṁ bahukantiādinā dve gāthā kammārāmānaṁ 5- paccayagiddhānaṁ bhikkhūnaṁ
  ovādadānavasena vuttā. Tattha kammaṁ bahukaṁ na kārayeti kammārāmo hutvā
  bahuṁ nāma kammaṁ na kāraye na adhiṭṭhahe, khaṇḍaphullapaṭisaṅkharaṇaṁ pana satthārā
  anuññātameva. Parivajjeyya jananti akalyāṇamittabhūtaṁ janaṁ vajjeyya. Na uyyameti
  paccayuppādanagaṇabandhādivasena vāyāmaṁ na kareyya.

  *  *  *  *  *  *
  Footnote: 1 Ma. gocarānaṁ 2 Sī. atippavuṭṭhā 3 Sī. saradasamaye gaganaṁ abbhaṁ viya
  4 khuḍhamMa. 25/374/82 sambahulabhikkhuvatthu 5 Sī. kammaṁ karamānānaṁ
-------------------------------------------------
[page 502]
      Anattaneyyametanti etaṁ navakammādhiṭṭhānādikaṁ attano atthāvahaṁ na hotīti
  attho. Tattha kāraṇamāha "kicchati kāyo kilamatī"ti. Navakammādipasutassa hi tahaṁ
  tahaṁ vicarato kāyasukhādialābhena kicchappatto hoti kilamati khedaṁ āpajjati, tena
  ca kāyakilamathena dukkhito. Vatthuvisadāttaneyyakiriyādīnaṁ 1- abhāvena so puggalo samathaṁ
  na vindati cittasamādānaṁ na labhatīti.
      Oṭṭhappahatamattenātiādinā dve gāthā sutaparamassa paṇḍitamānino garaha-
  vasena, tato parā dve paṇḍitassa pasaṁsāvasena vuttā. Tattha oṭṭhappahatamattenāti
  sajjhāyasīsena oṭṭhaparivattanamattena, buddhavacanaṁ sajjhāyakaraṇamattenāti attho.
  Attānampi na passatīti anatthaññutāya attano paccakkhabhūtampi atthaṁ na jānāti,
  yāthāvato attano pamāṇaṁ na paricchindatīti attho. Patthaddhagīvo caratīti "ahaṁ
  bahussuto, satimā, paññavā, na mayā sadiso añño atthī"ti mānatthaddho hutvā
  garuṭṭhāniyānampi apacitiṁ adassento ayosalākaṁ gilitvā ṭhito viya thaddhagīvo carati.
  Ahaṁ seyyoti maññatīti ahameva seyyo uttamoti maññati.
      Aseyyo seyyasamānaṁ, bālo maññati attānanti ayaṁ aseyyo hīno samāno
  aññena seyyena uttamena samānaṁ sadisaṁ katvā attānaṁ bālo mandabuddhi bāla-
  bhāveneva maññatīti. Na taṁ viññū pasaṁsantīti taṁ tādisaṁ bālaṁ paggahitacittatāya
  patthaddhamānasaṁ thambhitattaṁ naraṁ viññū paṇḍitā na pasaṁsanti, aññadatthu garahantiyeva.
      Seyyohamasmīti yo pana paṇḍito puggalo "seyyohamasmī"ti vā hīnasadisamāna-
  vasena "nāhaṁ seyyo"ti vā kañcipi mānaṁ ajappento vidhāsu navasu māna-
  koṭṭhāsesu kassacipi vasena na vikampati.
      Paññavantanti aggaphalapaññāvasena paññavantaṁ iṭṭhādīsu tādibhāvappattiyā

  *  *  *  *  *  *
  Footnote: 1 Ma......anattaneyYu.....
-------------------------------------------------
[page 503]
  Tādiṁ, asekkhaphalasīsesu suṭṭhu patiṭṭhitattā sīlesu susamāhitaṁ, arahattaphalasamāpatti-
  samāpajjanena cetosamathamanuyuttanti tādisaṁ sabbaso pahīnamānaṁ khīṇāsavaṁ viññū
  buddhādayo paṇḍitā pasaṁsare vaṇṇenti thomentīti attho.
      Puna aññataraṁ dubbacaṁ bhikkhuṁ disvā dovacassatāya ādīnavaṁ sovacassatāya
  ānisaṁsañca pakāsento "yassa sabrahmacārīsū"tiādikā dve gāthā abhāsi. Tā
  vuttatthā eva.
      Puna uddhataṁ unnaḷaṁ ekaṁ disvā uddhatādibhāve dosaṁ anuddhatādibhāve
  ca guṇaṁ vibhāvento "uddhato capalo bhikkhū"tiādikā dve gāthā abhāsi. Tattha
  kapīva sīhacammenāti sīhacammena pāruto makkaṭo viya so uddhatādidosasaṁyutto
  bhikkhu tena paṁsukūlena ariyaddhajena na upasobhati ariyaguṇānaṁ abhāvato.
      Yo pana upasobhati, taṁ dassetuṁ "anuddhato"tiādi vuttaṁ.
      Ete sambahulātiādikā pañca gāthā āyasmantaṁ sāriputtaṁ namassante
  brahmakāyike deve disvā āyasmato kappinassa sitapātukammanimittaṁ vuttā. Tattha
  eteti tesaṁ paccakkhatāya vuttaṁ. Sambahulāti bahubhāvato, taṁ pana bahubhāvaṁ "dasa-
  devasahassānī"ti paricchinditvā āha. Devāti upapattidevā. Taṁ tesaṁ devabhāvaṁ
  aññehi visesetvā dassento "sabbe te brahmakāyikā"ti āha. Yasmā te
  attano upapattiddhiyā mahatiyā deviddhiyā samannāgatā parivārasampannā ca, tasmā
  āha "iddhimanto yasassino"ti.
      "ko Nu senāpati bhoto"ti pucchāya vissajjanavasena "mayā pavattitaṁ dhammacakkaṁ
  anuttaraṁ sāriputto anuvattetī"ti 1- vadantena bhagavatā āyasmato sāriputtattherassa
  dhammasenāpatibhāvo anuññātoti āha "dhammasenāpatiṁ dhīraṁ mahājhāyiṁ samāhitaṁ

  *  *  *  *  *  *
  Footnote: 1 MaṂa. 13/399/383 selasutta (thokaṁ visadisaṁ)
-------------------------------------------------
[page 504]
  Sāriputtan"ti. Tattha dhīranti kilesamārādīnaṁ nimmathanena viriyavantaṁ mahāvikkantaṁ.
  1- Mahājhāyinti dibbavihārādīnaṁ ukkaṁsagamanena mahantaṁ jhāyiṁ. Tato eva sabbaso
  vikkhepaviddhaṁsanavasena samāhitaṁ. Namassantāti sirasi añjaliṁ paggayha namassamānā
  tiṭṭhanti.
      Yampi nissāyāti yaṁ nu kho ārammaṇaṁ nissāya ārabbha jhāyatīti nābhijānāmāti
  puthujjanabhāvena brahmāno evaṁ āhaṁsu.
      Accheraṁ vatāti acchariyaṁ vata. Buddhānanti catusaccabuddhānaṁ. Gambhīro gocaro
  sakoti paramagambhīro atiduddaso duranubodho puthujjanehi asādhāraṇo avisayo. Idāni
  tassa gambhīrabhāve kāraṇaṁ dassetuṁ "ye mayan"tiādi vuttaṁ. Tattha vālavedhisamāgatāti
  ye mayaṁ vālavedhidhanuggahasadisā atisukhumampi visayaṁ paṭivijjhituṁ samatthā āgatā upa-
  parikkhantā nābhijānāma, gambhīro vata buddhānaṁ visayoti attho. Taṁ tathā deva-
  kāyehīti taṁ tathārūpaṁ sāriputtaṁ sadevakassa lokassa pūjanārahaṁ tehi brahmakāyikehi
  tadā tathā pūjitaṁ disvā āyasmato mahākappinassa sitaṁ ahosi. Imesaṁ lokasammatānaṁ
  brahmūnampi avisayo, yattha sāvakānaṁ visayoti.
      Yāvatā buddhakhettamhīti gāthā therena attānaṁ ārabbha sīhanādaṁ nadantena
  bhāvitā. Tattha buddhakhettamhīti āṇākhettaṁ sandhāya vadati. Ṭhapayitvā mahāmuninti
  sammāsambuddhaṁ ṭhapetvā. Buddhā hi bhagavanto dhutaguṇehipi sabbasattehi paramukkaṁsagatā
  eva, kevalaṁ pana mahākaruṇāsañcoditamānasā sattānaṁ tādisaṁ mahantaṁ upakāraṁ oloketvā
  gāmantasenāsanavāsādiṁ anuvattantīti taṁ taṁ dhutadhammavirodhī hoti. Dhutaguṇeti
  kilesānaṁ dhutena guṇena āraññakādibhāvena apekkhitaguṇe. Karaṇatthe vā etaṁ
  bhummavacanaṁ. Sadiso me na vijjati, kuto pana uttarinti 2- adhippāyo. Tathā hesa
  thero tattha aggaṭṭhāne ṭhapito.

  *  *  *  *  *  *
  Footnote: 1 Sī. mahāvikkamaṁ 2 chaṂa. uttarīti
-------------------------------------------------
[page 505]
      Na cīvareti gāthāya "ṭhapayitvā mahāmunin"ti vuttamevatthaṁ pākaṭataraṁ karoti,
  cīvarādīsu taṇhāya anupalepo dhutaṅgaphalaṁ. Tattha na cīvare sampatte taṇhālepenāti
  yojanā. Sayaneti senāsane. Gotamoti bhagavantaṁ gottena kitteti. Anappameyyoti
  pamārakarakilesābhāvato aparimāṇaguṇatāya ca anappameyyo. Muḷālapupphaṁ vimalaṁva
  ambunāti yathā nimmalaṁ virajaṁ naḷinaṁ 1- udakena na lippati, evaṁ gotamo bhagavā
  taṇhālepādinā na lippatīti attho. Nekkhammaninno abhinikkhammaninno tato eva
  tibhavābhinissaṭo bhavattayato vinissaṭo visaṁyutto.
      Yesaṁ satipaṭṭhānagīvādīnaṁ bhāvanāpāripūriyā yattha katthaci anupalitto nekkhamma-
  ninnova ahosi, te aṅgabhūte dassento "satipaṭṭhānagīvo"ti osānagāthamāha.
  Tattha guṇarāsito uttamaṅgabhūtāya paññāya adhiṭṭhānabhāvato satipaṭṭhānaṁ gīvā
  etassāti satipaṭṭhānagīvo, anavajjadhammānaṁ ādāne saddhā hattho etassāti
  saddhāhattho. Guṇasarīrassa uttamaṅgabhāvato paññā sīsaṁ etassāti paññāsīso.
  Mahāsamudāgamanatāya mahāvisayatāya mahānubhāvatāya mahābalatāya ca mahantaṁ
  sabbaññutasaṅkhātaṁ ñāṇaṁ etassa atthīti mahāñāṇī. Sadā sabbakālaṁ nibbuto
  sītibhūto carati. "susamāhito .pe. Nāgo"ti 2- suttapadañcettha nidassetabbaṁ. Yaṁ
  panettha atthato avibhattaṁ, taṁ heṭṭhā vuttanayameva.
                   Mahākassapattheragāthāvaṇṇanā niṭṭhitā.
                   Paramatthadīpaniyā theragāthāsaṁvaṇṇanāya
                   cattāḷīsanipātassa atthavaṇṇanā niṭṭhitā.
                        -------------------

  *  *  *  *  *  *
  Footnote: 1 Sī. yathā nīluppalaṁ virajaṁ 2 aṅ. chakka. 22/314/387 nāgasutta (syā)
-------------------------------------------------
[page 506]
                           19. Paññāsanipāta
                    399. 1. Tālapuṭattheragāthāvaṇṇanā
      paññāsanipāte kadā nuhaṁ pabbatakandarāsūti 1- āyasmato tālapuṭattherassa
  gāthā. Kā uppatti?
      ayampi purimabuddhesu katādhikāro tattha tattha bhave vivaṭṭūpanissayaṁ kusalaṁ
  upacinitvā imasmiṁ buddhuppāde rājagahe aññatarasmiṁ naṭakule nibbattitvā
  viññutaṁ patto kulānurūpesu naccaṭṭhānesu nipphattiṁ gantvā sakalajambūdīpe pākaṭo
  naṭagāmaṇi ahosi. So pañcasatamātugāmaparivāro mahatā naṭavibhavena gāmanigamarājadhānīsu
  samajjaṁ dassetvā mahantaṁ pūjāsakkāraṁ labhitvā vicaranto rājagahaṁ āgantvā nagara-
  vāsīnaṁ samajjaṁ dassetvā laddhasammānasakkāro ñāṇassa paripākaṁ gatattā satthu santikaṁ
  gantvā vanditvā ekamantaṁ nisinno bhagavantaṁ etadavoca "sutametaṁ bhante pubbakānaṁ
  ācariyapācariyānaṁ naṭānaṁ bhāsamānānaṁ `yo so naṭo raṅgamajjhe samajjamajjhe
  saccālikena janaṁ hāseti rameti, so kāyassa bhedā paraṁ maraṇā pahāsānaṁ
  devānaṁ sahabyataṁ upapajjatī'ti. Idha bhagavā kimāhā"ti. Atha naṁ bhagavā tikkhattuṁ
  paṭikkhipi "mā maṁ etaṁ pucchī"ti. Catutthavāraṁ 2- puṭṭho āha "gāmaṇi ime sattā
  pakatiyāpi rāgabandhanabaddhā dosabandhanabaddhā mohabandhanabaddhā tesaṁ bhiyyopi
  rajanīye dosanīye mohanīye dhamme upasaṁharanto pamādetvā kāyassa bhedā paraṁ
  maraṇā niraye upapajjati. Sace panassa evaṁdiṭṭhi hoti "yo so naṭo raṅgamajjhe
  samajjamajjhe saccālikena janaṁ hāseti rameti, so kāyassa bhedā paraṁ maraṇā
  pahāsānaṁ devānaṁ sahabyataṁ upapajjatī"ti, sāssa hoti micchādiṭṭhi. Micchādiṭṭhissa
  ca dvinnaṁ gatīnaṁ aññatarā gati icchitabbā, nirayassa vā tiracchānayoniyā vāti.

  *  *  *  *  *  *
  Footnote: 1 chaṂa. kadā nuhantiādikā 2 Sī. catutthavāre
-------------------------------------------------
[page 507]
  Taṁ sutvā tālapuṭo gāmaṇi parodi. Nanu gāmaṇi pageva mayā paṭikkhitto "mā
  maṁ etaṁ pucchī"ti. Nāhaṁ bhante etaṁ rodāmi, yaṁ maṁ bhagavā naṭānaṁ abhisamparāyaṁ
  evamāhāti. Api cāhaṁ bhante pubbakehi ācariyapācariyehi naṭehi vañcito "naṭo
  mahājanassa naṭasamajjaṁ dassetvā sugatiṁ upapajjatī"ti. So satthu santike dhammaṁ
  sutvā paṭiladdhasaddho pabbajitvā laddhūpasampanno vipassanāya kammaṁ karonto na
  cirasseva arahattaṁ pāpuṇi, adhigatārahatto pana arahattappattito pubbe yenākārena
  attano cittaṁ niggaṇhanavasena yonisomanasikāro udapādi, taṁ anekadhā vibhajitvā
  dassetuṁ:-
               [1094] "kadā Nuhaṁ pabbatakandarāsu
                      ekākiyo addutiyo vihassaṁ
                      aniccato sabbabhavaṁ vipassaṁ
                      taṁ me idaṁ taṁ nu kadā bhavissati.
               [1095] Kadā nuhaṁ bhinnapaṭandharo muni
                      kāsāvavattho amamo nirāso 1-
                      rāgañca dosañca tatheva mohaṁ
                      hitvā 2- sukhī pavanagato vihassaṁ.
               [1096] Kadā aniccaṁ vadharoganīḷaṁ
                      kāyaṁ imaṁ maccujarāyupaddutaṁ
                      vipassamāno vītabhayo vihassaṁ
                      eko vane taṁ nu kadā bhavissati.
               [1097] Kadā nuhaṁ bhayajananiṁ dukhāvahaṁ
                      taṇhālataṁ bahuvidhānuvattaniṁ
                      paññāmayaṁ tikhiṇamasiṁ gahetvā
                      chetvā vase tampi kadā bhavissati.

  *  *  *  *  *  *
  Footnote: 1 pāli. nirāsayo 2 chaṂa. hantvā
-------------------------------------------------
[page 508]
               [1098] Kadā nu paññāmayamuggatejaṁ
                      satthaṁ isīnaṁ sahasādiyitvā
                      māraṁ sasenaṁ sahasā bhañjissaṁ
                      sīhāsane taṁ nu kadā bhavissati.
               [1099] Kadā nuhaṁ sabbhi samāgamesu
                      diṭṭho bhave dhammagarūhitādihi
                      yāthāvadassīhi jitindriyehi
                      padhāniyo taṁ nu kadā bhavissati.
               [1100] Kadā nu maṁ tandi khudā pipāsā
                      vātātapā kīṭasiriṁsapā 1- vā
                      na bādhayissanti na taṁ giribbaje
                      atthatthiyaṁ taṁ nu kadā bhavissati.
               [1101] Kadā nu kho yaṁ viditaṁ mahesinā
                      cattāri saccāni sududdasāni
                      samāhitatto satimā agacchaṁ
                      paññāya taṁ taṁ nu kadā bhavissati.
               [1102] Kadā nu rūpe amite ca sadde
                      gandhe rase phusitabbe ca dhamme
                      ādittatohaṁ samathehi yutto
                      paññāya dacchaṁ tadidaṁ kadā me.
               [1103] Kadā nuhaṁ dubbacanena vutto
                      tato nimittaṁ vimano na hessaṁ
                      atho pasatthopi tato nimittaṁ
                      tuṭṭho na hessaṁ tadidaṁ kadā me.

  *  *  *  *  *  *
  Footnote: 1 chaṂa. kīṭasarīsapā
-------------------------------------------------
[page 509]
               [1104] Kadā nu kaṭṭhe ca tiṇe latā ca
                      khandhe imehaṁ amite ca dhamme
                      ajjhattikāneva ca bāhirāni ca
                      samaṁ tuleyyaṁ tadidaṁ kadā me.
               [1105] Kadā nu maṁ pāvusakālamegho
                      navena toyena sacīvaraṁ vane
                      isippayātamhi pathe vajantaṁ
                      ovassate taṁ nu kadā bhavissati.
               [1106] Kadā mayūrassa sikhaṇḍino vane
                      dijassa sutvā girigabbhare rutaṁ
                      paccuṭṭhahitvā amatassa pattiyā
                      sañcintaye taṁ nu kadā bhavissati.
               [1107] Kadā nu gaṅgaṁ yamunaṁ sarassatiṁ
                      pātālakhittaṁ vaḷavāmukhañca 1-
                      asajjamāno patareyyamiddhiyā
                      vibhiṁsanaṁ 2- taṁ nu kadā bhavissati.
               [1108] Kadā nu nāgova saṅgāmacārī 3-
                      padālaye kāmaguṇesu chandaṁ
                      nibbajjayaṁ sabbasubhaṁ nimittaṁ
                      jhāne yuto taṁ nu kadā bhavissati.
               [1109] Kadā iṇaṭṭova daliddako nidhiṁ
                      ārādhayitvā dhanikehi pīḷito
                      tuṭṭho bhavissaṁ adhigamma sāsanaṁ
                      mahesino taṁ nu kadā bhavissati.

  *  *  *  *  *  *
  Footnote: 1 Ma. balavāmukhañca 2 Sī. vibhīsanaṁ 3 chaṂa. asaṅgacārī
-------------------------------------------------
[page 510]
               [1110] Bahūni vassāni tayāmhi yācito
                      agāravāsena alaṁ nu te idaṁ
                      taṁdāni maṁ pabbajitaṁ samānaṁ
                      kiṁkāraṇā 1- cittaṁ tuvaṁ na yuñjasi.
               [1111] Nanu ahaṁ citta tayāmhi yācito
                      giribbaje citrachadā vihaṅgamā
                      mahindaghosatthanitābhigajjino
                      te taṁ ramessanti vanamhi jhāyinaṁ.
               [1112] Kulamhi mitte ca piye ca ñātake
                      khiḍḍāratiṁ kāmaguṇañca loke
                      sabbaṁ pahāya imamajjhupāgato
                      athopi tvaṁ citta na mayha tussasi.
               [1113] Mameva etaṁ na hi tvaṁ 2- paresaṁ
                      sannāhakāle paridevitena kiṁ
                      sabbaṁ idaṁ calamiti pekkhamāno
                      abhinikkhamiṁ amatapadaṁ jigīsaṁ.
               [1114] Suyuttavādī dvipadānamuttamo
                      mahābhisakko naradammasārathi
                      cittaṁ calaṁ makkaṭasannibhaṁ iti
                      avītarāgena sudunnivārayaṁ.
               [1115] Kāmā hi citrā madhurā manoramā
                      aviddasū yattha sitā puthujjanā
                      te dukkhamicchanti punabbhavesino
                      cittena nītā niraye nirākatā.

  *  *  *  *  *  *
  Footnote: 1 Ma. kiṁkāraṇaṁ 2 Sī. taṁ
-------------------------------------------------
[page 511]
               [1116] Mayūrakoñcābhirutamhi kānane
                      dīpīhi byagghehi purakkhato vasaṁ
                      kāye apekkhaṁ jaha mā virādhaya
                      itissu maṁ citta pure niyuñjasi.
               [1117] Bhāvehi jhānāni ca indriyāni ca
                      balāni bojjhaṅgasamādhibhāvanā
                      tisso ca vijjā phusa buddhasāsane
                      itissu maṁ citta pure niyuñjasi.
               [1118] Bhāvehi maggaṁ amatassa pattiyā
                      niyyānikaṁ sabbadukhakkhayogadhaṁ
                      aṭṭhaṅgikaṁ sabbakilesasodhanaṁ
                      itissu maṁ citta pure niyuñjasi.
               [1119] Dukkhanti khandhe paṭipassa yoniso
                      yato ca dukkhaṁ samudeti taṁ jaha
                      idheva dukkhassa karohi antaṁ
                      itissu maṁ citta pure niyuñjasi.
               [1120] Aniccaṁ dukkhanti vipassa yoniso
                      suññaṁ anattāti aghaṁ vadhanti ca
                      manovicāre uparundha cetaso
                      itissu maṁ citta pure niyuñjasi.
               [1121] Muṇḍo virūpo abhisāpamāgato
                      kapālahatthova kulesu bhikkhasu
                      yuñjassu satthu vacane mahesino
                      itissu maṁ citta pure niyuñjasi.
-------------------------------------------------
[page 512]
               [1122] Susaṁvutatto visikhantare caraṁ
                      kulesu kāmesu asaṅgamānaso
                      cando yathā dosinapuṇṇamāsiyā
                      itissu maṁ citta pure niyuñjasi.
               [1123] Āraññiko hohi 1- ca piṇḍapātiko
                      sosāniko hohi ca paṁsukūliko
                      nesajjiko hohi sadā dhute rato
                      itissu maṁ citta pure niyuñjasi.
               [1124] Ropetva rukkhāni yathā phalesī
                      mūle taruṁ chettu tameva icchasi
                      tathūpamaṁ cittamidaṁ karosi
                      yaṁ maṁ aniccamhi cale niyuñjasi.
               [1125] Arūpa dūraṅgama ekacāri
                      na te karissaṁ vacanaṁ idānihaṁ
                      dukkhā hi kāmā kaṭukā mahabbhayā
                      nibbānamevābhimano carissaṁ.
               [1126] Nāhaṁ alakkhyā ahirikkatāya vā
                      na cittahetū na dūrakantanā
                      ājīvahetū ca ahaṁ na nikkhamiṁ
                      kato ca te citta paṭissavo mayā.
               [1127] Appicchatā sappurisehi vaṇṇitā
                      makkhappahānaṁ vūpasamo dukhassa
                      itissu maṁ citta tadā niyuñjasi
                      idāni tvaṁ gacchasi pubbaciṇṇaṁ.

  *  *  *  *  *  *
  Footnote: 1 ka. hoti
-------------------------------------------------
[page 513]
               [1128] Taṇhā avijjā ca piyāpiyañca
                      subhāni rūpāni sukhā ca vedanā
                      manāpiyā kāmaguṇā ca vantā
                      vante ahaṁ āvamituṁ na ussahe.
               [1129] Sabbattha te citta vaco kataṁ mayā
                      bahūsu jātīsu namesi kopito
                      ajjhattasambhavo kataññutāya te
                      dukkhe ciraṁ saṁsaritaṁ tayā kate.
               [1130] Tvaññeva no citta karosi brāhmaṇo
                      tvaṁ khattiyo rājadasī 1- karosi
                      vessā ca suddā ca bhavāma ekadā
                      devattanaṁ vāpi taveva vāhasā.
               [1131] Taveva hetū asurā bhavāmase
                      tvaṁmūlakaṁ nerayikā bhavāmase
                      atho tiracchānagatāpi ekadā
                      petattanaṁ vāpi taveva vāhasā.
               [1132] Nanu dubbhissasi maṁ punappunaṁ
                      muhuṁ muhuṁ cāraṇikaṁva 2- dassayaṁ
                      ummattakeneva mayā palobhasi
                      kiñcāpi te citta virādhitaṁ mayā.
                [1133] Idaṁ pure cittamacāri cārikaṁ
                      yenicchakaṁ yatthakāmaṁ yathāsukhaṁ
                      tadajjahaṁ niggahessāmi yoniso
                      hatthippabhinnaṁ viya aṅkusaggaho.

  *  *  *  *  *  *
  Footnote: 1 pāli. rājādisī 2 pāli. vāraṇikaṁva
-------------------------------------------------
[page 514]
               [1134] Satthā ca me lokamimaṁ adhiṭṭhahi
                      aniccato addhuvato asārato
                      pakkhanda maṁ citta jinassa sāsane
                      tārehi oghā mahatā suduttaRā.
               [1135] Na te idaṁ citta yathā purāṇakaṁ
                      nāhaṁ alaṁ tuyhaṁ vase nivattituṁ
                      mahesino pabbajitomhi sāsane
                      na mādisā honti vināsadhārino.
               [1136] Nagā samuddā saritā vasundharā
                      disā catasso vidisā adho divā
                      sabbe aniccā tibhavā upaddutā
                      kuhiṁ gato citta sukhaṁ ramissasi.
               [1137] Dhitipparaṁ kiṁ mama citta kāhasi 1-
                      na te alaṁ citta vasānuvattako
                      na jātu bhastaṁ ubhatomukhaṁ chupe
                      dhiratthu pūraṁ navasotasandaniṁ.
               [1138] Varāhaeṇeyyavigāḷhasevite
                      pabbhārakūṭe 2- pakateva sundare
                      navambunā pāvusasittakānane
                      tahiṁ guhāgehagato ramissasi.
               [1139] Sunīlagīvā susikhā supekhunā
                      sucittapattacchadanā vihaṅgamā
                      sumañjughosatthanitādhigajjino
                      te taṁ ramessanti vanamhi jhāyinaṁ.

  *  *  *  *  *  *
  Footnote: 1 chaṂa. kāhisi 2 chaṂa. pabbhārakuṭṭe
-------------------------------------------------
[page 515]
               [1140] Vuṭṭhamhi deve caturaṅgule tiṇe
                      sampupphite meghanibhamhi kānane
                      nagantare viṭapisamo sayissaṁ
                      taṁ me mudū hehiti tūlasannibhaṁ.
               [1141] Tathā tu kassāmi yathāpi issaro
                      yaṁ labbhati tenapi hotu me alaṁ
                      na tāhaṁ kassāmi yathā atandito
                      diḷārabhastaṁva yathā sumadditaṁ.
               [1142] Tathā tu kassāmi yathāpi issaro
                      yaṁ labbhati tenapi hotu me alaṁ
                      viriyena taṁ mayha vasānayissaṁ
                      gajaṁva mattaṁ kusalaṅkusaggaho.
               [1143] Tayā sudantena avaṭṭhitena hi
                      hayena 1- yoggācariyova ujjunā
                      pahomi maggaṁ paṭipajjituṁ sivaṁ
                      cittānurakkhīhi sadā nisevitaṁ.
               [1144] Ārammaṇe taṁ balasā nibandhisaṁ
                      nāgaṁva thambhamhi daḷhāya rajjuyā
                      taṁ me suguttaṁ satiyā subhāvitaṁ
                      anissitaṁ sabbabhavesu hehisi.
               [1145] Paññāya chetvā vipathānusārinaṁ
                      yogena niggayha pathe nivesiya
                      disvā samudayaṁ vibhavañca sambhavaṁ
                      dāyādako hehisi aggavādino.

  *  *  *  *  *  *
  Footnote: 1 Sī. bhayena
-------------------------------------------------
[page 516]
               [1146] Catubbipallāsavasaṁ adhiṭṭhitaṁ
                      gāmaṇḍalaṁva parinesi citta maṁ
                      nanu saññojanabandhanacchidaṁ
                      saṁsevase kāruṇikaṁ mahāmuniṁ.
               [1147] Migo yathā seri sucittakānane
                      rammaṁ giriṁ pāvusābbhamāliniṁ
                      anākule tattha nage ramissaṁ 1-
                      asaṁsayaṁ citta parā bhavissasi.
               [1148] Ye tuyha chandena vasena vattino
                      narā ca nārī ca anubhonti yaṁ sukhaṁ
                      aviddasū māravasānuvattino
                      bhavābhinandī tava citta sāvakā"ti.
      Tattha kadā nuhanti kadā nu ahaṁ. Pabbatakandarāsūti pabbatesu ca kandaresu
  ca, pabbatassa vā kandarāsu. Ekākiyoti ekako. Addutiyoti nittaṇho. Taṇhā
  hi purisassa dutiyo nāMa. Vihassanti viharissāmi. Aniccato sabbabhavaṁ vipassanti
  kāmabhavādibhedaṁ sabbampi bhavaṁ "hutvā abhāvaṭṭhena aniccan"ti vipassanto kadā
  nu viharissanti yojanā. Nidassanamatthaṁ 2- cetaṁ, "yadaniccaṁ taṁ dukkhaṁ, yaṁ dukkhaṁ
  tadanattā"ti vacanato 3- itarampi lakkhaṇadvayaṁ vuttamevāti vattabbaṁ. 4- Taṁ me idaṁ taṁ
  nu kadā bhavissatīti taṁ idaṁ me parivitakkitaṁ kadā nu bhavissati, kadā nu kho matthakaṁ
  pāpuṇissatīti attho. Taṁ nūti cettha tanti nipātamattaṁ. Ayaṁ hettha saṅkhepattho:-
  kadā nu kho ahaṁ mahāgajo viya saṅkhalikabandhanaṁ, gihibandhanaṁ chinditvā pabbajitvā
  kāyavivekaṁ paribrūhayanto ekākī pabbatakandarāsu adutiyo sabbattha nirapekkho
  sabbasaṅkhāragataṁ aniccādito vipassanto viharissāmīti.

  *  *  *  *  *  *
  Footnote: 1 Ma. ramissasi 2 chaṂa. nidassanamattaṁ 3 saṁ.khandha. 17/15/19 yadaniccasutta
  4 chaṂa. daṭṭhabbaṁ
-------------------------------------------------
[page 517]
      Bhinnapaṭandharoti bhinnavatthadharo, gāthāsukhatthaṁ nakārāgamaṁ katvā vuttaṁ.
  Satthakacchinnāgghaphassavaṇṇabhinnaṁ 1- paṭacīvaraṁ dhārentoti attho. Munīti pabbajito.
  Amamoti kule vā gaṇe vā mamattābhāvena amamo. Katthacipi ārammaṇe āsiṁsanāya abhāvena
  nirāso. Hitvā sukhī pavanagato vihassanti rāgādike kilese ariyamaggena
  samucchinditvā maggasukhena phalasukhena sukhī mahāvanagato kadā nu kho ahaṁ viharissāmi.
      Vadharoganīḷanti maraṇassa ca rogassa ca kulāvakabhūtaṁ. Kāyaṁ imanti imaṁ khandha-
  pañcakasaṅkhātaṁ kāyaṁ. Khandhapañcakopi hi "avijjāgatassa bhikkhave purisapuggalassa
  taṇhānugatassa ayameva kāyo bahiddhā nāmarūpan"tiādīsu 2- kāyo vuccati. Maccu-
  jarāyupaddutanti maraṇena ceva jarāya ca pīḷitaṁ, vipassamāno ahaṁ bhayahetupahānena
  vītabhayo, taṁ nu kadā bhavissatīti attho.
      Bhayajananinti pañcavīsatiyā mahābhayānaṁ uppādakāraṇabhūtaṁ kāyikassa ca cetasikassa
  ca sakalassapi vaṭṭadukkhassa āvahanato dukhāvahaṁ. Taṇhālataṁ bahuvidhānuvattaninti
  bahuvidhañca ārammaṇaṁ bhavameva vā anuvattati santanotīti bahuvidhānuvattaniṁ, taṇhā-
  saṅkhātalataṁ. Paññāmayanti maggapaññāmayaṁ sunisitaṁ asikhaggaṁ viriyapaggahitena
  saddhāhatthena gahetvā samucchinditvā "kadā nuhaṁ vase"ti yaṁ parivitakkitaṁ, tampi
  kadā bhavissatīti yojanā.
      Uggatejanti samathavipassanāvasena nisitatāya tikkhatejaṁ. Satthaṁ isīnanti
  buddhapaccekabuddhāriyasāvakaisīnaṁ satthabhūtaṁ. Māraṁ sasenaṁ sahasā bhañjissanti kilesa-
  senāya sasenaṁ abhisaṅkhārādimāraṁ sahasā sīghameva bhañjissāmi. Sīhāsaneti thirāsane,
  aparājitapallaṅketi attho.
      Sabbhi samāgamesu diṭṭho bhaveti dhammagāravayuttatāya dhammagarūhi tādilakkhaṇappattiyā

  *  *  *  *  *  *
  Footnote: 1 Ma. aggaḷadānavaṇṇabhinnaṁ
  2 saṁ.saḷā. 18/64/41 dutiyasabbūpādānapariyādānasutta (syā)
-------------------------------------------------
[page 518]
  Tādīhi aviparītadassitāya yāthāvadassīhi ariyamaggeneva pāpajitindriyatāya
  jitindriyehi buddhādīhi sādhūhi samāgamesu "kadā nu ahaṁ padhāniyoti diṭṭho
  bhaveyyan"ti yaṁ me parivitakkitaṁ, taṁ nu kadā bhavissatīti yojanā. Iminā nayena
  sabbattha padayojanā veditabbā, padatthamattameva vaṇṇayissāMa.
      Tandīti ālasiyaṁ. Khudāti jighacchā. Kīṭasiriṁsapāti kīṭañceva siriṁsapā ca. Na
  bādhayissantīti maṁ na byādhayissanti sukhadukkhasomanassadomanassānaṁ jhānehi
  paṭibāhitattāti adhippāyo. Giribbajeti pabbatakandarāya. Atthatthiyanti
  sadatthasaṅkhātena atthena atthikaṁ.
      Yaṁ viditaṁ mahesināti yaṁ catusaccaṁ mahesinā sammāsambuddhena sayambhūñāṇena
  ñātaṁ paṭividdhaṁ, tāni cattāri saccāni anupacitakusalasambhārehi suṭṭhu duddasāni
  maggasamādhinā samāhitatto sammāsatiyā satimā ariyamaggapaññāya ahaṁ agacchaṁ
  paṭivijjhissaṁ adhigamissanti attho.
      Rūpeti cakkhuviññeyyarūpe. Amiteti ñāṇe amite, aparicchinne apariññāteti
  attho. Phusitabbeti phoṭṭhabbe. Dhammeti manoviññeyyadhamme. Amiteti vā aparimāṇe
  nīlādivasena anekabhedabhinne rūpe bherisaddādivasena mūlarasādivasena kakkhaḷamudutādi-
  vasena sukhadukkhādivasena ca anekabhedasaddādike cāti attho. Ādittatoti ekādasahi
  aggīhi ādittabhāvato. Samathehi yuttoti jhānavipassanāmaggasamādhīhi samannāgato.
  Paññāya dacchanti vipassanāpaññāsahitāya maggapaññāya dakkhissaṁ. 1-
      Dubbacanena vuttoti duruttavacanena ghaṭṭito. Tato nimittanti pharusavācāhetu.
  Vimano na hessanti domanassito na bhaveyyaṁ. Athoti atha. Pasatthoti kenaci
  pasaṁsito.

  *  *  *  *  *  *
  Footnote: 1 Sī. vipassanāpaññāya dakkhissaṁ
-------------------------------------------------
[page 519]
      Kaṭṭheti dārukkhandhe. Tiṇeti tiṇānaṁ khandhe. Imeti ime mama santatipari-
  yāpanne pañca khandhe. Amite ca dhammeti tato aññena indriyakkhandhena amite
  rūpadhamme. Tenāha "ajjhattikāneva ca bāhirāni cā"ti. Samaṁ tuleyyanti aniccādi-
  vasena ceva asārādiupamāvasena ca sabbaṁ samameva katvā tīreyyaṁ.
      Isippayātamhi pathe vajantanti buddhādīhi mahesīhi sammadeva payāte samatha-
  vipassanāmagge vajantaṁ paṭipajjantaṁ. Pāvusasamaye kālamegho navena toyena vassodakena
  sacīvaraṁ pavane kadā nu ovassati temetīti attano abbhokāsikabhāvaparivitakkitaṁ
  dasseti.
      Mayūrassa sikhaṇḍino vane dijassāti mātukucchito aṇḍakosato cāti dvikkhattuṁ
  jāyanavasena dijassa sikhāsambhavena sikhaṇḍito ca mayūrassa vane kadā pana girigabbhare
  rutaṁ kekāravaṁ sutvā velaṁ sallakkhitvā sayanato vuṭṭhahitvā amatassa pattiyā
  nibbānādhigamāya. Sañcintayeti vuccamāne bhave aniccādito mānasi kareyyaṁ
  vipasseyyanti attho.
      Gaṅgaṁ yamunaṁ sarassatinti etā mahānadiyo asajjamāno bhāvanāmayāya iddhiyā
  kadā nu patareyyanti yojanā. Pātālakhittaṁ vaḷavāmukhañcāti pātāya alaṁ pariyattanti
  pātālaṁ, tadeva khittaṁ, paṭhaviyā saṇṭhahanakāle tathā ṭhitanti pātālakhittaṁ. Yojana-
  satikādibhedāni samuddassa antopaṭhaviyā tīraṭṭhānāni, yesu kānici nāgādīnaṁ
  vasanaṭṭhānāni honti, kānici suññāniyeva hutvā tiṭṭhanti. Baḷavāmukhanti mahā-
  samudde mahantaṁ āvaṭṭamukhaṁ. Mahānirayadvārassa hi vivaṭakāle mahāaggikkhandho
  tato nikkhanto tadabhimukhaṁ anekayojanasatāyāmavitthāraṁ heṭṭhā samuddapadesaṁ ḍahati,
  tasmiṁ daḍḍhe upari udakaṁ āvaṭṭākārena paribbhamantaṁ mahatā saddena heṭṭhā
  nipatati, tattha baḷavāmukhasamaññā, iti tañca pātālakhittaṁ baḷavāmukhañca vibhiṁsanaṁ
  bhayānakaṁ asajjamāno iddhiyā kadā nu patareyyanti yaṁ parivitakkitaṁ, taṁ kadā
-------------------------------------------------
[page 520]
  Nu bhavissati, bhāvanāmayaṁ iddhiṁ nibbattetvā kadā nu evaṁ iddhiṁ vaḷañjissāmīti
  attho.
      Nāgova saṅgāmacārī padālayeti yathā mattavāraṇo daḷhathambhaṁ bhinditvā
  ayasaṅkhalikaṁ viddhaṁsetvā saṅgāmacārī vanaṁ pavisitvā eko adutiyo hutvā attano
  rucivasena carati, evamahaṁ kadā nu sabbasubhaṁ nimittaṁ nibbajjayaṁ niravasesato vajjayanto
  kāmacchandavaso ahutvā jhāne yuto payutto 1- kāmaguṇesu chandaṁ sammadeva padāleyyaṁ
  chindeyyaṁ pajaheyyanti yaṁ parivitakkitaṁ, taṁ kadā nu bhavissati.
      Iṇaṭṭova daliddako nidhiṁ ārādhayitvāti yathā koci daliddo jīvikapakato
  iṇaṁ gahetvā taṁ sodhetuṁ asakkonto iṇaṭṭo iṇena aṭṭito dhanikehi pīḷito
  nidhiṁ ārādhayitvā adhigantvā iṇañca sodhetvā sukhena ca jīvanto tuṭṭho bhaveyya,
  evaṁ ahampi kadā nu iṇasadisaṁ kāmacchandaṁ pahāya mahesino ariyadhanasampuṇṇatāya
  maṇikanakādiratanasampuṇṇanidhisadisaṁ buddhassa sāsanaṁ adhigantvā tuṭṭho bhaveyyanti
  yaṁ parivitakkitaṁ, taṁ kadā nu bhavissatīti.
      Evaṁ pabbajito pubbe nekkhammavitakkavasena pavattaṁ attano vitakkapavattiṁ
  dassetvā idāni pabbajitvā yehākārehi attānaṁ ovaditvā adhigacchi, te
  dassento "bahūni vassānī"tiādikā gāthā abhāsi. Tattha bahūni vassāni tayāmhi
  yācito, agāravāsena alaṁ nu te idanti anekasaṁvaccharāni vividhadukkhānubandhena
  agāramajjhe vāsena alaṁ pariyattameva teti ambho citta idaṁ tayā 2- anekāni
  saṁvaccharāni ahaṁ amhi nanu yācito. Taṁdāni maṁ pabbajitaṁ samānanti taṁ maṁ
  tayā tathā ussāhanena pabbajitaṁ samānaṁ kena kāraṇena citta tuvaṁ na yuñjasi,
  samathavipassanaṁ chaḍḍetvā nihīne ālasiye niyojesīti attho.

  *  *  *  *  *  *
  Footnote: 1 Sī. yutto payutto 2 Sī. pariyattameva ambho citta idaṁ te tayā
-------------------------------------------------
[page 521]
      Nanu ahaṁ citta tayāmhi yācitoti ambho citta ahaṁ tayā nanu yācito
  amhi āyācito maññe, yadi yācito, kasmā idāni tadanurūpaṁ na paṭipajjasīti
  adhippāyo. "girabbaje"tiādinā Yācitākāraṁ dasseti. Citrachadā vihaṅgamā
  vicitrapekhuṇapakkhino, mayūrāti attho. Mahindaghosatthanitābhigajjinoti jalaghosatthanitena
  hetunā suṭṭhu gajjanasīlā. Te taṁ ramessanti vanamhi jhāyinanti te mayūrā
  taṁ vane jhānapasutaṁ ramessantīti nanu tayā yācitoti dasseti.
      Kulamhīti kulaparivaṭṭe. Imamajjhupāgatoti imaṁ araññaṭṭhānaṁ pabbajjaṁ vā
  ajjupāgato. Athopi tvaṁ citta na mayha tussasīti tvaṁ anuvattitvā ṭhitampi maṁ 1-
  nārādhessasīti attho.
      Mameva etaṁ na hi tvaṁ paresanti etaṁ citta mameva tasmā tvaṁ paresaṁ
  na hosi. Tvaṁ pana aññesaṁ viya katvā sannāhakāle kilesamāre yujjhituṁ bhāvanā-
  sannāhakālenati vatvā paridevitena kiṁ payojanaṁ, idāni taṁ aññathā vattituṁ
  na dassāmīti adhippāyo. Sabbaṁ idaṁ calamiti pekkhamānoti yasmā "idaṁ cittaṁ
  aññañca sabbaṁ tebhūmikasaṅkhāraṁ calaṁ anavaṭṭhitan"ti paññācakkhunā olokento
  gehato kāmehi ca abhinikkhamiṁ amatapadaṁ nibbānaṁ jigīsaṁ pariyesanto, tasmā
  citta ananuvattanto 2- nibbānaṁ pariyesanameva karomīti adhippāyo.
      Avītarāgena sudunnivārayaṁ cittaṁ calaṁ makkaṭasannibhaṁ vanamakkaṭasadisaṁ iti
  suyuttavādī subhāsitavādī dvipadānamuttamo mahābhisakko naradammasārathīti yojanā. 3-
      Aviddasū yattha sitā puthujjanāti yattha yesu vatthukāmesu kilesakāmesu ca sitā
  paṭibaddhā te andhaputhujjanā tena kāmarāgena punabbhavesino ekanteneva dukkha-
  micchanti, icchantā ca cittena nītā niraye nirākatāti cittavasikā nirayasaṁvattanikaṁ

  *  *  *  *  *  *
  Footnote: 1 Sī. tussatīti anuvattitvāpi maṁ 2 Ma. cittaṁ anuvattanto
  3 Ma. dvipadānamuttamo sammāsambuddhoti yojanā
-------------------------------------------------
[page 522]
  Kammaṁ karontā hitasukhato nirākatā hutvā attano citteneva niraye nītā na
  aññathāti cittasseva niggahetabbataṁ dasseti.
      Punapi cittaṁyeva niggahetuṁ mantento "mayūrakoñcābhirutamhī"tiādimāha. Tattha
  mayūrakoñcābhirutamhīti sikhīhi sārasehi ca abhikūjite. Dīpīhi byagghehi purakkhato
  vasanti mettāvihāritāya evarūpehi tiracchānagatehi purakkhato parivārito hutvā
  vane vasanto, etena suññabhāvaparibrūhanamāha. Kāye apekkhaṁ jahāti sabbaso
  kāye nirapekkho jaha, etena pahitatattaṁ vadati. Mā virādhayāti imaṁ sudullabhaṁ
  navamaṁ khaṇaṁ mā virādhehi. Itissu maṁ citta pure niyuñjasīti evaṁ hi tvaṁ citta
  maṁ pabbajitato 1- pubbe sammāpaṭipattiyaṁ uyyojesīti attho.
      Bhāvehīti uppādehi vaḍḍhehi ca. Jhānānīti paṭhamādīni cattāri jhānāni.
  Indriyānīti saddhādīni pañcindriyāni. Balānīti tāniyeva pañca balāni.
  Bojjhaṅgasamādhibhāvanāti satta bojjhaṅge catasso samādhibhāvanā ca. Tisso ca vijjāti
  pubbenivāsañāṇādikā tisso vijjā ca. Phusa pāpuṇāhi buddhasāsane sammā-
  sambuddhaovāde ṭhito.
      Niyyānikanti vaṭṭadukkhato niyyānavahaṁ. Sabbadukhakkhayogadhanti amatogadhaṁ
  nibbānapatiṭṭhaṁ nibbānārammaṇaṁ. Sabbakilesasodhananti anavasesakilesamalavisodhanaṁ.
      Khandheti upādānakkhandhe. Paṭipassa yonisoti rogato gaṇḍato sallato
  aghato ābādhatoti evamādīhi vividhehi pakārehi vipassanāñāṇena sammā upāyena
  nayena passa. Taṁ jahāti taṁ dukkhassa samudayaṁ taṇhaṁ pajaha samucchinda. Idhevāti
  imasmiṁyeva attabhāve.

  *  *  *  *  *  *
  Footnote: 1 chaṂa. pabbajjato
-------------------------------------------------
[page 523]
      Aniccantiādi antavantato aniccantikato tāvakālikato niccapaṭikkhepato ca
  aniccanti vā passa, dukkhanti te udayabbayapaṭipīḷanato sappaṭibhayato dukkhamato 1-
  sukhapaṭikkhepato dukkhanti vā passa. Suññanti avasavattanato asāmikato asārato
  attapaṭikkhepato ca suññaṁ, tato eva anattāti. Vigarahitabbato avaḍḍhiābādhanato
  ca aghanti ca vadhanti ca vipassa yonisoti yojanā. Manovicāre uparundha cetasoti
  manovicārasaññino gehasitasomanassupavicārādike aṭṭhārasa cetaso uparundha vārehi
  nirodhehi.
      Muṇḍoti muṇḍabhāvaṁ upagato, ohāritakesamassuko. Virūpoti tena muṇḍabhāvena
  paruḷhalomatāya chinnabhinnakāsāyavatthatāya 2- virūpo vevaṇṇiyaṁ upagato. Abhisāpamāgatoti
  "piṇḍolo vicarati pattapāṇī"ti ariyehi kātabbaṁ atisāpaṁ upagato. Vuttaṁ hetaṁ
  "abhisāpoyaṁ bhikkhave lokasmiṁ piṇḍolo vicarasi pattapāṇī"ti. 3- Tenāha "kapālahatthova
  kulesu bhikkhasū"ti. Yuñjassu satthuvacaneti sammāsambuddhassa ovāde yogaṁ karohi
  anuyuñjassu.
      Susaṁvutattoti suṭṭha kāyavācācittehi sammadeva saṁvuto. Visikhantare caranti
  bhikkhācariyāya racchāvisesesu caranto. Cando yathā dosinapuṇṇamāsiyāti vigatadosāya
  puṇṇamāya kulesu niccanavatāya pāsādikatāya candimā viya carāti yojanā.
      Sadā dhute ratoti sabbakālañca dhutaguṇe abhirato. Tathūpamaṁ cittamidaṁ karosīti
  yathā koci puriso phalāni icchanto phalarukkhe ropetvā tato aladdhaphalova 4- te
  mūlato chindituṁ icchati, citta tvaṁ tathūpamaṁ tappaṭibhāgaṁ idaṁ karosi. Yaṁ maṁ
  aniccamhi cale niyuñjasīti yaṁ maṁ pabbajjāya niyojetvā pabbajitvā addhāgataṁ
  pabbajāphalaṁ aniccamhi cale saṁsāramukhe niyuñjasi niyojanavasena pavattesi.

  *  *  *  *  *  *
  Footnote: 1 Sī., Ma. dukkhato 2 Sī.....kāsāvavatthatāya
  3 saṁ.khandha. 17/80/75 piṇḍolyasutta 4 Sī. laddhaphalova
-------------------------------------------------
[page 524]
      Rūpābhāvato arūpa. Cittassa hi tādisaṁ saṇṭhānaṁ nīlādivaṇṇabhedo vā
  natthi, tasmā vuttaṁ arūpāti. Dūraṭṭhānappavattiyā dūraṅgaMa. Yadipi cittassa makkaṭa-
  suttamattampi puratthimādidisābhāgena gamanaṁ nāma natthi, dūre santaṁ pana ārammaṇaṁ
  sampaṭicchatīti dūraṅgaMa. Ekoyeva hutvā caraṇavasena pavattanato ekacāri, antamaso
  dve tīṇipi cittāni ekato uppajjituṁ samatthāni nāma natthi, ekameva pana
  cittaṁ ekasmiṁ santāne uppajjati. Tasmiṁ niruddhe aparampi ekameva uppajjati,
  tasmā ekacāri. Na te karissaṁ vacanaṁ idānihanti yadipi pubbe tava vase anuvattiṁ,
  idāni pana satthu ovādaṁ laddhakālato paṭṭhāya cittavasiko na bhavissāmi. Kasmāti
  ce? dukkhā hi kāmā kaṭukā mahabbhayā kāmā nāmete atītepi dukkhā, āyatimpi
  kaṭukaphalā, attānuvādādibhedena mahatā bhayena anubandhantā mahabbhayā. Nibbāna-
  mevābhimano carissaṁ tasmā nibbānameva uddissa abhimukhacitto viharissaṁ.
      Tameva nibbānābhimukhabhāvaṁ dassento "nāhaṁ alakkhyā"tiādimāha. Tattha nāhaṁ
  alakkhyāti alakkhikatāya nissirīkatāya nāhaṁ gehato nikkhaminti yojanā.
      Ahirikkatāyāti yathāvajjaṁ keḷiṁ karonto viya nillajjatāya. Cittahetūti ekadā
  nigaṇṭho, ekadā paribbājakādiko honto anavaṭṭhitacitto puriso viya cittavasiko
  hutvā. Dūrakantanāti rājādīhi mettaṁ katvā tesu dubbhitvā dubbhibhāvena. Ājīva-
  hetūti ājīvakāraṇā jīvikāpakato hutvā ājīvikābhayena ahaṁ na nikkhamiṁ na pabbajiṁ.
  Kato ca te citta paṭissavo mayāti "pabbajitakālato paṭṭhāya na tava vase
  vattāmi, mameva pana vase vattāmī"ti citta mayā nanu paṭiññā katāti dasseti.
      Appicchatā sappurisehi vaṇṇitāti "paccayesu sabbaso appicchā nāma sādhū"ti
  buddhādīhi pasaṭṭhā, tathā makkhappahānaṁ paresaṁ guṇe makkhanassa pahānaṁ vūpasamo
  sabbassa dukkhassa vūpasamo nibbānaṁ sappurisehi vaṇṇitaṁ. Itissu maṁ citta tadā
  niyuñjasi "samma tayā tesu guṇesu patiṭṭhātabban"ti citta tvaṁ evaṁ tadā
-------------------------------------------------
[page 525]
  Niyuñjasi. Idāni tvaṁ gacchasi pubbaciṇṇaṁ idāni maṁ tvaṁ pahāya attano
  purimāciṇṇaṁ mahicchatādiṁ paṭipajjasi, kiṁ nāmetanti adhippāyo.
      Yamatthaṁ sandhāya "gacchasi pubbaciṇṇan"ti vuttaṁ, taṁ dassetuṁ "taṇhā avijjā
  cā"tiādi vuttaṁ. Tattha taṇhāti paccayesu taṇhā, avijjāti tattheva ādīnava-
  paṭicchādikā avijjā. Piyāpiyanti puttadārādīsu pemasaṅkhāto piyabhāvo ceva
  pantasenāsanesu adhikusaladhammesu anabhiratisaṅkhāto appiyabhāvo ca ubhayattha
  anurodhapaṭivirodho. Subhāni rūpānīti ajjhattaṁ bahiddhā ca subharūpāni. Sukhā vedanāti
  iṭṭhārammaṇe paṭicca uppajjanasukhavedanā. Manāpiyā kāmaguṇāti vuttāvasesā manoramā
  kāmakoṭṭhāsā. Vantāti nirūpato taṁnissitassa chandarāgassa vikkhambhanapahānena chaḍḍitatāya
  pariccattatāya ca vantā. Vante ahaṁ āvamituṁ na ussaheti evaṁ te chaḍḍite
  puna paccāvamituṁ ahaṁ na sakkomi, pariccattā eva hontīti vadati.
      Sabbatthāti sabbesu bhavesu sabbāsu yonīsu sabbāsu gatīsu viññāṇaṭṭhitīsu
  ca. Vaco kataṁ mayāti ambho citta tava vacanaṁ mayā kataṁ. Karonto ca bahūsu
  jātīsu na mesi kopitoti anekāsu jātīsu pana mayā na kopito asi. Mayā
  neva paribhavito, tathāpi ajjhattasambhavo attani sambhūto hutvāpi tava akataññutāya
  dukkhe ciraṁ saṁsaritaṁ tayā kateti tayā nibbattite anādimati 1- saṁsāradukkhe
  sucirakālaṁ mayā saṁsaritaṁ paribbhamitaṁ.
      Idāni "dukkhe ciraṁ saṁsaritaṁ tayā kate"ti saṅkhepato vuttamatthaṁ uppattibhedena
  gatibhedena ca vitthārato dassento "tavaññevā"tiādimāha. Tattha rājadasīti rājā
  asi. Dakāro padasandhikaro. Vessā ca suddā ca bhavāma ekadā taveva vāhasāti
  yojanā. Devattanaṁ vāpīti devabhāvaṁ vāpi tvaṁyeva no amhākaṁ citta karosīti
  yojanā. Vāhasāti kāraṇabhāvena.

  *  *  *  *  *  *
  Footnote: 1 Sī. anādika.....
-------------------------------------------------
[page 526]
      Taveva hetūti taveva hetubhāvena. Tvaṁmūlakanti tvaṁnimittaṁ.
      Nanu dubbhissasi maṁ punappunanti punappunaṁ dubbhissasi nanu, yathā pubbe
  tvaṁ anantāsu jātīsu citta mittapaṭirūpako sapatto hutvā mayhaṁ punappunaṁ dubbhi,
  idāni tathā dubbhissasi maññe, pubbe viya cāretuṁ na dassāmīti adhippāyo.
  Muhuṁ muhuṁ cāraṇikaṁva dassayanti abhiṇhato caraṇārahaṁ 1- viya mano dassento caraṇārahaṁ
  purisaṁ vañcetvā caragopakaṁ 2- nipphādento viya punappunaṁ taṁ taṁ bhavaṁ dassento.
  Ummattakeneva mayā palobhasīti ummattakapurisena viya mayā saddhiṁ kīḷanto taṁ
  taṁ palobhanīyaṁ dassetvā palobhasi. Kiñcāpi te citta virādhitaṁ mayanti ambho
  citta kiṁ nāma te mayā viraddhaṁ, taṁ kathehīti adhippāyo.
      Idaṁ pure cittanti idaṁ cittaṁ nāma ito pubbe rūpādīsu ārammaṇesu
  rajjanādinā, yena ākārena icchati, yattheva cassa kāmo uppajjati, tassa
  vasena yatthakāmaṁ yathā vicarantassa sukhaṁ hoti, tatheva ca caranto 3- yathāsukhaṁ dīgharattaṁ
  cārikaṁ acari, ajjāhaṁ pabhinnamadaṁ mattahatthiṁ hatthācariyasaṅkhāto cheko aṅkusaggaho
  aṅkusena viya yonisomanasikārena naṁ niggahessāmi, nassa vītikkamituṁ dassāmīti.
      Satthā ca me lokamimaṁ adhiṭṭhahīti mama satthā sammāsambuddho imaṁ anavasesa-
  khandhalokaṁ ñāṇena adhiṭṭhahi, 4- kinti? hutvā abhāvaṭṭhena aniccato, kassacipi dhuvassa
  thāvarassa abhāvato addhuvato, sukhasārādīnaṁ abhāvato asārato. Pakkhanda maṁ citta
  jinassa sāsaneti tasmā yāthāvato paṭipajjituṁ citta maṁ jinassa bhagavato sāsane
  pakkhandehi anuppavesehi. "pakkhandiman"tipi Pāli, jinassa sāsane imaṁ lokaṁ ñāṇena
  pakkhanda, yāthāvato tārehi, pakkhandanto ca vipassanāñāṇamaggena yāpento
  suduttarato mahantato saṁsāramahoghato maṁ tārehi.

  *  *  *  *  *  *
  Footnote: 1 Ma. carakārahaṁ 2 Ma. caragopakānaṁ 3 Ma. tasseva ca taraṇato 4 Sī. adhiṭṭhāti
-------------------------------------------------
[page 527]
      Na te idaṁ citta yathā purāṇakanti ambho citta idaṁ attabhāvagehaṁ porāṇakaṁ
  viya tava na hotīti attho. Kasmā? nāhaṁ alaṁ tuyha vase nivattitunti idānāhaṁ
  tava vase nivattituṁ na yutto. Yasmā mahesino bhagavato pabbajitomhi sāsane.
  Pabbajitakālato ca paṭṭhāya samaṇā nāma mādisāva na honti vināsadhārino,
  ekaṁsato samaṇāyeva hontīti attho.
      Nagāti sineruhimavantādayo sabbe pabbatā. Samuddāti puratthimasamuddādayo
  sītasamuddādayo ca sabbe samuddā. Saritāti gaṅgādayo sabbā nadiyo ca. Vasundharāti
  paṭhavī. Disā catassoti puratthimādibhedā catasso disā. Vidisāti puratthimadakkhiṇādayo
  catasso anudisā. Adhoti heṭṭhā yāva udakasandhārakavāyukhandhā. Divāti devalokā.
  Divāggahaṇena cettha tattha gate sattasaṅkhāre vadati. Sabbe aniccā tibhavā
  upaddutāti sabbe kāmabhavādayo tayo bhavā aniccā ceva jātiādīhi rāgādīhi
  kilesehi ca upaddutā pīḷitā ca, na ettha kiñci khemaṭṭhānaṁ nāma atthi,
  tadabhāvato kuhiṁ gato citta sukhaṁ ramissasi, tasmā tato nissaraṇañcettha pariyesāhīti
  adhippāyo.
      Dhitipparanti dhitiparāyaṇaṁ paramaṁ thirabhāve ṭhitaṁ mamaṁ citta kiṁ kāhisi, tato
  īsakampi maṁ cāletuṁ nāsakkhissasīti attho. Tenāha "na te alaṁ citta vasānuvattako"ti.
  Idāni tamevatthaṁ pākaṭataraṁ katvā dassento "na jātu bhastaṁ ubhatomukhaṁ chupe, dhiratthu
  pūraṁ navasotasandanin"ti āha. Tattha bhastanti ruttiṁ. Ubhatomukhanti putoḷiyā 1-
  ubhatomukhaṁ. Na jātu chupeti ekaṁseneva pādenāpi na chupeyya, tathā dhiratthu pūraṁ
  navasotasandaninti nānappakārassa asucino pūraṁ navahi sotehi vaṇamukhehi asucisandaniṁ
  savatiṁ. Tāya vaccakuṭiyā dhī atthu, tassa garahā hotu. 2-

  *  *  *  *  *  *
  Footnote: 1 Sī. mūtoḷiyā 2 Ma. vaccakuṭiyā tassa vikāro hotu
-------------------------------------------------
[page 528]
      Evaṁ aṭṭhavīsatiyā gāthāhi niggaṇhanavasena cittaṁ ovaditvā idāni vivekaṭ-
  ṭhānācikkhaṇādinā sampahaṁsento "varāhaeṇeyyavigāḷhasevite"tiādimāha. Tattha
  varāhaeṇeyyavigāḷhaseviteti varāhehi ceva eṇeyyehi ca ogāhetvā sevite.
  Pabbhārakūṭeti pabbhāraṭṭhāne ceva pabbatasikhare ca. Pakateva sundareti pakatiyā
  eva sundare atittimanohare. "pakativasundhare"ti Vā pāṭho, pākatike bhūmipadeseti
  attho. Navambunā pāvusasittakānaneti pāvusavasena vuṭṭhena meghodakena upasittavasse
  sutheve vane. 1- Tahiṁ guhāgehagato ramissasīti tasmiṁ pabbatakānane guhāsaṅkhātaṁ gehaṁ
  upagato bhāvanāratiyā abhiramissasi.
      Te taṁ ramessantīti te mayūrādayo vanasaññaṁ uppādentā taṁ ramessantīti
  attho.
      Vuṭṭhamhi deveti meghe adhippavuṭṭhe. 2- Caturaṅgule tiṇeti teneva
  gassodakapātena tattha tattha tiṇe surattavaṇṇakambalasadise caturaṅgule jāte. Saṁpupphite
  meghanibhamhi kānaneti pāvusameghasaṅkāse kānane sammadeva pupphite. Nagantareti
  pabbatantare. Viṭapisamo sayissanti tarusadiso apariggaho hutvā nipajjissaṁ. Taṁ me
  mudū hehiti tūlasannibhanti taṁ tiṇapaccattharaṇaṁ mudu sukhasamphassaṁ tūlasannibhaṁ
  tūlikasadisaṁ sayanaṁ me bhavissati.
      Tathā tu kassāmi yathāpi issaroti yathā koci issarapuriso attano vacanakaradāsādiṁ
  vase vatteti, ahampi cittaṁ taṁ tathā karissāmi, mayhaṁ vase vattemiyeva.
  Kathaṁ? yaṁ labbhati tenapi hotu me alanti catūsu paccayesu yaṁ yādisaṁ vā tādisaṁ
  Vā labbhati, tena ca mayhaṁ alaṁ pariyattaṁ hotu. Etena idaṁ dasseti:- yasmā
  idhekacce sattā taṇhuppādahetu cittassa vase anuvattanti, ahaṁ pana taṇhuppādaṁ
  dūrato vajjento cittaṁ dāsaṁ viya karonto attano vase vattemīti. Na tāhaṁ

  *  *  *  *  *  *
  Footnote: 1 Sī. upasitte vane 2 Sī. adhivuṭṭhe
-------------------------------------------------
[page 529]
  Kassāmi yathā atandito, biḷārabhastaṁva yathā sumadditanti citta taṇhuppādaparivajjana-
  hetu, puna tanti cittaṁ āmasati, yathā aññopi koci sammappadhānayogena bhāvanāya
  atandito attano cittaṁ kammakkhamaṁ kammayoggaṁ karoti, tathā ahampi citta taṁ
  kammakkhamaṁ kammayoggaṁ mayhaṁ vase vattaṁ 1- karissāmi. Yathā kiṁ? biḷārabhastaṁva yathā
  sumadditaṁ, naiti nipātamattaṁ. Yathā suṭṭhu madditaṁ biḷārabhastaṁ kammakkhamaṁ
  kammayoggaṁ sukhena pariharaṇīyañca hoti, tathāhaṁ taṁ 2- karissāmi.
      Viriyena taṁ mayha vasānayissanti ambho citta taṁ attano viriyena bhāvanābalaṁ
  uppādetvā tena mayhaṁ vasaṁ ānayissaṁ. Gajaṁva mattaṁ kusalaṅkusaggahoti yathā
  kusalo cheko aṅkusaggaho hatthācariyo attano sikkhābalena mattahatthiṁ attano
  vasaṁ āneti, tathevāti attho.
      Tayā sudantena avaṭṭhitena hīti hīti nipātamattaṁ, citta samathavipassanābhāvanāhi
  suṭṭhu dantena tato eva sammadeva vipassanāvīthiṁ 3- paṭipannattā avaṭṭhitena tayā.
  Hayena yoggācariyova ujjunāti yathā sudantena sudantattā eva ujunā avaṅkagatinā
  assājānīyena yoggācariyo assadammasārathi akhemaṭṭhānato khemantabhūmiṁ
  paṭipajjituṁ sakkoti, evaṁ pahomi maggaṁ paṭipajjituṁ sivanti asivabhāvakarānaṁ kilesānaṁ
  abhāvena sivaṁ. Cittānurakkhīhīti attano cittaṁ anurakkhaṇasīlehi buddhādīhi
  sabbakālaṁ sevitaṁ ariyamaggaṁ ahaṁ paṭipajjituṁ adhigantuṁ pahomi sakkomīti.
      Ārammaṇe taṁ balasā nibandhisaṁ, nāgaṁva thambhamhi daḷhāya rajjuyāti yathā
  hatthācariyo mahāhatthiṁ āḷānathambhe daḷhāya thirāya rajjuyā nibandhati, evamahaṁ citta
  kammaṭṭhānārammaṇe bhāvanābalena nibandhissaṁ. Taṁ me suguttaṁ satiyā subhāvitanti
  taṁ tvaṁ citta mama satiyā suguttaṁ subhāvitañca hutvā. Anissitaṁ sabbabhavesu
  hehisīti ariyamaggabhāvanādibalena kāmabhavādīsu sabbesupi bhavesu taṇhādinissayehi
  anissitaṁ bhavissasi.

  *  *  *  *  *  *
  Footnote: 1 Ma. vasavattiṁ 2 Sī. tathā taṁ 3 Sī. vipassanāvidhiṁ
-------------------------------------------------
[page 530]
      Paññāya chetvā vipathānusārinanti uppathagāminaṁ āyatanasamudayaṁ yāthāvato disvā
  yena samudayena uppathagāmī, 1- tassa kilesavissandanaṁ kilesavipphanditaṁ indriya-
  saṁvarūpanissayāya paṭisaṅkhānapaññāya chinditvā sotavicchedanavasena āvaraṇaṁ katvā,
  yogena niggayhāti vipassanābhāvanāsaṅkhātena yogena sāmatthiyavidhamanena niggahetvā.
  Pathe nivesiyāti vipassanāvīthiyaṁ nivesetvā patiṭṭhapetvā. Yadā pana vipassanā
  ussukkāpitā maggena ghaṭṭeti, tadā maggapaññāya "yaṅkiñci samudayadhammaṁ, sabbaṁ
  taṁ nirodhadhamman"ti 2- nidassanena sabbaso āyatanasamudayassa vibhavaṁ sambhavañca asammohato
  disvā sadevake loke aggavādino sammāsambuddhassa dāyādo orasaputto hehisi
  bhavissasīti attho.
      Catubbipallāsavasaṁ adhiṭṭhitanti anicce niccanti, asubhe subhanti, dukkhe
  sukhanti, anattani attāti imesaṁ catunnaṁ vipallāsānaṁ vasaṁ adhiṭṭhitaṁ anuvattantaṁ.
  Gāmaṇḍalaṁva parinesi citta manti ambho citta maṁ gāmadārakaṁ viya parikaḍḍhasi, ito cito
  parikaḍḍhasi. Nanu saññojanabandhanacchidanti saññojanasaṅkhātānaṁ dasannaṁ bandhanānaṁ
  chedakaṁ kāruṇikaṁ mahāmuniṁ sammāsambuddhaṁ saṁsevasi nanu, 3- "tathārūpe mahānubhāve
  dūratova vajjesi, mādise pana tapassino 4- yathāruci parinesīti appasādalesena 5-
  satthāraṁ pasaṁsati.
      Migo yathāti yathā migo rukkhagacchalatādīhi suṭṭhu cittavicitte anākule kānane
  seri sayaṁvasī ramati. Rammaṁ giriṁ pāvusābbhamālinanti evaṁ pāvusakāle samantato
  sumālinīhi thalajajalajamālāhi samannāgatattā abbhamāliniṁ janavivittatāya manoramatāya
  ca rammaṁ pabbataṁ labhitvā tattha nage ramissaṁ, asaṁsayaṁ 6- ekaṁseneva tvaṁ citta
  parābhavissasi, saṁsārabyasanehi ṭhassasīti 7- attho.

  *  *  *  *  *  *
  Footnote: 1 Ma. uppathagāminī 2 viṃahā. 4/16/15 mahākhandhaka, saṁṃahā. 19/1081/369
  dhammacakkappavattanasutta 3 Sī. saṁsevase nūna 4 chaṂa. tapassine
  5 Ma. pasaṁsāyogena 6 Sī. ramissāmi asaṁsayaṁ
  7 Sī. saṁsārabyasane ṭhassatīti, Ma. saṁsārabyasanehi bhavissati
-------------------------------------------------
[page 531]
      Ye tuyha chandena vasena vattinoti sabbe puthujjane 1- cittasāmaññena gahetvā
  vadati. Tassattho:- ye naranāriyo ambho citta tuyhaṁ chandena vasena ruciyā
  ṭhitā yaṁ gehanissitaṁ sukhaṁ anubhonti anubhavissanti, te aviddasū andhabālā, māra-
  vasānuvattino kilesamārādīnaṁ vase anuvattanasīlā, bhavābhinandī kāmādibhavameva
  abhinandanato, tava sāvakā anusiṭṭhikarā, mayaṁ pana sammāsambuddhassa sāvakā, na
  tuyhaṁ vase anuvattāmāti.
      Evaṁ thero pubbe attano uppannaṁ yonisomanasikāraṁ cittassa niggaṇhanavasena
  pavattaṁ nānappakārato vibhajitvā samīpe ṭhitānaṁ bhikkhūnaṁ ovādadānavasena dhammaṁ
  kathesi. Yaṁ panettha antarantarā atthato na vibhattaṁ, taṁ heṭṭhā vuttanayattā
  uttānatthamevāti.
                    Tālapuṭattheragāthāvaṇṇanā niṭṭhitā.
                    Paramatthadīpaniyā theragāthāsaṁvaṇṇanāya
                    paññāsanipātassa atthavaṇṇanā niṭṭhitā.
                      ----------------------

  *  *  *  *  *  *
  Footnote: 1 Ma. sabbesaṁ puthujjanānaṁ
-------------------------------------------------
[page 532]
                            20. Saṭṭhinipāta
                 400. 1. Mahāmoggallānattheragāthāvaṇṇanā
      saṭṭhinipāte āraññikā pīṇḍapātikāti 1- āyasmato mahāmoggallānattherassa
  gāthā. Kā uppatti?
      tassa vatthu dhammasenāpativatthumhi vuttameva. Thero hi pabbajitadivasato sattame
  divase magadharaṭṭhe kallavālagāmakaṁ upanissāya samaṇadhammaṁ karonto thīnamiddhe okkante
  satthārā "moggallāna moggallāna mā brāhmaṇa ariyaṁ tuṇhībhāvaṁ pamādo"ti-
  ādinā 2- saṁvejito thīnamiddhaṁ vinodetvā bhagavatā vuccamānaṁ dhātukammaṭṭhānaṁ suṇanto
  eva vipassanaṁ vaḍḍhetvā paṭipāṭiyā uparimaggattayaṁ upagantvā aggaphalakkhaṇe
  sāvakapāramīñāṇassa matthakaṁ pāpuṇi. Tena vuttaṁ apadāne 3-:-
             "anomadassī bhagavā lokajeṭṭho narāsabho
              vihāsi himavantamhi devasaṅghapurakkhato.
              Varuṇo nāma nāmena nāgarājā ahaṁ tadā
              kāmarūpī vikubbāmi mahodadhinivāsahaṁ.
              Aṅgaṇiyagaṇaṁ 4- hitvā turiyaṁ paṭṭhapesahaṁ
              sambuddhaṁ parivāretvā vādesuṁ accharā tadā.
              Vijjamānesu 5- turiyesu devaturiyāni vajjayuṁ 5-
              ubhinnaṁ saddaṁ sutvāna buddhopisampabujjhatha.
              Nimantayitvā sambuddhaṁ sakaṁ bhavanupāgamiṁ
              āsanaṁ paññapetvāna kālamārocayiṁ ahaṁ.

  *  *  *  *  *  *
  Footnote: 1 chaṂa. āraññikātiādikā 2 saṁṇidāna. 16/235/259 kolitasutta
  3 khu.apa. 32/375/4 4 chaṂa. saṅgaṇiyaṁ gaṇaṁ
  5-5 chaṂa. vajjamānesu tūresu, devā tūrāni
-------------------------------------------------
[page 533]
              Khīṇāsavasahassehi parivuto lokanāyako
              obhāsento disā sabbā bhavanaṁ me upāgami.
              Upaviṭṭhaṁ mahāvīraṁ devadevaṁ narāsabhaṁ
              sabhikkhusaṁghaṁ tappesiṁ annapānenahaṁ tadā.
              Anumodi mahāvīro sayambhū aggapuggalo
              bhikkhusaṁghe nisīditvā imā gāthā abhāsatha.
              Yo so saṁghaṁ apūjesi buddhañca lokanāyakaṁ
              tena cittappasādena devalokaṁ gamissati.
              Sattasattatikkhattuñca devarajjaṁ karissati
              paṭhabyā rajjaṁ aṭṭhasataṁ vasudhaṁ āvasissati.
              Pañcapaññāsakkhattuñca cakkavattī bhavissati
              bhogā asaṅkhayā tassa uppajjissanti tāvade.
              Aparimeyye ito kappe okkākakulasambhavo
              gotamo nāma gottena satthā loke bhavissati.
              Nirayā so cavitvāna manussattaṁ gamissati
              kolito nāma nāmena brahmabandhu bhavissati.
              So pacchā pabbajitvāna kusalamūlena codito
              gotamassa bhagavato dutiyo hessati sāvako.
              Āraddhaviriyo pahitatto iddhiyā pāramiṁ gato
              sabbāsave pariññāya nibbāyissatyanāsavo.
              Pāpamittopanissāya kāmarāgavasaṁ gato
              mātaraṁ pitarañcāpi ghātayiṁ duṭṭhamānaso.
              Yaṁ yaṁ yonupapajjāmi nirayaṁ atha mānusaṁ
              pāpakammasamaṅgitaṁ 1- bhinnasīso marāmahaṁ.

  *  *  *  *  *  *
  Footnote: 1 chaṂa. pāpakammasamaṅgitā
-------------------------------------------------
[page 534]
              Idaṁ pacchimakaṁ mayhaṁ carimo vattate bhavo
              idhāpi īdisaṁ 1- mayhaṁ maraṇakāle bhavissati.
              Pavivekamanuyutto samādhibhāvanārato
              sabbāsave pariññāya viharāmi anāsavo.
              Dharaṇimpi sugambhīraṁ bahalaṁ duppadhaṁsiyaṁ
              vāmaṅguṭṭhena cāleyyaṁ 2- iddhiyā pāramiṁ gato.
              Asmimānaṁ na passāmi māno mayhaṁ na vijjati
              sāmaṇere upādāya garucittaṁ karomahaṁ.
              Aparimeyye ito kappe yaṁ kammaṁ abhinīhariṁ
              tamahaṁ bhūmiṁ anuppatto 3- pattomhi āsavakkhayaṁ.
              Paṭisambhidā catasso .pe. Kataṁ buddhassa sāsanan"ti.
      Atha naṁ satthā aparabhāge jetavanamahāvihāre ariyagaṇamajjhe nisinno tena
  tena guṇena attano sāvake etadagge ṭhapento "etadaggaṁ bhikkhave mama sāvakānaṁ
  bhikkhūnaṁ iddhimantānaṁ yadidaṁ mahāmoggollāno"ti 4- iddhimantatāya etadagge
  ṭhapesi, tena evaṁ satthārā etadagge ṭhapitena sāvakapāramiyā matthakaṁ pattena mahātherena
  taṁ taṁ nimittaṁ āgamma tattha tattha bhāsitā gāthā, tā saṅgītikāle dhammasaṅgāhakehi:-
       [1149] "āraññikā Piṇḍapātikā uñchāpattāgate ratā
              dālemu maccuno senaṁ ajjhattaṁ susamāhitā.
       [1150] Āraññikā piṇḍapātikā uñchāpattāgate ratā
              dhunāma maccuno senaṁ naḷāgāraṁva kuñjaro.
       [1151] Rukkhamūlikā sātatikā uñchāpattāgate ratā
              dālemu maccuno senaṁ ajjhattaṁ susamāhitā.

  *  *  *  *  *  *
  Footnote: 1 chaṂa. ediso 2 chaṂa. khobheyyaṁ 3 chaṂa. tāhaṁ bhūmimanuppatto
  4 aṅekaka. 20/190/23 etadaggavagga: paṭhamavagga
-------------------------------------------------
[page 535]
        [1152] Rukkhamūlikā sātatikā uñchāpattāgate ratā
               dhunāma maccuno senaṁ naḷāgāraṁva kuñjaro.
        [1153] Aṭṭhikaṅkalakuṭike maṁsanhārupasibbite
               dhiratthu pūre duggandhe paragatte mamāyase.
        [1154] Gūthabhaste taconaddhe uragaṇḍipisācini
               nava sotāni te kāye yāni sandanti sabbadā.
        [1155] Tava sarīraṁ navasotaṁ duggandhakaraṁ paribandhaṁ
               bhikkhu parivajjayate taṁ mīḷhaṁ ca yathā sucikāmo.
        [1156] Evañce taṁ jano jaññā yathā jānāmi taṁ ahaṁ
               ārakā parivajjeyya gūthaṭṭhānaṁva pāvuse.
        [1157] Evametaṁ mahāvīra yathā samaṇa bhāsasi
               ettha ceke visīdanti paṅkamhiva jaraggavo.
        [1158] Ākāsamhi haliddiyā yo maññetha rajetave
               aññena vāpi raṅgena vighātudayameva taṁ.
        [1159] Tadākāsasamaṁ cittaṁ ajjhattaṁ susamāhitaṁ
               mā pāpacitte āsādi 1- aggikkhandhaṁva pakkhimā.
        [1160] Passa cittakataṁ bimbaṁ arukāyaṁ samussitaṁ
               āturaṁ bahusaṅkappaṁ yassa natthi dhuvaṁ ṭhiti.
        [1161] Passa cittakataṁ rūpaṁ maṇinā kuṇḍalena ca
               aṭṭhiṁ tacena onaddhaṁ saha vatthehi sobhati.
        [1162] Alattakakatā pādā mukhaṁ cuṇṇakamakkhitaṁ
               alaṁ bālassa mohāya no ca pāragavesino.
        [1163] Aṭṭhapadakatā 2- kesā nettā añjanamakkhitā
               alaṁ bālassa mohāya no ca pāragavesino.

  *  *  *  *  *  *
  Footnote: 1 Sī. āhani 2 chaṂa. aṭṭhāpadakatā
-------------------------------------------------
[page 536]
        [1164] Añjanīva navā cittā pūtikāyo alaṅkato
               alaṁ bālassa mohāya no ca pāragavesino.
        [1165] Odahi migavo pāsaṁ nāsadā vāguraṁ migo
               bhutvā nivāpaṁ gacchāma kaddante migabandhake.
        [1166] Chinno pāso migavassa nāsadā vāguraṁ migo
               bhutvā nivāpaṁ gacchāma socante migaluddake.
        [1167] Tadāsi yaṁ bhiṁsanakaṁ tadāsi lomahaṁsanaṁ
               anekākārasampanne sāriputtamhi nibbute.
        [1168] Aniccā vata saṅkhārā uppādavayadhammino
               uppajjitvā nirujjhanti tesaṁ vūpasamo sukho.
        [1169] Sukhumaṁ te paṭivijjhanti vālaggaṁ usunā yathā
               ye pañcakkhandhe passanti parato no ca attato.
        [1170] Ye ca passanti saṅkhāre parato no ca attato
               paccabyādhiṁsu nipuṇaṁ vālaggaṁ usunā yathā.
        [1171] Sattiyā viya omaṭṭho ḍayhamānova matthake
               kāmarāgappahānāya sato bhikkhu paribbaje.
        [1172] Sattiyā viya omaṭṭho ḍayhamānova matthake
               bhavarāgappahānāya sato bhikkhu paribbaje.
        [1173] Codito bhāvitattena sarīrantimadhārinā
               migāramātu pāsādaṁ pādaṅguṭṭhena kampayiṁ.
        [1174] Nayidaṁ sithilamārabbha nayidaṁ appena thāmasā
               nibbānamadhigantabbaṁ sabbaganthapamocanaṁ.
        [1175] Ayañca daharo bhikkhu ayamuttamaporiso
               dhāreti antimaṁ dehaṁ jetvā māraṁ savāhanaṁ.
-------------------------------------------------
[page 537]
        [1176] Vivaramanupabhanti vijjutā vebhārassa ca paṇḍavassa ca
               nagavivaragato jhāyati putto appaṭimassa tādino.
        [1177] Upasanto uparato pantasenāsano muni
               dāyādo buddhaseṭṭhassa brahmunā abhivandito.
        [1178] Upasantaṁ uparataṁ pantasenāsanaṁ muniṁ
               dāyādaṁ buddhaseṭṭhassa vanda brāhmaṇa kassapaṁ.
        [1179] Yo ca jātisataṁ gacche sabbā brāhmaṇajātiyo
               sotthiyo 1- vedasampanno manussesu punappunaṁ.
        [1180] Ajjhāyakopi ce assa tiṇṇaṁ vedāna pāragū
               etassa vandanāyetaṁ kalaṁ nāgghati soḷasiṁ.
        [1181] Yo so aṭṭha vimokkhāni purebhattaṁ aphussayi 2-
               anulomaṁ paṭilomaṁ tato piṇḍāya gacchati.
        [1182] Tādisaṁ bhikkhuṁ māsādi 3- māttānaṁ khaṇi brāhmaṇa
               abhippasādehi manaṁ arahantamhi tādine
               khippaṁ pañjaliko vanda mā te vijaṭi matthakaṁ.
        [1183] Neso 4- passati saddhammaṁ saṁsārena purakkhato
               adhogamaṁ 5- jimhapathaṁ kummaggamanudhāvati.
        [1184] Kimīva mīḷhapalitto 6- saṅkhāre adhimucchito
               pagāḷho lābhasakkāre tuccho gacchati poṭṭhilo.
        [1185] Imañca passa āyantaṁ sāriputtaṁ sudassanaṁ
               vimuttaṁ ubhatobhāge ajjhattaṁ susamāhitaṁ.
        [1186] Visallaṁ khīṇasaṁyogaṁ tevijjaṁ maccuhāyinaṁ
               dakkhiṇeyyaṁ manussānaṁ puññakkhettaṁ anuttaraṁ.

  *  *  *  *  *  *
  Footnote: 1 chaṂa. sottiyo 2 chaṂa. aphassayi 3 Sī. mā hani 4 Ma. na so
  5 Ma. ajjhagamaṁ 6 chaṂa. mīḷhasallitto
-------------------------------------------------
[page 538]
        [1187] Ete sambahulā devā iddhimanto yasassino
               dasa devasahassāni sabbe brahmapurohitā
               moggallānaṁ namassantā tiṭṭhanti pañjalīkatā.
        [1188] Namo te purisājañña namo te purisuttama
               yassa te āsavā khīṇā dakkhiṇeyyosi mārisa.
        [1189] Pūjito naradevena uppanno maraṇābhibhū
               puṇḍarīkaṁva toyena saṅkhārenupalimpati.
                   [1190] Yassa muhuttena sahassadhā loko
                          saṁvidito sabrahmakappo vasi
                          iddhiguṇe cutūpapāte kāle
                          passati devatā sa bhikkhu.
        [1191] Sāriputtova paññāya sīlena upasamena ca
               yopi pāraṅgato bhikkhu etāvaparamo siyā.
        [1192] Koṭisatasahassassa attabhāvaṁ khaṇena nimmine
               ahaṁ vikubbanāsu kusalo vasībhūtomhi iddhiyā.
                   [1193] Samādhivijjāvasipāramīgato
                          moggallānagotto asitassa sāsane
                          dhīro samucchindi samāhitindriyo
                          nāgo yathā pūtilataṁva bandhanaṁ.
        [1194] Pariciṇṇo mayā satthā kataṁ buddhassa sāsanaṁ
               ohito garuko bhāro bhavanetti samūhatā.
        [1195] Yassa catthāya 1- pabbajito agārasmā anagāriyaṁ
               so me attho anuppatto sabbasaṁyojanakkhayo.

  *  *  *  *  *  *
  Footnote: 1 Sī. yassatthāya
-------------------------------------------------
[page 539]
        [1196] Kīdiso nirayo āsi yattha dussī 1- apaccatha
               vidhuraṁ sāvakamāsajja kakusandhañca brāhmaṇaṁ.
        [1197] Sataṁ āsi ayosaṅkū sabbe paccattavedanā
               īdiso nirayo āsi yattha dussī 1- apaccatha
               vidhuraṁ sāvakamāsajja kakusandhañca brāhmaṇaṁ.
        [1198] Yo etamabhijānāti bhikkhu buddhassa sāvako
               tādisaṁ bhikkhumāsajja kaṇha dukkhaṁ nigacchasi.
        [1199] Majjhesarasmiṁ 2- tiṭṭhanti vimānā kappaṭhāyino
               veḷuriyavaṇṇā rucirā accimanto pabhassarā
               accharā tattha naccanti puthu nānattavaṇṇiyo.
        [1200] Yo etamabhijānāti .pe. Kaṇha dukkhaṁ nigacchasi.
        [1201] Yo ca 3- buddhena codito bhikkhusaṁghassa pekkhato
               migāramātu pāsādaṁ pādaṅguṭṭhena kampayi.
        [1202] Yo etamabhijānāti .pe. Kaṇha dukkhaṁ nigacchasi.
        [1203] Yo vejayantapāsādaṁ pādaṅguṭṭhena kampayi
               iddhibalenupatthaddho saṁvejesi ca devatā.
        [1204] Yo etamabhijānāti .pe. Kaṇha dukkhaṁ nigacchasi.
        [1205] Yo vejayantapāsāde sakkaṁ so paripucchati
               api āvuso jānāsi 4- taṇhakkhayavimuttiyo
               tassa sakko viyākāsi pañhaṁ puṭṭho yathātathaṁ.
        [1206] Yo etamabhijānāti .pe. Kaṇha dukkhaṁ nigacchasi.
        [1207] Yo brahmānaṁ paripucchati sudhammāyaṁ ṭhito sabhaṁ 5-
               ajjāpi tyāvuso sā diṭṭhi yā te diṭṭhi pure ahu
               passasi vītivattantaṁ brahmaloke pabhassaraṁ.

  *  *  *  *  *  *
  Footnote: 1 dūsī, Maṃūla. 12/513/456 2 Sī. sarassa, Ma. samuddasmiṁ 3 chaṂa. ve
  4 api vāsava jānāsi, Maṃūla. 12/513/457
  5 sudhammāyābhito sabhaṁ, Maṃūla. 12/513/457
-------------------------------------------------
[page 540]
        [1208] Tassa brahmā viyākāsi pañhaṁ puṭṭho yathātathaṁ
               na me mārisa sā diṭṭhi yā me diṭṭhi pure ahu.
        [1209] Passāmi vītivattantaṁ brahmaloke pabhassaraṁ
               sohamajja kathaṁ vajjaṁ ahaṁ niccomhi sassato. 1-
        [1210] Yo etamabhijānāti .pe. Kaṇha dukkhaṁ nigacchasi.
        [1211] Yo mahāneruno kūṭaṁ vimokkhena apassayi 2-
               vanaṁ pubbavidehānaṁ ye ca bhūmisayā naRā.
        [1212] Yo etamabhijānāti bhikkhu buddhassa sāvako
               tādisaṁ bhikkhumāsajja kaṇha dukkhaṁ nigacchasi.
        [1213] Na ve aggi cetayati ahaṁ bālaṁ ḍahāmiti
               bālo ca jalitamaggiṁ 3- āsajja naṁ paḍayhati.
        [1214] Evameva tuvaṁ māra āsajja naṁ tathāgataṁ
               sayaṁ ḍahissasi attānaṁ bālo aggiṁva samphusaṁ.
        [1215] Apuññaṁ pasavī māro āsajja naṁ tathāgataṁ
               kinnu maññasi pāpima na me pāpaṁ vipaccati.
        [1216] Karato te cīyate 4- pāpaṁ cirarattāya antaka
               māra nibbinda buddhamhā āsaṁ mākāsi bhikkhusu.
        [1217] Iti māraṁ atajjesi bhikkhu bhesakaḷāvane
               tato so dummano yakkho tatthevantaradhāyathā"ti
  itthaṁ sudaṁ āyasmā mahāmoggallāno thero gāthāyo abhāsitthāti.
      Iminā anukkamena ekaccaṁ saṅgahaṁ āropetvā ṭhapitā.
      Tattha "āraññikā"tiādikā catasso gāthā bhikkhūnaṁ ovādadānavasena bhāsitā.
  Āraññikāti gāmantasenāsanaṁ paṭikkhipitvā āraññakadhutaṅgasamādānena āraññikā.

  *  *  *  *  *  *
  Footnote: 1 pāli. passato 2 chaṂa. aphassayi 3 chaṂa. bālova jalitaṁ aggiṁ
  4 pāli. miyyate
-------------------------------------------------
[page 541]
  Saṁghabhattaṁ paṭikkhipitvā piṇḍapātikaṅgasamādānena piṇḍapātikā, ghare ghare laddha-
  piṇḍapātena yāpanakā. Uñchāpattāgate ratāti uñchācariyāya patte āgate patta-
  pariyāpanne ratā, teneva abhiratā santuṭṭhā. Dālemu maccuno senanti attānaṁ
  anatthajanane 1- sahāyabhāvūpagamanato maccurājassa senābhūtaṁ kilesavāhiniṁ samucchindeMa.
  Ajjhattaṁ susamāhitāti gocarajjhattesu suṭṭhu samāhitā hutvā, etenassa
  padālanupāyamāha.
      Dhunāmāti niddhunāma viddhaṁseMa.
      Sātatikāti sātaccakārino bhāvanāya satatapavattaviriyā.
      "aṭṭhikaṅkalakuṭike"tiādikā Catasso gāthā attānaṁ palobhetuṁ upagatāya
  gaṇikāya ovādavasena abhāsi. Tattha aṭṭhikaṅkalakuṭiketi aṭṭhisaṅkhalikāmayakuṭike.
  Nhārupasibbiteti navahi nhārusatehi samantato sibbite. Araññe kuṭiyo dārudaṇḍe
  ussāpetvā valliādīhi bandhitvā kariyanti, tvaṁ pana paramajegucchena aṭṭhikaṅkalena
  paramajeguccheheva nhārūhi bandhitvā katā, ativiya jegucchā paṭikkūlā cāti dasseti.
  Dhiratthu pūre duggandheti kesalomādino nānappakārassa asucino pūre paripuṇṇe,
  tato eva duggandhe dhiratthu tava dhīkāro 2- hotu. Paragatte mamāyaseti idañca
  te duggandhassa upari phoṭasamuṭṭhānaṁ parissayaṁ evaṁ asuciduggandhaṁ jegucchaṁ
  paṭikkūlasamādānaṁ tādise eva aññasmiṁ padese soṇasiṅgālakimikulādīnaṁ gattabhūte
  kaḷevare mamattaṁ karosi.
      Gūthabhasteti gūthabharitabhastasadise. Taconaddheti tacena onaddhe chavimatta-
  paṭicchāditakibbise. Uragaṇḍipisācinīti ure ṭhitagaṇḍadvayavatī 3- bhayānakabhāvato
  anatthāvahato pisācasadiSī. Yāni sandanti sabbadāti yāni nava sotāni nava vaṇamukhāni
  sabbadā rattindivaṁ sandanti savanti asuciṁ paggharanti.

  *  *  *  *  *  *
  Footnote: 1 Sī. anatthajanakaṁ 2 Sī. tava garahā 3 Sī. uṭṭhitagaṇḍadvayavatī
-------------------------------------------------
[page 542]
      Paribandhanti sammāpaṭipattiparibandhabhūtaṁ. Bhikkhūti saṁsāre bhayaṁ ikkhanto
  bhinnakileso vā dūrato parivajjayateti 1- mamattaṁ na karoti. Mīḷhaṁ ca yathā sucikāmoti
  caiti nipātamattaṁ, yathā sucijātiko sucimeva icchanto sasīsaṁ nhāto mīḷhaṁ disvā
  dūratova parivajjesi, evamevaṁ 2- bhikkhūti attho.
      Evañce taṁ jano jaññā, yathā jānāmi taṁ ahanti evaṁ sarīrasaññitaṁ
  asucipuñjaṁ yathā ahaṁ yathābhūtaṁ jānāmi, evameva mahājano jāneyya, taṁ ārakā
  dūratova parivajjeyya. Gūthaṭṭhānaṁva pāvuseti pāvusakāle 3- kilinnāsuciṁ nirantaraṁ
  gūthaṭṭhānaṁ viya sucijātiko. Yasmā pana taṁ yathābhūtaṁ na jānāti, tasmā tattha nimuggo
  sīsaṁ na ukkhipatīti adhippāyo.
      Evaṁ therena sarīre dose 4- vibhāvite sā gaṇikā lajjāva natamukhā there
  gāravaṁ paccupaṭṭhapetvā "evametaṁ mahāvīrā"ti gāthaṁ vatvā theraṁ vanditvā aṭṭhāsi.
  Tattha ettha ceketi evaṁ pākaṭapaṭikkūlasabhāvepi etasmiṁ kāye ekacce sattā
  āsattibalavatāya visīdanti visādaṁ āpajjanti. Paṅkamhiva jaraggavo mahākaddamakucchiyaṁ
  sampatitadubbalabalibaddo viya byasanameva pāpuṇantīti attho.
      Puna taṁ thero mādise evarūpā paṭipatti niratthakā vighātāvahā evāti
  dassento "ākāsamhī"tiādinā gāthādvayamāha. Tassattho:- yo puggalo haliddiyā
  aññena vā raṅgajātena ākāsaṁ rañjituṁ maññeyya, tassa taṁ kammaṁ vighātudayaṁ
  cittavighātāvahameva siyā, yathā taṁ avisaye yogo.
      Tadākāsasamaṁ cittanti tayidaṁ mama cittaṁ ākāsasamaṁ katthaci alaggabhāvena
  ajjhattaṁ suṭṭhu samāhitaṁ, tasmā mā pāpacitte āsādītikāmesu nimuggatāya
  lāmakacitte nihīnacitte mādise mā āsādehi. Aggikkhandhaṁva pakkhimāti pakkhimā

  *  *  *  *  *  *
  Footnote: 1 Sī. parivajjayate taṁ 2 Sī. evameva 3 Sī. pāvuse kāle 4 Ma. sarīrabhāve
-------------------------------------------------
[page 543]
  Salabho aggikkhandhaṁ āsādento anatthameva pāpuṇāti, evaṁ sampadamidaṁ tuyhanti
  dasseti.
      Passa cittakatantiādikā satta gāthā tameva gaṇikaṁ disvā vipallattacittānaṁ
  bhikkhūnaṁ ovādadānavasena vuttā, taṁ sutvā sā gaṇikā maṅkubhūtā āgatamaggeneva
  palātā.
      Tadāsītiādikā catasso gāthā āyasmato sāriputtattherassa parinibbānaṁ
  ārabbha vuttā. Tattha anekākārasampanneti anekehi sīlasaṁvarādippakārehi paripuṇṇe.
      Sukhumaṁ te paṭivijjhantīti te yogino atisukhumaṁ paṭivijjhanti nāma, yathā kiṁ?
  Vālaggaṁ usunā yathā yathā satadhābhinnassa vālassa ekaṁ aṁsuaggaṁ rattandhakāratimisāya
  vijjullatobhāsena vijjhantā viyāti attho. Ke pana teti āha "ye
  pañcakkhandhe passanti, parato no ca attato"ti. Tattha paratoti anattato.
  Tassa attaggāhapaṭikkhepadassanaṁ hetaṁ. Tenāha "no ca attato"ti. Etena anattato.
  Abhivuṭṭhitassa ariyamaggassa vasena dukkhasacce pariññābhisamayaṁ āha, tadavinābhāvato
  pana itaresampi abhisamayānaṁ suppaṭivijjhatā vuttā eva hotīti daṭṭhabbaṁ. Keci
  pana "anatthakārakato 1- pare nāma pañcupādānakkhandhāti `parato passantī'ti iminā
  visesato sabbopi sammadeva vutto"ti vadanti. Paccabyādhiṁsūti paṭivijjhiṁsu.
      Sattiyā viya omaṭṭhoti paṭhamagāthā tissattheraṁ ārabbha vuttā, dutiyā
  vaḍḍhamānattheraṁ. Tā heṭṭhā vuttatthāva.
      Codito bhāvitattenāti gāthā pāsādakampanasuttantaṁ 2- ārabbha vuttā. Tattha
  bhāvitattena sarīrantimadhārināti bhagavantaṁ sandhāya vadati.

  *  *  *  *  *  *
  Footnote: 1 Ma. anattakārakato 2 saṁṃahā. 19/826/235
-------------------------------------------------
[page 544]
      Nayidaṁ sithilamārabbhātiādikā dve gāthā hīnaviriyaṁ vedanāmakaṁ daharabhikkhuṁ
  ārabbha vuttā. Tattha sithilamārabbhāti sithilaṁ katvā viriyaṁ akatvā. Appena thāmasāti
  appakena viriyabalena nayidaṁ nibbānaṁ adhigantabbaṁ, mahanteneva pana catubbidha-
  sammappadhānaviriyena pattabbanti attho.
      Vivaramanupabhantītiādikā dve gāthā attano vivekabhāvaṁ ārabbha vuttā.
  Tattha brahmunā abhivanditoti mahābrahmunā sadevakena lokena ca abhimukhena hutvā
  thomito namassito ca.
      Upasantaṁ uparatantiādikā pañca gāthā rājagahaṁ piṇḍāya pavisantaṁ mahākassapattheraṁ
  disvā "kāḷakaṇṇī mayā diṭṭhā"ti oloketvā 1- ṭhitaṁ sāriputtattherassa bhāgineyyaṁ
  micchādiṭṭhibrāhmaṇaṁ disvā tassa anukampāya "ayaṁ brāhmaṇo mā nassī"ti
  ariyūpavādapaṭighātatthaṁ "theraṁ vandāhī"ti taṁ uyyojentena vuttā. Tattha jātisataṁ
  gaccheti jātīnaṁ sataṁ upagaccheyya. Sottiyoti sottiyajātiko. Vedasampannoti
  ñāṇasampanno. Etassāti therassa. Ayaṁ hettha saṅkhepattho:- yo puggalo uditoditā
  asambhinnā satabrāhmaṇajātiyo anupaṭipāṭiyā uppajjanavasena upagaccheyya, tattha ca
  brāhmaṇānaṁ vijjāsu nipphattiṁ gato tiṇṇaṁ vedānaṁ pāragū siyā brāhmaṇavattañca
  pūrento, tassetaṁ vijjādianuṭṭhānaṁ etassa mahākassapattherassa vandanāya
  vandanāmayapuññassa soḷasiṁ kalaṁ nāgghati, vandanāmayapuññameva tato mahantataranti.
      Aṭṭha vimokkhānīti rūpajjhānādike aṭṭha vimokkhe. Bhāvanāvasena hi laddhāni
  rūpajjhānāni paccanīkadhammehi suṭṭhu vimuttataṁ abhirativasena ārammaṇe nirāsaṅgañca
  pavattiṁ upādāya "vimokkhānī"ti vuccanti, nirodhasamāpatti pana paccanīkadhammehi
  vimuttattā eva. Idha pana jhānameva veditabbaṁ. Anulomaṁ paṭilomanti paṭhamajjhānato

  *  *  *  *  *  *
  Footnote: 1 potthakesu "diṭṭhoti tassa paṭighātatthaṁ purisaṁ oloketvā"ti ime pāṭhā
  dissanti
-------------------------------------------------
[page 545]
  Paṭṭhāya yāva nevasaññānāsaññāyatanā anulomaṁ, nevasaññānāsaññāyatanato
  paṭṭhāya yāva paṭhamajjhānā paṭilomaṁ. Purebhattanti bhattakiccato pureyeva. Aphussayīti
  anekākāravokārā 1- samāpattiyo samāpajji. Tato piṇḍāya gacchatīti tato samāpattito
  vuṭṭhāya, tato vā samāpattisamāpajjitato 2- pacchā idāni piṇḍāya gacchatīti tadahu
  pavattaṁ therassa paṭipattiṁ sandhāya vadati, thero pana divase divase tatheva paṭipajjati.
      Tādisaṁ bhikkhuṁ māsādīti yādisassa guṇā ekadesena vuttā, tādisaṁ tathārūpaṁ
  buddhānubuddhaṁ mahākhīṇāsavaṁ bhikkhuṁ mā āsādehi. Māttānaṁ khaṇi brāhmaṇāti
  āsādanena ca brāhmaṇa mā attānaṁ khaṇi, ariyūpavādena attano kusaladhammaṁ
  mā ummulehi. Abhippasādehi mananti "sādhurūpo vata ayaṁ samaṇo"ti attano
  cittaṁ pasādehi. Mā te vijaṭi matthakanti tava matthakaṁ tasmiṁ katena aparādhena
  sattadhā mā phali. Tasmā tassa paṭikāratthaṁ khippameva pañjaliko vandāti. Brāhmaṇo
  taṁ sutvā bhīto saṁviggo lomahaṭṭhajāto tāvadeva theraṁ khamāpesi.
      Neso passatītiādikā dve gāthā poṭṭhilaṁ nāma bhikkhuṁ sammā apaṭipajjantaṁ 3-
  micchājīvakataṁ disvā codanāvasena vuttā. Tattha neso passati saddhammanti eso
  poṭṭhilo bhikkhuṁ sataṁ buddhādīnaṁ dhammaṁ maggaphalanibbānaṁ na passati. Kasmā? saṁsārena
  purakkhato saṁsārabandhanāvijjādinā purakkhato apāyesu nibbattanato 4- adhogamaṁ
  heṭṭhāgāmiṁ māyāsāṭheyyānugatattā jimhapathaṁ micchāmaggabhāvato kummaggabhūtaṁ
  micchājīvaṁ anudhāvati anuparivattati.
      Kimīva mīḷhapalittoti gūthakimī viya mīḷhena pakārato 5- litto kilesāsuci-
  vimissite saṅkhāre adhimucchito ajjhāpanno. Pagāḷho lābhasakkāreti lābhe ca sakkāre
  ca taṇhāvasena pakārato gāḷho ogāḷho. Tuccho gacchati poṭṭhiloti adhisīla-
  sikkhābhāvato tuccho asāro hutvā poṭṭhilo bhikkhu gacchati pavattati.

  *  *  *  *  *  *
  Footnote: 1 Sī. anekākāravokiṇṇā 2 Sī. samāpattisamāpajjanato 3 Sī. sammā paṭipajjantaṁ
  4 Sī. nibbattanako 5 chaṂa. samantato
-------------------------------------------------
[page 546]
      Imañca passātiādikā dve gāthā āyasmantaṁ sāriputtaṁ pasaṁsantena vuttā.
  Tattha imañca passāti āyasmantaṁ sāriputtattheraṁ disvā pasannamānaso attano
  cittaṁ ālapati. Sudassananti asekkhānaṁ sīlakkhandhānañceva pāripūriyā sāvakapāramī-
  ñāṇassa ca pāripūriyā sundaradassanaṁ. Vimuttaṁ ubhatobhāgeti ubhatobhāgato vimuttattā
  ubhatobhāgavimuttaṁ ubhatobhāgeti arūpasamāpattiyā rūpakāyato, maggena nāmakāyato,
  yathārahaṁ tehiyeva vikkhambhanasamucchedabhāgehi vimuttanti attho. Sabbaso rāgasallādīnaṁ
  abhāvena visallaṁ kāmādiyogānaṁ sammadeva khīṇattā khīṇasaṁyogaṁ suparisuddhassa
  vijjattayassa adhigatattā tevijjaṁ maccurājassa bhañjitattā maccuhāyinaṁ passāti
  yojanā.
      Ete sambahulātiādikā gāthā āyasmatā sāriputtattherena mahāmoggallānat-
  theraṁ pasaṁsantena vuttā. Tattha pūjito naradevenāti narehi ca devehi ca paramāya
  pūjāya pūjito. Uppanno maraṇābhibhūti loke uppanno hutvā maraṇaṁ abhibhavitvā
  ṭhito, athavā pūjito naradevena sammāsambuddhena kāraṇabhūtena ariyāya jātiyā
  uppanno. Sammāsambuddho hi paṭhamaṁ kammunā naro manusso hutvā pacchāpi
  ariyāya jātiyā uttamo devo devātidevo ahosi, tasmā "naradevo"ti vuccati,
  pūjito naradevena bhagavatā pasaṁsāvasena uppanno maraṇābhibhūte loke uppanno
  hutvā maraṇābhibhū maccuhāyī. Puṇḍarīkaṁva toyena udakena puṇḍarīkaṁ viya saṅkhāragate
  taṇhādiṭṭhilepena na upalimpati, katthacipi anissitoti attho.
      Yassāti yena. Muhutteti khaṇamatte kāle. Sahassadhāti sahassapakāro. Lokoti
  okāsaloko. Ayaṁ hettha attho:- yena mahiddhikena āyasmatā mahāmoggallānena
  sahassilokadhātu khaṇeneva sammadeva vidito paccakkhato ñāto sabrahmakappo
  mahābrahmasadiso āvajjanādivasībhāvappattiyā iddhisampadāya cutūpapāte ca vaSī.
  Kāle passatīti tadanurūpe kāle dibbena cakkhunā devatā passatīti.
-------------------------------------------------
[page 547]
      Sāriputtovātiādikā gāthā āyasmatā mahāmoggallānena attano guṇe
  pakāsentena vuttā. Tattha sāriputtovāti gāthāya ayaṁ saṅkhepattho:- paññāya
  paññāsampadāya sīlena sīlasampattiyā upasamena kilesavūpasamena yo bhikkhu pāraṅgato pāraṁ
  pariyantaṁ ukkaṁsaṁ gato so sāriputto sāvakehi paññādīhi guṇehi paramukkaṁsagato.
  Paññāya sīlena hi paramukkaṁsagato. Etāvaparamo siyā etaparamo eva,
  natthi tato uttarīti. Imaṁ pana thero yathā sāriputto paññāya uttamo, tathā
  ahaṁ samādhinā uttamoti dīpetuṁ avoca. Tenevāha "koṭisatasahassassā"tiādi.
      Tattha khaṇena nimmineti khaṇeneva koṭisatasahassāttabhāvaṁ nimmineyya nimmituṁ
  samattho, tassa nimminane 1- na mayhaṁ bhāro atthi. Vikubbanāsu kusalo, vasībhūtomhi
  iddhiyāti na kevalaṁ manomayavikubbanāsu eva, sabbāyapi iddhiyā vasībhāvappatto
  amhi.
      Samādhivijjāvasipāramīgatoti savitakkasavicārādisamādhīsu ceva pubbenivāsañāṇādi-
  vijjāsu ca vasībhāvena pāramiṁ koṭiṁ patto asi. Tassa taṇhānissayādirahitassa
  satthu, sāsane yathāvuttehi guṇehi ukkaṁsagato. Dhitisampannatāya dhīro, moggallāna-
  gotto moggallāno, suṭṭhu ṭhapitaindriyatāya samāhitindriyo, yathā hatthināgo
  pūtilatābandhanaṁ sukheneva chindati, evaṁ sakalaṁ kilesabandhanaṁ samucchindi evāti.
      Kīdiso nirayo āsītiādayo gāthā koṭṭhaṁ anupavisitvā nikkhamitvā ṭhitamāraṁ
  tajjentena therena vuttā. Tattha kīdisoti kiṁpakāro. Yattha dussīti yasmiṁ niraye
  "dussī"ti evaṁnāmo māro. Apaccathāti nirayagginā apacci. Vidhuraṁ sāvakanti vidhuraṁ
  nāma kakusandhassa bhagavato aggasāvakaṁ. Āsajjāti ghaṭṭayitvā bādhitvā. Kakusandhañca
  brāhmaṇanti kakusandhañca sammāsambuddhaṁ āsajjāti attho. Bhagavantaṁ uddissa
  kumāraṁ āvisitvā mārena khittā sakkharā therassa sīse pati.

  *  *  *  *  *  *
  Footnote: 1 Sī. nimmāne
-------------------------------------------------
[page 548]
      Sataṁ āsi ayosaṅkūti tasmiṁ kira niraye upapannānaṁ tigāvuto attabhāvo
  hoti, dussīmārassāpi tādisova ahosi. Atha nirayapālā tālakkhandhappamāṇānaṁ
  ayosūlānaṁ ādittānaṁ sampajjalitānaṁ sajotibhūtānaṁ satameva gahetvā "imasmiṁva te
  ṭhāne ṭhitena hadayena cintetvā pāpaṁ katan"ti sudhādoṇiyaṁ sudhaṁ koṭṭentā
  viya hadayamajjhaṁ koṭṭetvā paṇṇāsa janā pādābhimukhā, paṇṇāsa janā sīsābhimukhā
  koṭṭentā gacchanti, evaṁ gacchantā ca pañcahi vassasatehi ubho ante vatvā 1-
  puna nivattamānā pañcahi vassasatehi hadayamajjhaṁ upagacchanti, taṁ sandhāya vuttaṁ
  "sataṁ āsi ayosaṅkū"ti. Sabbe paccattavedanāti sayameva pāṭiyekkavedanājanakā.
  Sā kira vedanā mahānirayavedanāto dukkhatarā hoti, yathā hi sinehapāna 2- sattāhato
  parihārasattāhaṁ dukkhataraṁ, evaṁ mahānirayadukkhato ussade vuṭṭhānavedanā dukkhataRā.
  Īdiso nirayo āsīti imasmiṁ ṭhāne devadūtasuttena 3- nirayo dīpetabbo.
      Yo etamabhijānātīti yo mahābhiñño etaṁ kammaphalañca hatthatale ṭhapitāamalakaṁ
  viya abhimukhaṁ katvā paccakkhato jānāti. Bhikkhu buddhassa sāvakoti bhinnakileso
  bhikkhu sammāsambuddhassa sāvako. Kaṇha dukkhaṁ nigacchasīti ekantakāḷakehi pāpa-
  dhammehi 4- samannāgatattā kaṇha māra dukkhaṁ vindissasi.
      Majjhesarasminti mahāsamuddassa majjhe kira udakaṁ vatthuṁ katvā nibbattavimānāni
  kappaṭṭhitikāni honti. Tenāha "vimānā kappaṭhāyino"ti. Tesaṁ veḷuriyassa viya
  vaṇṇo hoti, pabbatamatthake jalitanaḷaggikhandho viya ca etesaṁ acciyo jotanti,
  tena te ativiya pabhassarā pabhāsampannā honti. Tenāha "veḷuriyavaṇṇā rucirā,
  accimanto pabhassarā"ti. Puthu nānattavaṇṇiyoti nīlādivasena nānattavaṇṇā bahū
  accharā tattha tesu vimānesu naccanti.

  *  *  *  *  *  *
  Footnote: 1 chaṂa. patvā 2 Ma. sinehatāpana.......
  3 Ma.upari. 14/261/230, aṅ.ekaka. 20/36/133
  4 Ma. pāpakammehi
-------------------------------------------------
[page 549]
      Yo etamabhijānātīti yo etaṁ vimānaṁ vatthuṁ paccakkhaṁ katvā jānāti. Ayaṁ
  hi attho vimānapetavatthūhi dīpetabbo.
      Buddhena coditoti sammāsambuddhena codito uyyojito. Bhikkhusaṁghassa pekkhatoti
  mahato bhikkhusaṁghassa passantassa. Migāramātu pāsādaṁ pādaṅguṭṭhena kampayīti 1-
  pubbārāme visākhāya mahāupāsikāya kāritaṁ sahassagabbhapaṭimaṇḍitaṁ mahāpāsādaṁ
  attano pādaṅguṭṭhena kampesiṁ. Ekasmiṁ hi samaye pubbārāme yathāvuttapāsāde
  bhagavati viharante sambahulā navakatarā bhikkhū uparipāsāde nisinnā satthārampi
  acintetvā tiracchānakathaṁ kathetumāraddhā, taṁ sutvā bhagavā te saṁvejetvā attano
  dhammadesanāya bhājanabhūte kātukāmo āyasmantaṁ mahāmoggallānattheraṁ āmantesi
  "passasi tvaṁ moggallāna nave bhikkhū tiracchānakathamanuyutte"ti. Taṁ sutvā thero
  satthu ajjhāsayaṁ ñatvā abhiññāpādakaṁ āpokasiṇārammaṇaṁ catutthajjhānaṁ
  samāpajjitvā vuṭṭhāya "pāsādassa patiṭṭhitokāsaṁ udakaṁ hotū"ti adhiṭṭhāya pāsāda-
  matthake thūpikaṁ pādaṅguṭṭhena pahari, pāsādo onamitvā ekena passena aṭṭhāsi.
  Punapi pahari, aparena passena aṭṭhāsi. Te bhikkhū bhītā saṁviggā pāsādassa
  patanabhayena tato nikkhamitvā bhagavato samīpe aṭṭhaṁsu. Satthā tesaṁ ajjhāsayaṁ
  oloketvā dhammaṁ deseti. Taṁ sutvā tesu keci sotāpattiphale patiṭṭhahiṁsu, keci
  sakadāgāmiphale, keci anāgāmiphale, keci arahattaphale patiṭṭhahiṁsu. Svāyamattho pāsāda-
  kampanasuttena 2- dīpetabbo.
      Vejayantapāsādanti so vejayantapāsādo 3- tāvatiṁsabhavane yojanasahassubbedho
  anekasahassaniyyūhakūṭāgārapaṭimaṇḍito devāsurasaṅgāme asure jinitvā sakke
  devānaminde nagaramajjhe ṭhite uṭṭhito vijayantena nibbattattā "vejayanto"ti
  laddhanāmo pāsādo, taṁ sandhāyāha "vejayantapāsādan"ti. Tampi hi ayaṁ thero
  pādaṅguṭṭhena

  *  *  *  *  *  *
  Footnote: 1 Maṃūla. 12/513/456 māratajjanīyasutta 2 Maṃūla. 12/513/457
  3 Sī. vejayanto pāsādo
-------------------------------------------------
[page 550]
  Kampesi. Ekasmiṁ hi samaye bhagavantaṁ pubbārāme viharantaṁ sakko devarājā
  upasaṅkamitvā taṇhāsaṅkhayavimuttiṁ pucchi. Tassa bhagavā vissajjeti, so taṁ sutvā
  attamano pamudito abhivādetvā padakkhiṇaṁ katvā attano devalokameva gato.
  Athāyasmā mahāmoggallāno evaṁ cintesi "ayaṁ sakko bhagavantaṁ upasaṅkamitvā
  evarūpaṁ gambhīraṁ nibbānapaṭisaṁyuttaṁ pañhaṁ pucchi, bhagavatā ca pañho vissajjito,
  kinnu kho jānitvā gato, udāhu ajānitvā. Yannūnāhaṁ devalokaṁ gantvā tamatthaṁ
  jāneyyan"ti. So tāvadeva tāvatiṁsabhavanaṁ gantvā sakkaṁ devānamindaṁ tamatthaṁ pucchi.
  Sakko dibbasampattiyā pamatto hutvā vikkhepaṁ akāsi. Thero tassa saṁvegajananatthaṁ
  vejayantapāsādaṁ pādaṅguṭṭhena kampesi. Tena vuttaṁ:-
               "yo vejayantapāsādaṁ pādaṅguṭṭhena kampayi
                 iddhibalenupatthaddho saṁvejesi ca devatā"ti. 1-
      Ayaṁ panattho cūḷataṇhāsaṅkhayavimuttisuttena 2- dīpetabbo. Kampitākāro heṭṭhā
  vuttoyeva.
      Sakkaṁ so paripucchatīti yathāvuttameva therassa taṇhāsaṅkhayavimuttipucchaṁ sandhāya
  vuttaṁ. Tenāha "api āvuso jānāsi, taṇhakkhayavimuttiyo"ti. Tassa sakko
  viyākāsīti idaṁ therena pāsādakampane kate 3- saṁviggahadayena pamādaṁ pahāya yoniso
  manasi karitvā pañhassa byākatabhāvaṁ sandhāya vuttaṁ. Satthārā desitaniyāmeneva
  hi so tadā kathesi. Tenāha "pañhaṁ puṭṭho yathātathan"ti. Tattha sakkaṁ so
  paripucchatīti sakkaṁ devarājaṁ so moggallānatthero satthārā desitāya taṇhāsaṅkhaya-
  vimuttiyā sammadeva gahitabhāvaṁ pucchi. Atītatthe hi idaṁ vattamānavacanaṁ. Api āvuso
  jānāsīti āvuso api jānāsi, kiṁ jānāsi. Taṇhakkhayavimuttiyoti yathā

  *  *  *  *  *  *
  Footnote: 1 Maṃūla. 12/513/457 2 Maṃūla. 12/390/348 3 Ma. kampane eva tesaṁ
-------------------------------------------------
[page 551]
  Taṇhāsaṅkhayavimuttiyo satthārā tuyhaṁ desitā, tathā kiṁ jānāsīti pucchi. Taṇhakkhaya-
  vimuttiyoti vā taṇhāsaṅkhayavimuttisuttassa desanaṁ pucchati.
      Brahmānanti mahābrahmānaṁ. Sudhammāyaṁ ṭhito sabhanti sudhammāya sabhāya. Ayaṁ
  pana brahmaloke sudhammasabhāva, na tāvatiṁsabhavane, sudhammasabhāvirahito devaloko nāma
  natthi. Ajjāpi tyāvuso sā diṭṭhi, yā te diṭṭhi pure ahūti imaṁ brahmalokaṁ
  upagantuṁ samattho natthi koci samaṇo vā brāhmaṇo vā, satthu idhāgamanato
  pubbe yā tuyhaṁ diṭṭhi ahosi, kiṁ ajjāpi idānipi sā diṭṭhi na vigatāti.
  Passasi vītivattantaṁ, brahmaloke pabhassaranti brahmaloke vītipatantaṁ mahākappinamahā-
  kassapādīhi sāvakehi parivāritassa tejodhātuṁ samāpajjitvā nisinnassa sasāvakassa
  bhagavato obhāsaṁ passasīti attho. Ekasmiṁ hi samaye bhagavā brahmaloke sudhammāya
  sabhāya sannipatitvā sannisinnassa "atthi nu kho koci samṇo vā brāhmaṇo
  vā evaṁmahiddhiko, yo idha āgantuṁ sakkuṇeyyā"ti cintentassa brahmuno citta-
  maññāya tattha gantvā brahmuno matthake ākāse nisinno tejodhātuṁ samāpajjitvā
  obhāsaṁ muñcanto mahāmoggallānādīnaṁ āgamanaṁ cintesi. Saha cintanena tepi
  tattha gantvā satthāraṁ vanditvā satthu ajjhāsayaṁ ñatvā tejodhātuṁ samāpajjitvā
  paccekadisāsu nisīditvā obhāsaṁ vissajjitvā 1- sakalabrahmaloko ekobhāso ahosi.
  Satthā brahmuno kallacittataṁ 2- ñatvā catusaccapakāsanaṁ dhammaṁ desesi. Desanā-
  pariyosāne anekāni brahmasahassāni maggaphalesu patiṭṭhahiṁsu, taṁ sandhāya codento
  "ajjāpi tyāvuso sā diṭṭhī"ti gāthamāha. Ayaṁ panattho bakabrahmasuttena dīpetabbo.
  Vuttaṁ hetaṁ 3-:-
      ekaṁ samayaṁ bhagavā sāvatthiyaṁ viharati jetavane anāthapiṇḍikassa
      ārāme. Tena kho pana samayena aññatarassa brahmuno evarūpaṁ pāpakaṁ

  *  *  *  *  *  *
  Footnote: 1 Sī., Ma. vissajjesuṁ 2 Ma. kallacittaṁ 3 saṁ.sagā. 15/176/174 aparādiṭṭhisutta
-------------------------------------------------
[page 552]
  Diṭṭhigataṁ uppannaṁ hoti "natthi so samaṇo vā brāhmaṇo vā, yo
  idha āgaccheyyā"ti. Athakho bhagavā tassa brahmuno cetasā ceto-
  parivitakkamaññāya seyyathāpi nāma balavā puriso samiñjitaṁ vā bāhaṁ
  pasāreyya, pasāritaṁ vā bāhaṁ samiñjeyya, evameva jetavane antarahito
  tasmiṁ brahmaloke pāturahosi. Athakho bhagavā tassa brahmuno uparivehāsaṁ
  pallaṅkena nisīdi tejodhātuṁ samāpajjitvā.
      Athakho āyasmato mahāmoggallānassa etadahosi "kahaṁ nu kho bhagavā
  etarahi viharatī"ti. Addasā kho āyasmā mahāmoggallāno bhagavantaṁ
  dibbena cakkhunā visuddhena atikkantamānusakena tassa brahmuno uparivehāsaṁ
  pallaṅkena nisinnaṁ tejodhātuṁ samāpannaṁ, disvāna seyyathāpi
  nāma balavā puriso samiñjitaṁ vā bāhaṁ pasāreyya, pasāritaṁ vā bāhaṁ
  samiñjeyya, evameva jetavane antarahito tasmiṁ brahmaloke pāturahosi.
  Athakho āyasmā mahāmoggallāno puratthimaṁ disaṁ nissāya tassa brahmuno
  uparivehāsaṁ pallaṅkena nisīdi tejodhātuṁ samāpajjitvā nīcataraṁ 1- bhagavato.
      Athakho āyasmato mahākassapassa etadahosi "kahaṁ nu kho bhagavā
  etarahi viharatī"ti. Addasā kho āyasmā mahākassapo bhagavantaṁ dibbena
  cakkhunā visuddhena atikkantamānusakena tassa brahmuno uparivesāhaṁ
  pallaṅkena nisinnaṁ tejodhātuṁ samāpannaṁ, disvāna seyyathāpi nāma balavā
  puriso .pe. Evameva jetavane antarahito tasmiṁ brahmaloke pāturahosi.
  Athakho āyasmā mahākassapo dakkhiṇaṁ disaṁ nissāya tassa brahmuno
  uparivehāsaṁ pallaṅkena nisīdi tejodhātuṁ samāpajjitvā nīcataraṁ bhagavato.

  *  *  *  *  *  *
  Footnote: 1 Ma. nīcatarakaraṇaṁ
-------------------------------------------------
[page 553]
      Athakho āyasmato mahākappinassa etadahosi "kahaṁ nu kho bhagavā
  etarahi viharatī"ti, addasā kho āyasmā mahākappino bhagavantaṁ dibbena
  cakkhunā visuddhena atikkantamānusakena tassa brahmuno uparivesāhaṁ
  pallaṅkena nisinnaṁ tejodhātuṁ samāpannaṁ, disvāna seyyathāpi nāma balavā
  puriso .pe. Evameva jetavane antarahito tasmiṁ brahmaloke pāturahosi.
  Athakho āyasmā mahākappino pacchimaṁ disaṁ nissāya tassa brahmuno
  uparivehāsaṁ pallaṅkena nisīdi tejodhātuṁ samāpajjitvā nīcataraṁ bhagavato.
      Athakho āyasmato anuruddhassa etadahosi "kahaṁ nu kho bhagavā
  etarahi viharatī"ti. Addasā kho āyasmā anuruddho bhagavantaṁ dibbena
  cakkhunā visuddhena atikkantamānusakena tassa brahmuno uparivehāsaṁ
  pallaṅkena nisinnaṁ tejodhātuṁ samāpannaṁ, disvāna seyyathāpi nāma balavā
  puriso .pe. Evameva jetavane antarahito tasmiṁ brahmaloke pāturahosi.
  Athakho āyasmā anuruddho uttaraṁ disaṁ nissāya tassa brahmuno uparivehāsaṁ
  pallaṅkena nisīdi tejodhātuṁ samāpajjitvā nīcataraṁ bhagavato.
      Athakho āyasmā mahāmoggallāno taṁ brahmānaṁ gāthāya
  ajjhabhāsi:-
        ajjāpi te āvuso sā diṭṭhi yā te dīṭṭhi pure ahu
        passasi vītivattantaṁ brahmaloke pabhassaranti.
        Na me mārisa sā diṭṭhi yā me diṭṭhi pure ahu
        passāmi vītivattantaṁ brahmaloke pabhassaraṁ
        svāhaṁ ajja kathaṁ vajjaṁ ahaṁ niccomhi sassatoti.
       Athakho bhagavā taṁ brahmānaṁ saṁvejetvā seyyathāpi nāma balavā
  puriso .pe. Evameva tasmiṁ brahmaloke antarahito jetavane pāturahosi.
-------------------------------------------------
[page 554]
  Athakho so brahmā aññataraṁ brahmapārisajjaṁ āmantesi "ehi tvaṁ
  mārisa yenāyasmā mahāmoggallāno tesupasaṅkama, upasaṅkamitvā āyasmantaṁ
  mahāmoggallānaṁ evaṁ vadehi `atthi nu kho mārisa moggallāna aññepi
  tassa bhagavato sāvakā evaṁmahiddhikā evaṁmahānubhāvā seyyathāpi bhavaṁ
  moggallāno kassapo kappino anuruddho"ti. "evaṁ Mārisā"ti kho so
  brahmapārisajjo tassa brahmuno paṭissuṇitvā 1- yenāyasmā mahā-
  moggallāno tenupasaṅkami, upasaṅkamitvā āyasmantaṁ mahāmoggallānaṁ
  etadavoca "atthi nu kho mārisa moggallāna aññepi tassa bhagavato
  sāvakā evaṁmahiddhikā evaṁmahānubhāvā seyyathāpi bhavaṁ moggallāno kassapo
  kappino anuruddho"ti. Athakho āyasmā mahāmoggallāno taṁ brahmapārisajjaṁ
  gāthāya ajjhabhāsi:-
       "tevijjā iddhipattā ca cetopariyāyakovidā
        khīṇāsavā arahanto bahū buddhassa sāvakā"ti.
      Athakho so brahmapārisajjo āyasmato mahāmoggallānassa bhāsitaṁ
  abhinanditvā anumoditvā yena so brahmā tenupasaṅkami, upasaṅkamitvā
  taṁ brahmānaṁ etadavoca "āyasmā mārisa mahāmoggallāno evamāha:-
       "tevijjā iddhipattā ca cetopariyāyakovidā
        khīṇāsavā arahanto bahū buddhassa sāvakā"ti.
        Idamavoca so brahmapārisajjo. Attamano ca so brahmā tassa
  brahmapārisajjassa bhāsitaṁ abhinandīti.

  *  *  *  *  *  *
  Footnote: 1 chaṂa. paṭissutvā
-------------------------------------------------
[page 555]
      Idaṁ sandhāya vuttaṁ "ayaṁ panattho bakabrahmasuttena dīpetabbo"ti.
      Mahāneruno kūṭanti kūṭasīsena sakalameva sinerupabbatarājaṁ vadati. Vimokkhena
  apassayīti jhānavimokkhanissayena abhiññāṇena passayīti adhippāyo. Vananti jambūdīpaṁ.
  So hi vanabahulatāya "vanan"ti vutto. Tenāha "jambūsaṇḍassa issaro"ti. Pubba-
  videhānanti pubbavidehaṭṭhānaṁ, pubbavidehanti attho. Ye ca bhūmisayā narāti bhūmisayā
  narā nāma aparagoyānakā ca uttarakurukā ca manussā. Te hi gehābhāvato
  "bhūmisayā"ti vuttā. Tepi sabbe apassayīti sambandho. Ayaṁ panattho nandopananda-
  damanena 1- dīpetabbo:-
      ekasmiṁ kira samaye anāthapiṇḍiko gahapati bhagavato dhammadesanaṁ sutvā "sve
  bhante pañcahi bhikkhusatehi saddhiṁ mayhaṁ gehe bhikkhaṁ gaṇhathā"ti nimantetvā
  pakkāmi, taṁdivasañca bhagavato paccūsasamaye dasasahassilokadhātuṁ olokentassa nando-
  panando nāma nāgarājā ñāṇamukhe āpāthaṁ āgacchi. Bhagavā "ayaṁ nāgarājā
  mayhaṁ ñāṇamukhe āpāthaṁ āgacchati, kiṁ nu kho bhavissatī"ti āvajjento saraṇagamanassa
  upanissayaṁ disvā "ayaṁ micchādiṭṭhiko tīsu ratanesu appasanno, ko nu kho
  imaṁ micchādiṭṭhito vimoceyyā"ti āvajjento mahāmoggallānattheraṁ addasa.
      Tato pabhātāya rattiyā sarīrapaṭijagganaṁ katvā āyasmantaṁ ānandaṁ āmantesi
  "ānanda pañcannaṁ bhikkhusatānaṁ ārocehi `tathāgato devacārikaṁ gacchatī"ti. Taṁdivasañca
  nandopanandassa āpānabhūmiṁ sajjayiṁsu. So dibbaratanapallaṅke dibbena setacchattena
  dhāriyamāno tividhanāṭakehi ceva nāgaparisāya ca parivuto dibbabhājanesu upaṭṭhāpitaṁ
  annapānavidhiṁ olokayamāno nisinno hoti. Athakho bhagavā yathā nāgarājā passati,
  tathā katvā tassa vimānamatthakeneva pañcahi bhikkhusatehi saddhiṁ tāvatiṁsadevalokābhimukho
  pāyāsi.

  *  *  *  *  *  *
  Footnote: 1 visuddhi. 2/235 iddhividhaniddesa
-------------------------------------------------
[page 556]
      Tena kho pana samayena nandopanandassa nāgarājassa evarūpaṁ pāpakaṁ diṭṭhigataṁ
  uppannaṁ hoti "ime hi nāma muṇḍakā samaṇakā amhākaṁ uparibhavanena devānaṁ
  tāvatiṁsānaṁ bhavanaṁ pavisantipi nikkhamantipi, na idāni tato 1- paṭṭhāya imesaṁ amhākaṁ
  matthake pādapaṁsuṁ okirantānaṁ gantuṁ dassāmī"ti uṭṭhāya sinerupādaṁ gantvā taṁ
  attabhāvaṁ vijahitvā sineruṁ sattakkhattuṁ bhogehi parikkhipitvā upari phaṇaṁ katvā
  tāvatiṁsabhavanaṁ avakujjena phaṇena paṭiggahetvā adassanaṁ gamesi.
      Athakho āyasmā raṭṭhapālo bhagavantaṁ etadavoca "pubbe bhante imasmiṁ padese ṭhito
  sineruṁ passāmi, sineruparibhaṇḍaṁ passāmi, tāvatiṁsaṁ passāmi, vejayantaṁ passāmi,
  vejayantassa pāsādassa upari dhajaṁ passāmi. Ko nu kho bhante hetu ko paccayo,
  yaṁ etarahi neva sineruṁ passāmi .pe. Na vejayantassa pāsādassa upari dhajaṁ
  passāmī"ti, ayaṁ raṭṭhapāla nandopanando nāma nāgarājā tumhākaṁ kupito sineruṁ
  sattakkhattuṁ bhogehi parikkhipitvā upari phaṇena paṭicchādetvā andhakāraṁ katvā
  ṭhitoti. "damemi Naṁ bhante"ti. Na bhagavā naṁ anujāni. Athakho āyasmā bhaddiyo
  āyasmā rāhuloti anukkamena sabbepi bhikkhū uṭṭhahiṁsu. Na bhagavā anujāni.
      Avasāne mahāmoggallānatthero "ahaṁ bhante damemi nan"ti āha. "damehi
  Moggallānā"ti bhagavā anujāni. Thero attabhāvaṁ vijahitvā mahantaṁ nāgarājavaṇṇaṁ
  abhinimminitvā nandopanandaṁ cuddasakkhattuṁ bhogehi parikkhipitvā tassa phaṇassa
  matthake attano phaṇaṁ ṭhapetvā sinerunā saddhiṁ abhinippīḷesi. Nāgarājā dhūmāyi, thero
  "na tuyhaṁyeva sarīre dhūmo atthi, mayhampi atthī"ti dhūmāyi. Nāgarājassa dhūmo
  theraṁ na bādhati. Therassa pana dhūmo nāgarājaṁ bādhati. Tato nāgarājā pajjali,
  theropi "na tuyhaṁyeva sarīre aggi atthi, mayhampi atthī"ti pajjali. Nāgarājassa
  tejo theraṁ na bādhati, therassa pana tejo nāgarājaṁ bādhati. Nāgarājā "ayaṁ

  *  *  *  *  *  *
  Footnote: 1 chaṂa. ito
-------------------------------------------------
[page 557]
  Maṁ sinerunā abhinippīḷetvā dhūmāyati ceva pajjati cā"ti cintetvā "bho tuvaṁ 1-
  kosī"ti paṭipucchi. Ahaṁ kho nanda moggallānoti. Bhante attano bhikkhubhāvena
  tiṭṭhāhīti.
      Thero taṁ attabhāvaṁ vijahitvā tassa dakkhiṇakaṇṇasotena pavisitvā vāmakaṇṇasotena
  nikkhami, vāmakaṇṇasotena pavisitvā dakkhiṇakaṇṇasotena nikkhami. Tathā
  dakkhiṇanāsasotena pavisitvā vāmanāsasotena nikkhami, vāmanāsasotena pavisitvā
  dakkhiṇanāsasotena nikkhami. Tato nāgarājā mukhaṁ vivari. Thero mukhena pavisitvā
  antokucchiyaṁ pācīnena ca pacchimena ca caṅkamati. Bhagavā "moggallāna manasi karohi
  mahiddhiko nāgo"ti āha. Thero "mayhaṁ kho bhante cattāro iddhipādā bhāvitā
  bahulīkatā yānīkatā vatthukatā anuṭṭhitā paricitā susamāraddhā, tiṭṭhatu bhante nando-
  panando, ahaṁ nandopanandasadisānaṁ nāgarājānaṁ satampi sahassampi satasahassampi
  dameyyan"ti āha.
      Nāgarājā cintesi "pavisanto tāva me na diṭṭho, nikkhamanakāle dāni
  naṁ dāṭhāntare pakkhipitvā saṅkhādissāmī"ti cintetvā "nikkhamatha bhante, mā
  maṁ antokucchiyaṁ aparāparaṁ caṅkamanto bādhayitthā"ti āha. Thero nikkhamitvā bahi
  aṭṭhāsi. Nāgarājā "ayaṁ so"ti disvā nāsavātaṁ vissajji. Thero catutthajjhānaṁ
  samāpajji, lomakūpampissa vāto cāletuṁ nāsakkhi. "avasesā Bhikkhū kira ādito
  paṭṭhāya sabbapāṭihāriyāni kātuṁ sakkuṇeyyuṁ, imaṁ pana ṭhānaṁ patvā evaṁ
  khippanisantino hutvā samāpajjituṁ nāsakkhissantī"ti nesaṁ bhagavā nāgarājadamanaṁ
  nānujāni.
      Nāgarājā "ahaṁ imassa samaṇassa nāsavātena lomakūpampi cāletuṁ nāsakkhiṁ,
  mahiddhiko so samaṇo"ti cintesi, thero attabhāvaṁ vijahitvā supaṇṇarūpaṁ nimminitvā

  *  *  *  *  *  *
  Footnote: 1 Sī. tvaṁ
-------------------------------------------------
[page 558]
  Supaṇṇavātaṁ dassento nāgarājānaṁ anubandhi, nāgarājā taṁ attabhāvaṁ vijahitvā
  māṇavakavaṇṇaṁ abhinimminitvā "bhante tumhākaṁ saraṇaṁ gacchāmī"ti vadanto therassa
  pāde vandi, thero "satthā nanda āgato, ehi tvaṁ, gamissāmā"ti nāgarājānaṁ
  dametvā nibbisaṁ katvā gahetvā bhagavato santikaṁ agamāsi. Nāgarājā bhagavantaṁ
  vanditvā "bhante tumhākaṁ saraṇaṁ gacchāmī"ti āha. Bhagavā "sukhī hohi nāgarājā"ti
  vatvā bhikkhusaṁghaparivuto anāthapiṇḍikassa nivesanaṁ agamāsi.
      Anāthapiṇḍiko "kiṁ bhante atidivā āgatatthā"ti āha. Moggallānassa
  ca nandopanandassa ca saṅgāmo ahosīti. Kassa pana bhante jayo, kassa parājayoti.
  Moggallānassa jayo, nandassa parājayoti. Anāthapiṇḍiko "adhivāsetu me bhante
  bhagavā sattāhaṁ ekapaṭipāṭiyā bhattaṁ, sattāhaṁ therassa sakkāraṁ karissāmī"ti
  vatvā sattāhaṁ buddhappamukhānaṁ pañcannaṁ bhikkhusatānaṁ mahāsakkāraṁ akāsi. Tena
  vuttaṁ "nandopanandadamanena dīpetabbo"ti.
      Yo etamabhijānātīti etaṁ yathāvuttaṁ vimokkhaṁ phusanakaraṇavasena jānāti.
      Na ve aggi cetayati, ahaṁ bālaṁ ḍahāmīti evaṁ na aggi abhisaṁceteti,
  nāpi ḍahanāya payogaṁ parakkamaṁ karoti, bālo eva pana 1- "ayaṁ mandāgatī"ti anijalantaṁ
  viya jalitaṁ aggiṁ āsjaja na paḍayhati, evameva māra na mayaṁ ḍahitukāmā bādhetukāmā, 2-
  tvaññeva pana tathā āgamanādiatthena tathāgataṁ aggikhandhasadisaṁ ariyasāvakaṁ āsajja
  attānaṁ ḍahissasi, ḍahadukkhato na muñcissasi.
      Apuññaṁ pasavīti apuññaṁ paṭilabhati. Na me pāpaṁ vipaccatīti mama pāpaṁ
  na vipaccati, kiṁ nu māra evaṁ maññasi nayidamatthi.

  *  *  *  *  *  *
  Footnote: 1 Sī. eva nāma 2 Sī. māra maṁ dahitukāmo bādhetukāmo
-------------------------------------------------
[page 559]
      Karoto te cīyate pāpanti ekaṁsena karontassa te pāpaṁ cirarattāya
  cirakālaṁ anatthāya dukkhāya upacīyati. Māra nibbinda buddhamhāti catusaccabuddhato
  buddhasāvakato nibbinda nibbijja parato kammaṁ. 1- Āsaṁ mākāsi bhikkhusūti "bhikkhū
  virodhemi vihesemī"ti etaṁ āsaṁ mākāsi.
      Itīti evaṁ. Māraṁ atajjesīti "māra nibbinda .pe. Bhikkhusū"ti āyasmā
  mahāmoggallāno. Bhesakaḷāvaneti evaṁnāmake araññe. Tatoti tajjanahetu. So
  dummano yakkhoti so māro domanassiko hutvā tattheva tasmiṁyeva ṭhāne antaradhāyi,
  adassanaṁ agamāsi. Ayañca gāthā dhammasaṅgāyanakāle ṭhapitā. Yaṁ panettha antarantarā
  atthato na vibhattaṁ, taṁ heṭṭhā vuttanayattā uttānameva.
      Evamayaṁ mahāthero māraṁ tajjetvā devacārikānarakacārikādivasena aññehi
  sāvakehi asādhāraṇaṁ sattūpakāraṁ 2- katvā āyupariyosāne parinibbāyi, parinibbāyanto
  ca anomadassissa bhagavato pādamūle paṇidhānaṁ katvā tato paṭṭhāya tattha tattha
  bhave uḷārāni puññāni katvā sāvakapāramiyā matthake ṭhitopi antarā katassa
  pāpakammassa vasena uṭṭhitāya kammapilotikāya titthiyehi uyyojitehi corehi bādhito
  anappakaṁ sarīrakhedaṁ katvā parinibbāyi. Tena vuttaṁ apadāne 3-:-
           "anomadassī bhagavā lokajeṭṭho narāsabho
            vihāsi himavantamhi devasaṅghapurakkhato.
            Bhagavā tato otaritvā vicari cārikaṁ jino
            sattakāyaṁ anuggaṇhanto bārāṇasiṁ upāgami.
            Khīṇāsavasahassehi parivuto lokanāyako
            obhāsento disā sabbā virocittha mahāmuni.

  *  *  *  *  *  *
  Footnote: 1 Sī. kammamāha 2 Sī. satthūpakāraṁ 3 khu.apa. 32/375/45 mahāmoggallānattherāpadāna
-------------------------------------------------
[page 560]
            Tadāhaṁ gahapati hutvā saradena mahiddhinā
            uyyojito sahāyena satthāraṁ upasaṅkamiṁ.
            Upasaṅkamitvāna sambuddhaṁ nimantetvā tathāgataṁ
            attano bhavanaṁ nesi mānayanto mahāmuniṁ. 1-
            Upaviṭṭhaṁ 2- mahāvīraṁ devadevaṁ narāsabhaṁ
            bhikkhusaṁghaṁ santappesiṁ 3- annapānenahaṁ tadā.
            Anumodi mahāvīro sayambhū aggapuggalo
            bhikkhusaṁghe nisīditvā imā gāthā abhāsatha.
            Yaṁ so saṁghamapūjesi buddhañca lokanāyakaṁ
            tena cittappasādena devalokaṁ gamissati.
            Sattasattatikkhattuñca devarajjaṁ karissati
            paṭhabyā rajjaṁ aṭṭhasataṁ vasudhaṁ āvasissati.
            Pañcapaññāsakkhattuñca cakkavattī bhavissati.
            Bhogā asaṅkhiyā tassa uppajjissanti tāvade.
            Aparimeyye ito kappe okkākakulasambhavo
            gotamo nāma gottena satthā loke bhavissati.
            Nirayā so cavitvāna manussattaṁ gamissati
            kolito nāma nāmena brahmabandhu bhavissati.
            So pacchā pabbajitvāna kusalamūlena codito
            gotamassa bhagavato dutiyo hessati sāvako.
            Āraddhaviriyo pahitatto iddhiyā pāramiṁ gato
            sabbāsave pariññāya nibbāyissatyanāsavo.

  *  *  *  *  *  *
  Footnote: 1 dutiyagāthāto yāva catutthagāthā, tāva gāthānaṁ pāliyā visamatā dissati
  2 chaṂa. upaṭṭhitaṁ 3 chaṂa. sabhikkhusaṁghaṁ tappemi
-------------------------------------------------
[page 561]
             Pāpamittopanissāya kāmarāgavasaṁ gato
             mātaraṁ pitarañcāpi ghātayiṁ duṭṭhamānaso.
             Yaṁ yaṁ yonupapajjāmi nirayaṁ atha mānusaṁ
             pāpakammasamaṅgitā bhinnasīso marāmahaṁ.
             Idaṁ pacchimakaṁ mayhaṁ carimo vattate bhavo
             idhāpi īdisaṁ 1- mayhaṁ maraṇakāle bhavissati.
             Pavivekamanuyutto samādhibhāvanārato
             sabbāsave pariññāya viharāmi anāsavo.
             Dharaṇimpi sugambhīraṁ bahalaṁ duppadhaṁsiyaṁ
             vāmaṅguṭṭhena cāleyyaṁ 2- iddhiyā pāramiṁ gato.
             Asmimānaṁ na passāmi māno mayhaṁ na vijjati
             sāmaṇere upādāya garucittaṁ karomahaṁ.
             Aparimeyye ito kappe yaṁ kammaṁ abhinīharaṁ 3-
             tāhaṁ bhūmimanuppatto pattomhi āsavakkhayaṁ.
             Paṭisambhidā catasso .pe. Kataṁ buddhassa sāsanan"ti.
                  Mahāmoggallānattheragāthāvaṇṇanā niṭṭhitā.
                     Paramatthadīpaniyā theragāthāsaṁvaṇṇanāya
                     saṭṭhinipātassa atthavaṇṇanā niṭṭhitā.
                         ----------------

  *  *  *  *  *  *
  Footnote: 1 chaṂa. ediso 2 chaṂa. khobheyyaṁ 3 chaṂa. kammamabhinīhariṁ
-------------------------------------------------
[page 562]
                            21. Mahānipāta
                     401. 1. Vaṅgīsattheragāthāvaṇṇanā
      sattatinipāte nikkhantaṁ vata maṁ santantiādikā āyasmato vaṅgīsattherassa
  gāthā. Kā uppatti?
      ayaṁ kira padumuttarabuddhakāle haṁsavatīnagare mahābhogakule nibbatto purimanayeneva
  vihāraṁ gantvā dhammaṁ suṇanto satthārā ekaṁ bhikkhuṁ paṭibhāṇavantānaṁ 1- aggaṭṭhāne
  ṭhapentaṁ disvā satthu adhikārakammaṁ katvā "ahampi anāgate paṭibhāṇavantānaṁ
  aggo bhaveyyan"ti patthanaṁ katvā satthārā byākato yāvajīvaṁ kusalaṁ katvā deva-
  manussesu saṁsaranto imasmiṁ buddhuppāde sāvatthiyaṁ brāhmaṇakule nibbattitvā
  vaṅgīsoti laddhanāmo tayo bede uggaṇhanto ācariyaṁ ārādhetvā chavasīsamantaṁ
  nāma sikkhitvā chavasīsaṁ nakhena ākoṭetvā "ayaṁ satto asukayoniyaṁ nibbatto"ti
  jānāti.
      Brāhmaṇā "ayaṁ amhākaṁ jīvitamaggo"ti ñatvā vaṅgīsaṁ gahetvā paṭicchannayāne
  nisīdāpetvā gāmanigamarājadhāniyo vicaranti. Vaṅgīsopi tivassamatthake matānampi
  sīsaṁ āharāpetvā nakhena ākoṭetvā "ayaṁ satto asukayoniyaṁ nibbatto"ti vatvā
  mahājanassa kaṅkhacchedanatthaṁ te te jane āvāhetvā 2- attano attano gatiṁ kathāpeti.
  Tena tasmiṁ mahājano abhippasīdati.
      So naṁ nissāya mahājanassa hatthato satampi sahassampi labhatīti. Brāhmaṇā
  vaṅgīsamādāya yathāruciṁ vicaritvā puna sāvatthiṁ agamaṁsu. Vaṅgīso satthu guṇe sutvā
  satthāraṁ upasaṅkamitukāmo ahosi. Brāhmaṇā "samaṇo gotamo māyāya taṁ

  *  *  *  *  *  *
  Footnote: 1 chaṂa. paṭibhānavantānaṁ 2 Sī. taṁ taṁ janaṁ āvisāpetvā
-------------------------------------------------
[page 563]
  Āvaṭṭessatī"ti paṭikkhipiṁsu. Vaṅgīso tesaṁ vacanaṁ anādiyitvā satthu santikaṁ
  gantvā madhurapaṭisanthāraṁ katvā ekamantaṁ nisīdi.
      Taṁ satthā pucchi "vaṅgīsa kiñci sippaṁ jānāsī"ti. Āma bho gotama chavasīsamantaṁ
  nāma jānāmi, tena tivassamatthake matānampi sīsaṁ nakhena ākoṭetvā
  nibbattaṭṭhānaṁ jānāmīti. Satthā tassa ekaṁ niraye nibbattassa sīsaṁ dassesi,
  ekaṁ manussesu, ekaṁ devesu, ekaṁ parinibbutassa sīsaṁ dassesi. So paṭhamaṁ sīsaṁ
  ākoṭetvā "bho gotama ayaṁ satto niraye nibbatto"ti āha. Sādhu vaṅgīsa
  suṭṭhu tayā diṭṭhaṁ, "ayaṁ satto kuhiṁ nibbatto"ti pucchi. "manussaloke"ti. Ayaṁ
  kuhinti. Devaloketi tiṇṇannampi nibbattaṭṭhānaṁ kathesi. Parinibbutassa pana sīsaṁ
  nakhena ākoṭento neva ādiṁ 1- na koṭiṁ passi. Atha naṁ satthā "na sakkosi
  vaṅgīsā "ti pucchi. "upaparikkhāmi Tāvā"ti punappunaṁ parivattetvā ākoṭentopi
  bāhirakammantena khīṇāsavassa gatiṁ kathaṁ jānissati, athassa matthakato sedo mucci.
  So lajjitvā tuṇhībhūto aṭṭhāsi. Atha naṁ satthā "kilamasi vaṅgīsā"ti āha.
  Āma bho gotama, imassa uppannaṭṭhānaṁ jānituṁ na sakkomi, sace tumhe jānātha,
  kathethāti. "vaṅgīsa Ahaṁ etampi jānāmi, ito uttaritarampi jānāmī"ti vatvā:-
          "cutiṁ yo vedi sattānaṁ upapattiñca sabbaso
           asattaṁ sugataṁ buddhaṁ tamahaṁ brūmi brāhmaṇaṁ.
           Yassa gatiṁ na jānanti devā gandhabbamānusā
           khīṇāsavaṁ arahantaṁ tamahaṁ brūmi brāhmaṇan"ti 2-
  imā dve gāthā abhāsi. Vaṅgīso "tenahi bho gotama taṁ vijjaṁ me dethā"ti
  apacitiṁ dassetvā satthu santike nisīdi. Satthā "amhehi samānaliṅgassa demā"ti
  āha. Vaṅgīso "yaṅkiñci katvā mayā imaṁ mantaṁ gahetuṁ vaṭṭatī"ti brāhmaṇe

  *  *  *  *  *  *
  Footnote: 1 chaṂa. antaṁ 2 khuḍhamMa. 25/419,420,649,650/90,460
-------------------------------------------------
[page 564]
  Āha "tumhe mayi pabbajante mā cintayittha, ahaṁ mantaṁ uggaṇhitvā sakalajambūdīpe
  jeṭṭhako bhavissāmi, tumhākampi tena bhaddakameva bhavissatī"ti mantatthāya satthu
  santikaṁ upasaṅkamitvā pabbajjaṁ yāci. Tadā ca thero nigrodhakappo bhagavato santike
  ṭhito hoti, taṁ bhagavā āṇāpesi "nigrodhakappa imaṁ pabbājehī"ti. So satthu
  āṇāya taṁ pabbājesi. Athassa satthā "mantaparivāraṁ tāva uggaṇhāhī"ti dvattiṁsā-
  kārakammaṭṭhānaṁ vipassanākammaṭṭhānañca ācikkhi. So dvattiṁsākāraṁ sajjhāyantova
  vipassanaṁ paṭṭhapesi. Brāhmaṇā vaṅgīsaṁ upasaṅkamitvā "kiṁ bho vaṅgīsa samaṇassa
  gotamassa santike sippaṁ sikkhitanti pucchiṁsu. Kiṁ sippasikkhanena, gacchatha tumhe,
  na mayhaṁ tumhehi kattabbakiccanti. Brāhmaṇā "tvampi dāni samaṇassa gotamassa
  vasaṁ āpanno, māyāya āvaṭṭito, kiṁ mayaṁ tava santike karissāmā"ti 1- āgata-
  maggeneva pakkamiṁsu. Vaṅgīsatthero vipassanaṁ vaḍḍhetvā arahattaṁ sacchākāsi. Tena
  vuttaṁ apadāne 2-:-
           "padumuttaro nāma jino sabbadhammesu cakkhumā
            ito satasahassamhi kappe uppajji nāyako.
            Yathāpi sāgare ūmmi 3- gagane viya tārakā
            evaṁ pāvacanaṁ tassa arahantehi cittitaṁ.
            Sadevāsuranāgehi manujehi purakkhato
            samaṇabrāhmaṇākiṇṇe janamajjhe jinuttamo.
            Pabhāhi anurañjanto loke lokantagū jino
            vacanena vibodhento veneyyapadumāni so.
            Vesārajjehi sampanno catūhi purisuttamo
            pahīnabhayasārajjo khemappatto visārado.

  *  *  *  *  *  *
  Footnote: 1 Sī. carissāmāti 2 khu.apa. 33/134/229 vaṅgīsattherāpadāna (syā)
  3 chaṂa. ūmi
-------------------------------------------------
[page 565]
            Āsabhaṁ pavaraṁ ṭhānaṁ buddhabhūmiñca kevalaṁ
            paṭijānāti lokaggo natthi sañcodako kvaci.
            Sīhanādamasambhītaṁ nadato tassa tādino
            devo naro vā brahmā vā paṭivattā na vijjati.
            Desento pavaraṁ dhammaṁ santārento sadevakaṁ
            dhammacakkaṁ pavatteti parisāsu visārado.
            Paṭibhāṇavataṁ aggaṁ sāvakaṁ sādhusammataṁ
            guṇaṁ bahuṁ pakittetvā etadagge ṭhapesi taṁ.
            Tadāhaṁ haṁsavatiyā brāhmaṇo sādhusammato
            sabbavedavidū jāto vaṅgīso 1- vādisūdano.
            Upecca taṁ mahāvīraṁ sutvā taṁ dhammadesanaṁ
            pītivaraṁ paṭilabhiṁ sāvakassa guṇe rato.
            Nimantayitvā 2- sugataṁ sasaṁghaṁ lokanandanaṁ
            sattāhaṁ bhojayitvāhaṁ dussehacchādayiṁ tadā.
            Nipacca sirasā pāde katokāso katañjalī
            ekamantaṁ ṭhito haṭṭho santhaviṁ jinamuttamaṁ.
            Namo te vādisūdana 3- namo te isisattama
            namo te sabbalokagga namo te abhayaṁ kara.
            Namo te māramathana namo te diṭṭhisūdana
            namo te santisukhada namo te saraṇaṁ kara.
            Anāthānaṁ bhavaṁ nātho bhītānaṁ abhayappado
            vissāsaṁ bhūmisantānaṁ 4- saraṇaṁ saraṇesinaṁ.
            Evamādīhi sambuddhaṁ santhavitvā mahāguṇaṁ
            avocaṁ vādisūrassa 5- gatiṁ pappomi bhikkhuno.

  *  *  *  *  *  *
  Footnote: 1 chaṂa. vāgīso 2 chaṂa. nimantetvāva 3 chaṂa. vādimaddana
  4 chaṂa. vissāmabhūmi santānaṁ 5 chaṂa. vādisūdassa
-------------------------------------------------
[page 566]
            Tadā avoca bhagavā anantapaṭibhāṇavā
            yo so buddhaṁ abhojesi sattāhaṁ sahasāvakaṁ.
            Guṇañca me pakittesi pasanno sehi pāṇibhi
            eso patthayate ṭhānaṁ vādisūrassa bhikkhuno.
            Anāgatamhi addhāne lacchase taṁ manorathaṁ
            devamānusasampattiṁ anubhotvā anappakaṁ.
            Satasahassito kappe okkākakulasambhavo
            gotamo nāma gottena satthā loke bhavissati.
            Tassa dhammesu dāyādo oraso dhammanimmito
            vaṅgīso nāma nāmena hessati satthu sāvako.
            Taṁ sutvā mudito hutvā yāvajīvaṁ tadā jinaṁ
            paccayehi upaṭṭhāsiṁ mettacitto tathāgataṁ.
            Tena kammena sukatena cetanāpaṇidhīhi ca
            jahitvā mānusaṁ dehaṁ tāvatiṁsaṁ agañchahaṁ. 1-
            Pacchime ca bhave dāni paribbājakule 2- ahaṁ
            pacchā jāto 3- yadā āsiṁ jātiyā sattavassiko.
            Sabbavedavidū jāto vādasatthavisārado
            vaggussaro 4- cittakathī paravādappamaddano.
            Vaṅge jātoti vaṅgīso vacane issaroti vā
            vaṅgīso iti me nāmaṁ aggampi 5- lokasammataṁ.
            Yadāhaṁ viññutaṁ patto ṭhito paṭhamayobbane
            tadā rājagahe ramme sāriputtamahaddasaṁ. 6-

  *  *  *  *  *  *
  Footnote: 1 chaṂa. tusitaṁ agamāsahaṁ 2 chaṂa. jāto vippakule 3 chaṂa. paccājāto
  4 chaṂa. vādissaro 5 chaṂa. abhavī 6 pāli. sārīputtañca addasaṁ
-------------------------------------------------
[page 567]
            Piṇḍāya vicarantaṁ taṁ pattapāṇiṁ susaṁvutaṁ
            alolakkhiṁ mitabhāṇiṁ yugamattaṁ udikkhataṁ. 1-
            Taṁ disvā vimhito hutvā avocaṁ mamanucchavaṁ
            kaṇikāraṁva nicitaṁ cittaṁ gāthāpadaṁ ahaṁ.
            Ācikkhi so me satthāraṁ sambuddhaṁ lokanāyakaṁ
            tadā so paṇḍito dhīro uttariṁ samavoca me.
            Virāgasaṁhitaṁ vākyaṁ katvā duddasamuttamaṁ
            vicittapaṭibhāṇehi tosito tena tādinā.
            Nipacca sirasā pāde pabbājehīti maṁ bravi
            tato maṁ sa mahāpañño buddhaseṭṭhamupānayi.
            Nipacca sirasā pāde nisīdiṁ satthu santike
            mamāha vadataṁ seṭṭho kacci vaṅgīsa jānāsi.
            Kiñci sippanti tassāhaṁ jānāmīti ca abraviṁ
            matasīsaṁ vanacchuddhaṁ api bārasavassikaṁ
            tava vijjāvisesena sace sakkosi vācaya.
            Āmoti me paṭiññāte tīṇi sīsāni dassayi
            atho nirayadevesu 2- upapanne avācayiṁ.
            Tadā khīṇāsavasseva sīsaṁ dassesi nāyako
            tatohaṁ vihatārambho pabbajjaṁ samayācisaṁ.
            Pabbajitvāna sugataṁ santhavāmi tahiṁ tahiṁ
            tato maṁ kabbavittosi ujjhāyantiha bhikkhavo.
            Tato vīmaṁsanatthaṁ me āha buddho vināyako
            takkitānaṁ imā gāthā 3- ṭhānaso paṭibhanti vā. 4-

  *  *  *  *  *  *
  Footnote: 1 chaṂa. nidakkhitaṁ 2 chaṂa. nirayanaradevesu 3 chaṂa. takkikā panimā gāthā
  4 chaṂa. taṁ
-------------------------------------------------
[page 568]
            Na kabbavittohaṁ vīra ṭhānaso paṭibhanti maṁ
            tenahi dāni vaṅgīsa ṭhānaso santhavāhi maṁ.
            Tadāhaṁ santhaviṁ dhīraṁ gāthāhi isisattamaṁ
            ṭhānaso me tadā tuṭṭho jino agge ṭhapesi maṁ.
            Paṭibhāṇena cittena aññesamatimaññahaṁ
            pesale tena saṁviggo arahattamapāpuṇiṁ.
            Paṭibhāṇavataṁ aggo añño koci na vijjati
            yathāyaṁ bhikkhu vaṅgīso evaṁ dhāretha bhikkhavo.
            Satasahasse kataṁ kammaṁ phalaṁ dassesi me idha
            sumutto saravegova kilese jhāpayiṁ maMa. 1-
            Kilesā jhāpitā mayhaṁ bhavā sabbe samūhatā
            nāgova bandhanaṁ chetvā viharāmi anāsavo.
            Svāgataṁ vata me āsi buddhaseṭṭhassa santike
            tisso vijjā anuppattā kataṁ buddhassa sāsanaṁ.
            Paṭisambhidā catasso vimokkhāpi ca aṭṭhime
            chaḷabhiññā sacchikatā kataṁ buddhassa sāsanan"ti.
      Arahā pana hutvā thero satthu santikaṁ gacchanto cakkhupathato paṭṭhāya
  candena, suriyena, ākāsena, mahāsamuddena, sinerunā pabbatarājena, sīhena migaraññā,
  hatthināgenāti tena tena saddhiṁ upamento anekehi padasatehi satthāraṁ
  vaṇṇentova upagacchati, tena taṁ satthā saṁghamajjhe nisinno paṭibhāṇavantānaṁ
  aggaṭṭhāne ṭhapesi. Atha therena arahattappattito pubbe ca pacchā ca taṁ taṁ
  cittaṁ āgamma bhāsitā, theraṁ uddissa ānandattherādīhi bhāsitā:-

  *  *  *  *  *  *
  Footnote: 1 pāli. kilesā jhāpitā mama
-------------------------------------------------
[page 569]
            [1218] "nikkhantaṁ Vata maṁ santaṁ agārasmā anagāriyaṁ
                   vitakkā upadhāvanti pagabbhā kaṇhato ime.
            [1219] Uggaputtā mahissāsā sikkhitā daḷhadhammino
                   samantā parikireyyuṁ sahassaṁ apalāyinaṁ.
            [1220] Sacepi ettakā bhiyyo āgamissanti itthiyo
                   neva maṁ byādhayissanti dhammesvamhi 1- patiṭṭhito.
            [1221] Sakkhī hi me sutaṁ etaṁ buddhassādiccabandhuno
                   nibbānagamanaṁ maggaṁ tattha me nirato mano.
            [1222] Evañce maṁ viharantaṁ pāpima upagacchasi
                   tathā maccu karissāmi na me maggaṁ udikkhasi. 2-
                     [1223] Aratiñca ratiñca pahāya
                            sabbaso gehasitañca vitakkaṁ
                            vanathaṁ na kareyya kuhiñci
                            nibbanatho avanatho sa bhikkhu.
                     [1224] Yamidha paṭhaviñca vehāsaṁ
                            rūpagataṁ jagatogadhaṁ kiñci
                            parijiyyati 3- sabbamaniccaṁ
                            evaṁ samecca caranti mutattā.
                    [1225] Upadhīsu janā gadhitāse
                           diṭṭhasute paṭighe ca mute ca
                           ettha vinodaya chandamanejo
                           yo hettha na lippati muni tamāhu.

  *  *  *  *  *  *
  Footnote: 1 chaṂa. dhamme samhi 2 chaṂa. maggampi dakkhasi 3 chaṂa. parijīyati
-------------------------------------------------
[page 570]
                    [1226] Atha saṭṭhisitā savitakkā
                           puthujjanatāya adhammā niviṭṭhā
                           na ca vaṭṭagatassa 1- kuhiñci
                           no pana duṭṭhullabhāṇī 2- sa bhikkhu.
                    [1227] Dabbo cirarattasamāhito
                           akuhako nipako apihālu
                           santaṁ padamajjhagamā muni
                           paṭicca parinibbuto kaṅkhati kālaṁ.
                    [1228] Mānaṁ pajahassu gotama
                           mānapathañca jahassu asesaṁ
                           mānapathasmiṁ sa mucchito
                           vippaṭisārīhuvā cirarattaṁ
                    [1229] Makkhena makkhitā pajā
                           mānahatā nirayaṁ papatanti
                           socanti janā cirarattaṁ
                           mānahatā nirayaṁ upapannā.
                    [1230] Na hi socati bhikkhu kadāci
                           maggajino sammā paṭipanno
                           kittiñca sukhañcānubhoti
                           dhammadasoti tamāhu tathattaṁ.
                    [1231] Tasmā akhilo idha padhānavā
                           nīvaraṇāni pahāya visuddho
                           mānañca pahāya asesaṁ
                           vijjāyantakaro samitāvī.

  *  *  *  *  *  *
  Footnote: 1 chaṂa. vaggagatassa 2 chaṂa. duṭṭhullagāhī
-------------------------------------------------
[page 571]
            [1232] Kāmarāgena ḍayhāmi cittaṁ me pariḍayhati
                   sādhu nibbāpanaṁ brūhi anukampāya gotaMa.
            [1233] Saññāya vipariyesā cittaṁ te pariḍayhati
                   nimittaṁ parivajjehi subhaṁ rāgūpasañhitaṁ.
            [1234] Asubhāya cittaṁ bhāvehi ekaggaṁ susamāhitaṁ
                   sati kāyagatā tyatthu nibbidābahulo bhava.
            [1235] Animittañca bhāvehi mānānusayamujjaha
                   tato mānābhisamayā upasanto carissasi.
            [1236] Tameva vācaṁ bhāseyya yāyattānaṁ na tāpaye
                   pare ca na vihiṁseyya sā ve vācā subhāsitā.
            [1237] Piyavācameva bhāseyya yā vācā paṭinanditā
                   yaṁ anādāya pāpāni paresaṁ bhāsate piyaṁ.
            [1238] Saccaṁ ve amatā vācā esa dhammo sanantano
                   sacce atthe ca dhamme ca ahu 1- santo patiṭṭhitā.
            [1239] Yaṁ buddho bhāsatī vācaṁ khemaṁ nibbānapattiyā
                   dukkhassantakiriyāya sā ve vācānamuttamā.
            [1240] Gambhīrapañño medhāvī maggāmaggassa kovido
                   sāriputto mahāpañño dhammaṁ deseti bhikkhunaṁ.
            [1241] Saṅkhittenapi deseti vitthārenapi bhāsati
                   sālikāyiva 2- nigghoso paṭibhāṇaṁ udiyyati. 3-
            [1242] Tassa taṁ desayantassa suṇantā 4- madhuraṁ giraṁ
                   sārena rajanīyena savanīyena vaggunā
                   udaggacittā muditā sotaṁ odhenti bhikkhavo.

  *  *  *  *  *  *
  Footnote: 1 chaṂa. āhu 2 Ma. sālikāyeva 3 udīrayi, saṁ.sagā. 15/214/229
  4 chaṂa. suṇanti
-------------------------------------------------
[page 572]
            [1243] Ajja paṇṇarase visuddhiyā bhikkhū pañcasatā samāgatā
                   saṁyojanabandhanacchidā anīghā khīṇapunabbhavā iSī.
            [1244] Cakkavattī yathā rājā amaccaparivārito
                   samantā anupariyeti sāgarantaṁ mahiṁ imaṁ.
            [1245] Evaṁ vijitasaṅgāmaṁ satthavāhaṁ anuttaraṁ
                   sāvakā payirupāsanti tevijjā maccuhāyino.
            [1246] Sabbe bhagavato puttā palāpo ettha 1- na vijjati
                   taṇhāsallassa hantāraṁ vande ādiccabandhunaṁ.
            [1247] Parosahassaṁ bhikkhūnaṁ sugataṁ payirupāsati
                   desentaṁ virajaṁ dhammaṁ nibbānaṁ akutobhayaṁ.
            [1248] Suṇanti dhammaṁ vimalaṁ sammāsambuddhadesitaṁ
                   sobhati vata sambuddho bhikkhusaṁghapurakkhato.
            [1249] Nāganāmosi bhagavā isīnaṁ isisattamo
                   mahāmeghova hutvāna sāvake abhivassasi.
            [1250] Divā vihārā nikkhamma satthudassanakamyatā
                   sāvako te mahāvīra pāde vandati vaṅgiso.
            [1251] Ummaggapathaṁ mārassa abhibhuyya carati pabhijja khīlāni
                   taṁ passatha bandhapamuñca karaṁ asitaṁva bhāgaso pavibhajja.
                    [1252] Oghassa hi nitharaṇatthaṁ 2-
                           anekavihitaṁ maggaṁ akkhāsi
                           tasmiṁ ca amate akkhāte
                           dhammadasā ṭhitā asaṁhīRā.
                    [1253] Pajjotakaro ativijjha
                           sabbaṭhitīnaṁ atikkamamaddasa

  *  *  *  *  *  *
  Footnote: 1 chaṂa. palāpettha 2 chaṂa. nitaraṇatthaṁ
-------------------------------------------------
[page 573]
                           Ñatvā ca sacchikatvā ca
                           aggaṁ so desayi dasaddhānaṁ.
                    [1254] Evaṁ sudesite dhamme
                           ko pamā do vijānataṁ dhammaṁ
                           tasmā hi tassa bhagavato sāsane
                           appamatto sadā namassamanusikkhe.
            [1255] Buddhānubuddho yo thero koṇḍañño tibbanikkamo
                   lābhī sukhavihārānaṁ vivekānaṁ abhiṇhaso.
            [1256] Yaṁ sāvakena pattabbaṁ satthu sāsanakārinā
                   sabbassa taṁ anuppattaṁ appamattassa sikkhato.
            [1257] Mahānubhāvo tevijjo cetopariyakovido
                  koṇḍañño buddhadāyādo pāde vandati satthuno.
            [1258] Nagassa passe āsīnaṁ muniṁ dukkhassa pāraguṁ
                   sāvakā payirupāsanti tevijjā maccuhāyino.
            [1259] Cetasā 1- anupariyeti moggallāno mahiddhiko
                   cittaṁ nesaṁ samanvesaṁ 2- vippamuttaṁ nirūpadhiṁ.
            [1260] Evaṁ sabbaṅgasampannaṁ muniṁ dukkhassa pāraguṁ
                   anekākārasampannaṁ payirupāsanti gotamaṁ.
                    [1261] Cando yathā vigatavalāhake nabhe
                           virocati vītamalova 3- bhāṇumā
                           evampi aṅgīrasa tvaṁ mahāmuni
                           atirocasi 4- yasasā sabbalokaṁ.

  *  *  *  *  *  *
  Footnote: 1 te cetasā, saṁ.sagā. 15/218/235 2 samannesaṁ, saṁ.sagā. 15/218/235
  3 vigatamalova, saṁ. sagā. 15/219/236 4 ka. abhirocasi
-------------------------------------------------
[page 574]
            [1262] Kāveyyamattā vicarimha pubbe gāmā gāmaṁ purā puraṁ
                   athaddasāma sambuddhaṁ sabbadhammāna pāraguṁ.
            [1263] So me dhammamadesesi muni dukkhassa pāragū
                   dhammaṁ sutvā pasīdimha saddhā no upapajjatha. 1-
            [1264] Tassāhaṁ vacanaṁ sutvā khandhe āyatanāni ca
                   dhātuyo ca viditvāna pabbajiṁ anagāriyaṁ.
            [1265] Bahūnaṁ vata atthāya uppajjanti tathāgatā
                   itthīnaṁ purisānañca ye te sāsanakārakā.
            [1266] Tesaṁ kho vata atthāya bodhimajjhagamā muni
                   bhikkhūnaṁ bhikkhunīnañca ye niyāmagataddasā.
            [1267] Sudesitā cakkhumatā buddhenādiccabandhunā
                   cattāri ariyasaccāni anukampāya pāṇinaṁ.
            [1268] Dukkhaṁ dukkhasamuppādaṁ dukkhassa ca atikkamaṁ
                   ariyañcaṭṭhaṅgikaṁ maggaṁ dukkhūpasamagāminaṁ.
            [1269] Evamete tathā vuttā diṭṭhā me te yathā tathā
                   sadattho me anuppatto kataṁ buddhassa sāsanaṁ.
            [1270] Svāgataṁ vata me āsi mama buddhassa santike
                   suvibhattesu dhammesu yaṁ seṭṭhaṁ tadupāgamiṁ.
            [1271] Abhiññāpāramippatto sotadhātu visodhitā
                   tevijjo iddhipattomhi cetopariyakovido.
                    [1272] Pucchāmi satthāramanomapaññaṁ
                           diṭṭheva dhamme yo vicikicchānaṁ chettā 2-
                           aggāḷave kālamakāsi bhikkhu
                           ñāto yasassī abhinibbutatto.

  *  *  *  *  *  *
  Footnote: 1 chaṂa. udapajjatha 2 pāli. chetva
-------------------------------------------------
[page 575]
                    [1273] Nigrodhakappo iti tassa nāmaṁ
                           tayā kataṁ bhagavā brāhmaṇassa
                           so taṁ namassaṁ acari mutyapekkho 1-
                           āraddhavīriyo daḷhadhammadasSī.
                    [1274] Taṁ sāvakaṁ sakka mayampi sabbe
                           aññātumicchāma samantacakkhu
                           samavaṭṭhitā no savanāya sotā 2-
                           tuvaṁ no satthā tvamanuttarosi.
                    [1275] Chinda 3- no vicikicchaṁ brūhi metaṁ
                           parinibbutaṁ vedaya bhūripañña
                           majjheva no bhāsa samantacakkhu
                           sakkova devāna sahassanetto.
                    [1276] Ye keci ganthā idha mohamaggā
                           aññāṇapakkhā vicikicchaṭhānā 4-
                           tathāgataṁ patvā na te bhavanti
                           cakkhuṁ hi etaṁ paramaṁ narānaṁ.
                    [1277] No ce hi jātu puriso kilese
                           vāto yathā abbhaghanaṁ vihāne
                           tamovassa nivuto sabbaloko
                           jotimantopi na pabhāseyyuṁ.
                    [1278] Dhīrā ca pajjotakarā bhavanti
                           taṁ taṁ ahaṁ dhīra 5- tatheva maññe
                           vipassinaṁ jānamupāgamimha
                           parisāsu no āvikarohi kappaṁ.

  *  *  *  *  *  *
  Footnote: 1 chaṂa. mutyapekho 2 Sī. hetuṁ 3 pāli. chindeva
  4 pāli.,Ma. vicikicchaṭṭhānā 5 chaṂa. vīra
-------------------------------------------------
[page 576]
                    [1279] Khippaṁ giraṁ eraya vaggu vagguṁ
                           haṁsova paggayha saṇikaṁ nikūja
                           bindussarena suvikappitena
                           sabbeva te ujjugatā suṇoMa.
                    [1280] Pahīnajātimaraṇaṁ asesaṁ
                           niggayha dhonaṁ vadessāmi dhammaṁ
                           na kāmakāro hi puthujjanānaṁ
                           saṅkheyyakārova 1- tathāgatānaṁ.
                    [1281] Sampannaveyyākaraṇaṁ tavedaṁ
                           samujjupaññassa samuggahītaṁ
                           ayamañjali pacchimo suppaṇāmito
                           mā mohayī jānamanomapañña.
                    [1282] Paroparaṁ ariyadhammaṁ viditvā
                           mā mohayī jānamanomavīriya
                           vāriṁ yathā ghammani ghammatatto
                           vācābhikaṅkhāmi sutaṁ pavassa.
                    [1283] Yadatthikaṁ brahmacariyaṁ acāri 2-
                           kappāyano kaccissataṁ amoghaṁ
                           nibbāyi so ādu saupādiseso
                           yathā vimutto ahu taṁ suṇoMa.
                    [1284] Acchecchi taṇhaṁ idha nāmarūpe (iti bhagavā)
                           kaṇhassa sotaṁ dīgharattānusayitaṁ
                           atāri jātiṁ maraṇaṁ asesaṁ
                           iccabravī bhagavā pañcaseṭṭho.

  *  *  *  *  *  *
  Footnote: 1 chaṂa. saṅkheyyakāro ca 2 chaṂa. acarī
-------------------------------------------------
[page 577]
            [1285] Esa sutvā pasīdāmi vaco te isisattama
                   amoghaṁ kira me puṭṭhaṁ na maṁ vañcesi brāhmaṇo.
            [1286] Yathā vādī tathā kārī ahu buddhassa sāvako
                   acchecchi maccuno jālaṁ tataṁ māyāvino daḷhaṁ.
            [1287] Addasa bhagavā ādiṁ upādānassa kappiyo
                   accagā 1- vata kappāno maccudheyyaṁ suduttaraṁ.
            [1288] Taṁ devadevaṁ vandāmi puttaṁ te dvipaduttama
                   anujātaṁ mahāvīraṁ nāgaṁ nāgassa orasan"ti
  imā gāthā saṅgītikāle ekajjhaṁ katvā saṅgahaṁ āropitā. Tattha "nikkhantaṁ
  vata maṁ santan"tiādayo pañca gāthā āyasmā vaṅgīso navo acirapabbajito
  hutvā vihāraṁ upagatā alaṅkatapaṭiyattā sambahulā itthiyo disvā uppannarāgo
  taṁ vinodento abhāsi.
      Tattha nikkhantaṁ vata maṁ santaṁ, agārasmā anagāriyanti agārato nikkhantaṁ 2-
  anagāriyaṁ pabbajitaṁ maṁ samānaṁ. Vitakkāti kāmavitakkādayo pāpavitakkā. Upadhāvantīti
  mama cittaṁ upagacchanti. Pagabbhāti pāgabbhiyayuttā vasino. 3- "ayaṁ Gehato
  nikkhamitvā 4- pabbajito, nayimaṁ anuddhaṁsituṁ yuttan"ti evaṁ aparihārato
  nillajjā. Kaṇhatoti kāḷato, lāmakabhāvatoti attho. Imeti tesaṁ attano paccakkhatā 5-
  vuttā.
      Asuddhajīvino parivārayuttā manussā uggakiccatāya "uggā"ti vuccanti, tesaṁ
  puttā uggaputtā. Mahissāsāti mahāissāsā. Sikkhitāti dvādasa vassāni
  ācariyakule uggahitasippā. Daḷhadhamminoti daḷhadhanuno. Daḷhadhanu nāma dvisahassa-
  thāmaṁ vuccati. Dvisahassathāmanti ca yassa āropitassa jiyāya bandho lohasīsādīnaṁ
  bhāro daṇḍe gahetvā yāva kaṇḍapamāṇā nabhaṁ ukkhittassa paṭhavito muccati.

  *  *  *  *  *  *
  Footnote: 1 Ma. ajjhagā 2 Sī. nikkhamantaṁ 3 Sī. sāhasino 4 Ma. nikkhanto
  5 Sī. attapaccakkhato
-------------------------------------------------
[page 578]
  Samantā parikireyyunti samantato kaṇḍe khipeyyuṁ. Kittakāti ce āha "sahassaṁ
  apalāyinan"ti, yuddhe aparaṁ mukhānaṁ 1- sahassamattānaṁ. Idaṁ vuttaṁ hoti:- sikkhitā
  katahatthā uggā daḷhadhanuno 2- mahissāsā uggaputtā sahassamattā kadācipi yuddhe
  parājayaṁ apattā appamattā samantato ṭhatvā thambhaṁ 3- upanissāya sacepi vasseyyuṁ. 4-
  Tādisehipi issāsasahassehi samantā sare parikīriyante 5- susikkhito puriso daṇḍaṁ
  gahetvā sabbe sare attano sarīre apatamāne katvā pādamūle pāteyya. Tattha
  ekopi issāso dve sare ekato khipanto nāma natthi, itthiyo pana rūpārammaṇādi-
  vasena pañca pañca sare ekato khipanti, evaṁ khipantiyo. Ettakā bhiyyoti imāhi
  itthīhi bhiyyopi bahū itthiyo attano itthīkuttahāsabhāvādito vidhaṁsenti. 6-
      Sakkhī hi me sutaṁ etanti sammukhā mayā etaṁ sutaṁ. Nibbānagamanaṁ magganti
  liṅgavipallāsena vuttaṁ, nibbānagāmimaggoti attho, vipassanaṁ sandhāyāha. Tattha
  me nirato manoti tasmiṁ vipassanāmagge mayhaṁ cittaṁ nirataṁ.
      Evañce maṁ viharantanti evaṁ aniccāsubhajjhānabhāvanāya ca vipassanābhāvanāya
  ca viharantaṁ maṁ. Pāpimāti kilesamāraṁ ālapati. Tathā maccu karissāmi, na me
  maggaṁ udikkhasīti mayā kataṁ maggaṁ yathā na passasi, tathā maccu antaṁ karissāmīti
  yojanā.
      Aratiñcātiādikā pañca gāthā attano santāne uppanne aratiādike
  vinodentena vuttā. Tattha aratinti adhikusalesu dhammesu pantasenāsanesu ca
  ukkaṇṭhanaṁ. Ratinti pañcakāmaguṇaratiṁ. Pahāyāti pajahitvā. Sabbaso gehasitañca
  vitakkanti gehanissitaṁ puttadārādipaṭisaṁyuttaṁ ñātivitakkādiñca micchāvitakkaṁ
  anavasesato pahāya. Vanathaṁ na kareyya kuhiñcīti ajjhattikabāhirappabhede sabbasmiṁ
  vatthusmiṁ taṇhaṁ na

  *  *  *  *  *  *
  Footnote: 1 Sī. paramukhānaṁ 2 Sī. daḷhadanvino 3 Ma. mamaṁ 4 Sī. sace kaṇḍe pavasseyyuṁ
  5 Ma. parikirante 6 Sī. viddhaṁseyyunti
-------------------------------------------------
[page 579]
  Kareyyaṁ. Nibbanatho avanatho sa bhikkhūti yo hi sabbena sabbaṁ nittaṇho, tato
  eva katthacipi nandiyā abhāvato avanatho, so bhikkhu nāma saṁsāre bhayassa sammadeva
  ikkhaṇatāya bhinnakilesatāya cāti attho.
      Yamidha paṭhaviñca vehāsaṁ, rūpagataṁ jagatogadhaṁ kiñcīti yaṅkiñci idha paṭhavīgataṁ
  bhūminissitaṁ vehāsaṁ vehāsaṭṭhaṁ devalokanissitaṁ rūpagataṁ rūpajātaṁ ruppanasabhāvaṁ
  jagatogadhaṁ lokikaṁ bhavattayapariyāpannaṁ saṅkhataṁ. Parijiyyati sabbamaniccanti sabbaṁ taṁ
  jarābhibhūtaṁ, tato eva aniccaṁ tato eva dukkhaṁ anattāti evaṁ tilakkhaṇāropanaṁ āha.
  Ayaṁ therassa vipassanāti 1- vadanti. Evaṁ samecca caranti mutattāti evaṁ samecca
  abhisamecca vipassanāpaññāsahitāya maggapaññāya paṭivijjhitvā mutattā pariññātattabhāvā
  paṇḍitā caranti viharanti.
      Upadhīsūti khandhūpadhiādīsu. Janāti andhaputhujjanā. Gadhitāseti paṭibaddhacittā.
  Ettha hi visesato kāmaguṇūpadhīsu chando apanetabboti dassento āha diṭṭhasute
  paṭighe ca mute cāti. Diṭṭhasuteti diṭṭhe ceva sute ca, rūpasaddesūti attho.
  Paṭigheti ghaṭṭite 2- phoṭṭhabbe. Muteti vuttāvasese mute, gandharasesūti vuttaṁ
  hoti. Sāratthapakāsaniyaṁ "paṭighapadena gandharasā gahitā, mutapadena phoṭṭhabbārammaṇan"ti
  vuttaṁ. Ettha vinodaya chandamanejoti etasmiṁ diṭṭhādibhede pañcakāmaguṇe kāmacchandaṁ
  vinodehi, tathā sati sabbattha anejo avikappo bhavasi. Yo hettha na lippati muni tamāhūti
  yo hi ettha kāmaguṇe taṇhālepena na lippati, taṁ moneyyadhammaṭṭhattā 3- "munī"ti
  paṇḍitā vadanti. "atha Saṭṭhisitā"ti pālīti adhippāyena keci "saṭṭhidhammārammaṇa-
  nissitā"ti atthaṁ vadanti. "aṭṭhasaṭṭhisitā Savitakkā"ti pana pāli, appakaṁ
  hi ūnaṁ adhikaṁ vā na gaṇanūpagaṁ hotīti. Aṭṭhasaṭṭhisitāti dvāsaṭṭhidiṭṭhigata-
  sannissitā micchāvitakkāti atthoti keci vadanti, diṭṭhigatikā ca
  sattāvāsābhāvaladdhiṁ 4- ajjhūpagatāti

  *  *  *  *  *  *
  Footnote: 1 chaṂa. mahāvipassanāti 2 chaṂa. ghaṭṭanīye 3 chaṂa. moneyyadhammaṭṭhato
  4 Ma. attho, keci devā diṭṭhigatikā, na ca sattāvāsabhāvaladdhiṁ
-------------------------------------------------
[page 580]
  Adhiccasamuppannavādaṁ ṭhapetvā itaresaṁ vasena "atha saṭṭhisitā savitakkā"ti vuttaṁ.
  Yathā hi taṇhālepābhāvena bhikkhūti vuccati, evaṁ diṭṭhilepābhāvenapīti dassetuṁ
  "atha saṭṭhisitā"tiādi vuttaṁ. Puthujjanatāya 1- adhammā niviṭṭhāti te pana
  micchāvitakkā niccādigāhavasena adhammā dhammato apetā puthujjanatāyaṁ
  andhabāle niviṭṭhā abhiniviṭṭhā. Na ca vaṭṭagatassa kuhiñcīti yattha katthaci vatthusmiṁ
  sassatavādādimicchādiṭṭhivaṭṭagato taṁladdhiko na ca assa bhaveyya. Aṭṭhakathāyaṁ pana "atha
  saṭṭhisitā savitakkā, puthū janatāya adhammā niviṭṭhā"ti padaṁ uddharitvā atha cha
  ārammaṇanissitā puthū adhammavitakkā janatāya niviṭṭhāti vuttaṁ, tathā na ca vaṭṭagatassa
  kuhiñcīti tesaṁ vasena na katthaci kilesavaṭṭagato bhaveyyāti ca vuttaṁ. No pana
  duṭṭhullabhāṇī sa bhikkhūti yo kilesehi dūsitattā ativiya duṭṭhullatā ca
  duṭṭhullānaṁ micchāvādānaṁ bhaṇanasīlo ca no assa no bhaveyya, so bhikkhu nāma hotīti.
      Dabboti dabbajātiko paṇḍito. Cirarattasamāhitoti cirakālato paṭṭhāya
  samāhito. Akuhakoti kohaññarahito asaṭho amāyāvī. Nipakoti nipuṇo cheko.
  Apihālūti nittaṇho. Santaṁ padamajjhagamāti nibbānaṁ adhigato. Moneyyadhamma-
  samannāgatato muni. Parinibbutoti ārammaṇakaraṇavasena nibbānaṁ paṭicca
  saupādisesāya nibbānadhātuyā parinibbuto. Kaṅkhati kālanti idāni anupādisesa-
  nibbānatthāya kālaṁ āgameti. Na tassa kiñci karaṇīyaṁ atthi, yathā ediso
  bhavissati, tathā attānaṁ sampādetīti adhippāyo.
      Mānaṁ pajahassūtiādayo catasso gāthā paṭibhāṇasampattiṁ nissāya attano
  pavattamānaṁ mānaṁ vinodentena vuttā. Tattha mānaṁ pajahassūti seyyamānādinavavidhaṁ
  mānaṁ pariccaja. Gotamāti gotamagottassa bhagavato sāvakattā attānaṁ gotamagottaṁ
  katvā ālapati. Mānapathanti mānassa pavattiṭṭhānabhūtaṁ ayonisomanasikāraparikkhittaṁ

  *  *  *  *  *  *
  Footnote: 1 Sī. puthujjanatāyaṁ
-------------------------------------------------
[page 581]
  Jātiādiṁ tappaṭibaddhakilesappahānena jahassu pajaha. Asesanti sabbameva. Mānapathasmiṁ
  sa mucchitoti mānavatthunimittaṁ mucchaṁ āpanno. Vippaṭisārīhuvā cirarattanti
  imasmiṁ mānapathānuyogakkhaṇe vītivatte pubbeva arahattaṁ pāpuṇissa, "naṭṭhohamasmī"ti
  vippaṭisārī ahuvā ahosi.
      Makkhena makkhitā pajāti sūrādinā attānaṁ ukkaṁsetvā pare vambhetvā 1-
  paraguṇamakkhanalakkhaṇena makkhena pisitattā makkhī, puggalo hi yathā yathā paresaṁ
  guṇe makkheti, tathā tathā attano guṇe puñjati nirākaroti nāMa. Mānahatāti
  mānena hataguṇā. Nirayaṁ papatantīti nirayaṁ upapajjanti.
      Maggajinoti maggena vijitakileso. Kittiñca sukhañcāti viññūhi pasaṁsitañca
  kāyikacetasikasukhañca. Anubhotīti paṭilabhati. Dhammadasoti tamāhu tathattanti taṁ tathabhāvaṁ
  sammāpaṭipannaṁ yāthāvato dhammadassīti paṇḍitā āhu.
      Akhiloti pañcacetokhilarahito. Padhānavāti sammappadhānaviriyasampanno. Visuddhoti
  nīvaraṇasaṅkhātavalākāpagamena visuddhamānaso. Asesanti navavidhampi mānaṁ aggamaggena
  pajahitvā. Vijjāyantakaro samitāvīti sabbaso samitakileso tividhāya vijjāya
  pariyosānappatto hotīti attānaṁ ovadati.
      Athekadivasaṁ āyasmā ānando aññatarena rājamahāmattena nimantito
  pubbaṇhasamayaṁ tassa gehaṁ gantvā paññatte āsane nisīdi āyasmatā vaṅgīsena
  pacchāsamaṇena. Atha tasmiṁ gehe itthiyo sabbālaṅkārapaṭimaṇḍitā theraṁ upasaṅkamitvā
  vanditvā pañhaṁ pucchanti, dhammaṁ suṇanti. Athāyasmato vaṅgīsassa navapabbajitassa
  ārammaṇaṁ pariggahetuṁ asakkontassa visabhāgārammaṇe rāgo uppajji. So saddho
  ujujātiko kulaputto "ayaṁ me rāgo vaḍḍhitvā diṭṭhadhammikaṁ samparāyikampi atthaṁ

  *  *  *  *  *  *
  Footnote: 1 Sī. bādhento, Ma. vambhento
-------------------------------------------------
[page 582]
  Nāseyyā"ti cintetvā nisinnova 1- therassa attano pavattiṁ āvikaronto "kāma-
  rāgenā"ti gāthamāha. Tattha yadipi kilesarajjanapariḷāho kāyampi 2- bādhati, cittaṁ
  pana bādhento cirataraṁ bādhetīti dassetuṁ "kāmarāgena ḍayhāmī"ti vatvā "cittaṁ
  me pariḍayhatī"ti vuttaṁ. Nibbāpananti rāganibbāpanakāraṇaṁ rāgapariḷāhassa
  nibbāpanasamatthaṁ ovādaṁ karotīti attho.
      Saññāya vipariyesātiādikā gāthā tena yācitena āyasmatā ānandena vuttā.
  Vipariyesāti vipallāsena usabhe subhanti pavattena viparītaggāhena. Nimittanti
  kilesajanakanimittaṁ. Parivajjehīti pariccaja. Subhaṁ rāgūpasañhitanti rāgavaḍḍhanārammaṇaṁ
  subhaṁ parivajjento asubhasaññāya parivajjeyya, sabbattha anabhiratisaññāya. Tasmā
  tadubhayampi dassento "asubhāyā"tiādimāha.
      Tattha asubhāyāti asubhānupassanāya. Cittaṁ bhāvehi ekaggaṁ susamāhitanti attano
  cittavikkhepābhāvena ekaggaṁ ārammaṇesu susamāhitaṁ appitaṁ katvā bhāvehi tava
  asubhānupassanaṁ sukaraṁ akkhāmīti. Sati kāyagatā tyatthūti vuttakāyagatāsatibhāvanāya
  tayā bhāvitā bahulīkatā hotūti attho. Nibbidābahulo bhavāti attabhāve sabbasmiñca
  nibbedabahulo hohi.
      Nimittañca bhāvehīti niccanimittādīnaṁ ugghāṭanena visesato aniccānupassanā
  animittā nāma, 3- tato mānānusayamujjahāti taṁ bhāvento maggapaṭipāṭiyā aggamaggādhi-
  gamena mānānusayaṁ samucchinda. Mānābhisamayāti mānassa dassanābhisamayā ceva pahānābhisamayā
  ca. Upasantoti sabbaso rāgādīnaṁ santatāya upasanto carissasi viharissasīti attho.
      Tameva vācantiādikā catasso gāthā bhagavatā subhāsitasutte 4- desite somanassa-
  jātena therena bhagavantaṁ sammukhā abhitthavantena vuttā. Yāyattānaṁ na tāpayeti

  *  *  *  *  *  *
  Footnote: 1 chaṂa. yathānisinnova 2 Sī. kāyasmiṁpi 3 Sī. animittaṁ nāma
  4 saṁ.sagā. 15/213/227
-------------------------------------------------
[page 583]
  Yāya vācāya hetubhūtāya attānaṁ vipaṭisārena na tāpeyya na viheṭheyya. 1- Pare ca na
  vihiṁseyyāti pare ca parehi bhindanto na viheṭheyya. 2- Sā ve vācā subhāsitāti
  sā vācā ekaṁsena subhāsitā nāma, tasmā tameva vācaṁ bhāseyyāti yojanā.
  Imāya gāthāya apisuṇavācāvasena bhagavantaṁ thometi.
      Paṭinanditāti paṭimukhabhāvena nanditā piyāyitā sampati āyatiñca suṇantehi
  sampaṭicchitā. Yaṁ anādāyāti yaṁ vācaṁ bhāsanto pāpāni paresaṁ appiyāni aniṭṭhāni
  pharusavacanāni anādāya aggahetvā atthabyañjanamadhuraṁ piyameva dīpeti. Tameva piyavācaṁ
  bhāseyyāti piyavācāvasena abhitthavi.
      Amatāti sādhubhāvena amatasadisā. Vuttaṁ hetaṁ "saccaṁ have sādhutaraṁ rasānan"ti. 3-
  Nibbānāmatapaccayattā vā amatā. Esa dhammo sanantanoti yā ayaṁ saccavācā
  nāma, esa porāṇo dhammo cariyā paveṇi. Idameva hi porāṇānaṁ āciṇṇaṁ,
  yaṁ te na alikaṁ bhāsiṁsu. Tenāha "sace atthe ca dhamme ca, ahu santo
  patiṭṭhitā"ti. Tattha sacce patiṭṭhitattā eva attano ca paresañca atthe patiṭṭhitā,
  atthe patiṭṭhitattā eva dhamme patiṭṭhitā hontīti veditabbā. Saccavisesanameva
  vā etaṁ. Idaṁ hi vuttaṁ hoti:- sacce patiṭṭhitā, kīdise? atthe ca dhamme
  ca, yaṁ paresaṁ atthato anapetattā atthaṁ anuparodhakaraṁ, dhammato anapetattā dhammaṁ
  dhammikameva atthaṁ sādhetīti. Imāya gāthāya saccavācāvasena abhitthavi. Khemanti abhayaṁ
  nirupaddavaṁ. Kena kāraṇenāti ce? nibbānapattiyā dukkhassantakiriyāya, yasmā
  kilesanibbānaṁ pāpeti, vaṭṭadukkhassa ca antakiriyāya saṁvaṭṭati, tasmā khemanti
  attho. Athavā yaṁ buddho nibbānapattiyā vā dukkhassantakiriyāya vāti dvinnaṁ
  nibbānadhātūnaṁ atthāya khemamaggappakāsanato khemaṁ vācaṁ bhāsati. Sā ve vācāna-
  muttamāti sā vācā sabbavācānaṁ seṭṭhāti evamettha attho daṭṭhabbo. Imāya
  gāthāya mantāvacanavasena bhagavantaṁ abhitthavanto arahattanikūṭena thomanaṁ pariyosāpeti.

  *  *  *  *  *  *
  Footnote: 1 Sī. na tāpaye na bādheyya 2 chaṂa. na bādheyya 3 saṁ.sagā. 15/73/48 vittasutta
-------------------------------------------------
[page 584]
      Gambhīrapaññotiādikā 1- tisso gāthā āyasmato sāriputtattherassa pasaṁsanavasena
  vuttā. Tattha gambhīrapaññoti gambhīresu khandhāyatanādīsu pavattāya nipuṇāya paññāya
  samannāgatattā gambhīrapañño. Medhāsaṅkhātāya dhammojapaññāya samannāgatattā
  medhāvī. "ayaṁ Duggatiyā maggo, ayaṁ sugatiyā maggo, ayaṁ nibbānassa maggo"ti
  evaṁ magge ca amagge ca kovidatāya maggāmaggassa kovido. Mahatiyā sāvakapāramī-
  ñāṇassa matthakaṁ pattāya paññāya vasena mahāpañño. Dhammaṁ deseti bhikkhunanti
  sammadeva pavattiṁ nivattiṁ 2- vibhāvento bhikkhūnaṁ dhammaṁ deseti. Tassā pana desanāya
  pavattiākāraṁ dassetuṁ "saṅkhittenapī"tiādi vuttaṁ.
      Tattha saṅkhittenapīti "cattārimāni āvuso ariyasaccāni. Katamāni cattāri?
  Dukkhaṁ ariyasaccaṁ .pe. Imāni kho āvuso cattāri ariyasaccāni, tasmā tihāvuso
  idaṁ dukkhanti yogo karaṇīyo "ti evaṁ saṅkhittenapi deseti. "katamañcāvuso Dukkhaṁ
  ariyasaccaṁ jātipi dukkhā"tiādinā 3- nayena tāneva vibhajanto vitthārenapi bhāsati.
  Khandhādidesanāsupi eseva nayo. Sālikāyiva nigghosoti yathā madhuraṁ ambapakkaṁ
  sāyitvā pakkhehi vātaṁ 4- datvā madhuraravaṁ nicchārentiyā sālikāya nigghoso, evaṁ
  therassa dhammaṁ kathentassa madhuro nigghoso hoti. Dhammasenāpatissa hi pittādīnaṁ
  vasena apalibuddhavacanaṁ hoti, ayadaṇḍena pahaṭakaṁsatālako viya saddo niccharati.
  Paṭibhāṇaṁ udiyyatīti kathetukamyatāya sati samuddato vīciyo viya uparūpari anantaṁ
  paṭibhāṇaṁ uṭṭhahati.
      Tassāti dhammasenāpatissa. Tanti dhammaṁ desentassa. Suṇantāti yaṁ no thero
  katheti, taṁ no sossāmāti ādarajātā suṇantā. Madhuranti iṭṭhaṁ. Rajanīyenāti
  kantena. Savanīyenāti kaṇṇasukhena. Vaggunāti maṭṭhena manoharena. Udaggacittāti
  odagyapītiyā vasena udaggacittā alīnacittā. Muditāti āmoditā pāmojjena
  samannāgatā. Odhentīti avadahanti aññāya cittaṁ upaṭṭhapentā sotaṁ upanenti.

  *  *  *  *  *  *
  Footnote: 1 chaṂa. ādikāti padaṁ na dissati 2 Sī. pattinivattiyo
  3 Ma.upari. 14/373/317 saccavibhaṅgasutta 4 Sī.,Ma. tāḷaṁ
-------------------------------------------------
[page 585]
      Ajja paṇṇarasetiādikā catasso gāthā pavāraṇāsuttantadesanāya 1- satthāraṁ mahā-
  bhikkhusaṁghaparivutaṁ nisinnaṁ disvā thomentena vuttā. Tattha paṇṇaraseti ekasmiṁ 2-
  hi samaye bhagavā pubbārāme nisīdanto sāyaṇhasamaye sampattaparisāya kālayuttaṁ samayayuttaṁ
  dhammaṁ desetvā udakakoṭṭhake gattāni parisiñcitvā vatthanivāsano 3- ekaṁsaṁ
  sugatamahācīvaraṁ katvā migāramātupāsāde majjhimathambhaṁ nissāya paññattavarabuddhāsane
  nisīditvā 4- samantato nisinnaṁ bhikkhusaṁghaṁ anuviloketvā tadahuposathe pavāraṇādivase
  nisinno hoti, imasmiṁ paṇṇarasīuposatheti attho. Visuddhiyāti visuddhatthāya
  visuddhipavāraṇāya. Bhikkhū pañcasatā samāgatāti pañcasatamattā bhikkhū satthāraṁ
  parivāretvā nisajjavasena ceva ajjhāsayavasena ca samāgatā. Te ca saṁyojanabandhanacchidāti
  saṁyojanasaṅkhāte santānassa bandhanabhūte kilese chinditvā ṭhitā, tato eva anīghā
  khīṇapunabbhavā isīti kilesadukkhābhāvena niddukkhā khīṇapunabbhavā, asekkhānaṁ
  sīlakkhandhādīnaṁ esitabhāvena isīti.
      Vijitasaṅgāmanti vijitakilesasaṅgāmattā vijitamārabalattā vijitasaṅgāmaṁ.
  Satthavāhanti aṭṭhaṅgike ariyamaggarathe āropetvā veneyyasatte vāheti
  saṁsārakantārato uttāretīti bhagavā satthavāho. Tenāha brahmā sahampati "uṭṭhehi vīra
  vijitasaṅgāma, satthavāhā"ti, 5- taṁ satthavāhaṁ anuttaraṁ satthāraṁ sāvakā payirupāsanti.
  Tevijjā maccuhāyinoti evarūpehi sāvakehi parivārito cakkavatti viya rājā
  amaccaparivārito janapadacārikavasena samantā anupariyetīti yojanā.
      Palāpoti tuccho antosārarahito, sīlarahitoti attho. Vande ādiccabandhunanti
  ādiccabandhuṁ satthāraṁ dasabalaṁ vandāmīti vadati.
      Parosahassantiādikā catasso gāthā nibbānapaṭisaṁyuttāya dhammiyā kathāya
  bhikkhūnaṁ dhammaṁ desentaṁ bhagavantaṁ thomentena vuttā. Tattha parosahassanti

  *  *  *  *  *  *
  Footnote: 1 saṁ.sagā. 15/215/230 2 chaṂa. yasmiṁ 3 chaṂa. vatthanivasano, Sī. nivatthanivāsano
  4 Ma. nisinno 5 viṃahā. 4/8/8 mahākhandhaka
-------------------------------------------------
[page 586]
  Atirekasahassaṁ, aḍḍhateḷasāni bhikkhusahassāni sandhāya vuttaṁ. Akutobhayanti nibbāne
  kutocipi bhayaṁ natthi, nibbānaṁ pattassa ca kutocipi bhayaṁ natthīti nibbānaṁ akutobhayaṁ
  nāMa.
      "āguṁ Na karotī"tiādinā 1- vuttakāraṇehi bhagavā nāgoti vuccatīti nāganāmosi
  bhagavāti. Isīnaṁ isisattamoti sāvakapaccekabuddhaisīnaṁ uttamo isi, vipassīsammā-
  sambuddhato paṭṭhāya isīnaṁ vā sattamako isi. Mahāmeghovāti sāvakapaccekabuddha-
  isīnaṁ uttamo isi, vipassīsammāsambuddhato paṭṭhāya isīnaṁ vā sattamako isi.
  Mahāmeghovāti cātuddīpikamahāmegho viya hutvā.
      Divā vihārāti paṭisallānaṭṭhānato. Sāvako te mahāvīra, pāde vandati
  vaṅgisoti idaṁ thero arahattaṁ patvā attano visesādhigamaṁ pakāsento vadati.
      Ummaggapathantiādikā catasso gāthā bhagavatā "kiṁ nu te vaṅgīsa imā
  gāthāyo pubbe parivitakkitā, udāhu ṭhānaso cetā paṭibhantī"ti pucchitena ṭhānaso
  paṭibhantīti dassentena vuttā, kasmā panevaṁ taṁ bhagavā avoca? saṁghamajjhe kira
  kathā udapādi "vaṅgīsatthero vissaṭṭhagantho neva uddesena, na paripucchāya, na
  yonisomanasikārena kammaṁ karoti. Kathaṁ 2- bandhanto vaṇṇapadāni 3- karonto vicaratī"ti.
  Atha bhagavā "ime bhikkhū vaṅgīsassa paṭibhāṇasampattiṁ na jānanti, ahamassa paṭibhāṇasampattiṁ
  jānāpessāmī"ti cintetvā "kiṁ nu kho vaṅgīsā"tiādinā pucchati. Ummaggapathanti
  anekāni kilesuppajjanapathāni. 4- Vaṭṭappasutapathatāya hi pathanti vuttaṁ. Pabhijja
  khīlānīti rāgādikhīlāni pañca bhinditvā carasi. Taṁ passathāti taṁ 5- evaṁ abhibhuyya
  ca chinditvā ca carantaṁ buddhaṁ passatha. Bandhapamuñcakaranti bandhanamocanakaraṁ. 6- Asitanti
  anissitaṁ. Bhāgaso paṭibhajjāti satipaṭṭhānādikoṭṭhāsato dhammaṁ paṭibhajjanīyaṁ katvā.
  Pavibhajjātipi pāṭho, uddesādikoṭṭhāsato pakārena vibhajitvā vibhajitvā dhammaṁ
  desetīti attho.

  *  *  *  *  *  *
  Footnote: 1 khu.sutta. 25/528/437 sabhiyasutta 2 chaṂa. gāthaṁ 3 Sī. cuṇṇiyapadāni
  4 Sī. kilesummujanapathāni 5 chaṂa. ayaṁ pāṭho na dissati 6 Ma. bandhanapamuñcakaraṁ
-------------------------------------------------
[page 587]
      Oghassāti kāmādicaturoghassa. Anekavihitanti satipaṭṭhānādivasena anekavidhaṁ
  aṭṭhatiṁsāya vā kammaṭṭhānaṁ vasena anekappakāraṁ amatāvahaṁ maggaṁ akkhāsi abhāsi.
  Tasmiṁ ca amate akkhāteti tasmiṁ tena akkhāte amate amatāvahe. Dhammadasāti dhammassa
  passitāro. Ṭhitā asaṁhīrāti kenaci asaṁhāriyā hutvā patiṭṭhitā. Ativijjhāti
  ativijjhitvā. Sabbaṭhitīnanti sabbesaṁ diṭṭhiṭṭhānānaṁ viññāṇaṭṭhitīnaṁ vā.
  Atikkamamaddasāti atikkamabhūtaṁ nibbānaṁ addasa. Agganti uttamaṁ dhammaṁ. Aggeti vā
  pāṭho, paṭhamataranti attho. Dasaddhānanti pañcavaggiyānaṁ aggaṁ dhammaṁ agge vā
  ādito desayīti attho.
      Tasmāti yasmā "esa dhammo sudesito"ti jānantena pamādo na kātabbo,
  tasmā anusikkheti tisso sikkhā vipassanāpaṭipāṭiyā maggapaṭipāṭiyā ca sikkheyya.
      Buddhānubuddhotiādikā tisso gāthā āyasmato aññākoṇḍaññattherassa
  thomanavasena vuttā. Tattha buddhānubuddhoti buddhānaṁ anubuddho. Buddhā hi paṭhamaṁ
  cattāri saccāni bujjhiṁsu, pacchā thero sabbapaṭhamaṁ, tasmā buddhānubuddhoti. Thirehi
  sīlakkhandhādīhi samannāgatattā thero, akuppadhammoti attho. Tibbanikkamoti daḷha-
  viriyo. Sukhavihārānanti diṭṭhadhammasukhavihārānaṁ. Vivekānanti tiṇṇampi vivekānaṁ.
  Sabbassa tanti yaṁ sabbasāvakena pattabbaṁ, assa anena taṁ anuppattaṁ. Appamattassa
  sikkhatoti appamattena hutvā sikkhantena.
      Tevijjo cetopariyakovidoti chasu abhiññāsu catasso vadati, itarā dve
  yadipi na vuttā, thero pana chaḷabhiññova. Yasmā theraṁ himavante chaddantadahato
  āgantvā bhagavati paramanipaccakāraṁ dassetvā vandantaṁ disvā pasannamānaso bhagavato
  sammukhā theraṁ abhitthavantena imā gāthā vuttā, tasmā "koṇḍañño buddhadāyādo,
  pāde vandati satthuno"ti vuttaṁ.
-------------------------------------------------
[page 588]
      Nagassa passetiādikā tisso gāthā pañcahi bhikkhusatehi saddhiṁ sabbeheva
  arahantehi bhagavati kāḷasilāyaṁ viharante āyasmā mahāmoggallāno tesaṁ bhikkhūnaṁ
  cittaṁ samanvesanto arahattaphalavimuttiṁ passittha. Taṁ 1- disvā āyasmā vaṅgīso
  bhagavantaṁ there ca abhitthavanto abhāsi. Tattha nagassa passeti isigilipabbatassa passe
  kāḷasilāyaṁ. Āsīnanti nisinnaṁ.
      Cetasāti attano cetopariyañāṇena. Cittaṁ nesaṁ samanvesanti tesaṁ khīṇāsava-
  bhikkhūnaṁ cittaṁ samanvesanto. Anupariyetīti anukkamena paricchindati.
      Evaṁ sabbaṅgasampannaṁ "muniṁ dukkhassa pāragun"ti vuttāya satthusampattiyā
  ceva "tevijjā maccuhāyino"ti vuttāya sāvakasampattiyā cāti sabbehi aṅgehi
  sampannaṁ samannāgataṁ. Muninti hi iminā padena monasaṅkhātena ñāṇena satthu
  anavasesañeyyāvabodho vuttoti anāvaraṇañāṇena dasabalañāṇādīnaṁ saṅgaho kato
  hoti, tenassa ñāṇasampadaṁ dasseti. Dukkhassa pāragunti iminā pahānasampadaṁ.
  Tadubhayena ca satthu ānubhāvasampadādayo 2- dassitā honti. Tevijjā maccuhāyinoti
  iminā sāvakānaṁ ñāṇasampattidīpanena ca nibbānadhātuyā adhigamadīpanena ca padadvayena
  satthusāvakasampatti dassitā hoti. Tathā hi yathāvuttamatthaṁ pākaṭataraṁ kātuṁ
  "muniṁ dukkhassa pāraguṁ, anekākārasampannaṁ, payirupāsanti gotaman"ti vuttaṁ. Tattha
  anekākārasampannanti anekehi ākārehi sampannaṁ, anekākāraguṇasamannāgatanti
  attho.
      Cando yathāti gāthā bhagavantaṁ cammānagare gaggarāya pokkharaṇiyā tīre
  mahatā bhikkhusaṁghena anekehi ca devanāgasahassehi parivutaṁ attano vaṇṇena ca
  yasasā ca virocamānaṁ disvā somanassajātena abhitthavantena vuttā. Tattha cando
  yathā vigatavalāhake nabheti yathā saradasamaye apagatavalāhake valāhakasadisena aññena

  *  *  *  *  *  *
  Footnote: 1 chaṂa. te 2 Sī. ānubhāvādisampadā
-------------------------------------------------
[page 589]
  Ca mahikādinā upakkilesena vimutte ākāse puṇṇacando virocati, vītamalova
  bhāṇumāti teneva valāhakādiupakkilesavigamena vigatamalo bhāṇumā suriyo yathā virocati.
  Evampi aṅgīrasa tvanti evaṁ aṅgehi niccharaṇajutīhi jutimante tvampi mahāmuni
  bhagavā atirocasi attano yasasā sadevakaṁ lokaṁ atikkamitvā virocasīti.
      Kāveyyamattātiādikā dasa gāthā arahattaṁ patvā attano paṭipattiṁ paccavekkhitvā
  satthu attano ca guṇe vibhāventena vuttā. Tattha kāveyyamattāti
  kāveyyena kabbakaraṇena 1- mattā mānitā sambhāvitā guṇodayaṁ āpannā. Addasāmāti
  addasimhā.
      Addhā no upapajjathāti ratanattayaṁ addhā amhākaṁ upakāratthāya upapajji.
      Vacananti saccapaṭisaṁyuttaṁ dhammakathaṁ. Khandhe āyatanāni ca dhātuyo cāti pañcakkhandhe
  dvādasāyatanāni aṭṭhārasa dhātuyo ca. Imasmiṁ ṭhāne khandhādikathā vattabbā,
  sā visuddhimagge 2- vitthāritā evāti tattha vuttanayeneva veditabbā. Viditvānāti
  rūpādivibhāgādito aniccatādito pubbabhāgañāṇena jānitvā.
      Ye te sāsanakārakāti ye te sattā tathāgatānaṁ sāsanakārakā, tesaṁ
  bahūnaṁ atthāya vata uppajjanti tathāgatā.
      Ye niyāmagataddasāti niyāmo eva niyāmagataṁ, ye bhikkhū bhikkhuniyo ca
  sammattaniyāmaṁ addasaṁsu adhigacchiṁsu, tesaṁ atthāya vata bodhiṁ sammāsambodhiṁ ajjhagamā
  muni bhagavāti yojanā.
      Sudesitāti veneyyajjhāsayānurūpaṁ saṅkhepato vitthārato ca suṭṭhu desitā.
  Cakkhumatāti pañcahi cakkhūhi cakkhumatā. Attahitakāmehi araṇīyāni karaṇīyāni ariya-
  bhāvakarāni, ariyassa vā bhagavato saccānīti ariyasaccāni. Dukkhantiādi tesaṁ

  *  *  *  *  *  *
  Footnote: 1 Ma. kabyakārakena 2 visuddhi. 3/1 khandhaniddesa
-------------------------------------------------
[page 590]
  Ariyasaccānaṁ sarūpadassanaṁ, imasmiṁ ṭhāne ariyasaccakathā vattabbā, sā sabbākārato
  visuddhimagge 1- vitthāritāti tattha vuttanayeneva veditabbā. Evamete tathāti ete
  dukkhādayo ariyasaccadhammā evaṁ dukkhādippakārena tathā avitathā anaññathā. Vuttā
  diṭṭhā me te yathā tathāti yathā satthārā vuttā, tathā mayā diṭṭhā, ariyamagga-
  ñāṇena paṭividdhattā evaṁ tesaṁ. 2- Sadattho me anuppatto arahattaṁ mayā sacchikataṁ,
  tato ca kataṁ buddhassa bhagavato sāsanaṁ ovādānusiṭṭhiyaṁ anupatiṭṭho. 3-
      Svāgataṁ vata me āsīti suāgamanaṁ vata me ahosi. Mama buddhassa santiketi
  mama sambuddhassa bhagavato santike samīpe.
      Abhiññāpāramippattoti channampi abhiññānaṁ pāramiṁ ukkaṁsaṁ adhigato. Iminā
  hi padena vuttamevatthaṁ vivarituṁ "sotadhātu visodhitā"tiādi vuttaṁ.
      Pucchāmi satthārantiādikā dvādasa gāthā attano upajjhāyassa parinibbutabhāvaṁ
  pucchantena vuttā, āyasmato nigrodhakappattherassa hi parinibbānakāle
  āyasmā vaṅgīso asammukhā ahosi. Diṭṭhipubbañca tena tassa hatthakukkuccādi,
  pubbavāsanāvasena hi tādisañca āyasmato pilindavacchassa vasalavādena samudācāro viya
  khīṇāsavānampi hotiyeva. 4- Tena "parinibbuto nu kho me upajjhāyo, udāhu no"ti
  uppannaparivitakko satthāraṁ pucchi. Tena vuttaṁ "upajjhāyassa parinibbutabhāvaṁ
  pucchantena vuttā"ti. Tattha satthāranti diṭṭhadhammikādīhi veneyyānaṁ anusāsakaṁ.
  Anomapaññanti omaṁ vuccati parittaṁ lāmakaṁ, na omapaññaṁ anomapaññaṁ, mahāpaññanti
  attho. Diṭṭheva dhammeti paccakkhameva, imasmiṁyeva attabhāveti attho.
  Vicikicchānanti saṁsayānaṁ evarūpānaṁ vā parivitakkānaṁ chettā. 5- Aggāḷaveti
  aggāḷavacetiyasaṅkhāte vihāre. Ñātoti pākaṭo. Yasassīti lābhasakkārasampanno.
  Abhinibbutattoti upasantasabhāvo apariḍayhamānacitto.

  *  *  *  *  *  *
  Footnote: 1 visuddhi. 3/76 indriyasaccaniddesa 2 Sī. tāva tesaṁ 3 Ma. anupatiṭṭhā
  4 Sī. tādisaṁ hotiyeva 5 Ma. chedako
-------------------------------------------------
[page 591]
      Tayā katanti tādise chāyāsampanne nigrodharukkhamūle nisinnattā "nigrodha-
  kappo"ti tayā kataṁ nāmaṁ. Iti so yathā attanā upalakkhitaṁ tathā vadati. Bhagavā
  pana na nisinnattā eva taṁ tathā ālapati, apica kho tattha arahattaṁ pattattāpi.
  Brāhmaṇassāti jātiṁ sandhāya vadati. So kira brāhmaṇamahāsālakulā pabbajito.
  Namassaṁ acarinti namassamāno vihāsiṁ. Mutyapekkhoti nibbāne patiṭṭhito.
      Daḷhadhammadassīti bhagavantaṁ ālapati. Daḷhadhammaṁ hi nibbānaṁ abhijjanaṭṭhena,
  tañca bhagavā passi dassesi ca.
      Sakkātipi bhagavantameva kulanāmena ālapati. Mayampi sabbeti niravasesaparisaṁ 1-
  saṅgaṇhitvā attānaṁ dassento vadati. Samantacakkhūtipi bhagavantameva sabbaññuta-
  ñāṇena ālapati. Samavaṭṭhitāti sammā avaṭṭhitā, ābhogaṁ katvā ṭhitā. Noti amhākaṁ.
  Savanāyāti imassa pañhassa veyyākaraṇaṁ 2- savanatthāya. Sotāti sotadhātuyā. 3-
  Tuvaṁ no satthā tvamanuttarosīti thutivacanavasena vadati.
      Chinda no vicikicchanti vicikicchāpaṭirūpakaṁ taṁ parivitakkaṁ sandhāyāha. Akusala-
  vicikicchāya pana thero nibbicikicchova. Brūhi metanti brūhi me etaṁ. Yaṁ mayā
  yācitosi "taṁ sāvakaṁ sakka mayampi sabbe aññātumicchāmā"ti yācitova, taṁ
  brāhmaṇaṁ parinibbutaṁ vedaya bhūripañña. Majjheva no bhāsāti parinibbutaṁ jānitvā
  mahāpañña bhagavā majjheva amhākaṁ sabbesaṁ bhāsa, yathā sabbe mayaṁ jāneyyāMa.
  Sakkova devāna sahassanettoti idaṁ pana thutivacanameva, apicettha ayamadhippāyo:-
  yathā sakko sahassanetto devānaṁ majjhe tehi sakkaccaṁ sampaṭicchitavacanaṁ 4- bhāsati,
  evaṁ amhākaṁ majjhe amhehi sampaṭicchitavacanaṁ bhāsāti.
      Ye kecīti imampi gāthaṁ bhagavantaṁ thunanto vattukāmataṁ janetuṁ bhaṇati.
  Tassattho:- ye keci abhijjhādayo ganthā, tesaṁ appahāne sati mohavicikicchānaṁ

  *  *  *  *  *  *
  Footnote: 1 Sī.,Ma. avasesaparisaṁ 2 Sī. imassa pañhāveyyākaraṇassa
  3 Sī. hetunti sotadhātuṁ 4 Sī.,Ma. sampaṭicchitavacano
-------------------------------------------------
[page 592]
  Pahānābhāvato mohamaggāti ca, aññāṇapakkhāti ca, vicikicchāṭhānāti ca vuccanti,
  sabbe te tathāgataṁ patvā tathāgatassa desanābalena viddhaṁsitā bhavanti nassanti.
  Kiṁkāraṇanti? cakkhuṁ hi etaṁ paramaṁ narānaṁ, yasmā tathāgato sabbaganthavidhamanena
  Paññācakkhujananato narānaṁ paramaṁ cakkhunti vuttaṁ hoti.
      No ce hi jātūti imampi gāthaṁ thunanto eva vattukāmataṁ janento bhaṇati.
  Tattha jātūti ekaṁsavacanaṁ. Purisoti bhagavantaṁ sandhāyāha. Jotimantoti paññājoti-
  sampannā sāriputtādayo. Idaṁ vuttaṁ hoti:- yadi bhagavā puratthimādibhedo vāto
  viya abbhaghanaṁ desanāvegena kilese vihaneyya, tato yathā abbhaghananivuto loko
  tamova hoti ekandhakāro, evaṁ sabbopi loko aññāṇanivuto tamova siyā.
  Ye cāpi ime idāni jotimanto khāyanti sāriputtādayo, tepi na bhāseyyuṁ
  na dīpeyyunti.
      Dhīrā cāti imam pigāthaṁ purimanayenevāha. Tassattho:- dhīrā ca paṇḍitapurisā
  pajjotakarā bhavanti paññāpajjotaṁ uppādenti. Taṁ tasmā ahaṁ taṁ dhīra padhāna-
  viriyasamannāgata bhagavā tatheva maññe dhīro pajjotakarotveva maññāmi, mayampi
  vipassinaṁ sabbadhamme yathābhūtaṁ passantaṁ bhagavantaṁ jānantā eva upāgamimhā.
  Tasmā "parisāsu no āvikarohi kappaṁ parinibbutova yathā nigrodhakappaṁ āvikarohi
  pakāsehīti.
      Khippan tiimampi gāthaṁ purimanayeneva āha. Tassattho:- bhagavā khippaṁ giraṁ
  eraya vaggu vagguṁ acirāyamāno 1- vācaṁ bhāsa vaggu manoharaṁ. Haṁsova yathā suvaṇṇa-
  haṁso gocaraṁ pariggaṇhanto jātassaravanasaṇḍaṁ disvā gīvaṁ paggayha pakkhe uddhunitvā
  haṭṭhatuṭṭho 2- saṇikaṁ ataramāno vagguṁ nikūjati giraṁ nicchāreti, evamevaṁ tvaṁ saṇikaṁ

  *  *  *  *  *  *
  Footnote: 1 potthakesu "ataramāno"ti pāṭho dissati
  2 potthakesu "haṭṭhatuṭṭhenā"ti pāṭho dissati
-------------------------------------------------
[page 593]
  Nikūja iminā mahāpurisalakkhaṇaññatarena bindussarena suṭṭhu vikappitena abhisaṅkhatena,
  ete mayaṁ sabbe ujugatā avikkhittamānasā hutvā tava nikūjaṁ suṇomāti.
      Pahīnajātimaraṇanti idampi purimanayeneva āha. Tattha na sissatīti aseso,
  taṁ asesaṁ, sotāpannādayo viya kiñci asesetvā pahīnajātimaraṇanti vuttaṁ hoti.
  Niggayhāti nibandhitvā, 1- dhonanti dhutasabbapāpaṁ. Vadessāmīti kathāpessāmi
  dhammaṁ. Na kāmakāro hohi puthujjanānanti puthujjanasekkhādīnaṁ tividhānaṁ janānaṁ kāmakāro
  natthi, te yaṁ icchanti ñātuṁ vā vattuṁ vā, taṁ na sakkonti. Saṅkheyyakārova
  tathāgatānanti tathāgatānaṁ pana vīmaṁsakāro paññāpubbaṅgamakiriyā, te yaṁ icchanti
  ñātuṁ vā vattuṁ vā, taṁ sakkontiyevāti adhippāyo.
      Idāni taṁ saṅkheyyakāraṁ pakāsento "sampannaveyyākaraṇan"ti gāthamāha.
  Tassattho:- tathā hi tava bhagavā idaṁ samujjupaññassa sabbattha appaṭihatabhāvena
  ujugatapaññassa sammadeva vuttaṁ pavattitaṁ sampannaveyyākaraṇaṁ "santatimahāmatto satta-
  tālamattaṁ abbhuggantvā parinibbāyissati, suppabuddho sakko sattame divase paṭhaviṁ
  pavisissatī"ti evamādiṁ samuggahitaṁ sammadeva uggahitaṁ aviparītaṁ diṭṭhaṁ, puna
  suṭṭhutaraṁ añjaliṁ paṇāmetvā āha. Ayamañjali pacchimo suppaṇāmitoti ayaṁ aparopi
  añjali suṭṭhutaraṁ paṇāmito. Mā mohayī jānanti mā no avacanena mohayi jānanto
  tassa 2- gatiṁ, anomapaññāti bhagavantaṁ ālapati.
      Paroparanti imaṁ pana gāthaṁ aparenapi pariyāyena amohanameva yācanto āha.
  Tattha paroparanti lokuttaralokiyavasena sundarāsundaraṁ dūre santike vā. Ariyadhammanti
  catusaccadhammaṁ. Viditvāti paṭivijjhitvā. Jānanti sabbaṁ ñeyyadhammaṁ jānanto.
  Vācābhikaṅkhāmīti yathā ghammani ghammakāle uṇhābhitatto puriso kilanto tasito
  vāriṁ, evaṁ te vācaṁ abhikaṅkhāmi. Sutaṁ pavassāti sutasaṅkhātaṁ saddāyatanaṁ pavassa

  *  *  *  *  *  *
  Footnote: 1 Sī. suṭṭhu yācitvā nibandhitvā 2 Sī. kappassa
-------------------------------------------------
[page 594]
  Pagghara 1- muñca pavatta. "sutassa Vassātipi pāli, 2- vuttapakārassa saddāyatanassa
  vuṭṭhiṁ vassāti attho.
      Idāni yādisaṁ vācaṁ abhikaṅkhati, taṁ pakāsento "yadatthikan"ti gāthamāha.
  Tattha kappāyanoti kappameva pūjāvasena vadati. Yathā vimuttoti "kiṁ anupādi
  sesāya nibbānadhātuyā yathā asekkho, udāhu saupādisesāya yathā sekkho"ti
  vā pucchati. Sesamettha pākaṭameva.
      Evaṁ dvādasahi gāthāhi yācito bhagavā taṁ byākaronto 3- "acchecchī"tiādimāha.
  Tattha acchecchi taṇhaṁ idha nāmarūpe (iti bhagavā) kaṇhassa sotaṁ dīgharattānusayitanti
  imasmiṁ nāmarūpe kāmataṇhādibhedā taṇhā dīgharattaṁ appahīnaṭṭhena anusayitā
  kaṇhanāmakassa mānassa sotantipi vuccati, taṁ kaṇhassa sotabhūtaṁ dīgharattānusayitaṁ
  idha nāmarūpe taṇhaṁ kappāyano chindi. Iti bhagavāti idaṁ pana saṅgītikārānaṁ
  vacanaṁ. Atāri jātiṁ maraṇaṁ asesanti so taṁ taṇhaṁ chetvā asesaṁ jātimaraṇaṁ
  atari anupādisesāya parinibbāyīti dasseti, iccabravi bhagavā pañcaseṭṭhoti āyasmatā
  vaṅgīsena puṭṭho bhagavā evaṁ avoca pañcahi saddhādīhi indriyehi anaññasādhāraṇehi
  cakkhūhi vā seṭṭho, athavā pañcaseṭṭhoti pañcahi sīlādīhi dhammakkhandhehi, pañcahi
  vā hetusampadādīhi seṭṭho uttamo pavaroti saṅgītikārānamevidampi vacanaṁ.
      Evaṁ vutte bhagavato bhāsitaṁ abhinandamānaso āyasmā vaṅgīso "esa sutvā"ti-
  ādikā gāthāyo āha. Tattha paṭhamagāthāyaṁ na maṁ vañcesīti yasmā parinibbuto,
  tasmā tassa parinibbutabhāvaṁ icchantaṁ maṁ na vañcesi, na visaṁvādesīti attho.
  Sesaṁ pākaṭameva.
      Dutiyagāthāyaṁ yasmā mutyapekkho vihāsi, tasmā taṁ sandhāyāha "yathā vādī
  tathā kārī, ahu buddhassa sāvako"ti. Maccuno jālaṁ tatanti tebhūmikavaṭṭe vitthataṁ

  *  *  *  *  *  *
  Footnote: 1 Sī. paṅghara 2 Ma. pavassātipi pāḷi 3 chaṂa. viyākaronto
-------------------------------------------------
[page 595]
  Vitthataṁ mārassa taṇhājālaṁ. Māyāvinoti bahumāyassa. "tathā Māyāvino"tipi keci
  paṭhanti, tesaṁ yo anekāhi māyāhi anekakkhattuṁ bhagavantaṁ upasaṅkami, tassa tathā
  māyāvinoti adhippāyo.
      Tatiyagāthāya ādinti mūlakāraṇaṁ. Upādānassāti vaṭṭassa. Vaṭṭaṁ daḷhehi
  kammakilesehi upādātabbaṭṭhena "upādānan"ti vuttaṁ. Tassa upādānassa ādiṁ
  avijjātaṇhādibhedaṁ kāraṇaṁ ñāṇacakkhunā addasa. Kappo kappiyoti 1- evaṁ vattuṁ
  vaṭṭati bhagavāti adhippāyena vadati. Accagā vatāti atikkanto vata. Maccudheyyanti
  maccu ettha dhiyyatīti maccudheyyaṁ, tebhūmikavaṭṭaṁ, suduttaraṁ accagā vatāti
  vedajāto vadati.
      Idāni satthari attano upajjhāye ca pasannamānaso pasannākāraṁ vibhāvento
  "taṁ devadevan"ti osānagāthamāha. Tattha taṁ devadevaṁ vandāmīti sammutidevo, upapatti-
  devo, visuddhidevoti tesaṁ sabbesampi devānaṁ uttamadevatāya 2- devadevaṁ
  dvipaduttama bhagavā taṁ vandāmi. Na kevalaṁ taṁyeva, athakho tava 3- saccābhisambodhiyā 4-
  anudhammajātattā anujātaṁ māravijayena mahāviriyatāya mahāvīraṁ āguakaraṇādiatthena nāgaṁ
  tava ure vāyāmajanitajātitāya orasaṁ puttaṁ nigrodhakappañca vandāmi.
      Evamete subhūtiādayo vaṅgīsapariyosānā dvisataṁ catusaṭṭhī ca mahātherā idha
  pāliyaṁ ārūḷhā, te sabbe yathā sammāsambuddhassa 5- sāvakabhāvena ekavidhā.
  Tathā asekkhabhāvena, ukkhittapalighatāya saṅkiṇṇaparikkhatāya, abbuḷhesikatāya,
  niraggaḷatāya, pannaddhajatāya, pannabhāratāya visaṁyuttatāya, 5- dasasu ariyavāsesu
  vuṭṭhavāsatāya ca. Tathā hi te pañcaṅgavippahīnā chaḷaṅgasamannāgatā ekārakkhā

  *  *  *  *  *  *
  Footnote: 1 Ma. kappiyo kappoti 2 Sī. devatā 3 Sī. taṁ tava 4 Ma. saccābhisambodhi
  5-5 Sī. sāvakaparikkhatāya abbuḷhesikatāya niraggaḷatāya pannaddhajatāya pannabhāvena
  ekavidhā tathā asekkhabhāvena ukkhittapalighatāya saṁkiṇṇabhāratāya visaññavuttatāya
-------------------------------------------------
[page 596]
  Caturāpassenā panuṇṇapaccekasaccā samayavayasaṭṭhesanā anāvilasaṅkappā passaddha-
  kāyasaṅkhārā suvimuttacittā suvimuttapaññā ca. 1- Iti evamādinā nayena ekavidhā.
      Ehibhikkhubhāvena upasampannā, na ehibhikkhubhāvena upasampannāti duvidhā.
  Tattha aññāsi koṇḍaññappamukhā pañcavaggiyattherā, yasatthero, tassa sahāyabhūtā
  vimalo subāhu puṇṇaji gavampatīti cattāro, aparepi tassa sahāyabhūtā pañcapaññāsa,
  tiṁsa bhaddavaggiyā, uruvelakassapappamukhā sahassapurāṇajaṭilā, dve aggasāvakā,
  tesaṁ parivārabhūtā aḍḍhaterasasatā paribbājakā, coro aṅgulimālattheroti sabbe
  sahassaṁ paññāsādhikāni tīṇi satāni ca honti. Tenetaṁ vuccati:-
              "satattayaṁ sahassañca paññāsañca punāpare
               ete therā mahāpaññā sabbeva ehibhikkhukā"ti.
      Na kevalañca ete eva, athakho aññepi bahū santi. Seyyathīdaṁ? selo
  Brāhmaṇo, tassa antevāsikabhūtā tisatabrāhmaṇā, mahākappino, tassa parivārabhūtaṁ
  purisasahassaṁ, suddhodanamahārājena pesitā kapilavatthuvāsino dasasahassapurisā, mahā-
  bāvariyabrāhmaṇassa antevāsikabhūtā ajitādayo soḷasa sahassaparimāṇāti. Evaṁ
  vuttato 2- aññe na ehibhikkhubhāvena upasampadā, te pana saraṇagamanūpasampadā
  ovādapaṭiggahaṇūpasampadā pañhābyākaraṇūpasampadā ñatticatutthakammūpasampadāti
  imehi catūhi ākārehi laddhūpasampadā. Ādito hi ehibhikkhubhāvūpagatā therā,
  tesaṁ bhagavā pabbajjaṁ viya tīhi saraṇagamaneheva upasampadampi anuññāsi, ayaṁ
  saraṇagamanūpasampadā. Yā pana:-
      "tasmātiha te kassapa evaṁ sikkhitabbaṁ `tibbaṁ me hirottappaṁ, paccupaṭṭhitaṁ
  bhavissati theresu navesu majjhimesū'ti, evaṁ hi te kassapa sikkhitabbaṁ. Tasmātiha

  *  *  *  *  *  *
  Footnote: 1 aṅḍasaka. 24/19,20/23-4 2 Sī. eva, vuttehi
-------------------------------------------------
[page 597]
      Te kassapa evaṁ sikkhitabbaṁ `yaṅkiñci dhammaṁ suṇissāmi kusalūpasaṁhitaṁ, sabbaṁ
      taṁ atthiṁ katvā manasi karitvā sabbacetasā samannāharitvā ohitasoto
      dhammaṁ suṇissāmī'ti, evaṁ hi te kassapa sikkhitabbaṁ. Tasmātiha te kassapa
      evaṁ sikkhitabbaṁ `sātasahagatā ca me kāyagatā sati na vijahissatī'ti, evaṁ
      hi te kassapa sikkhitabban"ti. 1-
      Imassa ovādassa paṭiggahaṇena mahākassapattherassa anuññātaupasampadā, ayaṁ
  ovādapaṭiggahaṇūpasampadā nāMa. Yā pubbārāme caṅkamantena bhagavatā "uddhumātakasaññāti
  vā sopāka `rūpasaññā'ti vā ime dhammā nānatthā nānābyañjanā, udāhu ekatthā
  byañjanameva nānan"tiādinā asubhanissitesu pañhesu pucchitesu bhagavantaṁ
  upasaṅkamantena sattavassikena sopākasāmaṇerena "uddhumātakasaññāti vā bhagavā
  `rūpasaññā'ti vā ime dhammā ekatthā, vissajjitesu "iminā sabbaññutañāṇena
  saddhiṁ saṁsanditvā ime pañhā byākatā"ti āraddhacittena bhagavatā anuññātaupasampadā,
  ayaṁ pañhābyākaraṇūpasampadā nāMa. Ñatticatutthakammūpasampadā pākaṭāva. 2-
      Yathā ehibhikkhubhāvena upasampadā, na ehibhikkhubhāvena upasampadāti duvidhā, evaṁ
  sammukhāparammukhābhedatopi duvidhā. Ye hi satthu dharamānakāle ariyāya jātiyā
  jātā, te aññāsikoṇḍaññādayo sammukhasāvakā nāMa. Ye pana bhagavato parinibbānato
  pacchā adhigatavisesā, te satipi satthu dhammasarīrassa paccakkhabhāve satthu sarīrassa
  apaccakkhabhāvato parammukhasāvakā nāMa.
      Tathā ubhatobhāgavimuttapaññāvimuttatāvasena, idha pāliyaṁ āgatā pana ubhato
  bhāgavimuttā evāti veditabbā. Vuttaṁ hetaṁ apadāne:-

  *  *  *  *  *  *
  Footnote: 1 saṁṇidāna. 16/154/210 cīvarasutta 2 ka. ñatticatutthakammupasampadā pākaṭā hotiyeva
-------------------------------------------------
[page 598]
           "vimokkhāpi Ca aṭṭhime chaḷabhiññā sacchikatā"ti.
      Tathā sāpadānānapadānabhedato, yesaṁ hi purimesu sammāsambuddhesu paccekabuddha-
  buddhasāvakesupi 1- puññakiriyāvasena pavattitaṁ sāvakapāramitāsaṅkhātaṁ atthi apadānaṁ,
  te sāpadānā, seyyathāpi apadānapāliyaṁ āgatā theRā. Yesaṁ pana taṁ natthi,
  te anapadānā.
      Kiṁ pana sabbena sabbaṁ pubbahetusampattiyā vinā saccābhisambodho sambhavatīti?
  Na sambhavati. Na hi upanissayasampattirahitassa ariyamaggādhigamo atthi tassa
  sudukkaradurabhisambhavasabhāvato. Yathāha:- "taṁ kiṁ maññatha bhikkhave katamaṁ nu kho dukkarataraṁ
  vā durabhisambhavataraṁ vā"tiādi. 2- Yadi evaṁ kasmā vuttaṁ "yesaṁ pana taṁ natthi,
  te anapadānā"ti. Nayidameva 3- daṭṭhabbaṁ "ye sabbena sabbaṁ upanissayasampattirahitā,
  te anapadānā"ti tādisānaṁ idha anadhippetattā. Yesaṁ pana atiukkaṁsagataṁ apadānaṁ
  natthi, te idha "anapadānā"ti vuttā, na sabbena sabbaṁ upanissayarahitāyeva.
  Tathā hi ime sattā buddhuppādesu acchariyācinteyyaguṇavibhūtivitthataṁ buddhānaṁ
  ānubhāvaṁ passantā catuppamāṇikassa lokassa sabbathāpi 4- pasādāvahattā satthari
  saddhaṁ paṭilabhanti. Tathā saddhammassavanena, sāvakānaṁ sammāpaṭipattidassanena, kadāci
  mahābodhisattānaṁ sammāsambodhiyā cittābhinīhāradassanena, tesaṁ santike ovādānu-
  sāsanapaṭilābhena ca saddhamme saddhaṁ paṭilabhanti, te tattha paṭiladdhasaddhā yadipi
  saṁsāre nibbāne ca ādīnavānisaṁse 5- passanti, mahārajakkhatāya pana yogakkhemaṁ
  anabhisambhunantā antarantarā vivaṭṭūpanissayaṁ kusalabījaṁ attano santāne ropentiyeva
  sappurisūpanissayabahukārabhāvato 6- tenāha 7-:-
              "yadimassa lokanāthassa virajjhissāma sāsanaṁ
               anāgatamhi addhāne hessāma sammukhā imaṁ.

  *  *  *  *  *  *
  Footnote: 1 Sī. paccekabuddhesu buddhasāvakesu ca 2 saṁṃahā. 19/1115/394 vālasutta
  3 chaṂa. nayidamevaṁ 4 Sī. sabbadāpi 5 Sī. ādīnave ānisaṁse ca
  6 chaṂa. sappurisūpanissayassa bahukārabhāvato 7 khu.buddha. 33/2/423 dīpaṅkarabuddhavaṁse
-------------------------------------------------
[page 599]
               Yathā manussā nadiṁ tarantā paṭititthaṁ virajjhiya
               heṭṭhātiṭṭhe 1- gahetvāna uttaranti mahānadiṁ.
               Evameva mayaṁ sabbe yadi muñcāmimaṁ jinaṁ
               anāgatamhi addhāne hessāma sammukhā iman"ti.
      Evaṁ vivaṭṭaṁ uddissa uppāditakusalacittaṁ satasahassādhikacatuasaṅkheyyakālantare
  vimokkhādhigamassa upanissayo na hotīti na sakkā vattuṁ. Pageva patthanāvasena
  adhikāraṁ katvā pavattitaṁ. Evaṁ duvidhāpete.
      Aggasāvakā mahāsāvakā pakatisāvakāti tividhā. Tesu āyasmā aññāsi-
  koṇḍañño, vappo, bhaddiyo, mahānāmo, assaji, nālako, yaso, vimalo, subāhu,
  puṇṇaji, gavampati, uruvelakassapo, nadīkassapo, gayākassapo, sāriputto, mahā-
  moggallāno, mahākassapo, mahākaccāyano, mahākoṭṭhito, mahākappino,
  mahācundo, anuruddho, kaṅkhārevato, ānando, nandako, bhagu, nando, kimbilo, 2-
  bhaddiyo, rāhulo, sīvali, upāli, dabbo, upaseno, khadiravaniyarevato, puṇṇo
  mantāṇiputto, puṇṇo sunāparanto, soṇo kuṭikaṇṇo, soṇo koḷiviso, rādho,
  subhūti, aṅgulimālo, vakkali, kāḷudāyī, mahāudāyī, pilindavaccho, 3- sobhito,
  kumārakassapo, raṭṭhapālo, vaṅgīso, sabhiyo, selo, upavāno, meghiyo, sāgato,
  nāgito, lakuṇḍakabhaddiyo, piṇḍolabhāradvājo, mahāpanthako, cūḷapanthako, bākulo, 4-
  kuṇḍadhāno, 5- dārucīriyo, yasojo, ajito, tissametteyyo, puṇṇako, mettagū,
  dhotako, upasivo, nando, hemako, todeyyo, kappo, jatukaṇṇi, bhadrāvudho,
  udayo, posālo, mogharājā, piṅgiyoti ete asītimahāsāvakā nāMa.
      Kasmā pana te eva therā "mahāsāvakā"ti vuccantīti? abhinīhārassa mahantabhāvato.
  Tathā hi dve aggasāvakāpi mahāsāvakesu antogadhā. Te hi

  *  *  *  *  *  *
  Footnote: 1 ka. heṭṭhatitthaṁ 2 chaṂa. kimilo 3 Sī.,Ma. pilindivaccho
  4 Sī. bakkulo 5 Sī.,Ma. koṇḍadhāno
-------------------------------------------------
[page 600]
  Sāvakapāramīñāṇassa matthakappattiyā sāvakesu aggadhammādhigamena aggaṭṭhāne ṭhitāpi
  abhinīhāramahantatāsāmaññena "mahāsāvakā"tipi vuccanti. Itare pana pakatisāvakehi sātisaya-
  mahābhinīhāRā. Tathā hi te padumuttarassa bhagavato kāle katapaṇidhānā. Tato
  eva sātisayaṁ abhiññāsamāpattīsu vasino pabhinnapaṭisambhidā ca. Kāmaṁ sabbepi
  arahanto sīlavisuddhiādike sampādetvā catūsu satipaṭṭhānesu patiṭṭhitacittā satta
  bojjhaṅge yathābhūtaṁ bhāvetvā maggapaṭipāṭiyā anavasesato kilese khepetvā aggaphale
  patiṭṭhahanti, tathāpi yathā saddhāvimuttato diṭṭhippattassa paññāvimutto ca ubhato-
  bhāgavimuttassa pubbabhāgabhāvanāviseso addhā icchito viseso, evaṁ abhinīhāra-
  mahantatāpubbayogamahantatāhi attasantāne sātisayaguṇavisesassa nipphāditattā
  sīlādiguṇehi mahantā sāvakāti mahāsāvakā. Tesuyeva pana ye 1- bodhipakkhiyadhammesu
  pāmokkhabhāvena dhurabhūtānaṁ sammādiṭṭhisammāsamādhīnaṁ sātisayakiccantarabhāvanipphattiyā
  kāraṇabhūtāya tajjābhinīhārābhinihatāya sakkaccaṁ nirantaraṁ cirakālaṁ samāhitāya sammā
  paṭipattiyā yathākkamaṁ paññāya samādhismiṁ ca ukkaṁsapāramippattiyā savisesaṁ
  sabbaguṇehi aggabhāve ṭhitā, te sāriputtamoggallānattherā 2- satipi mahāsāvakatte
  sāvakapāramiyā matthake sabbasāvakānaṁ aggabhāve ṭhitattā abhinīhāramahantabhāvato pubba-
  yogamahantabhāvato ca "aggasāvakā"icceva vuccanti. Ye pana ariyasāvakā aggasāvakā
  viya ca mahāsāvakā viya ca na parimitāva, athakho anekasatā anekasahassā,
  te pakatisāvakā. Idha pāliyaṁ āruḷhā pana parimitāva gāthāvasena pariggahitattā.
  Tathāpi 3- mahāsāvakesupi keci idha pāliyaṁ nāruḷhā.
      Evaṁ tividhāpi te animittavimokkhādibhedato tividhā, vimokkhasamadhigamavasenapi
  tividhā. Tayo hi ime vimokkhā suññato vimokkho, animitto vimokkho, appaṇihito
  vimokkhoti. Te ca vimokkhā suññatādīhi aniccānupassanādīhi tīhi anupassanāhi
  adhigantabbā. Ādito hi aniccādīsu yena kenaci ākārena vipassanābhiniveso

  *  *  *  *  *  *
  Footnote: 1 Sī. te 2 chaṂa. sāriputtamoggallānā 3 Ma. tathā hi
-------------------------------------------------
[page 601]
  Hoti. Yathā pana vuṭṭhānagāminiyā vipassanāya aniccākārato saṅkhā resammasantiyā
  maggavuṭṭhānaṁ hoti, tadā vipassanā satipi rāganimittādīnaṁ samugghāṭane saṅkhāra-
  nimittaṁ pana sā na vissajjetīti nippariyāyena animittanāmaṁ alabhamānā attano
  maggassa animittanāmaṁ dātuṁ na sakkontīti. Kiñcāpi abhidhamme animittavimokkho
  na uddhaṭo, suttante pana rāgādinimittānaṁ samugghāṭena labbhatīti.
            "animittañca Bhāvehi mānānusayamujjaha
             tato mānābhisamayā upasanto carissasī"ti 1-
  ādinā hi 2- vipassanāya animittavimokkhabhāvo anuttarassa animittavimokkhabhāvo ca
  vutto. Yadā vuṭṭhānagāminiyā vipassanāya dukkhato saṅkhāre sammasantiyā magga-
  vuṭṭhānaṁ hoti, tadā vipassanā rāgapaṇidhiādīnaṁ samugghāṭanena appaṇihitanāmaṁ
  labhatīti appaṇihitavimokkhaṁ nāma hoti. Tadanantaro ca 3- maggo appaṇihitavimokkho.
  Yadā pana vuṭṭhānagāminiyā vipassanāya anattākārena sammasantiyā maggavuṭṭhānaṁ
  hoti, tadā vipassanā attadiṭṭhiyā samugghāṭanena suññatanāmaṁ labhatīti suññatavimokkhaṁ
  nāma hoti. Tadanantaro ca maggo suññatavimokkho nāma hoti. Imesu aggamaggabhūtesu
  tīsu vimokkhesu imesaṁ therānaṁ keci animittavimokkhena muttā, keci appaṇihita-
  vimokkhena, keci suññatavimokkhena. Tena vuttaṁ "animittavimokkhādibhedato tividhā,
  vimokkhasamadhigamenapi tividhā"ti.
      Paṭipadāvibhāgena catubbidhā. Catasso hi paṭipadā dukkhāpaṭipadā dandhābhiññā,
  dukkhāpaṭipadā khippābhiññā, sukhāpaṭipadā dandhābhiññā, sukhāpaṭipadā
  khippābhiññāti. Tattha rūpamukhādīsu vipassanābhinivesesu yo rūpamukhena vipassanaṁ
  abhinivisitvā cattāri mahābhūtāni pariggahetvā upādārūpaṁ pariggaṇhāti arūpaṁ
  pariggaṇhāti, rūpārūpaṁ pana pariggaṇhanto dukkhena kasirena kilamanto pariggahetuṁ

  *  *  *  *  *  *
  Footnote: 1 saṁ.sagā. 15/212/227 ānandasutta 2 Ma. taṁ 3 Sī. ca-saddo na dissati
-------------------------------------------------
[page 602]
  Sakkoti, tassa dukkhāpaṭipadā nāma hoti, pariggahitarūpārūpassa pana vipassanā-
  parivāse maggapātubhāvadandhatāya dandhābhiññā nāma hoti. Yopi rūpārūpaṁ
  pariggahetvā nāmarūpaṁ vavatthapento dukkhena kasirena kilamanto vavatthapeti, vavatthapite
  ca nāmarūpe vipassanāparivāsaṁ vasanto cirena maggaṁ uppādetuṁ sakkoti, tassapi
  dukkhāpaṭipadā dandhābhiññā nāma hoti. Aparo nāmarūpampi vavatthapetvā paccaye
  pariggaṇhanto dukkhena kasirena kilamanto pariggaṇhāti. Paccaye ca pariggahetvā
  vipassanāparivāsaṁ vasanto cirena maggaṁ uppādeti, evampi dukkhāpaṭipadā
  dandhābhiññā nāma hoti. Aparo paccayepi pariggahetvā lakkhaṇāni paṭivijjhanto
  dukkhena kasirena kilamanto paṭivijjhati, paṭividdhalakkhaṇo ca vipassanāparivāsaṁ vasanto
  cirena maggaṁ uppādeti, evampi dukkhāpaṭipadā dandhābhiññā nāma hoti. Aparo
  lakkhaṇānipi paṭivijjhitvā vipassanāñāṇe tikkhe sūre pasanne vahante uppanna-
  vipassanānikantiṁ pariyādiyamāno dukkhena kasieerana 1- kilamanto paṭivijjhati, paṭividdha-
  lakkhaṇo ca vipassanāparivāsaṁ vasanto 1- cirena maggaṁ uppādeti, evampi dukkhā-
  paṭipadā dandhābhiññā nāma hoti. Yathāvuttāsuyeva paṭipadāsu maggapātubhāvassa khippatāya
  dukkhāpaṭipadā khippābhiññā, tāsaṁ pana paṭipadānaṁ akicchasiddhiyaṁ maggapātubhāvassa
  dandhatāya khippatāya ca yathākkamaṁ sukhāpaṭipadā dandhābhiññā sukhāpaṭipadā
  khippābhiññā ca veditabbā. Imāsaṁ catassannaṁ paṭipadānaṁ vasena aggamaggappattiyā
  therānaṁ catubbidhatā veditabbā. Na hi paṭipadāhi vinā ariyamaggādhigamo atthi.
  Tathā hi abhidhamme "yasmiṁ samaye lokuttaraṁ jhānaṁ bhāveti niyyānikaṁ apacayagāmiṁ
  .pe. Dukkhāpaṭipadaṁ dandhābhiññan"tiādinā 2- paṭipadāya saddhiṁyeva ariyamaggo vibhatto,
  tena vuttaṁ "paṭipadāvibhāgena catubbidhā"ti.
      Indriyādhikavibhāgena pañcavidhā. Satipi nesaṁ saccābhisambodhasāmaññe ekacce
  therā saddhuttarā seyyathāpi thero vakkali, ekacce viriyuttarā seyyathāpi thero

  *  *  *  *  *  *
  Footnote: 1-1 chaṂa. kilamanto pariyādiyati, nikantiñca pariyādiyitvā vipassanāparivāsaṁ vasanto
  2 abhi.saṅgaṇī. 34/277/84 cittuppādakaṇḍa
-------------------------------------------------
[page 603]
  Mahāsoṇo koḷiviso, ekacce satuttarā seyyathāpi thero sobhito, 1- ekacce
  samādhuttarā seyyathāpi thero cūḷapanthako, ekacce paññuttarā seyyathāpi thero
  ānando. Tathā hi so gatimantatāya atthakosallādivantatāya 2- ca pasaṁsito, ayañca
  vibhāgo pubbabhāge labbhamānavisesavasena vutto. Aggamaggakkhaṇe pana sesānampi
  indriyānaṁ ekasabhāvā icchitāti.
      Tathā pāramippattā, paṭisambhidāppattā, chaḷabhiññā, tevijjā, sukkhavipassakāti
  pañcavidhā. Sāvakesu hi ekacce sāvakapāramiyā matthakappattā yathā taṁ āyasmā
  sāriputto āyasmā ca mahāmoggallāno, ekacce atthapaṭisambhidā dhammapaṭisambhidā
  niruttipaṭisambhidā paṭibhāṇapaṭisambhidāti imāsaṁ catunnaṁ paṭisambhidānaṁ vasena
  paṭisambhidāppattā, ekacce iddhividhañāṇādīnaṁ abhiññānaṁ vasena chaḷabhiññā, ekacce
  pubbenivāsañāṇādīnaṁ tissannaṁ vijjānaṁ vasena tevijjā. Ye pana khaṇikasamādhimatte
  ṭhatvā vipassanaṁ paṭṭhapetvā adhigatāggamaggā, te ādito antarantarā ca samādhijena
  jhānaṅgena vipassanābbhantaraṁ paṭisandhānānaṁ abhāvā sukkhā vipassanā etesanti
  sukkhavipassakā nāMa. Ayañca vibhāgo sāvakānaṁ sādhāraṇabhāvaṁ upaparikkhitvā vutto.
  Idha pāliyaṁ āgatā nattheva sukkhavipassakā. Tenevāha:-
           "paṭisambhidā catasso vimokkhāpica aṭṭhime
            chaḷabhiññā sacchikatā kataṁ buddhassa sāsanan"tiādi.
  Evaṁ pāramippattādivasena pañcavidhā.
        Animittādivasena chabbidhā animittavimuttotiādayo.
        Saddhādhuro paññādhuroti duvidhā. Tathā appaṇihitavimutto paññāvimutto
  cāti. Evaṁ animittavimuttādivasena ca pariyāyavimuttabhedena sattavidhā. Catūsu hi
  arūpasamāpattīsu ekamekaṁ pādakaṁ katvā vipassanaṁ ārabhitvā arahattaṁ pattā cattāro,
  nirodhato vuṭṭhāya arahattaṁ patto cāti pañca, ubhatobhāgavimuttā

  *  *  *  *  *  *
  Footnote: 1 Sī. sāgato 2 Sī....ṃantatāya
-------------------------------------------------
[page 604]
  Saddhādhurapaññādhuravasena dve paññāvimuttāti evaṁ vimuttibhedena sattavidhā.
      Dhurapaṭipadāvibhāgena aṭṭhavidhā. Yo hi dukkhāpaṭipadāya dandhābhiññāya niyyāti,
  so saddhādhurapaññādhuravasena duvidho, tathā sesapaṭipadāsupīti evaṁ dhurapaṭipadāvibhāgena
  aṭṭhavidhā.
      Vimuttibhedena navavidhā. Pañca ubhatobhāgavimuttā, dve paññāvimuttā, paññā-
  vimuttiyaṁ cetovimuttiyañca pāramippattā dve aggasāvakā cāti evaṁ navavidhā.
      Vimuttivaseneva dasavidhā. Catūsu arūpāvacarajjhānesu ca ekamekaṁ pādakaṁ katvā
  arahattaṁ pattā cattāro, sukkhavipassakoti pañca paññāvimuttā, yathāvuttā ca
  ubhatobhāgavimuttā cāti evaṁ vimuttibhedeneva dasavidhā. Te yathāvuttena dhurabhedena
  bhijjamānā vīsati honti. Paṭipadābhedena bhijjamānā cattāḷīsaṁ honti. Puna paṭipadā-
  bhedena dhurabhedena ca bhijjamānā asīti honti. Atha te suññatavimuttādivibhāgena
  bhijjamānā cattāḷīsādhikā dve satāni 1- honti. Puna indriyādhikabhāvena bhijjamānā
  dvisatuttaraṁ sahassaṁ hontīti. Evaṁ attano guṇavasena anekabhedavibhattesu
  maggaṭṭhaphalaṭṭhesu ariyasāvakesu ye attano paṭipattipavattiādike ca vibhāventi. Ye
  "channā me kuṭikā"tiādikā 2- gāthā udānādivasena abhāsiṁsu. Te ca idha gāthāmukhena
  saṅgahaṁ āruḷhā. Tenāha "sīhānaṁva nadantānaṁ .pe. Phusitvā accutaṁ padan"ti. 2-
  Evamettha pakiṇṇakakathā veditabbā.
                   Vaṅgīsattheragāthāvaṇṇanā niṭṭhitā.
                  Paramatthadīpaniyā theragāthāsaṁvaṇṇanāya
                  mahānipātassa atthavaṇṇanā niṭṭhitā.
            Badaratitthamahāvihāravāsinā ācariyadhammapālattherena katā
                      theragāthāvaṇṇanā niṭṭhitā.

  *  *  *  *  *  *
  Footnote: 1 Sī. cattāḷīsādhikadvesataṁ 2 khuṭhera. 26/1/258 subhūtittheragāthā
-------------------------------------------------
