[page 001]
                     4. Pupphavaggavaṇṇanā
                         -------
              1. Paṭhavīkathāpasutapañcasatabhikkhuvatthu. (33)
      "ko Imaṁ paṭhaviṁ vijessatīti imaṁ dhammadesanaṁ satthā sāvatthiyaṁ
  viharanto paṭhavīkathāpasute pañcasate bhikkhū ārabbha kathesi.
      Te kira bhagavatā saddhiṁ janapadacārikaṁ caritvā jetavanaṁ āgantvā
  sāyaṇhasamaye upaṭṭhānasālāyaṁ nisinnā attano 1- gatagataṭṭhāne
  "asukagāmato asukagāmagamanaṭṭhāne samaṁ visamaṁ kaddamabahulaṁ sakkharabahulaṁ
  kāḷamattikaṁ tambamattikanti paṭhavīkathaṁ kathesuṁ. Satthā āgantvā "kāya
  nuttha bhikkhave etarahi kathāya sannisinnāti pucchitvā, "bhante amhehi
  vicaritaṭṭhāne paṭhavīkathāyāti vutte, "bhikkhave esā bāhirapaṭhavī nāma,
  tumhehi ajjhattikapaṭhaviyaṁ parikammaṁ kātuṁ vaṭṭatīti vatvā imā dve
  gāthā abhāsi
                  "ko imaṁ paṭhaviṁ vijessati
                   yamalokañca imaṁ sadevakaṁ?
                   ko dhammapadaṁ sudesitaṁ
                   kusalo pupphamiva pacessati?
                   sekho paṭhaviṁ vijessati
                   yamalokañca imaṁ sadevakaṁ.

  *  *  *  *  *  *
  Footnote: 1. Sī. Ma. Yu. attanā.
-------------------------------------------------
[page 002]
                   Sekho dhammapadaṁ sudesitaṁ
                   kusalo pupphamiva pacessatīti.
      Tattha "ko imanti: ko imaṁ attabhāvasaṅkhātaṁ paṭhaviṁ.
  Vijessatīti: attano ñāṇena vijānissati paṭivijjhissati
  sacchikarissatīti attho. Yamalokañcāti: catubbidhaṁ apāyalokañca. Imaṁ
  sadevakanti: imaṁ manussalokañca devalokena saddhiṁ ko vijessati
  vijānissati paṭivijjhissati sacchikarissatīti pucchati. Ko dhammapadaṁ
  sudesitanti: yathāsabhāvato kathitattā sudesitaṁ sattattiṁsabodhipakkhiyadhammasaṅkhātaṁ
  dhammapadaṁ kusalo mālākāro pupphaṁ vicinanto viya ko
  vicessati vicinissati upaparikkhissati paṭivijjhissati sacchikarissatīti
  attho. Sekhoti: "adhisīlasikkhā adhicittasikkhā adhipaññāsikkhāti
  imā tisso sikkhā sikkhanato sotāpattimaggaṭṭhaṁ ādiṁ katvā yāva
  arahattamaggaṭṭhā sattavidho sekho imaṁ attabhāvasaṅkhātaṁ paṭhaviṁ
  arahattamaggena tato chandarāgaṁ apakaḍḍhanto vijessati vijānissati
  paṭivijjhissati sacchikarissati. Yamalokañcāti: tathā vuttappakāraṁ
  yamalokañca imaṁ manussalokañca saha devehi sadevakaṁ sveva vijessati
  vijānissati paṭivijjhissati sacchikarissati. Sekhoti: sveva sattavidho
  sekho. Yathā nāma kusalo mālākāro pupphārāmaṁ pavisitvā
  taruṇamakulāni pāṇakaviddhāni ca milātāni ca gaṇṭhikajātāni ca
  pupphāni vajjetvā sobhaṇāni sujātāni pupphāni vicināti; evameva
  imaṁ sukathitaṁ suniddiṭṭhaṁ bodhipakkhiyadhammapadaṁpi paññāya pacessati
-------------------------------------------------
[page 003]
  Vicinissati upaparikkhissati paṭivijjhissati sacchikarissatīti.
      Satthā sayameva pañhaṁ vissajjesi. Desanāvasāne pañcasatā
  bhikkhū saha paṭisambhidāhi arahattaṁ pāpuṇiṁsu. Sampattaparisāyapi
  sātthikā desanā ahosīti.
                  Paṭhavīkathāpasutapañcasatabhikkhuvatthu.
                       ----------
               2. Marīcikammaṭṭhānikattheravatthu. (34)
      "pheṇūpamanti Imaṁ dhammadesanaṁ satthā sāvatthiyaṁ viharanto
  aññataraṁ marīcikammaṭṭhānikaṁ bhikkhuṁ ārabbha kathesi.
      So kira satthu santike kammaṭṭhānaṁ gahetvā "samaṇadhammaṁ
  karissāmīti araññaṁ pavisitvā ghaṭitvā vāyamitvā arahattaṁ pattuṁ
  asakkonto "visesetvā kammaṭṭhānaṁ kathāpessāmīti satthu santikaṁ
  āgacchanto antarāmagge marīciṁ disvā "yathāyaṁ gimhasamaye uṭṭhitā
  marīci dūre ṭhitānaṁ rūpagataṁ viya paññāyati, santikaṁ āgacchantānaṁ
  neva paññāyati; ayaṁ attabhāvopi uppādavayatthena evarūpoti
  marīcikammaṭṭhānaṁ bhāvento āgantvā maggakilanto aciravatiyaṁ
  nahāyitvā ekasmiṁ caṇḍasotatīre chāyāya nisinno udakavegābhighātena
  uṭṭhahitvā mahante pheṇapiṇḍe bhijjamāne disvā "ayaṁ attabhāvopi
  uppajjitvā bhijjanatthena evarūpoyevāti ārammaṇaṁ aggahesi. Satthā
  gandhakuṭiyaṁ ṭhitova taṁ theraṁ disvā "evameva bhikkhu evarūpovāyaṁ
-------------------------------------------------
[page 004]
  Attabhāvo pheṇapiṇḍo viya marīci viya uppajjanabhijjanasabhāvoevāti
  vatvā imaṁ gāthamāha
               "pheṇūpamaṁ kāyamimaṁ viditvā
                marīcidhammaṁ abhisambudhāno
                chetvāna mārassa papupphakāni
                adassanaṁ maccurājassa gaccheti.
      Tattha "pheṇūpamanti: 1- imaṁ kesādisamuhasaṅkhātaṁ kāyaṁ
  abaladubbalānaddhaniyatāvakālikatthena pheṇapiṇḍasarikkhakoti viditvā.
  Marīcidhammanti: yathā marīci dūre ṭhitānaṁ rūpagataṁ viya gayhupagā viya hoti,
  santike upagacchantānaṁ rittā tucchā agayhupagā sampajjati;
  evaṁ khaṇikaittarapaccupaṭṭhānatthena ayaṁ kāyopi marīcidhammoti
  abhisambudhāno bujjhanto jānantoti attho. Mārassa papupphakānīti:
  mārassa papupphakasaṅkhātāni tebhūmikāni vaṭṭāni ariyamaggena chinditvā
  khīṇāsavo bhikkhu maccurājassa adassanaṁ avisayaṁ amataṁ mahānibbānaṁ
  gaccheyyāti.
      Gāthāpariyosāne thero saha paṭisambhidāhi arahattaṁ patvā satthu
  suvaṇṇavaṇṇaṁ sarīraṁ thomento vaṇṇento vandanto āgatoti.
                   Marīcikammaṭṭhānikattheravatthu.
                      ------------

  *  *  *  *  *  *
  Footnote: 1. Sī. Yu. imanti.
-------------------------------------------------
[page 005]
                    3. Viḍūḍabhavatthu. (35)
      "pupphāni Heva pacinantanti imaṁ dhammadesanaṁ satthā sāvatthiyaṁ
  viharanto saparisaṁ oghena ajjhottharitvā māritaṁ viḍūḍabhaṁ 1- ārabbha
  kathesi.
      Tatrāyaṁ anupubbīkathā: "sāvatthiyaṁ mahākosalarañño putto
  pasenadikumāro nāma, vesāliyaṁ licchavikumāro mahāli nāma, kusinārāyaṁ
  mallarājaputto bandhulo nāmāti ime tayo disāpāmokkhassācariyassa
  santike sippuggahaṇatthaṁ takkasilaṁ gantvā bahinagare sālāyaṁ samāgatā
  aññamaññassa āgatakāraṇañca kulañca nāmañca pucchitvā sahāyakā
  hutvā ekatova ācariyaṁ upasaṅkamitvā na cirasseva uggahitasippā
  ācariyaṁ āpucchitvā ekatova nikkhamitvā sakasakaṭṭhānāni agamaṁsu.
  Tesu pasenadikumāro pitu sippaṁ dassetvā pasannena pitarā rajje
  abhisitto. Mahālikumāro licchavīnaṁ sippaṁ dassento mahantena
  ussāhena dassesi. Tassa akkhīni bhijjitvā agamaṁsu. Licchavirājāno
  "aho vata amhākaṁ ācariyo akkhivināsaṁ patto, na taṁ pariccajissāma
  upaṭṭhahissāma nanti tassa satasahassuṭṭhānakaṁ ekaṁ dvāraṁ adaṁsu.
  So taṁ nissāya pañcasate licchavirāputte sippaṁ sikkhāpento vasi.
  Bandhulakumāro saṭṭhī veḷū gahetvā majjhe ayasalākaṁ pakkhipitvā
  saṭṭhikalāpe ussāpetvā ṭhapite, mallarājakulehi "ime kappetūti

  *  *  *  *  *  *
  Footnote: 1. viṭṭubhantipi padaṁ dissati.
-------------------------------------------------
[page 006]
  Vutte, asītihatthaṁ ākāsaṁ ullaṅghitvā asinā kappento agamāsi.
  So osānakalāpe ayasalākāya "kirīti saddaṁ sutvā "kimetanti
  pucchitvā sabbakalāpesu ayasalākānaṁ ṭhapitabhāvaṁ sutvā asiṁ chaḍḍetvā
  rodamāno "mayhaṁ ettakesu ñātisuhajjesu ekopi sasineho hutvā
  imaṁ kāraṇaṁ nācikkhi; sace hi ahaṁ jāneyyaṁ, ayasalākāya saddaṁ
  anuṭṭhāpentova chindeyyanti vatvā "sabbepime māretvā rajjaṁ
  kāressanti mātāpitūnaṁ kathesi, "paveṇirajjaṁ nāma tāta idaṁ,
  na labbhā evaṁ kātunti nānappakārena vārito "tenahi mama
  sahāyassa santikaṁ gamissāmīti sāvatthiṁ agamāsi. Pasenadirājā
  tassāgamanaṁ sutvā paccuggantvā mahantena sakkārena nagaraṁ
  pavesetvā senāpatiṭṭhāne ṭhapesi. So mātāpitaro pakkosāpetvā
  tattheva vāsaṁ kappesi.
      Athekadivasaṁ rājā uparipāsāde ṭhito antaravīthiṁ olokayamāno
  "anāthapiṇḍikassa cūḷānāthapiṇḍikassa visākhāya suppavāsāyāti
  etesaṁ gehe bhattakiccatthāya gacchante anekasahasse bhikkhū disvā
  "kahaṁ ayyā gacchantīti pucchitvā, "deva anāthapiṇḍikassa gehe
  niccabhattasalākabhattagilānabhattādīnaṁ atthāya devasikaṁ dve
  bhikkhusahassāni gacchanti, cūḷānāthapiṇḍikassa gehaṁ pañcasatā bhikkhū
  niccaṁ gacchanti, tathā visākhāya, tathā suppavāsāyāti vutte, sayaṁpi
  bhikkhusaṅghaṁ upaṭṭhahitukāmo vihāraṁ gantvā bhikkhusahassena saddhiṁ
  satthāraṁ nimantetvā sattāhaṁ sahatthā dānaṁ datvā sattame divase
-------------------------------------------------
[page 007]
  Satthāraṁ vanditvā "bhante pañcahi me bhikkhusatehi saddhiṁ nibaddhaṁ
  bhikkhaṁ gaṇhathāti āha. "mahārāja Buddhā nāma ekaṭṭhāne nibaddhaṁ
  bhikkhaṁ na gaṇhanti, bahū buddhānaṁ āgamanaṁ paccāsiṁsantīti. "tenahi
  Ekaṁ bhikkhuṁ nibaddhaṁ pesethāti. Satthā ānandattherassa bhāramakāsi.
  Rājā "bhikkhusaṅghe āgate, pattaṁ gahetvā ime nāma parivisantūti
  avicāretvā sattāhaṁ sayameva parivisitvā aṭṭhame divase vikkhitto
  papañcaṁ akāsi. Rājakule ca nāma anāṇattā āsanāni paññāpetvā
  bhikkhū nisīdāpetvā parivisituṁ na labhanti. Bhikkhū "na mayaṁ idha ṭhātuṁ
  sakkhissāmāti bahū pakkamiṁsu. Rājā dutiyadivasepi pamajji. Dutiyadivasepi
  bahū pakkamiṁsu. Tatiyadivasepi pamajji. Tadā ānandattheraṁ ekakameva
  ṭhapetvā avasesā pakkamiṁsu.
      Puññavantā nāma kāraṇavasikā honti kulānaṁ pasādaṁ rakkhanti.
  Tathāgatassa ca "sārīputtatthero mahāmoggallānattheroti dve
  aggasāvakā, "khemā uppalavaṇṇāti dve aggasāvikā, upāsakesu
  "citto gahapati hatthako āḷavakoti dve aggasāvakā, upāsikāsu
  "veḷukaṇṭakī nandamātā khujjuttarāti dve aggasāvikā; iti ime
  aṭṭha jane ādiṁ katvā ṭhānantarappattā sabbepi sāvakā ekadesena
  dasannaṁ pāramīnaṁ pūritattā mahāpuññā abhinīhārasampannā.
      Ānandattheropi kappasatasahassapūritapāramī abhinīhārasampanno
  mahāpuñño attano kāraṇavasikatāya kulassa pasādaṁ rakkhanto
  aṭṭhāsi. Taṁ ekakameva nisīdāpetvā parivisiṁsu. Rājā bhikkhūnaṁ
-------------------------------------------------
[page 008]
  Gatakāle āgantvā khādanīyabhojanīyāni tatheva ṭhitāni disvā "kiṁ
  ayyā nāgamiṁsūti pucchitvā "ānandatthero ekakova āgato
  devāti sutvā "addhā ettakamme chedanamakaṁsūti bhikkhūnaṁ kuddho
  satthu santikaṁ gantvā "bhante mayā pañcannaṁ bhikkhusatānaṁ bhikkhā
  paṭiyattā, ānandatthero kira ekakova āgato, paṭiyattabhikkhā
  tatheva ṭhitā, pañcasatā bhikkhū mama gehe saññaṁ na kariṁsu; kinnu
  kho kāraṇanti āha. Satthā bhikkhūnaṁ dosaṁ avatvā "mahārāja mama
  sāvakānaṁ tumhehi saddhiṁ vissāso natthi, tena na gatā bhavissantīti
  vatvā kulānaṁ anupagamanakāraṇañca upagamanakāraṇañca pakāsento
  bhikkhū āmantetvā imaṁ suttamāha 1-
      "navahi bhikkhave aṅgehi samannāgataṁ kulaṁ anupagantvā ca 2-
  nālaṁ upagantuṁ upagantvā ca 3- nālaṁ upanisīdituṁ. Katamehi navahi?
  na manāpena paccuṭṭhenti, na manāpena abhivādenti, na manāpena
  āsanaṁ denti, santamassa pariguyhanti, bahukamhi 4- thokaṁ denti,
  paṇītamhi 5- lūkhaṁ denti, asakkaccaṁ denti no sakkaccaṁ, na upanisīdanti
  dhammassavanāya, bhāsantassa 6- na rañjiyanti. 7- Imehi kho bhikkhave navahi
  aṅgehi samannāgataṁ kulaṁ anupagantvā ca 8- nālaṁ upagantuṁ upagantvā ca 9-
  nālaṁ upanisīdituṁ.

  *  *  *  *  *  *
  Footnote: 1. aṅ. navaka. 23/401. 2-3. pāliyaṁ casaddaṭṭhānesu vāsaddo dissati.
  4. bahukampi. 5. paṇītampi. 6. bhāsitamassa. 7. ramissanti. 8-9. pāliyaṁ
  casaddaṭṭhānesu vāsaddo dissati. sukkapakkhe pana ekasadisameva. ña. va.
-------------------------------------------------
[page 009]
      Navahi bhikkhave aṅgehi samannāgataṁ kulaṁ anupagantvā ca alaṁ
  upagantuṁ upagantvā ca alaṁ upanisīdituṁ. Katamehi navahi? manāpena
  paccuṭṭhenti, manāpena abhivādenti, manāpena āsanaṁ denti,
  santamassa na pariguyhanti, bahukamhi bahukaṁ denti, paṇītamhi paṇītaṁ
  denti, sakkaccaṁ denti no asakkaccaṁ, upanisīdanti dhammassavanāya,
  bhāsantassa rañjiyanti. Imehi kho bhikkhave navahi aṅgehi samannāgataṁ
  kulaṁ anupagantvā ca alaṁ upagantuṁ upagantvā ca alaṁ upanisīditunti.
      "iti Kho mahārāja mama sāvakā tumhākaṁ santikā vissāsaṁ
  alabhantā na gatā bhavissanti: porāṇakapaṇḍitā hi avissāsanīyaṭṭhāne
  sakkaccaṁ upaṭṭhiyamānāpi maraṇantikaṁ vedanaṁ patvā vissāsikaṭṭhānameva
  gamiṁsūti, "kadā bhanteti raññā puṭṭho atītaṁ āhari:
      "atīte bārāṇasiyaṁ brahmadatte rajjaṁ kārente, kesavo
  nāma rājā rajjaṁ pahāya isipabbajjaṁ pabbaji. Taṁ pañca purisasatāni
  anupabbajiṁsu. So kesavatāpaso nāma ahosi. Pasādhanakappako panassa
  anupabbajitvā kappako nāma antevāsiko ahosi. Kesavatāpaso
  parisāya saddhiṁ aṭṭha māse himavante vasitvā vassāratte
  loṇambilasevanatthāya bārāṇasiṁ patvā bhikkhāya nagaraṁ pāvisi.
  Atha naṁ rājā disvā pasīditvā cātummāsaṁ attano santike
  vasanatthāya paṭiññaṁ gahetvā uyyāne vasāpento sāyaṁ pātaṁ tassa
  upaṭṭhānaṁ gacchati. Avasesā tāpasā katipāhaṁ vasitvā hatthisaddādīhi
-------------------------------------------------
[page 010]
  Ubbāḷhā "ācariya ukkaṇṭhitamhā, gacchāmāti āhaṁsu. "kahantātāti.
  "himavantaṁ Ācariyāti. "rājā Amhākaṁ āgatadivaseyeva cātummāsaṁ
  idha vasanatthāya paṭiññaṁ gaṇhi, kathaṁ gamissatha tātāti. "tumhehi
  Amhākaṁ anācikkhitvāva paṭiññā dinnā, mayaṁ idha na sakkoma
  vasituṁ, ito avidūre tumhākaṁ pavattissavanaṭṭhāne vasissāmāti
  vanditvā pakkamiṁsu. Kappakantevāsikena saddhiṁ ācariyo ohiyi. Rājā
  upaṭṭhānaṁ āgato "kuhiṁ ayyāti pucchi. "ukkaṇṭhitamhāti Vatvā
  himavantaṁ gatā mahārājāti. Kappakopi na cirasseva ukkaṇṭhitvā
  ācariyena punappunaṁ vāriyamānopi "na sakkomīti vatvā pakkāmi.
  Itaresaṁ pana santikaṁ agantvā ācariyassa pavattiṁ suṇanto avidūre
  ṭhāne vasi. Aparabhāge ācariyassa antevāsike anussarantassa
  kucchirogo uppajji. Rājā vejjehi tikicchāpeti. Rogo na vūpasammati.
  Tāpaso āha "mahārāja icchasi me rogaṁ vūpasamitunti. "bhante
  Sacāhaṁ sakkuṇeyyaṁ, idāneva vo phāsukaṁ kareyyanti. "mahārāja
  Sace me phāsukaṁ icchasi, maṁ antevāsikānaṁ santikaṁ pesehīti. Rājā
  "sādhu bhanteti taṁ mañcake nipajjāpetvā nāradāmaccappamukhe
  cattāro amacce "mama ayyassa pavattiṁ ñatvā mayhaṁ sāsanaṁ
  pahiṇeyyāthāti uyyojesi. Kappakantevāsiko ācariyassāgamanaṁ sutvā
  paccuggamanaṁ katvā, "itare kahanti vutte, "asukaṭṭhāne kira vasantīti
  āha. Tepi ācariyassāgatabhāvaṁ sutvā tattheva samosaritvā ācariyassa
  uṇhodakaṁ datvā phalāphalaṁ adaṁsu. Taṁkhaṇaññeva rogo vūpasami. So
-------------------------------------------------
[page 011]
  Katipāheneva suvaṇṇavaṇṇo ahosi. Atha naṁ nārado pucchi
         "manussindaṁ jahitvāna sabbakāmasamiddhinaṁ
          kathannu bhagavā kesi kappassa ramasi assameti.
         "sādūni Ramaṇīyāni, santi rukkhā manoramā,
          subhāsitāni kappassa nārada ramayanti manti.
         "sālīnaṁ Odanaṁ bhutvā sucimaṁsūpasecanaṁ
          kathaṁ sāmākanivārā aloṇā sādayanti tanti.
         "asāduṁ Yadivā sāduṁ appaṁ vā yadivā bahuṁ,
          vissaṭṭho yattha bhuñjeyya vissāsaparamā rasāti.
        Satthā imaṁ dhammadesanaṁ āharitvā jātakaṁ 1- samodhānento
  "tadā rājā moggallāno ahosi, nārado sārīputto, kappakantevāsiko
  ānando, kesavatāpaso ahamevāti vatvā "evaṁ mahārāja
  pubbe paṇḍitā maraṇantikaṁ vedanaṁ patvā vissāsikaṭṭhānaṁ agamaṁsu,
  mama sāvakā tumhākaṁ santike vissāsaṁ na labhanti maññeti āha.
  Rājā "bhikkhusaṅghena saddhiṁ mayā vissāsaṁ kātuṁ vaṭṭati, kathannukho
  karissāmīti, "sammāsambuddhassa ñātidhītaraṁ gehe kātuṁ vaṭṭati,
  evaṁ sante, daharā ca sāmaṇerā ca `sammāsambuddhassa ñāti
  rājāti mama santikaṁ vissaṭṭhā nibaddhaṁ āgamissantīti cintetvā
  "ekaṁ me dhītaraṁ dentūti sākyānaṁ santikaṁ sāsanaṁ pesesi, "katarasakkassa
  dhītāti pucchitvā āgaccheyyāthāti vatvā dūte āṇāpesi. Dūtā

  *  *  *  *  *  *
  Footnote: 1. khu. jā. catukka. 27/160. tadaṭṭhakathā. 4/405.
-------------------------------------------------
[page 012]
  Gantvā sākiye dārikaṁ yāciṁsu. Te sannipatitvā "pakkhantariyo rājā;
  sace na dassāma, vināsessati no; na kho pana amhehi kulena
  sadiso; kinnu kho kātabbanti cintayiṁsu. Mahānāmo "mama dāsiyā
  kucchismiṁ jātā vāsabhakhattiyā nāma dhītā rūpasobhaggappattā atthi,
  taṁ dassāmāti vatvā dūte āha "sādhu rañño dārikaṁ dassāmāti.
  "kassa Dhītāti. "sammāsambuddhassa Cūḷapitu puttassa mahānāmasakkassa
  dhītā vāsabhakhattiyā nāmāti. Te gantvā rañño ārocayiṁsu. Rājā
  "yadi evaṁ sādhu, sīghaṁ ānetha; khattiyā ca nāma bahumāyā dāsīdhītaraṁpi
  pahiṇeyyuṁ, pitarā saddhiṁ ekabhājane bhuñjantiṁ āneyyāthāti pesesi.
  Te gantvā "deva tumhehi saddhiṁ ekato bhuñjantiṁ rājā icchatīti
  āhaṁsu. Mahānāmo "sādhu tātāti taṁ alaṅkārāpetvā attano
  bhuñjanakāle taṁ 1- pakkosāpetvā tāya saddhiṁ ekato bhuñjanākāraṁ
  dassetvā dūtānaṁ niyyādesi. Te taṁ ādāya sāvatthiṁ gantvā taṁ
  pavattiṁ rañño ārocesuṁ. Rājā tuṭṭhamānaso taṁ pañcannaṁ itthīsatānaṁ
  jeṭṭhakaṁ katvā aggamahesiṭṭhāne abhisiñci. Sā na cirasseva
  suvaṇṇavaṇṇaṁ puttaṁ vijāyi. Athassa nāmaggahaṇadivase rājā [2]-
  ayyikāya santikaṁ pesesi "sākyarājadhītā vāsabhakhattiyā puttaṁ
  vijātā, kimassa nāmaṁ karontūti. Taṁ pana sāsanaṁ gahetvā gato
  amacco thokaṁ badhiradhātuko. So gantvā rañño ayyikāya ārocesi.
  Sā taṁ pavattiṁ sutvā "vāsabhakhattiyā puttaṁ avijāyitvāpi sabbaṁ

  *  *  *  *  *  *
  Footnote: 1. Sī. Ma. Yu. "tanti natthi. 2. Sī. Yu. etthantare "attanoti atthi.
-------------------------------------------------
[page 013]
  Dhanaṁ abhibhavi, idāni pana rañño ativiya vallabhā bhavissatīti āha.
  Badhirāmacco "vallabhāti vacanaṁ dussutaṁ sutvā "viḍūḍabhoti sallakkhetvā
  rājānaṁ upagantvā "deva kumārassa `viḍūḍabhoti nāmaṁ karothāti āha.
  Rājā "porāṇakaṁ no kulasantakaṁ nāmaṁ bhavissatīti cintetvā
  "viḍūḍabhoti nāmaṁ akāsi. Athassa daharakāleyeva rājā "satthu piyaṁ
  karomīti senāpatiṭṭhānaṁ adāsi. So kumāraparihārena vaḍḍhanto
  sattavassikakāle aññesaṁ kumārānaṁ mātāmahakulato
  hatthirūpakāssarūpakādīni āhariyamānāni disvā mātaraṁ pucchi "amma aññesaṁ
  mātāmahakulato paṇṇākāro āhariyati, mayhaṁ koci kiñci na peseti;
  kiṁ tvaṁ nimmātāpitikāti. Atha naṁ sā "tāta tava sakyarājāno
  mātāmahā, dūre pana vasanti, tena te na kiñci pesentīti vañcesi.
  Puna soḷasavassikakāle "amma mātāmahakulaṁ passitukāmomhīti vatvā
  "alaṁ tāta, kiṁ tattha gantvā karissasīti vāriyamānopi punappunaṁ
  yāci. Athassa mātā "tenahi gacchāti sampaṭicchi. So pitu
  ārocetvā mahantena parivārena nikkhami. Vāsabhakhattiyā puretarameva
  paṇṇaṁ pesesi "ahaṁ idha sukhaṁ vasāmi, māssa kiñci sāmino antaraṁ
  dassayiṁsūti. Sākiyā viḍūḍabhassāgamanaṁ ñatvā "vandituṁ na sakkāti
  tassa daharadahare kumāre janapadaṁ pahiṇitvā, tasmiṁ kapilapuraṁ sampatte,
  saṇṭhāgāre sannipatiṁsu. Kumāro tattha gantvā aṭṭhāsi. Atha naṁ
  "ayante tāta mātāmaho, ayaṁ mātuloti vadiṁsu. So sabbe
  vandamāno vicaritvā ekaṁpi attānaṁ vandantaṁ adisvā "kinnu kho
-------------------------------------------------
[page 014]
  Maṁ vandantā natthīti pucchi. Sākiyā "tāta kaniṭṭhakumārā te
  janapadaṁ gatāti vatvā tassa mahantaṁ sakkāraṁ kariṁsu. So katipāhaṁ
  vasitvā mahantena parivārena nagarā nikkhami. Athekā dāsī saṇṭhāgāre
  tassa nisinnaphalakaṁ 1- "idaṁ vāsabhakhattiyāya dāsiyā puttassa nisinnaphalakanti
  akkositvā akkositvā khīrodakena dhovati. Eko puriso attano
  āvudhaṁ pammussitvā nivatto taṁ gaṇhanto viḍūḍabhakumārassa
  akkosanasaddaṁ sutvā taṁ antaraṁ pucchitvā "vāsabhakhattiyā dāsiyā
  kucchimhi mahānāmasakkassa jātāti ñatvā balakāyassa kathesi.
  "vāsabhakhattiyā Kira dāsīdhītāti mahākolāhalaṁ ahosi. Taṁ sutvā
  viḍūḍabho "ete tāva mama nisinnaphalakaṁ khīrodakena dhovantu, ahaṁ pana
  rajje patiṭṭhitakāle etesaṁ galalohitaṁ gahetvā mama nisinnaphalakaṁ
  dhovissāmīti 2- cittaṁ ṭhapesi. Tasmiṁ sāvatthiṁ gate, amaccā sabbaṁ pavattiṁ
  rañño ārocayiṁsu. Rājā "mayhaṁ dāsīdhītaraṁ adaṁsūti sākiyānaṁ
  kujjhitvā vāsabhakhattiyāya ca puttassa ca dinnaparihāraṁ acchinditvā
  dāsadāsīhi laddhabbamattameva dāpesi. Tato katipāhaccayena satthā
  rājanivesanaṁ gantvā nisīdi. Rājā āgantvā vanditvā "bhante
  tumhākaṁ kira ñātakehi dāsīdhītā mayhaṁ dinnā, tenassā ahaṁ
  saputtāya parihāraṁ acchinditvā dāsadāsīhi laddhabbamattameva
  dāpesinti āha. Satthā "ayuttaṁ mahārāja sākiyehi kataṁ, dadantehi
  nāma samajātikā dātabbā assa; taṁ pana mahārāja vadāmi:

  *  *  *  *  *  *
  Footnote: 1. porāṇapoṭṭhake tena nisinnaṁ phalakanti dissati. 2. Sī.Yu. dhovāpessāmīti.
-------------------------------------------------
[page 015]
  Vāsabhakhattiyā khattiyarājadhītā khattiyarañño gehe abhisekaṁ labhi,
  viḍūḍabhopi khattiyarājānameva paṭicca jāto; mātugottaṁ nāma kiṁ
  karissati, pitugottameva pamāṇanti, porāṇakapaṇḍitā dalidditthiyā
  kaṭṭhahārikāya aggamahesiṭṭhānaṁ adaṁsu, tassā ca kucchimhi jātakumāro
  dvādasayojanikāya bārāṇasiyaṁ rajjaṁ patvā kaṭṭhavāhanarājā nāma
  jātoti kaṭṭhahāriyajātakaṁ 1- kathesi. Rājā dhammakathaṁ sutvā "pitugottameva
  kira pamāṇanti tusitvā mātāputtānaṁ pakatiparihārameva dāpesi.
        Bandhulasenāpatissapi kho kusinārāyaṁ mallarājadhītā mallikā nāma
  bhariyā dīgharattaṁ na vijāyi. Atha naṁ bandhulo "attano kulagharameva gacchāti
  uyyojesi. Sā "satthāraṁ disvāva gamissāmīti jetavanaṁ pavisitvā
  tathāgataṁ vanditvā ṭhitā "kahaṁ gacchasīti vuttā "sāmiko maṁ bhante
  kulagharaṁ pesetīti āha. "kiṁkāraṇāti. "vañjhā Kirasmi aputtikāti.
  "yadi Evaṁ, gamanakiccaṁ natthi, nivattassūti. Sā tuṭṭhamānasā hutvā
  satthāraṁ vanditvā nivesanaṁ gantvā, "kasmā nivattāsīti vutte, 2-
  "dasabalena nivattitamhīti āha. Bandhulo "diṭṭhaṁ bhavissati dīghadassinā
  kāraṇanti sampaṭicchi. Sā na cirasseva gabbhaṁ paṭilabhitvā
  uppannadohaḷā "dohaḷo me uppannoti ārocesi. "kiṁ Dohaḷoti.
  "vesālīnagare Gaṇarājakulānaṁ abhisekamaṅgalapokkharaṇiyaṁ otaritvā
  nahātvā pānīyaṁ pātukāmamhi sāmīti. Bandhulo "sādhūti vatvā
  sahassatthāmadhanuṁ gahetvā taṁ rathaṁ āropetvā sāvatthito nikkhamitvā

  *  *  *  *  *  *
  Footnote: 1. khu. jā. eka. 27/3. tadaṭṭhakathā. 1/204. 2. Sī. Yu. vuttā.
-------------------------------------------------
[page 016]
  Rathaṁ pājento mahālilicchavino dinnadvārena vesāliṁ pāvisi.
  Mahālilicchavino ca dvārasamīpeeva nivesanaṁ hoti. So rathassa
  ummāre paṭighātasaddaṁ sutvāva "bandhulassa rathasaddoti ñatvā
  "ajja licchavīnaṁ bhayaṁ uppajjissatīti āha. Pokkharaṇiyā anto ca
  bahi ca ārakkho 1- balavā, upari lohajālaṁ patthaṭaṁ, sakuṇānaṁpi
  okāso natthi. Bandhulasenāpati pana rathā otaritvā ārakkhake
  manusse vettena paharanto palāpetvā lohajālaṁ chinditvā
  antopokkharaṇiyā bhariyaṁ nahāpetvā sayaṁpi nahātvā puna taṁ rathaṁ
  āropetvā nagarā nikkhamitvā āgatamaggeneva pāyāsi. Ārakkhakā
  licchavīnaṁ ārocesuṁ. Licchavirājāno kujjhitvā pañca rathasatāni
  āruyha "bandhulamallaṁ gaṇhissāmāti nikkhamiṁsu. Taṁ pavattiṁ mahālissa
  ārocesuṁ. Mahāli "mā gamittha, so hi vo sabbe ghātessatīti
  āha. Tepi "mayaṁ gamissāmaevāti vadiṁsu. "tenahi Rathacakkassa
  yāva nābhito paṭhaviṁ paviṭṭhaṭṭhānaṁ disvā nivatteyyātha; tato
  anivattantā purato asanisaddaṁ viya suṇissatha, tamhā ṭhānā
  nivatteyyātha; tato anivattantā tumhākaṁ rathadhuresu chiddaṁ passissatha,
  tamhā ṭhānā nivatteyyātheva, [2]- purato mā gamitthāti āha.
  Te tassa vacanenānivattitvā taṁ anubandhiṁsuyeva. Mallikā disvā
  "rathā sāmi paññāyantīti āha. "tenahi Ekasseva rathassa
  paññāyanakāle āroceyyāsīti. Sā, yadā sabbe eko viya

  *  *  *  *  *  *
  Footnote: 1. Sī. Ma. Yu. ārakkhā. 2. Ma. etthantare "tato anivattentāti atthi.
-------------------------------------------------
[page 017]
  Hutvā paññāyiṁsu, tadā "ekameva sāmi rathasīsaṁ paññāyatīti
  āha. Bandhulo "tenahi imā rasmiyo gaṇhāti tassā rasmiyo
  datvā rathe ṭhitova dhanuṁ āropesi. Rathacakkaṁ yāva nābhito paṭhaviṁ
  pāvisi. Licchavino taṁ ṭhānaṁ disvā na nivattiṁsu. Itaro thokaṁ gantvā
  jiyaṁ pothesi. Asanisaddo viya ahosi. Te tatopi na nivattiṁsu,
  anubandhantā gacchanteva. 1- Bandhulo rathe ṭhitakova ekaṁ saraṁ khipi.
  So pañcannaṁ rathasatānaṁ rathasīse chiddaṁ katvā pañca rājasatāni
  parikarabandhanaṭṭhāne vinivijjhitvā paṭhaviyaṁ pāvisi. Te attano
  viddhabhāvaṁ ajānitvā "tiṭṭha re, tiṭṭha reti vadantā anubandhiṁsuyeva.
  Bandhulo rathaṁ ṭhapetvā "tumhe matakā, matakehi saddhiṁ mayhaṁ yuddhaṁ
  nāma natthīti āha. "matakā Nāma amhāsadisā na 2- hontīti. "tenahi
  Sabbapacchimassa parikaraṁ mocethāti. Te mocayiṁsu. So muttamatteyeva
  maritvā pati. Atha ne "sabbepi tumhe evarūpā, attano attano
  gharāni gantvā saṁvidhātabbaṁ saṁvidahitvā puttadāraṁ anusāsitvā
  sannāhaṁ mocethāti āha. Te tathā katvā sabbepi jīvitakkhayaṁ
  pattā. Bandhulopi mallikaṁ sāvatthiṁ ānesi. Sā soḷasakkhattuṁ yamake
  yamake putte vijāyi. Sabbepi sūrā thāmasampannā ahesuṁ. Sabbasippānaṁ
  nipphattiṁ pāpuṇiṁsu. Ekekassa purisasahassaṁ parivāro ahosi. Pitarā
  saddhiṁ rājanivesanaṁ gacchantehi teheva rājaṅgaṇaṁ paripūri.
        Athekadivasaṁ vinicchaye kuṭaṭṭaparājitā manussā bandhulaṁ āgacchantaṁ

  *  *  *  *  *  *
  Footnote: 1. "gacchiṁsuyevāti yuttataraṁ bhaveyYu. 2. nasaddo natthi.
-------------------------------------------------
[page 018]
  Disvā mahāviravaṁ viravantā vinicchayamaccānaṁ kuṭaṭṭakaraṇaṁ tassa ārocesuṁ.
  So vinicchayaṁ gantvā taṁ aṭṭaṁ tīretvā sāmikameva sāmikaṁ akāsi.
  Mahājano mahāsaddena sādhukāraṁ pavattesi. Taṁ sutvā 1- rājā "kiṁ
  idanti pucchitvā tamatthaṁ sutvā tusitvā sabbepi te amacce
  harāpetvā bandhulasseva vinicchayaṁ niyyādesi. So tato paṭṭhāya
  sammā vinicchayi. Tato porāṇakavinicchayikā amaccā lañcaṁ alabhantā
  appalābhā hutvā "bandhulo rajjaṁ patthetīti rājakule paribhindiṁsu.
  Rājā tesaṁ kathaṁ gahetvā cittaṁ niggahetuṁ nāsakkhi, "imasmiṁ idheva
  ghātiyamāne, garahā me uppajjissatīti puna cintetvā payuttapurisehi
  paccantaṁ paharāpetvā bandhulaṁ pakkosāpetvā "paccanto kira
  kupito, tvaṁ puttehi saddhiṁ gantvā core gaṇhāti pahiṇitvā
  "etthevassa dvattiṁsāya puttehi saha sīsaṁ chinditvā āharathāti
  tena saddhiṁ aññepi samatthe mahāyodhe pesesi. Tasmiṁ paccantaṁ
  gacchanteyeva, "senāpati kirāgacchatīti payuttacorā palāyiṁsu. So
  taṁ padesaṁ āvāsāpetvā saṇṭhāpetvā nivatti. Athassa nagarato
  avidūre ṭhāne te yodhā saddhiṁ puttehi sīsaṁ chindiṁsu.
        Taṁ divasaṁ mallikāya deviyā pañcahi bhikkhusatehi saddhiṁ dve
  aggasāvakā nimantitā honti. Athassā pubbaṇheyeva "sāmikassa
  te saddhiṁ puttehi sīsaṁ chindantīti paṇṇaṁ āharitvā adaṁsu. Sā taṁ
  pavattiṁ ñatvā kassaci avatvā paṇṇaṁ ucchaṅge katvā bhikkhusaṅghameva

  *  *  *  *  *  *
  Footnote: 1. Sī. Ma. Yu. "taṁ sutvāti natthi.
-------------------------------------------------
[page 019]
  Parivisi. Athassā paricārikāyo bhikkhūnaṁ bhattaṁ datvā sappicāṭiṁ
  āharantiyo therānaṁ purato cāṭiṁ bhindiṁsu. Dhammasenāpati "bhedanadhammaṁ
  bhinnaṁ na cintetabbanti āha. Sā ucchaṅgato paṇṇaṁ nīharitvā
  "dvattiṁsāya puttehi saddhiṁ pitu sīsaṁ chindantīti me imaṁ paṇṇaṁ
  āhariṁsu, ahaṁ idaṁ sutvāpi na cintesiṁ; sappicāṭiyā bhinnāya, kiṁ
  cintessāmi bhanteti āha. Dhammasenāpati
          "animittamanaññātaṁ maccānaṁ idha jīvitaṁ
           kasirañca parittañca tañca dukkhena saṁyuttanti 1-
  ādīni vatvā dhammaṁ desetvā uṭṭhāyāsanā vihāraṁ agamāsi. Sāpi
  dvattiṁsasuṇisāyo pakkosāpetvā "tumhākaṁ sāmikā niraparādhā
  attano purimakammaphalaṁ labhiṁsu, tumhe mā socittha mā paridevittha,
  rañño upari manopadosaṁ mā karitthāti ovadi. Rañño carapurisā
  taṁ kathaṁ sutvā tesaṁ niddosabhāvaṁ rañño kathayiṁsu. Rājā saṁvegappatto
  tassā nivesanaṁ gantvā mallikañca suṇisāyo cassā khamāpetvā
  mallikāya varaṁ adāsi. Sā "varo gahito me hotūti vatvā, tasmiṁ
  gate, matakabhattaṁ datvā nahātvā rājānaṁ upasaṅkamitvā "deva
  tumhehi me varo dinno, mayhañca aññena attho natthi,
  dvattiṁsāya ca me suṇisānaṁ mamañca kulagharagamanaṁ anujānāthāti āha.
  Rājā sampaṭicchi. Sayaṁpi dvattiṁsasuṇisā yathāsakāni kulāni pesesi.
  Sā kusinārāyaṁ attano kulagharaṁ agamāsi. Rājāpi bandhulasenāpatino

  *  *  *  *  *  *
  Footnote: 1. khu. su. 25/447.
-------------------------------------------------
[page 020]
  Bhāgineyyassa dīghakārāyanassa nāma senāpatiṭṭhānaṁ adāsi. So pana
  "mātulo me iminā māritoti rañño otāraṁ gavesanto vicarati.
  Rājā kira niraparādhassa bandhulassa māritakālato paṭṭhāya vippaṭisārī
  hutvā cittassādaṁ na labhati rajjasukhaṁ nānubhoti.
        Tadā satthā sākiyānaṁ medaḷupaṁ nāma nigamaṁ nissāya viharati.
  Rājā tattha gantvā ārāmato avidūre khandhāvāraṁ nivāsetvā
  mahantena parivārena "satthāraṁ vandissāmīti vihāraṁ gantvā pañca
  rājakakudhabhaṇḍāni dīghakārāyanassa datvā ekakova gandhakuṭiṁ pāvisi.
  Sabbaṁ dhammacetiyasuttaniyāmena 1- veditabbaṁ. Tasmiṁ gandhakuṭiṁ paviṭṭhe,
  dīghakārāyano tāni rājakakudhabhaṇḍāni gahetvā viḍūḍabhaṁ rājānaṁ
  katvā rañño ekaṁ assaṁ ekañca upaṭṭhānakārikaṁ mātugāmaṁ
  ṭhapetvā nivattetvā sāvatthiṁ agamāsi. Rājā satthārā saddhiṁ
  piyakathaṁ kathetvā nikkhanto senaṁ adisvā taṁ mātugāmaṁ pucchitvā
  taṁ pavattiṁ sutvā "bhāgineyyaṁ ādāya gantvā viḍūḍabhaṁ gahessāmīti
  rājagahanagaraṁ gacchanto vikāle dvāresu pidahitesu, nagaraṁ patvā
  ekissā sālāya nipajjitvā vātātapakilanto rattibhāge tattheva
  kālamakāsi. Vibhātāya rattiyā, "deva kosalanarinda anātho jātosīti
  vilapantiyā tassā itthiyā saddaṁ sutvā rañño ārocesuṁ. So
  mātulassa mahantena sakkārena sarīrakiccaṁ kāresi.
        Viḍūḍabhopi rajjaṁ labhitvā taṁ veraṁ saritvā "sabbepi sākiye

  *  *  *  *  *  *
  Footnote: 1. Ma. Ma. 13/506.
-------------------------------------------------
[page 021]
  Māressāmīti mahatiyā senāya nikkhami. Taṁ divasaṁ satthā paccūsakāle
  lokaṁ olokento ñātasaṅghavināsaṁ disvā "ñātisaṅgahaṁ kātuṁ vaṭṭatīti
  cintetvā pubbaṇhasamaye piṇḍāya caritvā piṇḍapātapaṭikkanto
  gandhakuṭiyaṁ sīhaseyyaṁ kappetvā sāyaṇhasamaye ākāsena gantvā
  kapilavatthusāmante kabaracchāye rukkhamūle nisīdi. Tato viḍūḍabhassa
  rajjasīmāyaṁ mahanto saṇḍacchāyo nigrodharukkho atthi. Viḍūḍabho
  satthāraṁ disvā upasaṅkamitvā vanditvā "bhante kiṁkāraṇā evarūpāya
  uṇhavelāya imasmiṁ kabaracchāye rukkhamūle nisinnattha, etasmiṁ
  saṇḍacchāye nigrodhamūle nisīdatha bhanteti vatvā, "hotu mahārāja,
  ñātakānaṁ chāyā nāma sītalāti vutte, "ñātakānaṁ rakkhaṇatthāya
  satthā āgato bhavissatīti cintetvā satthāraṁ vanditvā nivattitvā
  sāvatthimeva paccāgami. Satthāpi uppatitvā jetavanameva gato.
  Rājā sākiyānaṁ dosaṁ saritvā dutiyampi nikkhamitvā tattheva
  satthāraṁ passitvā puna nivatti. Tatiyavārepi nikkhamitvā tattheva
  satthāraṁ passitvā nivatti. Catutthavāre pana tasmiṁ nikkhante, satthā
  sākiyānaṁ pubbakammaṁ oloketvā tesaṁ nadiyaṁ visapakkhipanapāpakammassa
  appaṭibāhiyabhāvaṁ ñatvā catutthavāre nāgamāsi. Viḍūḍabho "sākiye
  ghātessāmīti mahantena balena nikkhami.
        Sammāsambuddhassa pana ñātakā asattaghātakā nāma marantāpi
  paresaṁ jīvitaṁ na voropenti. Te cintayiṁsu "mayaṁ sikkhitahatthā
  katupāsanā mahissāsā, na kho pana sakkā amhehi paraṁ jīvitā
-------------------------------------------------
[page 022]
  Voropetuṁ, attano kammaṁ dassetvā palāpessāmāti. Te katasannāhā
  nikkhamitvā yuddhaṁ ārabhiṁsu. Tehi khittā sarā viḍūḍabhassa purisānaṁ
  antarantarena gacchanti, phalakantarakaṇṇacchiddantarādīhi nikkhamanti.
  Viḍūḍabho disvā "nanu bhaṇe sākiyā `asattaghātakamhāti vadanti,
  atha ca pana me purise nāsentīti. Atha naṁ eko puriso āha
  "kiṁ sāmi nivattitvā olokesīti. "sākiyā Me purise nāsentīti.
  "tumhākaṁ Koci puriso mato nāma natthi, iṅgha ne gaṇāpethāti.
  Gaṇāpento ekassapi khayaṁ na passi. So tato nivattitvā "ye
  ye bhaṇe `sākiyamhāti bhaṇanti sabbe māretha; mātāmahassa pana
  me mahānāmasakkassa santike ṭhitānaṁ jīvitaṁ dethāti āha. Sākiyā
  gahetabbaggahaṇaṁ apassantā ekacce tiṇaṁ ḍaṁsitvā ekacce naḷaṁ
  gahetvā aṭṭhaṁsu, "tumhe sākiyā noti pucchitā, yasmā te marantāpi
  musāvādaṁ na bhaṇanti; tasmā tiṇaṁ ḍaṁsitvā ṭhitā "no sāko,
  tiṇanti vadanti, naḷaṁ gahetvā ṭhitā "no sāko, naḷoti vadanti.
  Te ca mahānāmassa santike ṭhitā ca jīvitaṁ labhiṁsu. Tesu tiṇaṁ
  ḍaṁsitvā ṭhitā tiṇasākiyā nāma, naḷaṁ gahetvā ṭhitā naḷasākiyā
  nāma jātā. Avasese khīrapakepi dārake avissajjetvā ghātāpento
  lohitanadiṁ pavattetvā tesaṁ galalohitena phalakaṁ dhovāpesi. Evaṁ
  sākiyavaṁso viḍūḍabhena upacchinno. So mahānāmasakkaṁ gāhāpetvā
  nivatto pātarāsavelāya "pātarāsaṁ karissāmāti ekasmiṁ ṭhāne
  otaritvā, bhojane upanīte, "ekato bhuñjissāmāti ayyakaṁ
-------------------------------------------------
[page 023]
  Pakkosāpesi. Khattiyā pana jīvitaṁ cajantāpi dāsīputtena saddhiṁ
  na bhuñjanti; tasmā mahānāmo ekaṁ saraṁ oloketvā "kiliṭṭhagattomhi,
  nahāyissāmi tātāti āha. "sādhu Ayyaka nahāyathāti.
  So "ayaṁ maṁ ekato abhuñjantaṁ ghātessati, sayameva me mataṁ
  seyyoti kese muñcitvā agge gaṇṭhiṁ katvā kesesu pādaṅguṭṭhake
  pavesetvā udake nimujji. Tassa guṇatejena nāgabhavanaṁ uṇhākāraṁ
  dassesi. Nāgarājā "kinnu khoti upadhārento disvā tassa santikaṁ
  āgantvā phaṇe nisīdāpetvā nāgabhavanaṁ pavesesi. So dvādasavassāni
  tattheva vasi. Viḍūḍabhopi "mayhaṁ ayyako idāni āgamissatīti
  āgamayamānova nisīdi; tasmiṁ aticirāyante, sare vicināpetvā
  dīpālokena purisabbhantarānipi oloketvā adisvā "gato bhavissatīti
  pakkāmi. So rattibhāge aciravatiṁ patvā khandhāvāraṁ nivesesi. Ekacce
  antonadiyaṁ vālikāpuline nipajjiṁsu, ekacce bahi thale, anto
  nipannesupi pubbe akatapāpakammā atthi, bahi nipannesupi pubbe
  katapāpakammā atthi; tesaṁ nipannaṭṭhānesu kipillikā uṭṭhahiṁsu. Te
  "mayhaṁ nipannaṭṭhāne kipillikā, mayhaṁ nipannaṭṭhāne kipillikāti
  uṭṭhahitvā, akatapāpakammā uttaritvā thale nipajjiṁsu, katapāpakammā
  otaritvā vālikāpuline nipajjiṁsu. Tasmiṁ khaṇe mahāmegho uṭṭhahitvā
  ghanakarakavassaṁ vassi. Nadiyā ogho āgantvā viḍūḍabhaṁ saddhiṁ parisāya
  samuddameva pāpesi. Sabbe tattha macchakacchapabhakkhā ahesuṁ.
        Mahājano kathaṁ samuṭṭhāpesi "sākiyānaṁ maraṇaṁ ayuttaṁ evannāma
-------------------------------------------------
[page 024]
  Koṭṭetvā koṭṭetvā sākiyā māretabbāti anucchavikametanati.
  Satthā taṁ kathaṁ sutvā "bhikkhave imasmiṁ attabhāve kiñcāpi sākiyānaṁ
  evaṁ maraṇaṁ ayuttaṁ, pubbe katapāpakammavasena pana yuttameva etehi
  laddhanti āha. "kiṁ Pana bhante ete pubbe akaṁsūti. "pubbe
  Ekato hutvā nadiyaṁ visaṁ pakkhipiṁsūti.
        Punekadivasaṁ bhikkhū dhammasabhāyaṁ kathaṁ samuṭṭhāpesuṁ "viḍūḍabho
  ettake sākiye māretvā āgacchanto attano manorathe matthakaṁ
  appatte eva, ettakaṁ janaṁ ādāya samuddamacchakacchapabhakkho jātoti.
  Satthā āgantvā "kāya nuttha bhikkhave etarahi kathāya sannisinnāti
  pucchitvā, "imāya nāmāti vutte, "bhikkhave imesaṁ sattānaṁ manorathe
  matthakaṁ appatte eva, maccurājā suttaṁ gāmaṁ ajjhottharanto mahogho
  viya jīvitindriyaṁ chinditvā caturāpāyasamudde nimujjāpetīti vatvā
  imaṁ gāthamāha
           "pupphāni heva pacinantaṁ byāsattamanasaṁ naraṁ
            suttaṁ gāmaṁ mahoghova maccu ādāya gacchatīti.
        Tattha byāsattamanasaṁ naranti: sampatte vā asampatte vā
  laggamānasaṁ. Idaṁ vuttaṁ hoti: yathā mālākāro pupphārāmaṁ pavisitvā
  "pupphāni pacinissāmīti tato pupphāni aggahetvā aññamaññaṁ vā
  gacchaṁ paṭṭhento sakale pupphārāme manaṁ pesesi "ito ca pupphāni
  pacinissāmīti tato pupphāni aggahetvā aññattha manaṁ peseti tameva
  gacchaṁ pacinanto pamādaṁ āpajjati; evameva ekacco pupphārāmasadisaṁ
-------------------------------------------------
[page 025]
  Pañcakāmaguṇamajjhaṁ otaritvā manoramaṁ rūpaṁ labhitvā manoramānaṁ
  saddagandharasaphoṭṭhabbānaṁ aññataraṁ paṭṭheti, tesu vā aññataraṁ labhitvā
  aññataraṁ paṭṭheti, rūpameva vā labhitvā aññataraṁ 1- paṭṭhento tameva
  assādeti, saddādīsu vā aññataraṁ. Eseva nayo gomahisadāsī-
  dāsakhettavatthugāmanigamajanapadādīsu, pabbajitānampi pariveṇavihāra-
  pattacīvarādīsūti; evaṁ pañcakāmaguṇasaṅkhātāni pupphāni eva pacinantaṁ
  sampatte vā asampatte vā kāmaguṇe byāsattamanasaṁ naraṁ.
        Suttaṁ gāmanti: gāmassa gehabhittiādīnaṁ supanavasena supanaṁ
  nāma natthi, sattānaṁ pana suttappamattataṁ upādāya sutto nāma
  hoti; evaṁ suttaṁ gāmaṁ dve tīṇi yojanāni āyatagambhīro mahoghova
  maccu ādāya gacchati; yathā so mahogho itthīpurisagomahisakukkuṭādīsu
  kañci anavasesetvā sabbantaṁ gāmaṁ samuddaṁ pāpetvā macchakacchapabhakkhaṁ
  karoti; evameva byāsattamanasaṁ naraṁ maraṇamaccu ādāya jīvitindriyamassa
  chinditvā caturāpāyasamudde nimujjāpetīti.
        Desanāvasāne bahū sotāpattiphalādīni pattā. Mahājanassa
  sātthikā desanā jātāti.
                        Viḍūḍabhavatthu.
                        --------

  *  *  *  *  *  *
  Footnote: 1. Ma. Yu. aññaṁ.
-------------------------------------------------
[page 026]
                   4. Patipūjikāvatthu. (36)
        "pupphāni Hevāti imaṁ dhammadesanaṁ satthā sāvatthiyaṁ viharanto
  patipūjikaṁ nāma itthiṁ ārabbha kathesi.
        Vatthu tāvatiṁsadevaloke samuṭṭhitaṁ. Tattha kira mālābhārī nāma
  devaputto accharāsahassaparivuto uyyānaṁ pāvisi. Pañcasatā devadhītaro
  rukkhaṁ āruyha pupphāni pātenti. Pañcasatā tāhi pātitāni pupphāni
  gahetvā devaputtaṁ alaṅkaronti. Tāsu ekā devadhītā rukkhasākhāyameva
  cutā. Sarīraṁ dīpasikhā viya nibbāyi. Sā sāvatthiyaṁ ekasmiṁ kulagehe
  paṭisandhiṁ gahetvā jātakāle jātissarā hutvā "mālābhāridevaputtassa
  bhariyamhīti anussarantī vuḍḍhimanvāya gandhamālādipūjaṁ katvā sāmikassa
  santike abhinibbattiṁ paṭṭhesi. Sā soḷasavassakāle parakulaṁ gatāpi
  salākabhattapakkhikabhattavassāvāsikādīni datvā "ayaṁ me sāmikassa
  santike nibbattanatthāya paccayo 1- hotūti vadati. Athassā bhikkhū "ayaṁ
  uṭṭhāya samuṭṭhāya patimeva paṭṭhetīti "patipūjikāti nāmaṁ kariṁsu.
  Sāpi nibaddhaṁ āsanasālaṁ paṭijaggati pānīyaṁ upaṭṭhapeti āsanāni
  paññāpeti. Aññepi manussā salākabhattādīni dātukāmā "amma
  imānipi bhikkhusaṅghassa paṭipādeyyāsīti āharitvā denti. Sāpi etena
  niyāmena āgacchantī gacchantī ekapadavāre chappaññāsakusaladhamme
  paṭilabhi. Tassā kucchiyaṁ gabbho samuṭṭhahi. Sā dasamāsaccayena puttaṁ

  *  *  *  *  *  *
  Footnote: 1. saccakārotipi padaṁ.
-------------------------------------------------
[page 027]
  Vijāyi. Tassa padasā gamanakāle aññampi aññampīti cattāro
  putte labhi. Sā ekadivasaṁ dānaṁ datvā pūjaṁ katvā dhammaṁ sutvā
  sikkhāpadāni rakkhitvā divasapariyosāne taṁkhaṇaṁ nibbattena kenaci
  rogena kālaṁ katvā attano sāmikasseva santike nibbatti.
        Itarāpi ettakaṁ kālaṁ devaputtaṁ alaṅkaronti eva. Devaputto
  taṁ disvā "tvaṁ pāto paṭṭhāya na dissasi, kuhiṁ gatāsīti āha.
  "cutāmhi Sāmīti. "kiṁ Vadesīti. "evametaṁ Sāmīti. "kuhiṁ Nibbattāsīti.
  "sāvatthiyaṁ Kulageheti. "kittakaṁ Kālaṁ tattha ṭhitāsīti. "dasamāsaccayena
  Mātukucchito nikkhamitvā soḷasavassakāle patikulaṁ gantvā cattāro
  putte vijāyitvā dānādīni puññāni katvā tumhe paṭṭhetvā
  āgantvā tumhākameva santike nibbattamhi 1- sāmīti. "manussānaṁ
  Kittakaṁ āyunti. "vassasatamattanti. "ettakamevāti. "āma Sāmīti.
  "ettakaṁ Āyuṁ gahetvā nibbattā manussā kinnu kho suttappamattā
  kālaṁ atikkāmenti, udāhu dānādīni puññāni karontīti. "kiṁ
  Vadetha sāmi, asaṅkheyyaṁ āyuṁ gahetvā nibbattā viya ajarāmarā
  viya niccappamattā manussāti. Mālābhāridevaputtassa mahāsaṁvego
  udapādi "vassasatamattaṁ āyuṁ gahetvā nibbattā manussā kira
  pamattā nipajjitvā niddāyanti, kadā nu kho dukkhā muccissantīti.
        Amhākaṁ pana vassasataṁ tāvatiṁsānaṁ devānaṁ eko rattindivo,
  tāya rattiyā tiṁsa rattiyo māso, tena māsena dvādasamāsiko

  *  *  *  *  *  *
  Footnote: 1. nibbattāmhīti bhavitabbaṁ.
-------------------------------------------------
[page 028]
  Saṁvaccharo, tena saṁvaccharena dibbaṁ vassasahassaṁ āyuppamāṇaṁ. Taṁ
  manussagaṇanāya tisso vassakoṭiyo saṭṭhī ca vassasatasahassāni;
  tasmā tassa devaputtassa ekadivasopi nātikkanto muhuttasadisova
  kālo ahosi. Evaṁ appāyukānaṁ pamādo nāma ativiya ayuttoti.
        Punadivase bhikkhū gāmaṁ paviṭṭhā āsanasālaṁ appaṭijaggitaṁ
  āsanāni appaññattāni pānīyaṁ anupaṭṭhapitaṁ disvā "kahaṁ patipūjikāti
  āhaṁsu. "bhante Kahaṁ tumhe taṁ dakkhissatha, hīyo ayyesu bhuñjitvā
  gatesu, sāyaṇhasamaye matāti. Taṁ sutvā puthujjanabhikkhū etissā
  upakāraṁ sarantā assūni sandhāretuṁ nāsakkhiṁsu, khīṇāsavānaṁ dhammasaṁvego
  udapādi. Te bhattakiccaṁ katvā vihāraṁ gantvā satthāraṁ vanditvā
  pucchiṁsu "bhante patipūjikā nāma upāsikā uṭṭhāya samuṭṭhāya
  nānappakārāni puññāni katvā sāmikameva paṭṭhesi, sā idāni
  matā, kahaṁ nu kho nibbattāti. "attano Sāmikasseva santike
  bhikkhaveti. "natthi Bhante sāmikassa santiketi. "na Sā bhikkhave
  etaṁ sāmikaṁ paṭṭhesi, tāvatiṁsabhavane tassā mālābhāridevaputto
  nāma sāmiko, sā tassa pupphapilandhanaṭṭhānato cavitvā puna gantvā
  tasseva santike nibbattāti. "evaṁ Kira bhanteti. "āma Bhikkhaveti.
  "aho Parittaṁ bhante sattānaṁ jīvitaṁ, pātova amhe parivisitvā
  sāyaṁ uppannabyādhinā matāti. Satthā "āma bhikkhave parittaṁ sattānaṁ
  jīvitaṁ nāma, tenevime satte vatthukāmehi ceva kilesakāmehi ca
  atitte eva antako attano vase vattetvā kandante paridevante
-------------------------------------------------
[page 029]
  Gahetvā gacchatīti vatvā imaṁ gāthamāha
         "pupphāni heva pacinantaṁ byāsattamanasaṁ naraṁ
          atittaṁyeva kāmesu antako kurute vasanti.
        Tattha "pupphāni heva pacinantanti: pupphārāme mālākāro
  nānāpupphāni viya attabhāvappaṭibaddhāni ceva upakaraṇappaṭibaddhāni ca
  kāmaguṇapupphāni ocinantameva. Byāsattamanasaṁ naranti: asampattesu
  patthanāvasena sampattesu gedhavasena vividhenākārena āsattacittaṁ.
  Atittaṁyeva kāmesūti: vatthukāmakilesakāmesu pariyesanenapi paṭilābhenapi
  paribhogenapi nidhānenapi atittaṁ eva samānaṁ. Antako kurute vasanti
  maraṇasaṅkhāto antako kandantaṁ paridevantaṁ gahetvā gacchanto
  attano vasaṁ pāpetīti attho.
        Desanāvasāne bahū sotāpattiphalādīni pāpuṇiṁsu. Desanā
  mahājanassa sātthikā jātāti.
                       Patipūjikāvatthu.
                        --------
-------------------------------------------------
[page 030]
               5. Maccharikosiyaseṭṭhivatthu. 1- (37)
        "yathāpi Bhamaro pupphanti imaṁ dhammadesanaṁ satthā sāvatthiyaṁ
  viharanto maccharikosiyaseṭṭhiṁ ārabbha kathesi.
        Vatthu rājagahe samuṭṭhitaṁ. Rājagahanagarassa kira avidūre sakkaraṁ
  nāma nigamo ahosi, tattheko maccharī kosiyo nāma seṭṭhī
  asītikoṭivibhavo paṭivasati. So tiṇaggena telabindumpi paresaṁ naṁ deti.
  Na attanā paribhuñjati. Itissa taṁ vibhavajātaṁ neva puttadārādīnaṁ
  na samaṇabrāhmaṇānaṁ atthaṁ anubhoti rakkhasapariggahitā pokkharaṇī
  viya aparibhogaṁ tiṭṭhatīti.
        Satthā ekadivasaṁ paccūsasamaye mahākaruṇāsamāpattito vuṭṭhāya
  sakalalokadhātuyaṁ bodhaneyyabandhave olokento pañcacattāḷīsayojanamatthake
  vasantassa seṭṭhino sapajāpatikassa sotāpattiphalassa
  upanissayaṁ addasa. Tato purimadivase pana so rājānaṁ upaṭṭhātuṁ
  rājagehaṁ gantvā rājupaṭṭhānaṁ katvā āgacchanto ekaṁ chātajjhattaṁ
  janapadamanussaṁ kummāsapūvaṁ kapallapūvaṁ khādantaṁ disvā tattha pipāsaṁ
  uppādetvā attano gharaṁ gantvā cintesi "sacāhaṁ `kapallapūvaṁ
  khāditukāmomhīti vakkhāmi, bahū mayā saddhiṁ khāditukāmā bhavissanti,
  evaṁ me bahūni tilataṇḍulasappiphāṇitādīni parikkhayaṁ gamissanti,
  na kassaci kathessāmīti taṇhaṁ adhivāsento carati. So gacchante

  *  *  *  *  *  *
  Footnote: 1. Sī. Ma. macchariyakosiyaseṭṭhivatthu.
-------------------------------------------------
[page 031]
  Gacchante kāle, uppaṇḍuppaṇḍukajāto dhamanisanthatagatto jāto, tato
  taṇhaṁ adhivāsetuṁ asakkonto gabbhaṁ pavisitvā mañcakaṁ upaguyhitvā
  nipajji. Evaṁ gatopi dhanahānibhayena kassaci kiñci na kathesi.
        Atha naṁ bhariyā upasaṅkamitvā piṭṭhiṁ parimajjitvā "kinte sāmi
  aphāsukanti pucchi. "na Me kiñci aphāsukaṁ atthīti. "kinnu Kho
  te rājā kupitoti. "rājāpi Me na kuppatīti. "atha Kinte
  puttadhītāhi vā dāsakammakarādīhi vā kiñci amanāpaṁ kataṁ atthīti.
  "evarūpaṁpi Natthīti. "kismiṁ Pana te taṇhā atthīti. Evaṁ vuttepi,
  dhanahānibhayena kiñci avatvā nissaddova nipajji. Atha naṁ bhariyā
  "kathehi sāmi, kismiṁ te taṇhāti āha. So vacanaṁ parigilanto
  viya "atthi me taṇhāti āha. "kiṁ Taṇhā sāmīti. "kapallapūvaṁ
  Khāditukāmomhīti. "atha Kimatthaṁ me na kathesi, kiṁ tvaṁ daliddosi,
  idāni sakalasakkaranigamavāsīnaṁ pahonake kapallapūve pacissāmīti.
  "kinte Etehi, attano kammaṁ katvā khādissantīti. "tenahi
  Ekaracchavāsīnaṁ pahonake kapallapūve pacissāmīti. "jānāmahaṁ Tava
  mahaddhanabhāvanti. "imasmiṁ Gehasāmante sabbesaṁ pahonakaṁ katvā
  pacāmīti. "jānāmahaṁ Tava mahajjhāsayabhāvanti. "tenahi Te
  puttadāramattasseva pahonakaṁ katvā pacāmīti. "kinte Etehīti. "kiṁ
  Pana tuyhañca mayhañca pahonakaṁ katvā pacāmīti. "tvaṁ Kiṁ karissasīti.
  "tenahi Ekakasseva te pahonakaṁ katvā pacāmīti. "imasmiṁ Ṭhāne
  paccamāne, bahū paccāsiṁsanti, sakalataṇḍule ṭhapetvā bhinnataṇḍule ca
-------------------------------------------------
[page 032]
  Uddhanakapallāni ca ādāya thokaṁ khīrasappimadhuphāṇitañca gahetvā
  sattabhūmikassa pāsādassa uparimatalaṁ āruyha paca, tatthāhaṁ ekakova
  nisīditvā khādissāmīti. Sā "sādhūti paṭissuṇitvā gahetabbaṁ
  gāhāpetvā pāsādaṁ āruyha dāsiyo vissajjetvā seṭṭhiṁ
  pakkosāpesi. So ādito paṭṭhāya dvārāni pidahanto sabbadvāresu
  sūcighaṭikāni datvā sattamaṁ talaṁ abhiruhitvā tatthapi dvāraṁ pidahitvā
  nisīdi. Bhariyāpissa uddhane aggiṁ jāletvā kapallaṁ āropetvā
  pūve pacituṁ ārabhi.
        Atha satthā pātova mahāmoggallānattheraṁ āmantesi
  "eso moggallāna rājagahassa avidūre sakkaranigame macchariseṭṭhī
  `kapallapūve khādissāmīti aññesaṁ dassanabhayena sattabhūmike pāsāde
  kapallapūve pācāpeti, tvaṁ tattha gantvā seṭṭhiṁ dametvā nibbisevanaṁ
  katvā ubhopi jāyapatike pūve ca khīrasappimadhuphāṇitāni ca gāhāpetvā
  attano balena jetavanaṁ ānehi; ajjāhaṁ pañcahi bhikkhusatehi
  saddhiṁ vihāreyeva nisīdissāmi, pūveheva bhattakiccaṁ karissāmīti āha.
  Theropi "sādhu bhanteti satthu vacanaṁ sampaṭicchitvā tāvadeva iddhibalena
  taṁ nigamaṁ gantvā tassa pāsādassa sīhapañjaradvāre sunivattho
  supāruto ākāse eva maṇirūpakaṁ viya aṭṭhāsi. Mahāseṭṭhino theraṁ
  disvāva hadayamaṁsaṁ kampi. So "ahaṁ evarūpānaṁyeva bhayena imaṁ ṭhānaṁ
  āgato, ayañca āgantvā vātapānadvāre ṭhitoti gahetabbaggahaṇaṁ
  apassanto aggimhi pakkhittaloṇasakkharā viya rosento
-------------------------------------------------
[page 033]
  Taṭataṭāyanto evamāha "samaṇa ākāse ṭhatvā kiṁ labhissasi,
  ākāse apade padaṁ dassetvā caṅkamantopi neva labhissasīti.
  Thero tasmiṁeva ṭhāne aparāparaṁ caṅkami. Seṭṭhī "caṅkamanto
  kiṁ labhissasi, ākāse pallaṅkena nisīdantopi na labhissasiyevāti
  āha. Thero pallaṅkaṁ ābhujitvā nisīdi. Atha naṁ "ākāse
  nisinno kiṁ labhissasi, āgantvā vātapānaummāre ṭhitopi na
  labhissasīti āha. Thero ummāre aṭṭhāsiṁ. Atha naṁ "ummāre ṭhito
  kiṁ labhissasi, dhūmāyantopi na labhissasiyevāti āha. Theropi
  dhūmāyi. Sakalapāsādo ekadhūmo ahosi. Seṭṭhino akkhīnaṁ sūciyā
  vijjhanakālo viya ahosi. Gehajjhāyanabhayena taṁ "pajjalantopi
  na labhissasīti avatvā "ayaṁ samaṇo suṭṭhu laggo aladdhā na
  gamissati, ekamassa pūvaṁ dāpessāmīti bhariyaṁ āha "bhadde ekaṁ
  khuddakapūvaṁ pacitvā samaṇassa datvā uyyojehi nanti. Sā thokaṁeva
  piṭṭhaṁ kapallapātiyaṁ pakkhipi. Mahāpūvo hutvā sakalapātiṁ
  pūretvā uddhumāto aṭṭhāsi. Seṭṭhī taṁ disvā "bahuṁ tayā piṭṭhaṁ
  gahitaṁ bhavissatīti, sayameva dabbikaṇṇena thokaṁ piṭṭhaṁ gahetvā
  pakkhipi. Pūvo purimapūvato mahantataro jāto. Evaṁ yaṁ yaṁ pacati,
  so so mahantamahantova hoti. So nibbinno bhariyaṁ āha
  "bhadde imassa ekaṁ pūvaṁ dehīti. Tassā pacchito ekaṁ gaṇhantiyā,
  sabbe ekābaddhā alliyiṁsu. Sā seṭṭhiṁ āha "sāmi sabbe pūvā
  ekābaddhā, visuṁ kātuṁ na sakkomīti. "ahaṁ Karissāmīti sopi
-------------------------------------------------
[page 034]
  Kātuṁ nāsakkhi. Ubhopi janā koṭiyaṁ gahetvā kaḍḍhantāpi viyojetuṁ
  nāsakkhiṁsueva. Athassa pūvehi saddhiṁ vāyamantasseva sarīrato
  sedā mucciṁsu, pipāsā upacchijji. Tato bhariyaṁ āha "bhadde na
  me pūvehi attho, samaṇassa dehīti. Sā pacchiṁ ādāya theraṁ
  upasaṅkami. Thero ubhinnaṁpi dhammaṁ desesi, tiṇṇaṁ ratanānaṁ guṇaṁ
  kathesi, "atthi dinnaṁ, atthi yiṭṭhanti dinnadānādīnaṁ phalaṁ gagaṇatale
  candaṁ viya dassesi. Taṁ sutvā pasannacitto seṭṭhī "bhante āgantvā
  imasmiṁ pallaṅke nisīditvā paribhuñjathāti āha. Thero "mahāseṭṭhi
  sammāsambuddho `pūve khādissāmīti pañcahi bhikkhusatehi saddhiṁ
  vihāre nisinno; tumhākaṁ ruciyā sati, seṭṭhi bhariyaṁ pūve ca
  khīrādīni ca gaṇhāpetha, satthu santikaṁ gamissāmāti āha. "kahaṁ
  Pana bhante etarahi satthāti. "ito Pañcacattāḷīsayojanamatthake
  jetavanavihāre seṭṭhīti. "bhante Kālaṁ anatikkamitvā ettakaṁ
  addhānaṁ kathaṁ gamissāmāti. "mahāseṭṭhi Tumhākaṁ ruciyā sati,
  ahaṁ vo attano balena 1- nessāmi; tumhākaṁ pāsāde sopāṇasīsaṁ
  attano ṭhāne eva bhavissati, sopāṇapariyosānaṁ pana jetavanadvārakoṭṭhake
  bhavissati, uparipāsādā heṭṭhāotaraṇakālamatteneva 2-
  jetavanaṁ nessāmīti. So "sādhu bhanteti sampaṭicchi. Thero sopāṇasīsaṁ
  tattheva katvā "sopāṇapādamūlaṁ jetavanadvārakoṭṭhake hotūti adhiṭṭhāsi.
  Tatheva ahosi. Thero seṭṭhiñca bhariyañca uparipāsādā

  *  *  *  *  *  *
  Footnote: 1. Sī. Yu. iddhibalena. 2. Sī. Yu. heṭṭhāpāsādaṁ.
-------------------------------------------------
[page 035]
  Heṭṭhāotaraṇakālato khippataraṁ jetavanaṁ sampāpesi. Te ubhopi satthāraṁ
  upasaṅkamitvā kālaṁ ārocesuṁ. Satthā bhattaggaṁ pavisitvā
  paññattabuddhāsane nisīdi saddhiṁ bhikkhusaṅghena. Mahāseṭṭhī buddhappamukhassa
  bhikkhusaṅghassa dakkhiṇodakaṁ adāsi. Bhariyā tathāgatassa patte pūvaṁ
  patiṭṭhāpesi. Mahāseṭṭhīpi bhariyāya saddhiṁ yāvadatthaṁ pūvaṁ khādi.
  Pūvānaṁ pariyosānameva na paññāyati. Sakalavihāre bhikkhūnañca
  vighāsādānañca dinnesupi, pariyanto na paññāyateva. "bhante
  Pūvā parikkhayaṁ na gacchantīti bhagavato ārocesuṁ. "tenahi
  Jetavanadvārakoṭṭhake chaḍḍethāti āha. Te dvārakoṭṭhakassa avidūre
  pabbhāraṭṭhāne chaḍḍayiṁsu. Ajjāpi taṁ ṭhānaṁ "kapallapūvapabbhārantveva
  paññāyati. Mahāseṭṭhī saha bhariyāya bhagavantaṁ upasaṅkamitvā
  ekamantaṁ aṭṭhāsi. Bhagavā anumodanaṁ akāsi. Anumodanāvasāne ubhopi
  sotāpattiphale patiṭṭhāya satthāraṁ vanditvā dvārakoṭṭhake sopāṇaṁ
  āruyha attano pāsādeyeva patiṭṭhahiṁsu. Tato paṭṭhāya seṭṭhī
  asītikoṭidhanaṁ buddhasāsaneyeva vikkiri.
        Punadivase sāyaṇhasamaye dhammasabhāyaṁ sannipatitā bhikkhū
  "passathāvuso mahāmoggallānattherassa ānubhāvaṁ, anupahacca nāma saddhaṁ
  anupahacca bhoge macchariseṭṭhiṁ muhuttena damitvā nibbisevanaṁ katvā
  pūve gāhāpetvā jetavanaṁ ānetvā satthu sammukhaṁ katvā
  sotāpattiphale patiṭṭhāpesi, aho mahānubhāvo theroti therassa guṇakathaṁ
  kathentā nisīdiṁsu. Satthā dibbāya sotadhātuyā bhikkhūnaṁ kathaṁ sutvā
-------------------------------------------------
[page 036]
  Āgantvā "kāya nuttha bhikkhave etarahi kathāya sannisinnāti
  pucchitvā, "imāya nāmāti vutte, "bhikkhave kuladamakena nāma
  bhikkhunā anupahacca saddhaṁ anupahacca bhoge kulaṁ akilametvā aviheṭhetvā
  pupphato reṇuṁ gaṇhantena bhamarena viya upasaṅkamitvā
  buddhaguṇaṁ jānāpetabbaṁ, tādiso mama putto moggallānoti theraṁ
  pasaṁsitvā imaṁ gāthamāha
          "yathāpi bhamaro pupphaṁ vaṇṇagandhaṁ aheṭhayaṁ
           paleti rasamādāya; evaṁ gāme munī careti.
        Tattha "bhamaroti: yākāci madhukarajāti. Pupphanti: pupphārāme
  caranto pupphañca vaṇṇañca gandhañca aheṭhento avināsento
  caratīti attho. Paletīti: evaṁ caritvā yāvadatthaṁ rasaṁ pivitvā
  aparampi madhukaraṇatthāya ādāya paleti. So ekaṁ 1- vanagahanaṁ
  ajjhogāhetvā ekasmiṁ rukkhasusire taṁ rajamissakaṁ rasaṁ ṭhapetvā
  anupubbena madhurasaṁ madhuṁ karoti; na tassa pupphārāme caritappaccayā
  pupphaṁ vaṇṇagandhaṁ vāssa vigacchati, athakho sabbaṁ pākatikameva
  hoti. Evaṁ gāme munī careti: evaṁ sekhāsekhabhedo anāgāriyamuni
  kulapaṭipāṭiyā gāme bhikkhaṁ gaṇhanto caratīti attho. Na hi
  tassa gāme caraṇappaccayā kulānaṁ saddhāhāni vā bhogahāni vā
  hoti, saddhāpi bhogāpi pākatikāva honti; evaṁ caritvā ca pana
  nikkhamitvā sekhamuni tāva bahigāme udakaphāsukaṭṭhāne saṅghāṭiṁ

  *  *  *  *  *  *
  Footnote: 1. Sī. Yu. evaṁ.
-------------------------------------------------
[page 037]
  Paññāpetvā nisinno akkhabhañjanavaṇapaṭicchādanaputtamaṁsupamāvasena
  paccavekkhanto piṇḍapātaṁ paribhuñjitvā tathārūpaṁ vanasaṇḍaṁ anupavisitvā
  ajjhattikakammaṭṭhānaṁ sammasanto cattāro magge cattāri ca
  phalāni hatthagatāneva karoti, asekhamuni pana diṭṭhadhammasukhavihāramanuyuñjati.
  Ayamassa bhamarena saddhiṁ madhukaraṇasarikkhatā veditabbā,
  idha pana khīṇāsavo adhippeto.
        Desanāvasāne bahū sotāpattiphalādīni pāpuṇiṁsu. Satthā imaṁ
  dhammadesanaṁ vatvā uttariṁpi therassa guṇaṁ pakāsetuṁ "na bhikkhave
  idāneva moggallānena macchariseṭṭhī damito, pubbepi naṁ dametvā
  kammaphalasambandhaṁ jānāpesievāti imamatthaṁ pakāsento atītaṁ
  āharitvā
          "ubho khañjā, ubho kuṇī, ubho visamacakkhukā,
           ubhinnaṁ pīḷakā sīse 1-; nāhaṁ jānāmi illisanti
  imaṁ illīsajātakaṁ 2- kathesīti.
                    Maccharikosiyaseṭṭhivatthu.
                       -----------

  *  *  *  *  *  *
  Footnote: 1. Sī. Yu. jātā. 2. khu. jā. eka. 27/25. tadaṭṭhakathā. 2/163.
-------------------------------------------------
[page 038]
                  6. Pāṭikājīvakavatthu. (38)
      "na Paresaṁ vilomānīti imaṁ dhammadesanaṁ satthā sāvatthiyaṁ
  viharanto pāṭikaṁ nāma ājīvakaṁ ārabbha kathesi.
        Sāvatthiyaṁ kira ekā gahapatānī puttaṭṭhāne ṭhapetvā pāṭikaṁ
  nāma ājīvakaṁ paṭijaggati. Tassānantaragharesu manussā satthu dhammadesanaṁ
  sutvā āgantvā "aho acchariyā buddhānaṁ dhammadesanāti
  nānappakārehi buddhaguṇe vaṇṇenti. Sā buddhānaṁ guṇakathaṁ sutvā
  vihāraṁ gantvā dhammaṁ sotukāmā tamatthaṁ ājīvakassa kathetvā
  "gacchissāmahaṁ buddhassa santikaṁ ayyāti āha. So "mā gacchāhīti
  nivāretvā taṁ punappunaṁ yācamānampi nivāresi eva. Sā "ayaṁ
  mama vihāraṁ gantvā dhammaṁ sotuṁ na deti, satthāraṁ nimantetvā idheva
  dhammaṁ suṇissāmīti sāyaṇhasamaye puttaṁ pakkositvā "gaccha,
  svātanāya satthāraṁ nimantehīti pesesi. So gacchanto paṭhamataraṁ
  ājīvakassa vasanaṭṭhānaṁ gantvā taṁ vanditvā nisīdi. Atha naṁ so
  "kahaṁ gacchasīti āha. "mātu Vacanena satthāraṁ nimantetuṁ gacchāmīti.
  "mā Tassa santikaṁ gacchāhīti. "alaṁ Ayya, [1]- gacchissāmahanti.
  "etassa Katasakkāraṁ ubhopi khādissāma, mā gacchāti. "alaṁ
  Ayya, mātā me tajjessatīti. "tenahi Gaccha, gantvā ca pana
  nimantetvā `amhākaṁ gehaṁ asukaṭṭhāne vā asukavīthiyaṁ vā
  asukamaggena vā gantabbanti mā ācikkha, santike ṭhito viya aññena

  *  *  *  *  *  *
  Footnote: 1. Sī. Ma. Yu. etthantare "mama mātu bhāyāmīti atthi.
-------------------------------------------------
[page 039]
  Maggena gacchanto viya palāyitvā ehīti. So ājīvakassa kathaṁ
  sutvā satthu santikaṁ gantvā nimantetvā ājīvakena vuttaniyāmeneva
  sabbaṁ katvā tassa santikaṁ gantvā "kinte katanti puṭṭho
  "sabbaṁ kataṁ ayyāti āha. "bhaddakante Kataṁ, tassa katasakkāraṁ
  ubhopi khādissāmāti vatvā punadivase ājīvako pātova taṁ
  gehaṁ agamāsi. Taṁ gahetvā pacchāgabbhe nisīdāpesuṁ.
  Paṭivissakamanussā taṁ gehaṁ allagomayena upalimpitvā lājapañcamāni
  pupphāni vikkiritvā satthu nisīdanatthāya mahārahaṁ āsanaṁ paññāpesuṁ.
  Buddhehi saddhiṁ aparicitamanussā hi āsanapaññattiṁ na jānanti.
  Buddhānañca maggadesakena kiccaṁ nāma natthi; bodhimūle dasasahassīlokadhātuṁ
  kampetvā sambodhiṁ pattadivaseyeva hi nesaṁ "ayaṁ maggo
  nirayaṁ gacchati, ayaṁ tiracchānayoniṁ, ayaṁ pettivisayaṁ, ayaṁ manussalokaṁ,
  ayaṁ devalokaṁ, ayaṁ amatamahānibbānanti sabbe maggā āvibhūtā,
  gāmanigamādīnaṁ magge vattabbameva natthi; tasmā satthā pātova
  pattacīvaramādāya mahāupāsikāya gehadvāraṁ gato. Sā gehā
  nikkhamitvā satthāraṁ pañcapatiṭṭhitena vanditvā antoghare pavesetvā
  āsane nisīdāpetvā dakkhiṇodakaṁ datvā paṇītena khādanīyena
  bhojanīyena parivisi. Upāsikā katabhattakiccassa satthuno anumodanaṁ
  kāretukāmā pattaṁ gaṇhi. Satthā madhurassarena anumodanadhammakathaṁ
  ārabhi. Upāsikā "sādhu sādhūti sādhukāraṁ dadamānā dhammaṁ suṇi.
  Ājīvako pacchāgabbhe nisinnova tassā sādhukāraṁ datvā dhammaṁ
-------------------------------------------------
[page 040]
  Suṇantiyā saddaṁ sutvā sandhāretuṁ nāsakkhi, "na idāneva sā
  mayhanti nikkhamitvā "naṭṭhāsi kāḷakaṇṇi, etassa etaṁ sakkāraṁ
  karohīti nānappakārena upāsikañca satthārañca akkosanto
  palāyi. Upāsikā tassa kathāya lajjitā aññathattaṁ gataṁ cittaṁ
  desanānusārena pesetuṁ nāsakkhi. Atha naṁ satthā "kiṁ upāsike cittaṁ
  desanānugataṁ [1]- kātuṁ na sakkosīti. "bhante Etassa me kathāya
  cittaṁ aññathattaṁ upagatanti. Satthā "evarūpassa visabhāgajanassa
  kathitaṁ kathaṁ nāma āvajjituṁ na vaṭṭati, evarūpaṁ asamannāharitvā
  attano katākatameva oloketuṁ vaṭṭatīti vatvā imaṁ gāthamāha
         "na paresaṁ vilomāni, na paresaṁ katākataṁ,
          attanova avekkheyya katāni akatāni cāti.
        Tattha "na paresaṁ vilomānīti: paresaṁ vilomāni pharusāni
  mammacchedavacanāni na manasikātabbāni. Na paresaṁ katākatanti:
  "asuko upāsako assaddho appasanno, nāpissa gehe
  kaṭacchubhikkhādīni dīyanti, na salākabhattādīni, na cīvarādippaccayadānaṁ
  etassa atthi; tathā asukā upāsikā assaddhā appasannā,
  nāpissā gehe kaṭacchubhikkhādīni dīyanti, na salākabhattādīni, na
  cīvarādippaccayadānaṁ etissā atthi; tathā asuko bhikkhu assaddho
  appasanno, nāpi upajjhāyavattaṁ karoti, na ācariyavattaṁ, na
  āgantukavattaṁ, na gamikavattaṁ, na cetiyaṅgaṇavattaṁ, na

  *  *  *  *  *  *
  Footnote: 1. Sī. Ma. Yu. etthantare "ñāṇanti atthi.
-------------------------------------------------
[page 041]
  Uposathāgāravattaṁ, na bhojanasālāya vattaṁ, na jantāgharavattādīni; nāpissa
  kiñci dhūtaṅgaṁ atthi, na bhāvanārāmatāya ussāhamattampīti evaṁ
  paresaṁ katākataṁ nāma na oloketabbaṁ. Attano va avekkheyyāti:
  "kathambhūtassa me rattindivā vītipatantīti pabbajitena abhiṇhaṁ
  paccavekkhitabbanti imaṁ ovādaṁ 1- anussaranto saddhāpabbajito kulaputto
  "kinnu kho ahaṁ `aniccaṁ dukkhaṁ anattāti tilakkhaṇaṁ āropetvā
  yogakkhemaṁ kātuṁ nāsakkhinti evaṁ attano katākatāni olokeyyāti.
        Desanāvasāne upāsikā sotāpattiphale patiṭṭhitā. Desanā
  mahājanassa sātthikā jātāti.
                      Pāṭikājīvakavatthu.
                         -------
                 7. Chattapāṇiupāsakavatthu. (39)
        "yathāpi Ruciraṁ pupphanti imaṁ dhammadesanaṁ satthā sāvatthiyaṁ
  viharanto chattapāṇiupāsakaṁ ārabbha kathesi.
        Sāvatthiyaṁ hi chattapāṇi nāma upāsako 2- tipiṭakadharo anāgāmī.
  So pātova uposathiko hutvā satthu upaṭṭhānaṁ agamāsi.
  Anāgāmiariyasāvakānaṁ hi samādānavasena uposathakammaṁ nāma natthi.
  Maggeneva tesaṁ brahmacariyañca ekabhattikañca āgataṁ. Tenevāha 3-

  *  *  *  *  *  *
  Footnote: 1. aṅ. dasaka. 24/92. 2. ito paraṁ "ahosīti padena bhavitabbaṁ.
  3. Ma. Ma. 13/375.
-------------------------------------------------
[page 042]
  "ghaṭikāro Kho mahārāja kumbhakāro ekabhattiko brahmacārī
  sīlavā kalyāṇadhammoti. Evaṁ anāgāmino pakatiyāva ekabhattikā
  ca brahmacārino ca honti. Sopi tatheva uposathiko hutvā satthāraṁ
  upasaṅkamitvā vanditvā dhammakathaṁ suṇanto nisīdi. Tasmiṁ samaye
  rājā pasenadikosalo satthu upaṭṭhānaṁ agamāsi. Upāsako taṁ
  āgacchantaṁ disvā "uṭṭhātabbaṁ nu kho, noti cintetvā "ahaṁ
  aggarājassa santike nisinno, tassa me padesarājānaṁ disvā
  uṭṭhātuṁ na yuttaṁ; rājā kho pana me anuṭṭhahantassa kujjhissati,
  etasmiṁ kujjhantepi, neva uṭṭhahissāmi; rājānaṁ disvā uṭṭhahantena
  hi rājā garukato hoti, no satthā; neva uṭṭhahissāmīti na
  uṭṭhahi. Paṇḍitapurisā ca nāma garutarānaṁ santike nisīditvā
  anuṭṭhahantaṁ disvā na kujjhanti. Rājā pana taṁ anuṭṭhahantaṁ
  disvā kupitamānaso satthāraṁ vanditvā ekamantaṁ nisīdi. Satthā 1-
  kupitabhāvaṁ ñatvā "mahārāja ayaṁ chattapāṇi upāsako paṇḍito
  diṭṭhadhammo tipiṭakadharo atthānatthakusaloti upāsakassa guṇakathaṁ
  kathesi. Rañño tassa guṇakathaṁ suṇantasseva cittaṁ mudukaṁ jātaṁ.
       Athekadivasaṁ rājā uparipāsāde ṭhito chattapāṇiupāsakaṁ
  katabhattakiccaṁ chattamādāya upāhanaṁ āruyha rājaṅgaṇena gacchantaṁ
  disvā pakkosāpesi. So chattupāhanā apanetvā rājānaṁ
  upasaṅkamitvā vanditvā ekamantaṁ aṭṭhāsi. Atha naṁ rājā āha "bho

  *  *  *  *  *  *
  Footnote: 1. ito paraṁ "tassāti padena bhavitabbaṁ.
-------------------------------------------------
[page 043]
  Upāsaka kinte chattupāhanaṁ apanītanti. "rājā Pakkosatīti sutvā
  āgatomhīti. "ajja Amhākaṁ rājabhāvo tumhehi ñāto bhavissatīti.
  "sadāpi Mayaṁ tumhākaṁ rājabhāvaṁ jānāmāti. "evaṁ, Kasmā purimadivase
  satthu santike nisinno maṁ disvā na uṭṭhahīti. "mahārāja Aggarājassa
  santike nisinno padesarājānaṁ disvā uṭṭhahanto satthari
  agāravo bhaveyyaṁ; tasmā na uṭṭhahinti. "hotu Bho, tiṭṭhatetaṁ,
  tumhe kira diṭṭhadhammikasamparāyikānaṁ atthānatthānaṁ kusalā
  tipiṭakadharā amhākaṁ antepure dhammaṁ vācethāti. "na Sakkā devāti.
  "kiṁkāraṇāti. "rājagehaṁ Nāma mahāsāvajjaṁ, duyuttasuyuttakāni
  garukānettha devāti. "mā Evaṁ vadetha, `purimadivase maṁ disvā na
  uṭṭhitomhīti mā kukkuccaṁ karothāti. "deva Gihīnaṁ vicaraṇaṭṭhānaṁ nāma
  sāvajjaṁ, ekaṁ pabbajitaṁ pakkosāpetvā dhammaṁ vācethāti. Rājā
  "sādhu bho, gacchatha tumheti taṁ uyyojetvā satthu santikaṁ gantvā
  satthāraṁ yāci "bhante mallikā ca devī vāsabhakhattiyā ca `dhammaṁ
  pariyāpuṇissāmāti vadanti; pañcahi bhikkhusatehi saddhiṁ nibaddhaṁ mama
  gehaṁ gantvā tāsaṁ dhammaṁ uddisathāti. "buddhānaṁ Nibaddhaṁ
  ekaṭṭhānagamanaṁ nāma natthi mahārājāti. "tenahi Bhante aññaṁ bhikkhuṁ
  dethāti. Satthā ānandattherassa bhāramakāsi. Thero nibaddhaṁ gantvā
  tāsaṁ uddesaṁ uddisati. Tāsu mallikā sakkaccaṁ gahetvā sajjhāyitvā
  uddesaṁ 1- paṭicchāpesi. Vāsabhakhattiyā pana neva sakkaccaṁ

  *  *  *  *  *  *
  Footnote: 1. Sī. Ma. Yu. ācariyaṁ.
-------------------------------------------------
[page 044]
  Gaṇhāti na sajjhāyati na uddesaṁ paṭicchāpetuṁ sakkoti.
        Athekadivasaṁ satthā theraṁ pucchi "kiṁ ānanda upāsikā dhammaṁ
  pariyāpuṇantīti. "āma Bhanteti. "kā Sakkaccaṁ gaṇhātīti.
  "mallikā Bhante sakkaccaṁ gaṇhāti sakkaccaṁ sajjhāyati sakkaccaṁ
  uddesaṁ paṭicchāpetuṁ sakkoti, tumhākaṁ pana ñātidhītā neva sakkaccaṁ
  gaṇhāti na sajjhāyati na uddesaṁ paṭicchāpetuṁ sakkotīti. Satthā
  therassa vacanaṁ sutvā "ānanda mayā kathitadhammo nāma sakkaccaṁ
  assuṇantassa aggaṇhantassa asajjhāyantassa adesentassa
  vaṇṇasampannaṁ agandhakaṁ pupphaṁ viya aphalo hoti, sakkaccaṁ pana
  savanādīni karontassa mahapphalo hoti mahānisaṁsoti vatvā imā
  dve gāthā abhāsi
           "yathāpi ruciraṁ pupphaṁ vaṇṇavantaṁ agandhakaṁ,
            evaṁ subhāsitā vācā aphalā hoti akubbato;
            yathāpi ruciraṁ pupphaṁ vaṇṇavantaṁ sagandhakaṁ,
            evaṁ subhāsitā vācā saphalā hoti sukubbatoti.
        Tattha "ruciranti; sobhanaṁ. Vaṇṇavantanti: vaṇṇasaṇṭhānasampannaṁ.
  Agandhakanti: gandharahitaṁ pālibhaddakagirikaṇṇikajayakusumādibhedaṁ.
  Evaṁ subhāsitā vācāti: subhāsitā vācā nāma tepiṭakaṁ
  buddhavacanaṁ, taṁ vaṇṇasaṇṭhānasampannāgandhakapupphasadisaṁ. Yathā pana
  agandhakaṁ pupphaṁ yo naṁ dhāreti, tassa sarīre gandho na pharati; evaṁ
  etaṁpi, yo naṁ sakkaccaṁ savanādīhi na samācarati, tassa sakkaccaṁ
-------------------------------------------------
[page 045]
  Asamācarantassa, yaṁ tattha kattabbaṁ, taṁ akubbato sutagandhaṁ dhāraṇagandhaṁ
  paṭipattigandhañca na āvahati aphalaṁ hoti; tena vuttaṁ "evaṁ subhāsitā
  vācā aphalā hoti akubbatoti. Sagandhakanti. Campakanīluppalādibhedaṁ.
  Evanti: yathā taṁ pupphaṁ dhārentassa sarīre gandho pharati;
  evaṁ tepiṭakabuddhavacanasaṅkhātā subhāsitā vācāpi sukubbato, yo
  sakkaccaṁ savanādīhi tattha kattabbaṁ karoti, assa puggalassa saphalā
  hoti sutagandhadhāraṇagandhapaṭipattigandhānaṁ āvahanato mahapphalā
  hoti mahānisaṁsāti attho.
        Desanāvasāne bahū sotāpattiphalādīni pattā. Desanā
  mahājanassa sātthikā jātāti.
                     Chattapāṇiupāsakavatthu.
                        ---------
                    8. Visākhāvatthu. (40)
        "yathāpi Puppharāsimhāti imaṁ dhammadesanaṁ satthā sāvatthiṁ
  upanissāya pubbārāme viharanto visākhaṁ upāsikaṁ ārabbha kathesi.
        Sā kira aṅgaraṭṭhe bhaddiyanagare meṇḍakaseṭṭhiputtassa
  dhanañjayaseṭṭhino aggamahesiyā sumanādeviyā kucchismiṁ nibbatti. Tassā
  sattavassikakāle satthā selabrāhmaṇādīnaṁ bodhaneyyabandhavānaṁ
  upanissayasampattiṁ disvā mahābhikkhusaṅghaparivāro cārikaṁ caramāno
-------------------------------------------------
[page 046]
  Taṁ nagaraṁ pāpuṇi. Tasmiñca samaye meṇḍako gahapati tasmiṁ nagare
  pañcannaṁ mahāpuññānaṁ jeṭṭhako hutvā seṭṭhiṭṭhānaṁ kāreti.
  Pañca mahāpuññā nāma "meṇḍako seṭṭhī, candapadumā nāma
  tasseva jeṭṭhakabhariyā, tasseva jeṭṭhakaputto dhanañjayo nāma, tassa
  bhariyā sumanādevī nāma, meṇḍakaseṭṭhissa dāso puṇṇo nāmāti.
  Na kevalañca meṇḍakaseṭṭhīyeva, bimbisārarañño pana vijite
  pañca amitabhogā nāma ahesuṁ "jotiyo, jaṭilo, meṇḍako,
  puṇṇako, kākavalliyoti. Tesu ayaṁ meṇḍakaseṭṭhī dasabalassa
  attano nagaraṁ sampattabhāvaṁ ñatvā puttassa dhanañjayaseṭṭhino
  dhītaraṁ visākhaṁ dārikaṁ pakkosāpetvā āha "amma tuyhaṁpi maṅgalaṁ,
  amhākaṁpi maṅgalaṁ; tava parivārehi pañcahi dārikāsatehi saddhiṁ
  pañca rathasatāni āruyha pañcahi dāsīsatehi parivutā dasabalassa
  paccuggamanaṁ karohīti. Sā "sādhūti paṭissuṇitvā tathā akāsi.
  Kāraṇākāraṇesu pana kusalattā yāvatikā yānassa bhūmi, yānena
  gantvā yānā paccorohitvā pattikāva satthāraṁ upasaṅkamitvā
  vanditvā ekamantaṁ aṭṭhāsi. Athassā pubbacariyavasena satthā dhammaṁ
  desesi. Sā desanāvasāne pañcahi dārikāsatehi saddhiṁ
  sotāpattiphale patiṭṭhahi. Meṇḍakaseṭṭhīpi kho satthāraṁ upasaṅkamitvā
  dhammakathaṁ sutvā sotāpattiphale patiṭṭhāya svātanāya nimantetvā
  punadivase attano nivesane paṇītena khādanīyena bhojanīyena buddhappamukhaṁ
  bhikkhusaṅghaṁ parivisitvā eteneva upāyena aḍḍhamāsaṁ mahādānaṁ
-------------------------------------------------
[page 047]
  Adāsi. Satthā bhaddiyanagare yathābhirantaṁ viharitvā pakkāmi.
        Tena kho pana samayena bimbisāro ca pasenadikosalo ca
  aññamaññaṁ bhaginīpatikā honti. Athekadivasaṁ kosalarājā cintesi
  "bimbisārassa vijite pañca amitabhogā mahāpuññā vasanti, mayhaṁ
  vijite ekopi tādiso natthi; yannūnāhaṁ bimbisārassa santikaṁ
  gantvā ekaṁ mahāpuññaṁ yāceyyanti. So tattha gantvā raññā
  katapaṭisanthāro "kiṁkāraṇā āgatosīti puṭṭho "tumhākaṁ vijite
  pañca amitabhogā mahāpuññā vasanti, tato ekaṁ gahetvā gamissāmīti
  āgatomhi, tesu me ekaṁ dethāti āha. "mahākulāni Amhehi
  cāletuṁ na sakkāti. "ahaṁ Aladdhā na gamissāmīti. Rājā amaccehi
  saddhiṁ mantetvā "jotiyādīnaṁ mahākulānaṁ cālanaṁ nāma paṭhaviyā
  cālanasadisaṁ, meṇḍakamahāseṭṭhissa putto dhanañjayaseṭṭhī nāma
  atthi, tena saddhiṁ mantetvāva paṭivacanaṁ te dassāmīti vatvā taṁ
  pakkosāpetvā "tāta kosalarājā `ekaṁ dhanaseṭṭhiṁ gahetvā
  gamissāmīti vadati, tvaṁ tena saddhiṁ gacchāhīti. "tumhesu Pahiṇantesu,
  gamissāmi devāti. "tenahi Parivacchaṁ katvā gaccha tātāti. So
  attano kattabbayuttakaṁ akāsi. Rājāpissa mahantaṁ sakkāraṁ katvā
  "imaṁ ādāya gacchathāti pasenadikosalarājānaṁ uyyojesi. So taṁ
  ādāya sabbattha ekarattivāsena gacchanto ekaṁ phāsukaṭṭhānaṁ
  patvā nivāsaṁ gaṇhi. Atha naṁ dhanañjayaseṭṭhī pucchi "idaṁ kassa
  vijitanti. "mayhaṁ Seṭṭhīti. "kīvadūro Ito sāvatthīti.
-------------------------------------------------
[page 048]
  "sattayojanamatthaketi. "antonagaraṁ Sambādhaṁ, amhākaṁ parijano mahanto,
  sace rocetha, idheva vaseyyāma devāti. Rājā "sādhūti sampaṭicchitvā
  tasmiṁ ṭhāne nagaraṁ māpetvā tassa datvā agamāsi. Tasmiṁ
  padese sāyaṁ vasanaṭṭhānassa gahitattā nagarassa "sāketantveva
  nāmaṁ ahosi.
        Sāvatthiyampi kho migāraseṭṭhino putto puṇṇavaḍḍhanakumāro
  nāma vayappatto ahosi. Atha naṁ mātāpitaro vadiṁsu "tāta tava
  ruccanaṭṭhāne ekaṁ dārikaṁ upadhārehīti. "mayhaṁ Evarūpāya bhariyāya
  kiccaṁ natthīti. "putta Mā evaṁ kari, kulaṁ nāma aputtakaṁ na
  tiṭṭhatīti. So punappunaṁ vuccamāno "tenahi pañcakalyāṇasamannāgataṁ
  dārikaṁ labhamāno tumhākaṁ vacanaṁ karissāmīti āha. "kāni
  Panetāni pañca kalyāṇāni nāma tātāti. "kesakalyāṇaṁ Maṁsakalyāṇaṁ
  aṭṭhikalyāṇaṁ chavikalyāṇaṁ vayakalyāṇanti.
        Mahāpuññāya hi itthiyā kesā morakalāpasadisā hutvā
  muñcitvā vissaṭṭhā nivāsanantaṁ paharitvā nivattitvā uddhaggā
  tiṭṭhanti, idaṁ kesakalyāṇaṁ nāMa. Dantāvaraṇaṁ bimbaphalasadisaṁ
  vaṇṇasampannaṁ samaṁ suphussitaṁ hoti, idaṁ maṁsakalyāṇaṁ nāMa. Dantā
  sukkā samā avivarā ussāpetvā ṭhapitavajirapantī viya
  samucchinnasaṅkhapantī viya ca sobhanti, idaṁ aṭṭhikalyāṇaṁ nāMa. Kāḷiyā
  vaṇṇakādīhi avilittoeva chavivaṇṇo siniddho nīluppaladāmasadiso
  hoti, odātāya kaṇṇikārapupphadāmasadiso hoti; idaṁ chavikalyāṇaṁ
-------------------------------------------------
[page 049]
  NāMa. Dasakkhattuṁ vijātāpi kho pana sakiṁ vijātā viya
  avigatayobbanāva hoti, idaṁ vayakalyāṇaṁ nāmāti.
        Athassa mātāpitaro aṭṭhuttarasatabrāhmaṇe nimantetvā
  bhojetvā "pañcakalyāṇasamannāgatā itthiyo nāma hontīti
  pucchiṁsu. "āma Hontīti. "tenahi Evarūpaṁ dārikaṁ pariyesituṁ aṭṭha
  janā gacchantūti bahudhanaṁ datvā "āgatakāle ca vo kātabbaṁ
  jānissāma, gacchatha, evarūpaṁpi dārikaṁ pariyesatha, diṭṭhakāle ca imaṁ
  pilandheyyāthāti satasahassagghanikaṁ suvaṇṇamālaṁ datvā uyyojesuṁ.
  Te mahantamahantāni nagarāni gantvā pariyesamānā
  pañcakalyāṇasamannāgataṁ dārikaṁ adisvā nivattitvā āgacchantā
  vivaṭanakkhattadivase sāketaṁ anuppattā "ajja amhākaṁ kammaṁ nippajjissatīti
  cintayiṁsu. Tasmiṁ pana nagare anusaṁvaccharaṁ vivaṭanakkhattaṁ nāma hoti.
  Tadā bahianikkhamanakulānipi parivārena saddhiṁ gehā nikkhamitvā
  appaṭicchannena sarīrena padasāva nadītīraṁ gacchanti. Tasmiṁ divase
  khattiyamahāsālādīnaṁ puttāpi "attano samānajātikaṁ manāpaṁ
  kuladārikaṁ disvā mālāgulena parikkhipissāmāti taṁ taṁ maggaṁ nissāya
  tiṭṭhanti. Tepi brāhmaṇā nadītīre ekaṁ sālaṁ pavisitvā aṭṭhaṁsu. Tasmiṁ
  khaṇe visākhā paṇṇarasasoḷasavassuddesikā hutvā sabbābharaṇappaṭimaṇḍitā
  pañcahi kumārīsatehi parivutā "nadiṁ gantvā nahāyissāmīti
  taṁ padesaṁ pattā. Athakho megho uṭṭhahitvā pāvassi. Pañcasatā
  kumāriyo vegena gantvā sālaṁ pavisiṁsu. Brāhmaṇā olokentā
-------------------------------------------------
[page 050]
  Tāsu ekaṁpi pañcakalyāṇasamannāgataṁ na passiṁsu. Visākhā
  pakatigamaneneva sālaṁ pāvisi. Vatthābharaṇāni temiṁsu. Brāhmaṇā tassā
  cattāri kalyāṇāni disvā dante passitukāmā "alasajātikā
  amhākaṁ dhītā, etissā sāmiko kañjikamattampi na labhissati
  maññeti aññamaññaṁ kathayiṁsu. Atha ne visākhā āha "kaṁ vadetha
  tumheti. "taṁ Kathema ammāti. Madhuro kira tassā saddo
  kaṁsatālassaro viya niccharati. Atha ne puna madhurasaddena "kiṁkāraṇā
  kathethāti pucchi. "tava Parivāritthiyo vatthālaṅkāre atemetvā
  vegena sālaṁ paviṭṭhā, tuyhaṁ ettakaṁ ṭhānaṁ vegena āgamanamattampi
  natthi, vatthābharaṇāni temetvā āgatāsi; tasmā kathemāti. "tātā
  Mā evaṁ vadetha, ahaṁ etāhi balavatarā, kāraṇaṁ pana sallakkhetvā
  javena nāgatamhīti. "kiṁ Ammāti. "tātā Cattāro janā javamānā
  na sobhanti, aparampi ekaṁ kāraṇaṁ atthīti. "katame Cattāro
  javamānā na sobhanti ammāti. "tātā Abhisitto rājā tāva
  sabbābharaṇappaṭimaṇḍito kacchaṁ bandhitvā rājaṅgaṇe javamāno
  na sobhati, `kiṁ ayaṁ rājā gahapatiko viya dhāvatīti aññadatthu
  garahaṁ labhati, saṇikaṁ gacchantova sobhati; rañño maṅgalahatthīpi
  alaṅkato javamāno na sobhati, vāraṇalīḷhāya gacchantova sobhati;
  pabbajito javamāno na sobhati, `kiṁ ayaṁ samaṇo gihī viya dhāvatīti
  kevalaṁ garahameva labhati, samitagamanena pana sobhati; itthī javamānā
  na sobhati, `kiṁ esā itthī puriso viya dhāvatīti garahitabbāva
-------------------------------------------------
[page 051]
  Hoti, pakatigamanena sobhati: 1- ime cattāro javamānā na sobhanti
  tātāti. "katamaṁ Panekaṁ aparaṁ kāraṇaṁ ammāti. "tātā Mātāpitaro
  nāma dhītaraṁ aṅgappaccaṅgāni saṇṭhapetvā posenti, mayaṁ
  hi vikkīṇiyabhaṇḍaṁ nāma, amhe parakulaṁ pesanatthāya posenti,
  sace javamānānaṁ nivatthadussakaṇṇe vā akkamitvā bhūmiyaṁ vā
  pakkhalitvā patitakāle hattho vā pādo vā bhijjeyya, kulasseva
  bhāro bhaveyyāma, pasādhanabhaṇḍaṁ pana temetvā sukkhissati; imaṁ
  kāraṇaṁ sallakkhetvā na dhāvitamhi tātāti. Brāhmaṇā tassā
  kathanakāle dantasampattiṁ disvā "evarūpā no sampatti na
  diṭṭhapubbāti tassā sādhukāraṁ datvā "amma tuyhevesā anucchavikāti
  vatvā taṁ suvaṇṇamālaṁ pilandhayiṁsu. Atha ne pucchi "kataranagarato
  āgatattha tātāti. "sāvatthito Ammāti. "seṭṭhikulaṁ Kataraṁ
  nāmāti. "migāraseṭṭhī Nāma ammāti. "ayyaputto Ko nāmāti.
  "puṇṇavaḍḍhanakumāro Nāma ammāti. Sā "samānajātikaṁ no kulanti
  adhivāsetvā pitu sāsanaṁ pahiṇi "amhākaṁ rathaṁ pesentūti. Kiñcāpi
  hi sā āgamanakāle padasā āgatā, suvaṇṇamālāya pana
  pilandhanakālato paṭṭhāya tathā gantuṁ na labhati, issaradārikā rathādīhi
  gacchanti, itarā pakatiyānakaṁ abhiruhanti, chattaṁ vā tālapaṇṇaṁ vā
  upari karonti, tasmiṁpi asati, nivatthasāṭakassa dasantaṁ ukkhipitvā
  aṁse khipantieva. Tassā pana pitā pañca rathasatāni pesesi.

  *  *  *  *  *  *
  Footnote: 1. Sī. Ma. Yu. "pakatigamanena sobhatīti natthi.
-------------------------------------------------
[page 052]
  Sā saparivārā rathaṁ āruyha gatā. Brāhmaṇāpi ekatova agamaṁsu.
  Atha ne seṭṭhī pucchi "kuto āgatatthāti. "sāvatthito Mahāseṭṭhīti.
  "seṭṭhī Kataro nāmāti. "migāraseṭṭhī Nāmāti. "putto Ko
  nāmāti. "puṇṇavaḍḍhanakumāro Nāmāti. "dhanaṁ Kittakanti. "cattāḷīsa
  Koṭiyo mahāseṭṭhīti. "dhanaṁ Tāva, amhākaṁ dhanaṁ upādāya kākaṇikamattaṁ,
  dārikāya pana ārakkhamattāya laddhakālato paṭṭhāya kiṁ
  aññena kāraṇenāti adhivāsesi. So tesaṁ sakkāraṁ katvā ekāhaṁ
  dvīhaṁ vasāpetvā uyyojesi. Te sāvatthiṁ gantvā [1]- "laddhā no
  dārikāti ārocayiṁsu. "kassa Dhītāti. "dhanañjayaseṭṭhinoti. So
  "mahākulassa me dārikā laddhā, khippameva naṁ ānetuṁ vaṭṭatīti
  tattha gamanatthaṁ rañño ārocesi. Rājā "mahākulaṁ etaṁ mayā
  bimbisārassa santikā ānetvā sākete nivesitaṁ, tassa sammānaṁ
  kātuṁ vaṭṭatīti, "ahaṁpi gamissāmīti āha. So "sādhu devāti vatvā
  dhanañjayaseṭṭhino sāsanaṁ pesesi "mayi āgacchante, rājāpi
  āgamissati, mahantaṁ rājabalaṁ, ettakassa janassa kātabbayuttakaṁ
  kātuṁ sakkhissasi na sakkhissasīti. Itaropi "sacepi dasa rājāno
  āgacchanti, āgacchantūti paṭisāsanaṁ pesesi. Migāraseṭṭhī tāvamahante
  nagare gehagopakamattaṁ ṭhapetvā sesajanaṁ ādāya gantvā
  aḍḍhayojanamagge ṭhatvā "āgatamhāti sāsanaṁ pahiṇi. Dhanañjayaseṭṭhī
  bahupaṇṇākāraṁ pesetvā dhītarā saddhiṁ mantesi "amma sasuro kira

  *  *  *  *  *  *
  Footnote: 1. Sī. Yu. etthantare "migāraseṭṭhissāti atthi.
-------------------------------------------------
[page 053]
  Te kosalaraññā saddhiṁ āgato, tassa kataraṁ gehaṁ paṭijaggitabbaṁ,
  rañño kataraṁ, uparājādīnaṁ katarānīti. Paṇḍitā seṭṭhidhītā
  vajiraggatikhiṇaññāṇā kappasatasahassaṁ patthitappatthanā abhinīhārasampannā
  "sasurassa me asukaṁ gehaṁ paṭijaggatha, rañño asukaṁ, uparājādīnaṁ
  asukānīti saṁvidahitvā dāsakammakare pakkosāpetvā "ettakā
  rañño kattabbakiccaṁ karotha, ettakā uparājādīnaṁ, hatthiassādayopi
  tumheyeva paṭijaggatha; assabandhādayopi āgantvā maṅgalacchaṇaṁ
  anubhavissantīti saṁvidahi. Kiṁkāraṇā? "mayaṁ visākhāya maṅgalaṭṭhānaṁ
  gantvā na kiñci labhimha, assarakkhaṇādīni karontā sukhaṁ na
  vicarimhāti keci vattuṁ mā labhiṁsu. Taṁdivasameva visākhāya pitā
  pañcasate suvaṇṇakāre pakkosāpetvā "dhītu me mahālatāpasādhanaṁ
  nāma karothāti rattasuvaṇṇassa nikkhasahassaṁ tadanurūpāni ca
  rajatamaṇimuttāpavāḷavajirādīni dāpesi. Rājā katipāhaṁ vasitvā
  dhanañjayaseṭṭhissa sāsanaṁ pahiṇi "na sakkā seṭṭhinā amhākaṁ bharaṇaposanaṁ
  kātuṁ, dārikāya gamanakālaṁ jānātūti. Sopi rañño sāsanaṁ pesesi
  "idāni vassakālo āgato, na sakkā cātummāsaṁ vicarituṁ; tumhākaṁ
  balakāyassa yaṁ yaṁ laddhuṁ vaṭṭati, sabbantaṁ mama bhāro; mayā
  pesitakāle devo gamissatīti. Tato paṭṭhāya sāketanagaraṁ niccanakkhattaṁ
  viya ahosi. Rājānaṁ ādiṁ katvā sabbesaṁ mālāgandhavatthādīni
  paṭiyattāneva honti. Te te janā cintayiṁsu "seṭṭhī amhākameva
  sakkāraṁ karotīti. Evaṁ tayo māsā atikkantā pasādhanaṁ pana na tāva
-------------------------------------------------
[page 054]
  Niṭṭhāti. Kammādhiṭṭhāyikā āgantvā seṭṭhino ārocesuṁ "aññaṁ
  asantaṁ nāma natthi, balakāyassa pana bhattapacanadārūni nappahontīti.
  "gacchatha Tātā, imasmiṁ nagare parijiṇṇahatthisālādayo ceva
  jiṇṇakāni ca gehāni gahetvā pacathāti. Evaṁ pacantānaṁpi, aḍḍhamāso
  atikkanto. Tato punapi "dārūni natthīti ārocayiṁsu. "imasmiṁ
  Kāle na sakkā dārūni laddhuṁ, dussakoṭṭhāgārāni vivaritvā
  thūlasāṭakehi vaṭṭiyo katvā telacāṭīsu temetvā bhattaṁ pacathāti.
  Te aḍḍhamāsaṁ tathā akaṁsu. Evaṁ cattāro māsā atikkantā.
  Pasādhanampi niṭṭhitaṁ.
        Tasmiṁ pilandhane catasso vajiranāḷiyo upayogaṁ agamaṁsu,
  muttānaṁ ekādasa nāḷiyo, pavāḷassa bāvīsati nāḷiyo, maṇīnaṁ
  tettiṁsa nāḷiyo. Iti etehi ca aññehi ca ratanehi niṭṭhānaṁ
  agamāsi. 1- Asuttamayaṁ pasādhanaṁ, rajatena suttakiccaṁ kariṁsu, taṁ sīse
  paṭimukkaṁ pādappiṭṭhiṁ gacchati. Tasmiṁ tasmiṁ ṭhāne muddikā yojetvā
  katā suvaṇṇamayā gaṇṭhikā honti, rajatamayā pāsakā, matthakamajjhe
  ekā muddikā, dvīsu kaṇṇappiṭṭhīsu dve, galavāṭake
  ekā, dvīsu jannukesu 2- dve, dvīsu kapparesu dve, dvīsu kaṭippadesesu
  dveti. Tasmiṁ kho pana pasādhane ekaṁ moraṁ kariṁsu. Tassa dakkhiṇapasse 3-
  suvaṇṇamayāni pañca pattasatāni ahesuṁ, vāmapasse 3- pañca
  pattasatāni, tuṇḍaṁ pavāḷamayaṁ, akkhīni maṇimayāni, tathā gīvā ca piñchāni

  *  *  *  *  *  *
  Footnote: 1. Sī. Yu. "tasmiṁ .pe. agamāsīti natthi. 2. Ma. jattūsu.
  3. Sī. Ma. Yu.....pakkhe.
-------------------------------------------------
[page 055]
  Ca, pattanāḷiyo rajatamayā, tathā jaṅghā. So visākhāya matthakamajjhe
  pabbatakūṭe ṭhatvā naccanamayūro viya khāyati. Pattanāḷisahassassa
  saddo dibbasaṅgītaṁ viya pañcaṅgikaturiyaghoso viya ca pavattati.
  Santikaṁ upagatāyeva tassa amorabhāvaṁ jānanti. Pasādhanaṁ navakoṭiagghanakaṁ
  ahosi. Satasahassaṁ hatthakammamūlaṁ dīyittha.
        "kissa Pana nissandena tāyetaṁ pasādhanaṁ laddhanti. Sā kira
  kassapasammāsambuddhakāle vīsatiyā bhikkhusahassānaṁ cīvarasāṭakaṁ
  datvā suttampi sūciyopi rajanampi attano santakameva adāsi.
  Tassa cīvaradānassa nissandena imaṁ pasādhanaṁ labhi. Itthīnaṁ hi
  cīvaradānaṁ mahālatāpasādhanena matthakaṁ pappoti, purisānaṁ
  iddhimayapattacīvarenāti.
        Evaṁ mahāseṭṭhī catūhi māsehi dhītu parivacchaṁ katvā tassā
  deyyadhammaṁ dadamāno kahāpaṇapūrāni pañca sakaṭasatāni adāsi,
  suvaṇṇabhājanapūrāni pañca sakaṭasatāni rajatabhājanapūrāni pañca
  tambabhājanapūrāni pañca kaṁsabhājanapūrāni pañca suttavatthakoseyyavatthapūrāni
  pañca sappipūrāni pañca telapūrāni pañca phāṇitapūrāni
  pañca sālitaṇḍulapūrāni pañca naṅgalaphālādiupakaraṇapūrāni pañca
  sakaṭasatāni adāsi. Evaṁ kirassa ahosi "mama dhītāya gataṭṭhāne
  `asukena nāma me atthoti mā parassa gehadvāraṁ pahiṇīti;
  tasmā sabbupakaraṇāni dāpesi. Ekekasmiṁ rathe sabbālaṅkārappaṭimaṇḍitā
  tisso tisso vaṇṇadāsiyo ṭhapetvā pañca rathasatāni
-------------------------------------------------
[page 056]
  Adāsi, "ettakā nahāpentiyo bhojentiyo alaṅkarontiyo vicarathāti
  diyaḍḍhasahassaparicārikāyo adāsi. Athassa etadahosi "mama dhītu
  gāvo dassāmīti. So purise āṇāpesi "gacchatha bhaṇe, cūḷavajassa
  dvāraṁ vivaritvā tīsu gāvutesu tisso bheriyo gahetvā tiṭṭhatha,
  puthulato usabhamatte ṭhāne ubhosu passesu tiṭṭhatha, gāvīnaṁ tato
  paraṁ gantuṁ mā detha, evaṁ ṭhitakāle bherisaññaṁ kareyyāthāti. Te
  tathā akaṁsu. Te gāvīnaṁ vajato nikkhamitvā gāvutaṁ gatakāle bherisaññaṁ
  akaṁsu, puna aḍḍhayojanaṁ gatakāle bherisaññaṁ akaṁsu, puna tigāvutaṁ
  gatakāle puthulato gamanañca nivāresuṁ. Evaṁ dīghato tigāvute puthulato
  usabhamatte ṭhāne gāviyo aññamaññaṁ nighaṁsantiyo aṭṭhaṁsu. Mahāseṭṭhī
  "mama dhītu ettakā gāvo alaṁ, dvāraṁ pidahathāti vajadvāraṁ
  pidahāpesi. Tasmiṁ pidahite, visākhāya puññaphalena balavagāvo ca
  dhenuyo ca uppatitvā nikkhamiṁsu. Manussānaṁ nivārentānameva,
  saṭṭhisahassā balavagāvo ca saṭṭhisahassā dhenuyo ca nikkhantā, tattakā
  balavavacchā, tāsaṁ dhenūnaṁ usabhā anubandhā 1- ahesuṁ. "kissa Pana
  nissandena evaṁ gāvo gatāti. Nivārentānaṁ nivārentānaṁ
  dinnadānassa phalena. Sā kira kassapasammāsambuddhakāle kikissa rañño
  sattannaṁ dhītānaṁ kaniṭṭhā saṅghadāsī nāma hutvā vīsatiyā
  bhikkhusahassānaṁ pañcagorasadānaṁ dadamānā, daharānañca sāmaṇerānañca
  pattaṁ pidahitvā "alaṁ alanti nivārentānaṁpi, "idaṁ madhuraṁ, idaṁ

  *  *  *  *  *  *
  Footnote: 1. Sī. Yu. "anubandhāti natthi.
-------------------------------------------------
[page 057]
  Manāpanti adāsi. Evaṁ tassa nissandena tā vāriyamānāpi gāvo
  nikkhamiṁsu. Seṭṭhinā ettakassa dhanassa dinnakāle seṭṭhibhariyā āha
  "tumhehi mayhaṁ dhītu sabbaṁ saṁvidahitaṁ, veyyāvaccakarā pana dāsadāsiyo
  na saṁvidahitā, kiṁkāraṇāti. "mama Dhītari sasinehanissinehānaṁ
  jānanatthaṁ, ahaṁ hi tāya saddhiṁ agacchamānake gīvāyaṁ gahetvā na
  pahiṇāmi, yānaṁ āruyha gamanakāleyeva pana `etāya saddhiṁ gantukāmā
  gacchantu, mā agantukāmāti vakkhāmīti.
      Atha "sve mama dhītā gamissatīti gabbhe nisinno dhītaraṁ samīpe
  nisīdāpetvā "amma patikule vasantiyā nāma imañca imañca
  ācāraṁ rakkhituṁ vaṭṭatīti ovādaṁ adāsi. Ayampi migāraseṭṭhī
  anantaragabbhe nisinno dhanañjayaseṭṭhino ovādaṁ assosi. Sopi
  seṭṭhī dhītaraṁ evaṁ ovadi "amma sasurakule vasantiyā nāma antoaggi
  bahi na nīharitabbo, bahiaggi anto na pavesetabbo, dadantasseva
  dātabbaṁ, adadantassa na dātabbaṁ, dadantassāpi adadantassāpi
  dātabbaṁ, sukhaṁ nisīditabbaṁ, sukhaṁ bhuñjitabbaṁ, sukhaṁ nipajjitabbaṁ, aggi
  paricaritabbo, antodevatā namassitabbāti imaṁ dasavidhaṁ ovādaṁ
  datvā punadivase sabbā seniyo sannipātetvā rājasenāya majjhe
  aṭṭha kuṭumbike pāṭibhoge gahetvā "sace me gataṭṭhāne dhītu
  doso uppajjati, tumhehi sodhetabboti vatvā navakoṭiagghanakena
  mahālatāpasādhanena dhītaraṁ pasādhetvā nahānacuṇṇamūlakaṁ
  catuppaṇṇāsakoṭidhanaṁ datvā yānaṁ āropetvā sāketassa sāmantā
-------------------------------------------------
[page 058]
  Attano santakesu anurādhapuramattesu cuddasasu bhuttagāmesu
  bheriñcārāpesi "mama dhītarā saddhiṁ gantukāmā gacchantūti. Saddaṁ sutvāva
  "amhākaṁ ayyāya gamanakāle kiṁ amhākaṁ idhāti cuddasagāmā 1-
  kiñci asesetvā nikkhamiṁsu. Dhanañjayaseṭṭhīpi rañño ca migāraseṭṭhino
  ca sakkāraṁ katvā thokaṁ anugantvā tehi saddhiṁ dhītaraṁ uyyojesi.
        Migāraseṭṭhī sabbapacchato yānake nisīditvā gacchanto balakāyaṁ
  disvā "ke nāmeteti pucchi. "suṇisāya Vo veyyāvaccakarā
  dāsīdāsāti. "ettake Ko posessati, pothetvā te palāpetha,
  apalāyante ito nikkaḍḍhathāti. Visākhā pana "apetha, mā vāretha,
  balameva balassa bhattaṁ dassatīti āha. Seṭṭhī, evaṁ vuttepi, "amma
  natthi amhākaṁ etehi attho, ko ete posessatīti leḍḍudaṇḍādīhi
  pothāpetvā palāpetvā sesake "alaṁ amhākaṁ
  ettakehīti gahetvā pāyāsi.
        Atha visākhā sāvatthīnagaradvāraṁ sampattakāle cintesi
  "paṭicchannayānasmiṁ nu kho nisīditvā pavisissāmi, udāhu rathe ṭhatvāti.
  Athassā etadahosi "paṭicchannayānena me pavisantiyā, mahālatāpasādhanassa
  viseso na paññāyissatīti. Sā sakalanagarassa attānaṁ
  dassentī rathe ṭhatvā nagaraṁ pāvisi. Sāvatthīvāsino visākhāya
  sampattiṁ disvā "esā kira visākhā nāma, evarūpā ayaṁ sampatti
  etissāva anucchavikāti āhaṁsu. Iti sā mahāsampattiyā seṭṭhino

  *  *  *  *  *  *
  Footnote: 1. sabbattha "cuddasagāmeti dissati. ayañca upacāravohāro nāMa.
-------------------------------------------------
[page 059]
  Gehaṁ pāvisi. Āgatadivase 1- cassā sakalanagaravāsino "amhākaṁ
  dhanañjayaseṭṭhī attano nagaraṁ sampattānaṁ mahāsakkāraṁ akāsīti
  yathābalaṁ paṇṇākāraṁ pahiṇiṁsu. Visākhā pahitappahitaṁ paṇṇākāraṁ
  tasmiṁyeva nagare aññamaññesu kulesu sabbatthakameva dāpesi. Iti
  sā "idaṁ mayhaṁ mātu detha, idaṁ mayhaṁ pitu detha, idaṁ mayhaṁ bhātu
  detha, idaṁ mayhaṁ bhaginiyā dethāti tesaṁ tesaṁ vayānurūpaṁ piyavacanaṁ vatvā
  paṇṇākāraṁ pesentī, sakalanagaravāsino ñātake viya akāsi.
        Athassā rattibhāgasamanantare ājaññavaḷavāya gabbhavuṭṭhānaṁ
  ahosi. Sā dāsīhi [2]- daṇḍadīpake gāhāpetvā tattha gantvā
  vaḷavaṁ uṇhodakena nahāpetvā telena makkhāpetvā attano
  vasanaṭṭhānameva agamāsi.
        Migāraseṭṭhī puttassa āvāhamaṅgalaṁ karonto dhuravihāre
  vasantaṁpi tathāgataṁ amanasikatvā dīgharattaṁ naggasamaṇesu patiṭṭhitena
  pemena codiyamāno "mayhaṁ ayyānaṁpi sakkāraṁ karissāmīti ekadivasaṁ
  anekasatesu navabhājanesu nirudakapāyāsaṁ pacāpetvā pañcasate acelake
  nimantāpetvā antogehaṁ pavesetvā "āgacchatu me suṇisā,
  arahanto vandatūti visākhāya sāsanaṁ pahiṇi. Sā "arahantoti vacanaṁ
  sutvā sotāpannā ariyasāvikā haṭṭhatuṭṭhā hutvā tesaṁ bhojanaṭṭhānaṁ
  āgantvā te oloketvā "evarūpā hirottappavirahitā arahanto
  nāma na honti, kasmā maṁ sasuro pakkosāpesīti seṭṭhiṁ garahitvā

  *  *  *  *  *  *
  Footnote: 1. Sī. Ma. Yu. gatadivase. 2. Sī. Yu. etthantare "saddhinti atthi.
-------------------------------------------------
[page 060]
  Attano vasanaṭṭhānameva gatā. Acelakā taṁ disvā sabbe
  ekappahāreneva seṭṭhiṁ garahiṁsu "kiṁ tvaṁ gahapati aññaṁ nālattha, samaṇassa
  gotamassa sāvikaṁ mahākāḷakaṇṇiṁ idha pavesesi, vegena taṁ imasmā
  gehā nikkaḍḍhāpehīti. So "na sakkā mayā imesaṁ vacanamatteneva
  nikkaḍḍhāpetuṁ, mahākulassa sā dhītāti cintetvā "ayyā daharā nāma
  jānitvā vā ajānitvā vā kareyya; tumhe tuṇhī hothāti te
  uyyojetvā mahārahe āsane nisīditvā suvaṇṇapātiyaṁ appodakaṁ
  madhupāyāsaṁ paribhuñjati. Tasmiṁ samaye eko piṇḍacārikatthero
  piṇḍāya caranto taṁ nivesanaṁ pāvisi. Visākhā sasuraṁ vījamānā ṭhitā
  taṁ disvā "sasurassa ācikkhituṁ ayuttanti, yathā so theraṁ passati;
  evaṁ apagantvā aṭṭhāsi. So pana bālo theraṁ disvāpi apassanto
  viya hutvā adhomukho bhuñjateva. Visākhā "theraṁ disvāpi me sasuro
  saññaṁ na karotīti ñatvā "aticchatha bhante, mayhaṁ sasuro purāṇaṁ
  khādatīti āha. So niggaṇṭhehi kathitakāle adhivāsetvāpi [1]- "purāṇaṁ
  khādatīti vuttakkhaṇeyeva hatthaṁ apanetvā "imaṁ pāyāsaṁ ito haratha,
  etaṁ imasmā gehā nikkaḍḍhatha, ayaṁ maṁ evarūpe maṅgalakāle
  asucikhādakaṁ nāma karotīti āha. Tasmiṁ kho pana nivesane sabbe
  dāsakammakarā visākhāya santakāva upagantuṁ na visahanti. 2- Ko naṁ hatthe
  vā pāde vā gaṇhissati, mukhena kathetuṁ samatthopi natthi. Visākhā
  sasurassa kathaṁ sutvā āha "tāta na ettakeneva mayaṁ nikkhamāma, nāhaṁ

  *  *  *  *  *  *
  Footnote: 1. Sī. Yu. etthantare "nisinnoti atthi.
  2. Sī. Yu. upagantuṁ na visahantīti natthi.
-------------------------------------------------
[page 061]
  Tumhehi udakatitthato kumbhadāsī viya ānītā, dharamānakamātāpitūnaṁ
  dhītaro nāma na ettakeneva nikkhamanti; eteneva me kāraṇena pitā
  idhāgamanakāle aṭṭha kuṭumbike pakkosāpetvā `sace me dhītu doso
  uppajjati, sodheyyāthāti vatvā maṁ tesaṁ hatthe ṭhapesi, te
  pakkosāpetvā mayhaṁ dosaṁ sodhāpethāti. Seṭṭhī "kalyāṇaṁ esā kathetīti
  aṭṭha kuṭumbike pakkosāpetvā "ayaṁ dārikā maṅgalakāle nisīditvā
  suvaṇṇapātiyaṁ nirudakapāyāsaṁ paribhuñjantaṁ maṁ `asucikhādakoti vadati,
  imissā dosaṁ āropetvā imaṁ ito nikkaḍḍhathāti. "evaṁ Kira
  ammāti. "nāhaṁ Evaṁ vadāmi, ekasmiṁ pana piṇḍacārikatthere
  gharadvāre ṭhite, sasuro me appodakaṁ madhupāyāsaṁ paribhuñjanto taṁ na
  manasikaroti, ahaṁ `mayhaṁ sasuro imasmiṁ attabhāve puññaṁ na karoti
  purāṇapuññameva khādatīti cintetvā `aticchatha bhante, mayhaṁ sasuro
  purāṇaṁ khādatīti avacaṁ; ettha me ko dosoti. "ayya Idha doso natthi,
  amhākaṁ dhītā yuttaṁ katheti, tvaṁ kasmā kujjhasīti. "ayyā Esa tāva
  doso mā hotu, ayaṁ pana ekadivasaṁ majjhimayāme dāsadāsīhi parivutā
  pacchāgehaṁ agamāsīti. "evaṁ Kira ammāti. "tātā Nāhaṁ aññena
  kāraṇena gatā, imasmiṁ pana gehe ājānīyavaḷavāya vijātāya,
  `saññaṁpi akatvā nisīdituṁ ayuttanti daṇḍadīpake gāhāpetvā
  dāsīhi saddhiṁ gantvā vaḷavāya vijātāya parihāraṁ kārāpesiṁ, ettha
  me ko dosoti. "ayya Amhākaṁ dhītā tava gehe dāsīhipi
  akattabbakammaṁ karoti, tvaṁ ettha kiṁ dosaṁ passasīti. "ayyā Idhāpi
-------------------------------------------------
[page 062]
  Tāva doso mā hotu, imissā pana pitā idhāgamanakāle imaṁ
  ovadanto guyhappaṭicchanne dasa ovāde adāsi, tesaṁ atthaṁ na
  jānāmi, tesaṁ me atthaṁ kathetu; imissā pana pitā `antoaggi
  bahi na nīharitabboti āha, sakkā nu kho amhehi ubhato paṭivissakagehānaṁ
  aggiṁ adatvā vasitunti. "evaṁ Kira ammāti. "tātā Mayhaṁ
  pitā na etaṁ sandhāya kathesi, idaṁ pana sandhāya kathesi `amma tava
  sassusasurasāmikānaṁ aguṇaṁ disvā bahi tasmiṁ tasmiṁ gehe ṭhatvā mā
  kathesīti, evarūpena hi agginā sadiso aggi nāma natthīti. "ayyā
  Etaṁ tāva hotu, imissā pana pitā `bāhirato aggi na anto
  pavesetabboti āha, kiṁ sakkā amhehi antoaggimhi nibbute,
  bāhirato aggiṁ anāharitunti. "evaṁ Kira ammāti. "tātā Mayhaṁ pitā
  na etaṁ sandhāya kathesi, idaṁ pana sandhāya kathesi `sace te
  paṭivissakagehesu itthiyo vā purisā vā sassusasurasāmikānaṁ aguṇaṁ kathenti,
  tehi kathitaṁ āharitvā `asuko nāma tumhākaṁ evaṁ aguṇaṁ kathetīti puna
  mā katheyyāsīti, etena hi agginā sadiso aggi nāma natthīti. Evaṁ
  imasmiṁ kāraṇe sā niddosā ahosi. Yathā ca ettha, evaṁ
  sesesupi. Tesu pana ayaṁ adhippāyo: yaṁpi hi tassā pitarā "amma ye
  dadanti tesaṁyeva dātabbanti vuttaṁ, taṁ `yācitaṁ upakaraṇaṁ gahetvā ye
  paṭidenti, tesaṁyeva dātabbanti sandhāya vuttaṁ. "ye Na denti, tesaṁ
  na dātabbanti idaṁpi "ye yācitakaṁ gahetvā na paṭidenti, tesaṁ na
  dātabbanti sandhāya vuttaṁ. "dadantassāpi Adadantassāpi dātabbanti
-------------------------------------------------
[page 063]
  Idaṁ pana "daliddesu ñātimittesu sampattesu, te paṭidātuṁ sakkontu
  vā mā vā, tesaṁ dātumeva vaṭṭatīti sandhāya vuttaṁ. "sukhaṁ Nisīditabbanti
  idaṁpi "sassusasurasāmike disvā vuṭṭhātabbaṭṭhāne nisīdituṁ na
  vaṭṭatīti sandhāya vuttaṁ. "sukhaṁ Bhuñjitabbanti idaṁ pana "sassusasurasāmikehi
  puretaraṁ abhuñjitvā te parivisitvā sabbehi laddhāladdhaṁ
  ñatvā pacchā sayaṁ bhuñjituṁ vaṭṭatīti sandhāya vuttaṁ. "sukhaṁ
  Nipajjitabbanti idaṁpi "sassusasurasāmikehi puretaraṁ sayanaṁ āruyha na
  nipajjitabbaṁ, tesaṁ kattabbayuttakaṁ vattappaṭivattaṁ katvā pacchā sayaṁ
  nipajjituṁ yuttanti idaṁ sandhāya vuttaṁ. "aggi Paricaritabboti idaṁ pana
  "sassuṁpi sasuraṁpi sāmikaṁpi aggikkhandhaṁ viya uragarājānaṁ viya ca
  katvā passituṁ vaṭṭatīti sandhāya vuttaṁ. "antodevatā Namassitabbāti
  idaṁpi "sassuñca sasurañca sāmikañca devataṁ viya katvā daṭṭhuṁ vaṭṭatīti
  sandhāya vuttaṁ. Evaṁ seṭṭhī imesaṁ dasannaṁ ovādānaṁ atthaṁ sutvā
  paṭivacanaṁ apassanto adhomukho nisīdi.
        Atha naṁ kuṭumbikā "kiṁ seṭṭhi aññopi amhākaṁ dhītu doso
  atthīti pucchiṁsu. "natthi Ayyāti. "atha Kasmā naṁ niddosaṁ akāraṇena
  gehā nikkaḍḍhāpesīti. Evaṁ vutte, visākhā āha "tātā kiñcāpi
  mayhaṁ sasurassa vacanena paṭhamameva gamanaṁ na yuttaṁ, pitā pana me
  āgamanakāle mama dosasodhanatthāya 1- maṁ tumhākaṁ hatthe ṭhapesi, tumhehi
  ca me niddosabhāvo ñāto, idāni mayhaṁ gantuṁ yuttanti dāsīdāse

  *  *  *  *  *  *
  Footnote: 1. Sī. Yu. dosādosasodhanatthāYu.
-------------------------------------------------
[page 064]
  "yānādīni Sajjāpethāti āṇāpesi. Atha naṁ seṭṭhī te kuṭumbike
  gahetvā "amma mayā ajānitvā kathitaṁ, khamāhi meti āha. "tāta
  Tumhākaṁ khamitabbaṁ tāva khamāmi, ahaṁ pana buddhasāsane aveccappasannassa
  kulassa dhītā, na mayaṁ vinā bhikkhusaṅghena vattāma, sace
  mama ruciyā bhikkhusaṅghaṁ paṭijaggituṁ labhāmi, vasissāmīti. "amma Tvaṁ
  yathāruciyā tava samaṇe paṭijaggāhīti āha. Visākhā dasabalaṁ
  nimantāpetvā punadivase nivesanaṁ pavesesi. Naggasamaṇāpi satthu
  migāraseṭṭhino gehagamanabhāvaṁ sutvā gantvā gehaṁ parivāretvā nisīdiṁsu.
  Visākhā dakkhiṇodakaṁ datvā "sabbo sakkāro paṭiyādito, sasuro
  me āgantvā dasabalaṁ parivisatūti sāsanaṁ pesesi. Atha naṁ āgantukāmaṁ
  ājīvakā "mā kho tvaṁ gahapati samaṇassa gotamassa santikaṁ gacchāti
  nivāresuṁ. So "suṇisā me sayameva parivisatūti pahiṇi. Sā buddhappamukhaṁ
  bhikkhusaṅghaṁ parivisitvā, niṭṭhite bhattakicce, puna sāsanaṁ pesesi
  "sasuro me āgantvā dhammakathaṁ suṇātūti. Atha naṁ "idāni agamanaṁ
  nāma ativiya ayuttanti dhammaṁ sotukāmatāya gacchantaṁ puna te āhaṁsu
  "tenahi samaṇassa gotamassa dhammaṁ suṇanto bahisāṇiyaṁ nisīditvā
  suṇāhīti puretaramevassa gantvā sāṇiṁ parikkhipiṁsu. So gantvā
  bahisāṇiyaṁ nisīdi. Satthā "tvaṁ bahisāṇiyaṁ vā nisīda parakuḍḍe vā
  parasele vā paracakkavāḷe vā pana nisīda, ahaṁ buddho nāma
  sakkomi taṁ mama saddaṁ sāvetunti mahājambukkhandhe gahetvā cālento
  viya amatavassaṁ vassanto viya ca dhammaṁ desetuṁ anupubbīkathaṁ ārabhi.
-------------------------------------------------
[page 065]
  Sammāsambuddhe pana dhammaṁ desente, purato ṭhitāpi pacchato ṭhitāpi
  cakkavāḷasataṁ cakkavāḷasahassaṁ atikkamitvā ṭhitāpi akaniṭṭhabhavane
  ṭhitāpi "satthā maññeva oloketi, mayhameva dhammaṁ desetīti
  vadanti. Satthā hi taṁ taṁ olokento viya tena tena saddhiṁ
  sallapanto viya ca hoti. Candupamā kira buddhā, yathā cando
  gagaṇamajjhe ṭhito "mayhaṁ upari cando, mayhaṁ upari candoti
  sabbasattānaṁ khāyati; evameva yattha katthaci ṭhitānaṁ abhimukhe ṭhitā
  viya khāyanti. Idaṁ kira tesaṁ alaṅkatasīsaṁ chinditvā suañjanākkhīni
  uppāṭetvā hadayamaṁsaṁ ubbattetvā parassa dāsatthāya jālisadise
  putte kaṇhājināsadisā dhītaro maddīsadisā pajāpatiyo pariccajitvā
  dinnadānassa phalaṁ. Migāraseṭṭhīpi, tathāgate dhammadesanaṁ vinivattente
  vinivattente, bahisāṇiyaṁ nisinnova sahassanayappaṭimaṇḍite sotāpattiphale
  patiṭṭhāya acalasaddhāya samannāgato tīsu ratanesu nikkaṅkho
  hutvā sāṇikaṇṇaṁ ukkhipitvā āgantvā suṇisāya thanaṁ mukhena
  gahetvā "tvaṁ me ajjato paṭṭhāya mātāti taṁ mātiṭṭhāne ṭhapesi.
  Tato paṭṭhāya migāramātā nāma jātā. Pacchābhāge puttaṁ labhitvā
  "migārotissa nāmaṁ akāsi. Mahāseṭṭhī suṇisāya thanaṁ vissajjetvā
  gantvā bhagavato pādesu patitvā pāde pāṇīhi ca parisambāhanto
  mukhena ca paricumbanto "migāro ahaṁ bhanteti tikkhattuṁ nāmaṁ
  sāvetvā "ahaṁ bhante ettakaṁ kālaṁ `ettha dinnaṁ mahapphalanti na
  jānāmi, idāni me suṇisaṁ nissāya ñātaṁ, sabbā apāyadukkhā
-------------------------------------------------
[page 066]
  Muttomhi, suṇisā me imaṁ gehaṁ āgacchantī mama atthāya hitāya
  sukhāya āgatāti vatvā imaṁ gāthamāha
          "sohaṁ ajja pajānāmi yattha dinnaṁ mahapphalaṁ,
           atthāya vata me bhaddā suṇisā gharamāgatāti.
        Visākhā punadivasatthāyapi satthāraṁ nimantesi. Punadivasepi sassu
  sotāpattiphalaṁ pattā. Tato paṭṭhāya taṁ gehaṁ sāsanassa vivaṭadvāraṁ
  ahosi. Tato seṭṭhī cintesi "bahūpakārā me suṇisā, paṇṇākāramassā
  karissāmi, etissā hi bhāriyaṁ pasādhanaṁ, niccakālaṁ pasādhituṁ na
  sakkā, sallahukamassā divā ca ratto ca sabbiriyāpathesu pasādhanayoggaṁ
  pasādhanaṁ kāressāmīti satasahassagghanikaṁ ghanamaṭṭhakaṁ nāma pasādhanaṁ
  kāretvā, tasmiṁ niṭṭhite, buddhappamukhaṁ bhikkhusaṅghaṁ nimantetvā sakkaccaṁ
  bhojetvā visākhaṁ soḷasahi gandhodakaghaṭehi nahāpetvā satthu sammukhe
  ṭhapetvā satthāraṁ vandāpesi. Satthā anumodanaṁ katvā vihārameva gato.
        Visākhāpi tato paṭṭhāya dānādīni puññāni karontī satthu
  santikā aṭṭha vare labhitvā gagaṇatale candalekhā viya paññāyamānā
  puttadhītāhi vuḍḍhiṁ pāpuṇi. Tassā kira dasa puttā dasa dhītaro ahesuṁ,
  tesu ekekassa dasa dasa puttā ca dhītaro ca ahesuṁ, tesupi ekekassa
  dasa dasa puttā ca dhītaro cāti: evamassā puttanattapanattasantānavasena
  pavattāni vīsādhikāni cattāri satāni aṭṭha ca pāṇasahassāni
  ahesuṁ. 1- Sayaṁ vīsavassasataṁ aṭṭhāsi, sīse ekaṁpi palitaṁ nāma

  *  *  *  *  *  *
  Footnote: 1. Ma. Yu. visākhā vīsatiputtā nattā ca caturo satā
  panattā aṭṭhasahassā jambudīpesu pākaṭāti.
-------------------------------------------------
[page 067]
  Nāhosi, niccaṁ soḷasavassuddesikā viya ahosi. Taṁ puttanattaparivāraṁ
  vihāraṁ gacchantiṁ disvā "katamā ettha visākhāti paṭipucchitāro [1]-
  honti. Ye naṁ gacchantiṁ passanti "idāni thokaṁ gacchatu, gacchamānāva
  no ayyā sobhatīti cintenti. Ye naṁ ṭhitaṁ nisinnaṁ nipannaṁ passanti
  "idāni thokaṁ nipajjatu, nipannāva no ayyā sobhatīti cintenti.
  Iti sā "catūsu iriyāpathesu asukairiyāpathe nāma na sobhatīti na
  vattabbā ahosi. Pañcannaṁ kho pana hatthīnaṁ thāmaṁ dhāreti. Rājā
  "visākhā kira pañcannaṁ hatthīnaṁ thāmaṁ dhāretīti sutvā tassā vihāraṁ
  gantvā dhammaṁ sutvā āgamanavelāya thāmaṁ vīmaṁsitukāmo hatthiṁ
  vissajjāpesi. So soṇḍaṁ ukkhipitvā visākhābhimukho agamāsi. Tassā
  parivāritthiyo pañcasatā ekaccā palāyiṁsu, ekaccā naṁ apariccajitvā,
  "kimidanti vutte, "rājā kira te ayye thāmaṁ vīmaṁsitukāmo hatthiṁ
  vissajjāpesīti vadiṁsu. Visākhā "imaṁ disvā kiṁ palāyitena, kathannu kho
  taṁ gaṇhissāmīti cintetvā "sace taṁ daḷhaṁ gaṇhissāmi, vinasseyyāti
  dvīhi aṅgulīhi soṇḍāya gahetvā paṭippaṇāmesi. Hatthī attānaṁ
  saṇṭhātuṁ nāsakkhi, rājaṅgaṇe ukkuṭiko hutvā pati. Mahājano
  sādhukāraṁ adāsi. Sā saparivārā sotthinā gehaṁ agamāsi.
      Tena kho pana samayena sāvatthiyaṁ visākhā migāramātā bahuputtā
  hoti bahunattā arogaputtā aroganattā abhimaṅgalasammatā.
  Tāvatakesu puttanattasahassesu ekopi antarā maraṇappatto nāma

  *  *  *  *  *  *
  Footnote: 1. Sī. Yu. etthantare "nāti atthi.
-------------------------------------------------
[page 068]
  Nāhosi. Sāvatthīvāsino maṅgalesu chaṇesu visākhaṁ paṭhamaṁ nimantetvā
  bhojenti. Athekasmiṁ ussavadivase mahājane maṇḍitappasādhite dhammassavanāya
  vihāraṁ gacchante, visākhāpi nimantitaṭṭhāne bhuñjitvā
  mahālatāpasādhanaṁ pasādhetvā mahājanena saddhiṁ vihāraṁ gantvā
  ābharaṇāni muñcitvā dāsiyā adāsi, yaṁ sandhāya vuttaṁ 1- "tena
  kho pana samayena sāvatthiyaṁ ussavo hoti, manussā alaṅkatapaṭiyattā
  ārāmaṁ gacchanti. Visākhāpi migāramātā alaṅkatapaṭiyattā vihāraṁ
  gacchati. Athakho visākhā migāramātā ābharaṇāni muñcitvā
  uttarāsaṅge bhaṇḍikaṁ bandhitvā dāsiyā adāsi "handa je imaṁ bhaṇḍikaṁ
  gaṇhāhīti. Sā kira vihāraṁ gacchantī "evarūpaṁ mahagghaṁ pasādhanaṁ sīse
  paṭimukkaṁ yāvapādappiṭṭhiṁ alaṅkāraṁ alaṅkaritvā vihāraṁ pavisituṁ
  ayuttanti taṁ muñcitvā bhaṇḍikaṁ katvā attano puññeneva nibbattāya
  pañcahatthitthāmadharāya dāsiyā hatthe adāsi. Sā eva taṁ gaṇhituṁ
  sakkoti, tena taṁ āha "amma imaṁ pasādhanaṁ gaṇha, satthu
  santikā nivattanakāle pasādhessāmi nanti. Taṁ pana datvā ghanamaṭṭhakaṁ
  pasādhanaṁ pasādhetvā satthāraṁ upasaṅkamitvā dhammaṁ assosi.
  Dhammassavanāvasāne bhagavantaṁ vanditvā uṭṭhāyāsanā pakkāmi. Sāpissā
  dāsī taṁ pasādhanaṁ pammuṭṭhā. Dhammaṁ sutvā pana pakkantāya parisāya,
  sace kiñci pammuṭṭhaṁ hoti, taṁ ānandatthero paṭisāmeti. Iti so
  taṁ divasaṁ mahālatāpasādhanaṁ disvā satthu ārocesi "bhante visākhā

  *  *  *  *  *  *
  Footnote: 1. mahāvibhaṅga. 2/489.
-------------------------------------------------
[page 069]
  Pasādhanaṁ pammussitvā gatāti. "ekamante Ṭhapehi ānandāti. Thero
  taṁ ukkhipitvā sopāṇapasse laggetvā ṭhapesi. Visākhāpi suppiyāya
  saddhiṁ "āgantukagamikagilānādīnaṁ kattabbayuttakaṁ jānissāmīti antovihāre
  vicari. Tā pana upāsikāyo antovihāre disvā sappimadhutelādīhi
  atthikā pakatiyāva daharā ca sāmaṇerā ca thālakādīni
  gahetvā upasaṅkamanti. Tasmiṁpi divase tatheva kariṁsu. Athekaṁ gilānaṁ
  disvā suppiyā "kenattho ayyassāti pucchitvā, "paṭicchādanīyenāti
  vutte, "hotu ayya, pesessāmīti dutiyadivase kappiyamaṁsaṁ alabhantī
  attano ūrumaṁsena kattabbakiccaṁ katvā puna satthari pasādena
  pākatikasarīrāva ahosi. Visākhāpi gilāne dahare ca sāmaṇere ca
  oloketvā aññena dvārena nikkhamitvā vihārupacāre ṭhitā
  "amma pasādhanaṁ āhara, pasādhessāmīti āha. Tasmiṁ khaṇe sā dāsī
  pammussitvā nikkhantabhāvaṁ ñatvā "ayye pammuṭṭhamhīti āha.
  "tenahi Gantvā gaṇhitvā ehi; sace pana mayhaṁ ayyena
  ānandattherena ukkhipitvā aññasmiṁ ṭhāne ṭhapitaṁ hoti, mā āhareyyāsi,
  ayyasseva taṁ mayā pariccattanti. Jānāti kira sā "manussānaṁ
  pammuṭṭhabhaṇḍakaṁ thero paṭisāmetīti; tasmā evamāha. Theropi taṁ
  dāsiṁ disvāva "kimatthaṁ āgatāsīti pucchitvā, "ayyāya me pasādhanaṁ
  pammussitvā āgatamhīti vutte, "etasmiṁ me sopāṇapasse ṭhapitaṁ,
  gaṇhāhīti āha. Sā "ayya tumhākaṁ hatthena āmaṭṭhabhaṇḍakaṁ
  mayhaṁ ayyāya anāharaṇīyaṁ katanti vatvā tucchahatthāva gantvā
-------------------------------------------------
[page 070]
  "kiṁ Ammāti visākhāya puṭṭhā tamatthaṁ ārocesi. "amma Nāhaṁ mama
  ayyena āmaṭṭhabhaṇḍakaṁ pilandhissāmi, pariccattaṁ mayā, ayyānaṁ pana
  paṭijaggituṁ dukkhaṁ, taṁ vissajjetvā kappiyabhaṇḍaṁ upanessāmi, gaccha taṁ
  āharāhīti. Sā gantvā āhari. Visākhā taṁ apilandhitvā kammāre
  pakkosāpetvā agghāpesi. Tehi "nava koṭiyo agghati, kārāpaṇiyaṁ
  pana satasahassanti vutte, pasādhanaṁ yāne ṭhapetvā "tenahi taṁ
  vikkīṇathāti āha. Tattakaṁ dhanaṁ datvā gaṇhituṁ na koci sakkhissati, taṁ
  hi pasādhanaṁ pasādhetuṁ anucchavikā itthiyo dullabhā. Paṭhavīmaṇḍalasmiṁ
  hi tissova itthiyo mahālatāpasādhanaṁ labhiṁsu "visākhā mahāupāsikā,
  bandhulamallasenāpatissa bhariyā mallikā, bārāṇasīseṭṭhino dhītāti;
  tasmā visākhā sayameva tassa mūlaṁ datvā satasahassādhikā navakoṭiyo
  sakaṭe āropetvā vihāraṁ netvā satthāraṁ vanditvā "bhante mayhaṁ
  ayyena ānandattherena mama pasādhanaṁ hatthena āmaṭṭhaṁ,
  tenāmaṭṭhakālato paṭṭhāya na sakkā mayā pilandhituṁ, taṁ pana `vissajjetvā
  kappiyaṁ upanessāmīti vikkīṇāpentī aññaṁ gaṇhituṁ samatthaṁ adisvā
  ahamevassa mūlaṁ gāhāpetvā āgatā, catūsu paccayesu katarappaccaye
  upanemi bhanteti. "pācīnadvāre Saṅghassa vasanaṭṭhānaṁ kātuṁ te
  yuttaṁ visākheti. "yuttaṁ Bhanteti visākhā tuṭṭhamānasā navakoṭīhi
  bhūmimeva gaṇhi, aparāhi navakoṭīhi vihāraṁ kātuṁ ārabhi.
        Athekadivasaṁ satthā paccūsasamaye lokaṁ volokento devalokā
  cavitvā bhaddiyanagare seṭṭhikule nibbattassa bhaddiyassa nāma
-------------------------------------------------
[page 071]
  Seṭṭhiputtassa upanissayasampattiṁ disvā anāthapiṇḍikassa gehe bhattakiccaṁ
  katvā uttaradvārābhimukho ahosi. Pakatiyāpi satthā visākhāya gehe
  bhikkhaṁ gaṇhitvā dakkhiṇadvārena nikkhamitvā jetavane vasati,
  anāthapiṇḍikassa gehe bhikkhaṁ gaṇhitvā pācīnadvārena nikkhamitvā
  pubbārāme vasati. Uttaradvāraṁ sandhāya gacchantaṁyeva bhagavantaṁ disvā
  "cārikaṁ pakkamissatīti jānanti. Visākhāpi taṁdivasaṁ "satthā
  uttaradvārābhimukho gatoti sutvāva vegena gantvā vanditvā āha
  "cārikaṁ gantukāmattha bhanteti. "āma Visākheti. "bhante Ettakaṁ
  dhanaṁ pariccajitvā tumhākaṁ vihāraṁ kāremi, nivattatha bhanteti.
  "anivattagamanaṁ Idaṁ visākheti. Sā "addhā hetusampannaṁ kañci passati
  bhagavāti cintetvā "tenahi bhante mayhaṁ katākatavijānanakaṁ ekaṁ
  bhikkhuṁ nivattāpetvā gacchathāti āha. "yaṁ Rocesi, tassa pattaṁ gaṇha
  visākheti. Sā kiñcāpi ānandattheraṁ piyāyati, "mahāmoggallānatthero
  iddhimā, etaṁ me nissāya kammaṁ lahuṁ nippajjissatīti pana
  cintetvā therassa pattaṁ gaṇhi. Thero satthāraṁ olokesi. Satthā
  "tava parivāre pañcasate bhikkhū gahetvā nivatta moggallānāti.
  So tathā akāsi. Tassānubhāvena paññāsasaṭṭhiyojanānipi rukkhatthāya
  ca pāsāṇatthāya ca gatā manussā mahante mahante rukkhe ca
  pāsāṇe ca gahetvā taṁdivasameva āgacchanti, neva sakaṭe
  rukkhapāsāṇe āropentā kilamanti, na akkho bhañjati, na cirasseva
  dvebhūmikaṁ pāsādaṁ kariṁsu. "heṭṭhābhūmiyaṁ Pañca gabbhasatāni uparibhūmiyaṁ
-------------------------------------------------
[page 072]
  Pañca gabbhasatānīti gabbhasahassapaṭimaṇḍito pāsādo ahosi.
  Satthā navahi māsehi cārikaṁ caritvā puna sāvatthiṁ agamāsi. Visākhāyapi
  pāsāde kammaṁ navahi eva māsehi niṭṭhitaṁ. Pāsādakūṭaṁ
  ghanakoṭimarattasuvaṇṇeneva saṭṭhiudakaghaṭaggaṇhanakaṁ kāresi. "satthā
  Jetavanamahāvihāraṁ gacchatīti sutvā paccuggamanaṁ katvā satthāraṁ attano vihāraṁ
  netvā paṭiññaṁ gaṇhi "bhante imaṁ cātummāsaṁ bhikkhusaṅghaṁ gahetvā
  idheva vasatha, pāsādamahaṁ karissāmīti. Satthā adhivāsesi. Sā tato
  paṭṭhāya buddhappamukhassa bhikkhusaṅghassa vihāreyeva dānaṁ deti. Athassā
  ekā sahāyikā sahassagghanikaṁ ekaṁ vatthaṁ ādāya āgantvā
  "sahāyike ahaṁ imaṁ vatthaṁ tava pāsāde bhummattharaṇasaṅkhepena
  attharitukāmā, attharaṇaṭṭhānaṁ me ācikkhathāti āha. "sahāyike
  Sace tyāhaṁ `okāso natthīti vakkhāmi, tvaṁ `me okāsaṁ adātukāmāti
  maññissasi, sayameva pāsādassa dve bhūmiyo gabbhasahassañca
  oloketvā attharaṇaṭṭhānaṁ jānāhīti. Sā sahassagghanikaṁ vatthaṁ
  gahetvā tattha tattha vicarantī tato appataramūlaṁ vatthaṁ adisvā
  "nāhaṁ imasmiṁ pāsāde puññabhāgaṁ labhāmīti domanassappattā
  ekasmiṁ ṭhāne rodantī aṭṭhāsi. Atha naṁ ānandatthero disvā
  "kasmā rodasīti pucchi. Sā tamatthaṁ ārocesi. Thero "mā cintayi,
  ahaṁ te attharaṇaṭṭhānaṁ ācikkhissāmīti vatvā `sopāṇe pādapuñchanakaṁ
  katvā attharāhi, bhikkhū pāde dhovitvā paṭhamaṁ tattha pādaṁ
  puñchitvā anto pavisissanti, evante mahapphalaṁ bhavissatīti āha.
-------------------------------------------------
[page 073]
  Visākhāya kiretaṁ asallakkhitaṭṭhānaṁ. Visākhā cattāro māse antovihāre
  buddhappamukhassa bhikkhusaṅghassa dānaṁ adāsi. Osānadivase
  bhikkhusaṅghassa cīvarasāṭake adāsi. Saṅghanavakena laddhacīvarasāṭakā sahassaṁ
  agghiṁsu. Sabbesaṁ pattāni 1- pūretvā bhesajjaṁ adāsi. Dānapariccāge
  nava koṭiyo agamaṁsu. Iti "vihārassa bhūmiggahaṇe nava koṭiyo,
  vihārakārāpane nava, vihāramahe navāti sabbāpi sattavīsati koṭiyo
  buddhasāsane pariccaji. Itthībhāve ṭhatvā micchādiṭṭhikassa gehe
  vasamānāya evarūpo pariccāgo nāma aññissā natthi.
        Sā vihāramahassa niṭṭhitadivase vaḍḍhamānakacchāyāya
  puttanattaparivutā "yaṁ yaṁ mayā pubbe patthitaṁ, sabbameva matthakaṁ pattanti
  pāsādaṁ anupariyāyantī pañcahi gāthāhi madhurasaddena imaṁ udānaṁ
  udānesi
          "kadāhaṁ navappāsādaṁ 2- sudhāmattikalepanaṁ
           vihāradānaṁ dassāmi, saṅkappo mayha pūrito.
          `kadāhaṁ Mañcapīṭhañca, bhisibimbohanāni ca
           senāsanabhaṇḍaṁ dassāmi, saṅkappo mayha pūrito.
          `kadāhaṁ Salākabhattaṁ, sucimaṁsūpasecanaṁ
           bhojanadānaṁ dassāmi, saṅkappo mayha pūrito.
          `kadāhaṁ Kāsikavatthaṁ khomakappāsikāni ca
           cīvaradānaṁ dassāmi, saṅkappo mayha pūrito.

  *  *  *  *  *  *
  Footnote: 1. patte (?) 2. Sī. Ma. Yu. pāsādaṁ rammaṁ.
-------------------------------------------------
[page 074]
          `kadāhaṁ Sappinavanītaṁ madhutelañca phāṇitaṁ
           bhesajjadānaṁ dassāmi, saṅkappo mayha pūritoti.
        Bhikkhū tassā saddaṁ sutvā satthu ārocayiṁsu "bhante amhehi
  ettake addhāne visākhāya gāyanaṁ nāma na diṭṭhapubbaṁ, sā ajja
  puttanattaparivutā gāyamānā pāsādaṁ anupariyāyati, kinnu khvassā pittaṁ
  kupitaṁ, udāhu ummattikā jātāti. Satthā "na bhikkhave mayhaṁ dhītā
  gāyati, attano panassā ajjhāsayo paripuṇṇo, sā `patthitappatthanā
  me matthakaṁ pattāti tuṭṭhamānasā udānaṁ udānentī vicaratīti
  vatvā, "kadā pana bhante tāya patthanā patthitāti vutte, "suṇissatha
  bhikkhaveti, "suṇissāma bhanteti vutte, atītaṁ āhari:
        bhikkhave ito kappasatasahassamatthake padumuttaro nāma buddho
  loke nibbatti, tassa vassasatasahassaṁ āyu ahosi, khīṇāsavānaṁ
  satasahassaṁ parivāro, nagaraṁ haṁsavatī nāma, pitā sunando nāma rājā,
  mātā sujātā nāma devī. Tassa satthu aggupaṭṭhāyikā upāsikā
  aṭṭha vare yācitvā mātiṭṭhāne ṭhatvā satthāraṁ catūhi paccayehi
  paṭijaggantī sāyaṁ pātaṁ upaṭṭhānaṁ gacchati. Tassā ekā sahāyikā
  tāya saddhiṁ nibaddhaṁ vihāraṁ gacchati. Sā tassā satthārā saddhiṁ
  vissāsena kathanañca vallabhabhāvañca disvā "kinnu kho katvā evaṁ
  buddhānaṁ vallabhā hotīti cintetvā satthāraṁ pucchi "bhante esā itthī
  tumhākaṁ kiṁ hotīti. "upaṭṭhāyikānaṁ Aggāti. "bhante Kiṁ katvā
  upaṭṭhāyikānaṁ aggā hotīti. "kappasatasahassaṁ Patthanaṁ paṭṭhetvāti.
-------------------------------------------------
[page 075]
  "idāni Paṭṭhetvā laddhuṁ sakkā bhanteti. "āma Sakkāti. "tenahi
  Bhante bhikkhusatasahassena saddhiṁ sattāhaṁ mayhaṁ bhikkhaṁ gaṇhathāti
  āha. Satthā adhivāsesi. Sā sattāhaṁ dānaṁ datvā osānadivase
  cīvarasāṭake datvā satthāraṁ vanditvā pādamūle nipajjitvā "bhante
  nāhaṁ imassa dānassa phalena devissariyādīnaṁ aññataraṁ paṭṭhemi,
  tumhādisassa buddhassa santike aṭṭha vare labhitvā mātiṭṭhāne
  ṭhatvā catūhi paccayehi paṭijaggituṁ samatthānaṁ aggā bhaveyyanti
  patthanaṁ paṭṭhesi. Satthā "samijjhissati nu kho imissā patthanāti
  anāgataṁ āvajjento kappasatasahassaṁ oloketvā "kappasatasahassa-
  pariyosāne gotamo nāma buddho uppajjissati, tadā tvaṁ visākhā
  nāma upāsikā hutvā tassa santike aṭṭha vare labhitvā mātiṭṭhāne
  ṭhatvā catūhi paccayehi paṭijaggantīnaṁ upaṭṭhāyikānaṁ aggā bhavissasīti
  āha. Tassā sā sampatti sveva laddhabbā viya ahosi. Sā
  yāvatāyukaṁ puññaṁ katvā tato cutā devaloke nibbattitvā
  devamanussesu saṁsarantī kassapasammāsambuddhakāle kikissa kāsīrañño
  sattannaṁ dhītānaṁ kaniṭṭhā saṅghadāsī nāma hutvā parakulaṁ agantvā
  tāhi bhaginīhi saddhiṁ dīgharattaṁ dānādīni puññāni katvā kassapa-
  sammāsambuddhapādamūlepi "anāgate tumhādisassa buddhassa santike
  aṭṭha vare labhitvā mātiṭṭhāne ṭhatvā catuppaccayadāyikānaṁ aggā
  bhaveyyanti patthanaṁ akāsi; tato paṭṭhāya pana devamanussesu saṁsarantī
  imasmiṁ attabhāve meṇḍakaseṭṭhiputtassa dhanañjayaseṭṭhino dhītā
-------------------------------------------------
[page 076]
  Hutvā nibbatti, mayhaṁ sāsane bahūni puññāni akāsi.
        "iti Kho bhikkhave na mayhaṁ dhītā gāyati, patthitappatthanāya pana
  nipphattiṁ disvā udānaṁ udānetīti vatvā satthā dhammaṁ desento
  "bhikkhave yathā nāma cheko mālākāro nānāpupphānaṁ mahantaṁ rāsiṁ
  katvā nānappakāre mālāguṇe karoti; evameva visākhāya
  nānappakārāni kusalāni kātuṁ cittaṁ namatīti vatvā imaṁ gāthamāha
         "yathāpi puppharāsimhā kayirā mālāguṇe bahū:
          evaṁ jātena maccena kattabbaṁ kusalaṁ bahunti.
        Tattha "puppharāsimhāti: nānappakārānaṁ pupphānaṁ rāsimhā.
  Kayirāti: kareyya. Mālāguṇe bahūti: ekato vaṇṭikamālādibhedā
  nānappakārā mālāvikatiyo. Maccenāti: maritabbasabhāvatāya `maccoti
  laddhanāmena sattena cīvaradānādibhedaṁ bahuṁ kusalaṁ kattabbaṁ. Tattha
  puppharāsiggahaṇaṁ bahupupphadassanatthaṁ. Sace hi appāni pupphāni honti,
  mālākāro ca cheko neva bahū mālāguṇe kātuṁ sakkoti; accheko pana
  appesupi bahūsupi pupphesu vijjamānesu na sakkotiyeva; bahūsu pana
  pupphesu sati, cheko mālākāro dakkho kusalo bahū mālāguṇe
  karoti; evameva sace ekaccassa saddhā mandā hoti, bhogā ca bahū
  saṁvijjanti, neva sakkoti bahūni kusalāni kātuṁ, mandāya ca pana
  saddhāya mandesu ca bhogesu, na sakkoti; uḷārāya ca pana saddhāya
  mandesu ca bhogesu, na sakkotiyeva; uḷārāya ca pana saddhāya
  uḷāresu ca bhogesu sati, sakkoti; tathārūpāva visākhā upāsikā, taṁ
-------------------------------------------------
[page 077]
  Sandhāyetaṁ vuttaṁ
           "yathāpi puppharāsimhā kayirā mālāguṇe bahū;
            evaṁ jātena maccena kattabbaṁ kusalaṁ bahunti.
        Desanāvasāne bahū sotāpannādayo ahesuṁ. Mahājanasla
  sātthikā desanā jātāti.
                        Visākhāvatthu.
                       ----------
                9. Ānandattherapañhavatthu. (41)
        "na Pupphagandho paṭivātametīti imaṁ dhammadesanaṁ satthā
  sāvatthiyaṁ viharanto ānandattherassa pañhaṁ vissajjento kathesi.
        Thero kira sāyaṇhasamaye paṭisallīno cintesi "bhagavatā
  `mūlagandho sāragandho pupphagandhoti tayo uttamagandhā vuttā, tesaṁ
  anuvātameva gandho gacchati no paṭivātaṁ; atthi nu kho taṁ gandhajātaṁ yassa
  paṭivātaṁpi gandho gacchatīti. Athassa etadahosi "kiṁ mayhaṁ attanā
  vinicchitena, satthāraṁyeva pucchissāmīti. So satthāraṁ upasaṅkamitvā
  pucchi. Tena vuttaṁ 1- "athakho āyasmā ānando sāyaṇhasamayaṁ
  paṭisallānā vuṭṭhito, 2- yena bhagavā, tenupasaṅkami; upasaṅkamitvā 3-

  *  *  *  *  *  *
  Footnote: 1. aṅ. tika. 20/290. 2. sāyaṇhasamayaṁ paṭisallānā vuṭṭhitoti ime pāliyaṁ na
  dissanti. 3. etthantare ca "bhagavantaṁ abhivādetvā ekamantaṁ nisīdi.
  ekamantaṁ nisinno kho āyasmā ānandoti dissati.
-------------------------------------------------
[page 078]
  Bhagavantaṁ etadavoca "tīṇimāni bhante gandhajātāni, yesaṁ anuvātameva
  gandho gacchati no paṭivātaṁ. Katamāni tīṇi? mūlagandho, sāragandho,
  pupphagandhoti. 1- Imāni kho bhante tīṇi gandhajātāni, yesaṁ anuvātameva
  gandho gacchati no paṭivātaṁ. Atthi nu kho bhante kiñci gandhajātaṁ,
  yassa anuvātaṁpi gandho gacchati, paṭivātaṁpi gandho gacchati, anuvātap
  paṭivātaṁpi gandho gacchatīti. Athassa bhagavā pañhaṁ vissajjento
  "atthānanda gandhajātaṁ, yassa anuvātaṁpi gandho gacchati, paṭivātaṁpi
  gandho gacchati, anuvātappaṭivātaṁpi gandho gacchatīti. "katamaṁ Pana
  taṁ bhante gandhajātaṁ, yassa anuvātaṁpi gandho gacchati, paṭivātaṁpi
  gandho gacchati, anuvātappaṭivātaṁpi gandho gacchatīti. "idhānanda Yasmiṁ
  gāme vā nigame vā itthī vā puriso vā buddhaṁ saraṇaṁ gato hoti, dhammaṁ
  saraṇaṁ gato hoti, saṅghaṁ saraṇaṁ gato hoti; pāṇātipātā paṭivirato
  hoti, adinnādānā paṭivirato hoti, kāmesu micchācārā paṭivirato
  hoti, musāvādā paṭivirato hoti, surāmerayamajjapamādaṭṭhānā
  paṭivirato hoti; sīlavā hoti kalyāṇadhammo; vigatamalamaccherena
  cetasā agāraṁ ajjhāvasati muttacāgo payatapāṇi vossaggarato
  yācayogo dānasaṁvibhāgarato, tassa disāsu samaṇabrāhmaṇā vaṇṇaṁ
  bhāsanti `asukasmiṁ nāma gāme vā nigame vā itthī vā puriso vā
  buddhaṁ saraṇaṁ gato hoti, .pe. Dānasaṁvibhāgaratoti. Devatāpissa
  vaṇṇaṁ bhāsanti `asukasmiṁ nāma gāme vā nigame vā itthī vā puriso

  *  *  *  *  *  *
  Footnote: 1. itisaddo natthi. ña. va.
-------------------------------------------------
[page 079]
  Vā buddhaṁ saraṇaṁ gato hoti, .pe. Dānasaṁvibhāgaratoti. Idaṁ kho taṁ
  ānanda gandhajātaṁ, yassa anuvātaṁpi gandho gacchati, paṭivātaṁpi gandho
  gacchati, anuvātappaṭivātaṁpi gandho gacchatīti vatvā imā gāthā
  abhāsi 1-
                "na pupphagandho paṭivātameti,
                 na candanaṁ tagaramallikā vā;
                 satañca gandho paṭivātameti.
                 Sabbā disā sappuriso pavāyati.
          Candanaṁ tagaraṁ vāpi uppalaṁ atha vassikī
          etesaṁ gandhajātānaṁ sīlagandho anuttaroti. 2-
        Tattha "na pupphagandhoti: tāvatiṁsabhavane pāricchattakarukkho
  āyāmato ca vitthārato ca yojanasatiko, tassa pupphānaṁ ābhā
  paññāsayojanāni gacchati, gandho yojanasataṁ, sopi anuvātameva gacchati,
  paṭivātaṁ pana aḍḍhaṅgulaṁpi gantuṁ na sakkoti, evarūpopi na pupphagandho
  paṭivātameti. Candananti: candanagandho. Tagaramallikā vāti: imesaṁpi
  gandho eva adhippeto. Sāragandhānaṁ aggassa hi lohitacandanassāpi
  tagaramallikāyapi anuvātameva yāti no paṭivātaṁ. Satañca gandhoti:
  sappurisānaṁ pana buddhappaccekabuddhasāvakānaṁ sīlagandho paṭivātameti.
  Kiṁkāraṇā? sabbā disā sappuriso pavāyatīti: yasmā sappuriso

  *  *  *  *  *  *
  Footnote: 1. vatvā imā gāthā abhāsīti na dissanti. ña. va. 2. candanaṁ .pe. anuttaroti
  na dissati. ña. va.
-------------------------------------------------
[page 080]
  Sīlagandhena sabbā disā ajjhottharitvā gacchati; tasmā "tassa
  gandho paṭivātametīti vattabbo; tena vuttaṁ "paṭivātametīti. Vassikīti:
  jātisumanā. Etesanti: imesaṁ candanādīnaṁ gandhajātānaṁ gandhato
  sīlavantānaṁ sappurisānaṁ sīlagandhova anuttaro asadiso appaṭibhāgoti.
        Desanāvasāne bahū sotāpattiphalādīni pattā. Desanā
  mahājanassa sātthikā jātāti.
                    Ānandattherapañhavatthu.
                      ------------
          10. Mahākassapattherapiṇḍapātadānavatthu. 1- (42)
        "appamatto Ayaṁ gandhoti imaṁ dhammadesanaṁ satthā veḷuvane
  viharanto mahākassapattherassa piṇḍapātadānaṁ ārabbha kathesi.
        Ekasmiṁ hi divase thero sattāhaccayena nirodhā vuṭṭhāya
  "rājagahe sapadānaṁ piṇḍāya carissāmīti nikkhami. Tasmiṁ samaye
  sakkassa devarañño paricārikā kakuṭapādiniyo pañcasatā accharāyo
  "therassa piṇḍapātaṁ dassāmāti ussāhajātā pañca piṇḍapātasatāni
  sajjetvā ādāya antarāmagge ṭhatvā "bhante imaṁ piṇḍapātaṁ
  gaṇhatha, saṅgahaṁ no karothāti vadiṁsu. "gacchatha Tumhe ahaṁ
  duggatānaṁ saṅgahaṁ karissāmīti. "bhante Mā no nāsetha, saṅgahaṁ no

  *  *  *  *  *  *
  Footnote: 1. mahākassapattherapiṇḍapātadinnavatthūti sabbattha dissati.
-------------------------------------------------
[page 081]
  Karothāti. Thero ñatvā puna paṭikkhipitvā apagantuṁ anicchamānā
  yācantiyo "attano pamāṇaṁ na jānātha, apagacchathāti accharaṁ pahari.
  Tā therassa accharasaddaṁ sutvā santhambhitvā ṭhātuṁ asakkontiyo
  palāyitvā devalokameva gantvā sakkena "kahaṁ gatatthāti puṭṭhā
  "samāpattivuṭṭhitassa mahākassapattherassa piṇḍapātaṁ dassāmāti
  gatamhā devāti. "dinno Pana voti. "gaṇhituṁ Na icchatīti. "kiṁ
  Kathesīti. "duggatānaṁ Saṅgahaṁ karissāmīti āha devāti. "tumhe
  Kenākārena gatāti. "imināva Devāti. Sakko "tumhādisiyo
  therassa piṇḍapātaṁ kiṁ dassantīti sayaṁ dātukāmo hutvā jarājiṇṇo
  mahallako khaṇḍadanto palitakeso obhaggasarīro mahallakatantavāyo
  hutvā sujampi devadhītaraṁ tathārūpameva mahallikaṁ katvā ekaṁ pesakāravīthiṁ
  māpetvā tantaṁ pasārento acchi.
        Theropi "duggatānaṁ saṅgahaṁ karissāmīti nagarābhimukho gacchanto
  bahinagare eva taṁ vīthiṁ disvā olokento dve jane addasa. Tasmiṁ
  khaṇe sakko tantaṁ pasāreti, sujātā tasaraṁ vaṭṭeti. Thero cintesi
  "ime mahallakakālepi kammaṁ karonti, imasmiṁ nagare imehi duggatataro
  natthi maññe, imehi dinnaṁ uḷuṅkamattampi gahetvā imesaṁ saṅgahaṁ
  karissāmīti. So tesaṁ gehābhimukhova ahosi. Sakko taṁ āgacchantaṁ
  disvā sujaṁ āha "bhadde mayhaṁ ayyo ito āgacchati, taṁ apassantī
  viya hutvā nisīda, khaṇena naṁ vañcetvā piṇḍapātaṁ dassāmāti.
  Thero āgantvā gehadvāre aṭṭhāsi. Tepi apassantā viya attano
-------------------------------------------------
[page 082]
  Kammameva karontā thokaṁ āgamiṁsu. Atha sakko "gehadvāre eko
  thero viya ṭhito, upadhārehi tāvāti āha. "gantvā Upadhāretha sāmīti.
  So gehā nikkhamitvā, theraṁ pañcappatiṭṭhitena vanditvā, ubhohi
  hatthehi jannukāni olambitvā nitthunanto uṭṭhāya, "kataratthero nu
  kho ayyoti thokaṁ osakkitvā, "akkhīni me dhūmāyantīti. Vatvā,
  nalāṭe hatthaṁ ṭhapetvā uddhaṁ oloketvā, "aho dukkhaṁ, ayyo
  no mahākassapatthero cirassaṁ me kuṭidvāraṁ āgato, atthi nu kho
  kiñci geheti āha. Sujātā thokaṁ ākulā viya hutvā "atthi sāmīti
  paṭivacanaṁ adāsi. Sakko "bhante `lūkhaṁ vā paṇītaṁ vāti acintetvā
  saṅgahaṁ no karothāti pattaṁ gaṇhi. Thero "etehi dinnaṁ sākaṁ vā
  hotu kuṇḍakamuṭṭhi vā, saṅgahaṁ nesaṁ karissāmīti pattaṁ adāsi. So
  antogehaṁ pavisitvā ghaṭiodanaṁ nāma ghaṭito uddharitvā pattaṁ pūretvā
  therassa hatthe ṭhapesi. So ahosi piṇḍapāto anekasūpabyañjano
  sakalarājagahanagaraṁ gandhena ajjhotthari. Tadā thero cintesi "ayaṁ
  puriso appesakkho, piṇḍapāto mahesakkho sakkassa bhojanasadiso,
  ko nu kho esoti. Atha naṁ "sakkoti ñatvā āha "bhāriyaṁ te kammaṁ kataṁ
  duggatānaṁ sampattiṁ vilumpantena, ajja mayhaṁ dānaṁ datvā kocideva
  duggato senāpatiṭṭhānaṁ vā seṭṭhiṭṭhānaṁ vā labheyyāti. "mayā
  Duggatataro natthi bhanteti. "kiṁkāraṇā Tvaṁ duggato devaloke rajjasiriṁ
  anubhavantoti. "bhante Evannāmetaṁ; mayā pana, anuppanne buddhe,
  kalyāṇakammaṁ kataṁ, buddhuppāde vattamāne, kalyāṇakammaṁ katvā
-------------------------------------------------
[page 083]
  `cūḷarathadevaputto Mahārathadevaputto anekavaṇṇadevaputtoti ime tayo
  samānadevaputtā mama āsannaṭṭhāne nibbattā mayā tejavantatarā;
  ahañhi, tesu devaputtesu `nakkhattaṁ kīḷissāmāti pariccārikāyo
  gahetvā antaravīthiṁ otiṇṇesu, palāyitvā gehaṁ pavisāmi; tesaṁ hi
  sarīrato tejo mama sarīraṁ ottharati, mama sarīrato tejo tesaṁ sarīraṁ na
  ottharati, ko mayā duggatataro bhanteti. "evaṁ Santepi, ito paṭṭhāya
  mayhaṁ mā evaṁ vañcetvā dānaṁ adāsīti. "vañcetvā Tumhākaṁ dāne
  dinne, mayhaṁ kusalaṁ atthi natthīti. "atthi Āvusoti. "evaṁ Sante,
  kusalakammakaraṇaṁ nāma mayhaṁ bhāro bhanteti. So evaṁ vatvā theraṁ
  vanditvā sujaṁ ādāya theraṁ padakkhiṇaṁ katvā vehāsaṁ abbhuggantvā
          "aho dānaṁ paramadānaṁ kassape supatiṭṭhitanti
  udānaṁ udānesi.
        Tena vuttaṁ 1- "ekaṁ samayaṁ bhagavā rājagahe viharati veḷuvane
  kalandakanivāpe. Tena kho pana samayena āyasmā mahākassapo
  pipphaliguhāyaṁ viharati, sattāhaṁ ekapallaṅkena nisinno hoti 2- aññataraṁ
  samādhiṁ samāpajjitvā. Athakho āyasmā mahākassapo tassa sattāhassa
  accayena tamhā samādhimhā vuṭṭhāsi. Athakho āyasmato
  mahākassapassa tamhā samādhimhā vuṭṭhitassa etadahosi `yannūnāhaṁ
  rājagahaṁ piṇḍāya paviseyyanti. Tena kho pana samayena pañcamattāni
  devatāsatāni ussukkaṁ āpannāni honti āyasmato mahākassapassa

  *  *  *  *  *  *
  Footnote: 1. khu. u. 25/114. 2. pāliyaṁ hotisaddo natthi.
-------------------------------------------------
[page 084]
  Piṇḍapātappaṭilābhāya. Athakho āyasmā mahākassapo tāni pañcamattāni
  devatāsatāni paṭikkhipitvā pubbaṇhasamayaṁ nivāsetvā
  pattacīvaramādāya rājagahaṁ piṇḍāya pāvisi. Tena kho pana samayena
  sakko devānamindo āyasmato mahākassapassa piṇḍapātaṁ
  dātukāmo hoti pesakārakavaṇṇaṁ abhinimminitvā tantaṁ vāyamāno, 1-
  sujātā asurakaññā tasaraṁ vaṭṭeti. 2- Athakho āyasmā mahākassapo, 3-
  yena sakkassa devānamindassa nivesanaṁ, tenupasaṅkami; addasā kho
  sakko devānamindo āyasmantaṁ mahākassapaṁ dūratova āgacchantaṁ;
  disvā 4- gharā nikkhamitvā paccuggantvā hatthato pattaṁ gahetvā
  gharaṁ pavisitvā ghaṭiodanaṁ 5- uddharitvā pattaṁ pūretvā āyasmato
  mahākassapassa adāsi. So ahosi piṇḍapāto anekasūpo
  anekabyañjano. Athakho āyasmato mahākassapassa etadahosi "ko nu kho
  ayaṁ satto, yassāyaṁ evarūpo iddhānubhāvoti. Athakho āyasmato
  mahākassapassa etadahosi "sakko kho 6- ayaṁ devānamindoti. Viditvā 7-
  sakkaṁ devānamindaṁ etadavoca "kataṁ kho te idaṁ kosiya, mā punapi
  evarūpamakāsīti. "amhākaṁpi Bhante kassapa puññenattho, 8- amhākaṁpi
  puññena karaṇīyanti. Athakho sakko devānamindo āyasmantaṁ mahākassapaṁ
  abhivādetvā padakkhiṇaṁ katvā vehāsaṁ abbhuggantvā ākāse
  antalikkhe tikkhattuṁ udānaṁ udānesi

  *  *  *  *  *  *
  Footnote: 1. vinātīti dissati. 2. pūretīti. 3. etthantare ca "rājagahe sapadānaṁ piṇḍāya
  caramānoti. 4. disvānāti. 5. ghaṭiyā odananti dissati. 6. sakko nu khoti.
  7. iti viditvāti. 8. puññena atthoti. ña. va.
-------------------------------------------------
[page 085]
          "aho Dānaṁ paramadānaṁ kassape supatiṭṭhitaṁ,
           aho dānaṁ paramadānaṁ kassape supatiṭṭhitaṁ,
           aho dānaṁ paramadānaṁ kassape supatiṭṭhitanti. 1-
        Bhagavā vihāre ṭhito eva tassa saddaṁ sutvā bhikkhū āmantetvā
  "passatha bhikkhave sakkaṁ devānamindaṁ udānaṁ udānetvā ākāsena
  gacchantanti āha. "kiṁ Pana tena kataṁ bhanteti. "vañcetvā Tena
  mayhaṁ puttassa kassapassa piṇḍapāto dinno, taṁ datvā tuṭṭhamānaso
  udānaṁ udānento gacchatīti. "therassa Piṇḍapātaṁ dātuṁ vaṭṭatīti
  kathantena bhante ñātanti. "bhikkhave Mama puttasadisannāma piṇḍapātikaṁ
  devāpi manussāpi pihayantīti vatvā sayaṁpi udānaṁ udānesi.
        Sutte pana ettakameva āgataṁ "assosi kho bhagavā dibbāya
  sotadhātuyā visuddhāya atikkantamānusikāya sakkassa devānamindassa
  vehāsaṁ abbhuggantvā ākāse antalikkhe tikkhattuṁ udānaṁ
  udānentassa
          "aho dānaṁ paramadānaṁ kassape supatiṭṭhitaṁ,
           aho dānaṁ paramadānaṁ kassape supatiṭṭhitanti.
  Athakho bhagavā etamatthaṁ viditvā tāyaṁ velāyaṁ imaṁ udānaṁ udānesi
                "piṇḍapātikassa bhikkhuno
                 attabharassa anaññaposino
                 devā pihayanti tādino
                 upasantassa sadā satīmatoti.

  *  *  *  *  *  *
  Footnote: 1. ime visamasamapādā na dissanti. ña. va.
-------------------------------------------------
[page 086]
  Imañca udānaṁ udānetvā "bhikkhave sakko devānamindo
  mama puttassa sīlagandhena āgantvā piṇḍapātaṁ adāsīti vatvā
  imaṁ gāthamāha
          "appamatto ayaṁ gandho yvāyaṁ tagaracandanī,
           yo ca sīlavataṁ gandho vāti devesu uttamoti.
        Tattha "appamattoti: parittappamāṇo. Yo ca sīlavatanti:
  yo pana sīlavantānaṁ sīlagandho, so tagare viya lohitacandane viya ca
  parittako na hoti ativiya uḷāro vipphārito, teneva kāraṇena
  vāti devesu uttamo varo seṭṭho hutvā devesu ca manussesu ca
  sabbatthakameva vāti ottharanto gacchatīti.
        Desanāvasāne bahū sotāpattiphalādīni pattā. Desanā
  mahājanassa sātthikā jātāti.
                Mahākassapattherapiṇḍapātadānavatthu.
                      ------------
              11. Godhikattheraparinibbānavatthu. (43)
        "tesaṁ Sampannasīlānanti imaṁ dhammadesanaṁ satthā rājagahaṁ
  upanissāya veḷuvane viharanto godhikattherassa parinibbānaṁ ārabbha
  kathesi.
        So hi āyasmā isigilipasse kālasilāyaṁ viharanto appamatto
-------------------------------------------------
[page 087]
  Ātāpi pahitatto sāmāyikaṁ cetovimuttiṁ phusitvā ekassa anusāyikassa
  rogassa vasena tato parihāyi. So dutiyampi tatiyampi chakkhattuṁ
  jhānaṁ nibbattetvā parihīno sattame vāre uppādetvā cintesi
  "ahaṁ chakkhattuṁ jhānā parihīno, parihīnajjhānassa kho pana aniyatā
  gati, idāneva satthaṁ āharissāmīti kesoropanasatthaṁ gahetvā galanāliṁ
  chindituṁ mañcake nipajji. Māro tassa cittaṁ ñatvā "ayaṁ bhikkhu
  satthaṁ āharitukāmo, satthaṁ āharantā kho pana jīvite nirapekkhā
  honti, te vipassanaṁ paṭṭhapetvā arahattaṁpi pāpuṇanti, sacāhaṁ etaṁ
  vāressāmi, na me vacanaṁ karissati, satthāraṁ vārāpessāmīti
  aññātakavesena satthāraṁ upasaṅkamitvā evamāha
          "mahāvīra mahāpuñña iddhiyā yasasā jala
           sabbaverabhayātīta pāde vandāmi cakkhuMa.
           Sāvako te mahāvīra maraṇaṁ maraṇābhibhū
           ākaṅkhati cetayati, taṁ nisedha jutindhara.
           Kathaṁ hi bhagavā tuyhaṁ sāvako sāsane rato
           appattamānaso sekho kālaṁ kayirā janesutāti. 1-
        Tasmiṁ khaṇe therena satthaṁ āharitaṁ hoti. Satthā "māro
  ayanti viditvā imaṁ gāthamāha
        "evaṁ hi dhīrā kubbanti nāvakaṅkhanti jīvitaṁ,
         samūlaṁ taṇhaṁ abbuyha godhiko parinibbutoti.

  *  *  *  *  *  *
  Footnote: 1. saṁ. sa. 15/177.
-------------------------------------------------
[page 088]
  Athakho bhagavā sambahulehi bhikkhūhi saddhiṁ therassa satthaṁ āharitvā
  nipannaṭṭhānaṁ agamāsi. Tasmiṁ khaṇe māro pāpimā "kattha nu kho
  imassa paṭisandhiviññāṇaṁ patiṭṭhitanti dhūmarāsi viya timirapuñjo viya ca
  hutvā sabbadisāsu therassa viññāṇaṁ samanvesati. 1- Taṁ bhagavā
  dhūmatimirabhāvaṁ bhikkhūnaṁ dassetvā "eso kho bhikkhave māro pāpimā
  godhikassa kulaputtassa viññāṇaṁ samanvesati `kattha godhikassa kulaputtassa
  viññāṇaṁ patiṭṭhitanti, appatiṭṭhiteneva bhikkhave viññāṇena godhiko
  kulaputto parinibbutoti āha. Māropi tassa viññāṇaṭṭhānaṁ daṭṭhuṁ
  asakkonto kumāravaṇṇo 2- hutvā beluvapaṇḍuvīṇaṁ ādāya satthāraṁ
  upasaṅkamitvā pucchi
          "uddhaṁ adho ca tiriyaṁ disāsu ca vidisāsu ca 3-
           anvesaṁ nādhigacchāmi, godhiko so kuhiṁ gatoti.
  Atha naṁ satthā āha
          "yo 4- dhīro dhītisampanno jhāyī jhānarato sadā
           ahorattaṁ anuyuñjaṁ jīvitaṁ anikāmayaṁ
           jitvāna maccuno senaṁ anāgantvā punabbhavaṁ
           samūlaṁ taṇhaṁ abbuyha godhiko parinibbutoti.
  Evaṁ vutte, [5]-

  *  *  *  *  *  *
  Footnote: 1. Sī. Yu. samannesati. 2. Sī. Yu. kumāravaṇṇī. Ma. kumāravaṇṇaṁ.
  3. Sī. Ma. Yu. disā
  anudisāsvahaṁ. 4. Sī. Yu. so. 5. Sī. Yu. etthantare "māro pāpimā bhagavantaṁ
  gāthāya ajjhabhāsīti atthi.
-------------------------------------------------
[page 089]
          "tassa Sokaparetassa vīṇā kacchā abhassatha
           tato so dummano yakkho tatthevantaradhāyathāti.
        Satthāpi "kinte pāpima godhikassa kulaputtassa nibbattaṭṭhānena,
  tassa hi nibbattaṭṭhānaṁ tumhādisānaṁ satampi sahassampi
  daṭṭhuṁ na sakkotīti vatvā imaṁ gāthamāha
          "tesaṁ sampannasīlānaṁ appamādavihārinaṁ
           sammadaññā vimuttānaṁ māro maggaṁ na vindatīti.
        Tattha "tesanti: yathā appatiṭṭhitena viññāṇena godhiko
  kulaputto parinibbuto, ye ca evaṁ parinibbāyanti, tesaṁ.
  Sampannasīlānanti: paripuṇṇasīlānaṁ. Appamādavihārinanti:
  satiavippavāsasaṅkhātena appamādena viharantānaṁ. Sammadaññā vimuttānanti:
  hetunā nayena kāraṇena jānitvā "tadaṅgavimuttiyā vikkhambhanavimuttiyā
  samucchedavimuttiyā paṭipassaddhivimuttiyā nissaraṇavimuttiyāti
  imāhi pañcahi vimuttīhi vimuttānaṁ. Māro maggaṁ na vindatīti:
  evarūpānaṁ mahākhīṇāsavānaṁ sabbatthāmena maggantopi māro gatamaggaṁ
  na vindati na paṭilabhati na passatīti.
        Desanāvasāne bahū sotāpattiphalādīni pattā. Desanā
  mahājanassa sātthikā jātāti.
                   Godhikattheraparinibbānavatthu.
                    ----------------
-------------------------------------------------
[page 090]
                   12. Garahadinnavatthu. (44)
        "yathā Saṅkāradhānasminti imaṁ dhammadesanaṁ satthā jetavane
  viharanto garahadinnaṁ nāma niggaṇṭhasāvakaṁ ārabbha kathesi.
        Sāvatthiyaṁ hi sirigutto ca garahadinno ca dve sahāyakā
  ahesuṁ. Tesu sirigutto upāsako. Garahadinno niggaṇṭhasāvako. Taṁ
  niggaṇṭhā abhikkhaṇaṁ evaṁ vadanti "tava sahāyakaṁ siriguttaṁ `kiṁ tvaṁ
  samaṇaṁ gotamaṁ upasaṅkamasi, tassa santike kiṁ labhissasīti vatvā,
  yathā amhe upasaṅkamitvā amhākaṁ deyyadhammaṁ dassati, kiṁ evaṁ
  ovadituṁ na vaṭṭatīti. Garahadinno tesaṁ vacanaṁ sutvā abhikkhaṇaṁ
  gantvā ṭhitanisinnaṭṭhānādīsu siriguttaṁ evaṁ vadesi "samma kinte
  samaṇena gotamena, taṁ upasaṅkamitvā kiṁ labhissasi, kinte mama ayye
  upasaṅkamitvā tesaṁ dānaṁ dātuṁ na vaṭṭatīti. Sirigutto tassa kathaṁ
  sutvāpi bahudivase tuṇhī hutvā nibbijjitvā ekadivasaṁ "samma tvaṁ
  abhikkhaṇaṁ āgantvā maṁ ṭhitaṭṭhānādīsu evaṁ vadesi `samaṇaṁ gotamaṁ
  upasaṅkamitvā kiṁ labhissasi, mama ayye upasaṅkamitvā tesaṁ dānaṁ
  dehīti, kathehi tāva me, tava ayyā kiṁ jānantīti. "aho Sāmi
  mā evaṁ vadi, mama ayyānaṁ aññātannāma natthi, sabbaṁ
  atītānāgatappaccuppannaṁ sabbaṁ kāyavacīmanokammaṁ `idaṁ bhavissati idaṁ na
  bhavissatīti sabbaṁ bhabbābhabbaṁ jānantīti. "jānantīti Vadesīti. "āma
  Vademīti. "yadi Evaṁ, bhāriyante kataṁ ettakaṁ kālaṁ mayhaṁ etamatthaṁ
  anācikkhantena, ajja mayā ayyānaṁ ñāṇānubhāvo ñāto, gaccha
-------------------------------------------------
[page 091]
  Samma ayye mama vacanena nimantehīti. So niggaṇṭhānaṁ santikaṁ
  gantvā te vanditvā "mayhaṁ sahāyako sirigutto svātanāya tumhe
  nimantetīti āha. "siriguttena Sāmaṁ tvaṁ vuttoti. "āma Ayyāti. Te
  haṭṭhatuṭṭhā hutvā "nipphannaṁ no kiccaṁ, siriguttassa amhesu
  pasannakālato paṭṭhāya kā nāma sampatti amhākaṁ na bhavissatīti vadiṁsu.
  Siriguttassāpi mahantaṁ nivesanaṁ. So tasmiṁ dvinnaṁ gehānaṁ antare ubhato
  dīghaṁ āvāṭaṁ khanāpetvā gūthakalalassa pūrāpesi, bahiāvāṭe dvīsu
  pariyantesu khānuke koṭṭāpetvā tesu rajjuyo bandhāpetvā
  āsanānaṁ uparimapāde āvāṭassa purimapasse ṭhapāpetvā pacchimapāde
  rajjukesu ṭhapāpesi "evaṁ nisinnakāleyeva avaṁsirā patissantīti
  maññamāno, yathā āvāṭo na paññāyati; evaṁ āsanānaṁ upari
  paccattharaṇāni dāpesi, mahantamahantā cāṭiyo dhovāpetvā
  kadalipaṇṇehi ca pilotikāhi ca mukhāni bandhāpetvā tā tucchā eva
  gehassa pacchābhāge bahiyāgubhattasitthasappiphāṇitapūvacuṇṇamakkhitā
  katvā ṭhapāpesi. Garahadinno pātova tassa gharaṁ vegena gantvā
  "ayyānaṁ sakkāro sajjitoti pucchi. "āma Samma sajjitoti. "kahaṁ
  Panesoti. "etāsu Ettakāsu cāṭīsu yāgu, ettakāsu bhattaṁ,
  ettakāsu sappiphāṇitapūvādīni, āsanāni paññattānīti. So "sādhūti
  vatvā gato. Tassa gatakāle pañcasatā niggaṇṭhā āgamiṁsu. Sirigutto
  gehā nikkhamitvā pañcappatiṭṭhitena niggaṇṭhe vanditvā tesaṁ purato
  añjaliṁ paggayha ṭhito cintesi "tumhe kira atītādibhedaṁ sabbaṁ
-------------------------------------------------
[page 092]
  Jānātha, evaṁ tumhākaṁ upaṭṭhākena mayhaṁ kathitaṁ; sace sabbaṁ tumhe
  jānātha, mayhaṁ gehaṁ mā pavisatha; mama gehaṁ paviṭṭhānaṁ hi vo neva yāgu
  atthi na bhattādīni; sace ajānitvā pavisissatha, gūthāavāṭe vo pātetvā
  pothessāmīti; evaṁ cintetvā purisānaṁ saññaṁ adāsi "etesaṁ
  nisīdanabhāvaṁ ñatvā pacchimapasse ṭhatvā āsanānaṁ upari paccattharaṇāni
  apaneyyātha, mā tāni asucinā makkhiyiṁsūti. Atha niggaṇṭhe "ito etha
  bhanteti āha. Niggaṇṭhā pavisitvā pattharitāsanesu nisīdituṁ ārabhiṁsu. Atha
  ne manussā vadiṁsu "āgametha bhante, mā tāva nisīdathāti. "kiṁkāraṇāti.
  "amhākaṁ Gehaṁ paviṭṭhānaṁ ayyānaṁ vattaṁ ñatvā nisīdituṁ vaṭṭatīti. "kiṁ
  Kātuṁ vaṭṭati āvusoti. "attano Attano pattāsanamūlesu ṭhatvā
  sabbehi ekappahāreneva nisīdituṁ vaṭṭatīti. Idaṁ kira so "ekasmiṁ
  āvāṭe patite, mā avasesā nisīdiṁsūti kāresi. Te "sādhūti vatvā
  "imehi kathitakathaṁ amhehi kātuṁ vaṭṭatīti cintayiṁsu. Atha sabbe attano
  attano pattāsanamūle paṭipāṭiyā aṭṭhaṁsu. Atha ne "bhante khippaṁ
  ekappahāreneva nisīdathāti vatvā tesaṁ nisīdanabhāvaṁ ñatvā āsanānaṁ
  upari paccattharaṇāni nīhariṁsu. Niggaṇṭhā ekappahāreneva nisinnā,
  rajjūnaṁ upari ṭhapitā āsanapādā bhaṭṭhā. Niggaṇṭhā avaṁsirā āvāṭe
  patiṁsu. Sirigutto, tesu patitesu, dvāraṁ pidahitvā uttiṇṇuttiṇṇe
  "atītānāgatappaccuppannaṁ kasmā na jānāthāti daṇḍehi pothāpetvā
  "ettakaṁ etesaṁ vaṭṭissatīti dvāraṁ vivarāpesi. Te nikkhamitvā
  palāyituṁ ārabhiṁsu. Gamanamagge pana tesaṁ suddhāparikammakataṁ bhūmiṁ picchilaṁ
-------------------------------------------------
[page 093]
  Kārāpesi. Te tattha asaṇṭhahitvā patite patite puna pothāpetvā
  "alaṁ ettakaṁ tumhākanti uyyojesi. Te "nāsitamhā tayā, nāsitamhā
  tayāti kandantā upaṭṭhākassa gehadvāraṁ agamaṁsu. Garahadinno
  tesaṁ taṁ vippakāraṁ disvā kuddho "nāsitamhi siriguttena, hatthaṁ
  pasāretvā vandantānaṁ cha devaloke yathāruciyā dātuṁ samatthe nāma
  puññakkhettabhūte mama ayye pothāpetvā byasanaṁ pāpesīti
  rājakulaṁ gantvā tassa kahāpaṇasahassaṁ daṇḍaṁ kāresi. Athassa rājā
  sāsanaṁ pesesi. So gantvā rājānaṁ vanditvā "deva upaparikkhitvā
  daṇḍaṁ gaṇhissatha, mā anupaparikkhitvāti āha. "upaparikkhitvā
  Gaṇhissāmīti. "sādhu Deva, tenahi gaṇhāhīti. "tenahi Bhaṇāhīti. "deva
  Mayhaṁ sahāyako niggaṇṭhasāvako maṁ upasaṅkamitvā ṭhitanisinnaṭṭhānādīsu
  abhiṇhaṁ evaṁ vadesi `samma kinte samaṇena gotamena, taṁ upasaṅkamitvā
  kiṁ labhissatīti idaṁ ādiṁ katvā sirigutto sabbaṁ taṁ pavattiṁ ārocetvā
  "deva sace imasmiṁ kāraṇe daṇḍaṁ gahetuṁ yuttaṁ, gaṇhathāti. Rājā
  garahadinnaṁ oloketvā "saccaṁ kira te evaṁ vuttanti āha. "saccaṁ
  Devāti. "tvaṁ Ettakampi ajānante `satthāroti gahetvā vicaranto
  `sabbaṁ jānantīti kiṁkāraṇā tathāgatasāvakassa kathesi, tayā āropitadaṇḍo
  tuyhameva hotūti. Evaṁ sveva daṇḍaṁ pāpito, tasseva kulupakā
  pothetvā nīhaṭā.
        So taṁ kujjhitvā tato paṭṭhāya aḍḍhamāsamattaṁ siriguttena
  saddhiṁ akathetvā cintesi "evaṁ vicarituṁ mayhaṁ ayuttaṁ, 1- etassa

  *  *  *  *  *  *
  Footnote: 1. Sī. Yu. nāgghati.
-------------------------------------------------
[page 094]
  Kulupakānaṁpi mayā byasanaṁ kātuṁ vaṭṭatīti siriguttaṁ upasaṅkamitvā āha
  "sahāya siriguttāti. "kiṁ Sammāti. "ñātisuhajjānaṁ Nāma kalahopi
  hoti vivādopi, tvaṁ kiñci na kathesi, kasmā evaṁ karosīti. "samma
  Tava mayā saddhiṁ akathanato na kathemi, yaṁ kataṁ, katameva taṁ; na mayaṁ mettiṁ
  bhindissāmāti.
        Tato paṭṭhāya ubhopi ekaṭṭhāne tiṭṭhanti nisīdanti. Athekadivasaṁ
  sirigutto garahadinnaṁ āha "kinte niggaṇṭhehi, te upasaṅkamitvā
  kiṁ labhissasi, mama satthāraṁ upasaṅkamituṁ vā ayyānaṁ dānaṁ dātuṁ vā
  kinte na vaṭṭatīti. Sopi etameva paccāsiṁsati, tenassa kaṇḍuvaṇaṭṭhāne
  nakhena vilekhitaṁ viya ahosi. Sopi siriguttaṁ "tava satthā kiṁ
  jānātīti pucchi. "ambho Mā evaṁ vada, satthu me ajānitabbaṁ nāma
  natthi; atītādibhedaṁ sabbaṁ jānāti, soḷasahākārehi sattānaṁ cittaṁ
  paricchindatīti. "evaṁ Na jānāmi, kasmā mayhaṁ ettakaṁ kālaṁ na kathesi;
  tenahi gaccha, satthāraṁ svātanāya nimantehi, bhojessāmi, pañcahi
  bhikkhusatehi saddhiṁ mama bhikkhaṁ gaṇhituṁ vadehīti. Sirigutto satthāraṁ
  upasaṅkamitvā vanditvā evamāha "bhante mama sahāyako garahadinno
  tumhe nimantāpeti, pañcahi kira bhikkhusatehi saddhiṁ sve tassa bhikkhaṁ
  gaṇhatha; purimadivase kho pana tassa kulupakānaṁ mayā idaṁ nāma kataṁ, mayā
  katassa paṭikkaraṇaṁpi na jānāmi, tumhākaṁ suddhacittena bhikkhaṁ dātukāmataṁpi
  na jānāmi, āvajjetvā, yuttañce, adhivāsetha, no ce mā
  adhivāsayitthāti. Satthā "kiṁ nu kho so amhākaṁ dātukāmoti
-------------------------------------------------
[page 095]
  Āvajjetvā addasa "dvinnaṁ gehānaṁ antare mahantaṁ āvāṭaṁ
  khanāpetvā asītisakaṭamattāni khadīradārūni āharāpetvā pūretvā
  aggiṁ datvā amhe aṅgārāavāṭe pātetvā niggaṇhitukāmoti,
  puna āvajjesi "kinnu kho tattha gatappaccayā attho atthi natthīti,
  tato idaṁ addasa "ahaṁ aṅgārāavāṭe pādaṁ pasāressāmi, taṁ
  paṭicchādetvā ṭhapitakilañjaṁ antaradhāyissati, aṅgārakāsuṁ bhinditvā
  cakkamattaṁ mahāpadumaṁ uṭṭhahissati, athāhaṁ padumakaṇṇikaṁ akkamanto
  gantvā āsane nisīdissāmi, pañcasatāpi bhikkhū tatheva gantvā
  nisīdissanti; mahājano sannipatissati, ahaṁ tasmiṁ samāgame dvīhi
  gāthāhi anumodanaṁ karissāmi, anumodanāpariyosāne caturāsītiyā
  pāṇasahassānaṁ dhammābhisamayo bhavissati, sirigutto ca garahadinno ca
  sotāpannā bhavissanti, attano dhanarāsiṁ sāsane vikkirissanti; imaṁ
  kulaputtaṁ nissāya mayā gantuṁ vaṭṭatīti bhikkhaṁ adhivāsesi. Sirigutto
  satthu adhivāsanaṁ viditvā garahadinnassa ārocetvā "lokajeṭṭhassa
  sakkāraṁ karohīti āha. Garahadinno "idānissa kattabbayuttakaṁ
  jānissāmīti dvinnaṁ gehānaṁ antare mahantaṁ āvāṭaṁ khanāpetvā
  asītisakaṭāni 1- khadīradārūni āharāpetvā [2]- aggiṁ datvā sabbarattiṁ
  dhūmāpetvā khadīraṅgārarāsiṁ kāretvā āvāṭamatthake rukkhapadarāni
  ṭhapetvā kilañjena paṭicchādetvā gomayena limpāpetvā ekena
  passena dubbaladaṇḍake attharitvā gamanamaggaṁ kāresi "evaṁ

  *  *  *  *  *  *
  Footnote: 1. Sī. Yu. asītisakaṭamattāni. 2. Sī. Yu. etthantare "pūretvāti atthi.
-------------------------------------------------
[page 096]
  Akkantakkantakāle daṇḍakesu bhaggesu, parivattitvā aṅgārakāsuyaṁ patissantīti
  maññamāno, gehapacchābhāge siriguttena ṭhapitaniyāmeneva cāṭiyo
  ṭhapāpesi, āsanānipi tatheva paññāpesi. Sirigutto pātova tassa
  gehaṁ gantvā "kato te samma sakkāroti āha. "āma Sammāti.
  "kahaṁ Panesoti. "ehi, Passāmāti sabbaṁ siriguttena dassitaniyāmeneva
  dassesi. Sirigutto "sādhu sammāti āha. Mahājano sannipati.
  Micchādiṭṭhikena hi nimantite satthari, mahanto sannipāto hoti.
  Micchādiṭṭhikāpi "samaṇassa gotamassa vippakāraṁ passissāmāti sannipatanti.
  Sammādiṭṭhikāpi "ajja satthā mahādhammadesanaṁ desessati, buddhavisayaṁ
  buddhalīḷhaṁ upadhāressāmāti sannipatanti. Punadivase satthā pañcahi
  bhikkhusatehi saddhiṁ garahadinnassa gehadvāraṁ agamāsi. So gehā
  nikkhamitvā pañcapatiṭṭhitena vanditvā purato añjaliṁ paggayha ṭhito
  cintesi "bhante `tumhe kira atītādibhedaṁ sabbaṁ jānātha, sattānaṁ
  soḷasahākārehi cittaṁ paricchindathāti evaṁ tumhākaṁ upaṭṭhākena mayhaṁ
  kathitaṁ; sace jānātha, 1- mayhaṁ gehaṁ mā pavisatha, paviṭṭhānaṁ hi vo neva
  yāgu atthi na bhattādīni, sabbe kho pana tumhe aṅgārakāsuyaṁ pātetvā
  niggaṇhissāmīti; evaṁ cintetvā satthu pattaṁ gahetvā "ito etu
  bhagavāti vatvā "bhante amhākaṁ gehaṁ āgatānaṁ vattaṁ ñatvā āgantuṁ
  vaṭṭatīti āha. "kiṁ Kātuṁ vaṭṭati āvusoti. "ekekassa Pavisitvā
  purato gantvā nisinnakāle pacchā aññena āgantuṁ vaṭṭatīti.

  *  *  *  *  *  *
  Footnote: 1. Sī. Ma. sace na jānātha.
-------------------------------------------------
[page 097]
  Evaṁ kirassa ahosi "purato gacchantaṁ aṅgārakāsuyaṁ patitaṁ disvā
  avasesā nāgacchissanti, ekekameva pātetvā niggaṇhissāmīti.
  Satthā "sādhūti vatvā ekakova pāvisi. Garahadinno aṅgārakāsuṁ
  patvā apasakkitvā ṭhito "purato yātha bhanteti āha. Atha satthā
  aṅgārakāsumatthake pādaṁ pasāresi, kilañjaṁ antaradhāyi, aṅgārakāsuṁ
  bhinditvā cakkamattāni padumāni uṭṭhahiṁsu. Satthā padumakaṇṇikā
  akkamanto gantvā paññattabuddhāsane nisīdi. Bhikkhūpi tatheva gantvā
  āsane nisīdiṁsu. Garahadinnassa kāyato ḍāho uṭṭhahi. So vegena
  gantvā siriguttaṁ upasaṅkamitvā "sāmi tāṇaṁ me hohīti āha.
  "kimetanti. "pañcannaṁ Bhikkhusatānaṁ gehe yāgu vā bhattādīni vā
  natthi, kiṁ nu kho karomīti. "kiṁ Pana tayā katanti. "ahaṁ Dvinnaṁ gehānaṁ
  antare mahantaṁ āvāṭaṁ aṅgārapūraṁ kāresiṁ `tattha pātetvā
  niggaṇhissāmīti; atha naṁ bhinditvā mahāpadumāni uṭṭhahiṁsu, sabbe
  padumakaṇṇikā akkamitvā gantvā paññattāsane nisinnā, idāni
  kiṁ karomīti. "nanu Tvaṁ idāneva mayhaṁ `ettakā cāṭiyo yāguyā
  ettakā bhattādīnanti dassesīti. "musā Taṁ sāmi, tucchāva cāṭiyoti.
  "hotu, Gaccha, tāsu cāṭīsu yāguādīni olokehīti. Taṁkhaṇaññeva tena
  yāsu cāṭīsu yāgu vuttā, tā yāguyā pūriṁsu, yāsu bhattādīni vuttāni,
  tā bhattādīnaṁ paripuṇṇāva ahesuṁ. Taṁ sampattiṁ disvā garahadinnassa
  sarīraṁ pītipāmojjena pūritaṁ, cittaṁ pasannaṁ. So sakkaccaṁ buddhappamukhaṁ
  bhikkhusaṅghaṁ parivisitvā katabhattakiccassa satthuno anumodanaṁ
-------------------------------------------------
[page 098]
  Kāretukāmo pattaṁ gaṇhi. Satthā anumodanaṁ karonto "ime sattā
  paññācakkhuno abhāveneva mama sāvakānaṁ buddhasāsanassa ca guṇaṁ na
  jānanti, paññācakkhuvirahitā andhā nāma, paññavanto sacakkhukā
  nāmāti vatvā imā gāthā abhāsi
         "yathā saṅkāradhānasmiṁ ujjhitasmiṁ mahāpathe
          padumaṁ tattha jāyetha sucigandhaṁ manoramaṁ
          evaṁ saṅkārabhūtesu andhabhūte puthujjane
          atirocati paññāya sammāsambuddhasāvakoti.
        Tattha "saṅkāradhānasminti: saṅkāraṭṭhānasmiṁ, kacavararāsimhīti
  attho. Ujjhitasmiṁ mahāpatheti: mahāmagge chaḍḍitasmiṁ. Sucigandhanti:
  surabhigandhaṁ. Manoramanti: mano ettha ramatīti manoramaṁ. Saṅkārabhūtesūti:
  saṅkāramivabhūtesu. Puthujjaneti: puthūnaṁ kilesānaṁ jananato
  evaṁladdhanāme lokiyamahājane. Idaṁ vuttaṁ hoti; yathā nāma mahāpathe
  chaḍḍite saṅkāradhānasmiṁ asucijegucchapaṭikkūlepi sucigandhaṁ padumaṁ
  jāyetha, taṁ rājarājamahāmattādīnaṁ manoramaṁ piyaṁ manāpaṁ uparimatthake
  patiṭṭhānārahameva bhaveyya; evameva saṅkārabhūtesupi puthujjanesu
  jātesu, nippaññassa mahājanassa acakkhukassa antare nibbattopi
  attano paññābalena kāmesu ādīnavaṁ nekkhamme ca ānisaṁsaṁ
  disvā nikkhamitvā pabbajito pabbajjāmattenapi tato uttariṁ
  sīlasamādhippaññāvimuttivimuttiñāṇadassanāni āropetvāpi
  sammāsambuddhasāvako khīṇāsavo bhikkhu andhabhūte puthujjane atikkamitvā
-------------------------------------------------
[page 099]
  Virocati sobhatīti.
        Desanāvasāne caturāsītiyā pāṇasahassānaṁ dhammābhisamayo
  ahosi. Garahadinno ca sirigutto ca sotāpattiphalaṁ pāpuṇiṁsu. Te
  sabbaṁ attano dhanaṁ buddhasāsane vippakkiriṁsu. Satthā uṭṭhāyāsanā
  vihāraṁ agamāsi.
        Bhikkhū sāyaṇhasamaye dhammasabhāyaṁ kathaṁ samuṭṭhāpesuṁ "aho
  acchariyā buddhaguṇā nāma, tathārūpaṁ nāma khadīraṅgārarāsiṁ bhinditvā
  padumāni uṭṭhahiṁsūti. Satthā āgantvā "kāya nuttha bhikkhave etarahi
  kathāya sannisinnāti pucchitvā, "imāya nāmāti vutte, "anacchariyaṁ
  bhikkhave, yaṁ mama etarahi buddhabhūtassa aṅgārarāsito padumāni
  uṭṭhitāni, tāni pubbe padesañāṇe vattamānassa bodhisattabhūtassāpi
  me uṭṭhahiṁsūti vatvā "kadā bhante, ācikkhatha noti tehi yācito,
  atītaṁ āharitvā
        "kāmaṁ patāmi nirayaṁ uddhaṁpādo 1- avaṁsiro
         nānariyaṁ karissāmi; handa piṇḍaṁ paṭiggahāti
  imaṁ khadīraṅgārajātakaṁ 2- vitthāretvā kathesīti.
                       Garahadinnavatthu.
                  Pupphavaggavaṇṇanā niṭṭhitā.
                       Catuttho vaggo.
                        ---------

  *  *  *  *  *  *
  Footnote: 1. uddhapādotipi atthi. 2. khu. jā. eka. 27/13. tadaṭṭhakathā 1/338.
-------------------------------------------------
[page 100]
                     5. Bālavaggavaṇṇanā
                        --------
                  1. Aññatarapurisavatthu. (45)
        "dīghā Jāgarato rattīti imaṁ dhammadesanaṁ satthā jetavane
  viharanto pasenadikosalañceva aññatarañca purisaṁ ārabbha kathesi.
       Rājā kira pasenadikosalo ekasmiṁ chaṇadivase alaṅkatappaṭiyattaṁ
  sabbasetaṁ ekaṁ puṇḍarīkaṁ nāma hatthiṁ āruyha mahantena
  rājānubhāvena nagaraṁ padakkhiṇaṁ karoti. Ussāraṇāya vattamānāya,
  leḍḍudaṇḍādīhi pothiyamāno mahājano palāyanto gīvaṁ parivattetvāpi
  oloketiyeva. Rājūnaṁ kira sudinnadānassetaṁ phalaṁ. Aññatarassāpi
  duggatapurisassa bhariyā sattabhūmikassa pāsādassa uparimatale ṭhitā
  ekaṁ vātapānassa kavāṭaṁ vivaritvā rājānaṁ oloketvāva
  apagacchi. Rañño puṇṇacando valāhakantaraṁ paviṭṭho viya upaṭṭhāsi.
  So tassā paṭibaddhacitto hatthikkhandhato patanākārappatto viya
  hutvā khippaṁ nagaraṁ padakkhiṇaṁ katvā antepuraṁ pavisitvā ekaṁ vissāsikaṁ
  amaccaṁ āha "asukaṭṭhāne te mayā olokitapāsādo diṭṭhoti.
  "āma Devāti. "tatthekaṁ Itthiṁ addasāti. "addasaṁ Devāti. "gaccha,
  Tassā sassāmikāssāmikabhāvaṁ jānāhīti. So gantvā tassā
  sassāmikabhāvaṁ ñatvā āgantvā rañño "sassāmikāti ārocesi. Atha
  raññā "tenahi tassā sāmikaṁ pakkosāhīti vutte, so gantvā
-------------------------------------------------
[page 101]
  "ehi Bho, rājā taṁ pakkosatīti āha. So "bhariyaṁ me nissāya
  bhayena uppannena bhavitabbanti cintetvā rañño āṇaṁ paṭibāhituṁ
  asakkonto gantvā rājānaṁ vanditvā aṭṭhāsi. Atha naṁ rājā "maṁ
  upaṭṭhāhīti āha. "alaṁ Deva, ahaṁ attano kammaṁ katvā tumhākaṁ suṅkaṁ
  dadāmi, sā eva me jīvikā hotūti. "tava Suṅkena mayhaṁ attho natthi,
  ajjato paṭṭhāya maṁ upaṭṭhāhīti tassa phalakañca āvudhañca dāpesi.
  Evaṁ kirassa ahosi "kañcidevassa dosaṁ āropetvā ghātetvā
  bhariyaṁ gaṇhissāmīti. Atha naṁ so maraṇabhayabhīto appamatto hutvā
  upaṭṭhāsi. Rājā tassa vivaraṁ apassanto, kāmapariḷāhe vaḍḍhante 1-,
  "ekamassa dosaṁ āropetvā rājāṇaṁ karissāmīti taṁ pakkosāpetvā
  evamāha "ambho ito pañcayojanamatthake nadiyā asukaṭṭhānaṁ nāma
  gantvā sāyaṁ mama nahānavelāya kumuduppalāni ceva aruṇavatīmattikañca
  āhara, sace tasmiṁ khaṇe nāgaccheyyāsi, āṇaṁ te karissāmīti.
  Sevako kira catūhipi dāsehi kiliṭṭhataro. Dhanakkītādayo hi dāsā "sīsaṁ
  me rujjati, piṭṭhi me rujjatīti vatvā acchituṁ labhanti. Sevakassetaṁ natthi,
  āṇattakammaṁ kātumeva vaṭṭati; tasmā so "avassaṁ mayā gantabbaṁ,
  kumuduppalehi saddhiṁ aruṇavatīmattikā nāma nāgabhavane uppajjati,
  ahaṁ kuhiṁ labhissāmīti cintento maraṇabhayabhīto gehaṁ gantvā "bhadde
  niṭṭhitaṁ me bhattanti āha. "uddhanamatthake Sāmīti. So yāva
  bhattaṁ otarati, tāva sandhāretuṁ asakkonto uḷuṅkena kañjikaṁ

  *  *  *  *  *  *
  Footnote: 1. Sī. Yu. vaḍḍhanto.
-------------------------------------------------
[page 102]
  Harāpetvā yathāladdhena byañjanena saddhiṁ allameva bhattaṁ pacchiyaṁ
  opīḷetvā ādāya yojanikaṁ maggaṁ pakkhanto, tassa gacchantasseva,
  bhattaṁ pakkaṁ ahosi. So anucchiṭṭhaṁ katvāva thokaṁ bhattaṁ apanetvā
  bhuñjanto ekaṁ addhikaṁ disvā "mayā apanītaṁ thokaṁ anucchiṭṭhaṁ
  bhattameva atthi, gahetvā bhuñja sāmīti. So gaṇhitvā bhuñji.
  Itaropi bhuñjitvā ekaṁ bhattamuṭṭhiṁ udake khipitvā mukhaṁ vikkhāletvā
  mahantena saddena "imasmiṁ nadīpadese adhivatthā nāgā supaṇṇā
  devatā ca vacanaṁ me suṇantu; rājā mayhaṁ āṇaṁ kattukāmo `kumuduppalehi
  saddhiṁ aruṇavatīmattikaṁ āharāti maṁ āṇāpesi, addhikamanussassa
  ca me bhattaṁ dinnaṁ, taṁ sahassānisaṁsaṁ, udake macchānaṁ dinnaṁ, taṁ
  satānisaṁsaṁ, ettakaṁ puññaphalaṁ tumhākaṁ pattiṁ katvā demi; mayhaṁ
  kumuduppalehi saddhiṁ aruṇavatīmattikaṁ āharathāti tikkhattuṁ anussāvesi.
  Tattha adhivattho nāgarājā taṁ saddaṁ sutvā mahallakavesena tassa
  santikaṁ gantvā "kiṁ vadesīti āha. So punapi tatheva vatvā, "mayhaṁ
  taṁ pattiṁ dehīti vutte, "demi sāmīti āha; punapi "dehīti vutte, "demi
  sāmīti āha. Evaṁ so dve tayo vāre pattiṁ āharāpetvā
  kumuduppalehi saddhiṁ aruṇavatīmattikaṁ adāsi.
        Rājā pana cintesi "manussā nāma bahumantā, sace so
  kenaci upāyena labheyya, kiccaṁ me na nippajjeyyāti. So sakālasseva
  dvāraṁ pidahāpetvā muddikaṁ attano santikaṁ āharāpesi. Itaropi
  puriso rañño nahānavelāyameva āgantvā dvāraṁ alabhanto
-------------------------------------------------
[page 103]
  Dvārapālaṁ pakkositvā "dvāraṁ vivarāti āha. "na Sakkā vivarituṁ,
  rājā sakālasseva muddikaṁ rājagehaṁ harāpesīti. So "rājadūto ahaṁ,
  dvāraṁ vivarāti vatvāpi dvāraṁ alabhanto "natthi me idāni jīvitaṁ, kinnu
  kho karissāmīti cintetvā dvārassa upariummāre mattikāpiṇḍaṁ
  khipitvā tassupari pupphāni laggetvā mahāsaddaṁ karonto "ambho
  nagaravāsino mayā rañño āṇattiyā katabhāvaṁ jānātha; rājā maṁ
  akāraṇena vināsetukāmoti tikkhattuṁ viravitvā "kattha nu kho
  gamissāmīti cintento "bhikkhū nāma muduhadayā, vihāraṁ gantvā
  nipajjissāmīti sanniṭṭhānamakāsi. Ime nāma sattā sukhitakāle
  bhikkhūnaṁ atthibhāvaṁpi ajānitvā dukkhābhibhūtāva vihāraṁ gantukāmā
  honti; tasmā sopi "aññaṁ me tāṇaṁ natthīti vihāraṁ gantvā
  ekasmiṁ phāsukaṭṭhāne nipajji. Raññopi taṁ rattiṁ niddaṁ alabhantassa
  itthiṁ anussarantassa, kāmapariḷāho uppajji. So cintesi
  "vibhātakkhaṇeyeva taṁ purisaṁ ghātetvā taṁ itthiṁ ānessāmīti.
        Tasmiṁ khaṇeyeva saṭṭhiyojanikāya lohakumbhiyā nibbattā cattāro
  purisā pakkuṭṭhitāya ukkhaliyā taṇḍulā viya samparivattakā paccamānā
  tiṁsāya vassasahassehi heṭṭhimatalaṁ patvā aparehi tiṁsāya vassasahassehi
  puna mukhavaṭṭiṁ pāpuṇiṁsu. Te sīsaṁ ukkhipitvā aññamaññaṁ oloketvā
  ekekaṁ gāthaṁ vattukāmā vattuṁ asakkontā ekekaṁ akkharaṁ vatvā
  parivattitvā lohakumbhimeva paviṭṭhā. Rājā niddaṁ alabhanto
  majjhimayāmasamanantare taṁ saddaṁ sutvā bhīto utrastamānaso "kinnu kho
-------------------------------------------------
[page 104]
  Mayhaṁ jīvitantarāyo bhavissati, udāhu aggamahesiyā, udāhu me rajjaṁ
  vinassissatīti cintento sakalarattiṁ akkhīni nimmilituṁ nāsakkhi. So
  aruṇuggamanakāleyeva purohitaṁ pakkosāpetvā "ācariya
  majjhimayāmasamanantare mahantā bheravasaddā sutā, `rajjassa vā mahesiyā
  vā mayhaṁ vā kassa antarāyo bhavissatīti na jānāmi, tena me tvaṁ
  pakkositoti āha. "mahārāja Kinte saddā sutāti. "ācariya Duiti
  saiti naiti soiti ime sadde assosiṁ, imesaṁ nipphattiṁ upadhārehīti.
  Brāhmaṇassa mahandhakāraṁ paviṭṭhassa viya na kiñci paññāyati. "na
  Jānāmīti vutte, pana lābhasakkāro me parihāyissatīti bhāyitvā
  "bhāriyaṁ mahārājāti āha. "kiṁ Ācariyāti. "jīvitantarāyo Te
  paññāyatīti. So diguṇaṁ bhīto "ācariya atthi kiñci paṭighātakāraṇanti
  āha. "atthi Mahārāja, mā bhāyi, ahaṁ tayo vede jānāmīti. "kiṁ Pana
  laddhuṁ vaṭṭatīti. "sabbasataṁ Yaññaṁ yajitvā jīvitaṁ labhissasi devāti. "kiṁ
  Laddhuṁ vaṭṭatīti. "hatthisataṁ Assasataṁ usabhasataṁ dhenusataṁ ajasataṁ urabbhasataṁ
  kukkuṭasataṁ sūkarasataṁ dārakasataṁ dārikāsatanti evaṁ ekekaṁ pāṇajātiṁ
  sataṁ sataṁ katvā gaṇhāpento "sace migajātimeva gaṇhāpessāmi,
  `attano khādanīyameva gaṇhāpetīti vakkhantīti; tasmā hatthi
  assamanussepi gaṇhāpesi. Rājā "mama jīvitameva mayhaṁ lābhoti cintetvā
  "sabbapāṇe sīghaṁ gaṇhāti āha. Āṇattamanussā adhikatare gaṇhiṁsu.
        Vuttaṁpi cetaṁ kosalasaṁyutte 1- "tena kho pana samayena rañño

  *  *  *  *  *  *
  Footnote: 1. saṁ. sa. 15/109.
-------------------------------------------------
[page 105]
  Pasenadikosalassa mahāyañño paccupaṭṭhito hoti, pañca ca usabhasatāni
  pañca ca vacchatarasatāni pañca ca vacchatarisatāni pañca ca
  ajasatāni pañca ca urabbhasatāni thuṇūpanītāni honti yaññatthāya;
  yepissa te honti `dāsāti vā `dāsīti vā 1- `pessāti vā
  `kammakarāti vā, tepi daṇḍatajjitā bhayatajjitā assumukhā rudamānā
  parikammāni karontīti.
        Mahājano attano attano ñātīnaṁ atthāya paridevamāno
  mahāsaddamakāsi. Mahāpaṭhavīudriyanasaddo viya ahosi. Atha mallikā devī
  taṁ sutvā rañño santikaṁ gantvā "kiṁ nu kho te mahārāja indriyāni
  apākatikāni, kilantarūpā viya paññāyathāti pucchi. "kiṁ Tuyhaṁ
  mallike, tvaṁ mama kaṇṇamūle āsīvisaṁ gacchantaṁ na jānāsīti. "kiṁ Panetaṁ
  devāti. "rattibhāge Me evarūpo nāma saddo suto, sohaṁ purohitaṁ
  pucchitvā `jīvitantarāyo te paññāyati, sabbasataṁ yaññaṁ yajitvā
  jīvitaṁ labhissasīti sutvā `mama jīvitameva mayhaṁ lābhoti ime pāṇe
  gaṇhāpesinti. Mallikā devī "andhabālosi mahārāja; kiñcāpi
  mahābhakkhosi anekasūpabyañjanavikatiṁ 2- bhojanadoṇapākaṁ bhuñjasi, dvīsu
  raṭṭhesu rajjaṁ kāresi, paññā pana te mandāti āha. "kasmā
  Evaṁ vadesīti. "kahaṁ Tayā aññassa maraṇena aññassa jīvitalābho
  diṭṭhapubbo, andhabālassa brāhmaṇassa kathaṁ gahetvā kasmā mahājanassa
  upari dukkhaṁ khipasi? dhūravihāre sadevakassa lokassa aggapuggalo

  *  *  *  *  *  *
  Footnote: 1. pāliyaṁ ayampāṭho na dissati ña. va. 2. Sī. Ma. Yu....vikatikaṁ.
-------------------------------------------------
[page 106]
  Atītādīsu appaṭihatañāṇo satthā vasati, taṁ pucchitvā tassovādaṁ
  karohīti.
        Athakho rājā sallahukehi yānehi mallikāya saddhiṁ vihāraṁ gantvā
  maraṇabhayatajjito kiñci vattuṁ asakkonto satthāraṁ vanditvā ekamantaṁ
  nisīdi. Atha naṁ satthā "handa kuto nu tvaṁ mahārāja āgacchasi
  divā divassāti paṭhamataraṁ ālapi. Sopi tuṇhīyeva nisīdi. Tato mallikā
  bhagavato ārocesi "bhante raññā kira majjhimayāmasamanantare saddo
  suto, atha naṁ purohitassa ārocesi, purohito `jīvitantarāyo te
  bhavissati, tassa paṭighātanatthāya sabbasate pāṇe gahetvā tesaṁ
  galalohitena yaññe yiṭṭhe, jīvitaṁ labhissasīti āha; rājā pāṇe bahū
  gaṇhāpesi; tenāyaṁ mayā idhānītoti. "evaṁ Kira mahārājāti. "evaṁ
  Bhanteti. "kinte Saddo sutoti. So attanā sutaniyāmena ācikkhi.
  Tathāgatassa taṁ sutvāva ekobhāso ahosi. Atha naṁ satthā āha
  "mā bhāyi mahārāja, tava antarāyo natthi, pāpakammino sattā
  attano dukkhaṁ āvikarontā evamāhaṁsūti. "kiṁ Pana tehi bhante
  katanti. Bhagavā tesaṁ kammaṁ ācikkhituṁ "tenahi mahārāja suṇāhīti
  vatvā atītaṁ āhari:
        "atīte vīsativassasahassāyukesu manussesu, kassapo bhagavā loke
  uppajjitvā vīsatiyā khīṇāsavasahassehi saddhiṁ cārikaṁ caramāno
  bārāṇasiṁ agamāsi. Bārāṇasīvāsino dvepi tayopi bahutarāpi ekato
  hutvā āgantukadānaṁ pavattayiṁsu. Tadā bārāṇasiyaṁ
-------------------------------------------------
[page 107]
  Cattāḷīsakoṭivibhavā cattāro seṭṭhiputtā sahāyakā ahesuṁ. Te mantayiṁsu
  "amhākaṁ gehe bahudhanaṁ, tena kiṁ karomāti. Evarūpe buddhe
  cārikañcaramāne, "dānaṁ dassāma, pūjaṁ karissāma, sīlaṁ rakkhissāmāti avatvā
  tesu eko tāva evamāha "tikhiṇaṁ suraṁ pivantā madhuramaṁsaṁ khādantā
  vicarissāma, idaṁ amhākaṁ jīvitaṁ saphalanti. Aparo evamāha "tivassikaṁ
  gandhasālitaṇḍulabhattaṁ nānaggarasehi bhuñjantā vicarissāmāti. Aparo
  evamāha "nānappakāraṁ khajjavikatiṁ pācāpetvā khādantā vicarissāmāti.
  Aparo evamāha "samma aññaṁpi kiñci na karissāma, `dhanaṁ
  dassāmāti vutte, anicchamānā nāma itthiyo natthi; tasmā dhanaṁ
  payojetvā palobhetvā paradārikakammaṁ karissāmāti. "sādhu Sādhūti
  sabbe tassa kathāya aṭṭhaṁsu. Te tato paṭṭhāya abhirūpānaṁ itthīnaṁ dhanaṁ
  pesetvā visativassasahassāni paradārikakammaṁ katvā kālaṁ katvā
  avīcimahāniraye nibbattā. Te ekaṁ buddhantaraṁ niraye pacitvā tattha
  kālaṁ katvā pakkāvasesena saṭṭhiyojanikāya lohakumbhiyā nibbattitvā
  tiṁsāya vassasahassehi heṭṭhimatalaṁ patvā puna tiṁsāya vassasahassehi
  kumbhimukhaṁ patvā ekekaṁ gāthaṁ vattukāmā hutvā vattuṁ asakkontā
  ekekaṁ akkharaṁ vatvā puna parivattitvā kumbhimeva paviṭṭhā, vadehi
  mahārāja, paṭhamaṁ te kiṁsaddo nāma sutoti. "duiti Bhante saddoti.
  Satthā tena aparipuṇṇaṁ katvā vuttagāthaṁ paripuṇṇaṁ katvā dassento
  evamāha
-------------------------------------------------
[page 108]
          "dujjīvitamajīvimhā, Yesanno na dadāmha se
           vijjamānesu bhogesu dīpaṁ nākamha attanoti. 1-
  Atha rañño imissā gāthāya atthaṁ pakāsetvā "kinte mahārāja
  dutiyasaddo, tatiyasaddo, catutthasaddo sutoti pucchitvā,
  "evannāmāti vutte, avasesaṁ paripūrento āha
          "saṭṭhī vassasahassāni paripuṇṇāni sabbaso
           niraye paccamānānaṁ, kadā anto bhavissati?
           natthi anto kuto anto na anto paṭidissati;
           tadā hi pakataṁ pāpaṁ mama tuyhañca mārisā.
           Sohaṁ nūna ito gantvā yoniṁ laddhāna mānusiṁ
           vadaññū sīlasampanno kāhāmi kusalaṁ bahunti.
        Paṭipāṭiyā imā gāthā vatvā atthaṁ pakāsetvā "iti kho
  mahārāja te cattāro janā ekekaṁ gāthaṁ vattukāmā vattuṁ asakkontā
  ekekameva akkharaṁ vatvā puna taṁ lohakumbhimeva paviṭṭhāti āha.
        Raññā kira pasenadikosalena tassa saddassa sutakālato
  paṭṭhāya te heṭṭhā bhassantā eva ajjāpi ekaṁ vassasahassaṁ
  nātikkamanti. Rañño taṁ desanaṁ sutvā mahāsaṁvego uppajji. So
  "bhāriyaṁ vatidaṁ paradārikakammaṁ nāma, ekaṁ kira buddhantaraṁ avīciniraye
  pacitvā tato cutā saṭṭhiyojanikāya lohakumbhiyā nibbattitvā
  ṭṭhasaṭṭhivassasahassāni 2- pacitvā, evaṁpi tesaṁ dukkhā muccanakālo

  *  *  *  *  *  *
  Footnote: 1. khu. peta. 26/257. 2. Sī. Ma. Yu. tattha saṭṭhivassasahassāni.
-------------------------------------------------
[page 109]
  Na paññāyati; ahampi paradāre sinehaṁ katvā sabbarattiṁ niddaṁ na labhiṁ,
  idāni ito paṭṭhāya paradāre mānasaṁ na bandhissāmīti cintetvā
  tathāgataṁ āha "bhante ajja mayā rattiyā dīghabhāvo ñātoti.
  Sopi puriso tattheva nisinno taṁ kathaṁ sutvā "laddho me balavappaccayoti
  satthāraṁ āha "bhante raññā tāva ajja rattiyā dīghabhāvo
  ñāto, ahaṁ pana hīyo sayameva yojanassa dīghabhāvaṁ aññāsinti.
  Satthā dvinnampi kathaṁ saṁsandetvā "ekaccassa ratti dīghā hoti,
  ekaccassa yojanaṁ dīghaṁ hoti, bālassa pana saṁsāro dīghoti vatvā
  dhammaṁ desento imaṁ gāthamāha
          "dīghā jāgarato ratti dīghaṁ santassa yojanaṁ
           dīgho bālāna saṁsāro saddhammaṁ avijānatanti.
        Tattha "dīghāti: ratti nāmesā tiyāmamattāva, jāgarantassa
  pana dīghā hoti diguṇatiguṇā viya hutvā khāyati; tassā dīghabhāvaṁ
  attānaṁ maṅkuṇasaṅghassa bhattaṁ katvā yāva suriyuggamanā samparivattakaṁ
  semāno mahākusītopi subhojanaṁ bhuñjitvā sirisayane sayamāno
  kāmabhogīpi na jānāti, sabbarattiṁ pana padhānaṁ padahanto yogāvacaro ca
  dhammakathaṁ kathento dhammakathiko ca āsanasamīpe nisīditvā dhammaṁ
  suṇanto ca sīsarogādīhi phuṭṭho vā hatthapādacchedādīni patto vā
  vedanābhibhūto ca rattiṁ maggapaṭipanno addhiko ca jānāti. Yojananti:
  yojanampi catuggāvutamattameva, santassa pana kilantassa dīghaṁ hoti
  dviguṇaṁ tiguṇaṁ viya khāyati. Sakaladivasaṁ hi maggaṁ gantvā kilanto
-------------------------------------------------
[page 110]
  Paṭipathaṁ āgacchantaṁ disvā "purato gāmo kīvadūroti pucchitvā,
  "yojananti vutte, thokaṁ gantvā aparampi pucchitvā, tenāpi "yojananti
  vutte, puna thokaṁ gantvā aparaṁpi pucchati. Sopi "yojananti vadati, te
  pucchitapucchitā "yojananti vadanti; "dīghaṁ vatidaṁ yojananti ekaṁ yojanaṁ
  dve tīṇi yojanāni viya maññati. Bālānanti: idhalokaparalokatthaṁ
  pana ajānantānaṁ bālānaṁ saṁsāravaṭṭassa pariyantaṁ kātuṁ asakkontānaṁ,
  yaṁ sattattiṁsabodhipakkhikādibhedaṁ saddhammaṁ ñatvā saṁsārassa antaṁ
  karonti, taṁ saddhammaṁ avijānataṁ saṁsāro dīgho nāma hoti. So hi
  attano dhammatāya eva dīgho nāMa. Vuttampicetaṁ 1- "anamataggoyaṁ
  bhikkhave saṁsāro, pubbā koṭi na paññāyatīti. Bālānaṁ pana pariyantaṁ
  kātuṁ asakkontānaṁ atidīghoevāti.
        Desanāvasāne so puriso sotāpattiphalaṁ patto. Aññepi bahū
  sotāpattiphalādīni pattā. Mahājanassa sātthikā desanā jātāti.
        Rājā satthāraṁ vanditvā gacchantova te satte bandhanā
  mocesi. Tattha itthīpurisā bandhanā muttā sīsaṁ nahātvā sakāni
  gehāni gacchantā "cirañjīvatu no ayyā mallikā devī, yaṁ nissāya
  jīvitaṁ labhimhāti mallikāya guṇaṁ kathayiṁsu. Sāyaṇhasamaye dhammasabhāyaṁ kathaṁ
  samuṭṭhāpesuṁ "aho paṇḍitā vatāyaṁ mallikā attano paññaṁ nissāya
  ettakassa janassa jīvitadānaṁ adāsīti. Satthā āgantvā "kāya
  nuttha bhikkhave etarahi kathāya sannisinnāti pucchitvā, "imāya nāmāti

  *  *  *  *  *  *
  Footnote: 1. saṁ. nidāna. 16/212.
-------------------------------------------------
[page 111]
  Vutte, "na bhikkhave mallikā idāneva attano paññaṁ nissāya
  mahājanassa jīvitadānaṁ deti, pubbepi adāsiyevāti vatvā tamatthaṁ
  pakāsento atītaṁ āhari:
        atīte bārāṇasīrañño putto ekaṁ nigrodharukkhaṁ upasaṅkamitvā
  tattha nibbattāya devatāya āyāci "sāmi devarāja imasmiṁ
  jambudīpe ekasatarājāno ekasatāggamahesiyo, sacāhaṁ pitu accayena
  rajjaṁ labhissāmi, etesaṁ galalohitena baliṁ karissāmīti. So, pitari
  kālakate, rajjaṁ patvā "devatāya me ānubhāvena rajjaṁ pattaṁ,
  balimassā karissāmīti mahatiyā senāya nikkhamitvā ekaṁ rājānaṁ
  attano vase vattetvā tena saddhiṁ aparampi aparampīti sabbe
  rājāno attano vase katvā saddhiṁ aggamahesīhi ādāya gacchanto,
  uggasenassa nāma sabbakaniṭṭhassa rañño dhammadinnā nāma aggamahesī
  garugabbhā, taṁ ohāya gantvā "ettakaṁ janaṁ visapānakaṁ
  pāyetvā māressāmīti rukkhamūlaṁ sodhāpesi.
        Devatā cintesi "ayaṁ rājā ettake rājāno gaṇhanto maṁ
  nissāya gaṇhāti, tesaṁ galalohitena mayhaṁ balikammaṁ kātukāmo, sace
  panāyaṁ ete ghātessati, jambudīpe rājavaṁso ucchijjissati, rukkhamūlaṁpi
  me asuci bhavissati, sakkhissāmi nu kho taṁ nivāretunti. Sā upadhārentī
  "nāhaṁ sakkhissāmīti ñatvā aññaṁ devataṁ upasaṅkamitvā tamatthaṁ
  ārocetvā "tvaṁ sakkhissasīti āha. Tāyapi paṭikkhittā aññaṁpi
  aññaṁpīti evaṁ sakalacakkavāḷadevatāyo upasaṅkamitvā tāhipi
-------------------------------------------------
[page 112]
  Paṭikkhittā catunnaṁ mahārājānaṁ santikaṁ gantvā "mayaṁ na sakkoma, amhākaṁ
  pana rājā amhehi puññena ca paññāya ca visiṭṭho, taṁ pucchāti
  tehipi paṭikkhittakāle sakkaṁ upasaṅkamitvā tamatthaṁ ārocetvā 1-
  "deva tumhesu appossukkattaṁ āpannesu, khattiyavaṁso ucchijjissati,
  tassa paṭisaraṇaṁ hothāti āha. Sakko "ahaṁpi taṁ paṭibāhituṁ na
  sakkhissāmi, upāyaṁ pana te vakkhāmīti vatvā upāyaṁ ācikkhi "gaccha
  tvaṁ, rañño passantasseva, rattavatthaṁ nivāsetvā attano rukkhato
  nikkhamitvā gamanākāraṁ dassehi, atha taṁ rājā `devatā me gacchati,
  nivattāpessāmi nanti nānappakārena yācissati, atha naṁ vadeyyāsi
  `tvaṁ `ekasatarājāno saddhiṁ aggamahesīhi ānetvā tesaṁ galalohitena
  baliṁ karissāmīti mayhaṁ āyācitvā uggasenassa rañño deviṁ ohāya
  āgato; nāhaṁ tādisassa musāvādissa baliṁ sampaṭicchissāmīti; evaṁ kira
  vutte, rājā taṁ ānāpessati, sā rañño dhammaṁ desetvā ettakassa
  janassa jīvitadānaṁ dassatīti. Iminā kāraṇena sakko devatāya imaṁ
  upāyaṁ ācikkhi. Devatā tathā akāsi. Rājāpi taṁ ānāpesi.
         Sā āgantvā tesaṁ rājūnaṁ pariyante nisinnampi attano
  rājānameva vandi. Rājā "mayi sabbaseṭṭhake ṭhite, sabbakaniṭṭhaṁ attano
  sāmikaṁ vandatīti tassā kujjhi. Atha naṁ sā āha "kiṁ mayhaṁ tayi
  paṭibaddhaṁ, ayaṁ pana me sāmiko issariyassa dātā, imaṁ avanditvā
  kasmā taṁ vandissāmīti. Rukkhadevatā, passantasseva tassa janassa,

  *  *  *  *  *  *
  Footnote: 1. Sī. Yu. taṁ pucchāti vadiṁsu. sā gantvā sakkassa tamatthaṁ ārocetvā.
-------------------------------------------------
[page 113]
  "evaṁ Bhadde, evaṁ bhaddeti vatvā taṁ pupphamuṭṭhinā pūjesi. Puna
  rājā āha "sace maṁ na vandasi, mayhaṁ rajjasiridāyikaṁ evaṁ mahānubhāvaṁ
  devataṁ kasmā na vandasīti. "mahārāja Tayā attano puññe ṭhatvā
  rājāno gahitā, na devatāya gahetvā dinnāti. Punapi taṁ devatā
  "evaṁ bhadde, evaṁ bhaddeti vatvā tatheva pūjesi. Puna sā rājānaṁ
  āha "tvaṁ `devatāya me ettakā rājāno gahetvā dinnāti
  vadesi, idāni te devatāya upari vāmapasse rukkho agginā daḍḍho,
  sā taṁ aggiṁ nibbāpetuṁ kasmā nāsakkhi, yadi evaṁ mahānubhāvāti.
  Punapi taṁ devatā "evaṁ bhadde, evaṁ bhaddeti vatvā tatheva pūjesi.
  Sā kathayamānā ṭhitā rodi ceva hasi ca. Atha naṁ rājā "kiṁ
  ummattikāsīti āha. "kasmā Deva evaṁ vadesi, na mādisiyo
  ummattikā hontīti. "atha Kiṁkāraṇā rodasi ceva hasi cāti. "suṇāhi
  Mahārāja; ahañhi atīte kuladhītā hutvā patikule vasantī sāmikassa
  sahāyakaṁ pāhunakaṁ āgataṁ disvā tassa bhattaṁ pacitukāmā `maṁsaṁ
  āharāti dāsiyā kahāpaṇaṁ datvā, tāya maṁsaṁ alabhitvā āgatāya
  `natthi maṁsanti vutte, gehassa pacchimabhāge sayitāya eḷikāya sīsaṁ
  chinditvā bhattaṁ sampādesiṁ; sāhaṁ ekissā eḷikāya sīsaṁ chinditvā
  niraye pacitvā pakkāvasesena tassā lomagaṇanāya sīsacchedaṁ pāpuṇiṁ;
  tvaṁ ettakaṁ janaṁ vadhitvā kadā dukkhā muccissasīti evaṁ mahantaṁ
  tava dukkhaṁ anussarantī rodāmīti vatvā imaṁ gāthamāha
-------------------------------------------------
[page 114]
          "ekissā Kaṇṭhaṁ chinditvā lomagaṇanāya paccisaṁ
           bahunnaṁ kaṇṭhe chetvāna kathaṁ kāhasi khattiyāti.
        "atha Kasmā te hasitanti. "etasmā Dukkhā muttamhīti
  tusitvā hasiṁ mahārājāti. Punapi taṁ devatā "evaṁ bhadde, evaṁ
  bhaddeti vatvā pupphamuṭṭhinā pūjesi. Rājā "aho bhāriyaṁ me kammaṁ,
  ayaṁ kira ekaṁ eḷikaṁ vadhitvā niraye pacitvā pakkāvasesena
  tassā lomagaṇanāya sīsacchedaṁ pāpuṇi, ahaṁ ettakaṁ janaṁ vadhitvā
  kadā sotthiṁ pāpuṇissāmīti sabbe rājāno mocetvā attanā
  mahallakatare vanditvā daharatarānaṁ añjaliṁ paggayha sabbe khamāpetvā
  sakasakaṭṭhānameva pahiṇi.
        Satthā imaṁ dhammadesanaṁ āharitvā "evaṁ bhikkhave na idāneva
  mallikā attano paññaṁ nissāya mahājanassa jīvitadānaṁ deti, pubbepi
  adāsiyevāti vatvā atītaṁ samodhānesi "tadā bārāṇasīrājā
  pasenadikosalo ahosi, dhammadinnā devī mallikā, rukkhadevatā ahamevāti.
  Evaṁ atītaṁ samodhānetvā puna dhammaṁ desento "bhikkhave pāṇātipāto
  nāma akattabbayuttako, pāṇātipātino hi dīgharattaṁ socantīti
  vatvā imaṁ gāthamāha
         "evañce sattā jāneyyuṁ dukkhāyaṁ jātisambhavo;
          na pāṇo pāṇinaṁ haññe pāṇaghātī hi socatīti. 1-
                         Aññatarapurisavatthu.
                          ----------

  *  *  *  *  *  *
  Footnote: 1. khu. jā. eka. 27/6. tadaṭṭhakathā. 1/253.
-------------------------------------------------
[page 115]
            2. Mahākassapattherassasaddhivihārikavatthu. (46)
        "carañce Nādhigaccheyyāti imaṁ dhammadesanaṁ satthā sāvatthiyaṁ
  viharanto mahākassapattherassa saddhivihārikaṁ ārabbha kathesi.
        Desanā rājagahe samuṭṭhitā. Theraṁ kira rājagahaṁ nissāya
  pipphaliguhāyaṁ vasantaṁ dve saddhivihārikā upaṭṭhahiṁsu. Tesu eko sakkaccaṁ
  vattaṁ karoti, eko tena kataṁ vattaṁ attanā kataṁ viya dassento
  mukhodakadantakaṭṭhānaṁ paṭiyāditabhāvaṁ ñatvā "bhante mukhodakadantakaṭṭhāni
  paṭiyāditāni, mukhaṁ dhovathāti vadati, pādadhovananahānādikālepi
  evameva vadati. Itaro cintesi "ayaṁ niccakālaṁ mayā kataṁ vattaṁ
  attanā kataṁ viya dasseti, hotu, kattabbamassa 1- karissāmīti; tassa
  bhuñjitvā supantasseva, nahānodakaṁ tāpetvā ekasmiṁ kuṭe katvā
  piṭṭhikoṭṭhake ṭhapesi, udakatāpanabhājane pana nāḷimattaṁ udakaṁ sesetvā
  usumaṁ muñcantaṁ ṭhapesi. Itaro sāyaṇhasamaye pabujjhitvā usumaṁ
  nikkhamantaṁ disvā "udakaṁ tāpetvā koṭṭhake udakaṁ ṭhapitaṁ bhavissatīti
  vegena gantvā theraṁ vanditvā "bhante koṭṭhake udakaṁ ṭhapitaṁ,
  nahāyathāti vatvā therena saddhiṁyeva koṭṭhakaṁ pāvisi. Thero udakaṁ
  apassanto "kahaṁ udakaṁ āvusoti āha. Daharo aggisālaṁ gantvā
  bhājane uḷuṅkaṁ otāretvā tucchabhāvaṁ ñatvā "passatha dubbinītassa
  kammaṁ, tucchabhājanaṁ uddhane āropetvā kuhiṁ gato, ahaṁ `koṭṭhake
  udakanti saññāya ārocesinti ujjhāyanto ghaṭaṁ ādāya titthaṁ

  *  *  *  *  *  *
  Footnote: 1. Sī. Yu. kattabbayuttamassa.
-------------------------------------------------
[page 116]
  Agamāsi. Itaropi piṭṭhikoṭṭhakato udakaṁ āharitvā koṭṭhake ṭhapesi.
  Theropi cintesi "ayaṁ daharo `udakaṁ me tāpetvā koṭṭhake ṭhapitaṁ, etha,
  bhante nahāyathāti vatvā idāni ujjhāyanto ghaṭaṁ ādāya titthaṁ
  gacchati, kinnu kho etanti upadhārento "ettakaṁ kālaṁ esa daharo
  iminā kataṁ vattaṁ attanā kataṁ viya pakāsesīti ñatvā sāyaṁ āgantvā
  nisinnassa ovādaṁ adāsi "āvuso bhikkhunā nāma attanā katameva
  `katanti vattuṁ vaṭṭati, no akataṁ; tvaṁ idāni `koṭṭhake udakaṁ ṭhapitaṁ,
  nahāyatha bhanteti vatvā, mayi pavisitvā ṭhite, ghaṭaṁ ādāya ujjhāyanto
  gacchasi; pabbajitassa nāma evaṁ kātuṁ na vaṭṭatīti. So "passatha
  therassa kammaṁ, udakamattaṁ nissāya maṁ evaṁ vadesīti kujjhitvā
  punadivase therena saddhiṁ piṇḍāya na pāvisi. Thero itarena saddhiṁ ekaṁ
  padesaṁ agamāsi. So, tasmiṁ gate, therassa upaṭṭhākakulaṁ gantvā
  "thero kahaṁ bhanteti puṭṭho "therassa aphāsukaṁ jātaṁ, vihāreyeva
  nisinnoti āha. "kiṁ Pana bhante laddhuṁ vaṭṭatīti. "evarūpaṁ Kira
  nāma āhāraṁ dethāti. Tena vuttaniyāmeneva sampādetvā adaṁsu. So
  antarāmaggeva taṁ bhuñjitvā vihāraṁ gato. Theropi gataṭṭhāne mahantaṁ
  sukhumavatthaṁ labhitvā attanā saddhiṁ gatadaharassa adāsi. So taṁ rajitvā
  attano nivāsanapārupanaṁ akāsi. Thero punadivase taṁ upaṭṭhākakulaṁ
  gantvā, "bhante `tumhākaṁ kira aphāsukaṁ jātanti amhehi daharena
  vuttaniyāmeneva paṭiyādetvā āhāro pesito, paribhuñjitvā vo
  phāsukaṁ jātanti vutte, tuṇhī ahosi. Vihāraṁ pana gantvā taṁ daharaṁ
-------------------------------------------------
[page 117]
  Sāyaṁ vanditvā nisinnaṁ evamāha "āvuso tayā kira hīyo evaṁ
  nāma kataṁ, idaṁ pabbajitānaṁ ananucchavikaṁ, viññattiṁ katvā bhuñjituṁ na
  vaṭṭatīti. So kujjhitvā there āghātaṁ bandhi "purimadivase udakamattaṁ
  nissāya maṁ musāvādiṁ katvā ajja attano upaṭṭhākakule bhattamuṭṭhiyā
  bhuttakāraṇā maṁ `viññattiṁ katvā bhuñjituṁ na vaṭṭatīti vadesi,
  vatthampi tena attano upaṭṭhākasseva dinnaṁ; aho therassa bhāriyaṁ
  kammaṁ, jānissāmissa kattabbayuttakanti; punadivase there gāmaṁ
  pavisante, sayaṁ vihāre ohīyitvā daṇḍaṁ gahetvā paribhogabhājanādīni
  bhinditvā therassa paṇṇasālāya aggiṁ datvā, yaṁ na jhāyati, taṁ
  muggarena paharanto bhinditvā nikkhamitvā palāto kālaṁ katvā
  avīcimahāniraye nibbatti. Mahājano kathaṁ samuṭṭhāpesi "therassa
  kira saddhivihāriko ovādamattaṁ asahanto kujjhitvā paṇṇasālaṁ
  jhāpetvā palātoti.
        Atheko bhikkhu aparabhāge rājagahā nikkhamitvā satthāraṁ
  daṭṭhukāmo jetavanaṁ gantvā satthāraṁ vanditvā satthārā paṭisanthāraṁ
  katvā "kuto āgatosīti puṭṭho "rājagahato bhanteti āha. "mama
  Puttassa mahākassapassa khamanīyanti. "khamanīyaṁ Bhante, eko panassa
  saddhivihāriko ovādamattena kujjhitvā paṇṇasālaṁ jhāpetvā
  palātoti. Satthā "na so idāneva ovādaṁ sutvā kujjhati, pubbepi
  kujjhiyeva; na ca idāneva kuṭiṁ dūseti, pubbepi dūsesiyevāti vatvā
  atītaṁ āhari:
-------------------------------------------------
[page 118]
          "atīte Bārāṇasiyaṁ brahmadatte rajjaṁ kārente,
  himavantappadese eko siṅgilasakuṇo kulāvakaṁ katvā vasi. Athekadivasaṁ deve
  vassante, eko makkaṭo sītena kampamāno taṁ padesaṁ agamāsi.
  Siṅgilo taṁ disvā gāthamāha
          "manussasseva te sīsaṁ hatthapādā ca vānara
           atha kena nu vaṇṇena agārante na vijjatīti. 1-
      Makkaṭo "kiñcāpi me hatthapādā atthi, yāya pana paññāya
  vicāretvā agāraṁ kareyyaṁ, sā me paññā natthīti cintetvā tamatthaṁ
  pakāsetukāmo imaṁ gāthamāha
          "manussasseva me sīsaṁ hatthapādā ca siṅgila,
           yāhu seṭṭhā manussesu, sā me paññā na vijjatīti. 1-
      Atha naṁ "evarūpassa tava kathaṁ gharāvāso ijjhissatīti garahanto
  siṅgilo imaṁ gāthādvayamāha
          "anavaṭṭhitacittassa lahucittassa dubbhino
           niccaṁ addhuvasīlassa sukhabhāvo na vijjati.
           So karassānubhāvaṁ tvaṁ vītivattassu sīliyaṁ,
           sītavātaparittāṇaṁ karassu kuṭikaṁ kapīti. 1-
      Makkaṭo "ayaṁ maṁ anavaṭṭhitacittaṁ lahucittaṁ mittadubbhiṁ addhuvasīlaṁ
  karoti, idānissa dubbhibhāvaṁ dassessāmīti kulāvakaṁ viddhaṁsetvā
  vippakkīri. Sakuṇo, tasmiṁ kulāvakaṁ gaṇhanteyeva, ekena passena

  *  *  *  *  *  *
  Footnote: 1. khu. jā. catukka. 27/124. tadaṭṭhakathā. 4/315.
-------------------------------------------------
[page 119]
  Nikkhamitvā palāyi.
        Satthā imaṁ dhammadesanaṁ āharitvā jātakaṁ samodhānesi "tadā
  makkaṭo kuṭidūsakabhikkhu ahosi, siṅgilasakuṇo kassapoti, jātakaṁ
  samodhānetvā "evaṁ bhikkhave na idāneva, pubbepi so ovāde
  kujjhitvā kuṭiṁ dūsesi; mama puttassa kassapassa evarūpena bālena
  saddhiṁ vasanato ekakasseva nivāso seyyoti vatvā imaṁ gāthamāha
          "carañce nādhigaccheyya, seyyaṁ sadisamattano,
           ekacariyaṁ daḷhaṁ kayirā, natthi bāle sahāyatāti.
        Tattha "caranti: iriyāpathacāraṁ aggahetvā manasā cāro
  veditabbo, kalyāṇamittaṁ pariyesantoti attho. Seyyaṁ sadisamattanoti:
  attano sīlasamādhipaññāguṇehi adhikataraṁ vā sadisaṁ vā na labheyya ce.
  Ekacariyanti: etesu hi seyyaṁ labhamāno sīlādīhi vaḍḍhati, sadisaṁ
  labhamāno na parihāyati, hīnena pana saddhiṁ ekato vasanto ekato
  sambhogaparibhogaṁ karonto sīlādīhi parihāyati. Tena vuttaṁ "evarūpo
  puggalo na sevitabbo na bhajitabbo na payirupāsitabbo, aññatra
  anuddayāya aññatra anukampāyāti. Tasmā sace kāruññaṁ paṭicca
  "ayaṁ maṁ nissāya sīlādīhi vaḍḍhissatīti tamhā puggalā kiñci
  appaccāsiṁsanto taṁ saṅgaṇhituṁ sakkoti, iccetaṁ kusalaṁ; no ce
  sakkoti, ekacariyaṁ daḷhaṁ kayirā ekībhāvameva thiraṁ katvā sabbiriyāpathesu
  ekakova vihareyya. Kiṁkāraṇā? natthi bāle sahāyatāti:
  sahāyatā nāma cūḷasīlaṁ majjhimasīlaṁ mahāsīlaṁ dasa kathāvatthūni terasa
-------------------------------------------------
[page 120]
  Dhūtaṅgaguṇā vipassanāguṇā cattāro maggā cattāri phalāni tisso
  vijjā cha abhiññā, ayaṁ sahāyatāguṇo bālaṁ nissāya natthīti.
        Desanāvasāne āgantukabhikkhu sotāpattiphalaṁ patto. Aññepi
  bahū sotāpattiphalādīni pāpuṇiṁsu. Desanā mahājanassa sātthikā
  ahosīti.
                Mahākassapattherassasaddhivihārikavatthu.
                     ---------------
                  3. Ānandaseṭṭhivatthu. (47)
        "puttā Matthi dhanamatthīti imaṁ dhammadesanaṁ satthā sāvatthiyaṁ
  viharanto ānandaseṭṭhiṁ ārabbha kathesi.
        Sāvatthiyaṁ kira ānandaseṭṭhī nāma asītikoṭivibhavo mahāmaccharī
  ahosi. So anvaḍḍhamāsaṁ ñātake sannipātetvā puttaṁ mūlasiriṁ
  nāma tīsu velāsu evaṁ ovadati "idaṁ cattāḷīsakoṭidhanaṁ bahūti saññaṁ
  mā akari, vijjamānaṁ dhanaṁ na dātabbaṁ, navaṁ dhanaṁ uppādetabbaṁ, 1-
  ekekampi hi kahāpaṇaṁ vayaṁ karontassa, dhanaṁ khiyateva; tasmā
            añjanānaṁ khayaṁ disvā upacikānañca ācayaṁ
            madhūnañca samāhāraṁ paṇḍito gharamāvaseti.
        So aparena samayena attano pañcamahānidhiṁ puttassa
  anācikkhitvā dhananissito maccheramalamalino kālaṁ katvā, tasseva nagarassa

  *  *  *  *  *  *
  Footnote: 1. Sī. Yu. nipphādetabbaṁ.
-------------------------------------------------
[page 121]
  Ekasmiṁ dvāragāmake caṇḍālānaṁ kulasahassaṁ paṭivasati; tatthekissā
  caṇḍāliyā kucchismiṁ paṭisandhiṁ gaṇhi. Rājā tassa kālakiriyaṁ sutvā
  puttamassa mūlasiriṁ pakkosāpetvā seṭṭhiṭṭhāne ṭhapesi. Tampi
  caṇḍālakulasahassaṁ ekatova bhatiyā kammaṁ katvā jīvamānaṁ tassa
  paṭisandhiggahaṇakālato paṭṭhāya neva bhatiṁ labhati na yāpanamattato
  paraṁ bhattapiṇḍampi. Te "mayaṁ etarahi kammaṁ karontāpi piṇḍamattaṁ na
  labhāma, amhākaṁ antare kālakaṇṇiyā bhavitabbanti dve koṭṭhāsā
  hutvā, yāva tassa mātāpitaro visuṁ honti, tāva vibhajitvā "imasmiṁ
  kule kālakaṇṇī uppannāti tassa mātaraṁ nīhariṁsu. Yāvassā so
  kucchigato, tāva yāpanamattampi kicchena labhitvā puttaṁ vijāyi. Tassa
  hatthapādā ca akkhīni ca kaṇṇā ca nāsā ca mukhañca na yathāṭṭhāne
  ahesuṁ. So evarūpena aṅgavekallena samannāgato paṁsupisācako viya
  ativiya virūpo ahosi. Evaṁ santepi, naṁ mātā na pariccaji. Mātu kucchiyaṁ
  vasitaputtasmiṁ hi sineho balavā hoti. Sā taṁ kicchena posayamānā, taṁ
  ādāya gatadivase kiñci alabhitvā, gehe katvā sayameva gatadivase bhatiṁ
  labhati. Atha naṁ piṇḍāya caritvā jīvituṁ samatthakāle sā kapālaṁ
  hatthe ṭhapetvā "tāta mayā taṁ nissāya mahādukkhaṁ pattaṁ, 1- idāni na
  sakkomi taṁ posetuṁ, imasmiṁ nagare kapaṇaddhikādīnaṁ paṭiyattabhattādīni
  atthi, tattha bhikkhāya caritvā jīvāhīti taṁ vissajjesi. So gharappaṭipāṭiyā
  caranto ānandaseṭṭhikāle nibbattaṭṭhānaṁ gantvā jātissaro

  *  *  *  *  *  *
  Footnote: 1. Sī. Ma. Yu. tāta mayaṁ .pe. mahādukkhaṁ pattā.
-------------------------------------------------
[page 122]
  Hutvā attano gehaṁ pāvisi. Tīsu naṁ dvārakoṭṭhakesu na koci
  sallakkhesi. Catutthadvārakoṭṭhake mūlasiriseṭṭhino puttakā disvā
  ubbiggahadayā parodiṁsu. Atha naṁ seṭṭhipurisā "nikkhama kālakaṇṇīti
  pothentā nīharitvā saṅkāraṭṭhāne khipiṁsu. Satthā ānandattherena
  pacchāsamaṇena piṇḍāya caranto taṁ ṭhānaṁ patto theraṁ oloketvā
  tena puṭṭho taṁ pavattiṁ ācikkhi. Thero mūlasiriṁ pakkosāpesi.
  Mahājanakāyo sannipati. Satthā mūlasiriṁ āmantetvā "jānāsi etanti
  pucchitvā, "na jānāmīti vutte, "pitā te ānandaseṭṭhīti vatvā
  taṁ asaddahantaṁ "ānandaseṭṭhi puttassa te pañcamahānidhiṁ ācikkhāhīti
  ācikkhāpetvā saddahāpesi. So satthāraṁ saraṇaṁ agamāsi. Satthā
  tassa dhammaṁ desento imaṁ gāthamāha
           "puttā matthi, dhanamatthi 1- iti bālo vihaññati,
            attā hi attano natthi, kuto puttā, kuto dhananti.
        Tassattho "puttā me atthi, dhanaṁ me atthi iti bālo
  puttataṇhāya ceva dhanataṇhāya ca haññati vihaññati dukkhīyati;
  "puttā me nassiṁsūti vihaññati, "nassantīti vihaññati, "nassissantīti
  vihaññati. Dhanepi eseva nayo. Iti chahākārehi vihaññati,
  "putte posessāmīti rattiñca divā ca thalapathajalapathādīsu
  nānappakārato vāyamantopi vihaññati, "dhanaṁ uppādessāmīti
  kasivaṇijjādīni karontopi vihaññateva; evaṁ vihaññantassa ca

  *  *  *  *  *  *
  Footnote: 1. Sī. puttā matthi. dhanammatthi Ma. puttamatthi dhanamatthi. Yu. puttā
  matthi dhanaṁ matthi.
-------------------------------------------------
[page 123]
  Attā hi attano natthi, tena vighātena dukkhitaṁ attānaṁ sukhitaṁ kātuṁ
  asakkontassa pavattiyampissa attā hi attano natthi, maraṇamañce
  nipannassa maraṇantikāhi vedanāhi aggijālāhi viya pariḍayhamānassa
  chijjamānesu sandhibandhanesu bhijjamānesu aṭṭhisaṅghātesu nimmiletvā
  paralokaṁ ummiletvā idhalokaṁ passantassāpi divase divase dvikkhattuṁ
  nahāpetvā tikkhattuṁ bhojetvā gandhamālādīhi alaṅkaritvā yāvajīvaṁ
  positopi 1- sahāyabhāvena dukkhaparittāṇaṁ kātuṁ asamatthatāya attā hi
  attano natthi, kuto puttā kuto dhanaṁ, puttā vā dhanaṁ vā tasmiṁ
  samaye kimeva karissanti; ānandaseṭṭhinopi kassaci kiñci adatvā
  puttassatthāya dhanaṁ saṇṭhapetvā pubbe vā maraṇamañce nipannassa
  idāni vā imaṁ dukkhaṁ pattassa, kuto puttā kuto dhanaṁ, puttā
  vā dhanaṁ vā kiṁ dukkhaṁ hariṁsu kiṁ vā sukhaṁ uppādayiṁsūti.
        Desanāvasāne caturāsītiyā pāṇasahassānaṁ dhammābhisamayo
  ahosi. Desanā mahājanassa sātthikā ahosīti.
                      Ānandaseṭṭhivatthu.
                        --------

  *  *  *  *  *  *
  Footnote: 1. Sī. Yu. puṭṭhopi. Ma. upaṭṭhāYu.
-------------------------------------------------
[page 124]
                 4. Gaṇṭhibhedakacoravatthu. (48)
        "yo Bālo maññatī bālyanti imaṁ dhammadesanaṁ satthā
  jetavane viharanto gaṇṭhibhedakacore ārabbha kathesi.
        Te kira dve sahāyakā dhammassavanatthāya gacchantena mahājanena
  saddhiṁ jetavanaṁ gantvā, eko dhammakathaṁ assosi. Eko attanā 1-
  gayhupagaṁ olokesi. Tesu dhammaṁ suṇanto 2- sotāpattiphalaṁ pāpuṇi.
  Itaro ekassa dussante baddhaṁ pañcamāsakamattaṁ labhi. Tassa taṁ gehe
  pākavattaṁ jātaṁ, itarassa gehe na paccati. Atha naṁ sahāyakacoro
  attano bhariyāya saddhiṁ upphaṇḍiyamāno "tvaṁ atipaṇḍitatāya attano
  gehe pākavattamūlampi na nipphādesīti āha. Itaro "bālabhāveneva
  vatāyaṁ attano paṇḍitabhāvaṁ maññatīti taṁ pavattiṁ satthu ārocetuṁ
  ñātīhi saddhiṁ jetavanaṁ gantvā ārocesi. Satthā tassa dhammaṁ
  desento imaṁ gāthamāha
        "yo bālo maññatī bālyaṁ, paṇḍito vāpi tena so;
         bālo ca paṇḍitamānī sa ve bāloti vuccatīti.
        Tattha "yo bāloti: yo attanā bālo apaṇḍito samāno
  "bālo ahanti taṁ attano bālyaṁ bālabhāvaṁ maññati jānāti.
  Tena soti: tena kāraṇena so puggalo paṇḍito vāpi hoti
  paṇḍitasadiso vāpi. So hi "bālo ahanti jānamāno aññaṁ

  *  *  *  *  *  *
  Footnote: 1. Sī. Ma. Yu. attano. 2. Ma. tesu eko dhammaṁ suṇamāno.
-------------------------------------------------
[page 125]
  Paṇḍitaṁ upasaṅkamanto payirupāsanto tena paṇḍitabhāvatthāya
  ovadiyamāno anusāsiyamāno taṁ ovādaṁ uggaṇhitvā paṇḍito vā
  hoti paṇḍitataro vā. Sa ve bāloti: yo ca bālo samāno "ko
  añño mayā sadiso bahussuto dhammakathiko vinayadharo dhūtavādo
  atthīti evaṁ paṇḍitamānīva hoti, so aññaṁ paṇḍitaṁ anupasaṅkamanto
  apayirupāsanto neva pariyattiṁ uggaṇhāti, na paṭipattiṁ pūreti, ekantaṁ
  bālabhāvameva pāpuṇāti; so gaṇṭhibhedakacoro viya. Tena vuttaṁ
  "sa ve bāloti vuccatīti.
        Desanāvasāne itarassa ñātakehi saddhiṁ mahājano sotāpattiphalaṁ
  pāpuṇīti.
                     Gaṇṭhibhedakacoravatthu.
                       ----------
                  5. Udāyittheravatthu. (49)
        "yāvajīvampi Ce bāloti imaṁ dhammadesanaṁ satthā jetavane
  viharanto udāyittheraṁ ārabbha kathesi.
        So kira, mahātheresu pakkantesu, dhammasabhaṁ gantvā dhammāsane
  nisīdi. Atha naṁ ekadivasaṁ āgantukabhikkhū disvā "ayaṁ bahussuto
  mahāthero bhavissatīti maññamānā khandhādippaṭisaṁyuttaṁ pañhaṁ
  pucchitvā kiñci ajānamānaṁ "ko eso buddhehi saddhiṁ ekavihāre
-------------------------------------------------
[page 126]
  Vasamāno khandhadhātuāyatanamattampi na jānātīti garahitvā taṁ
  pavattiṁ tathāgatassa ārocesuṁ. Atha satthā tesaṁ dhammaṁ desento
  imaṁ gāthamāha
           "yāvajīvampi ce bālo paṇḍitaṁ payirupāsati,
            na so dhammaṁ vijānāti, dabbi sūparasaṁ yathāti.
        Tassattho "bālo nāmesa yāvajīvampi paṇḍitaṁ upasaṅkamanto
  payirupāsanto "idaṁ buddhavacanaṁ, ettakaṁ buddhavacananti evaṁ pariyattidhammaṁ
  vā "ayaṁ vihāro, ayaṁ ācāro, ayaṁ gocaro; idaṁ sāvajjaṁ, idaṁ
  anavajjaṁ, idaṁ sevitabbaṁ, idaṁ na sevitabbaṁ; idaṁ paṭivijjhitabbaṁ, idaṁ
  sacchikātabbanti evaṁ paṭipattippaṭivedhadhammaṁ vā na jānāti. Yathā kiṁ?
  dabbi sūparasaṁ yathāti yathā hi dabbi yāva parikkhayā nānappakārāya
  sūpavikatiyā samparivattamānāpi "idaṁ loṇikaṁ, idaṁ aloṇikaṁ, idaṁ
  tittakaṁ, idaṁ khārikaṁ, idaṁ kaṭukaṁ, idaṁ ambilaṁ, idaṁ anambilaṁ, idaṁ
  kasāvanti sūparasaṁ na jānāti; evameva bālo yāvajīvaṁ paṇḍitaṁ
  payirupāsamāno vuttappakāraṁ dhammaṁ na jānātīti.
        Desanāvasāne āgantukabhikkhūnaṁ āsavehi cittāni vimucciṁsūti.
                      Udāyittheravatthu.
                        ---------
-------------------------------------------------
[page 127]
                 6. Pāṭheyyakabhikkhuvatthu. (50)
        "muhuttamapi Ce viññūti imaṁ dhammadesanaṁ satthā jetavane
  viharanto tiṁsamatte pāṭheyyake 1- bhikkhū ārabbha kathesi.
        Tesaṁ hi bhagavā itthiṁ pariyesantānaṁ kappāsikavanasaṇḍe paṭhamaṁ
  dhammaṁ desesi. Tadā sabbeva ehibhikkhubhāvaṁ patvā iddhimayapattacīvaradharā
  hutvā terasa dhūtaṅgāni samādāya vattamānā punapi dīghassa
  addhuno accayena satthāraṁ upasaṅkamitvā anamataggadhammadesanaṁ sutvā
  tasmiṁyeva āsane arahattaṁ pāpuṇiṁsu. Bhikkhū "aho vatimehi bhikkhūhi
  khippameva dhammo viññātoti dhammasabhāyaṁ kathaṁ samuṭṭhāpesuṁ. Taṁ
  sutvā satthā "na bhikkhave idāneva, pubbepi ime tiṁsamattā sahāyakā
  dhuttā hutvā tuṇḍilajātake mahātuṇḍilassa dhammadesanaṁ sutvā
  khippameva dhammaṁ viññāya pañca sīlāni samādayiṁsu, te teneva
  upanissayena etarahi nisinnāsaneyeva arahattaṁ pattāti vatvā dhammaṁ
  desento imaṁ gāthamāha
           "muhuttamapi ce viññū paṇḍitaṁ payirupāsati,
            khippaṁ dhammaṁ vijānāti, jivhā sūparasaṁ yathāti.
        Tassattho "viññū paṇḍitapuriso muhuttampi ce aññaṁ paṇḍitaṁ
  payirupāsati, so tassa santike uggaṇhanto paripucchanto khippameva
  pariyattidhammaṁ vijānāti, tato kammaṭṭhānaṁ kathāpetvā paṭipattiyaṁ

  *  *  *  *  *  *
  Footnote: 1. pāveyyaketipi padaṁ.
-------------------------------------------------
[page 128]
  Ghaṭento vāyamanto, yathā nāma anupahatajivhāpasādo puriso
  rasavijānanatthaṁ jivhagge ṭhapetvāeva loṇikādibhedaṁ rasaṁ vijānāti;
  evaṁ paṇḍito khippameva lokuttaradhammampi vijānātīti.
        Desanāvasāne bahū bhikkhū arahattaṁ pāpuṇiṁsūti.
                     Pāṭheyyakabhikkhuvatthu.
                        ---------
                  7. Suppabuddhakuṭṭhivatthu. (51)
        "caranti Bālā dummedhāti imaṁ dhammadesanaṁ satthā veḷuvane
  viharanto suppabuddhakuṭṭhiṁ ārabbha kathesi.
        Idaṁ suppabuddhavatthu udāne 1- āgatameva. Tadā hi suppabuddhakuṭṭhi
  parisapariyante nisinno bhagavato dhammadesanaṁ sutvā sotāpattiphalaṁ
  patvā attanā paṭiladdhaguṇaṁ satthu ārocetukāmo parisamajjhe
  ogāhituṁ avisahanto mahājanassa satthāraṁ vanditvā anugantvā
  nivattakāle vihāraṁ agamāsi. Tasmiṁ khaṇe sakko devarājā "ayaṁ
  suppabuddhakuṭṭhi attanā satthu sāsane paṭiladdhaguṇaṁ pākaṭaṁ kātukāmoti
  ñatvā "vīmaṁsissāmi nanti gantvā ākāse ṭhito etadavoca
  "suppabuddha tvaṁ manussadaliddo manussavarāko, ahante apariyantaṁ
  dhanaṁ dassāmi, `buddho na buddho, dhammo na dhammo, saṅgho na saṅgho,

  *  *  *  *  *  *
  Footnote: 1. khu. u. 25/146.
-------------------------------------------------
[page 129]
  Alaṁ me buddhena, alaṁ me dhammena, alaṁ me saṅghenāti vadehīti.
  Atha naṁ so āha `kosi tvanti. "ahaṁ Sakkoti. "andhabāla
  Ahirika, tvaṁ mayā saddhiṁ kathetuṁ na yuttarūposi, tvaṁ maṁ "duggato
  daliddo kapaṇoti vadesi, nevāhaṁ duggato na daliddo, sukhappatto
  ahamasmi mahaddhano,
          saddhādhanaṁ sīladhanaṁ, hirī, ottappiyaṁ 1- dhanaṁ,
          sutadhanañca, cāgo ca, paññā ve sattamaṁ dhanaṁ;
          yassa etā dhanā atthi itthiyā purisassa vā,
         `adaliddoti taṁ āhu, amoghaṁ tassa jīvitanti 2-
  yesaṁ hi imāni sattavidhāriyadhanāni santi, na te buddhehi vā
  paccekabuddhehi vā `daliddāti vuccantīti. Sakko tassa kathaṁ sutvā taṁ
  antarāmagge ohāya satthu santikaṁ gantvā sabbaṁ taṁ vacanappaṭivacanaṁ
  satthu 3- ārocesi. Atha naṁ bhagavā āha "na kho sakka sakkā tādisānaṁ
  satenapi sahassenapi suppabuddhakuṭṭhiṁ `buddho na buddhoti vā `dhammo na
  dhammoti vā `saṅgho na saṅghoti vā kathāpetunti. Suppabuddhopi
  kho satthu santikaṁ gantvā satthārā katappaṭisammodano attanā
  paṭiladdhaguṇaṁ satthu ārocetvā uṭṭhāyāsanā pakkāmi. Atha naṁ
  acirapakkantaṁ gāvī taruṇavacchā jīvitā voropesi.
        Sā kira ekā yakkhinī "pukkusātikulaputtaṁ bāhiyadārucīriyaṁ
  tambadāṭhikacoraghātakaṁ suppabuddhakuṭṭhinti ime cattāro jane sataṁ

  *  *  *  *  *  *
  Footnote: 1. Ma. Yu. hiri ottappiyaṁ. 2. aṅ. sattaka. 23/4.
  3. Sī. Ma. Yu. satthūti natthi.
-------------------------------------------------
[page 130]
  Sataṁ attabhāve gāvī hutvā jīvitā voropesi. Te kira atīte
  cattāro seṭṭhiputtā hutvā ekaṁ nagarasobhiniṁ gaṇikaṁ uyyānaṁ netvā
  divasaṁ sampattiṁ anubhavitvā sāyaṇhasamaye evaṁ mantayiṁsu "imasmiṁ
  ṭhāne añño natthi, imissā amhehi dinnaṁ kahāpaṇasahassañca
  sabbañca pasādhanabhaṇḍaṁ gahetvā imaṁ māretvā gacchāmāti. Sā tesaṁ
  kathaṁ sutvā "ime nillajjā mayā saddhiṁ abhiramitvā idāni maṁ
  māretukāmā, jānissāmi tesaṁ kattabbayuttakanti tehi māriyamānā
  "ahaṁ yakkhinī hutvā, yathā maṁ ete mārenti; evameva te māretuṁ
  samatthā bhaveyyanti patthanaṁ akāsi. [1]-
        Sambahulā bhikkhū tassa kālakiriyaṁ bhagavato ārocetvā "tassa
  kā gati, keneva kāraṇena kuṭṭhibhāvaṁ pattoti pucchiṁsu. Satthā
  sotāpattiphalaṁ patvā tassa tāvatiṁsabhavane uppannabhāvañca
  tagarasikhippaccekabuddhaṁ disvā niṭṭhuhitvā apabyāmaṁ katvā dīgharattaṁ niraye
  pacitvā vipākāvasesena idāni kuṭṭhibhāvappattiñca byākaritvā
  "bhikkhave ime sattā attanāva attano kaṭukavipākaṁ kammaṁ
  karontā vicarantīti vatvā anusandhiṁ ghaṭetvā uttariṁ dhammaṁ
  desento [2]- gāthamāha
           "caranti bālā dummedhā amitteneva attanā
            karontā pāpakaṁ kammaṁ, yaṁ hoti kaṭakapphalanti.

  *  *  *  *  *  *
  Footnote: 1. Sī. Ma. Yu. etthantare tassa nissandena ime māresīti atthi. 2. Sī. Ma. Yu.
  etthantare imanti atthi.
-------------------------------------------------
[page 131]
        Tattha "carantīti; catūhi iriyāpathehi akusalameva karontā
  vicaranti. Bālāti: idhalokatthañca paralokatthañca ajānantā idha
  bālā nāMa. Dummedhāti: duppaññā. Amittenevāti: amittabhūtena
  viya verinā hutvā. Kaṭukapphalanti: tikhiṇaphalaṁ dukkhaphalaṁ.
      Desanāvasāne bahū sotāpattiphalādīni pāpuṇiṁsūti.
                      Suppabuddhakuṭṭhivatthu
                        ---------
                     8. Kasakavatthu. (52)
        "na Taṁ kammaṁ kataṁ sādhūti imaṁ dhammadesanaṁ satthā jetavane
  viharanto ekaṁ kasakaṁ ārabbha kathesi.
        So kira sāvatthito avidūre ekaṁ khettaṁ kasati. Corā
  udakaniddhamanena nagaraṁ pavisitvā ekasmiṁ aḍḍhakule ummaṅgaṁ bhinditvā
  pavisitvā bahuṁ hiraññasuvaṇṇaṁ gahetvā udakaniddhamaneneva nikkhamiṁsu.
  Eko coro te vañcetvā ekaṁ sahassatthavikaṁ ovaṭṭikāyaṁ katvā taṁ
  khettaṁ gantvā tehi saddhiṁ bhaṇḍaṁ bhājetvā ādāya gacchanto
  ovaṭṭikato patamānaṁ sahassatthavikaṁ na sallakkhesi.
        Taṁdivasaṁ satthā paccūsasamaye lokaṁ olokento taṁ kasakaṁ
  attano ñāṇajālassa anto paviṭṭhaṁ disvā "kinnu kho bhavissatīti
  upadhārento idaṁ addasa "ayaṁ kasako pātova kasituṁ gamissati,
  bhaṇḍasāmikāpi corānaṁ anupadaṁ gantvā sahassatthavikaṁ tassa khette
-------------------------------------------------
[page 132]
  Disvā etaṁ gaṇhissanti, maṁ ṭhapetvā tassa añño sakkhi nāma na
  bhavissati; sotāpattimaggassa upanissayopissa atthi, tattha mayā gantuṁ
  vaṭṭatīti. Sopi kasako pātova kasituṁ gato. Satthā ānandattherena
  pacchāsamaṇena tattha agamāsi. Kasako satthāraṁ disvā gantvā
  bhagavantaṁ vanditvā puna kasituṁ ārabhi. Satthā tena saddhiṁ kiñci
  avatvā sahassatthavikāya patitaṭṭhānaṁ gantvā taṁ disvā ānandattheraṁ
  āha "passa ānanda āsīvisoti. "passāmi Bhante ghoravisoti.
  Kasako taṁ kathaṁ sutvā "mama velāya vā avelāya vā caraṇaṭṭhānametaṁ,
  āsīviso kirettha atthīti cintetvā, satthari ettakaṁ vatvā pakkante,
  "māressāmi nanti patodayaṭṭhiṁ ādāya gato sahassatthavikaṁ disvā
  "imaṁ sandhāya satthārā kathitaṁ bhavissatīti taṁ ādāya nivatto
  abyattatāya taṁ ekamante ṭhapetvā paṁsunā paṭicchādetvā puna kasituṁ
  ārabhi. Manussāpi vibhātāya rattiyā, gehe corehi katakammaṁ disvā
  padānupadaṁ gacchantā taṁ khettaṁ gantvā tattha corehi bhaṇḍassa
  bhājitaṭṭhānaṁ disvā kasakassa padavalañjaṁ addasaṁsu. Te tassa
  padānusārena gantvā thavikāya ṭhapitaṭṭhānaṁ disvā paṁsuṁ viyūhitvā thavikaṁ
  ādāya "tvaṁ gehaṁ vilumpitvā khettaṁ kasamāno viya vicarasīti
  tajjetvā daṇḍena pothetvā netvā rañño dassayiṁsu. Rājā taṁ
  pavattiṁ sutvā tassa vadhaṁ āṇāpesi. Rājapurisā taṁ pacchābāhuṁ
  bandhitvā kasāhi tālentā āghātanaṁ nayiṁsu. So kasāhi tāliyamāno
  aññaṁ kiñci avatvā "passa ānanda āsīvisoti, `passāmi bhante
-------------------------------------------------
[page 133]
  Ghoravisoti vadanto gacchati. Atha naṁ rājapurisā "satthu ceva ānandattherassa
  ca kathaṁ kathesi, kinnāmetanti pucchitvā, "rājānaṁ daṭṭhuṁ
  labhamāno kathessāmīti vutte, rañño santikaṁ netvā rañño taṁ
  pavattiṁ kathayiṁsu. Atha naṁ rājā "kasmā evaṁ kathesīti pucchi. Sopi
  "nāhaṁ deva coroti vatvā kasanatthāya nikkhantakālato paṭṭhāya
  sabbaṁ taṁ pavattiṁ rañño ācikkhi. Rājā tassa kathaṁ sutvā "ayaṁ bhaṇe
  loke aggapuggalaṁ satthāraṁ sakkhiṁ apadisati, na yuttaṁ etassa dosaṁ
  āropetuṁ, ahamettha kattabbaṁ jānissāmīti taṁ ādāya sāyaṇhasamaye
  satthu santikaṁ gantvā satthāraṁ pucchi "bhagavā kacci tumhe ānandattherena
  saddhiṁ etassa kasakassa kasanaṭṭhānaṁ gatāti. "āma Mahārājāti.
  "kiṁ Vo tattha diṭṭhanti. "sahassatthavikā Mahārājāti. "disvā Kiṁ
  avocutthāti. "idaṁ Nāma mahārājāti. "bhante Sacāyaṁ puriso
  tumhādisaṁ apadisaṁ nākarissa, na jīvitaṁ labhissa, tumhehi pana kathitakathaṁ
  kathetvā tena jīvitaṁ laddhanti. Taṁ sutvā satthā "āma mahārāja,
  ahampi ettakameva vatvā gato, paṇḍitena nāma yaṁ kammaṁ katvā
  pacchānutappaṁ hoti na taṁ kattabbanti vatvā anusandhiṁ ghaṭetvā
  dhammaṁ desento imaṁ gāthamāha
          "na taṁ kammaṁ kataṁ sādhu yaṁ katvā anutappati,
           yassa assumukho rodaṁ vipākaṁ paṭisevatīti.
        Tattha "yaṁ katvāti: yaṁ nirayādīsu nibbattanasamatthaṁ dukkhudriyaṁ
  kammaṁ katvā anussaranto anussaritānussaritakkhaṇe anutappati
-------------------------------------------------
[page 134]
  Anusocati, taṁ kataṁ na sādhu na sundaraṁ na siliṭṭhakaṁ. Yassa assumukhoti:
  yassa assūhi tintamukho rodanto vipākaṁ anubhotīti.
        Desanāvasāne kasakaupāsako sotāpattiphalaṁ patto.
  Sampattabhikkhūpi bahū sotāpattiphalādīni pāpuṇiṁsūti.
                         Kasakavatthu.
                        --------
                 9. Sumanamālākāravatthu. (53)
        "tañca Kammaṁ kataṁ sādhūti imaṁ dhammadesanaṁ satthā veḷuvane
  viharanto sumanaṁ nāma mālākāraṁ ārabbha kathesi.
        So kira devasikaṁ bimbisārarājānaṁ pātova aṭṭhahi
  sumanapupphanāḷīhi upaṭṭhahanto aṭṭhaṭṭhakahāpaṇe labhati. Athekadivasaṁ tasmiṁ
  pupphāni gahetvā nagaraṁ paviṭṭhamatte, bhagavā mahābhikkhusaṅghaparivuto
  chabbaṇṇaraṁsiyo vissajjento mahatā buddhānubhāvena mahatiyā
  buddhalīḷhāya nagaraṁ piṇḍāya pāvisi. Bhagavā hi ekadā chabbaṇṇaraṁsiyo
  cīvarena paṭicchādetvā aññataro piṇḍapātiko viya vicarati tiṁsayojanamaggaṁ
  aṅgulimālassa paccuggamanaṁ gacchanto viya, ekadā chabbaṇṇaraṁsiyo
  vissajjento kapilavatthuppavesanādīsu viya. Tasmiṁpi divase sarīrato
  chabbaṇṇaraṁsiyo vissajjetvā mahatā buddhānubhāvena mahatiyā
  buddhalīḷhāya rājagahaṁ pāvisi. Atha mālākāro bhagavato
-------------------------------------------------
[page 135]
  Ratanagghiyakāñcanagghiyasadisaṁ attabhāvaṁ disvā dvattiṁsamahāpurisalakkhaṇappaṭimaṇḍitaṁ
  asītyānubyañjanasirisobhaggaṁ oloketvā pasannacitto "kinnu kho
  satthu adhikāraṁ karomīti cintetvā aññaṁ apassanto "imehi pupphehi
  bhagavantaṁ pūjessāmīti cintetvā puna cintesi "imāni rañño nibaddhaṁ
  upaṭṭhānapupphāni, rājā imāni alabhanto maṁ bandhāpeyya vā
  ghātāpeyya vā raṭṭhato vā pabbājeyya, kinnu kho karomīti. Athassa
  etadahosi "rājā maṁ ghātetu vā raṭṭhato vā pabbājetu, so hi
  mayhaṁ dadamānopi imasmiṁ attabhāve jīvitamattaṁ 1- dhanaṁ dadeyya; satthu
  pūjā pana me anekāsu kappakoṭīsu alaṁ hitāya ceva sukhāya cāti
  attano jīvitaṁ tathāgatassa pariccaji. So "yāva me pasannacittaṁ
  na paṭikuṭati: tāvadeva pūjaṁ karissāmīti haṭṭhappahaṭṭho udaggudaggo
  satthāraṁ pūjesi. Kathaṁ? paṭhamaṁ tāva dve pupphamuṭṭhiyo tathāgatassa
  upari khipi. Tā uparimatthake vitānaṁ hutvā aṭṭhaṁsu. Aparā dve
  muṭṭhiyo khipi. Tā dakkhiṇahatthapassena mālāpaṭicchannena 2- otaritvā
  aṭṭhaṁsu. Aparā dve muṭṭhiyo khipi. Tā piṭṭhipassena otaritvā
  tatheva aṭṭhaṁsu. Aparā dve muṭṭhiyo khipi. Tā vāmahatthapassena
  otaritvā tatheva aṭṭhaṁsu. Evaṁ aṭṭha nāḷiyo aṭṭha muṭṭhiyo hutvā
  catūsu ṭhānesu tathāgataṁ parikkhipiṁsu. Purato gamanadvāramattameva ahosi.
  Pupphānaṁ vaṇṭāni antomukhāni ahesuṁ, pattāni bahimukhāni. Bhagavā
  rajatapaṭṭaparikkhitto viya hutvā pāyāsi. Pupphāni acittakānipi

  *  *  *  *  *  *
  Footnote: 1. jīvanamattanti padena bhavitabbaṁ. 2. mālāpaṭicchadena. (?)
-------------------------------------------------
[page 136]
  Sacittakaṁ nissāya abhijjitvā apatitvā satthārā saddhiṁyeva gacchanti
  ṭhitaṭṭhāne tiṭṭhanti. Satthu sarīrato satasahassavijjulatā viya raṁsiyo
  nikkhamiṁsu. Purato ca pacchato ca dakkhiṇato ca vāmato ca sīsamatthakato
  ca nikkhantaraṁsiyo nikkhamiṁsu. Ekāpi sammukhasammukhaṭṭhānena apalāyitvā,
  sabbāpi satthāraṁ tikkhattuṁ padakkhiṇaṁ katvā taruṇatālakkhandhappamāṇā
  hutvā puratoyeva dhāvanti. Sakalanagaraṁ saṅkhubhi. "antonagare Nava
  koṭiyo bahinagare nava koṭiyoti aṭṭhārasasu koṭīsu ekopi
  puriso vā itthī vā bhikkhaṁ gahetvā na nikkhamanto nāma natthi.
  Mahājano sīhanādaṁ nadanto celukkhepasahassāni karonto satthu
  puratova gacchati. Satthāpi mālākārassa guṇaṁ pākaṭaṁ kātuṁ tigāvute
  nagare bhericaraṇamaggeneva acari. Mālākārassa sakalasarīraṁ pañcavaṇṇāya
  pītiyā paripūri. So thokaññeva tathāgatena saddhiṁ caritvā
  manosilārase nimuggo viya buddharaṁsīnaṁ anto paviṭṭho satthāraṁ
  thometvā vanditvā tucchapacchimeva gahetvā gehaṁ agamāsi.
        Atha naṁ bhariyā pucchi "kahaṁ pupphānīti. "satthā Me pūjitoti.
  "rañño Idāni kiṁ karissasīti. "rājā Maṁ ghātetu vā raṭṭhato vā
  pabbājetu, ahaṁ jīvitaṁ pariccajitvā satthāraṁ pūjesiṁ, sabbapupphāni aṭṭha
  muṭṭhiyo ahesuṁ, evarūpā nāma pūjā jātā, mahājano ukkuṭṭhisahassāni
  karonto satthārā saddhiṁ carati, yo esa mahājanassa
  ukkuṭṭhisaddo, tasmiṁ ṭhāne esoti. Athassa bhariyā andhabālā evarūpe
  pāṭihāriye pasādaṁ ajanetvā taṁ akkositvā "rājāno nāma caṇḍā
-------------------------------------------------
[page 137]
  Sakiṁ kuddhā hatthapādādicchedanena bahumpi anatthaṁ karonti, tayā
  katakammena mayhampi anattho siyāti putte ādāya rājakulaṁ gantvā
  raññā pakkositvā "kiṁ etanti pucchitā āha "mama sāmiko
  tumhākaṁ upaṭṭhānapupphehi satthāraṁ pūjetvā tucchahattho gharaṁ āgantvā
  `kahaṁ pupphānīti mayā puṭṭho idannāma vadesi, ahaṁ taṁ paribhāsitvā
  `rājāno nāma caṇḍā sakiṁ kuddhā hatthapādādicchedanena bahumpi
  anatthaṁ karonti, tayā katakammena mayhampi anattho siyāti taṁ
  chaḍḍetvā idhāgatā; tena katakammaṁ sukataṁ vā hotu dukkaṭaṁ vā,
  tassevetaṁ; mayā chaḍḍitabhāvaṁ jānāhi devāti. Rājā paṭhamadassaneneva
  sotāpattiphalaṁ patto saddhāsampanno ariyasāvako cintesi "aho
  ayaṁ itthī andhabālā evarūpe guṇe pasādaṁ na uppādesīti. So kuddho
  viya hutvā "kiṁ amma vadesi, mayhaṁ upaṭṭhānapupphehi tena pūjā katāti.
  "āma Devāti. "bhaddakante Kataṁ taṁ chaḍḍentiyā, mama pupphehi
  pūjākārakassa ahaṁ kattabbayuttakaṁ jānissāmīti taṁ uyyojetvā
  vegena satthu santikaṁ gantvā vanditvā satthārā saddhiṁyeva vicari.
  Satthā tassa cittappasādaṁ ñatvā bhericaraṇavīthiyā nagaraṁ caritvā
  rañño gehadvāraṁ agamāsi. Rājā pattaṁ gahetvā satthāraṁ gehaṁ
  pavesetukāmo ahosi. Satthā pana rājaṅgaṇeyeva nisīdanākāraṁ dassesi.
  Rājā taṁ ñatvā "sīghaṁ maṇḍapaṁ karothāti taṁkhaṇaññeva maṇḍapaṁ
  kārāpesi. Nisīdi satthā saddhiṁ bhikkhusaṅghena. Kasmā pana satthā
  rājagehaṁ na pāvisi? evaṁ kirassa ahosi "sacāhaṁ anto pavisitvā
-------------------------------------------------
[page 138]
  Nisīdeyyaṁ, mahājano maṁ daṭṭhuṁ na labheyya, mālākārassa guṇo
  pākaṭo na bhaveyya, rājaṅgaṇe pana maṁ nisinnaṁ mahājano daṭṭhuṁ
  labhissati, mālākārassa guṇo pākaṭo bhavissatīti. Guṇavantānaṁ hi
  guṇaṁ buddhāyeva pākaṭaṁ kātuṁ sakkonti, avasesajano guṇavantānaṁ
  guṇaṁ kathento maccharāyati. Cattāro pupphapaṭṭā catuddisaṁ aṭṭhaṁsu.
  Mahājano satthāraṁ parivāresi. Rājā buddhappamukhaṁ bhikkhusaṅghaṁ paṇītena
  āhārena parivisi. Satthā bhattakiccāvasāne anumodanaṁ katvā purimanayeneva
  catūhi pupphapaṭṭehi parikkhitto sīhanādaṁ nadantena mahājanena
  parivuto vihāraṁ agamāsi. Rājā satthāraṁ anugantvā nivatto mālākāraṁ
  pakkosāpetvā "mama āharitabbapupphehi `kinti vatvā satthāraṁ pūjesīti
  pucchi. Mālākāro "rājā ghātetu vā raṭṭhato vā pabbājetūti
  jīvitaṁ pariccajitvā satthāraṁ pūjesiṁ devāti āha. Rājā "tvaṁ
  mahāpuriso nāmāti vatvā "aṭṭha hatthī ca asse ca dāse ca
  dāsiyo ca mahāpasādhanāni ca aṭṭha kahāpaṇasahassāni ca rājakulato
  nīharitvā sabbālaṅkārappaṭimaṇḍitā aṭṭha nāriyo aṭṭha gāmavare
  cāti imaṁ sabbaṭṭhakaṁ nāma dānaṁ adāsi.
      Ānandatthero cintesi "ajja pātova paṭṭhāya sīhanādasahassāni
  ceva celukkhepasahassāni ca pavattanti, ko nu kho
  mālākārassa vipākoti. So satthāraṁ pucchi. Atha naṁ satthā "ānanda
  `iminā mālākārena appamattakaṁ kammaṁ katanti mā sallakkhesi,
  ayañhi mayhaṁ jīvitaṁ pariccajitvā pūjaṁ akāsi, so evaṁ mayi cittaṁ
-------------------------------------------------
[page 139]
  Pasādetvā kappānaṁ satasahassaṁ duggatiṁ na gamissatīti
          kappānaṁ satasahassaṁ duggatiṁ na gamissati
          ṭhatvā devamanussesu, phalaṁ etassa kammuno,
          pacchā paccekasambuddho sumano nāma bhavissatīti
  āha. Satthu pana vihāraṁ gantvā gandhakuṭiṁ pavisanakāle tāni
  pupphāni dvārakoṭṭhake patiṁsu.
        Sāyaṇhasamaye bhikkhū dhammasabhāyaṁ kathaṁ samuṭṭhāpesuṁ "aho
  acchariyaṁ mālākārassa kammaṁ, dharamānakabuddhassa jīvitaṁ pariccajitvā
  pupphapūjaṁ katvā taṁkhaṇaññeva sabbaṭṭhakannāma labhīti. Satthā gandhakuṭito
  nikkhamitvā tiṇṇaṁ gamanānaṁ aññatarena gamanena dhammasabhaṁ gantvā
  buddhāsane nisīditvā "kāya nuttha bhikkhave etarahi kathāya sannisinnāti
  pucchitvā, "imāya nāmāti vutte, "āma bhikkhave yassa kammassa
  katattā pacchānutappaṁ na hoti, anussaritānussaritakkhaṇe somanassameva
  uppajjati, evarūpaṁ kammaṁ kattabbamevāti vatvā anusandhiṁ ghaṭetvā
  dhammaṁ desento imaṁ gāthamāha
          "tañca kammaṁ kataṁ sādhu yaṁ katvā nānutappati,
           yassa patīto sumano vipākaṁ paṭisevatīti.
        Tattha "yaṁ katvāti: yaṁ devamanussasampattīnañceva
  nibbānasampattiyā ca nibbattanasamatthaṁ sukhudriyaṁ kammaṁ katvā nānutappati,
  athakho diṭṭhadhammeyeva anussaritānussaritakkhaṇe pītivegena patīto
  somanassavegena ca sumano hutvā āyatiṁ pītisomanassajāto hutvā
-------------------------------------------------
[page 140]
  Vipākaṁ paṭisevati, taṁ kammaṁ kataṁ sādhu sundaraṁ siliṭṭhakanti.
        Desanāvasāne caturāsītiyā pāṇasahassānaṁ dhammābhisamayo
  ahosīti.
                     Sumanamālākāravatthu.
                        --------
                10. Uppalavaṇṇātherīvatthu. (54)
        "madhuvā Maññatī bāloti imaṁ dhammadesanaṁ satthā jetavane
  viharanto uppalavaṇṇātheriṁ ārabbha kathesi.
        Sā kira padumuttarabuddhassa pādamūle patthanaṁ paṭṭhapetvā
  kappasatasahassaṁ puññāni kurumānā devesu ca manussesu ca saṁsarantī
  imasmiṁ buddhuppāde devalokato cavitvā sāvatthiyaṁ seṭṭhikule paṭisandhiṁ
  gaṇhi. Nīluppalagabbhasamānavaṇṇatāya cassā "uppalavaṇṇātveva
  nāmaṁ akaṁsu. Athassā vayappattakāle sakalajambudīpe rājāno ca
  seṭṭhino ca seṭṭhissa santikaṁ paṇṇākāraṁ pahiṇiṁsu "dhītaraṁ amhākaṁ
  detūti. Appahiṇanto nāma nāhosi. Tato seṭṭhī cintesi "ahaṁ
  sabbesaṁ manaṁ gahetuṁ na sakkhissāmi, upāyaṁ panekaṁ karissāmīti. So
  dhītaraṁ pakkositvā "amma pabbajituṁ sakkhissasīti āha. Tassā
  pacchimabhavikattā pitu vacanaṁ sīse āsittasatapākatelaṁ viya ahosi;
  tasmā pitaraṁ "pabbajissāmi tātāti āha. So tassā mahantaṁ
-------------------------------------------------
[page 141]
  Sakkāraṁ katvā taṁ bhikkhunūpassayaṁ netvā pabbājesi. Tassā acirappabbajitāya
  eva uposathāgāre tālavāro pāpuṇi. Sā dīpaṁ jāletvā
  uposathāgāraṁ sammajjitvā dīpasikhāya nimittaṁ gaṇhitvā ṭhitāva
  punappunaṁ olokayamānā tejokasiṇārammaṇaṁ jhānaṁ nibbattetvā
  tameva pādakaṁ katvā arahattaṁ pāpuṇi saddhiṁ paṭisambhidāhi ceva
  abhiññāhi ca. Sā aparena samayena janapadacārikaṁ caritvā paccāgatā
  andhavanaṁ pāvisi. Tadā bhikkhunīnaṁ araññavāso appaṭikkhitto hoti.
  Athassā manussā tattha kuṭikaṁ katvā mañcakaṁ paññāpetvā sāṇiyā
  parikkhipiṁsu. Sā sāvatthiyaṁ piṇḍāya pavisitvā nikkhami. Mātulaputto
  panassā nandamāṇavo gihikālato paṭṭhāya paṭibaddhacitto tassā
  āgatabhāvaṁ sutvā theriyā āgamanato puretarameva andhavanaṁ gantvā
  taṁ kuṭikaṁ pavisitvā heṭṭhāmañce nilīno, theriyā āgantvā kuṭikaṁ
  pavisitvā dvāraṁ pidhāya mañcake nisinnamattāya, bahi ātapato
  āgatattā cakkhupathe andhakāre avigateyeva, heṭṭhāmañcato nikkhamitvā
  mañcakaṁ abhiruyha "mā nassi bāla, mā nassi bālāti theriyā
  vāriyamāno abhibhavitvā attano paṭṭhitakammaṁ katvā pāyāsi. Athassa
  aguṇaṁ dhāretuṁ asakkontī viya mahāpaṭhavī dvedhā bhijji. So paṭhaviṁ
  paviṭṭho gantvā mahāavīcimhi nibbatti. Therīpi tamatthaṁ bhikkhunīnaṁ
  ārocesi. Bhikkhuniyo bhikkhūnaṁ tamatthaṁ ārocesuṁ. Bhikkhū bhagavato ārocesuṁ.
  Taṁ sutvā satthā bhikkhū āmantetvā "bhikkhave bhikkhubhikkhunīupāsakaupāsikāsu
  yo koci bālo pāpakammaṁ karonto madhusakkharādīsu
-------------------------------------------------
[page 142]
  Kañcideva madhurarasaṁ khādamāno puriso viya haṭṭhappahaṭṭho udaggudaggo
  viya karotīti anusandhiṁ ghaṭetvā dhammaṁ desento imaṁ gāthamāha
          "madhuvā maññatī bālo, yāva pāpaṁ na paccati;
           yadā ca paccatī pāpaṁ; atha (bālo) dukkhaṁ nigacchatīti.
        Tattha "madhuvāti: bālassa hi pāpaṁ akusalakammaṁ karontassa, taṁ
  kammaṁ madhu viya madhurarasaṁ viya iṭṭhaṁ kantaṁ manāpaṁ viya upaṭṭhāti, iti naṁ
  so madhuṁva maññati. Yāvāti: yattakaṁ kālaṁ. Pāpaṁ na paccatīti:
  diṭṭhadhamme vā samparāye vā vipākaṁ na deti, tāva naṁ evaṁ maññati.
  Yadā cāti: yadā panassa diṭṭhadhamme vā vividhā kammakaraṇā
  kariyamānassa samparāye vā nirayādīsu mahādukkhaṁ anubhavantassa, taṁ
  pāpaṁ paccati; atha so bālo dukkhaṁ nigacchati vindati paṭilabhatīti.
        Desanāvasāne bahū sotāpattiphalādīni pāpuṇiṁsu. Aparena samayena
  dhammasabhāyaṁ mahājano kathaṁ samuṭṭhāpesi 1- "khīṇāsavāpi maññe kāmasukhaṁ
  sādiyanti kāmaṁ sevanti, kiṁ na sevissanti; na hete koḷāparukkhā, na
  vammikā, allamaṁsasarīrāyeva; tasmā etepi kāmasukhaṁ sādiyanti, kāmaṁ
  sevantīti. Satthā āgantvā "kāya nuttha bhikkhave etarahi kathāya
  sannisinnāti pucchitvā, "imāya nāmāti vutte, "na bhikkhave khīṇāsavā
  kāmasukhaṁ sādiyanti na kāmaṁ sevanti, yathā hi padumapatte patitaṁ
  udakabindu na lippati na saṇṭhāti, vinivaṭṭetvā patateva; yathā ca
  āragge sāsapo na lippati na saṇṭhāti, vinivaṭṭetvā patateva;

  *  *  *  *  *  *
  Footnote: 1. pacchā vuttena na sameti. tathāhi vakkhati `kāya nuttha bhikkhavetiādiṁ.
-------------------------------------------------
[page 143]
  Evaṁ khīṇāsavassa citte duvidhopi kāmo na lippati na saṇṭhātīti
  anusandhiṁ ghaṭetvā dhammaṁ desento imaṁ brāhmaṇavagge gāthamāha
          "vāri pokkharapatteva āraggeriva sāsapo
           yo na lippati kāmesu; tamahaṁ brūmi brāhmaṇanti.
          Imissā attho brāhmaṇavaggeyeva āvibhavissati. Satthā pana
  rājānaṁ pasenadikosalaṁ pakkosāpetvā "mahārāja imasmiṁ sāsane
  yatheva kulaputtā evaṁ kuladhītaropi mahantaṁ ñātigaṇañca bhogakkhandhañca
  pahāya pabbajitvā araññe viharanti, tā araññe viharamānā
  rāgarattā pāpapuggalā omānātimānavasena viheṭhentipi
  brahmacariyantarāyaṁpi pāpenti; tasmā bhikkhunīsaṅghassa antonagare vasanaṭṭhānaṁ
  kātuṁ vaṭṭatīti. Rājā "sādhūti sampaṭicchitvā nagarassa ekapasse
  bhikkhunīsaṅghassa vasanaṭṭhānaṁ kāresi. Tato paṭṭhāya bhikkhuniyo
  antogāmeyeva vasanti.
                     Uppalavaṇṇātherīvatthu.
                        --------
                  11. Jambukājīvakavatthu. (55)
        "māse Māse kusaggenāti imaṁ dhammadesanaṁ satthā veḷuvane
  viharanto jambukājīvakaṁ ārabbha kathesi.
        Atīte kira kassapasammāsambuddhakāle gāmavāsī eko kuṭumbiko
-------------------------------------------------
[page 144]
  Ekassa therassa vihāraṁ katvā tattha viharantaṁ catūhi paccayehi
  upaṭṭhahi. Thero tassa gehe nibaddhaṁ bhuñjati. Atheko khīṇāsavo
  bhikkhu divā piṇḍāya caranto tassa gehadvāraṁ pāpuṇi. Kuṭumbiko taṁ
  disvā tassa iriyāpathe pasanno gehaṁ pavesetvā sakkaccaṁ paṇītena
  bhojanena parivisitvā "bhante imaṁ sāṭakaṁ rajitvā nivāseyyāthāti
  mahantaṁ sāṭakaṁ datvā "bhante kesā vo dīghā; tumhākaṁ kesoropanatthāya
  nahāpitaṁ ānessāmi, sayanatthāya [1]- mañcakaṁ gāhāpetvā
  āgamissāmīti āha. Nibaddhaṁ gehe bhuñjanto kulupako bhikkhu tassa taṁ
  sakkāraṁ disvā cittaṁ pasādetuṁ nāsakkhi "ayantaṁ muhuttaṁ diṭṭhakassa
  evarūpaṁ sakkāraṁ karoti, nibaddhaṁ gehe bhuñjantassa pana mayhaṁ na
  karotīti cintetvā vihāraṁ agamāsi. Itaropi teneva saddhiṁ gantvā
  kuṭumbikena dinnaṁ sāṭakaṁ rajitvā nivāsesi. Kuṭumbikopi nahāpitaṁ
  ādāya gantvā therassa kese ohārāpetvā mañcakaṁ attharāpetvā
  "bhante imasmiṁyeva mañcake sayathāti vatvā dvepi there svātanāya
  nimantetvā pakkāmi. Nevāsiko tassa sakkāraṁ kayiramānaṁ adhivāsetuṁ
  nāsakkhi. Athassa so sāyaṁ therassa nipannaṭṭhānaṁ gantvā catūhākārehi
  [2]- Akkosi "āvuso āgantuka kuṭumbikassa gehe bhattaṁ bhuñjanato
  varataraṁ mīḷhaṁ khādituṁ, kuṭumbikena ānītanahāpitena kesoropanato
  varataraṁ tālaṭṭhikena kese luñcāpetuṁ, kuṭumbikena dinnasāṭakaṁ

  *  *  *  *  *  *
  Footnote: 1. ba. Yu. etthantare "ca voti atthi. Sī. "voti atthi. 2. Sī. Yu. etthantare
  theranti atthi.
-------------------------------------------------
[page 145]
  Nivāsanato varataraṁ naggena carituṁ, kuṭumbikena ābhatamañcake nipajjanato
  varataraṁ bhūmiyaṁ nipajjitunti. Theropi "mā esa bālo maṁ nissāya
  nassīti nimantanaṁ anādayitvā pātova uṭṭhāya yathāsukhaṁ agamāsi.
  Nevāsikopi pātova vihāre kattabbavattaṁ katvā "bhikkhācāravelāyaṁ
  idānipi āgantuko niddāyati, gaṇḍisaddena pabujjheyyāti saññāya
  nakhapiṭṭheneva gaṇḍiṁ paharitvā gāmaṁ piṇḍāya pāvisi. Kuṭumbikopi
  sakkāraṁ katvā therānaṁ āgamanamaggaṁ olokento nevāsikaṁ disvā
  "bhante thero kuhinti pucchi. Atha naṁ nevāsiko "mā āvuso
  avaca, 1- tuyhaṁ kulupako hīyo tava nikkhantavelāya ovarakaṁ pavisitvā
  niddaṁ okkanto, pātova paṭṭhāya mama vihārasammajjanasaddampi
  pānīyaghaṭaparibhojanīyaghaṭesu udakāsiñcanasaddampi gaṇḍisaddampi
  karontassa, na jānātīti āha. Kuṭumbiko cintesi "tādisāya
  iriyāpathasampattiyā samannāgatassa me ayyassa yāva imamhā kālā
  niddāyanaṁ nāma natthi, maṁ pana tassa sakkāraṁ karontaṁ disvā
  addhā iminā bhadantena kiñci vuttaṁ bhavissatīti. So attano
  paṇḍitabhāvena taṁ sakkaccaṁ bhojetvā tassa pattaṁ sādhukaṁ dhovitvā
  nānaggarasabhojanassa pūretvā "bhante sace me ayyaṁ passeyyātha,
  imamassa piṇḍapātaṁ dadeyyāthāti āha. Itaro taṁ gahetvāva
  cintesi "sace so evarūpaṁ piṇḍapātaṁ bhuñjissati, imasmiṁyeva ṭhāne
  paluddho bhavissatīti antarāmagge taṁ piṇḍapātaṁ chaḍḍetvā therassa

  *  *  *  *  *  *
  Footnote: 1. Sī. Yu. āvuso kiṁ vadetha.
-------------------------------------------------
[page 146]
  Vasanaṭṭhānaṁ gantvā taṁ tattha olokento nāddasa. Atha naṁ ettakassa
  kammassa katattā vīsativassasahassāni katopi samaṇadhammo rakkhituṁ
  nāsakkhi. Āyuhapariyosāne pana avīcimhi nibbattitvā ekaṁ buddhantaraṁ
  mahādukkhaṁ anubhavitvā imasmiṁ buddhuppāde rājagahanagare ekasmiṁ
  bahuannapāne kulaghare nibbatti.
        So padasā gamanakālato paṭṭhāya neva sayane sayituṁ na bhattaṁ
  bhuñjituṁ icchati, attano sarīravalañjameva khādati. "bālatāya Ajānanto
  karotīti naṁ posiṁsu. Mahallakakālepi vatthaṁ nivāsetuṁ na icchati, naggo
  vicarati, bhūmiyaṁ sayati, attano sarīravalañjameva khādati. Athassa mātāpitaro
  "nāyaṁ kulagharassa anucchaviko; ājīvakānaṁ esa anucchavikoti tesaṁ
  santikaṁ netvā "imaṁ dārakaṁ pabbājethāti adaṁsu. Atha naṁ te pabbājesuṁ,
  pabbājetvā ca pana galappamāṇe āvāṭe ṭhapetvā dvinnaṁ aṁsakūṭānaṁ 1-
  upari padarāni datvā tesaṁ upari nisīditvā tālaṭṭhikhaṇḍena kese
  luñciṁsu. Atha ne tassa mātāpitaro svātanāya nimantetvā pakkamiṁsu.
  Punadivase ājīvakā "ehi gāmaṁ pavisissāmāti taṁ vadiṁsu. So "gacchatha
  tumhe, ahaṁ idheva bhavissāmīti na icchi. Atha naṁ punappunaṁ vatvā
  anicchamānaṁ ohāya agamaṁsu. Sopi tesaṁ gatabhāvaṁ ñatvā vaccakuṭiyā
  dvāraṁ 2- vivaritvā oruyha ubhohi hatthehi ālopakārakaṁ gūthaṁ khādati. 3-
  Ājīvakā tassa antogāmato āhāraṁ pahiṇiṁsu. Tampi na icchati,
  punappunaṁ vuccamānopi "na me iminā attho, laddho me āhāroti.

  *  *  *  *  *  *
  Footnote: 1. Sī. Ma. Yu. jattūnaṁ. 2. Sī. Ma. Yu. padaraṁ. 3. Sī. Ma. Yu. khādi.
-------------------------------------------------
[page 147]
  "kahaṁ Laddhoti. "idheva Laddhoti. Evaṁ dutiye tatiye catutthe divasepi
  tehi bahumpi vuccamāno "ahaṁ idheva bhavissāmīti gāmaṁ gantuṁ na
  icchati. Ājīvakā "ayaṁ divase divase neva gāmaṁ pavisituṁ, na amhehi
  pahitaṁ āhāraṁ āharituṁ icchati, `idheva me laddhoti vadati; kinnu
  kho karoti, pariggaṇhissāma nanti gāmaṁ pavisantā ekaṁ dve jane
  tassapi pariggaṇhanatthaṁ ohāya gamiṁsu. Te pacchato gacchantā viya
  hutvā nilīyiṁsu. Sopi tesaṁ gatabhāvaṁ ñatvā purimanayeneva vaccakuṭiṁ
  oruyha gūthaṁ khādati. Itare tassa kiriyaṁ disvā ājīvakānaṁ ārocayiṁsu.
  Taṁ sutvā ājīvakā "aho bhāriyaṁ kammaṁ; sace samaṇassa gotamassa
  sāvakā jāneyyuṁ, `ājīvakā gūthaṁ khādamānā vicarantīti amhākaṁ
  akittiṁ pakāseyyuṁ; nāyaṁ amhākaṁ anucchavikoti taṁ attano santikā
  nīhariṁsu. So tehi nīharito. Mahājanassa uccārakaraṇaṭṭhāne patthato
  eko piṭṭhipāsāṇo atthi. Tasmiṁ mahantaṁ soṇḍi. Piṭṭhipāsāṇaṁ
  nissāya mahājanassa uccārakaraṇaṭṭhānaṁ hoti. So tattha gantvā rattiṁ
  gūthaṁ khāditvā mahājanassa sarīravalañjanatthāya āgamanakāle ekena
  hatthena pāsāṇassa ekaṁ passaṁ olubbha ekaṁ pādaṁ ukkhipitvā
  jannuke ṭhapetvā uddhavātābhimukho mukhaṁ vivaritvā tiṭṭhati. Mahājano
  taṁ disvā upasaṅkamitvā vanditvā "bhante kasmā ayyo mukhaṁ vivaritvā
  ṭhitoti pucchati. "ahaṁ Vātabhakkho, añño me āhāro natthīti.
  "atha Kasmā ekaṁ pādaṁ ukkhipitvā jannuke katvā ṭhitosi bhanteti.
  "ahaṁ Uggatatapo ghoratapo, mayā dvīhi pādehi akkantā paṭhavī
-------------------------------------------------
[page 148]
  Kampati; tasmā ekaṁ pādaṁ ukkhipitvā jannuke katvā ṭhitomhi,
  ahañhi ṭhitakova vītināmemi na nisīdāmi na nipajjāmīti. Manussā nāma
  yebhuyyena vacanamattameva saddahanti; tasmā "aho acchariyaṁ, evarūpāpi
  nāma tapassino honti, na no evarūpo diṭṭhapubboti yebhuyyena
  aṅgamagadhavāsino saṅkhubhitvā māse māse mahantaṁ sakkāraṁ abhiharanti.
  So "ahaṁ vātameva bhakkhāmi, na aññaṁ āhāraṁ āharāmi, aññaṁ hi me
  khādantassa, tapo nassatīti tehi abhihataṁ na kiñci icchati. Manussā "mā
  no bhante nāsetha, tumhādisena ghoratapena paribhogo kato amhākaṁ
  dīgharattaṁ hitāya sukhāya saṁvattatīti punappunaṁ yācanti. "tassa Me
  añño āhāro na ruccatīti mahājanassa pana yācanāya pīḷito
  tehi ābhatāni sappiphāṇitādīni kusaggena jivhagge ṭhapetvā "gacchatha,
  alaṁ vo ettakaṁ hitāya sukhāyāti uyyojesi. Evaṁ so pañcapaṇṇāsa
  vassāni naggo gūthaṁ khādanto kese luñcanto bhūmiyaṁ sayamāno
  vītināmesi.
        Buddhānaṁpi kho paccūsakāle lokaṁ volokanaṁ avijahitameva hoti;
  tasmā ekadivasaṁ bhagavato paccūsasamaye lokaṁ volokentassa, ayaṁ
  jambukājīvako ñāṇajālassa anto paññāyi. Satthā "kinnu kho
  bhavissatīti āvajjitvā tassa saha paṭisambhidāhi arahattassa upanissayaṁ
  disvā "ahaṁ etaṁ ādiṁ katvā ekaṁ gāthaṁ bhāsissāmi, gāthāpariyosāne
  caturāsītiyā pāṇasahassānaṁ dhammābhisamayo bhavissati, imaṁ kulaputtaṁ
  nissāya mahājano sotthibhāvaṁ pāpuṇissatīti ñatvā punadivase rājagahe
-------------------------------------------------
[page 149]
  Piṇḍāya caritvā piṇḍapātappaṭikkanto ānandattheraṁ āha "ānanda
  jambukājīvakassa santikaṁ gamissāmīti. "bhante Kiṁ tumheyeva gamissathāti.
  "āma Ahamevāti. Evaṁ vatvā satthā vaḍḍhamānakacchāyāya tassa
  santikaṁ pāyāsi. Devatā cintayiṁsu "satthā sāyaṁ 1- jambukājīvakassa
  santikaṁ gacchati, so ca jegucche uccārapassāvaṭṭhāne dantakaṭṭhakkiliṭṭhe
  piṭṭhipāsāṇe vasati, devaṁ vassāpetuṁ vaṭṭatīti attano
  ānubhāvena taṁmuhuttaṁyeva devaṁ vassāpesuṁ. Piṭṭhipāsāṇo suci
  nimmalo ahosi. Athassa upari pañcavaṇṇaṁ pupphavassaṁ vassāpayiṁsu.
  Satthā sāyaṁ jambukājīvakassa santikaṁ gantvā "jambukāti saddamakāsi.
  Jambuko "ko nu kho esa dujjāno maṁ jambukavādena vadatīti
  cintetvā "ko esoti āha. "ahaṁ Jambukāti. "kiṁ Mahāsamaṇāti.
  "ajja Me ekarattiṁ idha vasanaṭṭhānaṁ dehīti. "natthi Mahāsamaṇa
  imasmiṁ ṭhāne vasanaṭṭhānanti. "jambuka Mā evaṁ kari, ekarattiṁ me
  vasanaṭṭhānaṁ dehi; pabbajitā nāma pabbajitaṁ paṭṭhenti, manussā
  manussaṁ, pasavo pasunti. "kiṁ Pana tvaṁ pabbajitosīti. "āma Pabbajitomhīti.
  "sace Tvaṁ pabbajito, kahante lābukaṁ, kahaṁ dhūmakaṭacchuko, kahaṁ
  yaññasuttakanti. "atthetaṁ Mayhaṁ, visuṁ visuṁ pana gahetvā caraṇaṁ
  dukkhanti abbhantareyeva gahetvā carāmīti. So "carissasi tvaṁ etaṁ
  aggaṇhitvāti kujjhi. Atha naṁ satthā āha "hotu jambuka, mā
  kujjha, vasanaṭṭhānaṁ me ācikkhāhīti. "natthi Mahāsamaṇa ettha

  *  *  *  *  *  *
  Footnote: 1. Sī. Ma. Yu. "sāyanti natthi.
-------------------------------------------------
[page 150]
  Vasanaṭṭhānanti. Satthā tassa vasanaṭṭhānato avidūre ekaṁ pabbhāraṁ
  atthi, taṁ niddisanto "etasmiṁ pabbhāre ko vasatīti āha. "na Koci
  mahāsamaṇāti. "tenahi Etaṁ mayhaṁ dehīti. "tvaññeva Jānāhi
  mahāsamaṇāti. Satthā pabbhāre nisīdanaṁ paññāpetvā nisīdi.
        Atha paṭhamayāme cattāro mahārājāno catuddisā ekobhāsaṁ
  karontā upaṭṭhānaṁ āgamiṁsu. Jambuko obhāsaṁ disvā "kiṁobhāso
  nāmesoti cintesi. Majjhimayāme sakko devarājā āgami. Jambuko
  tampi disvā "ko nāmesoti cintesi. Pacchimayāme ekāya aṅguliyā
  ekaṁ dvīhi dve .pe. Dasahi dasa cakkavāḷāni obhāsetuṁ samattho
  mahābrahmā sakalāraññaṁ ekobhāsaṁ karonto āgami. Jambuko
  tampi disvā "ko nu kho esoti cintetvā pātova satthu santikaṁ
  gantvā paṭisanthāraṁ katvā ekamantaṁ ṭhito satthāraṁ pucchi "mahāsamaṇa
  tumhākaṁ santikaṁ catasso disā obhāsento paṭhamayāme ko āgatoti.
  "cattāro Mahārājānoti. "kiṁkāraṇāti. "maṁ Upaṭṭhātunti. "kiṁ Pana
  tvaṁ catūhi mahārājehi uttaritaroti. "āma Jambuka, ahañhi rājūnaṁ
  atirājāti. "majjhimayāme Pana ko āgatoti. "sakko Devarājāti.
  "kiṁkāraṇāti. "maṁ Upaṭṭhātumevāti. "kiṁ Pana tvaṁ sakkadevarājatopi
  uttaritaroti. "āma Jambuka, sakkatopi uttaritaromhi, eso pana
  mayhaṁ gilānupaṭṭhāko kappiyakārakasāmaṇerasadisoti. "pacchimayāme
  Sakalāraññaṁ obhāsetvā ko āgatoti. "yaṁ Nissāya loke
  brāhmaṇādayopi khipitvā pakkhalitvā `namo mahābrahmunoti vadanti,
-------------------------------------------------
[page 151]
  Soeva mahābrahmāti. "kiṁ Pana tvaṁ mahābrahmunāpi uttaritaroti.
  "āma Jambuka, ahañhi brahmunāpi atibrahmāti. "acchariyosi Tvaṁ
  mahāsamaṇa, mayhaṁ pana pañcapaṇṇāsavassāni idha vasantassa, etesu
  ekopi maṁ upaṭṭhātuṁ nāgatapubbo; ahañhi ettakaṁ addhānaṁ vātabhakkho
  hutvā ṭhitakova vītināmesiṁ, na tāva te mayhaṁ upaṭṭhānaṁ āgatapubbāti.
  Atha naṁ satthā āha "jambuka tvaṁ lokasmiṁ andhabālaṁ mahājanaṁ
  vañcayamāno maṁpi vañcetukāmo jāto; nanu tvaṁ pañcapaṇṇāsavassāni
  gūthameva khādasi, bhūmiyaṁyeva nipajji, naggo hutvā vicari, tālaṭṭhikhaṇḍena
  kese luñci, atha ca pana lokaṁ vañcento `ahaṁ vātabhakkhomhi,
  ekapādena tiṭṭhāmi, na nisīdāmi, na nipajjāmīti vadesi, maṁpi
  vañcetukāmosi; pubbepi tvaṁ pāpikaṁ lāmikaṁ diṭṭhiṁ nissāya ettakaṁ
  kālaṁ gūthabhakkhosi bhūmisayo naggo vicaranto tālaṭṭhikhaṇḍena
  kesaluñcanaṁ patto, idānipi pāpikaṁ lāmikaṁ diṭṭhimeva gaṇhāsīti.
  "kiṁ Pana mayā kataṁ mahāsamaṇāti. Athassa satthā pubbe katakammaṁ
  ācikkhi. Tassa, satthari kathenteyeva, saṁvego uppanno, hirottappaṁ
  upaṭṭhitaṁ. So ukkuṭiko nisīdi. Athassa satthā udakasāṭakaṁ khipitvā
  adāsi. So taṁ nivāsetvā satthāraṁ vanditvā ekamantaṁ nisīdi.
  Satthāpissa anupubbīkathaṁ kathetvā dhammaṁ desesi. So desanāvasāne
  saha paṭisambhidāhi arahattaṁ patvā satthāraṁ vanditvā uṭṭhāyāsanā
  pabbajjañca upasampadañca yāci. Ettāvatāssa purimakammaṁ parikkhīṇaṁ.
  Ayañhi khīṇāsavamahātheraṁ catūhi akkosehi akkositvā, yāvāyaṁ
-------------------------------------------------
[page 152]
  Mahāpaṭhavī tigāvutādhikaṁ yojanaṁ ussannā; tāva avīcimhi pacitvā
  tattha pakkāvasesena pañcapaṇṇāsavassāni imaṁ vippakāraṁ patto,
  tenassa taṁ kammaṁ khīṇaṁ, vīsativassasahassāni iminā katassa samaṇadhammassa
  phalaṁ nāsetuṁ na sakkā; tasmā taṁ satthā dakkhiṇahatthaṁ pasāretvā
  "ehi bhikkhu cara brahmacariyanti āha. Tāvadevassa gihiliṅgaṁ
  antaradhāyi, aṭṭhaparikkhāradharo saṭṭhivassatthero viya ahosi.
        Aṅgamagadhavāsīnaṁ tassa sakkāraṁ gahetvā āgatadivaso kiresa;
  tasmā ubhayaraṭṭhavāsino sakkāraṁ gahetvā āgatā tathāgataṁ disvā
  "kinnu kho amhākaṁ ayyo jambuko mahā, udāhu samaṇo gotamoti
  cintetvā "sace samaṇo gotamo mahā bhaveyya, ayaṁ samaṇassa
  gotamassa santikaṁ gaccheyya, jambukājīvakassa pana mahantatāya samaṇo
  gotamo imassa santikaṁ āgatoti cintayiṁsu. Satthā mahājanassa
  parivitakkaṁ ñatvā "jambuka tava upaṭṭhākānaṁ kaṅkhaṁ chindāhīti āha.
  So "ahampi bhante ettakameva paccāsiṁsāmīti vatvā catutthajjhānaṁ
  samāpajjitvā uṭṭhāya tālappamāṇaṁ vehāsaṁ abbhuggantvā "satthā
  me bhante bhagavā, sāvakohamasmīti vatvā oruyha vanditvā puna
  dvitālamattaṁ titālamattanti evaṁ sattatālamattaṁ vehāsaṁ abbhuggantvā
  oruyha attano sāvakabhāvaṁ jānāpesi. Taṁ disvā mahājano "aho
  buddhā nāma acchariyā anomaguṇāti cintesi. Satthā mahājanena
  saddhiṁ kathento evamāha "ayaṁ ettakaṁ kālaṁ tumhehi ābhatasakkāraṁ
  kusaggena jivhagge ṭhapetvā `tapacaraṇaṁ pūremīti idha nivuttho; sace
-------------------------------------------------
[page 153]
  Iminā upāyena vassasataṁ tapacaraṇaṁ pūreyya, yā ca assa idāni
  kulaṁ vā bhattaṁ vā kukkuccāyitvā abhuñjantassa bhattacchedanakusalacetanā,
  tassā taṁ tapacaraṇaṁ soḷasiṁpi kalaṁ nāgghatīti anusandhiṁ
  ghaṭetvā dhammaṁ desento imaṁ gāthamāha
          "māse māse kusaggena bālo bhuñjetha bhojanaṁ,
           na so saṅkhātadhammānaṁ kalaṁ agghati soḷasinti.
        Tassattho "sace bālo apariññātadhammo sīlādiguṇā paribāhiro
  titthāyatane pabbajito "tapacaraṇaṁ pūressāmīti māse māse sampatte
  kusaggena bhojanaṁ bhuñjanto vassasataṁ bhuñjetha bhojanaṁ. Na so
  saṅkhātadhammānaṁ kalaṁ agghati soḷasinti; saṅkhātadhammā vuccanti
  ñātadhammā tūlitadhammā, tesu heṭṭhimakoṭiyā sotāpanno saṅkhātadhammo,
  uparimakoṭiyā khīṇāsavo; imesaṁ saṅkhātadhammānaṁ so bālo
  kalaṁ nāgghati soḷasinti, puggalādhiṭṭhānā desanā. Ayaṁ panettha
  attho: yā ca tassa tathā tapacaraṇaṁ pūrentassa vassasataṁ cetanā, yā ca
  saṅkhātadhammānaṁ kulaṁ vā bhattaṁ vā kukkuccāyitvā abhuñjantānaṁ
  ekā bhattacchedanakusalacetanā, tassā cetanāya sā tāvadīgharattaṁ
  pavattacetanā soḷasiṁ kalaṁ nāgghati. Idaṁ vuttaṁ hoti "yaṁ tassā
  saṅkhātadhammānaṁ cetanāya phalaṁ; taṁ soḷasakoṭṭhāse katvā tato ekekaṁ
  puna soḷasakoṭṭhāse katvā tato ekassa koṭṭhāsassa yaṁ phalaṁ;
  tadeva tassa bālassa tapacaraṇato mahantataranti.
-------------------------------------------------
[page 154]
        Desanāvasāne caturāsītiyā pāṇasahassānaṁ dhammābhisamayo
  ahosīti.
                      Jambukājīvakavatthu.
                        --------
                   12. Ahipetavatthu. (56)
        "na Hi pāpaṁ kataṁ kammanti imaṁ dhammadesanaṁ satthā veḷuvane
  viharanto aññataraṁ ahipetaṁ ārabbha kathesi.
        Ekasmiṁ hi divase jaṭilasahassassa abbhantaro āyasmā
  lakkhaṇatthero ca mahāmoggallānatthero ca "rājagahe piṇḍāya
  carissāmāti gijjhakūṭato otaranti. Tesu āyasmā mahāmoggallāno
  ekaṁ ahipetaṁ disvā sitaṁ pātvākāsi. Atha naṁ lakkhaṇatthero "kasmā
  āvuso sitaṁ pātuṁ karosīti kāraṇaṁ pucchi. "akālo Kho āvuso
  imassa pañhassa visajjetuṁ, bhagavato santike maṁ puccheyyāsīti.
  Tesu rājagahe piṇḍāya caritvā bhagavato santikaṁ gantvā nisinnesu,
  lakkhaṇatthero pucchi "āvuso moggallāna tvaṁ gijjhakūṭā otaranto
  sitaṁ pātuṁ karitvā mayā sitakāraṇaṁ puṭṭho `bhagavato santike maṁ
  puccheyyāsīti avaca, kathehi idāni taṁ kāraṇanti. Thero āha "ahaṁ
  āvuso ekaṁ ahipetaṁ disvā sitaṁ pātvākāsiṁ, tassa evarūpo
  attabhāvo, manussasīsaṁ viya assa sīsaṁ, ahissa viyassa seso attabhāvo,
-------------------------------------------------
[page 155]
  Ahipeto nāmesa pamāṇato pañcavīsatiyojaniko, tassa sīsato
  uṭṭhitā aggijālā yāva naṅguṭṭhā gacchanti, naṅguṭṭhato uṭṭhitā yāva
  sīsā, majjhe uṭṭhitā dve passāni gacchanti, dvīhi passehi uṭṭhitā
  majjhe osarantīti. Dvinnameva kira petānaṁ attabhāvo pañcavīsatiyojaniko,
  avasesānaṁ tigāvutappamāṇo, imassa ceva ahipetassa
  kākapetassa ca pañcavīsatiyojaniko, tesu ayantāva ahipeto.
        Kākapetampi mahāmoggallāno gijjhakūṭamatthake paccamānaṁ
  disvā tassa pubbakammaṁ pucchanto imaṁ gāthamāha
          "pañcayojanikā jivhā, sīsante navayojanaṁ
           kāyo accuggato tuyhaṁ pañcavīsatiyojanaṁ;
           kinnu kammaṁ karitvāna pattosi dukkhamīdisanti.
  Athassa peto ācikkhanto
          "ahaṁ bhante moggallāna kassapassa mahesino
           saṅghassābhihaṭaṁ bhattaṁ āharesiṁ yathicchakanti
  gāthaṁ vatvā āha "bhante kassapabuddhakāle sambahulā bhikkhū gāmaṁ
  piṇḍāya pavisiṁsu. Manussā there disvā sampiyāyamānā āsanasālāyaṁ
  nisīdāpetvā pāde dhovitvā telena makkhetvā yāguṁ pāyetvā
  khajjakaṁ datvā piṇḍapātakālaṁ āgamayamānā dhammaṁ suṇantā nisīdiṁsu.
  Dhammakathāvasāne therānaṁ patte ādāya attano attano gehe
  nānaggarasabhojanassa pūretvā āhariṁsu. Tadāhaṁ kāko hutvā āsanasālāya
  chadanapiṭaṭhe nisinno taṁ disvā ekena gahitapattato tikkhattuṁ
-------------------------------------------------
[page 156]
  Mukhaṁ pūrento tayo kabaḷe aggahesiṁ, taṁ pana bhattaṁ neva saṅghassa
  santakaṁ, na saṅghassa niyametvā dinnaṁ, na bhikkhūhi gahitāvasesakaṁ
  attano gehaṁ netvā manussehi bhuñjitabbakaṁ, kevalaṁ saṅghaṁ uddissa
  abhihaṭamattameva, tato mayā tayo kabaḷā gahitā, ettakaṁ me
  pubbakammaṁ; svāhaṁ kālaṁ katvā tassa kammassa vipākena avīcimhi
  pacitvā tattha pakkāvasesena idāni gijjhakūṭe kākapeto hutvā
  nibbatto idaṁ dukkhaṁ paccanubhomīti. Idaṁ kākapeta vatthu.
        Idha pana thero "ahipetaṁ disvā sitaṁ pātvākāsinti āha.
  Athassa satthā sakkhi hutvā "saccaṁ bhikkhave moggallāno āha,
  mayā panesa sambodhippattadivaseyeva diṭṭho, apicāhaṁ `ye me vacanaṁ na
  saddaheyyuṁ, tesaṁ ahitāya bhaveyyāti parānudayāya na kathesinti
  āha. Lakkhaṇasaṁyuttepi 1- hi mahāmoggallānena diṭṭhakāleyeva satthā
  tassa sakkhi hutvā vīsativatthūni kathesi. Idampi tena tatheva kathitaṁ. Taṁ
  sutvā bhikkhū tassa pubbakammaṁ pucchiṁsu. Satthāpi tesaṁ kathesi:
        atīte kira bārāṇasiṁ nissāya nadītīre paccekabuddhassa
  paṇṇasālaṁ kariṁsu. So tattha viharanto nibaddhaṁ nagare piṇḍāya carati.
  Nāgarāpi sāyaṁ pātaṁ gandhapupphādihatthā paccekabuddhassa upaṭṭhānaṁ
  gacchanti. Eko bārāṇasīvāsī puriso taṁ maggaṁ nissāya khettaṁ kasi.
  Mahājano sāyaṁ pātaṁ paccekabuddhassa upaṭṭhānaṁ gacchanto taṁ khettaṁ
  maddanto gacchati. Kasako "mā me khettaṁ maddathāti vārentopi

  *  *  *  *  *  *
  Footnote: 1. saṁ. ni. 16/298.
-------------------------------------------------
[page 157]
  Vāretuṁ nāsakkhi. Athassa etadahosi "sace imasmiṁ ṭhāne paccekabuddhassa
  paṇṇasālā na bhaveyya, na me khettaṁ maddeyyunti. So paccekabuddhassa
  piṇḍāya paviṭṭhakāle paribhogabhājanāni bhinditvā paṇṇasālaṁ jhāpesi.
  Paccekabuddho taṁ jhāmaṁ disvā yathāsukhaṁ pakkāmi. Mahājano gandhamālaṁ
  ādāya āgato jhāmaṁ paṇṇasālaṁ disvā "kahaṁ nu kho no ayyo
  gatoti āha. Sopi mahājaneneva saddhiṁ āgato mahājanamajjhe ṭhitako
  evamāha "mayā tassa paṇṇasālā jhāpitāti. Atha naṁ "gaṇhatha, imaṁ
  pāpaṁ nissāya mayaṁ paccekabuddhaṁ daṭṭhuṁ na labhimhāti daṇḍādīhi
  pothetvā jīvitakkhayaṁ pāpesuṁ. So avīcimhi nibbattitvā, yāvāyaṁ
  paṭhavī yojanamattaṁ ussannā; tāva niraye pacitvā pakkāvasesena
  gijjhakūṭe ahipeto hutvā nibbatti.
        Satthā imaṁ tassa pubbakammaṁ kathetvā "bhikkhave pāpakammaṁ
  nāmetaṁ khīrasadisaṁ; yathā khīraṁ duyhamānameva na pariṇamati; tathā kammaṁ
  kariyamānameva na vipaccati, yadā pana vipaccati; tadā evarūpena
  dukkhena yojetīti anusandhiṁ ghaṭetvā dhammaṁ desento imaṁ gāthamāha
          "na hi pāpaṁ kataṁ kammaṁ sajjukhīraṁva muccati,
           ḍahantaṁ bālamanveti bhasmācchannova pāvakoti.
        Tattha "sajjukhīranti: taṁkhaṇaññeva dhenuyā thanehi nikkhantaṁ
  abbhuṇhaṁ khīraṁ na muccati na pariṇamati. Idaṁ vuttaṁ hoti "yathā idaṁ
  sajjukhīraṁ taṁkhaṇaññeva na muccati na pariṇamati pakatiṁ na jahati, yasmiṁ
-------------------------------------------------
[page 158]
  Pana bhājane dūhitvā 1- gahitaṁ, yāva tattha takkādiambilaṁ na pakkhipati,
  yāva dadhibhājanādikaṁ ambilabhājanaṁ na pāpuṇāti, tāva pakatiṁ avijahitvā
  pacchā jahati; evameva pāpakammaṁpi kariyamānameva na paccati, yadi
  vipacceyya, na koci pāpakammaṁ kātuṁ visaheyya; yāva pana
  kusalābhinibbattā khandhā dharanti; tāva te naṁ rakkhanti, tesaṁ bhedā
  apāye nibbattesu khandhesu vipaccati, vipaccamānañca ḍahantaṁ
  bālamanveti. Kiṁ viyāti. Bhasmācchannova pāvakoti: yathā hi chārikāya
  paṭicchanno vītacchitaṅgāro akkantopi chārikāya paṭicchannattā na
  tāva ḍahati, chārikaṁ pana tāpetvā cammādīnaṁ ḍahanavasena yāva
  matthaluṅgā ḍahanto gacchati: evameva pāpakammaṁpi yena kataṁ hoti,
  taṁ bālaṁ dutiye vā tatiye vā attabhāve nirayādīsu nibbattaṁ
  ḍahantaṁ anugacchatīti.
     Desanāvasāne bahū sotāpattiphalādīni pāpuṇiṁsūti.
                        Ahipetavatthu.
                        --------
                  13. Saṭṭhikūṭapetavatthu. (57)
        "yāvadeva Anatthāyāti imaṁ dhammadesanaṁ satthā veḷuvane
  viharanto saṭṭhikūṭapetaṁ ārabbha kathesi.

  *  *  *  *  *  *
  Footnote: 1. Sī. Yu. duyhitvā.
-------------------------------------------------
[page 159]
        Purimanayeneva hi mahāmoggallānatthero lakkhaṇattherena saddhiṁ
  gijjhakūṭā orohanto 1- aññatarasmiṁ padese sitaṁ katvā therena
  sitakāraṇaṁ puṭṭho "bhagavato santike maṁ puccheyyāsīti vatvā piṇḍāya
  caritvā satthāraṁ upasaṅkamitvā vanditvā nisinnakāle puna puṭṭho
  "ahaṁ āvuso ekaṁ petaṁ addasaṁ tigāvutappamāṇena attabhāvena,
  tassa saṭṭhī ayakūṭasahassāni ādittāni sampajjalitāni uparimatthake
  patitvā uṭṭhahanti sīsaṁ bhindanti, bhinnaṁ bhinnaṁ puna samuṭṭhahati, iminā
  attabhāvena mayā evarūpo attabhāvo na diṭṭhapubbo, ahantaṁ
  disvā sitaṁ pātvākāsinti āha. Petavatthusmiṁ hi
        "saṭṭhī kūṭasahassāni paripuṇṇāni sabbaso,
         sīse tuyhaṁ nipatanti obhindanteva matthakantiādi 2-
  imameva petaṁ sandhāya vuttaṁ. Satthā therassa kathaṁ sutvā "bhikkhave
  mayāpesa satto bodhimaṇḍe nisinneneva diṭṭho `ye ca pana me vacanaṁ
  na saddaheyyuṁ, tesaṁ ahitāya bhaveyyāti paresaṁ anukampāya na kathesiṁ;
  idāni pana moggallānassa sakkhi hutvā kathemīti āha. Taṁ sutvā
  bhikkhū tassa pubbakammaṁ pucchiṁsu. Satthāpi tesaṁ kathesi:
        "atīte kira bārāṇasiyaṁ sālittakasippe nipphattiṁ patto
  eko pīṭhasappi ahosi. So nagaradvāre ekassa vaṭṭarukkhassa
  heṭṭhā nisinno "sakkharāni khipitvā tassa paṇṇāni chindanto
  hatthirūpakaṁ no dassehi; assarūpakaṁ no dassehīti gāmadārakehi

  *  *  *  *  *  *
  Footnote: 1. Sī. Yu. otaranto. 2. khu. peta. 26/258.
-------------------------------------------------
[page 160]
  Vuccamāno icchiticchitāni 1- rūpāni dassetvā tesaṁ santikā khādanīyādīni
  labhati. Athekadivasaṁ rājā uyyānaṁ gacchanto taṁ padesaṁ pāpuṇi.
  Dārakā pīṭhasappiṁ pārohantare katvā palāyiṁsu. Rañño ṭhitamajjhantike
  rukkhamūlaṁ paviṭṭhassa, chiddacchāyā sarīraṁ phari. So "kinnu kho etanti
  uddhaṁ olokento rukkhapaṇṇesu hatthirūpakādīni disvā "kassetaṁ
  kammanti pucchitvā "pīṭhasappinoti sutvā taṁ pakkosāpetvā āha
  "mayhaṁ purohito atimukharo, appamattakepi vutte, bahuṁ bhaṇanto maṁ
  upaddaveti, sakkhissasi tassa mukhe nāḷimattā ajalaṇḍikā khipitunti.
  "sakkhissāmi Deva, ajalaṇḍikā āharāpetvā purohitena saddhiṁ
  tumhe antosāṇiyaṁ nisīdatha, ahamettha kattabbaṁ jānissāmīti. Rājā
  tathā akāsi. 2- Itaro kattariyaggena sāṇiyā chiddaṁ kāretvā, purohitassa
  raññā saddhiṁ kathentassa, mukhe vivaṭamatte, ekekaṁ ajalaṇḍikaṁ khipi.
  Purohito mukhaṁ paviṭṭhaṁ paviṭṭhaṁ gili. Pīṭhasappi, khīṇāsu ajalaṇḍikāsu,
  sāṇiṁ cālesi. Rājā tāya saññāya ajalaṇḍikānaṁ khīṇabhāvaṁ ñatvā
  āha "ācariya ahaṁ tumhehi saddhiṁ kathento kathaṁ nittharituṁ na sakkhissāmi,
  tumhe atimukharatāya nāḷimattā ajalaṇḍikā gilitvāpi tuṇhībhāvaṁ
  nāpajjathāti. Brāhmaṇo maṅkubhāvaṁ āpajjitvā tato paṭṭhāya mukhaṁ
  vivaritvā raññā saddhiṁ sallapituṁ nāsakkhi. Rājā pīṭhasappiṁ
  pakkosāpetvā "taṁ nissāya me sukhaṁ laddhanti tuṭṭho tassa
  sabbaṭṭhakaṁ nāma datvā nagarassa catūsu disāsu cattāro gāmavare

  *  *  *  *  *  *
  Footnote: 1. Sī. Yu. icchiticchitānaṁ. 2. Sī. Yu. kāresi.
-------------------------------------------------
[page 161]
  Adāsi. Tamatthaṁ viditvā rañño atthadhammānusāsako amacco imaṁ
  gāthamāha
          "sādhu kho sippakannāma, api yādisakīdisaṁ
           passa, khañjappahārena laddhā gāmā catuddisāti. 1-
  (so pana amacco tena samayena ahameva bhagavā ahosi.) atheko puriso
  pīṭhasappinā laddhasampattiṁ disvā cintesi "ayannāma pīṭhasappi hutvā
  imaṁ sippaṁ nissāya mahāsampattiṁ patto, mayāpetaṁ sikkhituṁ vaṭṭatīti.
  So taṁ upasaṅkamitvā vanditvā "imaṁ me ācariya sippaṁ dehīti
  āha. "na Sakkā tāta dātunti. So tena paṭikkhitto "hotu,
  ārādhessāmi nanti tassa hatthapādaparikammādīni karonto cirassaṁ taṁ
  ārādhetvā punappunaṁ yāci. Pīṭhasappi "ayaṁ me ativiya upakārakoti
  taṁ paṭibāhituṁ asakkonto sippaṁ sikkhāpetvā "nipphannaṁ te tāta
  sippaṁ, idāni kiṁ karissasīti āha. "bahi Gantvā sippaṁ vīmaṁsissāmīti.
  "kiṁ Karissasīti. "gāviṁ Vā manussaṁ vā paharitvā māressāmīti.
  "tāta Gāviṁ mārentassa, sataṁ daṇḍo hoti, manussaṁ mārentassa,
  sahassaṁ, tvaṁ saputtadāropi taṁ nittharituṁ na sakkhissasi, mā vinassa;
  yamhi pahaṭe, daṇḍo natthi, tādisaṁ nimmātāpitikaṁ kañci upadhārehīti.
  So "sādhūti sakkhare ucchaṅge katvā tādisaṁ upadhārayamāno vicaranto
  gāviṁ disvā "ayaṁ sassāmikāti paharituṁ na visahi, manussaṁ disvā
  "ayaṁ samātāpitikoti paharituṁ na visahi. Tena ca samayena sunetto

  *  *  *  *  *  *
  Footnote: 1. khu. jā. 27/35. tadaṭṭhakathā. 2/276.
-------------------------------------------------
[page 162]
  Nāma paccekabuddho nagaraṁ nissāya paṇṇasālāyaṁ viharati. So taṁ
  piṇḍāya pavisantaṁ nagaradvārantare ṭhitaṁ disvā "ayaṁ nimmātāpitiko,
  imasmiṁ pahaṭe, daṇḍo natthi, imaṁ paharitvā sippaṁ vīmaṁsissāmīti
  paccekabuddhassa dakkhiṇakaṇṇasotaṁ sandhāya sakkharaṁ khipi. [1]- Dakkhiṇena
  kaṇṇasotena pavisitvā vāmena nikkhami. Dukkhā vedanā uppajji.
  Paccekabuddho bhikkhāya carituṁ nāsakkhi, ākāsena paṇṇasālaṁ gantvā
  parinibbāyi. Manussā, paccekabuddhe anāgacchante, "kiñci aphāsukaṁ
  bhavissatīti cintetvā tattha gantvā taṁ parinibbutaṁ disvā rodiṁsu
  parideviṁsu. Sopi mahājanaṁ gacchantaṁ disvā tattha gantvā paccekabuddhaṁ
  sañjānitvā "ayaṁ piṇḍāya pavisanto dvārantare mama sammukhībhūto,
  ahaṁ attano sippaṁ vīmaṁsanto imaṁ paharinti āha. Manussā "iminā
  kira pāpena paccekabuddho pahaṭo, gaṇhatha gaṇhathāti pothetvā
  tattheva naṁ jīvitakkhayaṁ pāpesuṁ. So avīcimhi nibbattitvā, yāvāyaṁ
  mahāpaṭhavī yojanaṁ ussannā; tāva pacitvā vipākāvasesena
  gijjhakūṭamatthake saṭṭhikūṭapeto hutvā nibbatti.
        Satthā imamassa 2- pubbakammaṁ kathetvā "bhikkhave bālassa nāma
  sippaṁ vā issariyaṁ vā uppajjamānaṁ anatthāya uppajjati, bālo
  hi sippaṁ vā issariyaṁ vā labhitvā attano anatthameva karotīti
  anusandhiṁ ghaṭetvā dhammaṁ desento imaṁ gāthamāha

  *  *  *  *  *  *
  Footnote: 1. Sī. Yu. etthantare "sāti atthiṂa.so 2. Sī. imaṁ tassa. Ma. tassa imaṁ.
  Yu. imamassa.
-------------------------------------------------
[page 163]
          "yāvadeva Anatthāya ñattaṁ bālassa jāyati,
           hanti bālassa sukkaṁsaṁ muddhamassa vipātayanti.
        Tattha "yāvadevāti: avadhiparicchedanatthe nipāto. Ñattanti:
  jānanabhāvo. Yampi sippaṁ jānāti, yamhi vā issariye yāya vā
  yasasampattiyā 1- ṭhito janena ñāyati pākaṭo paññāto hoti, tassetaṁ
  nāmaṁ. Sippaṁ vā hi issariyādibhāvo vā bālassa anatthāyeva jāyati,
  taṁ nissāya so attano anatthameva karoti. Hantīti: vināseti.
  Sukkaṁsanti: kusalakoṭṭhāsaṁ. Bālassa hi sippaṁ vā issariyaṁ vā
  uppajjamānaṁ kusalakoṭṭhāsaṁ ghātentameva uppajjati. Muddhanti
  paññāyetaṁ nāmaṁ. Vipātayanti: viddhaṁsamānaṁ. Tassa hi taṁ sukkaṁsaṁ
  hanantaṁ paññāsaṅkhātaṁ muddhaṁ vinipātentaṁ viddhaṁsentameva hanatīti.
        Desanāvasāne bahū sotāpattiphalādīni pāpuṇiṁsūti.
                      Saṭṭhikūṭapetavatthu.
                         -------
                  14. Sudhammattheravatthu. (58)
      "asantaṁ Bhāvamiccheyyāti imaṁ dhammadesanaṁ satthā jetavane
  viharanto sudhammattheraṁ ārabbha kathesi.
      Desanā pana macchikāsaṇḍe samuṭṭhāya sāvatthiyaṁ niṭṭhitā.

  *  *  *  *  *  *
  Footnote: 1. Sī. Yu.....issariye yase sampattiyañca.
-------------------------------------------------
[page 164]
  Macchikāsaṇḍanagarasmiṁ hi citto gahapati pañcavaggiyānaṁ abbhantaraṁ
  mahānāmattheraṁ nāma piṇḍāya caramānaṁ disvā tassa iriyāpathe
  pasīditvā pattamādāya gehaṁ pavesetvā bhojetvā bhattakiccāvasāne
  dhammakathaṁ suṇanto sotāpattiphalaṁ patvā acalasaddho hutvā ambāṭakavanannāma
  attano uyyānaṁ saṅghārāmaṁ kattukāmo therassa hatthe
  udakaṁ pātetvā niyyādesi. Tasmiṁ khaṇe "patiṭṭhitaṁ buddhasāsananti
  udakapariyantaṁ katvā mahāpaṭhavī kampi. Mahāseṭṭhī uyyāne mahāvihāraṁ
  kāretvā sabbadisāhi āgatabhikkhūnaṁ vivaṭadvāro ahosi. Macchikāsaṇḍe
  sudhammatthero nāma nevāsiko ahosi. Aparena samayena cittassa
  guṇakathaṁ sutvā dve aggasāvakā tassa saṅgahaṁ kattukāmā macchikāsaṇḍaṁ
  agamaṁsu. Citto gahapati tesaṁ āgamanaṁ sutvā aḍḍhayojanamaggaṁ
  paccuggantvā te ādāya attano vihāraṁ pavesetvā āgantukavattaṁ
  katvā "bhante thokaṁ dhammakathaṁ sotukāmomhīti dhammasenāpatiṁ yāci.
  Atha naṁ thero "upāsaka addhānenamhā kilantarūpā, apica thokaṁ
  suṇāhīti tassa dhammakathaṁ kathesi. So therassa dhammakathaṁ suṇantova
  anāgāmiphalaṁ pāpuṇi. So dve aggasāvake vanditvā "bhante sve
  bhikkhusahassena saddhiṁ mama gehe bhikkhaṁ gaṇhathāti nimantetvā pacchā
  nevāsikaṁ sudhammattheraṁ "tumhepi bhante sve therehi saddhiṁ
  āgaccheyyāthāti nimantesi. So "ayaṁ maṁ pacchā nimantetīti 1- kuddho
  paṭikkhipitvā punappunaṁ yāciyamānopi paṭikkhipieva. Upāsako

  *  *  *  *  *  *
  Footnote: 1. Sī. Yu. nimantesīti.
-------------------------------------------------
[page 165]
  "paññāyissatha Bhanteti pakkamitvā punadivase attano nivesane
  mahādānaṁ sajjesi. Sudhammattheropi paccūsakāleyeva "kīdiso nu kho
  gahapatinā aggasāvakānaṁ sakkāro sajjito, sve gantvā passissāmīti
  cintetvā pātova pattacīvaramādāya tassa gehaṁ agamāsi. So
  gahapatinā "nisīdatha bhanteti vuccamānopi "nāhaṁ nisīdāmi, piṇḍāya
  carissāmīti vatvā aggasāvakānaṁ paṭiyāditasakkāraṁ oloketvā
  gahapatiṁ jātiyā ghaṭṭetukāmo "uḷāro te gahapati sakkāro,
  apicettha ekaññeva natthīti āha. "kiṁ Bhanteti. "tilasaṅgulikā
  Gahapatīti vatvā gahapatinā kākopamāya apasādito kujjhitvā "eso
  te gahapati āvāso, pakkamissāmahanti vatvā yāvatatiyaṁ vāriyamānopi
  pakkamitvā satthu santikaṁ gantvā cittena ca gahapatinā attanā
  ca vuttavacanaṁ ārocesi. Satthā "tayā upāsako saddho pasanno
  hīnena khuṁsitoti tasseva dosaṁ āropetvā paṭisāraṇīyakammaṁ kāretvā
  "gaccha, cittagahapatiṁ khamāpehīti pesesi. So tattha gantvā "gahapati
  mayheveso doso, khamāhi meti vatvāpi "nāhaṁ khamāmīti tena
  paṭikkhitto maṅkubhūto taṁ khamāpetuṁ nāsakkhi, punadeva satthu santikaṁ
  paccāgamāsi. Satthā "nāssa upāsako khamissatīti jānantopi
  "mānatthaddho esa tiṁsayojanamaggaṁ gantvā paccāgacchatūti khamāpanupāyaṁ
  anācikkhitvāva uyyojesi. Athassa puna āgatakāle nīhatamānassa
  anudūtaṁ datvā "gaccha, iminā saddhiṁ gantvā upāsakaṁ khamāpehīti
  vatvā "samaṇena nāma `mayhaṁ vihāro mayhaṁ nivāsanaṭṭhānaṁ mayhaṁ
-------------------------------------------------
[page 166]
  Upāsako mayhaṁ upāsikāyoti mānaṁ vā issaṁ vā kātuṁ na vaṭṭati,
  evaṁ karontassa, hi issāmānādayo kilesā vaḍḍhantīti anusandhiṁ
  ghaṭetvā dhammaṁ desento imā gāthā abhāsi
          "asantaṁ bhāvamiccheyya purekkhārañca bhikkhusu
           āvāsesu ca issariyaṁ pūjā parakulesu ca
          `mameva kata maññantu gihipabbajitā ubho
           mameva ativasā assu kiccākiccesu kismiñci,
           iti bālassa saṅkappo icchā 1- māno ca vaḍḍhatīti.
        Tattha "asantanti: "bālo bhikkhu avijjamānaṁ sambhāvanaṁ
  iccheyya: assaddhova samāno `saddhoti maṁ jano jānātūti icchatīti
  pāpicchatāniddese 2- vuttanayeneva bālo assaddho dussīlo appassuto
  avivitto kusīto anupaṭṭhitassati asamāhito duppañño akkhīṇāsavo
  samāno "aho vata maṁ jano `ayaṁ saddho sīlavā bahussuto pavivitto
  āraddhaviriyo upaṭṭhitassati samāhito paññavā khīṇāsavoti jāneyyāti
  imaṁ asantaṁ sambhāvanaṁ icchati. Purekkhāranti: parivāraṁ. "aho Vata maṁ
  sakalavihāre bhikkhū parivāretvā pañhaṁ pucchantā vihareyyunti evaṁ
  icchācāre ṭhatvā purekkhārañca bhikkhūsu icchati. Āvāsesūti:
  saṅghikesu ca āvāsesu. Yāni vihāramajjhe paṇītasenāsanāni, tāni
  attano sandiṭṭhasambhattādīnaṁ bhikkhūnaṁ "tumhe idha vasathāti vicārento
  sayampi varasenāsanaṁ palibuddhanto sesānaṁ āgantukabhikkhūnaṁ paccantimāni

  *  *  *  *  *  *
  Footnote: 1. pāliyaṁ "issāti dissati. 2. abhi. vi. 35/473.
-------------------------------------------------
[page 167]
  Lāmakasenāsanāni ceva amanussapariggahitāni ca "tumhe idha vasathāti
  vicārento āvāsesu ca issariyaṁ icchati. Pūjā parakulesu cāti:
  neva mātāpitūnaṁ na ñātakānaṁ, paresaṁyeva kulesu "aho vatime
  mayhameva dadeyyuṁ na aññesanti evaṁ catuppaccayapūjaṁ icchati.
  Mameva kata maññantūti: yassa ca bālassa "yaṅkiñci vihāre
  uposathāgārādikaraṇavasena kataṁ navakammaṁ, taṁ sabbaṁ amhākaṁ therena
  katanti evaṁ gihī ca pabbajitā ca ubhopi mameva nissāya kataṁ
  pariniṭṭhitaṁ maññantūti saṅkappo uppajjati. Mameva ativasā assūti:
  gihī ca pabbajitā ca sabbepi mameva vase vattantu, sakaṭagoṇavāsīpharasuādīni
  vā laddhabbāni hontu antamaso yāgumattampi tāpetvā
  pivanādīni vā, evarūpesu kiccākiccesu khuddakamahantesu karaṇīyesu
  kismiñci ekakiccepi mameva vase vattantu, maññeva āpucchitvā
  karontūti saṅkappo uppajjati. Iti bālassāti: yassa bālassa
  sā ca 1- icchā ayañca evarūpo saṅkappo uppajjati, tassa neva
  vipassanā na maggaphalāni vaḍḍhanti, kevalaṁ panassa chandādayo 2-
  samuddassa udakaṁ viya chasu dvāresu uppajjanakataṇhā ceva
  navavidhamāno ca vaḍḍhatīti.
        Desanāvasāne bahū sotāpattiphalādīni pāpuṇiṁsūti.
        Sudhammattheropi imaṁ ovādaṁ sutvā satthāraṁ vanditvā
  uṭṭhāyāsanā padakkhiṇaṁ katvā tena anudūtena bhikkhunā saddhiṁ gantvā

  *  *  *  *  *  *
  Footnote: 1. Sī. Ma. Yu. yā ca. 2. Sī. Yu. candodaye. taṁ yuttataraṁ.
-------------------------------------------------
[page 168]
  Upāsakassa cakkhupathe āpattiṁ paṭikkaritvā upāsakaṁ khamāpesi. So
  upāsakena "khamāmahaṁ bhante, sace mayhaṁ doso atthi, khamatha meti
  paṭikkhamāpito satthārā dinne ovāde ṭhatvā katipāheneva saha
  paṭisambhidāhi arahattaṁ pāpuṇi. Upāsakopi cintesi "mayā satthāraṁ
  adisvāva sotāpattiphalaṁ pattaṁ, adisvāyeva anāgāmiphale patiṭṭhito,
  satthārameva daṭṭhuṁ vaṭṭatīti. So tilataṇḍulasappiphāṇitavatthacchādanādipuṇṇāni
  pañca sakaṭasatāni yojāpetvā "ye satthāraṁ daṭṭhukāmā,
  gacchantu, piṇḍapātādīhi na kilamissantīti bhikkhusaṅghassa ārocāpetvā
  bhikkhunīsaṅghassapi upāsakānampi upāsikānampi ārocāpesi. Tena
  saddhiṁ pañcasatā bhikkhū ca bhikkhuniyo ca upāsakā ca upāsikāyo ca
  nikkhamiṁsu. So "tesañceva attano ca parisāyāti tiṇṇaṁ janasahassānaṁ,
  yathā tiṁsayojanamagge yāgubhattādīhi kiñci vekallaṁ nāhosi; tathā
  saṁvidahi. Tassa pana nikkhantabhāvaṁ ñatvā yojane yojane devatā
  khandhāvāraṁ bandhitvā dibbehi yāgukhajjakabhattapānakādīhi taṁ mahājanaṁ
  upaṭṭhahiṁsu. Kassaci kenaci vekallaṁ nāhosi. Evaṁ devatāhi upaṭṭhiyamāno
  devasikaṁ yojanaṁ gacchanto māsena sāvatthiṁ pāpuṇi. Pañca sakaṭasatāni
  yathāpūrāneva ahesuṁ. Devatāhi ceva manussehi ca abhihaṭapaṇṇākāraṁ
  vissajjento agamāsi. Satthā ānandattheraṁ āha 1- "ānanda ajja
  vaḍḍhamānakacchāyāya citto gahapati pañcahi upāsakasatehi parivuto
  āgantvā maṁ vandissatīti. "kiṁ Pana bhante tassa tumhākaṁ vandanakāle

  *  *  *  *  *  *
  Footnote: 1. Sī. Yu. āmantesi.
-------------------------------------------------
[page 169]
  Kiñci pāṭihāriyaṁ bhavissatīti. "bhavissati Ānandāti. "kiṁ Bhanteti.
  "tassa Āgantvā maṁ vandanakāle rājamānena aṭṭhakarīsamatte
  padese jannumattena odhinā pañcavaṇṇānaṁ dibbapupphānaṁ ghanavassaṁ
  vassissatīti. Taṁ kathaṁ sutvā nagaravāsino "evaṁ mahāpuñño kira
  citto nāma gahapati āgantvā ajja satthāraṁ vandissati, evarūpaṁ kira
  pāṭihāriyaṁ bhavissati, mayampi taṁ mahāpuññaṁ daṭṭhuṁ labhissāmāti
  paṇṇākāraṁ ādāya maggassa ubhosu passesu aṭṭhaṁsu. Vihārasamīpaṁ
  āgatakāle pañca bhikkhusatāni paṭhamaṁ āgamiṁsu. Citto gahapati
  "ammā tumhe pacchato āgacchathāti upāsikāyo vatvā sayaṁ
  pañcahi upāsakasatehi parivuto satthu santikaṁ agamāsi. Buddhānaṁ
  sammukhaṭṭhāne pana ṭhitā vā nisinnā vā na ito eto 1- vā honti,
  buddhavīthiyā dvīsu passesu niccalāva tiṭṭhanti. Citto gahapati
  mahantaṁ buddhavīthiṁ okkami. Tīṇi phalāni pattena ariyasāvakena
  olokitolokitaṭṭhānaṁ kampi. "eso Kira citto gahapatīti mahājano
  olokesi. So satthāraṁ upasaṅkamitvā chabbaṇṇānaṁ buddharaṁsīnaṁ anto
  pavisitvā dvīsu gopphakesu satthu pāde gahetvā vandi. Taṁkhaṇaññeva
  vuttappakāraṁ pupphavassaṁ vassi. Sādhukārasahassāni pavattiṁsu. So
  ekamāsaṁ satthu santike vasamānova sakalaṁ buddhappamukhaṁ bhikkhusaṅghaṁ
  vihāreyeva nisīdāpetvā mahādānaṁ adāsi. Attanā saddhiṁ āgatepi
  antovihāreyeva katvā paṭijaggi. Ekadivasaṁpi attano sakaṭesu kiñci

  *  *  *  *  *  *
  Footnote: 1. Sī. Ma. Yu. etto.
-------------------------------------------------
[page 170]
  Gahetabbaṁ nāhosi. Devamanussehi ābhatapaṇṇākāreneva sabbakiccāni
  akāsi. So satthāraṁ vanditvā āha "bhante ahaṁ `tumhākaṁ dānaṁ
  dassāmīti āgacchanto māsaṁ antarāmagge ahosiṁ, idha me māso
  vītivatto, mayā ābhataṁ kiñci gahetuṁ na labhāmi, ettakaṁ kālaṁ
  devamanussehi ābhatapaṇṇākāreneva dānaṁ adāsiṁ, sohaṁ sacepi idha
  saṁvaccharaṁ vasissāmi, neva mama deyyadhammaṁ dātuṁ labhissāmi, sakaṭāni
  otāretvā gantuṁ icchāmi, paṭisāmanaṭṭhānaṁ me ārocāpethāti.
  Satthā ānandattheraṁ āha "ānanda upāsakassa ekaṁ padesaṁ tucchaṁ
  kāretvā dehīti. Thero tathā akāsi. Kappiyabhūmi kira cittassa
  gahapatino anuññātā. Upāsakopi attanā saddhiṁ āgatehi tīhi
  janasahassehi saddhiṁ tucchasakaṭehi puna maggaṁ paṭipajji. Devamanussā
  uṭṭhāya "ayya tayā tucchasakaṭehi gamanakammaṁ katanti sattahi
  ratanehi sakaṭāni pūrayiṁsu. So attano ābhatapaṇṇākārehi mahājanaṁ
  paṭijagganto agamāsi.
        Ānandatthero satthāraṁ vanditvā āha "bhante tumhākaṁ
  santikaṁ āgacchantopi māsena āgato, idhāpi māsameva vuttho,
  ettakaṁ kālaṁ ābhatapaṇṇākāreneva dānaṁ adāsi; idāni pañca
  sakaṭasatāni tucchāni katvā māseneva kira gamissati, devamanussā
  panassa uṭṭhāya "ayya tayā tucchasakaṭehi gamanakammaṁ katanti sakaṭāni
  sattahi ratanehi pūrayiṁsu, puna [1]- attano ābhatapaṇṇākāreneva

  *  *  *  *  *  *
  Footnote: 1. Sī. Yu. etthantare "soti atthi. Ma. so puna.
-------------------------------------------------
[page 171]
  Kira mahājanaṁ paṭijagganto gamissati; kiṁ pana bhante etassa tumhākaṁ
  santikaṁ āgacchantasseva ayaṁ sakkāro uppajjati, udāhu aññattha
  gacchantassāpi uppajjatīti. "ānanda Mama santikaṁ āgacchantassāpi
  aññattha gacchantassāpi uppajjateva, ayañhi upāsako saddho
  pasanno sampannasīlo, evarūpo yaṁ yaṁ padesaṁ bhajati; tattha tatthevassa
  lābhasakkāro nibbattatīti vatvā satthā imaṁ pakiṇṇakavagge
  gāthamāha
          "saddho sīlena sampanno yasobhogasamappito
           yaṁ yaṁ padesaṁ bhajati; tattha tattheva pūjitoti.
  Attho panassā tattheva āvibhavissati. Evaṁ vutte, ānandatthero
  cittassa pubbakammaṁ pucchi. Athassa satthā kathento āha
        "ānanda ayaṁ padumuttarassa bhagavato pādamūle katābhinīhāro
  kappasatasahassaṁ devamanussesu saṁsaritvā kassapabuddhakāle migaluddakakule
  nibbatto vuḍḍhimanvāya, ekadivasaṁ deve vassante, migamāraṇatthāya
  sattiṁ ādāya araññaṁ gantvā mige olokento ekasmiṁ akatapabbhāre
  sīsaṁ pārupitvā ekaṁ bhikkhuṁ nisinnaṁ disvā "eko ayyo samaṇadhammaṁ
  karonto nisinno bhavissati, bhattamassa āharissāmīti vegena gehaṁ
  gantvā ekasmiṁ uddhane hīyo ābhatamaṁsaṁ pacāpetvā ekasmiṁ uddhane
  bhattaṁ pacāpetvā aññe piṇḍacārike bhikkhū disvā tesaṁpi patte
  ādāya paññattāsane nisīdāpetvā bhikkhaṁ sampādetvā "ayye
  parivisathāti aññaṁ āṇāpetvā taṁ bhattaṁ piṭake pakkhipitvā ādāya
-------------------------------------------------
[page 172]
  Gacchanto antarāmagge nānāpupphāni ocinitvā pattapūṭe katvā
  therassa nisinnaṭṭhānaṁ gantvā "bhante mayhaṁ saṅgahaṁ karothāti vatvā
  pattamādāya 1- bhattassa pūretvā therassa hatthe ṭhapetvā tehi pupphehi
  pūjaṁ katvā "yathā me ayaṁ rasapiṇḍapāto pupphapūjāya saddhiṁ cittaṁ
  tosesi; evaṁ nibbattanibbattaṭṭhāne paṇṇākārasahassāni [2]-
  āgantvā mayhaṁ cittaṁ tosentu, pañcavaṇṇakusumavassañca vassatūti
  patthanaṁ ṭhapesi. So yāvajīvaṁ kusalaṁ katvā devaloke nibbatti.
  Nibbattaṭṭhāne jānumattena odhinā dibbapupphavassaṁ vassi. Idānipissa
  jātadivase ceva idha ca āgatassa pupphavassavassanañca
  paṇṇākārābhihāro ca sattahi ratanehi sakaṭapūraṇañca tasseva kammassa
  nissandoti.
                      Sudhammattheravatthu.
                        --------
                15. Vanavāsitissattheravatthu. (59)
        "aññā Hi lābhūpanisāti imaṁ dhammadesanaṁ satthā jetavane
  viharanto vanavāsitissattheraṁ ārabbha kathesi.
        Desanā rājagahe samuṭṭhitā. Sārīputtattherassa kira pitu
  vaṅgantabrāhmaṇassa sahāyako mahāsenabrāhmaṇo nāma 3- rājagahe

  *  *  *  *  *  *
  Footnote: 1. Sī. Yu. pattaṁ gahetvā. 2. Sī. Yu. etthantare "ādāyāti atthi.
  3. Sī. Yu. "nāmāti natthi.
-------------------------------------------------
[page 173]
  Vasati. Sārīputtatthero ekadivasaṁ piṇḍāya caranto tasmiṁ anukampāya
  tassa gehadvāraṁ agamāsi. So pana parikkhīṇavibhavo daliddo jāto. 1-
  So "mama putto mayhaṁ gehadvāre piṇḍāya carituṁ āgato bhavissati,
  ahañcamhi duggato, mama putto mayhaṁ duggatabhāvaṁ na jānāti
  maññe, natthi me koci deyyadhammoti tassa sammukhā bhavituṁ asakkonto
  nilīyi. Theropi aparampi divasaṁ agamāsi. Brāhmaṇo tatheva nilīyi.
  "kiñcideva Labhitvā dassāmīti cintento nālabhi. Athekadivasaṁ ekasmiṁ
  brāhmaṇavācake thullasāṭakena saddhiṁ pāyāsapātiṁ labhitvā ādāya
  gehaṁ gantvāva theraṁ anussari "imaṁ piṇḍapātaṁ mayā therassa
  dātuṁ vaṭṭatīti. Theropi taṁkhaṇaññeva jhānaṁ samāpajjitvā samāpattito
  vuṭṭhāya taṁ brāhmaṇaṁ disvā "brāhmaṇo deyyadhammaṁ labhitvā mama
  āgamanaṁ paccāsiṁsati, mayā tattha gantuṁ vaṭṭatīti saṅghāṭiṁ pārupitvā
  pattamādāya tassa gehadvāre ṭhitameva attānaṁ dassesi. Brāhmaṇassa
  theraṁ disvāva cittaṁ pasīdi. Atha naṁ upasaṅkamitvā vanditvā paṭisanthāraṁ
  katvā antogehe nisīdāpetvā pāyāsapātiṁ gahetvā therassa patte
  ākiri. Thero upaḍḍhaṁ paṭicchitvā hatthena pattaṁ pidahi. Atha naṁ
  brāhmaṇo "bhante ekassa paṭiviṁsamattova ayaṁ pāyāso, paralokasaṅgahaṁ
  me karotha, mā idhalokasaṅgahaṁ; niravasesameva dātukāmomhīti
  sabbaṁ ākiri. Thero tattheva paribhuñji. Athassa bhattakiccapariyosāne
  tampi sāṭakaṁ datvā vanditvā evamāha "bhante ahampi tumhehi

  *  *  *  *  *  *
  Footnote: 1. Sī. Ma. Yu. "jātoti natthi.
-------------------------------------------------
[page 174]
  Diṭṭhadhammameva pāpuṇeyyanti. Thero "evaṁ hotu brāhmaṇāti tassa
  anumodanaṁ katvā uṭṭhāyāsanā pakkamanto anupubbena cārikaṁ
  caramāno jetavanaṁ agamāsi.
        Duggatakāle dinnadānaṁ pana ativiya hāsetīti brāhmaṇopi taṁ
  dānaṁ datvā pasannacitto somanassajāto there adhimattasinehamakāsi.
  So there sineheneva kālaṁ katvā sāvatthiyaṁ therassa upaṭṭhākakule
  paṭisandhiṁ gaṇhi. Taṁkhaṇaññeva panassa mātā "kucchiyaṁ me gabbho
  patiṭṭhitoti sāmikassa ārocesi. So tassā gabbhaparihāraṁ adāsi.
  Tassā accuṇhātisītātiambilādiparibhogaṁ vajjetvā sukhena gabbhaṁ
  pariharamānāya evarūpo dohaḷo uppajji "aho vatāhaṁ sārīputtat-
  therappamukhāni pañca bhikkhusatāni nimantetvā gehe nisīdāpetvā
  asambhinnakhīrapāyāsaṁ datvā sayampi kāsāvavatthāni paridahitvā
  suvaṇṇasarakaṁ ādāya āsanapariyante nisīditvā ettakānaṁ bhikkhūnaṁ
  ucchiṭṭhapāyāsaṁ paribhuñjeyyanti. Tassā kira so kāsāyavattha-
  paridahanadohaḷo kucchiyaṁ puttassa buddhasāsane pabbajjāya pubbanimittaṁ
  ahosi. Athassā ñātakā "dhammiko no dhītāya dohaḷoti sārīputtattheraṁ
  saṅghattheraṁ katvā pañcannaṁ bhikkhusatānaṁ asambhinnakhīrapāyāsaṁ adaṁsu.
  Sāpi ekaṁ kāsāvaṁ nivāsetvā ekaṁ pārupitvā suvaṇṇasarakaṁ
  gahetvā āsanapariyante nisinnā ucchiṭṭhapāyāsaṁ paribhuñji. Dohaḷo
  paṭippassambhi. Tassā yāva gabbhavuṭṭhānā antarantarā katamaṅgalesupi
  dasamāsaccayena puttaṁ vijātāya katamaṅgalesupi sārīputtattherappamukhānaṁ
-------------------------------------------------
[page 175]
  Pañcannaṁ bhikkhusatānaṁ appodakamadhupāyāsameva adaṁsu. Pubbe 1- kiresa
  dārakena brāhmaṇakāle dinnapāyāsassa nissando. Jātamaṅgaladivase
  pana taṁ dārakaṁ pātova nahāpetvā maṇḍetvā sirisayane satasahassagghanikassa
  kambalassa upari nipajjāpesuṁ. So tattha nipannakova theraṁ
  oloketvā "ayaṁ me pubbācariyo, mayā etaṁ nissāya ayaṁ
  sampatti laddhā, mayā imassa ekaṁ pariccāgaṁ kātuṁ vaṭṭatīti
  sikkhāpadaggahaṇatthāya nīyamāno taṁ kambalaṁ cūḷaṅguliyā veṭhetvā
  aggahesi. Athassa "aṅguliyā kambalo laggoti harituṁ ārabhiṁsu. So
  parodi. Ñātakā "apetha, mā dārakaṁ rodāpethāti kambaleneva saddhiṁ
  ānayiṁsu. So theraṁ vandanakāle kambalato aṅguliṁ apakkaḍḍhitvā
  kambalaṁ therassa pādamūle pātesi. Atha ñātakā "daharena kumārena
  ajānitvā katanti avatvā "puttena no dinnaṁ pariccattameva hotu
  bhanteti vatvā "bhante satasahassagghanikena kambaleneva pūjākārakassa
  tumhākaṁ dāsassa sikkhāpadāni dethāti āhaṁsu. "ko Nāmāyaṁ dārakoti.
  "bhante Ayyena samānanāmakoti. "tisso Nāmesa bhavissatīti. Thero
  kira gihikāle upatissamāṇavo nāma ahosi. Mātāpissa cintesi
  "na mayā puttassa ajjhāsayo bhinditabboti. Evaṁ dārakassa
  nāmakaraṇamaṅgalaṁ katvā puna tassa āhāraparibhogamaṅgalepi puna tassa
  kaṇṇavijjhanamaṅgalepi dussaggahaṇamaṅgalepi cūḷākaraṇamaṅgalepi
  sārīputtattherappamukhānaṁ pañcannaṁ bhikkhusatānaṁ appodakamadhupāyāsameva

  *  *  *  *  *  *
  Footnote: 1. Sī. Ma. Yu. sabbo.
-------------------------------------------------
[page 176]
  Adaṁsu. Dārako vuḍḍhimanvāya sattavassikakāle mātaraṁ āha "amma
  therassa santike pabbajissāmīti. Sā "sādhu tāta, pubbevāhaṁ `na mayā
  puttassa ajjhāsayo bhinditabboti manaṁ akāsiṁ, pabbaja puttakāti
  theraṁ nimantāpetvā tassa āgatassa bhikkhaṁ datvā "bhante tumhākaṁ
  dāso `pabbajissāmīti vadati, imaṁ ādāya sāyaṁ vihāraṁ gamissāmāti
  theraṁ uyyojetvā sāyaṇhasamaye mahantena sakkārasammānena
  puttamādāya vihāraṁ gantvā therassa niyyādesi. Thero tena saddhiṁ
  kathesi "tissa pabbajjā nāma dukkarā, abbhuṇhena atthe sati,
  sītalaṁ labhati, sītalena atthe sati, abbhuṇhaṁ labhati, pabbajitā nāma
  kicchena jīvanti, tvañca sukhedhitoti. "bhante Ahaṁ tumhehi vuttaniyāmena
  sabbaṁ kātuṁ sakkhissāmīti. Thero "sādhūti vatvā tassa paṭikūlamanasikāravasena
  tacapañcakakammaṭṭhānaṁ ācikkhitvā taṁ pabbājesi. Sakalampi
  hi dvattiṁsākāraṁ kathetuṁ vaṭṭatiyeva, sabbaṁ kathetuṁ asakkontena [1]-
  tacapañcakaṁ kathetabbameva, idaṁ hi kammaṭṭhānaṁ sabbabuddhānaṁ avijahitameva.
  Kesādīsu ekekakoṭṭhāse arahattappattānaṁ bhikkhūnampi bhikkhunīnampi
  upāsakānampi upāsikānampi paricchedo natthi. Abyattā bhikkhū
  pana pabbājentā arahattassa upanissayaṁ nāsenti; tasmā thero
  kammaṭṭhānaṁ ācikkhitvāva pabbājetvā dasasu sīlesu patiṭṭhāpesi.
  Mātāpitaro puttassa pabbajitassa sakkāraṁ karontā sattāhaṁ
  vihāreyeva buddhappamukhassa bhikkhusaṅghassa appodakamadhupāyāsameva

  *  *  *  *  *  *
  Footnote: 1. Sī. Ma. Yu. etthantare "panāti atthi.
-------------------------------------------------
[page 177]
  Adaṁsu. Bhikkhūpi "nibaddhaṁ appodakamadhupāyāsaṁ paribhuñjituṁ na sakkomāti
  ujjhāyiṁsu. Tassapi mātāpitaro sattame divase sāyaṁ gehaṁ agamaṁsu.
  Sāmaṇero aṭṭhame divase bhikkhūhi saddhiṁ piṇḍāya pāvisi.
        Sāvatthīvāsino "sāmaṇero kira ajja piṇḍāya pavisissati,
  sakkāramassa karissāmāti pañcahi sāṭakasatehi cumbiṭakāni 1- katvā
  pañca piṇḍapātasatāni sajjetvā ādāya paṭipathe ṭhatvā adaṁsu.
  Punadivase vihārassa upavanaṁ āgantvā adaṁsu. Evaṁ sāmaṇero
  dvīheva divasehi sāṭakasahassena saddhiṁ piṇḍapātasahassaṁ labhitvā
  bhikkhusaṅghassa dāpesi. Brāhmaṇakāle dinnassa thullasāṭakassa kiresa
  nissando. Athassa bhikkhū "piṇḍapātadāyakatissoti nāmaṁ kariṁsu.
  Punekadivasaṁ sāmaṇero sītakāle vihāracārikaṁ caranto bhikkhū tattha
  tattha aggisālādīsu visibbente disvā āha "kiṁ bhante visibbentā
  nisinnatthāti. "sītaṁ No pīḷeti 2- sāmaṇerāti. "bhante Sītakāle
  nāma kambalaṁ pārupituṁ vaṭṭati, so hi sītaṁ paṭibāhituṁ samatthoti.
  "sāmaṇera Tvaṁ mahāpuñño kambalaṁ labheyyāsi, amhākaṁ kuto
  kambaloti. "tenahi Bhante kambalatthikā mayā saddhiṁ āgacchantūti
  sakalavihāre ārocāpesi. Bhikkhū "sāmaṇerena saddhiṁ gantvā kambalaṁ
  āharissāmāti sattavassikasāmaṇeraṁ nissāya sahassamattā bhikkhū
  nikkhamiṁsu. So "ettakānaṁ bhikkhūnaṁ kuto kambale labhissāmīti cittampi
  anuppādetvā te ādāya nagarābhimukho pāyāsi. Sudinnassa hi

  *  *  *  *  *  *
  Footnote: 1. Sī. Yu. cumbaṭakāni. 2. Sī. Ma. Yu. "piḷetīti natthi.
-------------------------------------------------
[page 178]
  Dānassa evarūpo ānubhāvo hoti. So bahinagareyeva gharapaṭipāṭiyā
  caranto pañca kambalasatāni labhitvā antonagaraṁ pāvisi. Manussā ito
  cito ca kambale āharanti. Eko pana puriso āpaṇadvārena
  gacchanto pañca kambalasatāni pasāretvā nisinnaṁ ekaṁ āpaṇikaṁ
  disvā āha "ambho eko sāmaṇero kambale saṁharanto āgacchati,
  tava kambale paṭicchādehīti. "kiṁ Pana so dinnake gaṇhāti udāhu
  adinnaketi. "dinnake Gaṇhātīti. "evaṁ Sante, sace icchissāmi,
  dassāmi; no ce, na dassāmi; gaccha tvanti uyyojesi. Maccharino hi
  andhabālā, evaṁ paresu dānaṁ dadamānesu, maccharāyitvā asadisadānaṁ
  disvā maccharāyanto kālo viya niraye nibbattanti. Āpaṇiko
  cintesi "ayaṁ puriso attano dhammatāya āgacchamāno `tava kambale
  paṭicchādehīti maṁ āha, ahampi `sace so dinnakaṁ gaṇhāti, ahaṁ mama
  santakaṁ sace icchāmi, dassāmi; no ce, na dassāmīti avacaṁ; diṭṭhakaṁ
  pana adentassa lajjā uppajjati, attano santakaṁ paṭicchādentassa
  doso natthi; imesu pañcasu kambalasatesu dve kambalā satasahassagghanikā,
  ime paṭicchādetuṁ vaṭṭatīti dvepi kambale dasāya dasaṁ sambandhitvā
  tesaṁ antare pakkhipitvā paṭicchādesi. Sāmaṇeropi bhikkhusahassena
  saddhiṁ taṁ padesaṁ pāpuṇi. Āpaṇikassa sāmaṇeraṁ disvāva puttasineho
  uppajji. Sakalasarīraṁ sinehena paripuṇṇaṁ ahosi; so cintesi "tiṭṭhantu
  kambalāni, imaṁ disvā hadayamaṁsampi dātuṁ yuttarūpanti. So te dvepi
  kambale nīharitvā sāmaṇerassa pādamūle ṭhapetvā vanditvā "bhante
-------------------------------------------------
[page 179]
  Tayā diṭṭhadhammassa bhāgī assanti avaca. Sopissa "evaṁ hotūti
  anumodanaṁ akāsi. Sāmaṇero antonagarepi pañca kambalasatāni labhi.
  Evaṁ ekadivaseyeva kambalasahassaṁ labhitvā bhikkhusahassassa adāsi.
  Athassa "kambaladāyakatissoti nāmaṁ kariṁsu. Evaṁ nāmakaraṇadivase
  dinnakambalo sattavassikakāle kambalasahassabhāvaṁ pāpuṇi. Buddhasāsanaṁ
  hi ṭhapetvā natthaññaṁ ṭhānaṁ, yattha appaṁ dinnaṁ bahuṁ hoti, bahuṁ dinnaṁ
  bahutaraṁ; tenāha bhagavā "tathārūpoyaṁ bhikkhave bhikkhusaṅgho; yathārūpe
  bhikkhusaṅghe appaṁ dinnaṁ bahuṁ hoti, bahuṁ dinnaṁ bahutaranti. Evaṁ
  sāmaṇeropi ekassa kambalassa nissandena sattavassiko kambalasahassaṁ
  labhi.
        Tassa jetavane viharantassa, abhikkhaṇaṁ ñātidārakā santikaṁ
  āgantvā kathāsallāpaṁ karonti. So cintesi "mayā idha vasantena,
  ñātidārakesu āgantvā kathentesu, akathetuṁpi na sakkā, etehi saddhiṁ
  kathāpapañcena attano patiṭṭhaṁ kātuṁ na sakkā, yannūnāhaṁ satthu
  santike kammaṭṭhānaṁ uggahetvā araññaṁ paviseyyanti. So satthāraṁ
  upasaṅkamitvā vanditvā yāva arahattā kammaṭṭhānaṁ kathāpetvā
  upajjhāyaṁ vanditvā pattacīvaramādāya vihārā nikkhamitvā cintesi
  "sace āsannaṭṭhāne vasissāmi, ñātakā maṁ pakkosissantīti
  vīsatiyojanasatamaggaṁ agamāsi. Athekena gāmadvārena gacchanto ekaṁ
  mahallakapurisaṁ disvā pucchi "kinnu kho upāsaka imasmiṁ padese
  vasantānaṁ āraññakavihāro atthīti. "atthi Bhanteti. "tenahi Me maggaṁ
-------------------------------------------------
[page 180]
  Ācikkhāti. Mahallakaupāsakassa pana taṁ disvā puttasineho udapādi.
  Athassa tattheva ṭhito anācikkhitvā "ehi bhante, ācikkhissāmi
  teti vatvā taṁ gahetvāva agamāsi. Sāmaṇero tena saddhiṁ gacchanto
  antarāmagge nānāpupphaphalapaṭimaṇḍite chappañcappadese disvā "ayaṁ
  upāsaka kiṁ padeso nāmāti pucchi. Sopissa tesaṁ nāmāni ācikkhanto
  āraññakavihāraṁ patvā "idaṁ bhante phāsukaṭṭhānaṁ, idha vasāhīti vatvā
    "bhante ko nāma tvanti nāmaṁ pucchitvā, "ahaṁ vanavāsitisso nāma
  upāsakāti vutte, "sve amhākaṁ gāme piṇḍāya carituṁ vaṭṭatīti
  vatvā nivattitvā attano gāmameva gato "vanavāsitissatthero nāma
  vihāraṁ āgato, tassa yāgubhattādīni paṭiyādethāti manussānaṁ ārocesi.
  Sāmaṇero paṭhamameva tisso nāma hutvā tato `piṇḍapātadāyakatisso,
  kambaladāyakatisso, vanavāsitissoti imāni tīṇi nāmāni labhitvā
  sattavassabbhantare cattāri nāmāni labhi. So punadivase pātova taṁ
  gāmaṁ piṇḍāya pāvisi. Manussā bhikkhaṁ datvā vandiṁsu. Sāmaṇero
  "sukhitā hotha, dukkhā muccathāti āha. Ekamanussopi tassa bhikkhaṁ
  datvā puna gehaṁ gantuṁ nāsakkhi. Sabbe olokentāva aṭṭhaṁsu. Sopi
  attano yāpanamattaṁ gaṇhi. Sakalagāmavāsino tassa pādamūle urena
  nipajjitvā "bhante tumhesu imaṁ temāsaṁ idha vasantesu, mayaṁ
  tīṇi saraṇāni gahetvā pañcasu sīlesu patiṭṭhāya māsassa aṭṭha
  uposathakammāni karissāma, idha vasanatthāya no paṭiññaṁ dethāti. So
  upakāraṁ sallakkhetvā tesaṁ paṭiññaṁ datvā nibaddhaṁ tattheva piṇḍāya
-------------------------------------------------
[page 181]
  Cari, vanditavanditakkhaṇe ca "sukhitā hotha, dukkhā muccathāti padadvayameva
  kathetvā pakkāmi. So tattha paṭhamamāsañca dutiyamāsañca vītināmetvā,
  tatiyamāse gacchante, saha paṭisambhidāhi arahattaṁ pāpuṇi.
        Athassa pavāretvā vutthavassakāle upajjhāyo satthāraṁ
  upasaṅkamitvā vanditvā āha "bhante tissasāmaṇerassa santikaṁ
  gacchāmīti. "gaccha Sārīputtāti. So attano parivāre pañcasate
  bhikkhū ādāya pakkamanto "āvuso moggallāna, ahaṁ tissasāmaṇerassa
  santikaṁ gacchāmīti āha. Moggallānatthero "ahampi āvuso
  gacchissāmīti pañcahi bhikkhusatehi saddhiṁ nikkhami. Etenevupāyena
  "mahākassapatthero anuruddhatthero upālitthero puṇṇattheroti
  sabbe mahāsāvakā pañcahi pañcahi bhikkhusatehi saddhiṁ nikkhamiṁsu.
  Sabbesampi 1- mahāsāvakānaṁ parivārā 2- cattāḷīsabhikkhusahassāni ahesuṁ.
  Te vīsatiyojanasataṁ maggaṁ gantvā gocaragāmaṁ sampatte sāmaṇerassa
  nibaddhupaṭṭhāko upāsako gāmadvāreyeva disvā paccuggantvā
  vandi. Atha naṁ sārīputtatthero pucchi "atthi nu kho upāsaka imasmiṁ
  padese āraññakavihāroti. "atthi Bhanteti. "sabhikkhukoti. "sabhikkhuko
  Bhanteti. "ko Nāma tattha vasatīti. "vanavāsitisso Bhanteti. "tenahi
  Maggaṁ no ācikkhāti. "ke Tumhe bhanteti. "mayaṁ Sāmaṇerassa
  santikaṁ āgatāti. Upāsako te oloketvā dhammasenāpatiṁ ādiṁ
  katvā sabbepi mahāsāvake sañjāni. So nirantaraṁ pītiyā phuṭṭhasarīro

  *  *  *  *  *  *
  Footnote: 1. Sī. sabbopi. 2. Sī. Yu. parivāro.
-------------------------------------------------
[page 182]
  Hutvā "tiṭṭhatha tāva bhanteti vegena gāmaṁ pavisitvā "ete ayyā
  sārīputtattheraṁ ādiṁ katvā asītimahāsāvakā attano attano
  parivārehi saddhiṁ sāmaṇerassa santikaṁ āgatā, mañcapīṭhapaccattharaṇadīpatelādīni
  gahetvā vegena nikkhamathāti ugghosesi. Manussā
  tāvadeva mañcādīni gahetvā therānaṁ padānupadikā hutvā therehi
  saddhiṁyeva vihāraṁ pavisiṁsu. Sāmaṇero bhikkhusaṅghaṁ sañjānitvā katipayānaṁ
  mahātherānaṁ pattacīvarāni paṭiggahetvā vattamakāsi. Tassa therānaṁ
  vasanaṭṭhānaṁ saṁvidahantassa pattacīvare paṭisāmentasseva, samandhakāro
  jāto. Sārīputtatthero upāsake āha "gacchatha upāsakā, tumhākaṁ
  andhakāro jātoti. "bhante Ajja dhammassavanadivaso, na mayaṁ
  gamissāma, dhammaṁ suṇissāma, ito pubbe dhammassavanampi no natthīti.
  "tenahi Sāmaṇera dīpaṁ jāletvā dhammassavanakālaṁ ugghosehīti.
  So tathā akāsi. Atha naṁ thero āha "tissa tava upaṭṭhākā `dhammaṁ
  sotukāmamhāti vadanti, kathehi tesaṁ dhammanti. Upāsakā ekappahāreneva
  uṭṭhāya "bhante amhākaṁ ayyo `sukhitā hotha, dukkhā muccathāti
  imāni dve padāni ṭhapetvā aññaṁ dhammakathaṁ na jānāti, amhākaṁ
  aññaṁ dhammakathikaṁ dethāti vadiṁsu. Sāmaṇero pana arahattaṁ patvāpi neva
  tesaṁ dhammakathaṁ kathesi. Tadā pana naṁ upajjhāyo "sāmaṇera kathaṁ
  pana sukhitā honti, dukkhā muccanti; imesaṁ no dvinnaṁ padānaṁ atthaṁ
  kathehīti āha. So "sādhu bhanteti cittavījaniṁ gahetvā dhammāsanaṁ
  abhiruyha pañcahi nikāyehi atthañca kāraṇañca ākaḍḍhitvā ghanavassaṁ
-------------------------------------------------
[page 183]
  Vassanto cātudīpakamahāmegho viya khandhadhātuāyatanabodhipakkhiyadhamme
  vibhajanto arahattanikūṭena dhammakathaṁ kathetvā "bhante evaṁ arahattappattassa
  sukhaṁ hoti, arahattappattoyeva dukkhā muccati, sesajanā
  jātidukkhādīhi ceva nirayadukkhādīhi ca na parimuccantīti āha. "sādhu
  Sāmaṇera sukathito te padabhāṇo, idāni sarabhāṇaṁ bhaṇāhīti. So
  sarabhāṇampi bhaṇi. Aruṇe uggacchante, sāmaṇerassa upaṭṭhākamanussā
  dve bhāgā ahesuṁ. Ekacce "na vata no ito pubbe evarūpo
  kakkhaḷo diṭṭhapubbo, kathañhi nāma evarūpaṁ dhammakathaṁ jānanto
  ettakaṁ kālaṁ mātāpituṭṭhāne ṭhatvā upaṭṭhahantānaṁ manussānaṁ
  ekampi dhammapadaṁ na kathesīti kujjhiṁsu. Ekacce "lābhā vata no, ye mayaṁ
  evarūpaṁ bhadantaṁ guṇaṁ vā aguṇaṁ vā ajānantāpi upaṭṭhahimhā, idāni
  panassa santike dhammaṁ sotuṁ labhimhāti tussiṁsu. Sammāsambuddhopi
  taṁ divasaṁ paccūsasamaye lokaṁ olokento vanavāsitissassa upaṭṭhāke
  attano ñāṇajālassa anto paviṭṭhe disvā "kinnu kho bhavissatīti
  āvajjanto imamatthaṁ upadhāresi "vanavāsitissassa upaṭṭhākā
  ekacce kuddhā, ekacce tuṭṭhā, mayhaṁ puttassa pana sāmaṇerassa
  kuddhā nirayagāmino bhavissanti, gantabbameva tattha mayā, mayi gate,
  sabbepi te sāmaṇere mettacittaṁ katvā dukkhā muccissantīti.
  Tepi manussā bhikkhusaṅghaṁ nimantetvā gāmaṁ gantvā maṇḍapaṁ kāretvā
  yāgubhattādīni sampādetvā āsanāni paññāpetvā saṅghassa āgamanaṁ
  olokentā nisīdiṁsu. Bhikkhūpi sarīrapaṭijagganaṁ katvā bhikkhācāravelāya
-------------------------------------------------
[page 184]
  Gāmaṁ pavisantā sāmaṇeraṁ pucchiṁsu "kiṁ nu tissa amhehi saddhiṁ
  gamissasi, udāhu pacchāti. "mama Gamanavelāyameva gamissāmi, gacchatha
  tumhe bhanteti. Bhikkhū pattacīvaramādāya pāvisiṁsu. Satthā jetavanasmiṁyeva
  cīvaraṁ pārupitvā pattamādāya ekacittakkhaṇeneva gantvā bhikkhūnaṁ
  purato ṭhitameva attānaṁ dassesi. "sammāsambuddho Āgatoti
  sakalagāmo saṅkhubhitvā ekakolāhalo ahosi. Manussā udaggacittā
  buddhappamukhaṁ bhikkhusaṅghaṁ nisīdāpetvā yāguṁ datvā khajjakaṁ adaṁsu.
  Sāmaṇero, bhatte aniṭṭhiteyeva, antogāmaṁ pāvisi. Gāmavāsino
  nīharitvā tassa sakkaccaṁ bhikkhaṁ adaṁsu. So yāpanamattaṁ gahetvā
  satthu santikaṁ gantvā pattaṁ upanāmesi. Satthā "āhara tissāti
  hatthaṁ pasāretvā pattaṁ gahetvā "passa sārīputta tava sāmaṇerassa
  pattanti therassa dassesi. Thero satthu hatthato pattaṁ gahetvā
  sāmaṇerassa datvā "gaccha, attano pattaṭṭhāne nisīditvā bhattakiccaṁ
  karohīti āha. Gāmavāsino buddhappamukhaṁ bhikkhusaṅghaṁ parivisitvā satthāraṁ
  anumodanaṁ yāciṁsu. Satthā anumodanaṁ karonto evamāha "lābhā vo
  upāsakā, ye tumhe attano kulupakaṁ sāmaṇeraṁ nissāya `sārīputtaṁ
  moggallānaṁ kassapanti asītimahāsāvake dassanāya labhatha, ahampi
  tumhākaṁ kulupakameva nissāya āgato, buddhadassanampi vo imaṁ
  nissāyeva laddhaṁ, lābhā vo, suladdhaṁ voti. Manussā cintayiṁsu "aho
  amhākaṁ lābhā; buddhānañceva bhikkhusaṅghassa ca ārādhanasamatthaṁ
  amhākaṁ ayyaṁ dassanāya labhāma, deyyadhammañcassa dātuṁ labhāmāti.
-------------------------------------------------
[page 185]
  Sāmaṇerassa kuddhamanussā tussiṁsu. Tuṭṭhamanussā bhiyyoso mattāya
  pasīdiṁsu. Anumodanāvasāne ca bahū sotāpattiphalādīni pāpuṇiṁsu.
  Satthā uṭṭhāyāsanā pakkāmi. Manussā satthāraṁ anugantvā vanditvā
  nivattiṁsu.
        Satthā sāmaṇerena saddhiṁ samadhurena gacchanto "sāmaṇera ayaṁ
  padeso ko nāma, ayaṁ padeso ko nāmāti pubbe tassa upāsakena
  dassitappadese pucchanto agamāsi. Sāmaṇeropi "bhante ayaṁ
  itthannāmo, ayaṁ itthannāmoti ācikkhamānova agamāsi. Satthā tassa
  vasanaṭṭhānaṁ gantvā pabbatamatthakaṁ abhiruhi. Tattha ṭhitānaṁ pana
  mahāsamuddo paññāyati. Satthā sāmaṇeraṁ pucchi "tissa pabbatamatthake
  ṭhito ito cito ca oloketvā kiṁ passasīti. "mahāsamuddaṁ
  Bhanteti. "samuddaṁ Disvā kiṁ cintesīti. "mama Dukkhitakāle rodantassa,
  catūhi mahāsamuddehi atirekatarena assunā bhavitabbanti idaṁ bhante
  cintesinti. "sādhu Sādhu tissa, evametaṁ, ekekassa hi sattassa
  dukkhitakāle paggharitāssu catūhi mahāsamuddehi atirekataramevāti.
  Idañca pana vatvā imaṁ gāthamāha
               "catūsu samuddesu jalaṁ parittakaṁ,
                tato bahuṁ assujalaṁ anappakaṁ
                dukkhena phuṭṭhassa narassa socato;
                kiṁkāraṇā samma tuvaṁ pamajjasīti.
  Atha naṁ puna pucchi "tissa kahaṁ vasasīti. "imasmiṁ Pabbhāre bhanteti.
-------------------------------------------------
[page 186]
  "tattha Pana vasanto kiṁ cintesīti. "mayā Marantena imasmiṁ ṭhāne
  katassa sarīranikkhepassa paricchedo natthīti cintesiṁ bhanteti. "sādhu
  Sādhu tissa, evametaṁ, imesaṁ hi sattānaṁ paṭhaviyaṁ nipajjitvā
  amataṭṭhānaṁ nāma natthīti vatvā
            "upasāḷhakanāmānaṁ sahassāni catuddasa
             asmiṁ padese daḍḍhāni natthi loke anāmataṁ.
             Yamhi saccañca dhammo ca ahiṁsā saññamo damo,
             etadariyā sevanti, etaṁ loke anāmatanti
  imaṁ dukanipāte upasāḷhakajātakaṁ 1- kathesi. Iti paṭhaviyaṁ sarīranikkhepaṁ
  katvā marantesu amatapubbe padese marantā nāma natthi.
  Ānandattherasadisā pana amatapubbe padese parinibbāyanti.
        Ānandatthero kira vīsavassasatikakāle āyusaṅkhāraṁ olokento
  parikkhīṇabhāvaṁ ñatvā "ito sattame divase parinibbāyissāmīti
  ārocesi. Taṁ pavattiṁ sutvā rohiṇīnadiyā ubhayatīravāsikesu manussesu
  orimatīravāsikā "mayaṁ therassa bahupakārā, amhākaṁ santike parinibbāyissatīti
  vadiṁsu. Pārimatīravāsikā "mayaṁ therassa bahupakārā, amhākaṁ
  santike parinibbāyissatīti. Thero tesaṁ vacanaṁ sutvā "ubhayatīravāsinopi
  mayhaṁ upakārakāva, `ime nāma anupakārāti na sakkā vattuṁ;
  sacāhaṁ orimatīre parinibbāyissāmi, pārimatīravāsino dhātuggahaṇatthaṁ
  tehi saddhiṁ kalahaṁ karissanti; sace pārimatīre parinibbāyissāmi,

  *  *  *  *  *  *
  Footnote: 1. khu. jā. duka. 27/57. tadaṭṭhakathā. 3/70.
-------------------------------------------------
[page 187]
  Orimatīravāsino tathā karissanti; kalaho uppajjamānopi maṁ nissāyeva
  uppajjissati, vūpasamamānopi maṁ nissāyeva vūpasamissatīti cintetvā
  "orimatīravāsinopi mayhaṁ upakārakā, pārimatīravāsinopi mayhaṁ
  upakārakā, anupakārako nāma natthi; orimatīravāsino orimatīreyeva
  sannipatantu, pārimatīravāsino pārimatīreyevāti āha. Tato sattame
  divase majjhe nadiyā sattatālappamāṇe ākāse pallaṅkena nisīditvā
  mahājanassa dhammaṁ kathetvā "mama sarīraṁ majjhe bhijjitvā, eko
  bhāgo orimatīre patatu; eko pārimatīreti adhiṭṭhāya yathānisinnova
  tejodhātuṁ samāpajji. Aggijālā uṭṭhahiṁsu. Sarīraṁ majjhe bhijjitvā,
  eko bhāgo orimatīre pati, eko pārimatīre. Mahājano paridevi.
  Paṭhavīudriyanasaddo viya ārodanasaddo ahosi satthu parinibbāne
  ārodanasaddatopi kāruññataro. Manussā cattāro māse rodantā
  paridevantā "satthu pattacīvaraggāhake tiṭṭhante, satthu ṭhitakālo viya
  no ahosi, idāni no satthā parinibbutoti vippalapantā vicariṁsu.
        Puna satthā sāmaṇeraṁ pucchi "tissa imasmiṁ vanasaṇḍe dīpiādīnaṁ
  sadde na bhāyasīti. "na Bhāyāmi bhagavā, apica kho pana etesaṁ
  saddaṁ sutvā vanarati nāma uppajjatīti vatvā saṭṭhimattāhi gāthāhi
  vanavaṇṇaṁ nāma kathesi. Atha naṁ satthā "tissāti āmantesi. "kiṁ
  Bhanteti. "mayaṁ Gacchāma, tvaṁ gamissasi nivattissasīti. "mayhaṁ Upajjhāye
  maṁ ādāya gacchante, gamissāmi, nivattente, nivattissāmi bhanteti.
  Satthā bhikkhusaṅghena saddhiṁ pakkāmi. Sāmaṇerassa pana nivattitumeva
-------------------------------------------------
[page 188]
  Ajjhāsayo. Thero taṁ ñatvā "tissa sace nivattitukāmo, nivattāhīti
  āha. So satthārañca bhikkhusaṅghañca vanditvā nivatti. Satthā
  jetavanameva agamāsi.
        Bhikkhūnaṁ dhammasabhāyaṁ kathā udapādi "aho vata tissasāmaṇero
  dukkaraṁ karoti; paṭisandhiggahaṇato paṭṭhāyassa ñātakā sattasu
  maṅgalesu pañcannaṁ bhikkhusatānaṁ appodakamadhupāyāsameva adaṁsu,
  pabbajitakāle antovihāre buddhappamukhassa bhikkhusaṅghassa satta
  divasāni appodakamadhupāyāsameva adaṁsu, pabbajitvā aṭṭhame divase gāmaṁ
  pavisanto dvīheva divasehi sāṭakasahassena saddhiṁ piṇḍapātasahassaṁ labhi,
  punekadivasaṁ kambalasahassaṁ labhi, itissa idha vasanakāle mahālābhasakkāro
  uppajji, idāni evarūpaṁ lābhasakkāraṁ chaḍḍetvā araññaṁ pavisitvā
  missakāhārena yāpeti; dukkarakārako vata sāmaṇeroti. Satthā
  āgantvā "kāya nuttha bhikkhave etarahi kathāya sannisinnāti
  pucchitvā, "imāya nāmāti vutte, "āma bhikkhave lābhūpanisā
  nāmesā aññā nibbānagāminī paṭipadā aññā; `evaṁ lābhaṁ
  labhissāmīti hi āraññakādidhūtaṅgasamādānavasena lābhūpanisaṁ rakkhantassa
  bhikkhuno cattāro apāyā vivaṭadvārāyeva tiṭṭhanti, nibbānagāminiyā
  pana paṭipadāya uppannaṁ lābhasakkāraṁ pahāya araññaṁ pavisitvā
  ghaṭento vāyamanto arahattaṁ gaṇhatīti anusandhiṁ ghaṭetvā dhammaṁ
  desento imaṁ gāthamāha
-------------------------------------------------
[page 189]
          "aññā Hi lābhūpanisā, aññā nibbānagāminī "
           evametaṁ abhiññāya bhikkhu buddhassa sāvako
           sakkāraṁ nābhinandeyya vivekamanubrūhayeti.
        Tattha "aññā hi lābhūpanisāti: lābhūpanisā nāmesā aññā
  eva, aññā nibbānagāminī paṭipadā. Lābhuppādakena hi bhikkhunā
  thokaṁ akusalakammaṁ kātuṁ vaṭṭati. Kāyavaṅkādīni kattabbāni honti.
  Yasmiṁ hi kāle kāyavaṅkādīsu kiñci karoti, tadā lābho uppajjati.
  Pāyāsapāṭiyaṁ hi vaṅkaṁ akatvā ujukameva hatthaṁ otāretvā
  ukkhipantassa, hattho makkhitamattakova hoti, vaṅkaṁ katvā otāretvā
  ukkhipantassa, pana pāyāsapiṇḍaṁ uddharantova nikkhamati, evaṁ
  kāyavaṅkādīni karaṇakāleyeva lābhasakkāro uppajjati: ayaṁ
  adhammikā lābhūpanisā. "upadhisampadā Cīvaradhāraṇaṁ bāhusaccaṁ parivāro
  araññavāsoti evarūpehi pana kāraṇehi uppanno lābho dhammiko
  nāma hoti. Nibbānagāminīpaṭipadaṁ pūrentena pana bhikkhunā kāyavaṅkādīni
  pahātabbāni, anandheneva andhena viya amūgeneva mūgena viya
  abadhireneva badhirena viya bhavituṁ vaṭṭati, asaṭhena amāyena bhavituṁ
  vaṭṭati. Evametanti: evaṁ lābhuppādanappaṭipadañca nibbānagāminīpaṭipadañca
  etaṁ ñatvā sabbesaṁ saṅkhatāsaṅkhatadhammānaṁ bujjhanatthena
  buddhassa savanante jātatthena ovādānusāsaniṁ vā savanatthena
  sāvako bhikkhu adhammikaṁ catuppaccayasakkāraṁ nābhinandeyya tameva
  dhammikaṁ na paṭikkoseyya kāyavivekādikaṁ vivekaṁ anubrūhaye; tattha
-------------------------------------------------
[page 190]
  Kāyavivekoti kāyassa ekībhāvo, cittavivekoti aṭṭha samāpattiyo,
  upadhivivekoti nibbānaṁ, tesu kāyaviveko gaṇasaṅgaṇikaṁ vinodeti,
  cittaviveko kilesasaṅgaṇikaṁ vinodeti, upadhiviveko saṅkhārasaṅgaṇikaṁ
  vinodeti, kāyaviveko cittavivekassa paccayo hoti, cittaviveko
  upadhivivekassa paccayo hoti; vuttampi 1- cetaṁ "kāyaviveko ca
  vūpakaṭṭhakāyānaṁ nekkhammābhiratānaṁ, cittaviveko ca parisuddhacittānaṁ
  paramavodānappattānaṁ, upadhiviveko ca nirupadhīnaṁ puggalānaṁ
  visaṅkhāragatānanti; imaṁ tividhaṁ vivekaṁ brūheyya vaḍḍheyya upasampajja
  vihareyyāti attho.
           Desanāvasāne bahū sotāpattiphalādīni pāpuṇiṁsūti.
                    Vanavāsitissattheravatthu.
                   Bālavaggavaṇṇanā niṭṭhitā.
                       Pañcamo vaggo.
                         -------

  *  *  *  *  *  *
  Footnote: 1. khu. mahā. 29/172.
-------------------------------------------------
