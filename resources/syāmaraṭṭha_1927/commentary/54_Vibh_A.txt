[page 001]
                     Sammohavinodanī nāma abhidhammaṭṭhakathā
                             vibhaṅgavaṇṇanā
                             ---------
                 namo tassa bhagavato arahato sammāsambuddhassa.
                             Ārambhakathā
              catusaccadaso nātho catudhā dhammasaṅgaṇiṁ
              pakāsayitva 1- sambuddho tasseva samanantaraṁ
              upeto buddhadhammehi aṭṭhārasahi nāyako
              aṭṭhārasanna 2- khandhādi- vibhaṅgānaṁ vasena yaṁ
              vibhaṅgaṁ desayī satthā tassa saṁvaṇṇanākkamo
              idāni yasmā sampatto tasmā tassatthavaṇṇanaṁ
              karissāmi vigāhitvā porāṇaṭṭhakathānayaṁ
              saddhamme gāravaṁ katvā taṁ suṇātha samāhitāti.

  *  *  *  *  *  *
  Footnote: 1 chaṂa. pakāsayitvā 2 chaṂa. aṭṭhārasannaṁ
-------------------------------------------------
[page 002]
                            1. Khandhavibhaṅga
                        1. Suttantabhājanīyavaṇṇanā
      [1] Pañcakkhandhā rūpakkhandho vedanākkhandho saññākkhandho saṅkhārak
  khandhoviññāṇakkhandhoti idaṁ vibhaṅgapakaraṇassa ādibhūte khandhavibhaṅge suttantabhājanīyaṁ
  nāMa.
      Tattha pañcāti gaṇanaparicchedo, tena na tato heṭṭhā, na uddhanti
  dasseti. Khandhāti paricchinnadhammanidassanaṁ. Tatrāyaṁ khandhasaddo sambahulesu ṭhānesu
  nipatati 1- rāsimhi, guṇe, paṇṇattiyaṁ, ruḷhiyanti. "seyyathāpi Bhikkhave
  mahāsamudade na sukaraṁ udakassa pamāṇaṁ gahetuṁ `ettakāni udakāḷhakānī'ti vā
  `ettakāni udakāḷhakasatānī'ti vā `ettakāni udakāḷhakasahassānī'ti vā
  `ettakāni udakāḷhakasatasahassānī'ti vā, athakho asaṅkheyyo appameyyo
  mahāudakakkhandhotveva saṅkhyaṁ gacchatī"tiādīsu 2- hi rāsito khandho nāMa. Na hi
  parittakaṁ udakaṁ udakakkhandhoti vuccati, bahukameva vuccati. Tathā na parittakaṁ rajaṁ 3-
  rajakkhandho, na appamattakā gāvo gavakkhandho, na appamattakaṁ balaṁ balakkhandho,
  na appamattakaṁ puññaṁ puññakkhandhoti vuccati. Bahukameva hi rajaṁ 4- rajakkhandho,
  bahukāva gavādayo gavakkhandho balakkhandho puññakkhandhoti vuccanti. "sīlakkhandho
  Samādhikkhandho"tiādīsu 5- pana guṇato khandho nāMa. "addasā Kho bhagavā mahantaṁ
  dārukkhandhaṁ gaṅgāya nadiyā sotena vuyhamānan"ti 6- ettha pana 7- paṇṇattito
  khandho nāMa. "yaṁ Cittaṁ mano mānasaṁ .pe. Viññāṇaṁ viññāṇakkhandho"tiādīsu 8-
  ruḷhito khandho nāMa. Svāyamidha rāsito adhippeto. Ayaṁ hi khandhaṭṭho
  nāma piṇḍaṭṭho pūṭaṭṭho 9- ghaṭaṭṭho rāsaṭṭho. Tasmā "rāsilakkhaṇā khandhā"ti
  veditabbā. Koṭṭhāsaṭṭhotipi vattuṁ vaṭṭati. Lokasmiṁ hi iṇaṁ gahetvā

  *  *  *  *  *  *
  Footnote: 1 chaṂa. dissati 2 aṅ. catukka. 21/51/63, aṅ. chakka. 22/308/376 (syā)
  3 chaṂa. parittako rajo 4 chaṂa. rajo 5 dī.pā. 11/355/251
  6 saṁ. saḷā. 18/322/223 (syā) 7 chaṂa. pana-saddo na dissati
  8 abhi. 34/63/32 9 chaṂa. pūgaṭṭho
-------------------------------------------------
[page 003]
  Codiyamānā "dvīhi khandhehi dassāma, tīhi khandhehi dassāmā"ti vadanti. Iti
  "koṭṭhāsalakkhaṇā khandhā"tipi vattuṁ vaṭṭati. Evamettha rūpakkhandhoti rūparāsi
  rūpakoṭṭhāso. Vedanākkhandhoti vedanārāsi vedanākoṭṭhāsoti iminā nayena
  saññākkhandhādīnaṁ attho veditabbo.
      Ettāvatā sammāsambuddho yvāyaṁ "cattāro ca mahābhūtā catunnañca mahābhūtānaṁ
  upādāyarūpan"ti atītānāgatapaccuppannādīsu ekādasasu okāsesu vibhatto pañcavīsati
  rūpakoṭṭhāsāti ca channavuti rūpakoṭṭhāsāti ca evampabhedo rūparāsi, taṁ sabbaṁ
  paripiṇḍitvā 1- rūpakkhandho nāmāti dasseti. 2- Yo panāyaṁ "sukhā vedanā dukkhā
  vedanā adukkhamasukhā vedanā"ti tesuyeva ekādasasu okāsesu vibhatto
  catubhūmikavedanārāsi, taṁ sabbaṁ paripiṇḍitvā vedanākkhandho nāmāti dasseti. Yo
  cāyaṁ 3- "cakkhusamphassajā saññā .pe. Manosamphassajā saññā"ti tesuyeva ekādasasu
  okāsesu vibhatto catubhūmikasaññārāsi, taṁ sabbaṁ paripiṇḍitvā saññākkhandho
  nāmāti dasseti. Yo cāyaṁ "cakkhusamphassajā cetanā .pe. Manosamphassajā
  cetanā"ti tesuyeva ekādasasu okāsesu vibhatto catubhūmikacetanārāsi, taṁ sabbaṁ
  paripiṇḍitvā saṅkhārakkhandho nāmāti dasseti. Yo cāyaṁ "cakkhuviññāṇaṁ,
  sotaviññāṇaṁ, ghānaviññāṇaṁ, jivhāviññāṇaṁ, kāyaviññāṇaṁ, manodhātu,
  manoviññāṇadhātū"ti tesuyeva ekādasasu okāsesu vibhatto catubhūmikacittarāsi, taṁ
  sabbaṁ paripiṇḍitvā viññāṇakkhandho nāmāti dasseti.
     Apicettha sabbampi catusamuṭṭhānikaṁ rūpaṁ rūpakkhandho, kāmāvacarāṭṭhakusalacittādīhi
  ekūnanavutiyā cittehi sahajātā vedanā vedanākkhandho, saññā saññākkhandho,
  phassādayo dhammā saṅkhārakkhandho, ekūnanavuti cittāni viññāṇakkhandhoti evampi
  pañcasu khandhesu dhammaparicchedo veditabbo.

  *  *  *  *  *  *
  Footnote: 1 chaṂa. paripiṇḍetvā. evamuparipi
  2 chaṂa. dassesi. evamuparipi 3 chaṂa. panāyaṁ
-------------------------------------------------
[page 004]
                          1. Rūpakkhandhaniddesa
      [2] Idāni te rūpakkhandhādayo vibhajitvā dassetuṁ tattha katamo
  rūpakkhandhotiādimāha. Tattha tatthāti tesu pañcasu khandhesu. Katamoti kathetukamyatā
  pucchā. Rūpakkhandhoti pucchitadhammanidassanaṁ. 1- Idāni naṁ vibhajanto yaṅkiñci
  rūpantiādimāha. Tattha yaṅkiñcīti anavasesapariyādānaṁ. Rūpanti atippasaṅganiyamanaṁ.
  Evaṁ padadvayenāpi rūpassa anavasesapariggaho kato hoti.
      Tattha kenaṭṭhena rūpanti? ruppanaṭṭhena rūpaṁ. Vuttañhetaṁ bhagavatā:-
         Kiñca bhikkhave rūpaṁ vadetha, ruppatīti kho bhikkhave tasmā rūpanti
       vuccati. Kena ruppati, sītenapi ruppati, uṇhenapi ruppati, jighacchāyapi
       ruppati, pipāsāyapi ruppati, ḍaṁsamakasavātātapasiriṁsapasamphassenapi
       ruppati. Ruppatīti kho bhikkhave tasmā rūpanti vuccatī"ti. 2-
      Tattha kinti kāraṇapucchā, kena kāraṇena rūpaṁ vadetha, kena kāraṇena
  taṁ rūpaṁ nāmāti attho. Ruppatīti ettha itīti kāraṇuddeso, yasmā ruppati, tasmā
  rūpanti vuccatīti attho. Ruppatīti ca 3- kuppati ghaṭiyati pīḷiyati, bhijjatīti
  attho. Evaṁ iminā ettakena ṭhānena ruppanaṭṭhena rūpaṁ vuttaṁ. Ruppanalakkhaṇena
  rūpantipi vattuṁ vaṭṭati. Ruppanalakkhaṇaṁ hi etaṁ.
      Sītenapi ruppatītiādīsu pana sītena tāva ruppanaṁ lokantarikaniraye pākaṭaṁ.
  Tiṇṇaṁ tiṇṇaṁ hi cakkavāḷānaṁ antare ekeko lokantarikanirayo nāma hoti
  aṭṭhayojanasahassappamāṇo, yassa neva heṭṭhā paṭhavī atthi, na upari candimasuriyadīpa-
  maṇiāloko. Niccandhakāro. Tattha nibbattasattānaṁ tigāvuto attabhāvo hoti. Te

  *  *  *  *  *  *
  Footnote: 1 Ma. pucchitabbadhammanidassanaṁ 2 saṁ. kha. 17/79/71
  3 chaṂa. ca-saddo na dissati
-------------------------------------------------
[page 005]
  Vagguliyo viya pabbatapāde dīghaputhulehi nakhehi laggitvā avaṁsirā olambanti. Yadā
  saṁsappantā aññamaññassa hatthapāsagatā honti, atha "bhakkho no laddho"ti
  maññamānā tattha byāvaṭā viparivattitvā lokasandhārake udake patanti. Sītavāte
  paharantepi vipakkamadhukaphalāni 1- viya chijjitvā udake patanti. Patitamattāva
  accantakhārena sītodakena chinnacammanahārumaṁsāṭṭhīhi bhijjamānehi tattatele
  patitapiṭṭhapiṇḍi 2- viya paṭapaṭāyamānā viliyanti. Evaṁ sītena ruppanaṁ
  lokantarikaniraye pākaṭaṁ. Mahiṁsakaraṭṭhādīsupi himapātasītalesu padesesu etaṁ
  pākaṭameva. Tattha hi sattā sītena bhinnacchinnasarīrā jīvitakkhayampi pāpuṇanti.
      Uṇhena ruppanaṁ avīcimahāniraye pākaṭaṁ. Tattha hi tattāya lohapaṭhaviyā
  nipajjāpetvā pañcavidhabandhanādikaraṇakāle sattā mahādukkhaṁ anubhavanti.
      Jighacchāya ruppanaṁ pittivisaye 3- ceva dubbhikkhakāle ca pākaṭaṁ. Pittivisayasmiṁ
  hi sattā dve tīṇi buddhantarāni kiñcideva āmisaṁ hatthena gahetvā mukhe
  pakkhipantā nāma na honti. Antoudaraṁ ādittasusirarukkho viya hoti.
  Dubbhikkhakāle 4- kañjikamattampi alabhitvā maraṇappattānaṁ pamāṇaṁ nāma natthi.
      Pipāsāya ruppanaṁ kālakañjikādīsu pākaṭaṁ. Tattha hi sattā dve tīṇi
  buddhantarāni hadayatemanamattaṁ vā jivhātemanamattaṁ vā udakabinduṁ laddhuṁ na
  sakkonti. Pānīyaṁ pivissāmāti nadīgatānampi 5- nadī vālikāthalaṁ 6- sampajjati.
  Mahāsamuddaṁ pakkhantānampi 7- mahāsamuddo piṭṭhipāsāṇo hoti. Te sussantā
  balavadukkhapīḷitā vicaranti.
      Eko kira kālakañjikāsuro pipāsaṁ adhivāsetuṁ asakkonto yojanagambhīravitthāraṁ
  mahāgaṅgaṁ otari. Tassa gatagataṭṭhāne udakaṁ chijjati, dhūmo uggacchati,

  *  *  *  *  *  *
  Footnote: 1 chaṂa. pakkamadhukaphalāni 2 Sī. patitapiṭṭhapiṇḍaṁ
  3 chaṂa. petti... evamuparipi 4 chaṂa. dubbhikkhe
  5 chaṂa. nadiṁ gatānampi 6 chaṂa...ṭalaṁ 7 Ma. pakkhandānampi
-------------------------------------------------
[page 006]
  Tatte piṭṭhipāsāṇe caṅkamanakālo viya hoti. Tassa udakasaddaṁ sutvā ito cito
  ca vicarantasseva ratti vibhāyi. Atha naṁ pātova bhikkhācāraṁ gacchantā tiṁsamattā
  piṇḍapātacārikā bhikkhū disvā "ko nāma tvaṁ sappurisā"ti pucchiṁsu. Petosmi 1-
  bhanteti. Kiṁ pariyesasīti. Pānīyaṁ bhanteti. Ayaṁ gaṅgā paripuṇṇā, kiṁ tvaṁ na
  passasīti. Na upakappati bhanteti. Tenahi gaṅgāpiṭṭhepi nipajja, mukhe te pānīyaṁ
  āsiñcissāmāti. So vālikāpuline uttāno nipajji. Bhikkhū tiṁsamatte patte
  nīharitvā udakaṁ āharitvā āharitvā tassa mukhe āsiñciṁsu. Tesaṁ tathā
  karontānaṁyeva velā upakaṭṭhā jātā. Tato "bhikkhācārakālo amhākaṁ sappurisa,
  kacci te assādamattā 2- laddhā"ti āhaṁsu. Peto "sace me bhante tiṁsamattānaṁ
  ayyānaṁ tiṁsamattehi pattehi āsittaudakato aḍḍhapasatamattampi paragalagataṁ,
  petattabhāvato mokkho mā hotū"ti āha. Evaṁ pipāsāya ruppanaṁ pittivisaye pākaṭaṁ.
      Ḍaṁsādīhi samphassehi 3- ruppanaṁ ḍaṁsamakkhikādisambahulesu padesesu pākaṭaṁ.
  Ettha ca ḍaṁsāti piṅgalamakkhikā. Makasāti makasāva. Vātāti kucchivātapiṭṭhivātādivasena
  veditabbā. Sarīrasmiṁ hi vātarogo uppajjitvā hatthapādapiṭṭhiādīni bhindati,
  kāṇaṁ karoti, khujjaṁ karoti, pīṭhasappiṁ karoti. Ātapoti suriyātaPo. Tena ruppanaṁ
  marukantārādīsu pākaṭaṁ. Ekā kira itthī marukantāre rattiṁ satthato ohīnā
  divā suriye uggacchante vālikāya tapamānāya pāde ṭhapetuṁ asakkontī sīsato
  pacchiṁ otāretvā akkami. Kamena pacchiyā uṇhābhitattāya ṭhātuṁ asakkontī
  tassā upari sāṭakaṁ ṭhapetvā akkami. Tasmimpi santatte aṅkena gahitaṁ puttakaṁ
  adhomukhaṁ nipajjāpetvā kandantaṁ kandantaṁ akkamitvā tena saddhiṁ 4- tasmiṁyeva
  ṭhāne uṇhābhitattā kālamakāsi.

  *  *  *  *  *  *
  Footnote: 1 chaṂa. petohamasmi 2 Ma. assāsamattā
  3 chaṂa. ayaṁ pāṭho na dissati 4 chaṂa. saddhiṁ tena
-------------------------------------------------
[page 007]
      Siriṁsapāti yekeci dīghajātikā sattā 1- sarantā gacchanti, tesaṁ samphassena
  ruppanaṁ āsīvisadaṭṭhakālādīnaṁ 2- vasena veditabbaṁ.
      Idāni "yaṅkiñci rūpan"ti padena saṅgahitaṁ pañcavīsatikoṭṭhāsachannavuti-
  koṭṭhāsappabhedaṁ sabbampi rūpaṁ atītādikoṭṭhāsesu pakkhipitvā dassetuṁ
  atītānāgatapaccuppannanti āha. Tato paraṁ tadeva ajjhattadukādīsu catūsu dukesu
  pakkhipitvā dassetuṁ ajjhattaṁ vā bahiddhā vātiādi vuttaṁ. Tato paraṁ sabbampetaṁ
  ekādasasu padesesu pariyādiyitvā dassitaṁ rūpaṁ ekato piṇḍaṁ katvā dassetuṁ
  tadekajjhantiādi vuttaṁ.
      Tattha tadekajjhanti taṁ ekajjhaṁ. Abhisaññūhitvāti abhisaṁharitvā.
  Abhisaṅkhipitvāti saṅkhepaṁ katvā. Idaṁ vuttaṁ hoti:- sabbampetaṁ vuttappakāraṁ
  rūpaṁ ruppanalakkhaṇasaṅkhāte ekavidhabhāve paññāya ekarāsiṁ 3- katvā rūpakkhandho nāmāti
  vuccatīti. Etena sabbampi rūpaṁ ruppanalakkhaṇe rāsibhāvūpagamanena rūpakkhandhoti
  dassitaṁ hoti. Na hi rūpato añño rūpakkhandho nāma atthi. Yathā ca rūpaṁ, evaṁ
  vedanādayopi vedayitalakkhaṇādīsu rāsibhāvūpagamanena. Na hi vedanādīhi aññe
  vedanākkhandhādayo nāma atthi.
      [3] Idāni ekekasmiṁ okāse pakkhittarūpaṁ visuṁ visuṁ bhājetvā
  dassento tattha katamaṁ rūpaṁ atītantiādimāha. Tattha tatthāti ekādasasu
  okāsesu pakkhipitvā ṭhapitamātikāya bhummaṁ. Idaṁ vuttaṁ hoti:- "atītānāgata-
  paccuppannan"tiādinā nayena ṭhapitāya mātikāya yaṁ atītaṁ rūpanti vuttaṁ. Taṁ
  katamanti. Iminā upāyena sabbapucchāsu attho veditabbo. Atītaṁ niruddhantiādīni
  padāni nikkhepakaṇḍassa atītattikabhājanīyavaṇṇanāya 4- vuttāneva. Cattāro
  ca mahābhūtāti idaṁ atītanti vuttarūpassa sabhāvadassanaṁ. Yathā cettha, evaṁ

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. āsivisadaṭṭhādīnaṁ
  3 chaṂa. rāsiṁ 4 saṅgaṇī. A. 1/1044/419
-------------------------------------------------
[page 008]
  Sabbattha attho veditabbo. Iminā idaṁ dasseti:- atītaṁ rūpampi bhūtāni ceva
  bhūtāni upādāya nibbattarūpañca, anāgatampi .pe. Dūrasantikampi. Na hi bhūtehi
  ceva bhūtāni upādāya pavattarūpato ca aññaṁ rūpaṁ nāma atthīti.
      Aparo nayo:- atītaṁsena saṅgahitanti atītakoṭṭhāseneva saṅgahitaṁ, ettheva
  gaṇanaṁ kataṁ. Kinti? cattāro ca mahābhūtā catunnaṁ ca mahābhūtānaṁ upādāyarūpanti.
  Evaṁ sabbattha attho veditabbo. Anāgatapaccuppannaniddesapadānipi
  heṭṭhā vuttatthāneva.
      Idaṁ pana atītānāgatapaccuppannaṁ nāma suttantapariyāyato
  abhidhammaniddesatoti duvidhaṁ. Taṁ suttantapariyāye bhavena paricchinnaṁ. Paṭisandhito hi
  paṭṭhāya atītabhavesu nibbattarūpaṁ anantarabhave vā nibbattarūpaṁ 1- hotu
  kappakoṭisatasahassamatthake vā, sabbaṁ atītameva nāMa. Cutito paṭṭhāya anāgatabhavesu
  nibbattanakarūpaṁ anantarabhave vā nibbattarūpaṁ 1- hotu kappakoṭisatasahassamatthake
  vā, sabbaṁ anāgatameva nāMa. Cutipaṭisandhiantare pavattarūpaṁ 2- paccuppannaṁ nāMa.
  Abhidhammaniddese pana khaṇena paricchinnaṁ. Tayo hi rūpassa khaṇā uppādo
  ṭhiti bhaṅgoti. Ime tayo khaṇe patvā niruddhaṁ rūpaṁ samanantaraniruddhaṁ vā hotu
  atīte kappakoṭisatasahassamatthake vā, sabbaṁ atītameva nāMa. Tayo khaṇe
  asampattaṁ rūpaṁ ekacittakkhaṇamattena vā asampattaṁ hotu anāgate
  kappakoṭisatasahassamatthake vā, sabbaṁ anāgatameva nāMa. Ime tayo khaṇe sampattaṁ rūpaṁ
  pana paccuppannaṁ nāMa. Tattha kiñcāpi idaṁ suttantabhājanīyaṁ, evaṁ santepi
  abhidhammaniddeseneva atītānāgatapaccuppannaṁ rūpaṁ niddiṭṭhanti veditabbaṁ.
      Aparo nayo:- idaṁ hi rūpaṁ addhāsantatisamayakhaṇavasena catudhā atītaṁ nāma
  hoti. Tathā anāgatapaccuppannaṁ. Addhāvasena tāva ekassa ekasmiṁ bhave
  paṭisandhito pubbe atītaṁ, cutito uddhaṁ anāgataṁ, ubhinnamantare paccuppannaṁ.

  *  *  *  *  *  *
  Footnote: 1 chaṂa. nibbattaṁ 2 Sī. yaṁ taṁ rūpaṁ
-------------------------------------------------
[page 009]
  Santativasena sabhāgaekautusamuṭṭhānaṁ ekāhārasamuṭṭhānañca pubbāpariyavasena
  pavattamānampi paccuppannaṁ, tato pubbe visabhāgautuāhārasamuṭṭhānaṁ atītaṁ, pacchā
  anāgataṁ. Cittajaṁ ekavīthiekajavanaekasamāpattisamuṭṭhānaṁ paccuppannaṁ, tato pubbe
  atītaṁ, pacchā anāgataṁ. Kammasamuṭṭhānassa pāṭiyekkaṁ santativasena atītādibhedo
  natthi, tesaññeva pana utuāhāracittasamuṭṭhānānaṁ upatthambhakavasena tassa
  atītādibhedo 1- veditabbo. Samayavasena ekamuhuttapubbaṇhasāyaṇharattindivādīsu 2-
  samayesu santānavasena pavattamānaṁ taṁ taṁ samayaṁ paccuppannaṁ nāma, tato pubbe
  atītaṁ, pacchā anāgataṁ. Khaṇavasena uppādādikkhaṇattayapariyāpannaṁ paccuppannaṁ
  nāma, tato pubbe atītaṁ, pacchā anāgataṁ.
      Apica atikkantahetupaccayakiccaṁ atītaṁ, niṭṭhitahetukiccamaniṭṭhitapaccayakiccaṁ
  paccuppannaṁ, ubhayakiccamasampattaṁ anāgataṁ. Sakiccakkhaṇe vā paccuppannaṁ, tato
  pubbe atītaṁ, pacchā anāgataṁ. Ettha ca khaṇādikathāva nippariyāyā, sesā
  sappariyāyā. Tāsu nippariyāyakathā idhādhippetā. Ajjhattadukassāpi niddesapadāni
  heṭṭhā ajjhattattikaniddese 3- vuttatthāneva. Oḷārikādīni rūpakaṇḍavaṇṇanāyaṁ 4-
  vuttatthāneva.
      [6] Hīnadukaniddese tesaṁ tesaṁ sattānanti bahūsu sattesu sāmivacanaṁ.
  Aparassāpi aparassāpīti hi vuccamāne divasampi kappasatasahassampi vadanto
  ettakameva vadeyya. Iti satthā dvīheva padehi anavasesasatte pariyādiyanto
  "tesaṁ tesaṁ sattānan"ti āha. Ettakena hi sabbampi aparadīpanaṁ siddhaṁ hoti.
  Uññātanti avamaññātaṁ. 5- Avaññātanti vambhetvā ñātaṁ, rūpantipi na viditaṁ.
  Hīḷitanti aggahetabbaṭṭhena khittaṁ chaḍḍitaṁ, jigucchitantipi vadanti. Paribhūtanti
  kimetenāti vācāya paribhavitaṁ. Acittīkatanti na garukataṁ. Hīnanti lāmakaṁ. Hīnamatanti

  *  *  *  *  *  *
  Footnote: 1 Ma. atītādibhāvo 2 chaṂa....sāyanha...
  3 saṅgaṇī. A. 1/1050/419 4 saṅgaṇī. A. 1/674/396 5 chaṂa. avamataṁ
-------------------------------------------------
[page 010]
  Hīnanti mataṁ lāmakaṁ katvā ñātaṁ. Hīnasammatanti hīnanti loke sammataṁ, hīnehi
  vā sammataṁ gūthabhakkhehi gūtho viya. Aniṭṭhanti appiyaṁ, paṭilābhatthāya vā apariyesitaṁ.
  Sacepi naṁ koci pariyeseyya, pariyesatu. Etassa pana ārammaṇassa etadeva
  nāmaṁ. Akantanti akāmitaṁ, nissirikaṁ vā. Amanāpanti na manasmiṁ appitaṁ. Tādisaṁ
  hi ārammaṇaṁ manasmiṁ na appiyati. Athavā manaṁ appāyati vaḍḍhetīti manāpaṁ, na
  manāpaṁ amanāpaṁ.
      Aparo nayo:- aniṭṭhaṁ sampattivirahato. Taṁ ekantena kammasamuṭṭhānesu
  akusalakammasamuṭṭhānaṁ. Akantaṁ sukhassa ahetubhāvato. Amanāpaṁ dukkhassa hetubhāvato.
  Rūpā saddāti idamassa sabhāvadīpanaṁ. Imasmiṁ hi pade akusalakammajavasena aniṭṭhā
  pañca kāmaguṇā vibhattā. Kusalakammajaṁ hi 1- aniṭṭhaṁ nāma natthi, sabbaṁ
  iṭṭhameva.
      Paṇītapadaniddeso vuttapaṭipakkhanayena veditabbo. Imasmiṁ pana pade
  kusalakammajavasena iṭṭhā pañca kāmaguṇā vibhattā. Kusalakammajaṁ hi aniṭṭhaṁ nāma
  natthi, sabbaṁ iṭṭhameva. Yathā ca kammajesu, evaṁ utusamuṭṭhānādīsupi iṭṭhāniṭṭhatā
  atthi, evaṁ 2- imasmiṁ duke iṭṭhāniṭṭhārammaṇaṁ paṭivibhattanti veditabbaṁ. Ayaṁ
  tāva ācariyānaṁ samānatthakathā. Vitaṇḍavādī panāha:- iṭṭhāniṭṭhaṁ nāma pāṭiyekkaṁ
  paṭivibhattaṁ natthi, tesaṁ tesaṁ rucivasena kathitaṁ. Yathāha:-
        "manāpapariyantaṁ khvāhaṁ mahārāja pañcasu kāmaguṇesu agganti
     vadāmi. Te ca 3- mahārāja rūpā ekaccassa manāpā honti, ekaccassa
     amanāpā honti, te ca 3- mahārāja saddā. Gandhā. Rasā. Phoṭṭhabbā
     ekaccassa manāpā honti, ekaccassa amanāpā hontī"ti. 4-

  *  *  *  *  *  *
  Footnote: 1 chaṂa. pana 2 chaṂa. atthi evāti
  3 chaṂa. teva 4 saṁ. sa. 15/123/97
-------------------------------------------------
[page 011]
      Evaṁ yasmā teyeva rūpādayo eko assādeti abhinandati, tattha lobhaṁ
  uppādeti. Eko kujjhati paṭihaññati, tattha dosaṁ uppādeti. Ekaccassa 1-
  iṭṭhā honti kantā manāpā, ekaccassa 1- aniṭṭhā akantā amanāpā. Eko
  ca ete "iṭṭhā kantā manāpā"ti dakkhiṇato gaṇhāti, eko "aniṭṭhā
  akantā amanāpā"ti vāmato gaṇhāti. 2- Tasmā iṭṭhāniṭṭhaṁ nāma pāṭiyekkaṁ
  paṭivibhattaṁ nāma natthi. Paccantavāsīnaṁ hi gaṇḍuppādāpi iṭṭhā honti kantā
  manāpā, majjhimadesavāsīnaṁ atijegucchā. Tesañca moramaṁsādīni iṭṭhāni honti,
  itaresaṁ tāni atijegucchānīti.
      So vattabbo "kiṁ pana tvaṁ iṭṭhāniṭṭhārammaṇaṁ pāṭiyekkaṁ paṭivibhattaṁ
  nāma natthīti vadesī"ti. Āma natthīti vadāmi. Puna tatheva yāvatatiyaṁ patiṭṭhāpetvā
  pañho pucchitabbo "nibbānaṁ nāma iṭṭhaṁ udāhu aniṭṭhan"ti. Jānamāno
  iṭṭhanti vakkhati. Sacepi na vadeyya, mā vadetu, 3- nibbānaṁ pana ekantaiṭṭhameva.
  Nanu ca 4- eko nibbānassa vaṇṇe kathiyamāne kujjhitvā "tvaṁ nibbānassa
  vaṇṇaṁ kathesi, kiṁ tattha annapānaṁ mālāgandhavilepanaṁ sayanacchādanaṁ samiddhā
  pañca kāmaguṇā atthī"ti vatvā natthīti vutte "alaṁ tava nibbānenā"ti
  nibbānassa vaṇṇe kathiyamāne kujjhitvā ubho kaṇṇe thakesīti? 5- iṭṭhetaṁ, 6-
  etassa pana vasena tava vāde nibbānaṁ aniṭṭhaṁ nāma hotu. 7- Na panetaṁ
  evaṁ gahetabbaṁ. Eso hi viparītasaññāya katheti. Saññāvipallāsena ca tadevārammaṇaṁ
  ekaccassa iṭṭhaṁ hoti, ekaccassa aniṭṭhaṁ.
      Iṭṭhāniṭṭhārammaṇaṁ pana pāṭiyekkaṁ paṭivibhattaṁ 8- atthīti. Kassa vasena
  vibhattanti, majjhimakasattassa. Idaṁ hi na atiissarānaṁ
  mahāsammatamahāsudassanadhammāsokādīnaṁ

  *  *  *  *  *  *
  Footnote: 1 chaṂa. ekassa 2 chaṂa. ayaṁ pāṭho na dissati 3 chaṂa. vadatu
  4 chaṂa. ayaṁ saddo na dissati 5 chaṂa. thaketīti
  6 Sī. atthetaṁ 7 cha. hoti 8 chaṂa. vibhattaṁ
-------------------------------------------------
[page 012]
  Vasena vibhattaṁ. Tesaṁ hi dibbakappampi ārammaṇaṁ amanāpaṁ
  upaṭṭhāti. Atiduggatānampi 1- dullabhannapānānaṁ vasena avibhattaṁ. 2- Tesaṁ hi
  kaṇājakabhattasitthānipi pūtimaṁsarasopi atimadhuro amatasadiso ca hoti. Majjhimakānaṁ pana
  gaṇakamahāmattaseṭṭhikuṭumbikavāṇijakādīnaṁ kālena iṭṭhaṁ kālena aniṭṭhaṁ labhamānānaṁ
  vasena vibhattaṁ. Evarūpā hi iṭṭhāniṭṭhaṁ paricchindituṁ sakkontīti.
      Tipiṭakacūḷābhayatthero 3- panāha:- iṭṭhāniṭṭhaṁ nāma vipākavaseneva paricchinnaṁ,
  na javanavasena. Javanaṁ pana saññāvipallāsavasena iṭṭhasmiṁyeva rajjati, iṭṭhasmiṁyeva
  dussati. Aniṭṭhasmiṁyeva rajjati, aniṭṭhasmiṁyeva dussatīti. Vipākavaseneva panetaṁ
  ekantato paricchijjati. Na hi sakkā vipākacittaṁ vañcetuṁ. Sace ārammaṇaṁ iṭṭhaṁ
  hoti, kusalavipākaṁ uppajjati. Sace aniṭṭhaṁ, akusalavipākaṁ uppajjatīti. Kiñcāpi
  hi micchādiṭṭhikā buddhaṁ vā saṁghaṁ vā mahācetiyādīni vā uḷārāni ārammaṇāni
  disvā akkhīni pidahanti, domanassaṁ āpajjanti, dhammasaddaṁ sutvā kaṇṇe
  thakenti. Cakkhuviññāṇasotaviññāṇādīni 4- pana tesaṁ kusalavipākāneva honti.
      Kiñcāpi gūthasūkarādayo gūthagandhaṁ ghāyitvā khādituṁ labhissāmāti somanassajātā
  honti, gūthadassane pana nesaṁ cakkhuviññāṇaṁ tassa gandhaghāyane ghānaviññāṇaṁ
  rasasāyane jivhāviññāṇañca akusalavipākameva hoti. Bandhitvā varasayane
  sayāpitasūkaro ca kiñcāpi viravati, saññāvipallāsena panassa javanasmiṁyeva domanassaṁ
  uppajjati, kāyaviññāṇaṁ kusalavipākameva. Kasmā? ārammaṇassa iṭṭhatāya.
      Apica dvāravasenapi iṭṭhāniṭṭhatā veditabbā. Sukhasamphassaṁ hi gūthakalalaṁ
  cakkhudvāraghānadvāresu aniṭṭhaṁ, kāyadvāre iṭṭhaṁ hoti. Cakkavattino maṇiratanena
  pothiyamānassa 5- suvaṇṇasūle uttāsitassa ca maṇiratanasuvaṇṇasūlāni cakkhudvāre
  iṭṭhāni honti, kāyadvāre aniṭṭhāni. Kasmā? mahādukkhassa uppādanato. Evaṁ
  iṭṭhāniṭṭhaṁ ekantato vipākeneva paricchijjatīti veditabbaṁ.

  *  *  *  *  *  *
  Footnote: 1 chaṂa. pi-saddo na dīssatī 2 chaṂa. vibhattaṁ
  3 Sī. tipiṭakacūḷanāgatthero 4 chaṂa....sotaviññāṇāni
  5 Ma. phoṭiyamānassa
-------------------------------------------------
[page 013]
      Taṁ taṁ vā panāti ettha na heṭṭhimanayo oloketabbo. Na hi bhagavā
  sammatimanāpaṁ 1- bhindati. Puggalamanāpaṁ pana bhindati. Tasmā taṁtaṁvāpanakavaseneva 2-
  upādāyupādāya hīnappaṇītatāva kathetabbā. 3- Nerayikānaṁ hi rūpaṁ koṭippattaṁ
  hīnaṁ nāma, taṁ upādāya tiracchānesu nāgasupaṇṇānaṁ rūpaṁ paṇītaṁ nāMa. Tesaṁ
  rūpaṁ hīnaṁ, taṁ upādāya petānaṁ rūpaṁ paṇītaṁ nāMa. Tesampi hīnaṁ, taṁ upādāya
  jānapadānaṁ rūpaṁ paṇītaṁ nāMa. Tesampi hīnaṁ, taṁ upādāya gāmabhojakānaṁ rūpaṁ paṇītaṁ
  nāMa. Tesampi hīnaṁ, taṁ upādāya janapadasāmikānaṁ rūpaṁ paṇītaṁ nāMa. Tesampi
  hīnaṁ, taṁ upādāya padesarājūnaṁ rūpaṁ paṇītaṁ nāMa. Tesampi hīnaṁ, taṁ upādāya
  cakkavattirañño rūpaṁ paṇītaṁ nāMa. Tassāpi hīnaṁ, taṁ upādāya bhummānaṁ devānaṁ
  rūpaṁ paṇītaṁ nāMa. Tesampi hīnaṁ, taṁ upādāya cātummahārājikānaṁ devānaṁ rūpaṁ
  paṇītaṁ nāMa. Tesampi hīnaṁ, taṁ upādāya tāvatiṁsānaṁ devānaṁ rūpaṁ paṇītaṁ nāMa.
  .pe. Akaniṭṭhakadevānaṁ 4- pana rūpaṁ matthakappattaṁ paṇītaṁ nāMa.
       [7] Dūradukaniddese itthindriyādīni heṭṭhā vibhattāneva. Imasmiṁ pana duke
  duppariggahaṭṭhena lakkhaṇaduppaṭivijjhatāya sukhumarūpaṁ dūreti kathitaṁ, supariggahaṭṭhena
  5- lakkhaṇasupaṭivijjhatāya oḷārikarūpaṁ santiketi. Kabaḷiṅkārāhārapariyosāneva 6-
  niyyātanaṭṭhānepi "idaṁ vuccati rūpaṁ dūre"ti na niyyātitaṁ. 7- Kasmā? duvidhaṁ hi
  dūre nāma lakkhaṇato ca okāsato cāti. Tattha lakkhaṇato dūreti na kathitaṁ.
  Taṁ okāsato kathetabbaṁ. Tasmā dūreti akathitaṁ oḷārikarūpaṁ okāsato dūreti
  dassetuṁ aniyyātetvāva yaṁ vā panaññampītiādimāha. Santikapadaniddesepi eseva
  nayo. Tattha anāsanneti na āsanne. Anupakaṭṭheti nissaṭṭhe. 8- Dūreti dūramhi.
  Asantiketi na santike. Idaṁ vuccati rūpaṁ dūreti idaṁ paṇṇarasavidhaṁ sukhumarūpaṁ
  lakkhaṇato dūre, dasavidhaṁ pana oḷārikarūpaṁ yevāpanakavasena okāsato dūreti vuccati.
  Santikapadaniddeso uttānatthoyeva.

  *  *  *  *  *  *
  Footnote: 1 chaṂa. sammuti..... evamuparipi 2 chaṂa. taṁtaṁvāpanavaseneva
  3 chaṂa. hīnappaṇītatā veditabbā 4 chaṂa. akaniṭṭha... 5 chaṂa. sukhapariggahaṭṭhena
  6 chaṂa. kabaḷīkārāhārapariyosāne ca 7 Sī. na kathitaṁ 8 chaṂa. nissaṭe
-------------------------------------------------
[page 014]
      Idaṁ vuccati rūpaṁ santiketi idaṁ dasavidhaṁ oḷārikarūpaṁ lakkhaṇato santike,
  pañcadasavidhaṁ pana sukhumarūpaṁ yevāpanakavasena okāsato santiketi vuccati. Kittakato
  paṭṭhāya pana rūpaṁ okāsavasena santike nāma, kittakato paṭṭhāya 1- dūre nāmāti?
  pakatikathāya kathentānaṁ dvādasahattho savanūpacāro nāma hoti. Tassa orato
  rūpaṁ santike, parato dūre. Tattha sukhumarūpaṁ dūre hontaṁ lakkhaṇatopi okāsatopi dūre
  hoti. Santike hontaṁ pana okāsatova santike hoti, na lakkhaṇato. Oḷārikarūpaṁ
  santike hontaṁ lakkhaṇatopi okāsatopi santike hoti. Dūre hontaṁ okāsatova
  dūre hoti, na lakkhaṇato.
      Taṁ taṁ vā panāti ettha heṭṭhimanayo na oloketabbo. Heṭṭhā hi
  bhindamāno gato. Idha pana na lakkhaṇato dūraṁ bhindati, okāsato dūrameva
  bhindati. Upādāyupādāya dūrasantikaṁ hi ettha dassitaṁ. Attano hi rūpaṁ santike
  nāma, antokucchigatassāpi parassa dūre. Antokucchigatassa santike, bahi ṭhitassa
  dūre. Ekamañce sayitassa santike, bahipamukhe ṭhitassa dūre. Antopariveṇe rūpaṁ
  santike, bahipariveṇe dūre. Antosaṁghārāme rūpaṁ santike, bahisaṁghārāme dūre.
  Antosīmāya rūpaṁ santike, bahisīmāya dūre. Antogāmakhette rūpaṁ santike,
  bahigāmakhette dūre. Antojanapade rūpaṁ santike, bahijanapade dūre.
  Antorajjasīmāya rūpaṁ santike, bahirajjasīmāya dūre. Antosamudde rūpaṁ santike,
  bahisamudde dūre. 2- Antocakkavāḷe rūpaṁ santike, bahicakkavāḷe dūreti.
                         Ayaṁ rūpakkhandhaniddeso.
                            ----------
                         2. Vedanākkhandhaniddesa
       [8] Vedanākkhandhaniddesādīsu heṭṭhā vuttasadisaṁ pahāya apubbameva
  vaṇṇayissāMa. Yā kāci vedanāti catubhūmikavedanaṁ pariyādiyati. Sukhā
  vedanātiādīni atītādivasena niddiṭṭhavedanaṁ sabhāvato dassetuṁ vuttāni. Tattha sukhā

  *  *  *  *  *  *
  Footnote: 1 Sī. paṭṭhāya pana 2 chaṂa. rūpaṁ dūre
-------------------------------------------------
[page 015]
  Vedanā atthi kāyikā, atthi cetasikā. Tathā dukkhā vedanā. Adukkhamasukhā pana
  cakkhvādayo 1- pasādakāye sandhāya pariyāyena atthi kāyikā, atthi cetasikāti
  vuttā. 2- Tattha sabbāpi kāyikā kāmāvacarā, tathā cetasikā dukkhā vedanā. Cetasikā
  sukhā pana tebhūmikā. Adukkhamasukhā catubhūmikā. Tassā sabbappakārāyapi santativasena
  khaṇādivasena ca atītādibhāvo veditabbo.
      Tattha santativasena ekavīthiekajavanaekasamāpattipariyāpannā
  ekavidhavisayasamāyogappavattā 3- ca paccuppannā, tato pubbe atītā, pacchā anāgatā.
  Khaṇādivasena khaṇattayapariyāpannā pubbantāparantamajjhagatā sakiccañca kurumānā
  vedanā paccuppannā, tato pubbe atītā, pacchā anāgatā. Tattha khaṇādivasena 4-
  atītādibhāvaṁ sandhāya ayaṁ niddeso katoti veditabbo.
      [11] Oḷārikasukhumaniddese akusalā vedanātiādīni jātito oḷārikasukhumabhāvaṁ
  dassetuṁ vuttāni. Dukkhā vedanā oḷārikātiādīni sabhāvato. Asamāpannassa
  vedanātiādīni puggalato. Sāsavātiādīni lokiyalokuttarato oḷārikasukhumabhāvaṁ
  dassetuṁ vuttāni, tattha akusalā tāva sadarathaṭṭhena dukkhavipākaṭṭhena ca
  oḷārikā. Kusalā niddarathaṭṭhena sukhavipākaṭṭhena ca sukhumā. Abyākatā
  nirussāhaṭṭhena avipākaṭṭhena ca sukhumā, kusalākusalā saussāhaṭṭhena ca
  savipākaṭṭhena ca oḷārikā. Abyākatā vuttanayeneva sukhumā.
      Dukkhā asātaṭṭhena dukkhaṭṭhena ca oḷārikā, sukhā sātaṭṭhena sukhaṭṭhena
  ca sukhumā, adukkhamasukhā santaṭṭhena paṇītaṭṭhena ca sukhumā. Sukhadukkhā khobhanaṭṭhena
  pharaṇaṭṭhena ca oḷārikā. Sukhā vedanāpi hi khobheti pharati, tathā dukkhā
  vedanāpi. Sukhaṁ hi uppajjamānaṁ sakalasarīraṁ khobhentaṁ āluḷentaṁ abhisandayamānaṁ
  maddayamānaṁ chādayamānaṁ sītodakaghaṭena āsiñcayamānaṁ viya uppajjati. Dukkhaṁ

  *  *  *  *  *  *
  Footnote: 1 chaṂa. cakkhādayo...evamuparipi 2 chaṂa. ayaṁ pāṭho na dissati
  3 Sī....samāyogappattā 4 chaṂa. khaṇādibhāvena
-------------------------------------------------
[page 016]
  Uppajjamānaṁ tattathālaṁ 1- anto pavesentaṁ viya tiṇukkāya bahi jhāpayamānaṁ viya
  uppajjati. Adukkhamasukhā pana vuttanayeneva sukhumā. Asamāpannassa pana vedanā
  nānārammaṇe vikkhittabhāvato oḷārikā, samāpannassa vedanā ekattanimitteyeva
  caratīti sukhumā. Sāsavā āsavuppattihetuto oḷārikā. Āsavavāro 2- nāma
  ekantaoḷāriko. Anāsavā vuttavipariyāyena sukhumā.
      Tattha eko neva kusalattike kovido hoti, na vedanāttike. So kusalattikaṁ
  rakkhāmīti vedanāttikaṁ bhindati, vedanāttikaṁ rakkhāmīti kusalattikaṁ bhindati, eko
  tikaṁ rakkhāmīti bhummantaraṁ 3- bhindati, eko na bhindati. Kathaṁ? "sukhadukkhā vedanā
  oḷārikā, adukkhamasukhā vedanā sukhumā"ti hi vedanāttike vuttaṁ. Taṁ eko
  paṭikkhipati:- na sabbā adukkhamasukhā sukhumā. Sā hi kusalāpi atthi akusalāpi
  abyākatāpi. Tattha kusalākusalā oḷārikā, abyākatā sukhumā. Kasmā? kusalattike
  pāliyaṁ āgatattāti. Evaṁ kusalattiko rakkhito hoti, vedanāttiko pana bhinno.
      "kusalākusalā Vedanā oḷārikā, abyākatā vedanā sukhumā"ti yampi 4-
  kusalattike vuttaṁ, taṁ eko paṭikkhipati:- na sabbā abyākatā sukhumā. Sā
  hi sukhāpi atthi dukkhāpi adukkhamasukhāpi. Tattha sukhadukkhā oḷārikā, adukkhamasukhā
  sukhumā. Kasmā? vedanāttike pāliyaṁ āgatattāti. Evaṁ vedanāttiko rakkhito
  hoti, kusalattiko pana bhinno. Kusalattikassa pana āgataṭṭhāne vedanāttikaṁ
  anoloketvā vedanāttikassa āgataṭṭhāne kusalattikaṁ anoloketvā kusalādīnaṁ
  kusalattikalakkhaṇena sukhādīnaṁ vedanāttikalakkhaṇena oḷārikasukhumattaṁ 5- kathento
  na bhindati nāMa.
      Yampi "kusalākusalā vedanā oḷārikā, abyākatā vedanā sukhumā"ti kusalattike
  vuttaṁ, tatreko 6- "kusalā lokuttaravedanāpi samānā oḷārikā nāma, vipākā
  antamaso dvipañcaviññāṇasahajātāpi samānā sukhumā nāma hotī"ti vadati. So evarūpaṁ

  *  *  *  *  *  *
  Footnote: 1 chaṂa. tattaphālaṁ 2 chaṂa. āsavacāro 3 chaṂa. bhūmantaraṁ. evamuparipi
  4 chaṂa. yaṁ pana 5 chaṂa.....sukhumataṁ 6 chaṂa. tattheko
-------------------------------------------------
[page 017]
  Santaṁ paṇītaṁ lokuttaravedanaṁ oḷārikaṁ nāma karonto dvipañcaviññāṇasampayuttaṁ
  ahetukaṁ hīnaṁ jaḷaṁ vedanaṁ sukhumaṁ nāma karonto tikaṁ rakkhissāmīti bhummantaraṁ
  bhindati nāMa. Tattha tattha bhūmiyaṁ kusalaṁ pana taṁtaṁbhūmivipākeneva saddhiṁ yojetvā
  kathento na bhindati nāMa. Tatthāyaṁ 1- nayo:- kāmāvacarakusalā hi oḷārikā,
  kāmāvacaravipākā sukhumā. Rūpāvacarārūpāvacaralokuttarakusalā oḷārikā,
  rūpāvacarārūpāvacaralokuttaravipākā sukhumāti iminā hi nīhārena kathento na bhindati
  nāMa.
      Tipiṭakacūḷanāgatthero panāha "akusale oḷārikasukhumatā nāma na
  uddharitabbā. Tañhi ekantaoḷārikameva. Lokuttarepi oḷārikasukhumatā na
  uddharitabbā. Tañhi ekantasukhuman"ti. Imaṁ kathaṁ āharitvā tipiṭakacūḷābhayattherassa
  kathayiṁsu "evaṁ therena kathitan"ti. Tipiṭakacūḷābhayatthero panāha 2- "sammāsambuddhena
  abhidhammaṁ vatvā 3- ekapadassapi dvinnampi padānaṁ āgataṭṭhāne nayaṁ dātuṁ
  yuttaṭṭhāne nayo adinno nāma natthi, nayaṁ kātuṁ yuttaṭṭhāne nayo akato
  nāma natthi. Idha panekacco `ācāriyosmī'ti vicaranto akusale oḷārikasukhumataṁ
  uddharayamāno 4- kukkuccāyati. Sammāsambuddhena pana lokuttarepi oḷārikasukhumatā
  uddharitā"ti. Evañca pana vatvā idaṁ suttaṁ āhari "tatra bhante yāyaṁ paṭipadā
  dukkhā dandhābhiññā, ayaṁ bhante paṭipadā ubhayeneva hīnā akkhāyati dukkhattā
  ca dandhattā cā"ti. 5- Ettha hi catasso paṭipadā lokiyalokuttaramissabhā kathitā.
      Taṁ taṁ vā panāti ettha na heṭṭhimanayo oloketabbo, taṁtaṁvāpanakavaseneva
  kathetabbaṁ. Duvidhā hi akusalā lobhasahagatā dosasahagatā ca. Tattha dosasahagatā
  oḷārikā, lobhasahagatā sukhumā. Dosasahagatā 6- duvidhā niyatā aniyatā ca. Tattha
  niyatā oḷārikā, aniyatā sukhumā. Niyatāpi kappaṭṭhitikā oḷārikā, nokappaṭṭhitikā
 sukhumā. Kappaṭṭhitikāpi asaṅkhārikā oḷārikā, sasaṅkhārikāpi 7- sukhumā.

  *  *  *  *  *  *
  Footnote: 1 chaṂa. tatrāyaṁ 2 chaṂa. āha 3 chaṂa. patvā
  4 chaṂa. uddharamāno 5 dī. pā. 11/152/91
  6 chaṂa. dosasahagatāpi 7 chaṂa. pi-saddo na dissati
-------------------------------------------------
[page 018]
  Lobhasahagatāpi duvidhā diṭṭhisampayuttā ca diṭṭhivippayuttā ca. Tattha
  diṭṭhisampayuttā oḷārikā, diṭṭhivippayuttā sukhumā. Diṭṭhisampayuttāpi niyatā
  oḷārikā, aniyatā sukhumā. Sāpi asaṅkhārikā oḷārikā, sasaṅkhārikā sukhumā.
      Saṅkhepato akusalaṁ patvā yā vipākaṁ bahuṁ deti, sā oḷārikā, yā
  appaṁ, sā sukhumā. Kusalaṁ patvā pana appavipākā oḷārikā, bahuvipākā
  sukhumā. Catubbidhe kusale kāmāvacarakusalā oḷārikā, rūpāvacarakusalā sukhumā.
  Sāpi oḷārikā, arūpāvacarakusalā sukhumā. Sāpi oḷārikā, lokuttarakusalā sukhumā.
  Ayaṁ tāva bhūmīsu abhedato nayo.
      Bhedato pana kāmāvacarā dānasīlabhāvanāmayavasena tividhā. Tattha dānamayā
  oḷārikā, sīlamayā sukhumā. Sāpi oḷārikā, bhāvanāmayā sukhumā. Sāpi duhetukā
  tihetukāti duvidhā. Tattha duhetukā oḷārikā, tihetukā sukhumā. Tihetukāpi
  sasaṅkhārikāsaṅkhārikabhedato duvidhā. Tattha sasaṅkhārikā oḷārikā, asaṅkhārikā
  sukhumā. Rūpāvacare paṭhamajjhānakusalavedanā oḷārikā, dutiyajjhānakusalavedanā
  .pe. Catutthajjhānakusalavedanā sukhumā. Sāpi oḷārikā, ākāsānañcāyatanakusalavedanā
  sukhumā. Sāpi 1- oḷārikā .pe. Nevasaññānāsaññāyatanakusalavedanā
  sukhumā. Sāpi oḷārikā, vipassanāsahajātā sukhumā. Sāpi oḷārikā,
  sotāpattimaggasahajātā sukhumā. Sāpi oḷārikā .pe. Arahattamaggasahajātā
  sukhumā.
      Catubbidhe vipāke kāmāvacaravipākavedanā oḷārikā, rūpāvacaravipākavedanā
  sukhumā. Sāpi oḷārikā .pe. Lokuttaravipākavedanā sukhumā. Evaṁ tāva abhedato
  nayo. 2-

  *  *  *  *  *  *
  Footnote: 1 chaṂa. ākāsānañcāyatanakusalavedanā 2 chaṂa. ayaṁ pāṭho na dissati
-------------------------------------------------
[page 019]
       Bhedato pana kāmāvacaravipākā atthi ahetukā, atthi sahetukā. Sahetukāpi
  atthi duhetukā, atthi tihetukā. Tattha ahetukā oḷārikā, sahetukā
  sukhumā. Sāpi duhetukā oḷārikā, tihetukā sukhumā. Tatthāpi sasaṅkhārikā
  oḷārikā, asaṅkhārikā sukhumā. Paṭhamajjhānavipākā oḷārikā,
  dutiyajjhānavipākā sukhumā .pe. Catutthajjhānavipākā sukhumā. Sāpi oḷārikā,
  ākāsānañcāyatanavipākā sukhumā. Sāpi oḷārikā .pe. Nevasaññānāsaññāyatanavipākā
  sukhumā. Sāpi oḷārikā, sotāpattiphalavedanā sukhumā. Sāpi oḷārikā,
  sakadāgāmiphalavedanā .pe. Arahattaphalavedanā sukhumā.
       Tīsu kiriyāsu kāmāvacarakiriyā vedanā oḷārikā, rūpāvacarakiriyā vedanā
  sukhumā. Sāpi oḷārikā, arūpāvacarakiriyā vedanā sukhumā. Evaṁ tāva
  abhedato. Bhedato pana ahetukādivasena bhinnāya kāmāvacarakiriyāya ahetukakiriyā
  vedanā oḷārikā, sahetukā sukhumā. Sāpi duhetukā oḷārikā, tihetukā
  sukhumā. Tatthāpi sasaṅkhārikā oḷārikā, asaṅkhārikā sukhumā. Paṭhamajjhāne kiriyā
  vedanā oḷārikā, dutiye 1- sukhumā. Sāpi oḷārikā, tatiye .pe. Catutthe
  sukhumā. Sāpi oḷārikā, ākāsānañcāyatanakiriyā vedanā sukhumā. Sāpi oḷārikā,
  viññāṇañcāyatanakiriyā .pe. Nevasaññānāsaññāyatanakiriyā vedanā sukhumā. Yā
  oḷārikā, sā hīnā. Yā sukhumā, sā paṇītā.
      [13] Dūradukaniddese akusalavedanā visabhāgaṭṭhena visaṁsaṭṭhena ca
  kusalābyākatāhi dūre. Iminā nayena sabbapadesu dūratā veditabbā. Sacepi
  hi akusalādivedanāsamaṅgino ca dukkhādivedanāsamaṅgino ca tayo tayo janā
  ekamañce nisinnā honti, tesampi tā vedanā visabhāgaṭṭhena visaṁsaṭṭhena ca

  *  *  *  *  *  *
  Footnote: 1 chaṂa. dutiyajjhāne
-------------------------------------------------
[page 020]
  Dūreyeva nāMa. Samāpannavedanādisamaṅgīsupi eseva nayo. Akusalā pana akusalāya
  sabhāgaṭṭhena sarikkhaṭṭhena ca santike nāMa. Iminā nayena sabbapadesu santikatā
  veditabbā. Sacepi hi akusalādivedanāsamaṅgīsu tīsu janesu eko kāmabhave
  uppajjati, 1- eko rūpabhave, eko arūpabhave, tesampi tā vedanā sabhāgaṭṭhena
  sarikkhaṭṭhena ca santikeyeva nāMa. Kusalādivedanāsamaṅgīsupi eseva nayo.
      Taṁ taṁ vā panāti ettha heṭṭhimanayaṁ anoloketvā taṁtaṁvāpanakavaseneva kathetabbaṁ.
  Kathentena ca na dūrato santikaṁ uddharitabbaṁ, santikato pana dūraṁ uddharitabbaṁ.
  Duvidhā hi akusalā lobhasahagatā dosasahagatā ca. Tattha lobhasahagatā lobhasahagatāya
  santike nāma, dosasahagatāya dūre nāMa. Dosasahagatā dosasahagatāya santike
  nāma, lobhasahagatāya dūre nāMa. Dosasahagatāpi niyatā niyatāya santike nāmāti.
  Evaṁ aniyatā. Kappaṭṭhitikāsaṅkhārikasasaṅkhārikabhedaṁ lobhasahagatādīsu ca
  diṭṭhisampayuttādibhedaṁ sabbaṁ oḷārikadukaniddese vitthāritavaseneva 2- anugantvā
  ekekakoṭṭhāsavedanā taṁtaṁkoṭṭhāsavedanāyaeva santike, itarā itarāya dūreti
  veditabbāti.
                        Ayaṁ vedanākkhandhaniddeso.
                          --------------
                         3. Saññākkhandhaniddesa
      [14] Saññākkhandhaniddese yā kāci saññāti catubhūmikasaññaṁ pariyādiyati.
  Cakkhusamphassajā saññātiādīni atītādivasena niddiṭṭhaṁ saññaṁ sabhāvato dassetuṁ
  vuttāni. Tattha cakkhusamphassato cakkhusamphassasmiṁ vā jātā cakkhusamphassajā nāMa.
  Sesāsupi eseva nayo. Ettha ca purimā pañca cakkhupasādādivatthukāva,
  manosamphassajā hadayavatthuvatthukāpi 3- avatthukāpi. Sabbāpi 4- catubhūmikasaññā.

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. eva-saddo na dissati
  3 chaṂa. hadayavatthukāpi. evamuparipi 4 chaṂa. sabbā
-------------------------------------------------
[page 021]
      [17] Oḷārikadukaniddese paṭighasamphassajāti sappaṭighe cakkhupasādādayo
  vatthuṁ katvā sappaṭighe rūpādayo ārabbha uppanno phasso paṭighasamphasso nāma,
  tato jātā, 1- tasmiṁ vā jātā paṭighasamphassajā nāMa. Cakkhusamphassajā saññā
  .pe. Kāyasamphassajā saññātipi tassāyeva vatthuto nāmaṁ. Rūpasaññā .pe.
  Phoṭṭhabbasaññātipi tassāyeva ārammaṇato nāmaṁ. Idaṁ pana vatthārammaṇato
  nāmaṁ. Sappaṭighāni hi vatthūni nissāya sappaṭighāni ca ārammaṇāni ārabbha
  uppattito esā "paṭighasamphassajā saññā"ti vuttā. Manosamphassajātipi pariyāyena
  etissā nāmaṁ hotiyeva. Cakkhuviññāṇaṁ hi mano nāma, tena sahajāto phasso
  manosamphasso nāma, tasmiṁ manosamphasse, tasmā vā manosamphassā jātāti
  manosamphassajā. Tathā sotaghānajivhākāyaviññāṇaṁ mano nāma, tena sahajāto
  phasso manosamphasso nāma, tasmiṁ manosamphasse, tasmā vā manosamphassā jātāti
  manosamphassajā.
      Adhivacanasamphassajā saññātipi pariyāyena etissā nāmaṁ hotiyeva. Tayo
  hi arūpino khandhā sayaṁ piṭṭhivaṭṭakā hutvā attano sahajātāya saññāya
  adhivacanasamphassajā saññātipi nāmaṁ karonti, nippariyāyena pana paṭighasamphassajā
  saññā nāma pañcadvārikasaññā, adhivacanasamphassajā saññā nāma
  manodvārikasaññā. Tattha pañcadvārikasaññā oloketvāpi jānituṁ sakkāti oḷārikā.
  Rajjitvā upanijjhāyantaṁ hi "rajjitvā upanijjhāyatī"ti, kujjhitvā
  upanijjhāyanataṁ "kujjhitvā upanijjhāyatī"ti oloketvāva jānanti.
      Tatridaṁ vatthu:- dve kira itthiyo gāme 2- nisīditvā suttaṁ kantanti.
  Dvīsu daharesu gāme carantesu eko purato gacchanto ekaṁ itthiṁ olokesi,
  itarā taṁ pucchi "kasmā nu kho taṁ eso olokesī"ti. Na eso bhikkhu maṁ

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. ayaṁ pāṭho na dissati
-------------------------------------------------
[page 022]
  Visabhāgacittena olokesi, kaniṭṭhabhaginīsaññāya pana olokesīti, tesupi gāme
  caritvā āsanasālāya nisinnesu itaro bhikkhu taṁ bhikkhuṁ pucchi "tayā sā itthī
  olokitā"ti. Āma olokitāti. Kimatthāyāti. Mayhaṁ bhaginīsarikkhakāti 1- taṁ
  olokesinti āha. Evaṁ pañcadvārikasaññā oloketvāpi jānituṁ sakkāti
  veditabbā. Sā panesā pasādavatthukāeva. Keci pana javanappavattāti dīpenti.
  Manodvārikasaññā pana ekamañce vā ekapīṭhevā nisīditvāpi aññaṁ cintentaṁ
  vitakkentaṁ ca "kiṁ cintesi kiṁ vitakkesī"ti pucchitvā tassa vacanavaseneva
  jānitabbato sukhumā. Sesaṁ vedanākkhandhasadisamevāti.
                        Ayaṁ saññākkhandhaniddeso.
                           -------------
                         4. Saṅkhārakkhandhaniddesa
      [20] Saṅkhārakkhandhaniddese ye keci saṅkhārāti catubhūmikasaṅkhāre
  pariyādiyati. Cakkhusamphassajā cetanātiādīni atītādivasena niddiṭṭhasaṅkhāre sabhāvato
  dassetuṁ vuttāni. Cakkhusamphassajātiādīni vuttatthāneva. Cetanāti heṭṭhimakoṭiyā
  padhānasaṅkhāravasena vuttaṁ. Heṭṭhimakoṭiyā hi antamaso cakkhuviññāṇena saddhiṁ
  pāliyaṁ āgatā cattāro saṅkhārā uppajjanti. Tesu cetanā padhānā, āyūhanaṭṭhena
  pākaṭattā. Tasmā ayameva gahitā. Taṁsampayuttasaṅkhārā pana tāya gahitāya
  gahitāva honti. Idhāpi purimā pañca cakkhupasādādivatthukāva, manosamphassajā
  hadayavatthuvatthukāpi avatthukāpi. Sabbā catabhūmikacetanā. Sesaṁ
  vedanākkhandhasadisamevāti.
                        Ayaṁ saṅkhārakkhandhaniddeso
                        ------------------

  *  *  *  *  *  *
  Footnote: 1 chaṂa. bhaginīsarikkhattā
-------------------------------------------------
[page 023]
                         5. Viññāṇakkhandhaniddesa
      [26] Viññāṇakkhandhaniddese yaṅkiñci viññāṇanti catubhūmikaviññāṇaṁ
  pariyādiyati. Cakkhuviññāṇantiādīni atītādivasena niddiṭṭhaviññāṇaṁ sabhāvato
  dassetuṁ vuttāni. Tattha cakkhuviññāṇādīni pañca cakkhupasādādivatthukāneva,
  manoviññāṇaṁ hadayavatthuvatthukampi avatthukampi. Sabbaṁ catubhūmikaviññāṇaṁ. Sesaṁ
  vedanākkhandhasadisamevāti.
                        Ayaṁ viññāṇakkhandhaniddeso.
                          --------------
                             Pakiṇṇakakathā
      idāni pañcasupi khandhesu samuggamato pubbāparato addhānaparicchedato
  ekuppādanānānirodhato nānuppādaekanirodhato ekuppādaekanirodhato
  nānuppādanānānirodhato atītānāgatapaccuppannato ajjhattikabāhirato oḷārikasukhumato
  hīnapaṇītato dūrasantikato paccayato samuṭṭhānato parinipphannato saṅkhatatoti
  soḷasahākārehi pakiṇṇakaṁ veditabbaṁ.
      Tattha samuggamato 1- duvidho samuggamo gabbhaseyyakasamuggamo opapātikasamuggamoti.
  Tattha gabbhaseyyakasamuggamo evaṁ veditabbo. Gabbhaseyyakasattānaṁ hi
  paṭisandhikkhaṇe pañcakkhandhā apacchā apure ekato pātubhavanti. Tasmiṁ khaṇe
  pātubhūtā kalalasaṅkhātā rūpasantati parittā hoti khuddakamakkhikāya ekavāyāmena
  pātabbamattāti vatvā puna "atibahuṁ etaṁ, saṇhasūciyā tele pakkhipitvā ukkhittāya
  paggharitvā agge ṭhitabindumattan"ti vuttaṁ. Tampi paṭikkhipitvā "ekakese telato
  uddharitvā gahite tassa paggharitvā agge ṭhitabindumattan"ti vuttaṁ. Tampi
  paṭikkhipitvā "imasmiṁ janapade manussānaṁ kese aṭṭhadhā phālite tato
  ekakoṭṭhāsappamāṇo uttarakurukānaṁ keso, tassa pasannatilatelato uddhaṭassa agge
  ṭhitabindumattan"ti

  *  *  *  *  *  *
  Footnote: 1 chaṂa. ayaṁ pāṭho na dissati
-------------------------------------------------
[page 024]
  Vuttaṁ. Tampi paṭikkhipitvā "etaṁ bahuṁ, 1- jātiuṇṇā nāma sukhumā, tassā
  ekāṁsuno pasannatilatele pakkhipitvā uddhaṭassa paggharitvā agge
  ṭhitabindumattan"ti vuttaṁ. Taṁ panetaṁ acchaṁ hoti vippasannaṁ anāvilaṁ parisuddhaṁ
  pasannatilatelabindusamānaṁ. 2- Vuttampi cetaṁ:-
          tilatelassa yathā bindu sappimaṇḍo anāvilo
          evaṁ vaṇṇapaṭibhāgaṁ kalalanti pavuccatīti.
      Evaṁ parittāya rūpasantatiyā tīṇi santatisīsāni honti vatthudasakaṁ,
  kāyadasakaṁ, itthiyā itthindriyavasena purisassa purisindriyavasena bhāvadasakanti.
  Tattha vatthurūpaṁ tassa nissayāni cattāri mahābhūtāni tannissitā vaṇṇagandharasojā
  jīvitanti idaṁ vatthudasakaṁ nāMa. Kāyapasādo tassa nissayāni cattāri mahābhūtāni
  tannissitā vaṇṇagandharasojā jīvitanti idaṁ kāyadasakaṁ nāMa. Itthiyā itthībhāvo
  purisassa purisabhāvo tassa nissayāni cattāri mahābhūtāni tannissitā
  vaṇṇagandharasojā jīvitanti idaṁ bhāvadasakaṁ nāMa.
      Evaṁ gabbhaseyyakānaṁ paṭisandhiyaṁ ukkaṭṭhaparicchedena samattiṁsa kammajarūpāni
  rūpakkhandho nāma hoti. Paṭisandhicittena pana sahajātā vedanā vedanākkhandho,
  saññā saññākkhanadho, saṅkhārā saṅkhārakkhandho, paṭisandhicittaṁ
  viññāṇakkhandhoti evaṁ gabbhaseyyakānaṁ paṭisandhikkhaṇe pañcakkhandhā paripuṇṇā
  honti. Sace pana napuṁsakapaṭisandhi hoti, bhāvadasakaṁ hāyati. Dvinnaṁ dasakānaṁ
  vasena samavīsati kammajarūpāni rūpakkhandho nāma hoti. Vedanākkhandhādayo
  vuttappakārāevāti evampi gabbhaseyyakānaṁ paṭisandhikkhaṇe pañcakkhandhā paripuṇṇā
  honti.
      Imasmiṁ ṭhāne tisamuṭṭhānappaveṇī 3- kathetabbā bhaveyya. Taṁ pana akathetvā
  opapātikasamuggamo nāma dassito. Opapātikānaṁ hi paripuṇṇāyatanānaṁ

  *  *  *  *  *  *
  Footnote: 1 chaṂa. bahu 2 chaṂa.....bindusamānavaṇṇaṁ 3 chaṂa. tisamuṭṭhānikappaveṇī
-------------------------------------------------
[page 025]
  Paṭisandhikkhaṇe heṭṭhā vuttāni tīṇi cakkhusotaghānajivhādasakāni cāti satta
  rūpasantati sīsāni pātubhavanti. Tattha cakkhudasakādīni kāyadasakasadisāneva. Napuṁsakassa
  pana bhāvadasakaṁ natthi. Evaṁ paripuṇṇāyatanānaṁ opapātikānaṁ samasattati ceva samasaṭṭhī
  ca kammajarūpāni rūpakkhandho nāMa. Vedanākkhandhādayo vuttappakārāevāti evaṁ
  opapātikānaṁ paṭisandhikkhaṇe pañcakkhandhā paripuṇṇā honti. Ayaṁ
  opapātikasamuggamo nāMa. Evaṁ tāva pañcakkhandhā samuggamato veditabbā.
      Pubbāparatoti evañca pana 1- gabbhaseyyakānaṁ apacchā apure uppannesu
  pañcasu khandhesu kiṁ rūpaṁ paṭhamaṁ rūpaṁ samuṭṭhāpeti, udāhu arūpanti. Rūpaṁ rūpameva
  samuṭṭhāpeti na arūpaṁ. Kasmā? paṭisandhicittassa na rūpajanakattā. Sabbasattānaṁ
  hi paṭisandhicittaṁ, khīṇāsavassa cuticittaṁ, dve pañcaviññāṇāni, cattāri
  arūpavipākānīti soḷasacittāni rūpaṁ na samuṭṭhāpenti. Tattha paṭisandhicittaṁ tāva
  vatthuno dubbalatāya appatiṭṭhitatāya paccayavekallatāya āgantukatāya ca rūpaṁ
  na samuṭṭhāpeti. Tattha hi sahajātavatthu uppādakkhaṇe dubbalaṁ hotīti
  vatthuno dubbalatāya rūpaṁ na samuṭṭhāpeti. Yathā ca papāte patanto puriso
  aññassa nissayo bhavituṁ na sakkoti, evaṁ etampi kammakkhittattā 2- papāte
  patamānaṁ viya appatiṭṭhitaṁ. Iti kammakkhittattā appatiṭṭhitatāyapi rūpaṁ na
  samuṭṭhāpeti.
      Paṭisandhicittañca vatthunā saddhiṁ apacchā apure uppannaṁ, tassa vatthu
  purejātaṁ hutvā paccayo bhavituṁ na sakkoti. Sace sakkuṇeyya, rūpaṁ samuṭṭhāpeyya.
  Yatrāpi vatthu purejātaṁ hutvā paccayo bhavituṁ sakkoti, paveṇī ghaṭiyati, tatrāpi
  cittaṁ aṅgato aparihīnaṁyeva rūpaṁ samuṭṭhāpeti. Yadi hi cittaṁ ṭhānakkhaṇe vā
  bhaṅgakkhaṇe vā rūpaṁ samuṭṭhāpeyya, paṭisandhicittampi rūpaṁ samuṭṭhāpeyya. Na

  *  *  *  *  *  *
  Footnote: 1 chaṂa. evaṁ pana 2 chaṂa. kammavegakkhittattā
-------------------------------------------------
[page 026]
  Pana cittaṁ tasmiṁ khaṇadvaye rūpaṁ samuṭṭhāpeti. Yathā pana ahicchattakamakulaṁ
  paṭhavito uṭṭhahantaṁ paṁsucuṇṇaṁ gahetvāva uṭṭhahati. 1- Evaṁ cittaṁ purejātaṁ
  vatthuṁ nissāya uppādakkhaṇe aṭṭha rūpāni gahetvāva uṭṭhahati. Paṭisandhikkhaṇe
  ca vatthu purejātaṁ hutvā paccayo bhavituṁ na sakkotīti paccayavekallatāyapi
  paṭisandhicittaṁ rūpaṁ na samuṭṭhāpeti.
      Yathā ca āgantukapuriso anāgatapubbaṁ 2- padesaṁ gato aññesaṁ "etha
  bho antogāme vo annapānagandhamālādīni dassāmī"ti vattuṁ na sakkoti
  attano avisayatāya appahutatāya, evameva paṭisandhicittaṁ āgantukanti attano
  āgantukāyapi rūpaṁ na samuṭṭhāpeti. Apica samattiṁsa kammajarūpāni cittasamuṭṭhānarūpānaṁ
  ṭhānaṁ gahetvā ṭhitānītipi paṭisandhicittaṁ rūpaṁ na samuṭṭhāpeti.
      Khīṇāsavassa pana cuticittaṁ vaṭṭamūlassa vūpasantattā na samuṭṭhāpeti.
  Tassa hi sabbabhavesu vaṭṭamūlaṁ vūpasantaṁ abhabbuppattikaṁ, punabbhavapaveṇī nāma
  natthi. Sotāpannassa pana satta bhave ṭhapetvā aṭṭhameva taṁ mūlaṁ 3- vūpasantaṁ.
  Tasmā tassa cuticittaṁ sattasu bhavesu rūpaṁ samuṭṭhāpeti. Sakadāgāmino dvīsu,
  anāgāmino ekasmiṁ. Khīṇāsavassa sabbabhavesu vaṭṭamūlassa vūpasantattā neva
  samuṭṭhāpeti.
      Dvipañcaviññāṇesu pana jhānaṅgaṁ natthi, maggaṅgaṁ natthi, hetu natthīti
  cittaṅgaṁ dubbalaṁ hotīti cittaṅgadubbalatāya tāni rūpaṁ na samuṭṭhāpenti. Cattāri
  arūpavipākāni tasmiṁ bhave rūpassa natthitāya rūpaṁ na samuṭṭhāpenati. Na
  kevalañca tāneva, yāni aññānipi tasmiṁ bhave aṭṭha kāmāvacarakusalāni dasa
  akusalāni nava kriyācittāni 4- āruppakusalāni catasso āruppakriyā tīṇi

  *  *  *  *  *  *
  Footnote: 1 ka. uṭṭhahi 2 cha. agatapubbaṁ
  3 chaṂa. aṭṭhameva vaṭṭamūlaṁ 4 chaṂa. kiriyacittāni
-------------------------------------------------
[page 027]
  Maggacittāni cattāri phalacittānīti dvācattāḷīsa 1- cittāni uppajjanti,
  tānipi tattha rūpassa natthitāyaeva rūpaṁ na samuṭṭhāpenti. Evaṁ paṭisandhicittaṁ rūpaṁ
  na samuṭṭhāpeti.
      Utu pana paṭhamaṁ rūpaṁ samuṭṭhāpeti. Ko esa utu nāmāti. Paṭisandhikkhaṇe
  uppannānaṁ samattiṁsakammajarūpānaṁ abbhantare 2- tejodhātu. Sā ṭhānappattā 3- aṭṭha
  rūpāni samuṭṭhāpeti. Utu nāma cesa dandhanirodho, cittaṁ khippanirodhaṁ. Tasmiṁ
  dharanteyeva soḷasacittāni uppajjitvā nirujjhanti. Tesu paṭisandhianantaraṁ
  paṭhamabhavaṅgacittaṁ uppādakkhaṇeyeva aṭṭha rūpāni samuṭṭhāpeti. Yadā pana saddassa
  uppattikālo bhavissati, tadā utucittāni saddanavakaṁ nāma samuṭṭhāpessanti.
  Kabaḷiṅkārāhāropi ṭhānaṁ patvā aṭṭha rūpāni samuṭṭhāpeti. Kuto panassa
  kabaḷiṅkārāhāroti. Mātito. Vuttampi cetaṁ:-
          "yañcassa bhuñjatī mātā annapānañca bhojanaṁ
           tena so tattha yāpeti mātu kucchigato naro"ti. 4-
      Evaṁ kucchigato dārako mātarā ajjhohaṭānnapānaojāya yāpeti. Sāva
  ṭhānappattā aṭṭha rūpāni samuṭṭhāpeti. Nanu ca sā ojā kharā, vatthu sukhumaṁ,
  kathaṁ tattha patiṭṭhātīti. Paṭhamaṁ tāva na patiṭṭhāti, ekassa vā dvinnaṁ vā
  sattāhānaṁ gatakāle patiṭṭhāti. Tato pana pure vā patiṭṭhātu pacchā vā, yadā
  mātarā ajjhohaṭānnapānaojā dārakassa sarīre patiṭṭhāti, tadā aṭṭha rūpāni
  samuṭṭhāpeti.
      Opapātikassāpi pakatipaṭiyattānaṁ khādanīyabhojanīyānaṁ atthiṭṭhāne nibbattassa
  tāni gahetvā ajjhoharato ṭhānappattā ojā rūpaṁ samuṭṭhāpeti. Eko
  annapānarahite araññe nibbattati, mahāchātako hoti, attanova jivhāya kheḷaṁ
  parivattetvā gilati. Tatrāpissa ṭhānappattā ojā rūpaṁ samuṭṭhāpeti.

  *  *  *  *  *  *
  Footnote: 1 chaṂa. dvecattālīsa 2 chaṂa. abbhantarā
  3 chaṂa. ṭhānaṁ patvā 4 saṁ. sa. 15/235/248
-------------------------------------------------
[page 028]
      Evaṁ pañcavīsatiyā koṭṭhāsesu dveva rūpāni rūpaṁ samuṭṭhāpenti tejodhātu
  ca kabaḷiṅkārāhāro ca. Arūpepi dveyeva dhammā rūpaṁ samuṭṭhāpenti cittañceva
  kammacetanā ca. Tattha rūpaṁ uppādakkhaṇe ca bhaṅgakkhaṇe ca dubbalaṁ, ṭhānakkhaṇeva 1-
  balavanti ṭhānakkhaṇe rūpaṁ samuṭṭhāpeti. Cittaṁ ṭhānakkhaṇe ca bhaṅgakkhaṇe ca
  dubbalaṁ, uppādakkhaṇe balavanti uppādakkhaṇeyeva rūpaṁ samuṭṭhāpeti. Kammacetanā
  niruddhāva paccayo hoti. Atīte kappakoṭisatasahassamatthakepi hi āyūhitaṁ kammaṁ
  etarahi paccayo hoti. Etarahi āyūhitaṁ anāgate kappakoṭisatasahassapariyosānepi
  paccayo hotīti evaṁ pubbāparato veditabbā.
      Addhānaparicchedatoti rūpaṁ kittakaṁ addhānaṁ tiṭṭhati, arūpaṁ kittakanti. Rūpaṁ
  garupariṇāmaṁ dandhanirodhaṁ, arūpaṁ lahupariṇāmaṁ khippanirodhaṁ. Rūpe dharanteyeva soḷasa
  cittāni uppajjitvā nirujjhanti. Taṁ pana sattarasamena cittena saddhiṁ nirujjhati.
  Yathā hi puriso phalaṁ pātessāmīti muggarena rukkhasākhaṁ pahareyya, phalāni ca
  pattāni ca ekakkhaṇeyeva vaṇṭato mucceyyuṁ, tattha phalāni attano bhārikatāya
  paṭhamataraṁ paṭhaviyaṁ patanti, pattāni lahukatāya pacchā, evameva muggarappahārena
  pattānañca phalānañca ekakkhaṇe vaṇṭato muttakālo viya paṭisandhikkhaṇe
  rūpārūpadhammānaṁ ekakkhaṇe pātubhāvo. Phalānaṁ bhārikatāya paṭhamataraṁ paṭhaviyaṁ patanaṁ viya
  rūpe dharanteyeva soḷasannaṁ cittānaṁ uppajjitvā nirujjhanaṁ. Pattānaṁ lahukatāya
  pacchā paṭhaviyaṁ patanaṁ viya rūpassa sattarasamena cittena saha nirujjhanaṁ.
      Tattha kiñcāpi rūpaṁ dandhanirodhaṁ garupariṇāmaṁ, cittaṁ khippanirodhaṁ lahupariṇāmaṁ.
  Rūpaṁ pana arūpaṁ arūpaṁ vā rūpaṁ ohāya pavattituṁ na sakkoti, dvinnampi ekappamāṇāva
  pavatti. Tatrāyaṁ upamā:- eko puriso lakuṇḍakapādo, eko dīghapādo. Tesu

  *  *  *  *  *  *
  Footnote: 1 chaṂa. va-saddo na dissati
-------------------------------------------------
[page 029]
  Ekato maggaṁ gacchantesu yāva dīghapādo ekaṁ padavāraṁ akkamati, tāva itaro
  pade padaṁ akkamitvā soḷasapadavārena gacchati. Dīghapādo lakuṇḍakapādassa
  soḷasapadavāre attano pādaṁ añchitvā ākaḍḍhitvā ekameva padavāraṁ karoti.
  Iti ekopi ekaṁ atikkamituṁ na sakkoti, dvinnampi gamanaṁ ekappamāṇameva hoti.
  Evaṁ sampadamidaṁ daṭṭhabbaṁ. Lakuṇḍakapādapuriso viya hi 1- arūpaṁ, dīghapādapuriso
  viya rūpaṁ, dīghapādassa ekapadavāraṁ akkamanakāle itarassa soḷasapadavārākkamanaṁ
  viya rūpe dharanteyeva arūpadhammesu soḷasannaṁ cittānaṁ uppajjitvā nirujjhanaṁ,
  dvinnaṁ purisānaṁ lakuṇḍakapādapurisassa soḷasapadavāre itarassa attano pādaṁ
  añchitvā ākaḍḍhitvā ekapadavārakaraṇaṁ viya rūpassa sattarasamena cittena saddhiṁ
  nirujjhanaṁ, dvinnaṁ purisānaṁ aññamaññaṁ anohāya ekappamāṇeneva gamanaṁ viya
  arūpassa rūpaṁ, rūpassa arūpaṁ anohāya ekappamāṇeneva pavattananti evaṁ
  addhānaparicchedato veditabbā. 2-
      Ekuppādanānānirodhatoti idaṁ pacchimakammajaṁ ṭhapetvā dīpetabbaṁ.
  Paṭhamaṁ hi paṭisandhicittaṁ, dutiyaṁ bhavaṅgaṁ, tatiyaṁ bhavaṅgaṁ .pe. Soḷasamaṁ bhavaṅgaṁ.
  Tesu ekekassa uppādaṭṭhitibhaṅgavasena tayo tayo khaṇā. Tattha ekekassa
  cittassa tīsu tīsu khaṇesu samattiṁsa samattiṁsa kammajarūpāni uppajjanti. Tesu
  paṭisandhicittassa uppādakkhaṇe samuṭdhitaṁ kammajarūpaṁ sattarasamassa bhavaṅgacittassa
  uppādakkhaṇeyeva nirujjhati, ṭhitikkhaṇe samuṭṭhitaṁ ṭhitikkhaṇeyeva, bhaṅgakkhaṇe
  samuṭṭhitaṁ bhaṅgakkhaṇeyeva nirujjhati. Evaṁ dutiyabhavaṅgacittaṁ ādiṁ katvā attano
  attano sattarasameneva cittena saddhiṁ yojetvā nayo netabbo. Iti soḷasa
  tikā aṭṭhacattāḷīsa honti. Ayaṁ aṭṭhacattāḷīsakammajarūpapaveṇī nāMa. Sā panesā
  rattiñca divā ca khādantānampi bhuñjantānampi suttānampi pamattānampi
  nadīsoto viya ekantaṁ pavattatiyevāti evaṁ ekuppādanānānirodhato veditabbā.

  *  *  *  *  *  *
  Footnote: 1 chaṂa. ayaṁ saddo na dissati 2 ka. veditabbo
-------------------------------------------------
[page 030]
      Nānuppādekanirodhatā pacchimakammajena dīpetabbā. Tattha āyusaṅkhārapariyosāne
  soḷasannaṁ cittānaṁ vāre sati heṭṭhāsoḷasakaṁ uparisoḷasakanti dve
  ekato yojetabbāni. Heṭṭhāsoḷasakasmiṁ pana 1- paṭhamacittassa uppādakkhaṇe samuṭṭhitaṁ
  samattiṁsakammajarūpaṁ uparisoḷasakasmiṁ paṭhamacittassa uppādakkhaṇeyeva nirujjhati,
  ṭhitikkhaṇe samuṭṭhitaṁ tassa ṭhitikkhaṇeyeva nirujjhati, 2- bhaṅgakkhaṇe samuṭṭhitaṁ tassa
  bhaṅgakkhaṇeyeva nirujjhati. Heṭṭhimasoḷasakasmiṁ pana dutiyacittassa .pe. Soḷasamacittassa
  uppādakkhaṇe samuṭṭhitaṁ samattiṁsakammajarūpaṁ cuticittassa uppādakkhaṇeyeva
  nirujjhati, tassa ṭhitikkhaṇe samuṭṭhitaṁ cuticittassa ṭhitikkhaṇeyeva, bhaṅgakkhaṇe
  samuṭṭhitaṁ cuticittassa bhaṅgakkhaṇeyeva nirujjhati. Tato paṭṭhāya kammajarūpapaveṇī
  nappavattati. Yadi pavatteyya, sattā akkhayā avayā ajarā amarā nāma bhaveyyuṁ.
      Ettha pana yadetaṁ "sattarasamassa bhavaṅgacittassa uppādakkhaṇeyeva
  nirujjhatī"tiādinā nayena "ekassa cittassa uppādakkhaṇeyeva 3- uppannaṁ
  rūpaṁ aññassa uppādakkhaṇe nirujjhatī"ti aṭṭhakathāyaṁ āgatattā vuttaṁ, taṁ
  "yassa kāyasaṅkhāro nirujjhati, tassa cittasaṅkhāro nirujjhatīti, āmantā"ti 4-
  imāya pāliyā virujjhati. Kathaṁ? kāyasaṅkhāro hi cittasamuṭṭhāno assāsapassāsavāto.
  Cittasamuṭṭhānarūpañca cittassa uppādakkhaṇe uppajjitvā yāva aññāni soḷasa
  cittāni uppajjanti, tāva tiṭṭhati. Tesaṁ soḷasannaṁ sabbapacchimena saddhiṁ
  nirujjhati. Iti yena cittena saddhiṁ uppajjati, tato paṭṭhāya sattarasamena saddhiṁ
  nirujjhati, na kassaci cittassa uppādakkhaṇe vā ṭhitikkhaṇe vā nirujjhati,
  nāpi ṭhitikkhaṇe vā bhaṅgakkhaṇe vā uppajjati. Esā cittasamuṭṭhānarūpassa
  dhammatāti niyamato cittasaṅkhārena saddhiṁ ekakkhaṇe nirujjhanato "āmantā"ti
  vuttaṁ.

  *  *  *  *  *  *
  Footnote: 1 chaṂa. hi 2 chaṂa. ayaṁ pāṭho na dissati
  3 chaṂa. eva-saddo na dissati 4 abhi. 38/79/305
-------------------------------------------------
[page 031]
      Yo cāyaṁ cittasamuṭṭhānassa khaṇaniyamo vutto, kammādisamuṭṭhānassāpi
  ayameva khaṇaniyamo. Tasmā paṭisandhicittena sahuppannaṁ kammajarūpaṁ tato paṭṭhāya
  sattarasamena saddhiṁ nirujjhati, paṭisandhicittassa ṭhitikkhaṇe uppannaṁ aṭṭhārasamassa
  uppādakkhaṇe nirujjhati, paṭisandhicittassa bhaṅgakkhaṇe uppannaṁ aṭṭhārasamassa
  1- ṭhānakkhaṇaṁ patvā nirujjhatīti iminā nayeneva cettha 1- yojanā kātabbā.
  Tato paraṁ pana utusamuṭṭhānikapaveṇīyeva tiṭṭhati, nīharitvā jhāpethāti vattabbaṁ
  hoti. Evaṁ nānuppādekanirodhatā 2- veditabbā.
      Ekuppādekanirodhatoti rūpaṁ pana rūpena saha ekuppādaṁ ekanirodhaṁ,
  arūpaṁ arūpena saha ekuppādaṁ ekanirodhaṁ. Evaṁ ekuppādekanirodhatā 3-
  veditabbā.
      Nānuppādanānānirodhatā pana catusantatirūpena dīpetabbā. Imassa hi
  uddhaṁpādatalā adhokesamatthakā tacapariyantassa sarīrassa tattha tattha catusantatirūpaṁ
  ghanapuñjabhāvena pavattati. 4- Evaṁ vattamānassāpissa na ekuppādāditā
  sallakkhetabbā. Yathā pana upacikarāji vā kipillikarāji vā olokiyamānā
  ekābaddhā viya hoti, na pana ekābaddhā. Aññissā hi sīsasantike aññissā
  sīsampi udarampi pādāpi, aññissā udarasantike aññissā sīsampi udarampi
  pādāpi, aññissā pādasantike aññissā sīsampi udarampi pādāpi honti.
  Evameva catusantatirūpānampi aññassa uppādakkhaṇe aññassa uppādopi hoti
  ṭhitipi bhaṅgopi, aññassa ṭhitikkhaṇe aññassa uppādopi hoti ṭhitipi bhaṅgopi,
  aññassa bhaṅgakkhaṇe aññassa uppādopi hoti ṭhitipi bhaṅgopi. Evamettha
  nānuppādanānānirodhatā veditabbā.

  *  *  *  *  *  *
  Footnote: 1-1 chaṂa. ṭhānakkhaṇe nirujjhatīti iminā nayenettha 2 chaṂa. nānuppādaekanirodhato
  3 chaṂa. ekuppādaekanirodhato 4 chaṂa. vattati
-------------------------------------------------
[page 032]
      Atītādīni pana dūradukapariyosānāni pāliyaṁ āgatāneva. Paccayasamuṭṭhānānipi
  "kammajaṁ kammapaccayaṁ kammapaccayautusamuṭṭhānan"tiādinā nayena heṭṭhā 1-
  kathitāniyeva. Pañcāpi 2- pana khandhā parinipphannāva honti, no aparinipphannā.
  Saṅkhatāva no asaṅkhatā. Apica nipphannāpi hontiyeva. Sabhāvadhammesu hi
  nibbānamevekaṁ aparinipphannañca anipphannañca. Nirodhasamāpatti pana nāmapaññatti
  ca kathanti? nirodhasamāpatti lokiyalokuttarāti vā saṅkhatāsaṅkhatāti vā
  parinipphannāparinipphannāti vā na vattabbā. Nipphannā pana hoti no anipphannā 3-
  samāpajjantena samāpajjitabbato. Tathā nāmapaññatti. Sāpi hi lokiyādibhedaṁ
  na labhati. Nipphannā pana hoti no anipphannā. Nāmaggahaṇaṁ hi gaṇhantova
  gaṇhātīti.
                           Kamādivinicchayakathā
      evaṁ pakiṇṇakato khandhe viditvā puna etesuyeva:-
         khandhesu ñāṇabhedatthaṁ kamato ca 4- visesato
         anūnādhikato ceva upamāto tatheva ca.
         Daṭṭhabbato dvidhāeva 5- passantassatthasiddhito
         vinicchayanayo sammā viññātabbo vibhāvinā.
      Tattha kamatoti idha uppattikkamo pahānakkamo paṭipattikkamo bhūmikkamo
  desanākkamoti bahuvidho kamo. Tattha "paṭhamaṁ kalalaṁ hoti, kalalā hoti abbudan"ti 6-
  evamādi uppattikkamo. "dassanena Pahātabbā dhammā, bhāvanāya pahātabbā
  dhammā"ti 7- evamādi pahānakkamo. "sīlavisuddhi Cittavisuddhī"ti 8- evamādi

  *  *  *  *  *  *
  Footnote: 1 saṅgaṇī. A. 1/975/400 2 chaṂa. pañcapi 3 chaṂa. ayaṁ pāṭho na dissati
  4 chaṂa. kamatotha 5 chaṂa. evaṁ 6 saṁ. sa. 15/235/248
  7 abhi. 34/83-4/15 8 Ma. mū. 12/259/220, khu paṭi. 31/738/636 (syā)
-------------------------------------------------
[page 033]
  Paṭipattikkamo. "kāmāvacarā Rūpāvacarā"ti evamādi bhūmikkamo. "cattāro
  Satipaṭṭhānā cattāro sammappadhānā"ti 1- vā "dānakathaṁ sīlakathan"ti 2- vā evamādi
  desanākkamo. Tesu idha uppattikkamo tāva na yujjati kalalādīnaṁ viya khandhānaṁ
  pubbāpariyavavatthānena anuppattito. Na pahānakkamo kusalābyākatānaṁ appahātabbato.
  Na paṭipattikkamo akusalānaṁ appaṭipajjanīyato. Na bhūmikkamo vedanādīnaṁ
  catubhūmikapariyāpannattā.
      Desanākkamo pana yujjati. Abhedena hi yaṁ pañcasu khandhesu attaggāhapatitaṁ
  veneyyajanaṁ samūhaghanavinibbhogadassanena attaggāhato mocetukāmo
  bhagavā hitakāmo tassa janassa sukhaggahaṇatthaṁ cakkhuādīnampi visayabhūtaṁ oḷārikaṁ
  paṭhamaṁ rūpakkhandhaṁ desesi. Tato iṭṭhāniṭṭharūpasaṁveditaṁ vedanaṁ, yaṁ vediyati 3- taṁ
  sañjānātīti evaṁ vedanāvisayassa ākāraggāhikaṁ saññāvasena abhisaṅkhārake saṅkhāre,
  tesaṁ vedanādīnaṁ nissayaṁ adhipatibhūtañca viññāṇanti evaṁ tāva kamato vinicchayanayo
  viññātabbo.
      Visesatoti khandhānañca upādānakkhandhānañca visesato. Ko pana tesaṁ
  viseso? ettha 4- khandhā tāva avisesato vuttā, upādānakkhandhā
  sāsavaupādāniyabhāvena visesetvā. Yathāha:-
            "pañca bhikkhave khandhe desessāmi pañcupādānakkhandhe ca,
         taṁ suṇātha. Katame ca bhikkhave pañcakkhandhā. Yaṅkiñci bhikkhave rūpaṁ
         atītānāgatapaccuppannaṁ .pe. Santike vā, ayaṁ vuccati rūpakkhandho.
         Yā kāci vedanā yaṅkiñci viññāṇaṁ .pe. Santike vā, ayaṁ
         vuccati viññāṇakkhandho. Ime vuccanti bhikkhave pañcakkhandhā.
         Katame ca bhikkhave pañcupādānakkhandhā, yaṅkiñci bhikkhave rūpaṁ .pe.
         Santike vā sāsavaṁ upādāniyaṁ, ayaṁ vuccati rūpūpādānakkhandho.

  *  *  *  *  *  *
  Footnote: 1 dī. pā. 11/145/87 2 dī.Sī. 9/298/108, MaṂa. 13/69/46
  3 chaṂa. vedayati 4 chaṂa. ayaṁ pāṭho na dissati
-------------------------------------------------
[page 034]
         Yā kāci vedanā .pe. Yaṅkiñci viññāṇaṁ .pe. Santike vā
         sāsavaṁ upādāniyaṁ, ayaṁ vuccati viññāṇūpādānakkhandho. Ime
         vuccanti bhikkhave pañcupādānakkhandhā"ti. 1-
      Ettha ca yathā vedanādayo anāsavāpi atthi sāsavāpi, na evaṁ rūpaṁ.
  Yasmā panassa rāsaṭṭhena khandhabhāvo yujjati, tasmā khandhesu vuttaṁ. Yasmā
  rāsaṭṭhena ca sāsavaṭṭhena ca upādānakkhandhabhāvo yujjati, tasmā upādānakkhandhesu
  vuttaṁ. Vedanādayo pana anāsavāva khandhesu vuttā, sāsavā upādānakkhandhesu.
  Upādānakkhandhāti ettha ca upādānagocarā khandhā upādānakkhandhāti evamattho
  daṭṭhabbo. Idha pana sabbepete ekajjhaṁ katvā khandhāti adhippetā.
      Anūnādhikatoti kasmā pana bhagavatā pañceva khandhā vuttā anūnā
  anadhikāti. Sabbasaṅkhatasabhāgekasaṅgahato attattaniyaggāhavatthussa etapparamato
  aññesañca tadavarodhato. Anekappabhedesu hi saṅkhatadhammesu sabhāgavasena
  saṅgayhamānesu rūpaṁ rūpasabhāgekasaṅgahavasena 2- eko khandho hoti, vedanā
  vedanāsabhāgekasaṅgahavasena eko khandho hoti. Esa nayo saññādīsupi. Tasmā
  sabbasaṅkhatasabhāgekasaṅgahato pañceva vuttā. Etaparamañcetaṁ attattaniyaggāhavatthu
  yadidaṁ rūpādayo pañca. Vuttaṁ hetaṁ "rūpe kho bhikkhave sati rūpaṁ upādāya rūpaṁ
  abhinivissa evaṁ diṭṭhi uppajjati `etaṁ mama esohamasmi eso me attā'ti.
  Vedanāya .pe. Saññāya .pe. Saṅkhāresu .pe. Viññāṇe sati viññāṇaṁ
  upādāya viññāṇaṁ abhinivissa evaṁ diṭṭhi uppajjati `etaṁ mama esohamasmi
  eso me attā"ti. 3- Tasmā attattaniyaggāhavatthussa etapparamatopi pañceva
  vuttā. Yepi caññe sīlādayo pañca dhammakkhandhā vuttā, tepi saṅkhārakkhandhe

  *  *  *  *  *  *
  Footnote: 1 saṁ.kha. 17/48/39 2 chaṂa. rūpasabhāgasaṅgahavasena
  3 saṁ.kha. 17/207/166
-------------------------------------------------
[page 035]
  Pariyāpannattā ettheva avarodhaṁ gacchanti. Tasmā aññesaṁ tadavarodhatopi
  pañceva vuttāti evaṁ anūnādhikato vinicchayanayo viññātabbo.
      Upamātoti ettha hi gilānasālūpamo rūpūpādānakkhandho gilānūpamassa
  viññāṇūpādānakkhandhassa vatthudvārārammaṇavasena nivāsanaṭṭhānato, gelaññūpamo
  vedanūpādānakkhandho ābādhakattā, gelaññasamuṭṭhānūpamo saññūpādānakkhandho
  kāmasaññādivaseneva 1- rāgādisampayuttavedanāsambhavā, 2- asappāyasevanūpamo
  saṅkhārūpādānakkhandho vedanāgelaññassa nidānattā. "vedanaṁ Vedanattāya saṅkhataṁ
  abhisaṅkharontī"ti 3- hi vuttaṁ. Tathā "akusalassa kammassa katattā upacitattā
  vipākaṁ kāyaviññāṇaṁ uppannaṁ hoti dukkhasahagatan"ti. 4- Gilānūpamo
  viññāṇūpādānakkhandho vedanā gelaññena aparimuttattā. Apica
  cārakakāraṇāparādhakāraṇakārakāparādhikūpamā ete bhājanabhojanabyañjanaparivesakabhuñjakūmapā
  cāti evaṁ upamāto vinicchayanayo viññātabbo.
      Daṭṭhabbato dvidhāti saṅkhepato vitthārato cāti evaṁ dvidhā daṭṭhabbatopettha
  vinicchayanayo viññātabbo. Saṅkhepato hi pañcupādānakkhandhā āsīvisūpame 5-
  vuttanayena ukkhittāsikapaccatthikato bhārasuttavasena 6- bhārato khajjanīyapariyāyavasena 7-
  khādakato yamakasuttavasena 8- aniccadukkhānattasaṅkhatavadhakato daṭṭhabbā.
      Vitthārato panettha pheṇupiṇḍo viya rūpaṁ daṭṭhabbaṁ, udakapubbuḷo 9- viya vedanā,
  marīcikā viya saññā, kadalikkhandho viya saṅkhārā, māyā viya viññāṇaṁ. Vuttaṁ hetaṁ:-

  *  *  *  *  *  *
  Footnote: 1 chaṂa. ettha eva-saddo na dissati 2 Ma.....sabbhāvā
  3 saṁ.kha. 17/79/71 4 abhi. 34/556/157
  5 saṁ.saḷā. 18/309/216 6 saṁ.kha. 17/22/21 7 saṁ.saḷā. 18/79/70
  8 saṁ.kha. 17/85/87 9 Sī. udakabubbuḷo, Ma. udakapupphuḷo
-------------------------------------------------
[page 036]
             "pheṇupiṇḍopamaṁ 1- Rūpaṁ vedanā pubbuḷūpamā 2-
              marīcikūpamā saññā saṅkhārā kadalūpamā
              māyūpamañca viññāṇaṁ desitādiccabandhunā"ti. 3-
      Tattha rūpādīnaṁ pheṇupiṇḍādīhi evaṁ sadisatā veditabbā:- yathā hi pheṇupiṇḍo
  nissārova, evaṁ rūpampi niccasāradhuvasārāttasāravirahena nissārameva. Yathā ca
  so "iminā pattaṁ vā thālakaṁ vā karissāmī"ti gahetuṁ na sakkā, gahitopi tamatthaṁ
  na sādheti bhijjateva. Evaṁ rūpampi niccanti vā dhuvanti vā ahanti vā mamanti
  vā gahetuṁ na sakkā, gahitampi na tathā tiṭṭhati, aniccaṁ dukkhaṁ anattā asubhaññeva
  hotīti evaṁ pheṇupiṇḍasadisameva hoti.
      Yathā pana pheṇupiṇḍo chiddāvachiddo anekasandhighaṭito bahūnaṁ udakasappādīnaṁ
  pāṇānaṁ āvāso, evaṁ rūpampi chiddāvachiddaṁ anekasandhighaṭitaṁ.
  Kulavasenevettha 4- asīti kimikulāni vasanti. Tadeva tesaṁ pasūtigharampi 5- vaccakuṭipi
  gilānasālāpi susānampi. Na te aññattha gantvā gabbhavuṭṭhānādīni karonti. Evampi
  pheṇupiṇḍasadisaṁ. Yathā ca pheṇupiṇḍo āditova badarapattamatto 6- hutvā anupubbena
  pabbatakūṭamattopi hoti, evaṁ rūpampi āditova kalalamattaṁ hutvā anupubbena
  byāmamattampi gomahisahatthiādīnaṁ vasena pabbatakūṭādimattampi hoti, macchakacchapādīnaṁ
  vasena anekayojanasatappamāṇampi. Evampi pheṇupiṇḍasadisaṁ. Yathāpi 7- pheṇupiṇḍo
  uṭṭhitamattopi bhijjati, thokaṁ gantvāpi, samuddaṁ patvā pana avassameva bhijjati,
  evameva rūpaṁ 8- kalalabhāvepi bhijjati abbudādibhāvepi, 9- antarā pana abhijjamānampi
  vassasatāyukānaṁ vassasataṁ patvā avassameva bhijjati, maraṇamukhe cuṇṇavicuṇṇaṁ hoti.
  Evampi pheṇupiṇḍasadisaṁ.

  *  *  *  *  *  *
  Footnote: 1 chaṂa. pheṇapiṇḍūpamaṁ 2 Sī. bubbuḷūpamā, Ma. pupphuḷūpamā
  3 saṁ.kha. 17/95/113 4 chaṂa. kulavasena cettha 5 chaṂa. sūtigharampi
  6 chaṂa. badarapakkamatto 7 chaṂa. yathā ca 8 chaṂa. rūpampi
  9 chaṂa. pi-saddo na dissati
-------------------------------------------------
[page 037]
      Yathā pana pubbuḷo asāro, evaṁ vedanāpi. Yathā pana 1- so abalo 2-
  agayhupago, na sakkā taṁ gahetvā phalakaṁ vā āsanaṁ vā kātuṁ, gahitaggahitopi
  bhijjateva, evaṁ vedanāpi abalā agayhupagā, na sakkā niccāti vā dhuvāti
  vā gahetuṁ, gahitaggahitāpi 3- na tathā tiṭṭhati. Evaṁ agayhupagāpi 4- vedanā
  pubbuḷasadisā. Yathā pana tasmiṁ tasmiṁ udakabindumhi pubbuḷo uppajjati ceva
  nirujjhati ca, na ciraṭṭhitiko hoti, evaṁ vedanāpi uppajjati ceva nirujjhati
  ca, na ciraṭṭhitikā hoti. Ekaccharakkhaṇe koṭisatasahassasaṅkhā 5- uppajjitvā
  nirujjhati. Yathā ca pubbuḷo udakatalaṁ, udakabinduṁ, udakajallakaṁ, saṅkaḍḍhitvā pūṭaṁ
  katvā gahaṇavātaṁ cāti cattāri kāraṇāni paṭicca uppajjati, evaṁ vedanāpi
  vatthuṁ ārammaṇaṁ kilesajālaṁ phassasaṅghaṭṭanaṁ cāti cattāri kāraṇāni paṭicca
  uppajjati. Evampi vedanā pubbuḷasadisā.
      Saññāpi asārakaṭṭhena marīcisadisā. Tathā agayhupagaṭṭhena. Na hi sakkā
  naṁ gahetvā pivituṁ vā nahāyituṁ vā bhājanaṁ vā pūretuṁ. Apica yathā marīci
  vipphandati, sañjātummivego viya khāyati. Evaṁ nīlasaññādibhedā saññāpi
  nīlādianubhavanatthāya phandati vipphandati. Yathā ca marīci mahājanaṁ vippalambheti,
  paripuṇṇavāpī viya paripuṇṇanadī viya dissatīti vadāpeti, evaṁ saññāpi vippalambheti,
  idaṁ nīlakaṁ subhaṁ sukhaṁ niccanti vadāpeti. Pītakādīsupi eseva nayo. Evaṁ
  vippalambhanenāpi marīcisadisā.
      Saṅkhārāpi asārakaṭṭhena kadalikkhandhasadisā. Tathā agayhupagaṭṭhena. Yatheva
  hi kadalikkhandhato kiñci gahetvā na sakkā gopānasīādīnaṁ atthāya upanetuṁ,
  upanītampi na tathā hoti, evaṁ saṅkhārāpi na sakkā niccādivasena gahetuṁ,

  *  *  *  *  *  *
  Footnote: 1 chaṂa. yathā ca 2 Ma. aphalo 3 chaṂa. gahitāpi
  4 chaṂa. agayhupagatāyapi 5 chaṂa.....saṅkhyā
-------------------------------------------------
[page 038]
  Gahitāpi na tathā honti. Yathā ca kadalikkhandho bahuvaṭṭisamodhāno hoti, evaṁ
  saṅkhārakkhandhopi bahudhammasamodhāno. Yathā ca kadalikkhandho nānālakkhaṇo,
  aññoyeva hi bāhirāya pattavaṭṭiyā vaṇṇo, añño tato abbhantarabbhantarānaṁ.
  Evameva saṅkhārakkhandhopi aññadeva phassassa lakkhaṇaṁ, aññaṁ cetanādīnaṁ.
  Samodhānetvā pana saṅkhārakkhandhotveva vuccatīti evampi saṅkhārakkhandho
  kadalikkhandhasadiso.
      Viññāṇampi asārakaṭṭhena māyāsadisaṁ. Tathā agayhupagaṭṭhena. Yathā
  ca māyā ittarā lahupaccupaṭṭhānā, evaṁ viññāṇaṁ. Taṁ hi tatopi ittaratarañceva
  lahupaccupaṭṭhānatarañca. Teneva hi cittena puriso āgato viya gato viya ṭhito
  viya nisinno viya hoti. Aññadeva ca āgamanakāle cittaṁ, aññaṁ gamanakālādīsu.
  Evampi viññāṇaṁ māyāsadisaṁ. Māyā ca mahājanaṁ vañceti, yaṅkiñcideva "idaṁ
  suvaṇṇaṁ rajataṁ muttā"tipi gāhāpeti. Viññāṇampi mahājanaṁ vañceti. Teneva
  cittena āgacchantaṁ viya gacchantaṁ viya ṭhitaṁ viya nisinnaṁ viya katvā gāhāpeti.
  Aññadeva ca āgamane cittaṁ, aññaṁ gamanādīsu. Evampi viññāṇaṁ māyāsadisaṁ.
  Visesato ca subhārammaṇampi oḷārikampi 1- ajjhattikarūpaṁ asubhanti daṭṭhabbaṁ.
  Vedanā tīhi dukkhatāhi avinimuttato dukkhāti, saññāsaṅkhārā avidheyyato
  anattāti, viññāṇaṁ udayabbayadhammato aniccanti daṭṭhabbaṁ.
      Evaṁ passantassatthasiddhitoti 2- evañca saṅkhepavitthāravasena dvidhā
  passato yā atthasiddhi hoti, tatopi vinicchayanayo viññātabbo. Seyyathīdaṁ?
  saṅkhepato tāva pañcupādānakkhandhesu ukkhittāsikapaccatthikādibhāvena passanto
  khandhehi na vihaññati. Vitthārato pana rūpādīni pheṇupiṇḍādisadisabhāvena passanto
  na asāresu sāradassī hoti. Visesato ca ajjhattikarūpaṁ asubhato passanto

  *  *  *  *  *  *
  Footnote: 1 ka. suḷāraṁpi 2 ka. evaṁ passantassa atthasiddhi hoti
-------------------------------------------------
[page 039]
  Kabaḷiṅkārāhāraṁ parijānāti, asubhe subhanti vipallāsaṁ pajahati, kāmoghaṁ uttarati,
  kāmayogena visaṁyujjati, kāmāsavena anāsavo hoti, abhijjhākāyaganthaṁ bhindati,
  kāmupādānaṁ na upādiyati. Vedanaṁ dukkhato passanto phassāhāraṁ parijānāti, dukkhe
  sukhanti vipallāsaṁ pajahati, bhavoghaṁ uttarati, bhavayogena visaṁyujjati, bhavāsavena
  anāsavo hoti, byāpādakāyaganthaṁ bhindati, sīlabbatupādānaṁ na upādiyati. Saññaṁ
  saṅkhāre ca anattato passanto manosañcetanāhāraṁ parijānāti, anattani attāti
  vipallāsaṁ pajahati, diṭṭhoghaṁ uttarati, diṭṭhiyogena visaṁyujjati, diṭṭhāsavena anāsavo
  hoti, idaṁ saccābhinivesakāyaganthaṁ bhindati, attavādupādānaṁ na upādiyati. Viññāṇaṁ
  aniccato passanto viññāṇāhāraṁ parijānāti, anicce niccanti vipallāsaṁ
  pajahati, avijjoghaṁ uttarati, avijjāyogena visaṁyujjati, avijjāsavena anāsavo
  hoti, sīlabbataparāmāsakāyaganthaṁ bhindati, diṭṭhupādānaṁ na upādiyati.
              Evaṁ mahānisaṁsaṁ vadhakādivasena dassanaṁ yasmā
              tasmā khandhe dhīro vadhakādivasena passeyyāti.
                      Suttantabhājanīyavaṇṇanā niṭṭhitā.
                           ------------
                        2. Abhidhammabhājanīyavaṇṇanā
      [32] Idāni abhidhammabhājanīyaṁ hoti. Tattha rūpakkhandhaniddeso heṭṭhā
  rūpakaṇḍe vitthāritanayeneva veditabbo.
      [34] Vedanākkhandhaniddese ekavidhenāti ekakoṭṭhāsena. Phassasampayuttoti
  phassena sampayutto. Sabbāpi catubhūmikavedanā. Sahetukaduke sahetukā
  catubhūmikavedanā, ahetukā kāmāvacarāva. Iminā upāyena kusalapadādīhi vuttā
  vedanā jānitabbā. Apicāyaṁ vedanākkhandho ekavidhena phassasampayuttato
-------------------------------------------------
[page 040]
  Dassito, duvidhena sahetukāhetukato, tividhena jātito, catubbidhena bhummantarato,
  pañcavidhena indriyato. Tattha sukhindriyadukkhindriyāni kāyapasādavatthukāni
  kāmāvacarāneva, somanassindriyaṁ chaṭṭhavatthukaṁ vā avatthukaṁ vā tebhūmikaṁ,
  domanassindriyaṁ chaṭṭhavatthukaṁ kāmāvacaraṁ. Upekkhindriyaṁ
  cakkhvādicatuppasādavatthukaṁ chaṭṭhavatthukañca avatthukañca catubhūmikaṁ. Chabbidhena vatthuto
  dassito. Tattha purimā pañca vedanā cakkhvādipañcappasādavatthukā 1- kāmāvacarāva,
  chaṭṭhā avatthukā vā savatthukā vā catubhūmikā.
      Sattavidhena tattha manosamphassajābhedato dassito. 2- Aṭṭhavidhena tattha
  kāyasamphassajābhedato, navavidhena sattavidhabhede manoviññāṇadhātusamphassajābhedato,
  dasavidhena aṭṭhavidhabhede manoviññāṇadhātusamphassajābhedato. Etesu hi sattavidhabhede
  manosamphassajā manodhātusamphassajā manoviññāṇadhātusamphassajāti dvidhā bhinnā.
  Aṭṭhavidhabhede tāya saddhiṁ kāyasamphassajāpi sukhā dukkhāti dvidhā bhinnā.
  Navavidhabhede sattavidhe vuttā manoviññāṇadhātusamphassajā kusalādivasena tidhā
  bhinnā. Dasavidhabhede aṭṭhavidhe vuttā manoviññāṇadhātusamphassajā kusalādivaseneva
  tidhā bhinnā.
      Kusalattiko cettha kevalaṁ pūraṇatthameva vutto. Sattavidhāṭṭhavidhanavavidhabhedesu
  pana nayaṁ dātuṁ yuttaṭṭhāne nayo dinno. Abhidhammaṁ hi patvā tathāgatena nayaṁ
  dātuṁ yuttaṭṭhāne nayo adinno nāma natthi. Ayaṁ tāva dukamūlake eko
  vāro.
      Satthā hi imasmiṁ abhidhammabhājanīye vedanākkhandhaṁ bhājento tike gahetvā dukesu
  pakkhipi, duke gahetvā tikesu pakkhipi, tike ca duke ca ubhatovaḍḍhananīhārena āhari.
  Sattavidhena catuvīsatividhena tiṁsavidhena bahuvidhenāti sabbathāpi bahuvidhena vedanākkhandhaṁ
  dasseti. 3- Kasmā? puggalajjhāsayena ceva desanāvilāsena ca. Dhammaṁ sotuṁ

  *  *  *  *  *  *
  Footnote: 1 chaṂa. pañcapasādavatthukā 2 cha. dassitā 3 chaṂa. dassesi, Sī. desesi
-------------------------------------------------
[page 041]
  Nisinnadevaparisāya hi ye devaputtā tike ādāya dukesu pakkhipitvā kathiyamānaṁ
  paṭivijjhituṁ sakkonti, tesaṁ sappāyavasena tathā katvā desesi. Ye itarehi
  ākārehi kathiyamānaṁ paṭivijjhituṁ sakkonti, tesaṁ tehākārehi desesīti ayamettha
  puggalajjhāsayo. Sammāsambuddho pana attano mahāvisayatāya tike vā dukesu
  pakkhipitvā duke vā tikesu 1- pakkhipitvā tike ca duke ca 1- ubhatovaḍḍhanena
  vā sattavidhādinayena vā yathā yathā icchati, tathā tathā desetuṁ
  sakkoti. Tasmāpi imehākārehi desesīti ayamassa desanāvilāso.
      Tattha tike ādāya dukesu pakkhipitvā desitavāro dukamūlako nāma, duke
  ādāya tikesu pakkhipitvā desitavāro tikamūlako nāma, tike ca duke ca ubhato
  vaḍḍhetvā desitavāro ubhatovaḍḍhitakavāro 2- nāma, avasāne
  sattavidhenātiādivāro bahuvidhavāro nāmāti ime tāva cattāro mahāvāRā.
      Tattha dukamūlake dukesu labbhamānena ekekena dukena saddhiṁ tikesu
  alabbhamāne vedanāttikapītittikasanidassanattike apanetvā sese labbhamānake
  ekūnavīsati tike yojetvā dutiyadukapaṭhamatikayojanavārādīni nava vārasatāni
  paññāsañca vārā honti. Tepi sabbe 3- pāliyaṁ saṅkhipitvā tattha tattha
  dassetabbayuttakaṁ dassetvā vuttā. Asammuyhantena pana vitthārato veditabbā.
      Tikamūlakepi tikesu labbhamānena ekekena tikena saddhiṁ dukesu alabbhamāne
  paṭhamadukādayo duke apanetvā sese labbhamānake sahetukadukādayo paññāsa
  duke yojetvā paṭhamatikadutiyadukayojanavārādīni nava vārasatāni paññāsañca vārā

  *  *  *  *  *  *
  Footnote: 1 chaṂa. ime pāṭhā na dissanti 2 cha. ubhatovaḍḍhitako
  3 chaṂa. te sabbepi.
-------------------------------------------------
[page 042]
  Honti. Tepi sabbe pāliyaṁ saṅkhipitvā tattha tattha dassetabbayuttakaṁ dassetvā
  vuttā. Asammuyhantena pana vitthārato veditabbā.
      Ubhatovaḍḍhitake duvidhabhede dutiyadukaṁ tividhabhedepi 1- paṭhamatikaṁ ādiṁ katvā
  labbhamānehi ekūnavīsatiyā dukehi labbhamāne ekūnavīsatitike yojetvā
  dutiyadukapaṭhamatikayojanavārādayo ekūnavīsati vārā vuttā. Esa dukatikānaṁ vasena
  ubhatovaḍḍhitattā ubhatovaḍḍhitako nāma tatiyo mahāvāro.
      Bahuvidhavārassa sattavidhaniddese ādito paṭṭhāya labbhamānesu ekūnavīsatiyā
  tikesu ekekena saddhiṁ catasso bhūmiyo yojetvā ekūnavīsati sattavidhavārā
  vuttā. Catuvīsatividhaniddesepi tesaṁyeva tikānaṁ vasena ekūnavīsati vārā vuttā.
  Tathā bahuvidhavāre cāti. Tiṁsavidhavāro ekoyevāti sabbepi aṭṭhapaññāsa vārā
  honti. Ayaṁ tāvettha vāraparicchedavasena pālivaṇṇanā.
      Idāni atthavaṇṇanā hoti. Tattha sattavidhaniddeso tāva uttānatthoyeva.
  Catuvīsatividhaniddese cakkhusamphassapaccayā vedanākkhandho atthi kusaloti
  kāmāvacarāṭṭhakusalacittavasena veditabbo. Atthi akusaloti dvādasākusalacittavasena
  veditabbo. Atthi abyākatoti tisso manodhātuyo, tisso ahetukamanoviññāṇadhātuyo,
  aṭṭha mahāvipākāni, dasa kāmāvacarakiriyāti catuvīsatiyā cittānaṁ vasena veditabbo.
     Tattha aṭṭha kusalāni dvādasa akusalāni ca javanavasena labbhanti,
  kiriyāmanodhātu āvajjanavasena labbhati. Dve vipākamanodhātuyo sampaṭicchannavasena,
  tisso vipākamanoviññāṇadhātuyo santīraṇatadālambanavasena, kiriyāhetukamanoviññāṇadhātu
  voṭṭhabbanavasena, aṭṭha mahāvipākacittāni tadārammaṇavasena, nava
  kiriyācittāni javanavasena labbhanti. Sotaghānajivhākāyadvāresupi eseva nayo.

  *  *  *  *  *  *
  Footnote: 1 chaṂa. tividhabhede ca
-------------------------------------------------
[page 043]
      Manodvāre pana atthi kusaloti catubhūmikakusalavasena kathitaṁ, atthi akusaloti
  dvādasākusalavasena, atthi abyākatoti ekādasannaṁ kāmāvacaravipākānaṁ dasannaṁ
  kiriyānaṁ navannaṁ rūpāvacarārūpāvacarakiriyānaṁ catunnaṁ sāmaññaphalānanti
  catuttiṁsacittuppādavasena kathitaṁ. Tattha catubhūmikakusalañceva akusalañca javanavasena labbhati.
  Kiriyato ahetukamanoviññāṇadhātu āvajjanavasena, ekādasa vipākacittāni
  tadārammaṇavasena, tebhūmikakiriyā ceva sāmaññaphalāni ca javanavaseneva labbhanti. Tāni
  sattavidhādīsu yattha katthaci ṭhatvā kathetuṁ vaṭṭanti. Tiṁsavidhe pana ṭhatvā dīpiyamānāni
  sukhadīpanāni hontīti tiṁsavidhasmiṁyeva ṭhatvā dīpayiṁsu.
      Etāni hi sabbānipi cittāni cakkhudvāre upanissayakoṭiyā samatikkamavasena
  bhāvanāvasenāti tīhākārehi labbhanti. Tathā sotadvāramanodvāresupi.
  Ghānajivhākāyadvāresu pana samatikkamavasena bhāvanāvasenāti dvīhākārehi 1-
  labbhantīti veditabbāni. Kathaṁ? idha bhikkhu vihāracārikaṁ caramāno kasiṇamaṇḍalaṁ
  disvā "kinnāmetan"ti pucchitvā kasiṇamaṇḍalanti vutte puna "kiṁ iminā
  karontī"ti pucchati. Athassa ācakkhanti "etaṁ 2- bhāvetvā jhānāni uppādetvā
  samāpattipadaṭṭhānaṁ vipassanaṁ vaḍḍhetvā arahattaṁ pāpuṇantī"ti. Ajjhāsayasampanno
  kulaputto "bhāriyaṁ etan"ti asallakkhetvā "mayāpi esa guṇo nibbattetuṁ
  vaṭṭati, na kho pana sakkā esa nipajjitvā niddāyantena nibbattetuṁ,
  āditova viriyaṁ kātuṁ sīlaṁ sodhetuṁ vaṭṭatī"ti cintetvā sīlaṁ sodheti. Tato sīle
  patiṭṭhāya dasa palibodhe upacchinditvā ticīvaraparamena santosena santuṭṭho
  ācariyupajjhāyānaṁ vattapaṭivattaṁ katvā kammaṭṭhānaṁ uggaṇhitvā kasiṇaparikammaṁ
  katvā samāpattiyo uppādetvā samāpattipadaṭṭhānaṁ vipassanaṁ vaḍḍhetvā
  arahattaṁ pāpuṇāti. Tattha sabbāpi parikammavedanā kāmāvacarā, aṭṭhasamāpattivedanā

  *  *  *  *  *  *
  Footnote: 1 chaṂa. dvīhevākārehi 2 chaṂa. evaṁ
-------------------------------------------------
[page 044]
  Rūpāvacarārūpāvacarā, maggaphalavedanā lokuttarāti evaṁ cakkhuviññāṇaṁ
  catubhūmikavedanānibbattiyā balavapaccayo hotīti catubhūmikavedanā cakkhusamphassapaccayā nāma
  jātā. Evaṁ tāva upanissayavasena labbhanti.
      Cakkhudvāre pana rūpe āpāthagate "iṭṭhe me ārammaṇe rāgo uppanno,
  aniṭṭhe paṭigho, asamapekkhanāya moho, vinibandhassa pana me māno uppanno,
  parāmaṭṭhassa diṭṭhi, vikkhepagatassa uddhaccaṁ, asanniṭṭhāgatassa vicikicchā,
  thāmagatassa anusayo uppanno"ti pariggahe ṭhito kulaputto attano kilesuppattiṁ
  ñatvā "ime me kilesā vaḍḍhamānā anayabyasanāya saṁvattissanti, handa ne
  niggaṇhāmī"ti cintetvā "na kho pana sakkā nipajjitvā niddāyantena
  kilese niggaṇhituṁ, āditova viriyaṁ kātuṁ vaṭṭati sīlaṁ sodhetun"ti heṭṭhā
  vuttanayeneva paṭipajjitvā arahattaṁ pāpuṇāti. Tattha sabbāpi parikammavedanā
  kāmāvacarā, aṭṭhasamāpattivedanā rūpāvacarārūpāvacarā, maggaphalavedanā lokuttarāti
  evaṁ rūpārammaṇe uppannaṁ kilesaṁ samatikkamitvā gatāti catubhūmikavedanā
  cakkhusamphassapaccayā nāma jātā. Evaṁ samatikkamavasena labbhanti.
      Cakkhudvāre pana rūpe āpāthagate eko evaṁ pariggahaṁ paṭṭhapeti "idaṁ
  rūpaṁ kinnissitan"ti. Tato naṁ "bhūtannissitan"ti ñatvā cattāri mahābhūtāni
  upādārūpañca rūpanti pariggaṇhāti, tadārammaṇe dhamme arūpanti pariggaṇhāti. Tato
  sappaccayaṁ nāmarūpaṁ pariggaṇhitvā tīṇi lakkhaṇāni āropetvā vipassanāpaṭipāṭiyā
  saṅkhāre sammasitvā arahattaṁ pāpuṇāti. Tattha sabbāpi parikammavedanā
  kāmāvacarā, aṭṭhasamāpattivedanā rūpāvacarārūpāvacarā, maggaphalavedanā lokuttarāti
  evaṁ rūpārammaṇaṁ sammasitvā nibbattitāti ayaṁ vedanā cakkhusamphassapaccayā nāma
  jātā. Evaṁ bhāvanāvasena labbhanti.
-------------------------------------------------
[page 045]
      Aparo bhikkhu suṇāti "kasiṇaparikammaṁ kira katvā samāpattiyo uppādetvā
  samāpattipadaṭṭhānaṁ vipassanaṁ vaḍḍhetvā arahattaṁ pāpuṇantī"ti. Ajjhāsayasampanno
  kulaputto "bhāriyaṁ etan"ti asallakkhetvā "mayāpi esa guṇo nibbattetuṁ
  vaṭṭatī"ti purimanayeneva paṭipajjitvā arahattaṁ pāpuṇāti. Tattha sabbāpi
  parikammavedanā kāmāvacarā, aṭṭhasamāpattivedanā rūpāvacarārūpāvacarā, maggaphalavedanā
  lokuttarāti evaṁ sotaviññāṇaṁ catubhūmikavedanānibbattiyā balavapaccayo hotīti
  catubhūmikavedanā sotasamphassapaccayā nāma jātā. Evaṁ tāva upanissayavasena
  labbhanti.
      Sotadvāre pana sadde āpāthagateti sabbaṁ cakkhudvāre vuttanayeneva
  veditabbaṁ. Evaṁ saddārammaṇe uppannaṁ kilesaṁ samatikkamitvā gatāti catubhūmikavedanā
  sotasamphassapaccayā nāma jātā. Evaṁ samatikkamavasena labbhanti.
      Sotadvāre pana sadde āpāthagate eko evaṁ pariggahaṁ paṭṭhapeti
  "ayaṁ saddo kinnissito"ti sabbaṁ cakkhudvāre vuttanayeneva veditabbaṁ. Evaṁ
  saddārammaṇaṁ sammasitvā nibbattitāti ayaṁ vedanā sotasamphassapaccayā nāma
  jātā. Evaṁ bhāvanāvasena labbhanti.
      Ghānajivhākāyadvāresu pana gandhārammaṇādīsu āpāthagatesu "iṭṭhe
  me ārammaṇe rāgo uppanno"ti sabbaṁ cakkhudvāre vuttanayeneva veditabbaṁ.
  Evaṁ gandhārammaṇādīsu uppannaṁ kilesaṁ samatikkamitvā gatāti catubhūmikavedanā
  ghānajivhākāyasamphassapaccayā nāma jātā. Evaṁ tīsu dvāresu samatikkamavasena
  labbhanti.
      Ghānadvārādīsu pana gandhādīsu āpāthagatesu eko evaṁ pariggahaṁ
  paṭṭhapeti "ayaṁ gandho, ayaṁ raso, idaṁ phoṭṭhabbaṁ kinnissitan"ti sabbaṁ
-------------------------------------------------
[page 046]
  Cakkhudvāre vuttanayeneva veditabbaṁ. Evaṁ gandhārammaṇādīni sammasitvā
  nibbattitāti ayaṁ vedanā ghānajivhākāyasamphassapaccayā nāma jātā. Evaṁ
  bhāvanāvasena labbhanti.
      Manodvāre pana tīhipi ākārehi labbhanti. Ekacco hi jātiṁ bhayato
  passati, jaraṁ byādhiṁ maraṇaṁ bhayato passati. Bhayato disvā "jātijarābyādhimaraṇehi
  muccituṁ vaṭṭati, na kho pana sakkā nipajjitvā niddāyantena jātiādīhi
  muccituṁ, āditova viriyaṁ kātuṁ sīlaṁ sodhetuṁ vaṭṭatī"ti cintetvā cakkhudvāre
  vuttanayeneva paṭipajjitvā arahattaṁ pāpuṇāti. Tattha sabbāpi parikammavedanā
  kāmāvacarā, aṭṭhasamāpattivedanā rūpāvacarārūpāvacarā, maggaphalavedanā lokuttarāti
  evaṁ jātijarābyādhimāṇaṁ catubhūmikavedanānibbattiyā balavapaccayo hotīti
  catubhūmikavedanā manosamphassapaccayā nāma jātā. Evaṁ tāva upanissayavasena
  labbhanti.
      Manodvāre pana dhammārammaṇe āpāthagateti sabbaṁ cakkhudvāre vuttanayeneva
  veditabbaṁ. Evaṁ dhammārammaṇe uppannaṁ kilesaṁ samatikkamitvā gatāti
  catubhūmikavedanā manosamphassapaccayā nāma jātā. Evaṁ samatikkamavasena labbhanti.
      Manodvāre pana dhammārammaṇe āpāthagate eko evaṁ pariggahaṁ paṭṭhapeti
  "etaṁ dhammārammaṇaṁ kinnissitan"ti. Vatthuṁ nissitanti. Vatthu kinnissitanti.
  Mahābhūtannissitanti. 1- So cattāri mahābhūtāni upādārūpañca rūpanti
  pariggaṇhāti, tadārammaṇe dhamme arūpanti pariggaṇhāti. Tato sappaccayaṁ nāmarūpaṁ
  pariggaṇhitvā tīṇi lakkhaṇāni āropetvā vipassanāpaṭipāṭiyā saṅkhāre sammasitvā
  arahattaṁ pāpuṇāti. Tattha sabbāpi parikammavedanā kāmāvacarā, aṭṭhasamāpattivedanā
  rūpāvacarārūpāvacarā, maggaphalavedanā lokuttarāti evaṁ dhammārammaṇaṁ sammasitvā

  *  *  *  *  *  *
  Footnote: 1 chaṂa. mahābhūtāni nissitanti
-------------------------------------------------
[page 047]
  Nibbattitāti ayaṁ vedanā manosamphassapaccayā nāma jātā. Evaṁ bhāvanāvasena
  labbhanti. Yā panetā sabbesampi catuvīsatividhādīnaṁ vārānaṁ pariyosānesu
  cakkhusamphassajāvedanā .pe. Manosamphassajā vedanāti cha cha vedanā vuttā,
  tā sampayuttapaccayavasena vuttāti.
                        Ayaṁ vedanākkhandhaniddeso.
      Saññākkhandhādayopi iminā upāyena veditabbā. Kevalaṁ hi saññākkhandhaniddese
  tikesu vedanāttikapītittikāpi labbhanti, dukesupi 1- sukhasahagatadukādayopi.
  Saṅkhārakkhandhaniddese phassassāpi saṅkhārakkhandhapariyāpannattā phassasampayuttoti
  avatvā cittasampayuttoti vuttaṁ, dukesu cettha hetudukādayopi labbhanti. Tikā
  saññākkhandhasadisāeva. Viññāṇakkhandhaniddese cakkhusamphassajādibhāvaṁ avatvā
  cakkhuviññāṇantiādi vuttaṁ. Na hi sakkā viññāṇaṁ manosamphassajanti niddisituṁ.
  Sesamettha saññākkhandhe vuttasadisameva. Imesaṁ pana tiṇṇampi khandhānaṁ niddeseyeva
  vedanākkhandhaniddesato atirekā tikadukā laddhā. Tesaṁ vasena vārappabhedo
  veditabboti.
                      Abhidhammabhājanīyavaṇṇanā niṭṭhitā.
                           ------------
                         3. Pañhāpucchakavaṇṇanā
      [150] Idāni pañhāpucchakaṁ hoti. Tattha pañhāpucchane "pañcannaṁ
  khandhānaṁ kati kusalā kati akasulā kati abyākatā"tiādinā nayena yaṁ labbhati,
  yañca na labbhati, taṁ sabbaṁ pucchitvā vissajjane "rūpakkhandho abyākato"tiādinā
  nayena yaṁ labbhati, tadeva uddhaṭanti veditabbaṁ. Yattha yattha ca "eko
  khandho"ti vā "dve khandhā"ti vā paricchedaṁ akatvā "siyā uppannā siyā

  *  *  *  *  *  *
  Footnote: 1 chaṂa. dukesu ca
-------------------------------------------------
[page 048]
  Anuppannā"tiādinā nayena tanti ṭhapitā, tattha tattha pañcannampi khandhānaṁ
  gahaṇaṁ veditabbaṁ. Seso tesaṁ tesaṁ khandhānaṁ kusalādivibhāgo heṭṭhā
  dhammasaṅgahaṭṭhakathāya 1- vuttoyeva.
      Ārammaṇattikesu pana cattāro khandhā pañcapaṇṇāsa kāmāvacaradhamme
  ārabbha rajjantassa dussantassa muyhantassa saṁvarantassa sammasantassa
  paccavekkhantassa ca parittārammaṇā honti, sattavīsati rūpārūpāvacaradhamme ārabbha
  rajjantassa dussantassa muyhantassa saṁvarantassa pariggahaṁ paṭṭhapentassa
  mahaggatārammaṇā, maggaphalanibbānāni paccavekkhantassa appamāṇārammaṇā, paññattiṁ
  paccavekkhaṇakāle navattabbārammaṇāti.
      Teyeva sekhāsekhānaṁ maggapaccavekkhaṇakāle maggārammaṇā honti, maggakāle
  sahajātahetunā maggahetukā, magga garuṁ katvā paccavekkhaṇakāle ārammaṇādhipatinā
  maggādhipatino, viriyajeṭṭhakaṁ vā vīmaṁsajeṭṭhakaṁ vā maggaṁ bhāventassa
  sahajātādhipatinā maggādhipatino. Chandajeṭṭhakaṁ pana cittajeṭṭhakaṁ vā bhāventassa
  navattabbārammaṇā nāma honti.
      Atītāni pana khandhadhātuāyatanāni ārabbha rajjantassa dussantassa
  muyhantassa saṁvarantassa pariggahaṁ paṭṭhapentassa atītārammaṇā honti, anāgatāni
  ārabbha anāgatārammaṇā honti, paccuppannāni ārabbha paccuppannārammaṇā
  honti. Paññattiṁ vā nibbānaṁ vā paccavekkhantassa navattabbārammaṇā
  honti.
      Tathā attano khandhadhātuāyatanāni ārabbha rajjantassa dussantassa
  muyhantassa saṁvarantassa pariggahaṁ paṭṭhapentassa ajjhattārammaṇā honti,
  paresaṁ khandhadhātuāyatanāni ārabbha evaṁ pavattentassa bahiddhārammaṇā,

  *  *  *  *  *  *
  Footnote: 1 saṅgaṇī. A. 1/985/403
-------------------------------------------------
[page 049]
  Paṇṇattinibbānapaccavekkhaṇakālepi bahiddhārammaṇāyeva, kālena ajjhattaṁ kālena
  bahiddhā dhammesu evaṁ pavattentassa ajjhattabahiddhārammaṇā. Ākiñcaññāyatanakāle
  navattabbārammaṇāti veditabbā.
      Iti bhagavā imaṁ khandhavibhaṅgaṁ suttantabhājanīyādivasena tayo parivaṭṭe
  nīharitvā bhājento dassesi. Tīsupi hi parivaṭṭesu ekoeva 1- paricchedo.
  Rūpakkhandho hi sabbattha kāmāvacaroyeva, cattāro khandhā catubhūmikā
  lokiyalokuttaramissakā kathitāti.
                   Pañhāpucchakavaṇṇanā niṭṭhitā.
                   Sammohavinodaniyā vibhaṅgaṭṭhakathāya
                   khandhavibhaṅgavaṇṇanā niṭṭhitā.
                         -----------------

  *  *  *  *  *  *
  Footnote: 1 chaṂa. ekova
-------------------------------------------------
[page 050]
                           2. Āyatanavibhaṅga
                        1. Suttantabhājanīyavaṇṇanā
      [154] Idāni tadanantaraṁ 1- āyatanavibhaṅganiddese suttantabhājanīyaṁ
   tāva dassento dvādasāyatanāni cakkhvāyatanaṁ rūpāyatanantiādimāha. Tattha
  pālimuttakena tāva nayena:-
               atthalakkhaṇatāvattha 2- kamasaṅkhepavitthārā
               tathā daṭṭhabbato ceva viññātabbo vinicchayo.
      Tattha visesato tāva cakkhatīti cakkhu, rūpaṁ assādeti vibhāveti cāti
  attho. Rūpayatīti rūpaṁ, vaṇṇavikāraṁ āpajjamānaṁ hadayagatabhāvaṁ pakāsetīti attho.
  Suṇātīti sotaṁ. Sappatīti saddo, udāhariyatīti attho. Ghāyatīti ghānaṁ. Gandhayatīti
  gandho, attano vatthuṁ sūcayatīti attho. Jīvitaṁ avahāyatīti jivhā. Rasanti taṁ
  sattāti raso, assādentīti attho. Kucchitānaṁ sāsavadhammānaṁ āyoti kāyo.
  Āyoti uppattideso. Phussiyatīti 3- phoṭṭhabbaṁ. Manuyatīti 4- mano. Attano
  lakkhaṇaṁ dhārayantīti dhammā.
      Avisesato pana āyatanato āyānaṁ tananato āyatassa ca nayanato
  āyatananti veditabbaṁ. Cakkhurūpādīsu hi taṁtaṁdvārārammaṇā cittacetasikā dhammā
  sena sena anubhavanādinā kiccena āyatanti uṭṭhahanti ghaṭenti vāyamantīti
  vuttaṁ hoti. Te ca pana āyabhūte dhamme etāni tananti, 5- vitthārentīti
  vuttaṁ hoti. Idaṁ ca anamatagge saṁsāre pavattaṁ ativattaṁ atītāayataṁ 6-
  saṁsāradukkhaṁ yāva na nivattati, tāva nayanteva, pavattayantīti vuttaṁ hoti. Iti
  sabbepime dhammā āyatanato āyānaṁ tananato āyatassa ca nayanato āyatanaṁ
  āyatananti vuccanti.

  *  *  *  *  *  *
  Footnote: 1 chaṂa. tadanantare 2 chaṂa. atthalakkhaṇatāvatva
  3 chaṂa. phusīyatīti 4 chaṂa. manatīti
  5 chaṂa. tanonti 6 cha. atīva āyataṁ
-------------------------------------------------
[page 051]
      Apica nivāsanaṭṭhānaṭṭhena 1- ākaraṭṭhena samosaraṇaṭṭhānaṭṭhena sañjātidesaṭṭhena
  kāraṇaṭṭhena ca āyatananti 2- veditabbaṁ. Tathā hi loke "issarāyatanaṁ
  vāsudevāyatanan"tiādīsu nivāsanaṭṭhānaṁ āyatananti vuccati. "suvaṇṇāyatanaṁ
  Ratanāyatanan"tiādīsu 3- ākaro. Sāsane pana "manorame āyatane, sevanti naṁ
  vihaṅgamā"tiādīsu 4- samosaraṇaṭṭhānaṁ. "dakkhiṇāpatho Gunnaṁ āyatanan"tiādīsu
  sañjātideso. "tatra Tatreva sakkhibhabbataṁ pāpuṇāti sati satiāyatane"tiādīsu 5-
  kāraṇaṁ.
      Cakkhuādīsu cāpi te te cittacetasikā dhammā nivasanti tadāyattavuttitāyāti
  cakkhvādayo nesaṁ nivāsanaṭṭhānaṁ. Cakkhvādīsu ca te ākiṇṇā tannisitattā
  tadārammaṇattā cāti cakkhvādayo nesaṁ ākaro. Cakkhvādayo ca nesaṁ samosaraṇaṭṭhānaṁ
  tattha tattha vatthudvārārammaṇavasena samosaraṇato. Cakkhvādayo ca nesaṁ sañjātideso
  tannissayārammaṇabhāvena tattheva uppattito. Cakkhvādayo ca nesaṁ kāraṇaṁ tesaṁ
  abhāve abhāvatoti. Iti nivāsanaṭṭhānaṭṭhena ākaraṭṭhena samosaraṇaṭṭhānaṭṭhena
  sañjātidesaṭṭhena kāraṇaṭṭhenāti imehipi 6- kāraṇehi ete dhammā āyatananti
  vuccanti. Tasmā yathāvuttenatthena cakkhuñca taṁ āyatanañcāti cakkhvāyatanaṁ .pe.
  Dhammā ca te āyatanañcāti dhammāyatananti evaṁ tāvettha atthato viññātabbo
  vinicchayo.
      Lakkhaṇatoti cakkhvādīnaṁ lakkhaṇatopettha viññātabbo vinicchayo. Tāni ca
  pana tesaṁ lakkhaṇāni heṭṭhā rūpakaṇḍaniddese vuttanayeneva veditabbāni.

  *  *  *  *  *  *
  Footnote: 1 cha. nivāsaṭṭhānaṭṭhena 2 chaṂa. āyatanaṁ
  3 chaṂa. rajatāyatananti.... 4 aṅ. pañcaka. 22/38/46 (syā)
  5 aṅ. pañcaka. 22/23/20 (syā) 6 chaṂa. imehi
-------------------------------------------------
[page 052]
      Tāvatthatoti 1- tāvabhāvato. Idaṁ vuttaṁ hoti:- cakkhvādayopi hi dhammāeva.
  Evaṁ sati dhammāyatanamicceva avatvā kasmā dvādasāyatanāni vuttānīti ce.
  Chaviññāṇakāyuppattidvārārammaṇavavatthānato. Idha hi channaṁ viññāṇakāyānaṁ
  dvārabhāvena ārammaṇabhāvena ca vavatthānato ayameva tesaṁ bhedo hotīti dvādasa
  vuttāni. Cakkhuviññāṇavīthipariyāpannassa hi viññāṇakāyassa cakkhvāyatanameva
  uppattidvāraṁ, rūpāyatanameva cārammaṇaṁ. Tathā itarāni itaresaṁ. Chaṭṭhassa pana
  bhavaṅgamanasaṅkhāto manāyatanekadesova uppattidvāraṁ asādhāraṇañca dhammāyatanaṁ
  ārammaṇanti. Iti channaṁ viññāṇakāyānaṁ uppattidvārārammaṇavavatthānato
  dvādasa vuttānīti evamettha tāvavatthato 1- viññātabbo vinicchayo.
      Kamatoti idhāpi pubbe vuttesu uppattikkamādīsu desanākkamova yujjati.
  Ajjhattikesu hi āyatanesu sanidassanasappaṭighavisayattā cakkhvāyatanaṁ pākaṭanti
  paṭhamaṁ desitaṁ. Tato anidassanasappaṭighavisayāni sotāyatanādīni. Athavā
  dassanānuttariyasavanānuttariyahetubhāvena bahūpakārattā ajjhattikesu
  cakkhvāyatanasotāyatanāni paṭhamaṁ desitāni, tato ghānāyatanādīni tīṇi, pañcannampi
  gocaravisayattā ante manāyatanaṁ. Cakkhvāyatanādīnaṁ pana gocarattā tassa tassa anantarāni
  bāhiresu rūpāyatanādīni. Apica viññāṇuppattikāraṇavavatthānatopi ayameva tesaṁ kamo
  veditabbo. Vuttaṁ hetaṁ "cakkhuñca paṭicca rūpe ca uppajjati cakkhuviññāṇaṁ
  .pe. Manañca paṭicca dhamme ca uppajjati manoviññāṇan"ti. 2- Evaṁ kamatopettha
  viññātabbo vinicchayo.
      Saṅkhepavitthārāti saṅkhepato hi manāyatanassa ceva dhammāyatanekadesassa
  ca nāmena tadavasesānañca āyatanānaṁ rūpena saṅgahitattā dvādasāpi āyatanāni
  nāmarūpamattameva honti. Vitthārato pana ajjhattikesu tāva cakkhvāyatanaṁ

  *  *  *  *  *  *
  Footnote: 1 chaṂa. tāvatvato 2 Ma.u. 14/421/361
-------------------------------------------------
[page 053]
  Jātivasena cakkhupasādamattameva, paccayagatinikāyapuggalabhedato pana anantappabhedaṁ.
  Tathā sotāyatanādīni cattāri. Manāyatanaṁ tebhūmikakusalākusalavipākakiriyāviññāṇabhedena
  ekāsītippabhedaṁ, vatthupaṭipadādibhedato pana anantappabhedaṁ. Rūpagandharasāyatanāni
  samuṭṭhānabhedato catuppabhedāni, saddāyatanaṁ dvippabhedaṁ. Sabhāgavisabhāgabhedato
  pana sabbānipi anantappabhedāni. Phoṭṭhabbāyatanaṁ paṭhavīdhātutejodhātuvāyodhātuvasena
  tippabhedaṁ, samuṭṭhānato catuppabhedaṁ, sabhāgavisabhāgato anekappabhedaṁ.
  Dhammāyatanaṁ tebhūmikadhammārammaṇavasena anekappabhedanti evaṁ
  saṅkhepavitthārā viññātabbo vinicchayo.
      Daṭṭhabbatoti ettha pana sabbāneva tāni āyatanāni anāgamanato
  aniggamanato ca daṭṭhabbāni. Na hi tāni pubbe udayā kutoci āgacchanti,
  nāpi uddhaṁ vayā kuhiñci gacchanti. Athakho pubbe udayā appaṭiladdhasabhāvāni,
  uddhaṁ vayā paribhinnasabhāvāni. Pubbantāparantavemajjhe paccayāyattavuttitāya
  avasāni pavattanti. Tasmā anāgamanato ca aniggamanato ca daṭṭhabbāni. Tathā
  nirīhato abyāpārato ca. Na hi cakkhurūpādīnaṁ evaṁ hoti "aho vata amhākaṁ
  sāmaggiyaṁ viññāṇaṁ nāma uppajjeyyā"ti, na ca tāni viññāṇuppādanatthaṁ
  dvārabhāvena vatthubhāvena ārammaṇabhāvena vā īhanti, na byāpāramāpajjanti.
  Athakho dhammatāvesā, yaṁ cakkhurūpādīnaṁ sāmaggiyaṁ cakkhuviññāṇādīni sambhavanti.
  Tasmā nirīhato abyāpārato ca daṭṭhabbāni.
      Apica ajjhattikāni suññagāmo viya daṭṭhabbāni dhuvasubhasukhattabhāvavirahitattā,
  bāhirāni gāmaghātakacorā viya ajjhattikānaṁ abhighātakattā. Vuttaṁ hetaṁ "cakkhuṁ
  bhikkhave haññati manāpāmanāpehi rūpehī"ti 1- vitthāro. Apica ajjhattikāni cha
  pāṇakā viya daṭṭhabbāni, bāhirāni tesaṁ gocaravisayāni 2- viyāti evamettha 3-
  daṭṭhabbato viññātabbo vinicchayoti.

  *  *  *  *  *  *
  Footnote: 1 pāli. manāpāmanāpesu rūpesu, saṁ.saḷā. 18/316/219 (syā) 2 chaṂa. gocarā
  3 chaṂa. evampettha
-------------------------------------------------
[page 054]
      Idāni tesaṁ vipassitabbākāraṁ dassetuṁ cakkhuṁ aniccantiādi āraddhaṁ.
  Tattha cakkhu tāva hutvā abhāvaṭṭhena aniccanti veditabbaṁ. Aparehipi catūhi
  kāraṇehi aniccaṁ uppādavayavantato vipariṇāmato tāvakālikato niccapaṭikkhepatoti.
      Tadeva paṭipīḷanaṭṭhena dukkhaṁ. Yasmā vā etaṁ uppannaṁ ṭhitiṁ pāpuṇāti,
  ṭhitiyaṁ jarāya kilamati, jaraṁ patvā avassaṁ bhijjati, tasmā abhiṇhasampaṭipīḷanato
  dukkhamato dukkhavatthuto sukhapaṭikkhepatoti imehi catūhi kāraṇehi dukkhaṁ.
      Avasavattanaṭṭhena pana anattā. Yasmā vā etaṁ uppannaṁ ṭhitiṁ mā
  pāpuṇātu, ṭhānappattaṁ mā jiratu, jarappattaṁ mā bhijjatūti imesu tīsu ṭhānesu
  kassaci vasavattibhāvo natthi, suññaṁ tena vasavattanākārena. Tasmā suññato
  assāmikato akāmakāriyato attapaṭikkhepatoti imehi catūhi kāraṇehi anattā.
      Vibhavagatikato pubbāparavasena bhavasaṅkantigamanato pakatibhāvavijahanato ca
  vipariṇāmadhammaṁ. Idaṁ aniccavevacanameva. Rūpā aniccātiādīsupi eseva nayo.
  Apicettha ṭhapetvā cakkhuṁ tebhūmikadhammā aniccā, no cakkhu. Cakkhu pana cakkhu
  ceva aniccañca. Tathā sesadhammā dukkhā, no cakkhu. Cakkhu pana cakkhu ceva
  dukkhañca. Sesadhammā anattā, no cakkhu. Cakkhu pana cakkhu ceva anattā cāti.
  Rūpādīsupi eseva nayo.
      Imasmiṁ pana suttantabhājanīye tathāgatena kiṁ dassitanti. Dvādasannaṁ
  āyatanānaṁ anattalakkhaṇaṁ. Sammāsambuddho hi anattalakkhaṇaṁ. Dassento aniccena
  vā dasseti dukkhena vā aniccadukkhehi vā. Tattha "cakkhu attāti yo vadeyya,
  taṁ na upapajjati. Cakkhussa uppādopi vayopi paññāyati. Yassa kho pana
  uppādopi vayopi paññāyati attā me uppajjati ca veti cāti iccassa
  evamāgataṁ hoti, tasmā taṁ na upapajjati, cakkhu attāti yo vadeyya, iti
  cakkhu anattā"ti 1- imasmiṁ sutte aniccena anattalakkhaṇaṁ dassesi. "rūpaṁ Bhikkhave
  anattā, rūpañca hidaṁ bhikkhave attā abhavissa, na yidaṁ rūpaṁ ābādhāya

  *  *  *  *  *  *
  Footnote: 1 Ma.u. 14/422/363
-------------------------------------------------
[page 055]
  Saṁvatteyya, labbhetha ca rūpe `evaṁ me rūpaṁ hotu, evaṁ me rūpaṁ mā ahosī'ti,
  yasmā ca khobhikkhave rūpaṁ anattā, tasmā rūpaṁ ābādhāya saṁvattati, na ca
  labbhati rūpe `evaṁ me rūpaṁ hotu, evaṁ me rūpaṁ mā ahosī"ti 1- imasmiṁ sutte
  dukkhena anattalakkhaṇaṁ dassesi. "rūpaṁ Bhikkhave aniccaṁ, yadaniccaṁ taṁ dukkhaṁ, yaṁ
  dukkhaṁ tadanattā, yadanattā taṁ netaṁ mama, nesohamasmi, na me so attā"tiādīsu 2-
  aniccadukkhehi anattalakkhaṇaṁ dassesi. Kasmā? aniccadukkhānaṁ pākaṭattā.
      Hatthato hi taṭṭake vā sarake vā kismiñcideva vā patitvā bhinne
  "aho aniccan"ti vadanti. Evaṁ aniccaṁ pākaṭaṁ nāMa. Attabhāvasmiṁ pana
  gaṇḍapīḷakādīsu vā uṭṭhitāsu khāṇukaṇṭakādīhi vā viddhāsu "aho dukkhan"ti
  vadanti. Evaṁ dukkhaṁ pākaṭaṁ nāMa. Anattalakkhaṇaṁ apākaṭaṁ andhakāraṁ avibhūtaṁ
  duppaṭivijjhaṁ duddīpanaṁ duppaññāpanaṁ. Aniccadukkhalakkhaṇāni uppādā vā
  tathāgatānaṁ anuppādā vā paññāyanti, anattalakkhaṇaṁ vinā buddhuppādā na
  paññāyati, buddhuppādeyeva paññāyati. Mahiddhikā hi mahānubhāvā tāpasaparibbājakā
  sarabhaṅgasatthārādayopi aniccaṁ dukkhanti vattuṁ sakkonti, anattāti vattuṁ na
  sakkonti. Sacepi 3- te sampattaparisāya anattāti vattuṁ sakkuṇeyyuṁ, sampattaparisāya
  maggaphalapaṭivedho bhaveyya. Anattalakkhaṇapaññāpanaṁ hi aññassa kassaci avisayo,
  sabbaññubuddhānameva visayo. Evametaṁ anattalakkhaṇaṁ apākaṭaṁ. Tasmā satthā
  anattalakkhaṇaṁ dassento aniccena vā dassesi dukkhena vā aniccadukkhehi vā.
  Idha pana taṁ aniccadukkhehi dassesīti veditabbaṁ.
      Imāni pana lakkhaṇāni kissa amanasikārā appaṭivedhā kena paṭicchannattā
  na upaṭṭhahanti? aniccalakkhaṇaṁ tāva udayabbayānaṁ amanasikārā appaṭivedhā
  santatiyā paṭicchannattā na upaṭṭhāti. Dukkhalakkhaṇaṁ abhiṇhasampaṭipīḷanassa
  amanasikārā appaṭivedhā iriyāpathehi paṭicchannattā na upaṭṭhāti. Anattalakkhaṇaṁ

  *  *  *  *  *  *
  Footnote: 1 vinaYu. 4/20/17 saṁ.kha. 17/59/55
  2 saṁ.kha. 17/15/19 3 chaṂa. sace hi
-------------------------------------------------
[page 056]
  Nānādhātuvinibbhogassa amanasikārā appaṭivedhā ghanena paṭicchannattā na
  upaṭṭhāti. Udayabbayaṁ pana pariggahetvā santatiyā vikopitāya aniccalakkhaṇaṁ
  yāthāvasarasato upaṭṭhāti. Abhiṇhasampaṭipīḷanaṁ manasikaritvā 1- iriyāpathe ugghāṭite
  dukkhalakkhaṇaṁ yāthāvasarasato upaṭṭhāti. Nānādhātuyo vinibbhujitvā ghanavinibbhoge kate
  anattalakkhaṇaṁ yāthāvasarasato upaṭṭhāti.
      Ettha ca aniccaṁ aniccalakkhaṇaṁ dukkhaṁ dukkhalakkhaṇaṁ anattā anattalakkhaṇanti
  ayaṁ vibhāgo veditabbo. Tattha aniccanti khandhapañcakaṁ. Kasmā? uppādavayaññathattabhāvā,
  hutvā abhāvato vā. Uppādavayaññathattaṁ aniccalakkhaṇaṁ, hutvā abhāvasaṅkhāto
  ākāravikāro vā. "yadaniccaṁ Taṁ dukkhana"ti vacanato pana tadeva khandhapañcakaṁ
  dukkhaṁ. Kasmā? abhiṇhasampaṭipīḷanato. Abhiṇhasampaṭipīḷanākāro dukkhalakkhaṇaṁ. "yaṁ
  Dukkhaṁ tadanattā"ti pana vacanato tadeva khandhapañcakaṁ anattā. Kasmā? avasavattanato.
  Avasavattanākāro anattalakkhaṇaṁ. Iti aññadeva aniccaṁ dukkhaṁ anattā, aññāni
  aniccadukkhānattalakkhaṇāni. Pañcakkhandhā dvādasāyatanāni aṭṭhārasa dhātuyoti
  idaṁ hi sabbampi aniccaṁ dukkhaṁ anattā nāMa. Vuttappakārā ākāravikārā
  aniccadukkhānattalakkhaṇānīti.
      Saṅkhepato panettha dasāyatanāni kāmāvacarāni. Dve tebhūmikāni sabbesupi
  sammasanavāro 2- kathitoti veditabbo.
                      Suttantabhājanīyavaṇṇanā niṭṭhitā.
                          ---------------
                        2. Abhidhammabhājanīyavaṇṇanā
      [155] Abhidhammabhājanīye yathā heṭṭhā vipassakānaṁ upakāratthāya
  "cakkhvāyatanaṁ rūpāyatanan"ti yugalato āyatanāni vuttāni, tathā avatvā
  ajjhattikabāhirānaṁ sabbākārato 3- sabhāvadassanatthaṁ "cakkhvāyatanaṁ sotāyatanan"ti
  evaṁ ajjhattikabāhiravavatthānanayena vuttāni.

  *  *  *  *  *  *
  Footnote: 1 chaṂa. manasikatvā 2 chaṂa. sammasanacāro 3 chaṂa. abbokārato
-------------------------------------------------
[page 057]
      [156] Tesaṁ niddesavāre tattha katamaṁ cakkhvāyatanantiādīni heṭṭhā
  vuttanayeneva veditabbāni.
      [167] Yaṁ panetaṁ dhammāyatananiddese "tattha katamā asaṅkhatā dhātu,
  rāgakkhayo dosakkhayo mohakkhayo"ti vuttaṁ, tatrāyamattho:- asaṅkhatā dhātūti
  asaṅkhatasabhāvaṁ nibbānaṁ. Yasmā panetaṁ āgamma rāgādayo khīyanti, tasmā
  "rāgakkhayo dosakkhayo mohakkhayo"ti vuttaṁ. Ayamettha ācariyānaṁ samānatthakathā.
      Vitaṇḍavādī panāha "pāṭiyekkaṁ nibbānaṁ nāma natthi, kilesakkhayova
  nibbānan"ti. Suttaṁ āharāti ca vutte "nibbānaṁ nibbānanti āvuso
  sāriputta vuccati, katamaṁ nu kho āvuso nibbānanti. Yo kho āvuso rāgakkhayo
  dosakkhayo mohakkhayo, idaṁ vuccati nibbānan"ti etaṁ jambukhādakasuttaṁ 1- āharitvā
  "iminā suttena veditabbaṁ `pāṭiyekkaṁ nibbānaṁ nāma natthi, kilesakkhayova
  nibbānan"ti āha. So vattabbo "kiṁ pana yathā cetaṁ suttaṁ, tathā attho"ti.
  Addhā vakkhati "āma natthi suttato muñcitvā attho"ti. Tato vattabbo "idaṁ
  tāva te suttaṁ ābhataṁ, anantarasuttaṁ āharā"ti. Anantarasuttaṁ nāma arahattaṁ
  "arahattanti āvuso sāriputta vuccati, katamaṁ nu kho āvuso arahattanti. Yo
  kho āvuso rāgakkhayo dosakkhayo mohakkhayo, idaṁ vuccati arahattan"ti 2- idaṁ
  tassevānantarasuttaṁ ābhataṁ. 3-
      Imasmiṁ pana ābhate taṁ āhaṁsu "nibbānaṁ nāma dhammāyatanapariyāpanno
  dhammo, arahattaṁ cattāro khandhā. Nibbānaṁ sacchikatvā viharanto dhammasenāpati
  nibbānaṁ pucchitopi arahattaṁ pucchitopi kilesakkhayameva āha. Kiṁ pana nibbānañca
  arahattañca ekaṁ, udāhu nānan"ti. Ekaṁ vā hotu nānaṁ vā, ko ettha tayā
  atibahuṁ cuṇṇīkaraṇaṁ karontena attho. Na tvaṁ ekaṁ nānaṁ jānāsīti. Nanu
  ñāte sādhu hotīti evaṁ punappunaṁ pucchito vañacetuṁ asakkonto āha "rāgādīnaṁ

  *  *  *  *  *  *
  Footnote: 1 saṁ.saḷā. 18/497/310 (syā)
  2 saṁ.saḷā. 18/498/310 (syā) 3 chaṂa. tassevānantaraṁ ābhatasuttaṁ
-------------------------------------------------
[page 058]
  Khīṇante 1- uppannattā arahattaṁ rāgakkhayo dosakkhayo mohakkhayoti vuccatī"ti
  tato naṁ āhaṁsu "mahākammaṁ te kataṁ, lañcaṁ 2- datvāpi taṁ vadāpento etadeva
  vadāpeyya. Yatheva ca te etaṁ vibhajitvā kathitaṁ, evaṁ idampi sallakakhehi. Nibbānaṁ
  hi āgamma rāgādayo khīṇāti nibbānaṁ `rāgakkhayo dosakkhayo mohakkhayo'ti
  vuttaṁ. Tīṇipi hi etāni nibbānasseva adhivacanānī"ti.
      Sace evaṁ vutte saññattiṁ gacchati, iccetaṁ kusalaṁ. No ce, bahunibbānatāya
  kāretabbo. Kathaṁ? idaṁ tāva pucchitabbo "rāgakkhayo nāma rāgasseva khayo,
  udāhu dosamohānampi, dosakkhayo nāma dosasseva khayo, udāhu rāgamohānampi,
  mohakkhayo nāma mohasseva khayo, udāhu rāgadosānampī"ti. Addhā vakkhati
  "rāgakkhayo nāma rāgasseva khayo, dosakkhayo nāma dosasseva khayo, mohakkhayo
  nāma mohasseva khayo"ti.
      Tato vattabbo:- tava vāde rāgakkhayo ekaṁ nibbānaṁ hoti, dosakkhayo
  ekaṁ, mohakkhayo ekaṁ. Tiṇṇaṁ akusalamūlānaṁ khaye tīṇi nibbānāni honti,
  catunnaṁ upādānānaṁ khaye cattāri, pañcannaṁ nīvāraṇānaṁ khaye pañca, channaṁ
  taṇhākāyānaṁ khaye cha, sattannaṁ anusayānaṁ khaye satta, aṭṭhannaṁ micchattānaṁ
  khaye aṭṭha, navannaṁ taṇhāmūlakadhammānaṁ khaye nava, dasannaṁ saṁyojanānaṁ khaye
  dasa, diyaḍḍhassa kilesasahassassa khaye pāṭiyekkaṁ pāṭiyekkaṁ nibbānanti bahūni
  nibbānāni honti, natthi pana te nibbānānaṁ pamāṇanti. Evaṁ pana aggahetvā
  nibbānaṁ āgamma rāgādayo khīṇāti ekameva nibbānaṁ rāgakkhayo dosakkhayo
  mohakkhayoti vuccati. Tīṇipi hetāni nibbānasseva adhivacanānīti gaṇha.
      Sace pana evaṁ vuttepi na sallakkheti, oḷārikatāya kāretabbo. Kathaṁ?
  Andhabālā hi acchadīpimigamakkaṭādayopi kilesapariyuṭṭhitā vatthuṁ paṭisevanti. Atha
  nesaṁ paṭisevanapariyante kilesā vūpasamanti. 3- Tava vāde acchadīpimigamakkaṭādayo

  *  *  *  *  *  *
  Footnote: 1 Sī. khīṇatte 2 chaṂa. lañjaṁ. evamuparipi 3 chaṂa. kileso vūpasammati
-------------------------------------------------
[page 059]
  Nibbānappattā nāma honti, oḷārikaṁ vata te nibbānaṁ thūlaṁ, kaṇṇepi 1-
  pilandhituṁ na sakkāti. Evaṁ pana aggahetvā nibbānaṁ āgamma rāgādayo
  khīṇāti ekameva nibbānaṁ rāgakkhayo dosakkhayo mohakkhayoti vuccati. Tīṇipi
  hetāni nibbānasseva adhivacanānīti gaṇha.
      Sace pana evaṁ vuttepi na sallakakheti, gotrabhunāpi kāretabbo. Kathaṁ?
  Evaṁ tāva pucchitabbo "tvaṁ gotrabhū 2- nāma atthīti vadesī"ti. Āma vadāmīti.
  Gotrabhukkhaṇe kilesā khīṇā khīyanti khīyissantīti. Na khīṇā, na khīyanti, apica
  kho khīyissantīti. Gotrabhū pana kiṁ ārammaṇaṁ karotīti. Nibbānaṁ. Tava gotrabhukkhaṇe
  kilesā na khīṇā, na khīyanti, athakho khīyissanti. Tavaṁ akhīṇesuyeva kilesesu
  kilesakkhayaṁ nibbānaṁ paññapesi, appahīnesu anusayesu anusayappahānaṁ nibbānaṁ
  paññapesi. Taṁ te na sameti. Evaṁ pana aggahetvā nibbānaṁ āgamma
  rāgādayo khīṇāti ekameva nibbānaṁ rāgakkhayo dosakkhayo mohakkhayoti vuccati.
  Tīṇipi hetāni nibbānasseva adhivacanānīti gaṇha.
      Sace pana evaṁ vuttepi na sallakkheti, maggena kāretababo. Kathaṁ? evaṁ
  Tāva pucchitabbo "tvaṁ maggaṁ nāma vadesī"ti. Āma vadāmīti. Maggakkhaṇe kilesā
  khīṇā khīyanti khīyissantīti. Jānamāno vakkhati "khīṇāti vā khīyissantīti vā
  vattuṁ na vaṭṭati, khīyantīti vattuṁ vaṭṭatī"ti. Yadi evaṁ maggassa kilesakkhayaṁ
  nibbānaṁ katamaṁ, maggena khīyanakakilesā katame, maggo katamaṁ kilesakkhayaṁ nibbānaṁ
  ārammaṇaṁ katvā katame kilese khepeti. Tasmā mā evaṁ gaṇha. Nibbānaṁ pana
  āgamma rāgādayo khīṇāti ekameva nibbānaṁ rāgakkhayo dosakkhayo mohakkhayoti
  vuccati. Tīṇipi hetāni nibbānasseva adhivacanānīti.
      Evaṁ vutte evamāha "tvaṁ āgamma āgammāti vadesī"ti. Āma vadāmīti.
  "āgamma Nāmā"ti idaṁ te kuto laddhanti. Suttato laddhanti. Āhara suttanti.

  *  *  *  *  *  *
  Footnote: 1 chaṂa. kaṇṇehi 2. chaṂa. gotrabhu. evamuparipi
-------------------------------------------------
[page 060]
  Evaṁ avijjā ca taṇhā ca taṁ āgamma tamhi bhaggā tamhi khīṇā na ca kiñci
  kadācīti. Evaṁ vutte paravādī tuṇhībhāvamāpannoti.
      Idhāpi dasāyatanāni kāmāvacarāni, dve pana catubhūmikāni lokiyalokuttaramissakānīti
  veditabbānīti.
                      Abhidhammabhājanīyavaṇṇanā niṭṭhitā.
                        -------------------
                         3. Pañhāpucchakavaṇṇanā
      [168] Idhāpi pañhāpucchake yaṁ labbhati, yañca na labbhati, taṁ sabbaṁ
  pucchitvā labbhamānavaseneva vissajjanaṁ vuttaṁ. Na kevalañca idha, sabbesupi
  pañhāpucchakesu eseva nayo. Idha pana dasannaṁ āyatanānaṁ rūpabhāvena
  abyākatatā veditabbā. Dvinnaṁ āyatanānaṁ khandhavibhaṅge catunnaṁ khandhānaṁ viya
  kusalādibhāvo veditabbo. Kevalañhi cattāro khandhā sappaccayāva saṅkhatāva,
  dhammāyatanaṁ pana "siyā appaccayaṁ siyā asaṅkhatan"ti āgataṁ. Ārammaṇattikesu
  ca anārammaṇaṁ sukhumarūpasaṅkhātaṁ dhammāyatanaṁ na vattabbakoṭṭhāsaṁ bhajati. Tañca
  kho anārammaṇattā, na parittādibhāvena navattabbadhammārammaṇattāti ayamettha
  viseso. Sesaṁ tādisameva. Idhāpi hi cattāro khandhā viya dvāyatanāni 1-
  pañcapaññāsa kāmāvacaradhamme ārabbha rajjantassa dussantassa muyhantassa
  saṁvarantassa sammasantassa paccavekkhantassa ca parittārammaṇānīti 2- sabbaṁ
  khandhesu vuttasadisamevāti.
                        Pañhāpucchakavaṇṇanā niṭṭhitā
                      sammohavinodaniyā vibhaṅgaṭṭhakathāya
                       āyatanavibhaṅgavaṇṇanā niṭṭhitā.
                         -----------------

  *  *  *  *  *  *
  Footnote: 1 chaṂa. dvāyatanā 2. chaṂa. parittārammaṇāti
-------------------------------------------------
[page 061]
                            3. Dhātuvibhaṅga
                        1. Suttantabhājanīyavaṇṇanā
      [172] Idāni tadanantare dhātuvibhaṅge sabbā dhātuyo chahi chahi
  dhātūhi saṅkhipitvā tīhi chakkehi suttantabhājanīyaṁ dassento cha dhātuyotiādimāha.
  Tattha chāti gaṇanaparicchedo. Dhātuyoti paricchinnadhammanidassanaṁ. Paṭhavīdhātūtiādīsu
  dhātvaṭṭho nāma sabhāvaṭṭho, sabhāvaṭṭho nāma suññataṭṭho, suññataṭṭho
  nāma nissattaṭṭhoti evaṁ sabhāvasuññatanissattaṭṭhena paṭhavīyeva dhātu paṭhavīdhātu.
  Āpodhātuādīsupi eseva nayo. Evamettha padasamāsaṁ viditvā evamattho
  veditabbo:- paṭhavīdhātūti patiṭṭhānadhātu. Āpodhātūti ābandhanadhātu. Tejodhātūti
  paripācanadhātu. Vāyodhātūti vitthambhanadhātu. Ākāsadhātūti asamphuṭṭhadhātu.
  Viññāṇadhātūti vijānanadhātu.
      [173] Paṭhavīdhātudvayanti paṭhavīdhātu dve ayaṁ. Ayaṁ paṭhavīdhātu nāma na
  ekāeva, ajjhattikabāhirabhedena pana dve dhātuyoevātyattho. Tenevāha "atthi
  ajjhattikā atthi bāhirā"ti. Tattha ajjhattikāti sattasantānapariyāpannā
  niyakajjhattā. Bāhirāti saṅkhārasantānapariyāpannā anindriyabaddhā. Ajjhattaṁ
  paccattanti ubhayampetaṁ niyakajjhattādhivacanameva. Idāni taṁ sabhāvākārato dassetuṁ
  kakkhaḷantiādi vuttaṁ. Tattha kakkhaḷanti thaddhaṁ. Kharigatanti pharusaṁ. Kakkhaḷattanti
  kakkhaḷabhāvo. Kakkhaḷabhāvoti kakkhaḷasabhāvo. Ajjhattaṁ upādinnanti niyakajjhattasaṅkhātaṁ
  upādinnaṁ. Upādinnaṁ nāma sarīraṭṭhakaṁ. Sarīraṭṭhakaṁ hi kammasamuṭṭhānaṁ vā hotu mā
  vā, taṁ sandhāya upādinnampi atthi anupādinnampi. Ādinnaggahitaparāmaṭṭhavasena
  pana sabbampetaṁ upādinnamevāti dassetuṁ "ajjhattaṁ upādinnan"ti āha.
      Idāni tameva paṭhavīdhātuṁ vatthuvasena dassetuṁ seyyathīdaṁ kesā lomātiādi
  vuttaṁ. Tattha seyyathīdanti nipāto. Tassattho:- yā sā ajjhattikā paṭhavīdhātu, sā
  katamā. Yaṁ vā ajjhattaṁ paccattaṁ kakkhaḷaṁ nāma, taṁ katamanti. Kesā lomātiādi
  tassā ajjhattikāya paṭhavīdhātuyā vatthuvasena pabhedadassanaṁ. Idaṁ vuttaṁ hoti:- kesā
-------------------------------------------------
[page 062]
  Nāma ajjhattā upādinnā sarīraṭṭhakā kakkhaḷattalakkhaṇā imasmiṁ sarīre
  pāṭiyekko koṭṭhāso. Lomā nāma .pe. Karīsaṁ nāMa. Idha pana avuttampi
  paṭisambhidāmagge 1- pāliāruḷhaṁ matthaluṅgaṁ āharitvā matthaluṅgaṁ nāma ajjhattaṁ
  upādinnaṁ sarīraṭṭhakaṁ kakkhaḷattalakkhaṇaṁ imasmiṁ sarīre pāṭiyekko koṭṭhāso.
  Parato āpodhātuādiniddese 2- pittādīsupi eseva nayo.
      Iminā kiṁ dassitaṁ hoti? dhātumanasikāro. Imasmiṁ pana dhātumanasikāre kammaṁ
  Katvā vipassanaṁ paṭṭhapetvā uttamatthaṁ arahattaṁ pāpuṇitukāmena kiṁ kattabbaṁ?
  Catupārisuddhisīlaṁ sodhetabbaṁ. Sīlavato hi kammaṭṭhānabhāvanā ijjhati. Tassa sodhanavidhānaṁ
  visuddhimagge vuttanayeneva veditabbaṁ. Visuddhasīlena pana sīle patiṭṭhāya dasa
  pubbapalibodhā chinditabbā. Tesampi chindanavidhānaṁ visuddhimagge vuttanayeneva
  veditabbaṁ. Chinnapalibodhena dhātumanasikārakammaṭṭhānaṁ uggaṇhitabbaṁ. Ācariyenāpi
  dhātumanasikārakammaṭṭhānaṁ uggaṇhāpentena sattavidhaṁ uggahakosallaṁ dasavidhañca
  manasikārakosallaṁ ācikkhitabbaṁ. Antevāsikenāpi ācariyassa santike bahū vāre
  sajjhāyaṁ katvā nijjaṭaṁ paguṇaṁ kammaṭṭhānaṁ kātabbaṁ. Vuttaṁ hetaṁ aṭṭhakathāyaṁ
  "ādikammikena bhikkhunā jarāmaraṇā muccitukāmena sattahākārehi uggahakosallaṁ
  icchitababaṁ, dasahākārehi manasikārakosallaṁ icchitabban"ti.
      Tattha vacasā manasā vaṇṇato saṇṭhānato disato okāsato paricchedatoti
  imehi sattahākārehi imasmiṁ dhātumanasikārakammaṭṭhāne uggahakosallaṁ icchitabbaṁ.
  Anupubbato nātisīghato nātisaṇikato vikkhepapaṭibāhanato paṇṇattisamatikkamato
  anupubbamuñcanato sallakkhaṇato 3- tayo ca suttantāti imehi dasahākārehi
  manasikārakosallaṁ icchitabbaṁ. Tadubhayampi parato satipaṭṭhānavibhaṅge āvībhavissati.
      Evaṁ uggahitakammaṭṭhānena pana visuddhimagge vutte aṭṭhārasa senāsanadose
  vajjetvā pañcaṅgasamannāgate senāsane vasantena attanāpi pañcahi padhāniyaṅgehi
  samannāgatena pacchābhattaṁ piṇḍapātapaṭikkantena vivittokāsagatena kammaṭṭhānaṁ
  manasikātabbaṁ. Manasikarontena ca vaṇṇasaṇṭhānadisokāsaparicchedavasena kesādīsu

  *  *  *  *  *  *
  Footnote: 1 khu. paṭi. 31/6/5 (syā) 2 chaṂa. āpodhātuādīnaṁ niddese 3 chaṂa. lakkhaṇato
-------------------------------------------------
[page 063]
  Ekekakoṭṭhāsaṁ manasikaritvā avasāne evaṁ manasikāro pavattetabbo:- ime kesā
  nāma 1- sīsakaṭāhapaliveṭhanacamme jātā. Tattha yathā vammikamatthake jātesu
  kuṇṭhatiṇesu na vammikamatthako jānāti "mayi kuṇṭhatiṇāni jātānī"ti, nāpi
  kuṇṭhatiṇeni jānanti "mayaṁ vammikamatthake jātānī"ti, evameva na
  sīlakaṭāhapaliveṭhanacammaṁ jānāti "mayi kesā jātā"ti, nāpi kesā jānanti "mayaṁ
  sīlakaṭāhapaliveṭhanacamme jātā"ti. Aññamaññaṁ ābhogapaccavekkhaṇarahitā ete dhammā.
  Iti kesā nāma imasmiṁ sarīre pāṭiyekko koṭṭhāso acetano abyākato suñño
  nissatto thaddho paṭhavīdhātūti.
      Lomā sarīraveṭhanacamme jātā. Tattha yathā suññagāmaṭṭhāne jātesu
  dabbatiṇesu na suññagāmaṭṭhānaṁ jānāti "mayi dabbatiṇāni jātānī"ti, nāpi
  dabbatiṇāni jānanti "mayaṁ suññagāmaṭṭhāne jātānī"ti, evameva na sarīraveṭhanacammaṁ
  jānāti "mayi lomā jātā"ti, nāpi lomā jānanti "mayaṁ sarīraveṭhanacamme
  jātā"ti. Aññamaññaṁ ābhogapaccavekkhaṇarahitā ete dhammā. Iti lomā nāma
  imasmiṁ sarīre pāṭiyekko koṭṭhāso acetano abyākato suñño nissatto thaddho
  paṭhavīdhātūti.
      Nakhā aṅgulīnaṁ aggesu jātā. Tattha yathā kumārakesu daṇḍakehi
  madhukaṭṭhike vijjhitvā kīḷantesu na daṇḍakā jānanti "amhesu madhukaṭṭhikā
  ṭhapitā"ti, nāpi madhukaṭṭhikā jānanti "mayaṁ daṇḍakesu ṭhapitā"ti, evameva na
  aṅguliyo jānanti "amhākaṁ aggesu nakhā jātā"ti, nāpi nakhā jānanti
  "mayaṁ aṅgulīnaṁ aggesu jātā"ti. Aññamaññaṁ ābhogapaccavekkhaṇarahitā ete
  dhammā. Iti nakhā nāma imasmiṁ sarīre pāṭiyekko koṭṭhāso acetano abyākato
  suñño nissatto thaddho paṭhavīdhātūti.
      Dantā hanukaṭṭhikesu jātā. Tattha yathā vaḍḍhakīhi pāsāṇaudukkhalesu
  kenacideva silesajātena bandhitvā ṭhipitathambhesu na udukkhalāni jānanti "amhesu

  *  *  *  *  *  *
  Footnote: 1 visuddhimagge samādhiniddese oloketabbaṁ
-------------------------------------------------
[page 064]
  Thambhā ṭhitā"ti, nāpi thambhā jānanti "mayaṁ udukkhalesu ṭhitā"ti, evameva na
  hanukaṭṭhikā jānanti "amhesu dantā jātā"ti, nāpi dantā jānanti "mayaṁ
  hanukaṭṭhikesu jātā"ti. Aññamaññaṁ ābhogapaccavekkhaṇarahitā ete dhammā. Iti
  dantā nāma imasmiṁ sarīre pāṭiyekko koṭṭhāso acetano abyākato suñño
  nissatto thaddho paṭhavīdhātūti.
      Taco sakalasarīraṁ pariyonaddhitvā ṭhito. Tattha yathā allagocammapariyonaddhāya
  mahāvīṇāya na mahāvīṇā jānāti "ahaṁ allagocammena pariyonaddhā"ti, nāpi
  allagocammaṁ jānāti "mayā mahāvīṇā pariyonaddhā"ti, evameva na sarīraṁ
  jānāti "ahaṁ tacena pariyonaddhan"ti, nāpi taco jānāti "mayā sarīraṁ
  pariyonaddhan"ti. Aññamaññaṁ ābhogapaccavekkhaṇarahitā ete dhammā. Iti taco
  nāma imasmiṁ sarīre pāṭiyekko koṭṭhāso acetano abyākato suñño nissatto
  thaddho paṭhavīdhātūti.
      Maṁsaṁ aṭṭhisaṅghāṭaṁ anulimpitvā ṭhitaṁ. Tattha yathā mahāmattikāya littāya
  bhittiyā 1- na mahāmattikā jānāti "mayā bhitti littā"ti nāpi bhitti jānāti
  "ahaṁ mahāmattikāya littā"ti, 1- evameva na aṭṭhisaṅghāṭo jānāti "ahaṁ
  navamaṁsapesisatappabhedena maṁsena litto"ti, nāpi maṁsaṁ jānāti "mayā aṭṭhisaṅghāṭo
  litto"ti. Aññamaññaṁ ābhogapaccavekkhaṇarahitā ete dhammā. Iti maṁsaṁ nāma
  imasmiṁ sarīre pāṭiyekko koṭṭhāso acetano abyākato suñño nissatto
  thaddho pathavīdhātūti.
      Nahāru 2- sarīrabbhantare aṭṭhīni ābandhamānā ṭhitā. Tattha yathā vallīhi
  vinaddhesu kuṭṭadārūsu na kuṭṭadārūni jānanti "mayaṁ vallīhi vinaddhānī"ti,
  nāpi valliyo jānanti "amhehi kuṭṭadārūni vinaddhānī"ti, evameva na aṭṭhīni

  *  *  *  *  *  *
  Footnote: 1-1 chaṂa. na bhitti jānāti "ahaṁ mahāmattikāya littā"ti, nāpi
  mahāmattikā jānāti "mayā mahābhitti littā"ti 2 chaṂa. nhāru
-------------------------------------------------
[page 065]
  Jānanti "mayaṁ nahārūhi ābandhānī"ti, nāpi nahārū jānanti "amhehi aṭṭhīni
  ābandhānī"ti. Aññamaññaṁ ābhogapaccavekkhaṇarahitā ete dhammā. Iti nahāru
  nāma imasmiṁ sarīre pāṭiyekko koṭṭhāso acetano abyākato suñño nissatto
  thaddho paṭhavīdhātūti.
      Aṭṭhīsu paṇhikaṭṭhi gopphakaṭṭhiṁ ukkhipitvā ṭhitaṁ, gopphakaṭṭhi jaṅghaṭṭhiṁ
  ukkhipitvā ṭhitaṁ, jaṅghaṭṭhi ūruṭṭhiṁ ukkhipitvā ṭhitaṁ, ūruṭṭhi kaṭiṭṭhiṁ
  ukkhipitvā ṭhitaṁ, kaṭiṭṭhi piṭṭhikaṇṭakaṁ ukkhipitvā ṭhitaṁ, piṭṭhikaṇṭako
  gīvaṭṭhiṁ ukkhipitvā ṭhito, gīvaṭṭhi sīsaṭṭhiṁ ukkhipitvā ṭhitaṁ, sīsaṭṭhi
  gīvaṭṭhike patiṭṭhitaṁ, gīvaṭṭhi piṭṭhikaṇṭake patiṭṭhitaṁ, piṭṭhikaṇṭako kaṭiṭṭhimhi
  patiṭṭhito, kaṭiṭṭhi ūruṭṭhike patiṭṭhitaṁ, ūruṭṭhi jaṅghaṭṭhike patiṭṭhitaṁ,
  jaṅghaṭṭhi gopphakaṭṭhike patiṭṭhitaṁ, gopphakaṭṭhi paṇhikaṭṭhike patiṭṭhitaṁ.
      Tattha yathā iṭṭhakadārugomayādisañcayesu na heṭṭhimā jānanti
  "mayaṁ uparime uparime ukkhipitvā ṭhitā"ti, nāpi uparimā uparimā jānanti "mayaṁ
  heṭṭhimesu heṭṭhimesu patiṭṭhitā"ti, evameva na paṇhikaṭṭhi jānāti "ahaṁ gopphakaṭṭhiṁ
  ukkhipitvā ṭhitan"ti, na gopphakaṭṭhi jānāti "ahaṁ jaṅghaṭṭhiṁ ukkhipitvā
  ṭhitan"ti, na jaṅghaṭṭhi jānāti "ahaṁ ūruṭṭhiṁ ukkhipitvā ṭhitan"ti, na ūruṭṭhi
  jānāti "ahaṁ kaṭiṭṭhiṁ ukkhipitvā ṭhitan"ti, na kaṭiṭṭhi jānāti "ahaṁ piṭṭhikaṇṭakaṁ
  ukkhipitvā ṭhitan"ti, na piṭṭhikaṇṭako jānāti "ahaṁ gīvaṭṭhiṁ ukkhipitvā
  ṭhito"ti, na gīvaṭṭhi jānāti "ahaṁ sīsaṭṭhiṁ ukkhipitvā ṭhitan"ti, na sīsaṭṭhi jānāti
  "ahaṁ gīvaṭṭhimhi patiṭṭhitan"ti, na gīvaṭṭhi jānāti "ahaṁ piṭṭhikaṇṭake
  patiṭṭhitan"ti, na piṭṭhikaṇṭako jānāti "ahaṁ kaṭiṭṭhimhi patiṭṭhito"ti, na kaṭiṭṭhi
  jānāti "ahaṁ ūruṭṭhimhi patiṭṭhitan"ti, na ūruṭṭhi jānāti "ahaṁ jaṅghaṭṭhimhi
  patiṭṭhitan"ti, na jaṅghaṭṭhi jānāti "ahaṁ gopphakaṭṭhimhi patiṭṭhitan"ti, na
  gopphakaṭṭhi jānāti "ahaṁ
-------------------------------------------------
[page 066]
  Paṇhikaṭṭhimhi patiṭṭhitan"ti. Aññamaññaṁ ābhogapaccavekkhaṇarahitā ete dhammā.
  Iti aṭṭhi nāma imasmiṁ sarīre pāṭiyekko koṭṭhāso acetano abyākato
  suñño nissatto thaddho paṭhavīdhātūti.
      Aṭṭhimiñjaṁ tesaṁ tesaṁ aṭṭhīnaṁ abbhantare ṭhitaṁ. Tattha yathā veḷupabbādīnaṁ
  anto pakkhittesu sinnavettaggādīsu na veḷupabbādīni jānanti "amhesu
  vettaggādīni pakkhittānī"ti, nāpi vettaggādīni jānanti "mayaṁ veḷupabbādīsu
  ṭhitānī"ti, evameva na aṭṭhīni jānanti "amhākaṁ anto aṭṭhimiñjaṁ ṭhitan"ti, nāpi
  aṭṭhimiñjaṁ jānāti "ahaṁ aṭṭhīnaṁ anto ṭhitan"ti. Aññamaññaṁ ābhogapaccavekkhaṇarahitā
  ete dhammā. Iti aṭṭhimiñjaṁ nāma imasmiṁ sarīre pāṭiyekko
  koṭṭhāso acetano abyākato suñño nissatto thaddho paṭhavīdhātūti.
      Vakkaṁ galavāṭakato nikkhantena ekamūleneva 1- thokaṁ gantvā dvidhā bhinnena
  thūlanahārunā vinibaddhaṁ hutvā hadayamaṁsaṁ parikkhipitvā ṭhitaṁ. Tattha yathā
  vaṇṭupanibaddhe ambaphaladvaye na vaṇṭaṁ jānāti "mayā ambaphaladvayaṁ upanibaddhan"ti,
  nāpi ambaphaladvayaṁ jānāti "ahaṁ vaṇṭena upanibaddhan"ti, evameva na thūlanahāru
  jānāti "mayā vakkaṁ upanibaddhan"ti, nāpi vakkaṁ jānāti "ahaṁ thūlanahārunā
  upanibaddhan"ti. Aññamaññaṁ ābhogapaccavekkhaṇarahitā ete dhammā. Iti vakkaṁ
  nāma imasmiṁ sarīre pāṭiyekko koṭṭhāso acetano abyākato suñño nissatto
  thaddho paṭhavīdhātūti.
      Hadayaṁ sarīrabbhantare uraṭṭhipañjaramajjhaṁ nissāya ṭhitaṁ. Tattha yathā
  jiṇṇasandamānikapañjarabbhantaraṁ nissāya ṭhapitāya maṁsapesiyā na
  jiṇṇasandamānikapañjarabbhantaraṁ jānāti "maṁ nissāya maṁsapesi ṭhapitā"ti, nāpi maṁsapesi
  jānāti "ahaṁ jiṇṇasandamānikapañjarabbhantaraṁ nissāya ṭhitā"ti, evameva na uraṭṭhi

  *  *  *  *  *  *
  Footnote: 1 chaṂa. ekamūlena
-------------------------------------------------
[page 067]
  Pañjarabbhantaraṁ jānāti "maṁ nissāya hadayaṁ ṭhitan"ti, nāpi hadayaṁ jānāti "ahaṁ
  uraṭṭhipañjarabbhantaraṁ nissāya ṭhitan"ti. Aññamaññaṁ ābhogapaccavekkhaṇarahitā
  ete dhammā. Iti hadayaṁ nāma imasmiṁ sarīre pāṭiyekko koṭṭhāso acetano
  abyākato suñño nissatto thaddho paṭhavīdhātūti.
      Yakanaṁ antosarīre dvinnaṁ thanānaṁ abbhantare dakkhiṇapassaṁ nissāya ṭhitaṁ.
  Tattha yathā ukkhalikapālapassamhi lagge yamakamaṁsapiṇḍe na ukkhalikapālapassaṁ
  jānāti "mayi yamakamaṁsapiṇḍo laggo"ti, nāpi yamakamaṁsapiṇḍo jānāti "ahaṁ
  ukkhalikapālapasse laggo"ti, evameva na thanānaṁ abbhantare dakkhiṇapassaṁ jānāti
  "maṁ nissāya yakanaṁ ṭhitan"ti, nāpi yakanaṁ jānāti "ahaṁ thanānaṁ abbhantare
  dakkhiṇapassaṁ nissāya ṭhitan"ti. Aññamaññaṁ ābhogapaccavekkhaṇarahitā ete dhammā.
  Iti yakanaṁ nāma imasmiṁ sarīre pāṭiyekko koṭṭhāso acetano abyākato
  suñño nissatto thaddho paṭhavīdhātūti.
      Kilomakesu paṭicchannakilomakaṁ hadayañca vakkañca parivāretvā ṭhitaṁ.
  Appaṭicchannakilomakaṁ sakalasarīre cammassa heṭṭhato maṁsaṁ pariyonaddhitvā ṭhitaṁ.
  Tattha yathā pilotikapaliveṭhite maṁse na maṁsaṁ jānāti "ahaṁ pilotikāya paliveṭhitan"ti,
  nāpi pilotikā jānāti "mayā maṁsaṁ paliveṭhitan"ti, evameva na vakkahadayāni
  sakalasarīre maṁsaṁ ca jānāti "ahaṁ kilomakena paṭicchannan"ti, nāpi
  kilomakaṁ jānāti "mayā vakkahadayāni sakalasarīre maṁsaṁ ca paṭicchannan"ti.
  Aññamaññaṁ ābhogapaccavekkhaṇarahitā ete dhammā. Iti kilomakaṁ nāma imasmiṁ
  sarīre pāṭiyekko koṭṭhāso acetano abyākato suñño nissatto thaddho
  paṭhavīdhātūti.
      Pihakaṁ hadayassa vāmapasse udarapaṭalassa matthakapassaṁ nissāya ṭhitaṁ. Tattha
  yathā koṭṭhakamatthakapassaṁ nissāya ṭhitāya gomayapiṇḍiyā na koṭṭhakamatthakapassaṁ
  jānāti "gomayapiṇḍi maṁ nissāya ṭhitā"ti, nāpi gomayapiṇḍi jānāti "ahaṁ
-------------------------------------------------
[page 068]
  Koṭṭhakamatthakapassaṁ nissāya ṭhitā"ti, evameva na udarapaṭalassa matthakapassaṁ
  jānāti "pihakaṁ maṁ nissāya ṭhitan"ti. Nāpi pihakaṁ jānāti "ahaṁ udarapaṭalassa
  matthakapassaṁ nissāya ṭhitan"ti. Aññamaññaṁ ābhogapaccavekkhaṇarahitā ete dhammā.
  Iti pihakaṁ nāma imasmiṁ sarīre pāṭiyekko koṭṭhāso acetano abyākato
  suñño nissatto thaddho paṭhavīdhātūti.
      Papphāsaṁ sarīrabbhantare dvinnaṁ thanānamantare hadayañca yakanañca
  uparicchādetvā 1- olambantaṁ ṭhitaṁ. Tattha yathā jiṇṇakoṭṭhabbhantare olambamāne
  sakuṇakulāvake na jiṇṇakoṭṭhabbhantaraṁ jānāti "mayi sakuṇakulāvako olambamāno
  ṭhito"ti, nāpi sakuṇakulāvako jānāti "ahaṁ jiṇṇakoṭṭhabbhantare olambamāno
  ṭhito"ti, evameva na sarīrabbhantaraṁ jānāti "mayi papphāsaṁ olambamānaṁ ṭhitan"ti,
  nāpi papphāsaṁ jānāti "ahaṁ evarūpe sarīrabbhantare olambamānaṁ ṭhitan"ti.
  Aññamaññaṁ ābhogapaccavekkhaṇarahitā ete dhammā. Iti papphāsaṁ nāma imasmiṁ sarīre
  pāṭiyekko koṭṭhāso acetano abyākato suñño nissatto thaddho paṭhavīdhātūti.
      Antaṁ galavāṭakato karīsamaggapariyante sarīrabbhantare ṭhitaṁ. Tattha yathā
  lohitadoṇikāya obhujitvā ṭhapite chinnasīsadhamanikaḷevare na lohitadoṇikā jānāti
  "mayi dhamanikaḷevaraṁ ṭhitan"ti, nāpi dhamanikaḷevaraṁ jānāti "ahaṁ lohitadoṇikāya 2-
  ṭhitan"ti, evameva na sarīrabbhantaraṁ jānāti "mayi antaṁ ṭhitan"ti, nāpi antaṁ
  jānāti "ahaṁ sarīrabbhantare ṭhitan"ti. Aññamaññaṁ ābhogapaccavekkhaṇarahitā
  ete dhammā. Iti antaṁ nāma imasmiṁ sarīre pāṭiyekko koṭṭhāso acetano
  abyākato suñño nissatto thaddho paṭhavīdhātūti.
      Antaguṇaṁ antantare ekavīsati antabhoge bandhitvā ṭhitaṁ. Tattha yathā
  pādapuñchanarajjumaṇḍalakaṁ sibbetvā ṭhitesu rajjukesu na pādapuñchanarajjumaṇḍalakaṁ
  jānāti "rajjukā maṁ sibbetvā ṭhitā"ti, nāpi rajjukā jānanti "mayaṁ
  pādapuñchanarajjumaṇḍalakaṁ sibbetvā ṭhitā"ti, evameva na antaṁ jānāti

  *  *  *  *  *  *
  Footnote: 1 Ma. paṭicchādetvā 2 Sī. lohitadoṇiyaṁ
-------------------------------------------------
[page 069]
  "antaguṇaṁ Maṁ ābandhitvā ṭhitan"ti, nāpi antaguṇaṁ jānāti "ahaṁ antaṁ
  ābandhitvā ṭhitan"ti. Aññamaññaṁ ābhogapaccavekkhaṇarahitā ete dhammā. Iti
  antaguṇaṁ nāma imasmiṁ sarīre pāṭiyekko koṭṭhāso acetano abyākato
  suñño nissatto thaddho paṭhavīdhātūti.
      Udariyaṁ udare ṭhitaṁ asitapītakhāyitasāyitaṁ. Tattha yathā suvānadoṇiyaṁ ṭhite
  suvānavamathumhi na suvānadoṇi jānāti "mayi suvānavamathu ṭhito"ti, nāpi suvānavamathu
  jānāti "ahaṁ suvānadoṇiyaṁ ṭhito"ti, evameva na udaraṁ jānāti "mayi udariyaṁ
  ṭhitan"ti, nāpi udariyaṁ jānāti "ahaṁ udare ṭhitan"ti. Aññamaññaṁ
  ābhogapaccavekkhaṇarahitā ete dhammā. Iti udariyaṁ nāma imasmiṁ sarīre pāṭiyekko
  koṭṭhāso acetano abyākato suñño nissatto thaddho paṭhavīdhātūti.
      Karīsaṁ pakkāsayasaṅkhāte aṭṭhaṅgulaveḷupabbasadise antapariyosāne ṭhitaṁ.
  Tattha yathā veḷupabbe omadditvā pakkhittāya saṇhapaṇḍumattikāya na veḷupabbaṁ
  jānāti "mayi paṇḍumattikā ṭhitā"ti, nāpi paṇḍumattikā jānāti "ahaṁ
  veḷupabbe ṭhitā"ti, evameva na pakkāsayo jānāti "mayi karīsaṁ ṭhitan"ti, nāpi
  karīsaṁ jānāti "ahaṁ pakkāsaye ṭhitan"ti. Aññamaññaṁ ābhogapaccavekkhaṇarahitā
  ete dhammā. Iti karīsaṁ nāma imasmiṁ sarīre pāṭiyekko koṭṭhāso acetano
  abyākato suñño nissatto thaddho paṭhavīdhātūti.
      Matthaluṅgaṁ sīsakaṭāhabbhantare ṭhitaṁ. Tattha yathā purāṇalāvukaṭāhe pakkhittāya
  piṭṭhapiṇḍiyā na lāvukaṭāhaṁ jānāti "mayi piṭṭhapiṇḍi ṭhitā"ti, nāpi piṭṭhapiṇḍi
  jānāti "ahaṁ lāvukaṭāhe ṭhitā"ti, evameva na sīsakaṭāhabbhantaraṁ jānāti "mayi
  matthaluṅgaṁ ṭhitan"ti, nāpi matthaluṅgaṁ jānāti "ahaṁ sīsakaṭāhabbhantare ṭhitan"ti.
  Aññamaññaṁ ābhogapaccavekkhaṇarahitā ete dhammā. Iti matthaluṅgaṁ nāma imasmiṁ
  sarīre pāṭiyekko koṭṭhāso acetano abyākato suñño nissatto thaddho
  paṭhavīdhātūti.
-------------------------------------------------
[page 070]
      Yaṁ vā panaññampīti iminā āpokoṭṭhāsādīsu tīsu anugataṁ paṭhavīdhātuṁ
  lakkhaṇavasena yevāpanakaṁ paṭhaviṁ katvā dasseti.
      Bāhirapaṭhavīdhātuniddese ayoti kāḷalohaṁ. Lohanti jātilohaṁ vijātilohaṁ
  kittimalohaṁ pisācalohanti catubbidhaṁ. Tattha ayo sajjhu 1- suvaṇṇaṁ tipu sīsaṁ
  tambalohaṁ vekantakalohanti imāni satta jātilohāni nāMa. Nāganāsikalohaṁ
  vijātilohaṁ nāMa. Kaṁsalohaṁ vaṭṭalohaṁ ārakūṭanti tīṇi kittimalohāni nāMa. Morakkhakaṁ
  puthukaṁ malīnakaṁ capalakaṁ selakaṁ āṭakaṁ tallakaṁ 2- dusilohanti aṭṭha pisācalohāni
  nāMa. Tesu pañca jātilohāni pāliyaṁ visuṁ vuttāneva. Tambalohaṁ vekantakalohanti 3-
  imehi pana dvīhi jātilohehi saddhiṁ sesaṁ sabbampi idha lohanti veditabbaṁ.
      Tipūti setatipu. Sīsanti kāḷatipu. Sajjhūti rajataṁ. Muttāti sāmuddikamuttā.
  Maṇīti ṭhapetvā pāliāgate veḷuriyādayo seso jotirasādibhedo sabbopi maṇi.
  Veḷuriyoti vaṁsavaṇṇamaṇi. Saṅkhoti sāmuddikasaṅkho. Silāti kāḷasilā paṇḍusilā
  setasilātiādibhedā sabbāpi silā. Pavāḷanti pavāḷameva. Rajatanti kahāpaṇo.
  Jātarūpanti suvaṇṇaṁ. Lohitaṅgoti 4- rattamaṇi. Masāragallanti kabaramaṇi. Tiṇādīsu
  bahisārā antamaso nāḷikerādayopi tiṇaṁ nāMa. Antosāraṁ antamaso dārukhaṇḍampi
  kaṭṭhaṁ nāMa. Sakkharāti muggamattato yāva muṭṭhippamāṇā marumbā 5- sakkharā nāMa.
  Muggamattato pana heṭṭhā vālikāti vuccati. Kathalāti 6- yaṅkiñci kapālaṁ. Bhūmīti
  paṭhavī. Pāsāṇoti antomuṭṭhiyaṁ asaṇṭhahanato paṭṭhāya hatthippamāṇaṁ asampatto
  pāsāṇo nāma, hatthippamāṇato paṭṭhāya pana upari pabbato nāMa. Yaṁ vā panāti
  iminā tālaṭṭhināḷikeraphalādibhedaṁ sesaṁ paṭhaviṁ gaṇhāti. Yā ca ajjhattikā
  paṭhavīdhātu yā ca bāhirāti iminā dvepi paṭhavīdhātuyo kakkhaḷaṭṭhena lakkhaṇato
  ekā paṭhavīdhātuevāti dasseti.

  *  *  *  *  *  *
  Footnote: 1 chaṂa. sajjhaṁ 2 chaṂa. bhallakaṁ 3 chaṂa. vekantakanti
  4 cha. lohitaṅkoti 5 chaṂa. marumpā 6 Ma. kathalaṁ, cha. kaṭhalaṁ
-------------------------------------------------
[page 071]
      [174] Āpodhātuniddesādīsu heṭṭhā vuttanayeneva veditabbaṁ. Āpo
  āpogatantiādīsu ābandhanavasena āPo. Tadeva āposabhāvaṅgatattā 1- āpogataṁ
  nāMa. Sinehavasena sineho. 2- Soyeva sinehasabhāvaṅgatattā 3- sinehagataṁ nāMa.
  Bandhanattaṁ rūpassāti avinibbhogarūpassa bandhanabhāvo. Pittaṁ semhantiādīnipi
  vaṇṇasaṇṭhānadisokāsaparicchedavasena pariggahetvā dhātuvaseneva manasikātabbāni.
      Tatrāyaṁ nayo:- pittesu hi abaddhapittaṁ jīvitindriyapaṭibaddhaṁ sakalasarīraṁ
  byāpetvā ṭhitaṁ. Baddhapittaṁ pittakosake ṭhitaṁ. Tattha yathā pūvaṁ byāpetvā ṭhite
  tele na pūvaṁ jānāti "telaṁ maṁ byāpetvā ṭhitan"ti, nāpi telaṁ jānāti "ahaṁ
  pūvaṁ byāpetvā ṭhitan"ti, evameva na sarīraṁ jānāti "abaddhapittaṁ maṁ
  byāpetvā ṭhitan"ti, nāpi abaddhapittaṁ jānāti "ahaṁ sarīraṁ byāpetvā ṭhitan"ti.
  Yathā ca vassodakena puṇṇe kosātakīkosake na kosātakīkosako jānāti "mayi
  vassodakaṁ ṭhitan"ti, nāpi vassodakaṁ jānāti "ahaṁ kosātakīkosake ṭhitan"ti,
  evameva na pittakosako jānāti "mayi baddhapittaṁ ṭhitan"ti, nāpi baddhapittaṁ
  jānāti "ahaṁ pittakosake ṭhitan"ti. Aññamaññaṁ ābhogapaccavekkhaṇarahitā ete
  dhammā. Iti pittaṁ nāma imasmiṁ sarīre pāṭiyekko koṭṭhāso acetano abyākato
  suñño nissatto yūsabhūto ābandhanākāro āpodhātūti.
      Semhaṁ ekapatthapūrappamāṇaṁ 4- udarapaṭale ṭhitaṁ. Tattha yathā uparisañjātapheṇupaṭalāya
  candanikāya na candanikā jānāti "mayi pheṇupaṭalaṁ 5- ṭhitan"ti,
  nāpi pheṇupaṭalaṁ jānāti "ahaṁ candanikāya ṭhitan"ti, evameva na udarapaṭalaṁ
  jānāti "mayi semhaṁ ṭhitan"ti, nāpi semhaṁ jānāti "ahaṁ udarapaṭale ṭhitan"ti.
  Aññamaññaṁ ābhogapaccavekkhaṇarahitā ete dhammā. Iti semhaṁ nāma imasmiṁ
  sarīre pāṭiyekko koṭṭhāso acetano abyākato suñño nissatto yūsabhūto
  ābandhanākāro āpodhātūti.

  *  *  *  *  *  *
  Footnote: 1 chaṂa. āpobhāvaṁ gatattā 2 chaṂa. snehavasena sneho. evamuparipi
  3 chaṂa. snehabhāvaṁ gatattā 4 Sī. ekapattapūrappamāṇaṁ
  5 chaṂa. pheṇa.... evamuparipi
-------------------------------------------------
[page 072]
      Pubbo anibaddhokāso. Yattha yattheva khāṇukaṇṭakappaharaṇāggijālādīhi
  abhihaṭe sarīrappadese lohitaṁ saṇṭhahitvā paccati, gaṇḍapīḷakādayo vā uppajjanti,
  tattha tattheva tiṭṭhati. Tattha yathā pharasuppahārādivasena paggharitaniyyāse rukkhe
  na rukkhassa pharasuppahārādippadesā jānanti "amhesu niyyāso ṭhito"ti, nāpi
  niyyāso jānāti "ahaṁ rukkhassa pharasuppahārādippadesesu ṭhito"ti, evameva
  na sarīrassa khāṇukaṇṭakādīhi abhihaṭappadesā jānanti "amhesu pubbo ṭhito"ti,
  nāpi pubbo jānāti "ahaṁ tesu padesesu 1- ṭhito"ti. Aññamaññaṁ
  ābhogapaccavekkhaṇarahitā ete dhammā. Iti pubbo nāma imasmiṁ sarīre pāṭiyekko
  koṭṭhāso acetano abyākato suñño nissatto yūsabhūto ābandhanākāro
  āpodhātūti.
      Lohitaṁ 2- saṁsaraṇalohitaṁ abaddhapittaṁ viya sakalasarīraṁ byāpetvā ṭhitaṁ.
  Sannicitalohitaṁ yakanaṭṭhānassa heṭṭhābhāgaṁ pūretvā ekapatthapūraṇamattaṁ 3-
  vakkahadayayakanapapphāsāni tementaṁ ṭhitaṁ. Tattha saṁsaraṇalohite abaddhapittasadisova 4-
  vinicchayo. Itaraṁ pana yathā jajjarakapālaṭṭhe udake heṭṭhā leḍḍukhaṇḍādīni 5-
  temayamāne na leḍḍukhaṇḍādīni jānanti "mayaṁ udakena temiyamānā 6- ṭhitā"ti,
  nāpi udakaṁ jānāti "ahaṁ leḍḍukhaṇḍādīni tememī"ti, evameva na yakanassa
  heṭṭhābhāgaṭṭhānaṁ vakkādīni vā jānanti "mayaṁ lohitaṁ ṭhitaṁ, amhe vā
  temayamānaṁ ṭhitan"ti, nāpi lohitaṁ jānāti "ahaṁ yakanassa heṭṭhābhāgaṁ pūretvā
  vakkādīni temayamānaṁ ṭhitan"ti. Aññamaññaṁ ābhogapaccavekkhaṇarahitā ete dhammā
  iti lohitaṁ nāma imasmiṁ sarīre pāṭiyekko koṭṭhāso acetano abyākato
  suñño nissatto yūsabhūto ābandhanākāro āpodhātūti.
      Sedo aggisantāpādikālesu kesalomakūpavivarāni pūretvā tiṭṭhati ceva
  paggharati ca. Tattha yathā udakā abbūḷhamattesu bhisamuḷālakumudanāḷakalāpesu na

  *  *  *  *  *  *
  Footnote: 1 Sī. khāṇukaṇṭakādīhi abhihatesu 2 cha. lohitesu 3 chaṂa. ekapatthapūraṇappamāṇaṁ
  4 Sī. abaddhapitte viya 5 chaṂa....khaṇḍāni 6 Ma. temayamānā
-------------------------------------------------
[page 073]
  Bhisādikalāpavivarāni jānanti "amhehi udakaṁ paggharatī"ti, nāpi bhisādikalāpavivarehi
  paggharantaṁ udakaṁ jānāti "ahaṁ bhisādikalāpavivarehi paggharāmī"ti, evameva na
  kesalomakūpavivarāni jānanti "amhehi sedo paggharatī"ti, nāpi sedo jānāti
  "ahaṁ kesalomakūpavivarehi paggharāmī"ti. Aññamaññaṁ ābhogapaccavekkhaṇarahitā
  ete dhammā. Iti sedo nāma imasmiṁ sarīre pāṭiyekko koṭṭhāso acetano
  abyākato suñño nissatto yūsabhūto ābandhanākāro āpodhātūti.
      Medo thūlassa sakalasarīraṁ pharitvā kīsassa jaṅghamaṁsādīni nissāya ṭhito
  patthinnasineho. Tattha yathā haliddipilotikapaṭicchanne maṁsapuñje na maṁsapuñjo
  jānāti "maṁ nissāya haliddipilotikā ṭhitā"ti, nāpi haliddipilotikā jānāti
  "ahaṁ maṁsapuñjaṁ nissāya ṭhitā"ti, evameva na sakalasarīre jaṅghādīsu vā maṁsaṁ
  jānāti "maṁ nissāya medo ṭhito"ti, nāpi medo jānāti "ahaṁ sakalasarīre
  jaṅghādīsu vā maṁsaṁ nissāya ṭhito"ti. Aññamaññaṁ ābhogapaccavekkhaṇarahitā
  ete dhammā. Iti medo nāma imasmiṁ sarīre pāṭiyekko koṭṭhāso acetano
  abyākato suñño nissatto patthinnasineho patthinnayūsabhūto ābandhanākāro
  āpodhātūti.
      Assu yadā sañjāyati, tadā akkhikūpake pūretvā tiṭṭhati vā paggharati
  vā. Tattha yathā udakapuṇṇesu taruṇatālaṭṭhikūpakesu na taruṇatālaṭṭhikūpakā
  jānanti "amhesu udakaṁ ṭhitana"ti, nāpi udakaṁ jānāti "ahaṁ taruṇatālaṭṭhikūpakesu
  ṭhitan"ti, evameva na akkhikūpakā jānanti "amhesu assu ṭhitan"ti, nāpi assu
  jānāti "ahaṁ akkhikūpakesu ṭhitan"ti. Aññamaññaṁ ābhogapaccavekkhaṇarahitā
  ete dhammā. Iti assu nāma imasmiṁ sarīre pāṭiyekko koṭṭhāso acetano
  abyākato suñño nissatto yūsabhūto ābandhanākāro āpodhātūti.
      Vasā aggisantāpādikāle hatthatalahatthapiṭṭhipādatalapādapiṭṭhināsapuṭanalāṭāṁsakūṭesu
  ṭhitavilīnasineho. Tattha yathā pakkhittatele ācāme na ācāmo jānāti
-------------------------------------------------
[page 074]
  "maṁ Telaṁ ajjhottharitvā ṭhitan"ti, nāpi telaṁ jānāti "ahaṁ ācāmaṁ ajjhottharitvā
  ṭhitan"ti, evameva na hatthatalādippadeso jānāti "maṁ vasā ajjhottharitvā
  ṭhitā"ti, nāpi vasā jānāti "ahaṁ hatthatalādippadese ajjhottharitvā ṭhitā"ti.
  Aññamaññaṁ ābhogapaccavekkhaṇarahitā ete dhammā. Iti vasā nāma imasmiṁ sarīre
  pāṭiyekko koṭṭhāso acetano abyākato suñño nissatto yūsabhūto
  ābandhanākāro āpodhātūti.
      Kheḷo tathārūpe kheḷuppattipaccaye sati ubhohi kapolapassehi orohitvā
  jivhāya tiṭṭhati. Tattha yathā abbhocchinnaudakanissande nadītīrakūpake na kūpatalaṁ
  jānāti "mayi udakaṁ santiṭṭhatī"ti, nāpi udakaṁ jānāti "ahaṁ kūpatale santiṭṭhāmī"ti,
  evameva na jivhātalaṁ jānāti "mayi ubhohi kapolapassehi orohitvā kheḷo
  ṭhito"ti, nāpi kheḷo jānāti "ahaṁ ubhohi kapolapassehi orohitvā jivhātale
  ṭhito"ti. Aññamaññaṁ ābhogapaccavekkhaṇarahitā ete dhammā. Iti kheḷo nāma
  imasmiṁ sarīre pāṭiyekko koṭṭhāso acetano abyākato suñño nissatto
  yūsabhūto ābandhanākāro āpodhātūti.
      Siṅghāṇikā yadā sañjāyati, tadā nāsapuṭe pūretvā tiṭṭhati vā paggharati
  vā. Tattha yathā pūtidadhibharitāya sippikāya na sippikā jānāti "mayi pūtidadhi
  ṭhitan"ti, nāpi pūtidadhi jānāti "ahaṁ sippikāya ṭhitan"ti, evameva na nāsapuṭā
  jānanti "amhesu siṅghāṇikā ṭhitā"ti, nāpi siṅghāṇikā jānāti "ahaṁ nāsapuṭesu
  ṭhitā"ti. Aññamaññaṁ ābhogapaccavekkhaṇarahitā ete dhammā. Iti siṅghāṇikā
  imasmiṁ sarīre pāṭiyekko koṭṭhāso acetano abyākato suñño nissatto
  yūsabhūto ābandhanākāro āpodhātūti.
      Lasikā aṭṭhikasandhīnaṁ abbhañjanakiccaṁ sādhayamānā asītisatasandhīsu ṭhitā.
  Tattha yathā telabbhañjite akkhe na akkho jānāti "maṁ telaṁ abbhañjitvā
  ṭhitan"ti, nāpi telaṁ jānāti "ahaṁ akkhaṁ abbhañjitvā ṭhitan"ti, evameva na
-------------------------------------------------
[page 075]
  Asītisatasandhiyo 1- jānanti "lasikā amhe abbhañjitvā ṭhitā"ti, nāpi lasikā jānāti
  "ahaṁ asītisatasandhiyo abbhañjitvā ṭhitā"ti. Aññamaññaṁ ābhogapaccavekkhaṇarahitā
  ete dhammā. Iti lasikā nāma imasmiṁ sarīre pāṭiyekko koṭṭhāso
  acetano abyākato suñño nissatto yūsabhūto ābandhanākāro āpodhātūti.
      Muttaṁ vatthissa abbhantare ṭhitaṁ. Tattha yathā candanikāya pakkhitte adhomukhe
  ravaṇaghaṭe na ravaṇaghaṭo jānāti "mayi candanikāraso ṭhito"ti, nāpi candanikāraso
  jānāti "ahaṁ ravaṇaghaṭe ṭhito"ti, evameva na vatthi jānāti "mayi muttaṁ
  ṭhitan"ti, nāpi muttaṁ jānāti "ahaṁ vatthimhi ṭhitan"ti. Aññamaññaṁ
  ābhogapaccavekkhaṇarahitā ete dhammā. Iti muttaṁ nāma imasmiṁ sarīre pāṭiyekko
  koṭṭhāso acetano abyākato suñño nissatto yūsabhūto ābandhanākāro
  āpodhātūti. Yaṁ vā panāti avasesesu tīsu koṭṭhāsesu āpodhātuṁ sandhāya
  vuttaṁ.
      Bāhirāapodhātuniddese mūlaṁ paṭicca nibbatto raso mūlaraso nāMa.
  Khandharasādīsupi eseva nayo. Khīrādīni pākaṭāneva. Yathā pana bhesajjasikkhāpade,
  evamidha niyamo natthi, yaṅkiñci khīraṁ khīrameva. Sesesupi eseva nayo. Bhummānīti
  āvāṭādīsu ṭhitaudakāni. Antalikkhānīti paṭhaviṁ appattāni vassodakāni. Yaṁ vā
  panāti himodakakappavināsakaudakapaṭhavīsandhārakaudakādīni idha yevāpanakaṭṭhānaṁ
  paviṭṭhāni.
      [175] Tejodhātuniddese tejanavasena tejo. Tejova tejobhāvaṁ gatattā
  tejogataṁ. Usmāti uṇhākāro. Usmāva usmābhāvaṁ gatattā usmāgataṁ. Usumanti
  caṇḍausumaṁ. Tadeva usumabhāvaṁ gatattā usumagataṁ. Yena cāti yena ca 2- tejogatena
  kuppitena. Santappatīti ayaṁ kāyo santappati, ekāhikajarādibhāvena usumajāto

  *  *  *  *  *  *
  Footnote: 1 chaṂa....sandhayo. evamuparipi 2 chaṂa. ca-saddo na dissati
-------------------------------------------------
[page 076]
  Hoti. Yena ca jīrīyatīti yena ca 1- ayaṁ kāyo jīrayati, 2- indriyavekallataṁ
  balaparikkhayaṁ valitacapalitādibhāvañca 3- pāpuṇāti. Yena ca pariḍayhatīti yena ca 1-
  kuppitena ayaṁ kāyo ḍayhati, so ca puggalo ḍayhāmi ḍayhāmīti kandanto
  satadhotasappigosītacandanādilepanañceva tālavaṇṭavātañca paccāsiṁsati. Yena ca
  asitapītakhāyitasāyitaṁ sammā pariṇāmaṁ gacchatīti yenetaṁ asitaṁ vā odanādi pītaṁ vā
  pānakādi khāyitaṁ vā piṭṭhakhajjakādi sāyitaṁ vā ambapakkamadhuphāṇitādi sammā
  paripākaṁ gacchati, rasādibhāvena vivekaṁ gacchatīti attho. Ettha ca purimā tayo
  tejodhātū catusamuṭṭhānā, pacchimo kammasamuṭṭhānova. Ayaṁ tāvettha padavaṇṇanā. 4-
      Idaṁ pana manasikāravidhānaṁ:- idha bhikkhu "yena santappati, ayaṁ imasmiṁ
  sarīre pāṭiyekko koṭṭhāso acetano abyākato suñño nissatto paripācanākāro
  tejodhātū"ti manasikaroti. "yena Jīrayati, yena pariḍayhati, yena asitapītakhāyitasāyitaṁ
  sammā pariṇāmaṁ gacchati, ayaṁ imasmiṁ sarīre pāṭiyekko koṭṭhāso
  acetano abyākato suñño nissatto paripācanākāro tejodhātū"ti manasikaroti.
  Yaṁ vā panāti imasmiṁ sarīre pākatiko eko utu atthi, so yevāpanakaṭṭhānaṁ
  paviṭṭho.
      Bāhiratejodhātuniddese kaṭṭhaṁ paṭicca pajjalito kaṭṭhupādāno aggi
  kaṭṭhaggi nāMa. Sakalikaggiādīsupi eseva nayo. Saṅkāraggīti kacavaraṁ saṅkaḍḍhitvā
  jālāpito aggi kacavaraggi. Indaggīti asaniaggi. Aggisantāpoti jālāya vā
  vītacchitaṅgārānaṁ 5- vā santāPo. Suriyasantāpoti ātaPo. Kaṭṭhasannicayasantāpoti
  kaṭṭharāsiṭṭhāne santāPo. Sesesupi eseva nayo. Yaṁ vā panāti
  petaggikappavināsakagginirayaggiādayo idha yevāpanakaṭṭhānaṁ paviṭṭhā.
      [176] Vāyodhātuniddese vāyanavasena vāyo. Vāyova vāyobhāvaṁ gatattā
  vāyogataṁ. Thambhitattaṁ rūpassāti avinibbhogarūpassa thambhitabhāvo. Uddhaṅgamā vātāti

  *  *  *  *  *  *
  Footnote: 1 chaṂa. ca-saddo na dissati 2 cha. jīrīyati. evamuparipi 3 chaṂa. valipalitādi...
  4 chaṂa. padasaṁvaṇṇanā 5 chaṂa. vītaccitaṅgārānaṁ
-------------------------------------------------
[page 077]
  Uggārahikkārādipavattakā 1- uddhaṁ ārohanavātā. Adhogamā vātāti
  uccārapassāvādinīharaṇakā adho orohanavātā. Kucchisayā vātāti antānaṁ bahivātā.
  Koṭṭhāsayā vātāti antānaṁ antovātā. Aṅgamaṅgānusārino vātāti
  dhamanījālānusārena sakalasarīre aṅgamaṅgāni anusaṭā samiñjanapasāraṇādinibbattakā
  vātā. Satthakavātāti sandhibandhanāni kattariyā chindantā viya pavattavātā.
  Khurakavātāti khurena viya hadayaṁ phālanakavātā. 2- Uppalakavātāti hadayamaṁsameva
  uppāṭanakavātā. Assāsoti antopavisananāsikāvāto passāsoti
  bahinikkhamananāsikāvāto. Ettha ca purimā sabbe catusamuṭṭhānā, assāsapassāsā
  cittasamuṭṭhānāva. Ayamettha padavaṇṇanā.
      Idaṁ pana manasikāravidhānaṁ:- idha bhikkhu uddhaṅgamādibhede vāte uddhaṅ
  gamādivasena pariggahetvā "uddhaṅgamā vātā nāma imasmiṁ sarīre pāṭiyekko
  koṭṭhāso acetano abyākato suñño nissatto vitthambhanākāro vāyodhātū"ti
  manasikaroti. Sesesupi eseva nayo. Yaṁ vāpanāti sese vāyokoṭṭhāse anugatā
  vātā idha yevāpanakaṭṭhānaṁ paviṭṭhā.
      Bāhiravāyodhātuniddese puratthimā vātāti puratthimadisato āgatā vātā.
  Pacchimuttaradakkhiṇesupi eseva nayo. Sarajā vātāti saha rajena sarajā. Arajā
  vātāti rajavirahitā suddhā arajā nāMa. Sītāti sītautusamuṭṭhānā sītabalāhakantare
  samuṭṭhitā. Uṇhāti uṇhautusamuṭṭhānā uṇhabalāhakantare samuṭṭhitā.
  Parittāti mandavātā tanukavātā. 3- Adhimattāti balavavātā. Kāḷāti
  kāḷabalāhakantare samuṭṭhitā. Yehi abbhāhato chavivaṇṇo kāḷako hoti, tesaṁ etaṁ
  adhivacanantipi eke. Verambhavātāti yojanato upari vāyanavātā. Pakkhavātāti
  antamaso makkhikāyapi pakkhāyūhanasamuṭṭhitā vātā. Supaṇṇavātāti garuḷavātā.
  Kāmañca imepi pakkhavātāva, ussadavasena pana visuṁ gahitā. Tālavaṇṭavātāti

  *  *  *  *  *  *
  Footnote: 1 cha. uggārahikkādi... 2 chaṂa. phālanavātā 3 chaṂa. mandā tanukavātā
-------------------------------------------------
[page 078]
  Tālapaṇṇehi vā aññena vā kenaci maṇḍalasaṇṭhānena samuṭṭhāpitā vātā.
  Vidhūpanavātāti vījanapattakena samuṭṭhāpitā vātā. Imāni ca tālavaṇṭavidhūpanāni
  anuppannampi vātaṁ uppādenti, uppannampi parivattenti. Yaṁ vā panāti idha
  pāliyaṁ āgate ṭhapetvā sesā vātā yevāpanakaṭṭhānaṁ paviṭṭhā.
      [177] Ākāsadhātuniddese appaṭighaṭṭanaṭṭhena na kassatīti ākāso.
  Ākāsova ākāsabhāvaṁ gatattā ākāsagataṁ. Aghaṭṭanīyatāya aghaṁ. Aghameva aghabhāvaṁ
  gatattā aghagataṁ. Vivaroti antaraṁ. Tadeva vivarabhāvaṁ gatattā vivaragataṁ. Asamphuṭṭhaṁ
  maṁsalohitehīti maṁsalohitehi nissaṭaṁ. Kaṇṇacchiddantiādi pana tasseva pabhedadassanaṁ.
  Tattha kaṇṇacchiddanti kaṇṇasmiṁ chiddaṁ vivaraṁ maṁsalohitehi asamphuṭṭhokāso.
  Sesesupi eseva nayo. Yenāti yena vivarena etaṁ asitādibhedaṁ ajjhoharaṇīyaṁ
  ajjhoharati, anto paveseti. Yatthāti yasmiṁ antoudarapaṭalasaṅkhāte okāse
  etadeva catubbidhaṁ ajjhoharaṇīyaṁ tiṭṭhati. Yenāti yena vivarena sabbampetaṁ vipakkaṁ
  kasaṭabhāvaṁ āpannaṁ nikkhamati, taṁ udarapaṭalato yāva karīsamaggā vidatthicaturaṅgulamattaṁ
  chiddaṁ maṁsalohitehi asamphuṭṭhaṁ nissaṭaṁ ākāsadhātūti veditabbaṁ. Yaṁ vā panāti
  ettha cammantaraṁ maṁsantaraṁ nahāruntaraṁ aṭṭhintaraṁ lomantaranti idaṁ sabbaṁ
  yevāpanakaṭṭhānaṁ paviṭṭhaṁ.
      Bāhirakāakāsadhātuniddese asamphuṭṭhaṁ catūhi mahābhūtehīti catūhi mahābhūtehi
  nissaṭaṁ bhittichiddakavāṭachiddādikaṁ veditabbaṁ. Iminā yasmiṁ ākāse parikammaṁ
  karontassa catukkapañcakajjhānāni uppajjanti taṁ kathitaṁ.
      [178] Viññāṇadhātuniddese cakkhuviññāṇasaṅkhātā dhātu cakkhuviññāṇadhātu.
  Sesāsupi eseva nayo. Iti imāsu chasu dhātūsu pariggahitāsu aṭṭhārasa
  dhātuyo pariggahitāva honti. Kathaṁ? paṭhavītejovāyodhātuggahaṇena tāva
  phoṭṭhabbadhātu gahitāva hoti, āpodhātuākāsadhātuggahaṇena dhammadhātu,
-------------------------------------------------
[page 079]
  Viññāṇadhātuggahaṇena tassā purecārikapacchācārikattā manodhātu gahitāva hoti.
  Cakkhuviññāṇadhātuādayo sutte āgatāeva, sesā nava āharitvā dassetabbā.
  Cakkhuviññāṇadhātuggahaṇena hi tassā nissayabhūtā cakkhudhātu ārammaṇabhūtā rūpadhātu
  ca gahitāva honati. Evaṁ sotaviññāṇadhātuādiggahaṇena sotadhātuādayoti
  aṭṭhārasapi gahitāva honti. Tāsu dasahi dhātūhi rūpapariggaho kathito hoti, sattahi
  arūpapariggaho, dhammadhātuyā siyā rūpapariggaho siyā arūpapariggaho. Iti aḍḍhekādasahi
  dhātūhi rūpapariggaho, aḍḍhaṭṭhadhātūhi arūpapariggahoti rūpārūpapariggaho kathito hoti.
  Rūpārūpaṁ pañcakkhandhā dassetabbā, 1- taṁ hoti dukkhasaccaṁ, taṁsamuṭṭhāpikā
  purimataṇahā samudayasaccaṁ, ubhinnaṁ appavatti nirodhasaccaṁ, tampajānako 2- maggo
  maggasaccanti idaṁ catusaccakammaṭṭhānaṁ aṭṭhārasadhātuvasena abhiniviṭṭhassa bhikkhuno yāva
  arahattā matthakaṁ pāpetvā nigamanaṁ kathitanti veditabbaṁ.
      [179] Idāni dutiyachakkaṁ dassento aparāpi cha dhātuyotiādimāha.
  Tattha sukhadhātu dukkhadhātūti kāyappasādavatthukāni sukhadukkhāni sappaṭipakkhavasena
  yugaḷakato dassitāni. Sukhaṁ hi dukkhassa paṭipakkho, dukkhaṁ sukhassa. Yattakaṁ sukhena
  pharitaṭṭhānaṁ, tattakaṁ dukkhaṁ pharati. Yattakaṁ dukkhena pharitaṭṭhānaṁ, tattakaṁ sukhaṁ pharati.
  Somanassadhātu domanassadhātūti idampi tatheva yugaḷakaṁ kataṁ. Somanassañhi
  domanassassa paṭipakkho, domanassaṁ somanassassa. Yattakaṁ somanassena pharitaṭṭhānaṁ,
  tattakaṁ domanassaṁ pharati. Yattakaṁ domanassena pharitaṭṭhānaṁ, tattakaṁ somanassaṁ
  pharati.
      Upekkhādhātu avijjādhātūti idaṁ pana padadvayaṁ 3- sarikkhakavasena yugaḷakaṁ
  kataṁ. Ubhayampi hetaṁ avibhūtattā sarikkhakaṁ hoti. Tattha sukhadukkhadhātuggahaṇena
  taṁsampayuttā kāyaviññāṇadhātu vatthubhūtā kāyadhātu ārammaṇabhūtā phoṭṭhabbadhātu
  ca gahitāva honti. Somanassadomanassadhātuggahaṇena taṁsampayuttā manoviññāṇadhātu

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. taṁpajānano 3 chaṂa. dvayaṁ
-------------------------------------------------
[page 080]
  Gahitā hoti. Avijjādhātuggahaṇena dhammadhātu gahitā. Upekkhādhātuggahaṇena
  cakkhusotaghānajivhāviññāṇadhātumanodhātuyo tāsaṁyeva vatthārammaṇabhūtā
  cakkhudhāturūpadhātuādayo ca gahitāti evaṁ aṭṭhārasapi dhātuyo gahitāva honti. Idāni
  tāsu dasahi dhātūhi rūpapariggahotiādi sabbaṁ heṭṭhā vuttanayeneva veditabbaṁ.
  Evampi ekassa bhikkhuno yāva arahattā matthakaṁ pāpetvā nigamanaṁ kathitaṁ hotīti
  veditabbaṁ. Tattha katamā sukhadhātu, yaṁ kāyikaṁ sātantiādīni heṭṭhā vuttanayāneva.
      [181] Tatiyachakke kāmoti dve kāmā vatthukāmo ca kilesakāmo ca.
  Tattha kilesakāmaṁ sandhāya kāmapaṭisaṁyuttā dhātu kāmadhātu, kāmavitakkassetaṁ nāmaṁ.
  Vatthukāmaṁ sandhāya kāmoyeva dhātu kāmadhātu, kāmāvacaradhammānametaṁ nāmaṁ.
  Byāpādapaṭisaṁyuttā dhātu byāpādadhātu, byāpādavitakkassetaṁ nāmaṁ. Byāpādova
  dhātu byāpādadhātu, dasāaghātavatthukassa paṭighassetaṁ nāmaṁ. Vihiṁsāpaṭisaṁyuttā
  dhātu vihiṁsādhātu, vihiṁsāvitakkassetaṁ nāmaṁ. Vihiṁsāyeva dhātu vihiṁsādhātu,
  parasattaviheṭhanassetaṁ 1- nāmaṁ. Ayampana heṭṭhā anāgatattā evaṁ atthādivibhāgato
  veditabbā:- vihiṁsanti etāya satte, vihiṁsanaṁ vā etaṁ sattānanti vihiṁsā.
  Sā viheṭhanalakkhaṇā karuṇāpaṭipakkhalakkhaṇā vā. Parasantāne ubbegajananarasā
  sakasantāne karuṇāviddhaṁsanarasā vā. Dukkhāyatanapaccupaṭṭhānā, paṭighapadaṭṭhānāti
  veditabbā. Nekkhammaṁ vuccati lobhā nikkhantattā alobho, nīvaraṇehi nikkhantattā
  paṭhamajjhānaṁ, sabbākusalehi nikkhantattā sabbakusalaṁ. Nekkhammapaṭisaṁyuttā dhātu
  nekkhammadhātu, nekkhammavitakkassetaṁ nāmaṁ. Nekkhammameva dhātu nekkhammadhātu,
  sabbassāpi kusalassetaṁ nāmaṁ. Abyāpādapaṭisaṁyuttā dhātu abyāpādadhātu,
  abyāpādavitakkassetaṁ nāmaṁ. Abyāpādova dhātu abyāpādadhātu, mettāyetaṁ
  nāmaṁ. Avihiṁsāpaṭisaṁyuttā dhātu avihiṁsādhātu, avihiṁsāvitakkassetaṁ nāmaṁ. Avihiṁsāva
  dhātu avihiṁsādhātu. Karuṇāyetaṁ nāmaṁ.

  *  *  *  *  *  *
  Footnote: 1 chaṂa. parasattavihesanassetaṁ
-------------------------------------------------
[page 081]
      [182] Idāni tamevatthaṁ dassetuṁ tattha katamā kāmadhātūti padabhājanaṁ
  āraddhaṁ. Tattha paṭisaṁyuttoti sampayogavasena paṭisaṁyutto. Takko vitakkotiādīni
  vuttatthāneva. Viheṭhetīti bādheti dukkhāpeti. Heṭhanāti pāṇippahārādīhi bādhanā
  dukkhuppādanā. Balavaheṭhanā viheṭhanā. Hiṁsanti etāyāti hiṁsanā. Balavahiṁsanā
  vihiṁsanā. Rosanāti ghaṭṭanā. Virosanāti balavaghaṭṭanā. Sabbattha viupasaggena 1-
  padaṁ vaḍḍhitaṁ. Upahananti etenāti upaghāto, paresaṁ upaghāto parūpaghāto.
      Mettāyanti etāyāti metti. Mettāyanākāro mettāyanā. Mettāya
  ayitassa mettāsamaṅgino bhāvo mettāyitattaṁ. Byāpādena vimuttassa cetaso
  vimutti cetovimutti. Ettha ca purimehi tīhi upacārappattāpi
  appanāppattāpi 2- mettā kathitā, pacchimena appanāppattāva.
      Karuṇāyanti etāyāti karuṇā. Karuṇāyanākāro karuṇāyanā. Karuṇāya
  ayitassa karuṇāsamaṅgino bhāvo karuṇāyitattaṁ. Vihiṁsāya vimuttassa cetaso vimutti
  cetovimutti. Idhāpi purimanayeneva upacārappanābhedo veditabbo. Ubhayatthāpi ca
  pariyosānapade mettā karuṇāti cetovimuttivisesanatthaṁ vuttaṁ.
      Ettha ca kāmavitakko sattesupi uppajjati saṅkhāresupi. Ubhayattha uppannopi
  kammapathabhedova. Byāpādo pana sattesu uppannoyeva kammapathaṁ bhindati, na
  itaro. Vihiṁsāyapi eseva nayo. Ettha ca dubbidhā kathā sabbasaṅgāhikā ceva
  asambhinnā ca. Kāmadhātuggahaṇena hi byāpādavihiṁsādhātuyopi gahitā.
  Kāmadhātu yāyeva pana nīharitvā nīharitvā dvepi etā dassitāti ayaṁ tāvettha
  sabbasaṅgāhikakathā. Ṭhapetvā pana byāpādavihiṁsādhātuyo sesā sabbāpi
  kāmadhātuevāti ayaṁ asambhinnakathā nāMa. Nekkhammadhātuggahaṇenāpi
  abyāpādāvihiṁsādhātuyo gahitāyeva. Nekkhammadhātuto pana nīharitvā nīharitvā
  tadubhayampi dassitanti ayametthāpi sabbasaṅgāhikakathā. Ṭhapetvā abyāpādāvihiṁsādhātuyo
  avasesā nekkhammadhātūti ayaṁ asambhinnakathā nāMa.

  *  *  *  *  *  *
  Footnote: 1 Ma. sabbattha vā upasaggena, cha. sabbattha vā viupasaggena 2 Sī. appaṇāpattāpi
-------------------------------------------------
[page 082]
      Imāhi ca chahi dhātūhi pariggahitāhi aṭṭhārasa dhātuyo pariggahitāva
  honti. Sabbāpi hi tā dhātuyo kāmadhātutova nīharitvā nīharitvā labbhāpetabbā 1-
  aṭṭhārasa dhātuyova hontīti tiṇṇaṁ chakkānaṁ vasena aṭṭhārasa honti. Evampana
  aggahetvā ekekasmiṁ chakke vuttanayeneva 2- aṭṭhārasa aṭṭhārasa katvā sabbānipi
  tāni aṭṭhārasakāni ekajjhaṁ abhisaṅkhipitvāpi 3- aṭṭhāraseva hontīti veditabbā.
  Iti imasmiṁ suttantabhājanīye soḷasadhātuyo kāmāvacarā, dve tebhūmikāti evamettha
  sammasanavārova 4- kathitoti veditabbo.
                      Suttantabhājanīyavaṇṇanā niṭṭhitā.
                           -------------
                        2. Abhidhammabhājanīyavaṇṇanā
      [183] Abhidhammabhājanīye sarūpeneva sabbāpi dhātuyo dassento aṭṭhārasa
  dhātuyo cakkhudhātu rūpadhātūtiādimāha. Tattha uddesavāre tāva:-
               atthato lakkhaṇādīhi 5- kamatāvatvasaṅkhato 6-
               paccayā atha daṭṭhabbā veditabbo vinicchayo.
      Tattha atthatoti cakkhatīti cakkhu. Rūpayatīti rūpaṁ. Cakkhussa viññāṇaṁ
  cakkhuviññāṇanti evamādinā tāva nayena cakkhvādīnaṁ visesatthato veditabbo
  vinicchayo. Avisesena pana vidahati, dhīyate, vidhānaṁ, vidhīyate etāya, ettha vā
  dhīyatīti dhātu. Lokiyā hi dhātuyo kāraṇabhāvena vavatthitā hutvā suvaṇṇarajatādidhātuyo
  viya suvaṇṇarajatādiṁ anekappakāraṁ saṁsāradukkhaṁ vidahanti. Bhārahārehi ca
  bhāro viya sattehi dhīyante, dhāriyantīti attho. Dukkhavidhānamattameva cetā
  avasavattanato. Etāhi ca kāraṇabhūtāhi 7- saṁsāradukkhaṁ sattehi anuvidhīyati.

  *  *  *  *  *  *
  Footnote: 1 Sī. bhāvetabbā, cha. labhāpetabbā 2 chaṂa. eva-saddo na dissati
  3 chaṂa. abhisaṅkhipitvā 4 chaṂa. sammasanacārova 5 chaṂa. lakkhaṇādito
  6 Ma....saṅkhyato 7 chaṂa. karaṇabhūtāhi
-------------------------------------------------
[page 083]
  Tathāvihitañcetaṁ saṁsāradukkhaṁ 1- etāsveva dhīyati, ṭhapiyatīti attho. Iti
  cakkhvādīsu ekeko dhammo yathāsambhavaṁ vidahati dhīyatetiādiatthavasena dhātūti vuccati.
      Apica yathā titthiyānaṁ attā nāma sabhāvato natthi, na evametā. Etā
  pana attano sabhāvaṁ dhārentīti dhātuyo. Yathā ca loke vicittā haritālamanosilādayo
  silāvayavā dhātuyoti vuccanti, evametāpi dhātuyo viya dhātuyo. Vicittā
  hetā ñāṇaññeyyāvayavāti. Yathā vā sarīrasaṅkhātassa samudāyassa avayavabhūtesu
  rasasoṇitādīsu aññamaññaṁ visabhāgalakkhaṇaparicchinnesu dhātusamaññā, evametesupi
  pañcakkhandhasaṅkhātassa attabhāvassa avayavesu dhātusamaññā veditabbā. Aññamaññaṁ
  visabhāgalakkhaṇaparicchinnā hete cakkhvādayoti. Apica dhātūti nijjīvamattassetaṁ
  adhivacanaṁ. Tathā hi bhagavā "chadhāturo ayaṁ bhikkhu puriso"tiādīsu 2- jīvasaññāsamūhanatthaṁ
  dhātudesanaṁ akāsīti. Tasmā yathāvuttenatthena cakkhu ca taṁ dhātu cāti
  cakkhudhātu .pe. Manoviññāṇañca taṁ dhātu cāti manoviññāṇadhātūti evaṁ
  tāvettha atthato viññātabbo vinicchayo.
      Lakkhaṇādīhīti cakkhvādīnaṁ lakkhaṇādīhepettha veditabbo vinicchayo. Tāni
  ca pana nesaṁ lakkhaṇādīni heṭṭhā vuttanayeneva veditabbāni.
      Kamatoti idhāpi pubbe vuttesu uppattikkamādīsu desanākkamova yujjati.
  So ca panāyaṁ hetuphalānupubbavavatthānavasena vutto. Cakkhudhātu rūpadhātūti idañhi
  dvayaṁ hetu, cakkhuviññāṇadhātūti phalaṁ. Evaṁ sabbattha kamato veditabbo vinicchayo.
      Tāvatvatoti tāvabhāvato. Idaṁ vuttaṁ hoti:- tesu tesu hi suttābhidhammapadesesu
  ābhādhātu, subhadhātu, ākāsānañcāyatanadhātu, viññāṇañcāyatanadhātu,
  ākiñcaññāyatanadhātu, nevasaññānāsaññāyatanadhātu, saññāvedayitanirodhadhātu,
  kāmadhātu, byāpādadhātu, vihiṁsādhātu, nekkhammadhātu, abyāpādadhātu, avihiṁsādhātu,

  *  *  *  *  *  *
  Footnote: 1 chaṂa. ayaṁ pāṭho na dissati 2 Ma.u. 14/343-4/306
-------------------------------------------------
[page 084]
  Sukhadhātu, dukkhadhātu, somanassadhātu, domanassadhātu, upekkhādhātu, avijjādhātu,
  ārambhadhātu, nikkamadhātu, parakkamadhātu, hīnadhātu, majjhimadhātu, paṇītadhātu,
  paṭhavīdhātu, āpodhātu, tejodhātu, vāyodhātu, ākāsadhātu, viññāṇadhātu,
  saṅkhatadhātu, asaṅkhatadhātu, anekadhātunānādhātulokoti evamādayo aññāpi dhātuyo
  dissanti.
      Evaṁ sati sabbāsaṁ vasena paricchedaṁ akatvā kasmā aṭṭhārasāti ayameva
  paricchedo katoti ce. Sabhāvato vijjamānānaṁ sabbāsaṁ dhātūnaṁ tadantogadhattā.
  Rūpadhātuyeva hi ābhādhātu. Subhadhātu pana rūpādipaṭibaddhā. Kasmā? subhanimittattā.
  Subhanimittañhi subhadhātu. Tañca rūpādīhi vinimuttaṁ na vijjati, kusalavipākārammaṇā
  vā rūpādayoeva subhadhātūti rūpādimattamevesā. Ākāsānañcāyatanadhātuādīsu
  cittaṁ manoviññāṇadhātu, sesā dhammā dhammadhātu. Saññāvedayitanirodhadhātu pana
  sabhāvato natthi. Dhātudvayanirodhamattameva hi sā. Kāmadhātu dhammadhātumattaṁ vā
  hoti. Yathāha "tattha katamā kāmadhātu. Kāmapaṭisaṁyutto takko .pe.
  Micchāsaṅkappo"ti. Aṭṭhārasapi dhātuyo vā. Yathāha "heṭṭhato avīcinirayaṁ pariyantaṁ
  katvā uparito paranimmitavasavattī deve anto karitvā yaṁ etasmiṁ antare
  etthāvacarā ettha pariyāpannā khandhadhātuāyatanā rūpaṁ 1- vedanā saññā
  saṅkhārā viññāṇaṁ. Ayaṁ vuccati kāmadhātū"ti. Nekkhammadhātu dhammadhātueva. "sabbepi
  Kusalā dhammā nekkhammadhātū"ti vā vacanato manoviññāṇadhātupi hotiyeva.
  Byāpādavihiṁsāabyāpādāvihiṁsāsukhadukkhasomanassadomanassupekkhāavijjāārambhanikkama-
  parakkamadhātuyo dhammadhātuyeva.
      Hīnamajjhimapaṇītadhātuyo aṭṭhārasadhātumattameva. Hīnā hi cakkhvādayo hīnadhātu,
  majjhimapaṇītā cakkhvādayo majjhimā ceva paṇītā ca dhātu. Nippariyāyena
  pana akusalā dhammadhātumanoviññāṇadhātuyo hīnadhātu, lokiyā kusalābyākatā

  *  *  *  *  *  *
  Footnote: 1 chaṂa. rūpā
-------------------------------------------------
[page 085]
  Ubhopi cakkhudhātuādayo ca majjhimadhātu, lokuttarā pana dhammadhātumanoviññāṇadhātuyo
  paṇītadhātu. Paṭhavītejovāyodhātuyo phoṭṭhabbadhātuyeva. Āpodhātu ākāsadhātu
  ca dhammadhātuyeva. Viññāṇadhātu cakkhuviññāṇādisattaviññāṇadhātusaṅkhepoyeva.
  Sattarasa dhātuyo dhammadhātuekadeso ca saṅkhatadhātu, asaṅkhatadhātu pana dhammadhātuekadesova.
  Anekadhātunānādhātuloko pana aṭṭhārasadhātuppabhedamattamevāti. Iti
  sabhāvato vijjamānānaṁ sabbadhātūnaṁ tadantogadhattā aṭṭhāraseva vuttāti.
      Apica vijānanasabhāve viññāṇe jīvasaññīnaṁ jīvasaññāsamūhanatthampi 1-
  aṭṭhāraseva vuttā. Santi hi sattā vijānanasabhāve viññāṇe jīvasaññino,
  tesaṁ cakkhusotaghānajivhākāyamanoviññāṇadhātubhedena 2- tassā anekattaṁ
  cakkhurūpādipaccayāyattavuttitāya aniccatañca pakāsetvā dīgharattānusayitaṁ jīvasaññaṁ
  samūhanitukāmena bhagavatā aṭṭhārasa dhātuyo pakāsitā. Kiñca bhiyyo:- tathā
  veneyyajjhāsayavasena. Ye ca imāya nātisaṅkhepavitthārāya desanāya veneyyā
  sattā, tadajjhāsayavasena ca aṭṭhāraseva pakāsitā.
                   Saṅkhepavitthāranayena tathā tathā hi
                   dhammaṁ pakāsayati esa yathā yathāssa
                   saddhammatejavihataṁ vilayaṁ khaṇena
                   veneyyasattahadayesu tamo payātīti.
  Evamettha tāvatvato veditabbo vinicchayo.
      Saṅkhatoti cakkhudhātu tāva jātito eko dhammotveva saṅkhyaṁ gacchati
  cakkhupasādoti. 3- Tathā sotaghānajivhākāyarūpasaddagandharasadhātuyo sotapasādādivasena.
  Phoṭṭhabbadhātu pana paṭhavītejovāyovasena tayo dhammāti saṅkhyaṁ gacchati.
  Cakkhuviññāṇadhātu kusalākusalavipākavasena dve dhammāti saṅkhyaṁ gacchati. Tathā
  sotaghānajivhākāyaviññāṇadhātuyo. Manodhātu pana

  *  *  *  *  *  *
  Footnote: 1 Ma. saññāsamūhanatthampi 2 chaṂa....kāyaviññāṇamanoviññāṇadhātubhedena
  pañcadvārāvajjanakusalākusal@ 3 chaṂa. cakkhupasādavasena
-------------------------------------------------
[page 086]
  Vipākasampaṭicchannavasena tayo dhammāti saṅkhyaṁ gacchati. Dhammadhātu tiṇṇaṁ
  arūpakkhandhānaṁ soḷasannaṁ sukhumarūpānaṁ asaṅkhatāya ca dhātuyā vasena vīsati dhammāti
  saṅkhyaṁ gacchati. Manoviññāṇadhātu sesakusalākusalābyākataviññāṇavasena chasattati
  dhammāti saṅkhyaṁ gacchatīti evamettha saṅkhato veditabbo vinicchayo.
      Paccayāti cakkhudhātuādīnaṁ cakkhuviññāṇadhātuādīsu paccayato veditabbo
  vinicchayo. So pana nesaṁ 1- paccayabhāvo niddesavāre āvībhavissati.
      Daṭṭhabbāti daṭṭhabbato cettha vinicchayo veditabboti attho. Sabbāeva
  hi saṅkhatā dhātuyo pubbantāparantavivittato dhuvasubhasukhattabhāvasuññato
  paccayāyattavuttito ca daṭṭhabbā. Visesato panettha bheritalaṁ viya cakkhudhātu daṭṭhabbā,
  daṇḍo viya rūpadhātu, saddo viya cakkhuviññāṇadhātu. Tathā ādāsatalaṁ viya cakkhudhātu,
  mukhaṁ viya rūpadhātu, mukhanimittaṁ viya cakkhuviññāṇadhātu. Athavā ucchutilāni
  viya cakkhudhātu, yantacakkayaṭṭhi viya rūpadhātu, ucchurasatelāni viya cakkhuviññāṇadhātu.
  Tathā adharāraṇī viya cakkhudhātu, uttarāraṇī viya rūpadhātu, aggi viya cakkhuviññāṇadhātu.
  Esa nayo sotadhātuādīsu.
      Manodhātu pana yathāsambhavato cakkhuviññāṇadhātuādīnaṁ purecarānucarā viya
  daṭṭhabbā. Dhammadhātuyā vedanākkhandho sallamiva sūlamiva ca daṭṭhabbo,
  saññāsaṅkhārakkhandhā vedanāsallasūlayogā āturā viya. Puthujjanānaṁ vā saññā
  āsādukkhajananato rittamuṭṭhi viya, ayathābhuccanimittaggāhakato vanamigo viya ca. 2-
  Saṅkhārā paṭisandhiyaṁ pakkhipanato aṅgārakāsuyaṁ khipanapuriso 3- viya,
  jātidukkhānubandhanato rājapurisānubandhacorā viya, sabbānatthāvahassa khandhasantānassa
  hetuto visarukkhabījāni viya, rūpaṁ nānāvidhūpaddavanimittato khuracakkaṁ viya daṭṭhabbaṁ.
      Asaṅkhatā pana dhātu amatato santato khemato ca daṭṭhabbā. Kasmā?
  Sabbānatthapaṭipakkhabhūtattā. Manoviññāṇadhātu gahitārammaṇaṁ muñcitvāpi aññaṁ

  *  *  *  *  *  *
  Footnote: 1 chaṂa. so panetesaṁ 2 chaṂa. ca-saddo natthi 3 chaṂa. khipanakapuriso
-------------------------------------------------
[page 087]
  Gahetvāva pavattanato mahāvanamakkaṭo 1- viya duddamanato assakhaluṅako viya
  yatthakāmanipātito vehāsakhittadaṇḍo viya lobhadosādinānappakārakilesayogato
  raṅganaṭo viya daṭṭhabbāti.
      [184] Niddesavāre cakkhuñca paṭicca rūpe cāti idañca dvayaṁ paṭicca
  aññañca kiriyāmanodhātuñceva sampayuttakkhandhattayañcāti attho. Cakkhuviññāṇadhātuyā
  hi cakkhu nissayapaccayo hoti, rūpaṁ ārammaṇapaccayo, kiriyāmanodhātu
  vigatapaccayo, tayo arūpino khandhā 2- sahajātapaccayo. Tasmā esā cakkhuviññāṇadhātu
  ime cattāro paṭicca uppajjati nāMa. Sotañca paṭiccātiādīsupi eseva nayo.
      Niruddhasamanantarāti niruddhāya samanantaRā. Tajjā manodhātūti tasmiṁ
  ārammaṇe jātā kusalākusalavipākato duvidhā manodhātu sampaṭicchannakiccā.
  Sabbadhammesu vā pana paṭhamasamannāhāroti etesu cakkhuviññāṇādīsu sabbadhammesu
  uppajjamānesu paṭhamasamannāhāro, cakkhuviññāṇadhātuādīnaṁ vā ārammaṇasaṅkhātesu
  sabbadhammesu paṭhamasamannāhāroti ayamettha attho veditabbo. Etena
  pañcadvārāvajjanakiccā kiriyāmanodhātu gahitāti veditabbā.
      Manodhātuyāpi uppajjitvā niruddhasamanantarāti ettha pikāro sampiṇḍanattho.
  Tasmā manodhātuyāpi manoviññāṇadhātuyāpīti ayamettha attho
  veditabbo. Tena yā ca vipākamanodhātuyā uppajjitvā niruddhāya samanantarā
  uppajjati santīraṇakiccā vipākamanoviññāṇadhātu, yā ca tassā uppajjitvā
  niruddhāya samanantarā uppajjati voṭṭhabbanakiccā kiriyāmanoviññāṇadhātu, yā ca
  tassā uppajjitvā niruddhāya samanantarā uppajjati javanakiccā manoviññāṇadhātu,
  sā sabbāpi kathitā hotīti veditabbā. Manañca paṭiccāti bhavaṅgamanañca. 3-
  Dhamme cāti catubhūmikadhammārammaṇaṁ. Uppajjati manoviññāṇanti sahāvajjanakaṁ
  javanaṁ nibbattati.

  *  *  *  *  *  *
  Footnote: 1 chaṂa. vanamakkaṭo 2 chaṂa. arūpakkhandhā 3 chaṂa. ca-saddo na dissati
-------------------------------------------------
[page 088]
      Imasmiṁ pana ṭhāne hatthe gahitapañhaṁ nāma gaṇhiṁsu. Mahādhammarakkhitatthero
  kira nāma dīghabhāṇakābhayattheraṁ hatthe gahetvā āha "paṭiccātipi 1- nāma
  āgataṭṭhāne āvajjanaṁ visuṁ na kātabbaṁ, bhavaṅganissitameva kātabban"ti.
  Tasmā idha manoti sahāvajjanakaṁ bhavaṅgaṁ. Manoviññāṇanti javanamanoviññānanti. 2-
  Imasmiṁ pana abhidhammabhājanīye soḷasa dhātuyo kāmāvacarā, dve catubhūmikā
  lokiyalokuttaramissakā kathitāti.
                      Abhidhammabhājanīyavaṇṇanā niṭṭhitā.
                        ------------------
                         3. Pañhāpucchakavaṇṇanā
      [185] Pañhāpucchake pana 3- aṭṭhārasannampi dhātūnaṁ heṭṭhā
  vuttanayānusāreneva kusalādibhāvo veditabbo. Ārammaṇattikesu pana cha dhātuyo
  parittārammaṇāti idaṁ pana pañcannaṁ cakkhuviññāṇādīnaṁ manodhātuyā ca ekantena
  pañcasu rūpārammaṇādīsu pavattiṁ sandhāya vuttaṁ. Dve dhātuyoti vuttānaṁ pana
  dhammadhātumanoviññāṇadhātūnaṁ manāyatanadhammāyatanesu vuttanayeneva parittārammaṇāditā
  veditabbā. Iti imasmimpi pañhāpucchake soḷasadhātuyo kāmāvacarā, dve
  catubhūmikā lokiyalokuttaramissakā kathitā. Evamayaṁ dhātuvibhaṅgopi teparivaṭṭaṁ
  nīharitvāpi bhājetvā desitoti.
                       Pañhāpucchakavaṇṇanā niṭṭhitā.
                      Sammohavinodaniyā vibhaṅgaṭṭhakathāya
                        dhātuvibhaṅgavaṇṇanā niṭṭhitā.
                           -------------

  *  *  *  *  *  *
  Footnote: 1 chaṂa. paṭiccāti 2 chaṂa. javanamanoviññāṇaṁ 3 chaṂa. ayaṁ saddo na dissati
-------------------------------------------------
[page 089]
                            4. Saccavibhaṅga
                        1. Suttantabhājanīyavaṇṇanā
      [189] Idāni tadanantare saccavibhaṅge cattārīti gaṇanaparicchedo. Ariyasaccānīti
  paricchinnadhammanidassanaṁ. Dukkhaṁ ariyasaccantiādimhi pana uddesavāre:-
             vibhāgato nibbacana- lakkhaṇādippabhedato
             atthatthuddhārato ceva anūnādhikato tathā.
             Kamato ariyasaccesu yaṁ ñāṇaṁ tassa kiccato
             antogadhānaṁ pabhedā upamāto catukkato.
             Suññatekavidhādīhi sabhāgavisabhāgato
             vinicchayo veditabbo viññunā sāsanakkame.
      Tattha vibhāgatoti dukkhādīnaṁ hi cattāro cattāro atthā vibhattā tathā
  avitathā anaññathā, ye dukkhādīni abhisamentehi abhisametabbā. Yathāha "dukkhassa
  pīḷanaṭṭho saṅkhataṭṭho santāpaṭṭho vipariṇāmaṭṭho, ime cattāro dukkhassa dukkhaṭṭhā
  tathā avitathā anaññathā, samudayassa āyūhanaṭṭho nidānaṭṭho saṁyogaṭṭho
  palibodhanaṭṭho .pe. Nirodhassa nissaraṇaṭṭho vivekaṭṭho asaṅkhataṭṭho amataṭṭho
  .pe. Maggassa niyyānaṭṭho hetvaṭṭho dassanaṭṭho ādhipateyyaṭṭho, ime
  cattāro maggassa maggaṭṭhā tathā avitathā anaññathā"ti. 1- Tathā "dukkhassa
  pīḷanaṭṭho saṅkhataṭṭho santāpaṭṭho vipariṇāmaṭṭho abhisamayaṭṭhoti "2- evamādi. Iti
  evaṁ vibhattānaṁ catunnaṁ catunnaṁ atthānaṁ vasena dukkhādīni veditabbānīti. Ayaṁ
  tāvettha vibhāgato vinicchayo veditabbo.
      Nibbacanalakkhaṇādippabhedatoti ettha pana nibbacanato tāva idha duiti
  ayaṁ saddo kucchite dissati. Kucchitaṁ hi puttaṁ duputtoti vadanti. Khaṁsaddo pana

  *  *  *  *  *  *
  Footnote: 1 khu. paṭi. 31/545/449 (syā) 2 khu. paṭi. 31/549/454 (syā)
-------------------------------------------------
[page 090]
  Tucche. Tucchaṁ hi ākāsaṁ khanti vuccati, idaṁ pana 1- paṭhamasaccaṁ kucchitaṁ
  anekūpaddavādhiṭṭhānato, tucchaṁ bālajanaparikappitadhuvasubhasukhattabhāvavirahitato. Tasmā
  kucchitattā ca tucchattā ca dukkhanti vuccati. Saṁiti ca ayaṁ saddo "samāgamo
  sametan"tiādīsu 2- saṁyogaṁ dīpeti, uiti ayaṁ saddo "uppannaṁ
  uditan"tiādīsu 3- uppattiṁ. Ayasaddo pana kāraṇaṁ dīpeti. Idañcāpi dutiyasaccaṁ
  avasesapaccayasamāyoge sati dukkhassuppattikāraṇaṁ. Iti dukkhassa saṁyoge
  uppattikāraṇattā dukkhasamudayanti vuccati.
      Tatiyasaccaṁ pana yasmā nisaddo abhāvaṁ, rodhasaddo ca cārakaṁ dīpeti.
  Tasmā abhāvo ettha saṁsāracārakasaṅkhātassa dukkharodhassa sabbagatisuññattā,
  samadhigate vā tasmiṁ saṁsāracārakasaṅkhātassa dukkhanirodhassa abhāvo hoti
  tappaṭipakkhattāpi dukkhanirodhanti vuccati. Dukkhassa vā anuppādanirodhapaccayattā
  dukkhanirodhanti. Catutthasaccaṁ pana yasmā etaṁ dukkhanirodhaṁ gacchati ārammaṇavasena
  tadabhimukhībhūtattā, paṭipadā ca hoti dukkhanirodhappattiyā, tasmā
  dukkhanirodhagāminīpaṭipādāti vuccati.
      Yasmā panetāni buddhādayo ariyā paṭivijjhanti, tasmā ariyasaccānīti
  vuccanti. Yathāha "cattārimāni bhikkhave ariyasaccāni. 4- Katamāni .pe. Imāni
  kho bhikkhave cattāri ariyasaccāni. Ariyā imāni paṭivijjhanti. Tasmā ariyasaccānīti
  vuccantī"ti. Apica ariyassa saccānītipi ariyasaccāni. Yathāha "sadevake bhikkhave
  loke .pe. Sadevamanussāya tathāgato ariyo. Tasmā ariyasaccānīti vuccantī"ti. 4-
  Athavā etesaṁ abhisambuddhattā ariyabhāvasiddhitopi ariyasaccāni. Yathāha "imesaṁ kho
  bhikkhave catunnaṁ ariyasaccānaṁ yathābhūtaṁ abhisambuddhattā tathāgato arahaṁ sammāsambuddho
  ariyoti vuccatī"ti. 5- Apica kho pana ariyāni saccānītipi ariyasaccāni.

  *  *  *  *  *  *
  Footnote: 1 chaṂa. idañca 2 dīṂa. 10/396/261, abhi. 35/199/119
  3 vinaYu. 1/172/100, khu.cūḷa. 30/743/378 (syā) 4 saṁṂa. 19/1098/380
  5 saṁṂa. 19/1093/378
-------------------------------------------------
[page 091]
  Ariyānīti tathāni avitathāni avisaṁvādakānītyattho. Yathāha "imāni kho bhikkhave
  cattāri ariyasaccāni tathāni avitathāni anaññathāni. Tasmā ariyasaccānīti
  vuccantī"ti. 1- Evamettha nibbacanato vinicchayo veditabbo.
      Kathaṁ lakkhaṇādīppabhedato? ettha hi bādhanalakkhaṇaṁ dukkhasaccaṁ, santāpanarasaṁ,
  Pavattipaccupaṭṭhānaṁ. Pabhavalakkhaṇaṁ samudayasaccaṁ, anupacchedakaraṇarasaṁ, palibodhapaccupaṭṭhānaṁ.
  Santilakkhaṇaṁ nirodhasaccaṁ, acutirasaṁ, animittapaccupaṭṭhānaṁ. Niyyānalakkhaṇaṁ magga-
  saccaṁ, kilesappahānakaraṇarasaṁ, vuṭṭhānapaccupaṭṭhānaṁ. Apica pavattipavattakanivattinivatta-
  kalakkhaṇāni paṭipāṭiyā, tathā saṅkhatataṇhāasaṅkhatadassanalakkhaṇāni cāti. Evamettha
  lakkhaṇādippabhedato vinicchayo veditabbo.
      Atthatthuddhārato cevāti ettha pana atthato tāva ko saccaṭṭhoti ce.
  Yo paññācakkhunā upaparikkhamānānaṁ māyāva viparīto 2- marīciva visaṁvādako
  titthiyānaṁ attāva anupalabbhasabhāvo ca na hoti, athakho bādhanapabhavasantiniyyānappakārena
  tacchāviparītabhūtabhāvena ariyañāṇassa gocaro hotiyeva. Esa aggilakkhaṇaṁ
  viya lokapakati viya ca tacchāviparītabhūtabhāvo saccaṭṭhoti veditabbo. Yathāha
  "idaṁ dukkhanti bhikkhave tathametaṁ avitathametaṁ anaññathametan"ti 3- vitthāro.
  Apica:-
             nābādhakaṁ yato dukkhaṁ dukkhā aññaṁ na bādhakaṁ
             bādhakattaniyāmena tato saccamidaṁ mataṁ.
             Taṁ vinā nāññato dukkhaṁ na hoti na ca taṁ tato
             dukkhahetuniyāmena iti saccaṁ visattikā.
             Nāññā nibbānato santi santaṁ na ca na taṁ yato
             santabhāvaniyāmena tato saccamidaṁ mataṁ.

  *  *  *  *  *  *
  Footnote: 1 saṁṂa. 19/1097/380 2 Sī. viparītako 3 saṁṂa. 19/1090/375
-------------------------------------------------
[page 092]
             Maggā aññaṁ na niyyānaṁ aniyyāno na cāpi so
             tacchaniyyānabhāvattā iti so saccasammato.
             Iti tacchāvipallāsa- bhūtabhāvaṁ catūsupi
             dukkhādīsvavisesena saccaṭṭhaṁ āhu paṇḍitāti.
  Evaṁ atthato vinicchayo veditabbo.
      Kathaṁ atthuddhārato? idhāyaṁ saccasaddo anekesu atthesu dissati.
  Seyyathīdaṁ:- "saccaṁ bhaṇe na kujjheyyā"tiādīsu 1- vācāsacce. "sacce Ṭhitā
  samaṇabrāhmaṇā cā"tiādīsu 2- viratisacce. "kasmā Nu saccāni vadanti nānā,
  pavādiyāse kusalā vadānā"tiādīsu 3- diṭṭhisacce. "ekaṁ Hi saccaṁ na
  dutīyamatthī"tiādīsu 3- paramatthasacce nibbāne ceva magge ca. "catunnaṁ Ariyasaccānaṁ
  kati kusalā"tiādīsu 4- ariyasacce. Svāyamidhāpi ariyasacce vattatīti evamettha
  atthuddhāratopi vinicchayo veditabbo.
      Anūnādhikatoti kasmā pana cattāreva ariyasaccāni vuttāni anūnāni
  anadhikānīti ce. Aññassāsambhavato aññatarassa ca anapaneyyabhāvato. Na hi
  etehi aññaṁ adhikaṁ vā etesaṁ vā ekampi apanetabbaṁ sambhoti. Yathāha "idha
  bhikkhave āgaccheyya samaṇo vā brāhmaṇo vā `netaṁ dukkhaṁ ariyasaccaṁ, aññaṁ
  dukkhaṁ ariyasaccaṁ. Yaṁ samaṇena gotamena desitaṁ, ahametaṁ dukkhaṁ ariyasaccaṁ
  ṭhapetvā aññaṁ dukkhaṁ ariyasaccaṁ paññapessāmī'ti, netaṁ ṭhānaṁ vijjatī"tiādi.
  Yathā cāha "yo hi koci bhikkhave 5- samaṇo vā brāhmaṇo vā evaṁ vadeyya
  `netaṁ dukkhaṁ paṭhamaṁ ariyasaccaṁ, yaṁ samaṇena gotamena desitaṁ, ahametaṁ dukkhaṁ paṭhamaṁ
  ariyasaccaṁ paccakkhāya aññaṁ dukkhaṁ paṭhamaṁ ariyasaccaṁ paññapessāmī'ti netaṁ ṭhānaṁ
  vijjatī"tiādi. 6-

  *  *  *  *  *  *
  Footnote: 1 khuḍha. 25/224/56 2 khu.jā. 28/358/140 (syā)
  3 khu.su. 25/891-2/508 4 abhi. 35/216/134
  5 pāli. bhante, chaṂa. bhikkhu 6 saṁṂa. 19/1086/373
-------------------------------------------------
[page 093]
      Apica pavattimācikkhanto bhagavā sahetukaṁ ācikkhi, nivattiñca saupāyaṁ. Iti
  pavattinivattitadubhayahetūnaṁ etaparamato cattāreva vuttāni. Tathā pariññeyya-
  pahātabbasacchikātabbabhāvetabbānaṁ ca taṇhātaṇhāvatthutaṇhānirodhataṇhānirodhu-
  pāyānaṁ 1- ca ālayālayarāmatāālayasamugghātāalayasamugghātupāyānaṁ ca vasenāpi
  cattāreva vuttānīti evamettha anūnādhikato vinicchayo veditabbo.
      Kamatoti ayampi desanākkamova. Ettha ca oḷārikattā sabbasattasādhāraṇattā
  ca suviññeyyanti dukkhasaccaṁ paṭhamaṁ vuttaṁ, tasseva hetudassanatthaṁ tadanantaraṁ
  samudayasaccaṁ, hetunirodhā phalanirodhoti ñāpanatthaṁ tato nirodhasaccaṁ,
  tadadhigamupāyadassanatthaṁ ante maggasaccaṁ. Bhavasukhassādagadhitānaṁ vā sattānaṁ saṁvegajananatthaṁ
  paṭhamaṁ dukkhamāha, taṁ neva akataṁ āgacchati, na issaranimmānādito hoti, ito
  pana hotīti ñāpanatthaṁ tadanantaraṁ samudayaṁ, tato sahetukena dukkhena abhibhūtattā
  saṁviggamānasānaṁ dukkhanissaraṇagavesīnaṁ nissaraṇadassanena assāsajananatthaṁ
  nirodhaṁ, tato nirodhādhigamatthaṁ nirodhasampāpakaṁ magganti evamettha kamatopi 2-
  vinicchayo veditabbo.
      Ariyasaccesu, yaṁ ñāṇaṁ tassa kiccatoti saccañāṇassa kiccatopi vinicchayo
  veditabboti attho. Duvidhañhi saccañāṇaṁ anubodhañāṇañca paṭivedhañāṇañca.
  Tattha anubodhañāṇaṁ lokiyaṁ anussavādivasena nirodhe magge ca pavattati.
  Paṭivedhañāṇaṁ lokuttaraṁ nirodhamārammaṇaṁ katvā kiccato cattāripi saccāni
  paṭivijjhati. Yathāha "yo bhikkhave dukkhaṁ passati, dukkhasamudayampi so passati,
  dukkhanirodhampi passati, dukkhanirodhagāminīpaṭipadampi passatī"ti 3- sabbampi 4-
  vattabbaṁ. Yampanetaṁ lokiyaṁ, tattha dukkhañāṇaṁ pariyuṭṭhānābhibhavanavasena pavattamānaṁ
  sakkāyadiṭṭhiṁ nivatteti. Samudayañāṇaṁ ucchedadiṭṭhiṁ, nirodhañāṇaṁ sassatadiṭṭhiṁ,

  *  *  *  *  *  *
  Footnote: 1 chaṂa. taṇhāvatthutaṇhātaṇhānirodha.... 2 chaṂa. kamato
  3 saṁ. Ma. 19/1100/381 4 chaṂa. sabbaṁ
-------------------------------------------------
[page 094]
  Maggañāṇaṁ akiriyadiṭṭhiṁ. Dukkhañāṇaṁ vā dhuvasubhasukhattabhāvarahitesu khandhesu
  dhuvasubhasukhattabhāvasaññāsaṅkhātaṁ phale vippaṭipattiṁ, samudayañāṇaṁ issarapadhānakālasabhāvādīhi
  loko pavattatīti akāraṇe kāraṇābhimānapavattaṁ hetumhi vippaṭipattiṁ,
  nirodhañāṇaṁ arūpalokalokathupikādīsu apavaggagāhabhūtaṁ nirodhe vippaṭipattiṁ, maggañāṇaṁ
  kāmasukhallikattakilamathānuyogappabhede avisuddhimagge visuddhimaggāhavasena pavattaṁ
  upāye vippaṭipattiṁ nivatteti. Tenetaṁ vuccati:-
          "loke lokappabhave lokatthagame sive ca tadupāye
           sammuyhati tāva naro na vijānāti yāva saccānī"ti.
  Evamettha ñāṇakiccatopi vinicchayo veditabbo.
      Antogadhānaṁ pabhedāti dukkhasaccasmiṁ hi ṭhapetvā taṇhañceva anāsavadhamme
  ca sesā sabbadhammā antogadhā, samudayasacce chattiṁsa taṇhāvicaritāni. Nirodhasaccaṁ
  asammissaṁ, maggasacce sammādiṭṭhimukhena vīmaṁsiddhipādapaññindriyapaññābaladhamma-
  vicayasambojjhaṅgāni. Sammāsaṅkappāpadesena tayo nekkhammavitakkādayo,
  sammāvācāpadesena cattāri vacīsucaritāni, sammākammantāpadesena tīṇi kāyasucaritāni,
  sammāājīvamukhena appicchatā santuṭṭhitā ca. Sabbesaṁyeva vā etesaṁ
  sammāvācākammantājīvānaṁ ariyakantasīlattā sīlassa ca saddhāhatthena
  paṭiggahetabbattā tesaṁ atthitāya ca atthibhāvato saddhindriyasaddhābalachandiddhipādā,
  sammāvāyāmāpadesena catubbidhasammappadhānaviriyiddhipādaviriyindriyaviriyabalaviriya-
   sambojjhaṅgāni, 1- sammāsatiapadesena catubbidhasatipaṭṭhānasatindriyasatibalasati-
  sambojjhaṅgāni, sammāsamādhiapadesena savitakkasavicārādayo tayo tayo samādhī
  cittasamādhisamādhindriyasamādhibalapītipassaddhisamādhiupekkhāsambojjhaṅgāni
  antogadhānīti evamettha antogadhānaṁ pabhedāpi vinicchayo veditabbo.

  *  *  *  *  *  *
  Footnote: 1 chaṂa. catubbidhasammappadhānavīriyindriYu....
-------------------------------------------------
[page 095]
      Upamātoti bhāro viya hi dukkhasaccaṁ daṭṭhabbaṁ, bhāranidānamiva 1- samudayasaccaṁ,
  bhāranikkhepanamiva nirodhasaccaṁ, bhāranikkhepanupāyo viya maggasaccaṁ. Rogo viya ca
  dukkhasaccaṁ, roganidānamiva samudayasaccaṁ, rogavūpasamo 2- viya nirodhasaccaṁ, bhesajjamiva
  maggasaccaṁ. Dubbhikkhamiva vā dukkhasaccaṁ, dubbuṭṭhi viya samudayasaccaṁ, subhikkhamiva
  nirodhasaccaṁ, suvuṭṭhi viya maggasaccaṁ. Apica verīveramūlaverasamugghātaverasamugghātu-
  pāyehi visarukkharukkhamūlamūlopacchedatadupacchedanupāyehi bhayabhayamūlanibbhayatadadhigamupāyehi
  orimatīramahoghapārimatīrataṁsampāpakavāyāmehi ca yojetvāpetāni upamāto veditabbānīti
  evamettha upamāto vinicchayo veditabbo.
      Catukkatoti atthi cettha dukkhaṁ na ariyasaccaṁ, atthi ariyasaccaṁ na dukkhaṁ,
  atthi dukkhañceva ariyasaccañca, atthi neva dukkhaṁ na ariyasaccaṁ. Esa nayo
  samudayādīsu. Tattha maggasampayuttā dhammā sāmaññaphalāni ca "yadaniccaṁ taṁ
  dukkhan"ti vacanato 3- saṅkhāradukkhatāya dukkhaṁ na ariyasaccaṁ. Nirodho ariyasaccaṁ
  na dukkhaṁ. Itaraṁ pana ariyasaccadvayaṁ siyā dukkhaṁ aniccato. Na pana yassa
  pariññāya bhagavati brahmacariyaṁ vussati, tathattena. 4- Sabbākārena pana
  upādānakkhandhapañcakaṁ dukkhañceva ariyasaccañca aññatra taṇhāya. Maggasampayuttā
  dhammā sāmaññaphalāni ca yassa pariññatthaṁ bhagavati brahmacariyaṁ vussati, tathattena
  neva dukkhaṁ na ariyasaccaṁ. Evaṁ samudayādīsupi yathāyogaṁ yojetvā catukkatopettha
  vinicchayo veditabbo.
      Suññatekavidhādīhīti ettha suññato tāva:- paramatthena hi sabbāneva
  saccāni vedakakārakanibbutagamakābhāvato suññānīti veditabbāni. Tenetaṁ
  vuccati:-
                  "dukkhameva hi na koci dukkhito
                   kārako na kiriyāva vijjati

  *  *  *  *  *  *
  Footnote: 1 chaṂa. bhārādānamiva 2 chaṂa. rogūpasamo
  3 saṁ.kha. 17/15/19 4 chaṂa. tathatthena
-------------------------------------------------
[page 096]
                   Atthi nibbuti na nibbuto pumā
                   maggamatthi gamako na vijjatī"ti.
  Athavā
            dhuvasubhasukhattasuññaṁ purimadvayamattasuññamamatapadaṁ
            dhuvasukhāttavirahito maggo iti suññatā 1- tesu.
      Nirodhasuññāni vā tīṇi, nirodho ca sesattayasuñño. Phalasuñño vā
  hettha hetu samudaye dukkhassābhāvato magge ca nirodhassa, na phalena sagabbho
  pakativādīnaṁ pakati viya. Hetusuññañca phalaṁ dukkhasamudayānaṁ nirodhamaggānañca
  asamavāyā, na hetusamavetaṁ phalaṁ 2- hetuphalasamavāyavādīnaṁ dviaṇukādīni viya.
  Tenetaṁ vuccati:-
            tayamidha nirodhasuññaṁ tayena tenāpi nibbuti suññā
            suñño phalena hetu phalampi taṁ hetunā suññanti.
  Evaṁ tāva suññato vinicchayo veditabbo.
      Ekavidhādīhīti sabbameva cettha dukkhaṁ ekavidhaṁ pavattibhāvato, duvidhaṁ nāma
  rūpato, tividhaṁ kāmarūpārūpūpapattibhavabhedato, catubbidhaṁ catuāhārabhedato, pañcavidhaṁ
  pañcupādānakkhandhabhedato. Samudayopi ekavidho pavattakabhāvato, duvidho
  diṭṭhisampayuttāsampayuttato, tividho kāmabhavavibhavataṇhābhedato, catubbidho
  catumaggappaheyyato, pañcavidho rūpābhinandanādibhedato, chabbidho chataṇhākāyabhedato.
  Nirodhopi ekavidho asaṅkhatadhātubhāvato, pariyāyena pana duvidho saupādisesānupādisesato,
  tividho bhavattayavūpasamato, catubbidho catumaggādhigamanīyato, pañcavidho
  pañcābhinandanavūpasamato, chabbidho chataṇhākāyakkhayabhedato. Maggopi ekavidho
  bhāvetabbato, duvidho samathavipassanābhedato dassanabhāvanābhedato vā, tividho

  *  *  *  *  *  *
  Footnote: 1 chaṂa. suññato 2 chaṂa. hetuphalaṁ
-------------------------------------------------
[page 097]
  Khandhattayabhedato. Ayaṁ hi sappadesattā nagaraṁ viya rajjena gahitaṁ 1- nippadesehi
  tīhi khandhehi saṅgahito. Yathāha:-
           "na kho āvuso visākha ariyena aṭṭhaṅgikena maggena tayo
         khandhā saṅgahitā. Tīhi ca kho āvuso visākha khandhehi ariyo
         aṭṭhaṅgiko maggo saṅgahito. Yā cāvuso visākha sammāvācā, yo ca
         sammākammanto, yo ca sammāājīvo, ime dhammā sīlakkhandhena
         saṅgahitā. Yo ca sammāvāyāmo, yā ca sammāsati, yo ca sammāsamādhi,
         ime dhammā samādhikkhandhena saṅgahitā. Yā ca sammādiṭṭhi, yo ca
         sammāsaṅkappo, ime dhammā paññākkhandhena saṅgahitā"ti. 2-
      Ettha hi sammāvācādayo tayo sīlameva. Tasmā te sajātito sīlakkhandhena
  saṅgahitā. Kiñcāpi hi pāliyaṁ sīlakkhandheti bhummena niddeso kato,
  attho pana karaṇavaseneva veditabbo. Sammāvāyāmādīsu pana tīsu samādhi attano
  dhammatāya ārammaṇe ekaggabhāvena appetuṁ na sakkoti, viriye pana paggahakiccaṁ
  sādhente satiyā ca apilāpanakiccaṁ sādhentiyā laddhūpakāro hutvā sakkoti.
      Tatrāyaṁ upamā:- yathā hi nakkhattaṁ kīḷissāmāti uyyānaṁ paviṭṭhesu
  tīsu sahāyesu eko supupphitaṁ campakarukkhaṁ disvā hatthaṁ ukkhipitvāpi gahetuṁ na
  sakkuṇeyya, athassa dutiyo onamitvā piṭṭhiṁ dadeyya. So tassa piṭṭhiyaṁ ṭhatvāpi
  kampamāno gahetuṁ na sakkuṇeyya, athassa itaro aṁsakūṭaṁ upanāmeyya. So
  ekassa piṭṭhiyaṁ ṭhatvā ekassa aṁsakūṭaṁ olambamāno 3- yathāruciṁ pupphāni
  ocinitvā pilandhitvā nakkhattaṁ kīḷeyya. Evaṁ sampadamidaṁ daṭṭhabbaṁ.
      Ekato uyyānaṁ paviṭṭhā tayo sahāyā viya hi ekato jātā
  sammāvāyāmādayo tayo dhammā, supupphitacampako 4- viya ārammaṇaṁ, hatthaṁ uk-
  khipitvāpi gahetuṁ asakkonto viya attano dhammatāya ārammaṇe ekaggabhāvena

  *  *  *  *  *  *
  Footnote: 1 chaṂa. ayaṁ pāṭho na dissati 2 Maṃū. 12/462/412
  3 chaṂa. olubbha 4 chaṂa. supupphitacampakarukkho
-------------------------------------------------
[page 098]
  Appetuṁ asakkonto samādhi, piṭṭhiṁ datvā onatasahāyo viya vāyāmo, aṁsakūṭaṁ
  datvā ṭhitasahāyo viya sati. Yathā tesu ekassa piṭṭhiyaṁ ṭhatvā ekassa aṁsakūṭaṁ
  olambamāno itaro yathāruciṁ pupphaṁ gahetuṁ sakkoti, evameva viriye paggahakiccaṁ
  sādhente satiyā ca apilāpanakiccaṁ sādhentiyā laddhūpakāro hutvā samādhi sakkoti
  ārammaṇe ekaggabhāvena appetuṁ. Tasmā samādhiyevettha sajātito samādhikkhandhena
  saṅgahito. Vāyāmasatiyo pana kiriyato saṅgahitā honti.
      Sammādiṭṭhisammāsaṅkappesupi paññā attano dhammatāya aniccaṁ dukkhaṁ
  anattāti ārammaṇaṁ nicchetuṁ na sakkoti, vitakke pana ākoṭetvā ākoṭetvā
  dente sakkoti. Kathaṁ? yathā hi heraññiko kahāpaṇaṁ hatthe ṭhapetvā
  sabbabhāgesu oloketukāmo samānopi na cakkhutaleneva parivattetuṁ sakkoti,
  aṅgulipabbehi pana parivattetvā parivattetvā ito cito ca oloketuṁ sakkoti,
  evameva na paññā attano dhammatāya aniccādivasena ārammaṇaṁ nicchetuṁ
  sakkoti, abhiniropanalakkhaṇena pana āhananapariyāhananarasena vitakkena
  ākoṭentena viya parivattentena viya ca ādāyādāya dinnameva nicchetuṁ
  sakkoti. Tasmā idhāpi sammādiṭṭhiyeva sajātito paññākkhandhena saṅgahitā.
  Sammāsaṅkappo pana kiriyato saṅgahito hoti. Iti imehi tīhi khandhehi maggo
  saṅgahaṁ gacchati. Tena vuttaṁ "tividho khandhattayabhedato"ti. Catubbidho
  sotāpattimaggādivasena.
      Apica sabbāneva saccāni ekavidhāni avitathattā abhiññeyyattā vā.
  Duvidhāni lokiyalokuttarato saṅkhatāsaṅkhatato ca. Tividhāni dassanabhāvanāhi pahātabbato
  apahātabbato nevapahātabbanāpahātabbato saṅkhatāsaṅkhatato ca. Catubbidhāni
  pariññeyyādibhedatoti evamettha ekavidhādīhi vinicchayo veditabbo.
      Sabhāgavisabhāgatoti sabbāneva ca saccāni aññamaññasabhāgāni avitathato
  attasuññato dukkarapaṭivedhato ca. Yathāha:-
-------------------------------------------------
[page 099]
            "taṁ Kiṁ maññasi ānanda, katamaṁ nu kho dukkarataraṁ vā
        durabhisambhavataraṁ vā, yo dūratova sukhumena tālacchiggaḷena asanaṁ
        atipāteyya pokhānupokhaṁ 1- avirādhitaṁ, yo vā satadhā 2- bhinnassa
        vālassa koṭiyā koṭiṁ paṭivijjheyyāti. Etadeva bhante dukkaratarañceva
        durabhisambhavatarañca, yo vā satadhā bhinnassa vālassa koṭiyā koṭiṁ
        paṭivijjheyyāti. Athakho te ānanda duppaṭivijjhataraṁ paṭivijjhanti,
        ye idaṁ dukkhanti yathābhūtaṁ paṭivijjhanti .pe. Ayaṁ dukkhanirodhagāminīpaṭipadāti
        yathābhūtaṁ paṭivijjhantī"ti. 3-
      Visabhāgāni salakkhaṇavavatthānato. Purimāni ca dve sabhāgāni duravagāhatthena
  gambhīrattā lokiyattā sāsavattā ca, visabhāgāni phalahetubhedato pariññeyyapahātabbato
  ca. Pacchimānipi dve sabhāgāni gambhīratthena duravagāhattā lokuttarattā anāsavattā
  ca, visabhāgāni visayavisayībhedato sacchikātabbabhāvetabbato ca. Paṭhamatatiyāni cāpi
  sabhāgāni phalāpadesato, visabhāgāni saṅkhatāsaṅkhatato. Dutiyacatutthāni cāpi
  sabhāgāni hetuapadesato, visabhāgāni ekantakusalākusalato. Paṭhamacatutthāni cāpi
  sabhāgāni saṅkhatato, visabhāgāni lokiyalokuttarato. Dutiyatatiyāni cāpi sabhāgāni
  nevasekkhānāsekkhabhāvato, visabhāgāni sārammaṇānārammaṇato:-
              "iti evaṁ pakārehi nayehi ca vicakkhaṇo
               vijaññā ariyasaccānaṁ sabhāgavisabhāgatan"ti.
                    Suttantabhājanīyauddesavaṇṇanā niṭṭhitā.
                        ------------------
                        1. Dukkhasaccaniddesavaṇṇanā
                             jātiniddesa
      [190] Idāni saṅkhepato uddiṭṭhāni dukkhādīni vibhajitvā dassetuṁ
  ayaṁ tattha katamaṁ dukkhaṁ ariyasaccaṁ jātipi dukkhāti niddesavāro āraddho. Tattha

  *  *  *  *  *  *
  Footnote: 1 chaṂa. poṅkhānupoṅkhaṁ, ka. pokkhānupokkhaṁ 2 cha. sattadhā
  3 saṁṂa. 19/1115/394
-------------------------------------------------
[page 100]
  Jāti veditabbā, jātiyā dukkhaṭṭho veditabbo. Jarā, maraṇaṁ, soko, paridevo,
  dukkhaṁ, domanassaṁ, upāyāso, appiyasampayogo, piyavippayogo veditabbo.
  Appiyasampayogassa piyavippayogassa dukkhaṭṭho veditabbo, icchā veditabbā,
  icchāya dukkhaṭṭho veditabbo. Khandhā veditabbā, khandhānaṁ dukkhaṭṭho veditabbo.
      Tattha dukkhassa ariyasaccassa kathanatthāya ayaṁ mātikā:- idaṁ hi dukkhaṁ
  nāma anekannānappakārakaṁ. Seyyathīdaṁ? dukkhadukkhaṁ vipariṇāmadukkhaṁ saṅkhāradukkhaṁ
  paṭicchannadukkhaṁ appaṭicchannadukkhaṁ pariyāyadukkhaṁ nippariyāyadukkhanti.
      Tattha kāyikacetasikā dukkhā vedanā sabhāvato ca nāmato ca dukkhattā
  dukkhadukkhaṁ nāMa. Sukhā vedanā vipariṇāmena dukkhuppattihetuto vipariṇāmadukkhaṁ
  nāMa. Upekkhāvedanā ceva avasesā ca tebhūmikā saṅkhārā udayabbayapīḷitattā
  saṅkhāradukkhaṁ nāMa. Tathā pīḷanampana maggaphalānampi atthi. Tasmā ete dhammā
  dukkhasaccapariyāpannattena saṅkhāradukkhaṁ nāmāti veditabbā.
  Kaṇṇasūladantasūlarāgajapariḷāhadosajapariḷāhādiko kāyikacetasikābādho pucchitvā
  jānitabbato upakkamassa ca apākaṭabhāvato paṭicchannadukkhaṁ nāMa. Apākaṭadukkhantipi
  vuccati. Dvattiṁsakammakaraṇādisamuṭṭhāno ābādho apucchitvāva jānitabbato upakkamassa
  ca pākaṭabhāvato appaṭicchannadukkhaṁ nāMa. Pākaṭadukkhantipi vuccati. Ṭhapetvā
  dukkhadukkhaṁ sesaṁ dukkhasaccavibhaṅge āgataṁ jātiādi sabbampi tassa tassa dukkhassa
  vatthubhāvato pariyāyadukkhaṁ nāMa. Dukkhadukkhaṁ nippariyāyadukkhaṁ nāMa.
       Tattha pariyāyadukkhaṁ nippariyāyadukkhanti imasmiṁ padadvaye ṭhatvā dukkhaṁ
  ariyasaccaṁ kathetabbaṁ. Ariyasaccaṁ ca nāmetaṁ pāliyaṁ saṅkhepatopi āgacchati
  vitthāratopi. Saṅkhepato āgataṭṭhāne saṅkhepenapi vitthārenapi kathetuṁ vaṭṭati,
  vitthārato āgataṭṭhāne pana vitthāreneva kathetuṁ vaṭṭati, na saṅkhepena. Taṁ
  idaṁ imasmiṁ ṭhāne vitthārena āgatanti vitthāreneva kathetabbaṁ. Tasmā yantaṁ
  niddesavāre "tattha katamaṁ dukkhaṁ ariyasaccaṁ, jātipi dukkhā"tiādīni padāni gahetvā
-------------------------------------------------
[page 101]
  "jāti Veditabbā, jātiyā dukkhaṭṭho veditabbo"tiādi vuttaṁ, tattha jātiādīni
  tāva "tattha katamā jāti, yā tesaṁ tesaṁ sattānaṁ tamhi tamhi sattanikāye
  jātī"ti 1- imassa pana padabhājanīyassa vasena veditabbāni.
      [191] Tatrāyaṁ atthavaṇṇanā:- tesaṁ tesaṁ sattānanti ayaṁ saṅkhepato
  anekesaṁ sattānaṁ sādhāraṇaniddeso. Yā devadattassa jāti, yā somadattassāti 2-
  evaṁ 3- divasampi kathiyamāne neva sattā pariyādānaṁ gacchanti, na sabbaṁ
  aparatthadīpanaṁ sijjhati. Imehi pana dvīhi padehi na koci satto pariyādinno 4-
  hoti, na kiñci aparatthadīpanaṁ na sijjhati. Tena vuttaṁ "yā tesaṁ tesaṁ
  sattānan"ti. Tamhi tamhīti ayaṁ gatijātivasena 5- anekesaṁ sattanikāyānaṁ
  sādhāraṇaniddeso. Sattanikāyeti sattānaṁ nikāye, sattaghaṭāyaṁ sattasamūhetyattho.
      Jātīti ayaṁ jātisaddo anekattho. Tathā hesa "ekampi jātiṁ dvepi
  jātiyo"ti 6- ettha bhave āgato. "atthi Visākhe nigaṇṭhā nāma samaṇajātikā"ti 7-
  ettha nikāye. "tiriyā Nāma tiṇajāti nābhiyā uggantvā nabhaṁ āhacca ṭhitā
  ahosī"ti 8- ettha paññattiyaṁ. "jāti Dvīhi khandhehi saṅgahitā"ti 9- ettha
  saṅkhatalakkhaṇe. "yaṁ Bhikkhave mātu kucchismiṁ paṭhamaṁ cittaṁ uppannaṁ paṭhamaṁ viññāṇaṁ
  pātubhūtaṁ, tadupādāya sāvassa jātī"ti 10- ettha paṭisandhiyaṁ, "sampatijāto
  ānanda bodhisatto"ti 11- ettha pasūtiyaṁ. "anupakkuṭṭho Jātivādenā"ti 12-
  ettha kule. "yatohaṁ Bhagini ariyāya jātiyā jāto"ti 13- ettha ariyasīle.
  Idha panāyaṁ savikārakesu paṭhamābhinibbattakkhandhesu vaṭṭati. Tasmā jāyanakajātīti 14-
  idamettha sabhāvapaccattaṁ. Sañjāyanavasena sañjātīti upasaggena padaṁ vaḍḍhitaṁ.
  Okkamanavasena okkanti. Jāyanaṭṭhena vā jāti. Sā aparipuṇṇāyatanavasena

  *  *  *  *  *  *
  Footnote: 1 chaṂa. jāti sañjātīti 2 chaṂa. somadattassa jātīti 3 chaṂa. evañhi
  4 chaṂa. apariyādinno 5 Sī. jātigativasena
  6 vinaYu. 1/12/5, MaṂa. 13/257/231 7 aṅ. tika. 20/71/200
  8 aṅ. pañcaka. 22/196/268 (syā) 9. abhi. 36/71/13
  10 vinaYu. 4/124/135 11 Ma.u. 14/207/173
  12 dī.Sī. 9/331/129 13 MaṂa. 13/351/335
  14 chaṂa. jāyamānakavasena jātīti
-------------------------------------------------
[page 102]
  Yuttā. 1- Sañjāyanaṭṭhena sañjāti. Sā paripuṇṇāyatanavasena yuttā.
  Okkamanaṭṭhena okkanti. Sā aṇḍajajalāmbujavasena yuttā. Te hi
  aṇḍakosañca vatthikosañca okkamanti. Okkamantāpi pavisantā viya ca 2-
  paṭisandhiṁ gaṇhanti. Abhinibbattanaṭṭhena abhinibbatti. Sā saṁsedajopapātikavasena
  yuttā. Te hi pākaṭāyeva hutvā nibbattanti. Ayaṁ tāva sammatikathā. 3-
      Idāni paramatthakathā hoti. Khandhāeva hi paramatthato pātubhavanti, na
  sattā. Tattha ca khandhānanti ekavokārabhave ekassa, catuvokārabhave catunnaṁ,
  pañcavokārabhave pañcannaṁ gahaṇaṁ veditabbaṁ. Pātubhāvoti uppatti. Āyatanānanti
  ettha tatra tatra uppajjamānāyatanavasena saṅgaho veditabbo. Paṭilābhoti
  santatiyaṁ pātubhāvoyeva. Pātubhavantāniyeva hi tāni paṭiladdhāni nāma honti.
  Ayaṁ vuccati jātīti ayaṁ jāti nāma kathiyati. Sā panesā tattha tattha bhave
  paṭhamābhinibbattilakkhaṇā, niyyātanarasā, atītabhavato idha ummujjanapaccupaṭṭhānā
  phalavasena dukkhavicittatāpaccupaṭṭhānā vā.
      Idāni jātiyā dukkhaṭṭho veditabboti ayaṁ hi jāti sayaṁ na dukkhā,
  dukkhuppattiyā pana vatthubhāvena dukkhāti vuttā. Kataradukkhassa panāyaṁ vatthūti.
  Yantaṁ bālapaṇḍitasuttādīsu 4- bhagavatāpi upamāvasena pakāsitaṁ āpāyikadukkhaṁ,
  yañca sugatiyaṁ manussaloke gabbhokkantimūlakādibhedaṁ dukkhaṁ uppajjati, tassa
  sabbassāpi esā vatthu. Tatridaṁ gabbhokkantimūlakādibhedaṁ dukakhaṁ:- ayaṁ hi
  satto mātu kucchimhi nibbattamāno na uppalapadumapuṇḍarīkādīsu nibbattati,
  athakho heṭṭhā āmāsayassa upari pakkāsayassa udarapaṭalapiṭṭhikaṇṭakānaṁ vemajjhe
  paramasambādhe tibbandhakāre nānākuṇapagandhaparibhāvite asuciparamaduggandhapavanavicarite
  adhimattajegucche kucchippadese pūtimacchapūtikummāsacandanikādīsu kimi viya
  nibbattati. So tattha nibbatto dasa māse mātu kucchisambhavena usmanā puṭapākaṁ viya

  *  *  *  *  *  *
  Footnote: 1 Sī. vuttā 2 chaṂa. ca-saddo na dissati
  3 chaṂa. sammutikathā 4 Ma.u. 14/246/213 (ādito passitabbaṁ)
-------------------------------------------------
[page 103]
  Paccamāno piṭṭhapiṇḍi viya sediyamāno sammiñjanapasāraṇādirahito adhimattaṁ
  dukkhaṁ paccanubhotīti idaṁ tāva gabbhokkantimūlakaṁ dukkhaṁ.
      Yampana so mātu sahasā upakkhalanagamananisīdanavuṭṭhānaparivattanādīsu
  surādhuttahatthagato eḷakapotako 1- viya ahituṇḍikahatthagato sappapotako viya ca
  ākaḍḍhanaparikaḍḍhanaodhunananiddhunanādinā upakkamena adhimattaṁ dukkhamanubhavati, yañca
  mātu sītūdakapānakāle sītanarakupapanno viya uṇhayāgubhattādiajjhoharaṇakāle
  aṅgāravuṭṭhisamparikiṇṇo viya loṇambilādiajjhoharaṇakāle khārapaṭicchakādi-
  kammakaraṇappatto viya tibbaṁ dukkhamanubhavati, 2- idaṁ gabbhapariharaṇamūlakaṁ dukkhaṁ.
      Yaṁ panassa mūḷhagabbhāya mātuyā mittāmaccasuhajjādīhipi adassanārahe dukkhup-
  pattiṭṭhāne chedanaphālanādīhi dukkhaṁ uppajjati, idaṁ gabbhavipattimūlakaṁ dukakhaṁ.
  Yaṁ vijāyamānāya mātuyā kammajehi vātehi parivattetvā narakapapātaṁ viya atibhayānakaṁ
  yonimaggaṁ paṭipāṭiyamānassa narakasattassa viya ca saṅghāṭapabbatehi vicuṇṇiyamānassa
  dukkhaṁ uppajjati, idaṁ vijāyanamūlakaṁ dukkhaṁ. Yaṁ pana jātassa taruṇavaṇasadisassa
  sukumārasarīrassa hatthagahaṇanahāpanadhovanacoḷaparimajjanādikāle sūcimukhakhuradhārāhi
  vijjhanaphālanasadisaṁ dukkhaṁ uppajjati, idaṁ mātu kucchito bahi nikkhamanamūlakaṁ dukkhaṁ.
  Yaṁ tato paraṁ pavattiyaṁ attanāva attānaṁ vadhantassa aceḷakavattādivasena
  ātāpanaparitāpanānuyogamanuyuttassa kodhavasena abhuñjantassa ubbandhantassa ca dukkhaṁ
  hoti, idaṁ attūpakkamamūlakaṁ dukkhaṁ.
      Yaṁ pana parato vadhabandhanādīni anubhavantassa dukkhaṁ uppajjati, idaṁ
  parūpakkamamūlakaṁ dukkhanti. Iti imassa sabbassāpi dukkhassa ayaṁ jāti vatthumeva
  hoti. Tenetaṁ vuccati:-

  *  *  *  *  *  *
  Footnote: 1 chaṂa. eḷako 2 chaṂa. dukkhamanubhoti 3 chaṂa. mahānāgassa
-------------------------------------------------
[page 104]
                   "jāyetha No ce narakesu satto
                    tatthaggidāhādikamappasayhaṁ
                    labhetha dukkhaṁ na kuhiṁ patiṭṭhaṁ
                    iccāha dukkhāti munīdha jātiṁ.
                    Dukkhaṁ tiracchesu kasāpatoda-
                    daṇḍābhighātādibhavaṁ anekaṁ
                    yantaṁ kathaṁ tattha bhaveyya jātiṁ
                    vinā tahiṁ jāti tatopi dukkhā.
                    Petesu dukkhaṁ pana khuppipāsā-
                    vātātapādippabhavaṁ vicittaṁ
                    yasmā ajātassa na tattha atthi
                    tasmāpi dukkhaṁ muni jātimāha.
                    Tibbandhakāre ca asayhasīte
                    lokantare yaṁ asuresu dukkhaṁ
                    na taṁ bhave tattha na cassa jāti
                    yato ayaṁ jāti tatopi dukkhā.
                    Yañcāpi gūthanarake viya mātu gabbhe
                    satto vasaṁ ciramato bahi nikkhamanañca
                    pappoti dukkhamatighoramidampi natthi
                    jātiṁ vinā itipi jātirayaṁ hi dukkhā.
                    Kiṁ bhāsitena bahunā nanu yaṁ kuhiñci
                    atthīdha kiñcirapi dukkhamidaṁ kadāci
                    nevatthi jātivirahe yadato mahesi
                    dukkhāti sabbapaṭhamaṁ imamāha jātin"ti.
-------------------------------------------------
[page 105]
                             Jarāniddesa
      [192] Jarāniddese jarāti sabhāvapaccattaṁ. Jīraṇatāti ākāraniddeso.
  Khaṇḍiccantiādayo tayo kālātikkame kiccaniddesā, pacchimā dve pakatiniddesā.
  Ayaṁ hi jarāti iminā padena sabhāvato dīpitā, tenassā idaṁ sabhāvapaccattaṁ.
  Jīraṇatāti iminā ākārato. Tenassāyaṁ ākāraniddeso. Khaṇḍiccanti iminā
  kālātikkame dantanakhānaṁ khaṇḍitabhāvakaraṇakiccato. Pāliccanti iminā kesalomānaṁ
  palitabhāvakaraṇakiccato. Valittacatāti iminā maṁsaṁ milāpetvā tace valitabhāvakaraṇakiccato
  dīpitā. Tenassā ime khaṇḍiccantiādayo tayo kālātikkame kiccaniddesā.
  Tehi imesaṁ vikārānaṁ dassanavasena pākaṭībhūtāti pākaṭajarā dassitā. Yatheva hi
  udakassa vā vātassa vā aggino vā tiṇarukkhādīnaṁ saṁbhaggapalibhaggatāya vā
  jhāmatāya vā gatamaggo pākaṭo hoti, na ca so gatamaggo tāneva udakādīni,
  evameva jarāya dantādīsu khaṇḍiccādivasena gatamaggo pākaṭo, cakkhuṁ ummiletvāpi
  gayhati. Na ca khaṇḍiccādīneva jaRā. Na hi jarā cakkhuviññeyyā hoti.
      Āyuno saṁhāni indriyānaṁ paripākoti imehi pana padehi kālātikkameyeva
  abhibyattāya āyukkhayacakkhvādiindriyaparipākasaṅkhātāya pakatiyā dīpitā,
  tenassime pacchimā dve pakatiniddesāti veditabbā. Tattha yasmā jaraṁ pattassāyu
  hāyati. Tasmā jarā "āyuno saṁhānī"ti phalūpacārena vuttā. Yasmā ca 1- daharakāle
  supasannāni sukhumampi attano visayaṁ sukheneva gaṇhanasamatthāni cakkhvādīni
  indriyāni jaraṁ pattassa paripakkāni āluḷitāni avisadāni, oḷārikampi attano
  visayaṁ gahetuṁ asamatthāni honti, tasmā "indriyānaṁ paripāko"ti phalūpacāreneva
  vuttā.
      Sā panesā evaṁ niddiṭṭhā sabbāpi jarā pākaṭā paṭicchannāti duvidhā
  hoti. Tattha dantādīsu khaṇḍādibhāvadassanato rūpadhammesu jarā pākaṭajarā nāma,

  *  *  *  *  *  *
  Footnote: 1 chaṂa. ca-saddo na dissati
-------------------------------------------------
[page 106]
  Arūpadhammesu pana jarā tādisassa vikārassa adassanato paṭicchannajarā nāMa.
  Tattha yvāyaṁ khaṇḍādibhāvo dissati, so tādisānaṁ dantādīnaṁ suviññeyyattā
  vaṇṇoyeva, taṁ cakkhunā disvā manodvārena cintetvā "ime khandhā 1- jarāya
  pahaṭā"ti jaraṁ jānāti udakaṭṭhāne bandhāni gosiṅgādīni oloketvā heṭṭhā
  udakassa atthibhāvaṁ jānanaṁ viya. Puna avīci savīcīti evampi ayaṁ jarā duvidhā
  hoti. Tattha maṇikanakarajatapavāḷacandimasuriyādīnaṁ mandadasakādīsu pāṇīnaṁ viya ca
  pupphaphalapallavādīsu apāṇīnaṁ viya ca antarantarā vaṇṇavisesādīnaṁ duviññeyyattā
  jarā avīcijarā nāma, nirantarajarāti attho. Tato aññesu pana yathāvuttesu
  antarantarā vaṇṇavisesādīnaṁ suviññeyyattā jarā savīcijarā nāMa.
     Tattha savīcijarā upādinnānupādinnakavasena evaṁ veditabbā 2-:-
  daharakumārakānaṁ hi paṭhamameva khīradantā nāma uṭṭhahanti, na te thiRā. Tesu pana
  patitesu puna dantā uṭṭhahanti. Te paṭhamameva setā honti, jarāvātena pana
  pahaṭakāle kāḷakā honti. Kesā pana paṭhamameva tambāpi honti kāḷakāpi
  setāpi. Chavi pana salohitikā hoti. Vaḍḍhantānaṁ vaḍḍhantānaṁ odātānaṁ
  odātabhāvo kāḷakānaṁ kāḷakabhāvo paññāyati. Jarāvātena pana pahaṭakāle valiṁ
  gaṇhāti. Sabbampi sassaṁ vāpitakāle 3- setaṁ hoti, pacchā nīlaṁ. Jarāvātena
  pana pahaṭakāle paṇḍukaṁ hoti. Ambaṅkurenāpi dīpetuṁ vaṭṭatieva. Ayaṁ vuccati
  jarāti ayaṁ jarā nāma kathiyati. Sā panesā khandhaparipākalakkhaṇā, maraṇūpanayanarasā,
  yobbanavināsapaccupaṭṭhānā.
      Jarāya dukkhaṭṭho veditabboti ettha pana ayampi jarā 4- sayaṁ na dukkhā,
  dukkhassa pana vatthubhāvena dukkhāti vuttā. Kataradukkhassa? kāyadukkhassa ceva
  domanassadukkhassa ca. Jiṇṇassa hi attabhāvo jarasakaṭaṁ viya dubbalo hoti,

  *  *  *  *  *  *
  Footnote: 1 chaṂa. dantā 2 chaṂa. dīpetabbā
  3 chaṂa. vapitakāle 4 chaṂa. ayaṁ pāṭho na dissati
-------------------------------------------------
[page 107]
  Ṭhātuṁ vā gantuṁ vā nisīdituṁ vā vāyamantassa balavakāyadukkhaṁ uppajjati. Puttadāre
  yathāpure asallakkhente domanassaṁ uppajjati. Iti imesaṁ dvinnaṁ dukkhānaṁ
  vatthubhāvena dukkhāti veditabbā. Apica:-
               aṅgānaṁ sithilabhāvā indriyānaṁ vikārato
               yobbanassa vināsena balassa upaghātato.
               Vippavāsā satādīnaṁ puttadārehi attano
               appasādanīyato ceva bhiyyo bālattapattiyā.
               Pappoti dukkhaṁ yaṁ macco kāyikaṁ mānasaṁ tathā
               sabbametaṁ jarāhetu yasmā tasmā jarā dukkhāti.
                           Maraṇaniddesa
      [193] Maraṇaniddese cavanakavasena cuti, ekacatupañcakkhandhāya cutiyā
  sāmaññavacanametaṁ. Cavanatāti bhāvavacanena lakkhaṇanidassanaṁ. Bhedoti cutikhandhānaṁ 1-
  bhaṅguppattiparidīpanaṁ. Antaradhānanti ghaṭassa viya bhinnassa bhinnānaṁ cutikhandhānaṁ
  yena kenaci pariyāyena ṭhānābhāvaparidīpanaṁ. Maccu maraṇanti maccusaṅkhātaṁ maraṇaṁ.
  Kālo nāma antako, tassa kiriyā kālakiriyā. Ettāvatā sammatiyā maraṇaṁ
  dīpitaṁ hoti.
      Idāni paramatthena niyametuṁ 2- khandhānaṁ bhedotiādimāha. Paramatthena hi
  khandhāyeva bhijjanti, na satto nāma koci marati. Khandhesu pana bhijjamānesu
  satto marati, bhinnesu matoti vohāro hoti. Ettha ca catupañcavokāravasena
  khandhānaṁ bhedo, ekavokāravasena kaḷevarassa nikkhePo. Catuvokāravasena vā
  khandhānaṁ bhedo, sesadvayavasena kaḷevarassa nikkhepo veditabbo. Kasmā?
  bhavadvayepi rūpakāyasaṅkhātassa kaḷevarassa sambhavato. 3- Yasmā vā

  *  *  *  *  *  *
  Footnote: 1 Ma. khandhānaṁ 2 chaṂa. dīpetuṁ 3 chaṂa. sabbhāvato
-------------------------------------------------
[page 108]
  Cātumahārājikādīsu khandhā bhijjanteva, na kiñci nikkhipati, tasmā tesaṁ vasena
  khandhānaṁ bhedo. Manussādīsu kaḷevarassa nikkhePo. Ettha ca kaḷevarassa nikkhepakāraṇato
  maraṇaṁ "kaḷevarassa nikkhepo"ti vuttaṁ.
      Jīvitindriyassa upacchedoti iminā indriyapaṭibaddhasseva maraṇaṁ nāma
  hoti, anindriyabaddhassa maraṇaṁ nāma natthīti dasseti. "sassaṁ Mataṁ, rukkho
  mato"ti idaṁ pana vohāramattameva. Atthato pana evarūpāni vacanāni sassādīnaṁ
  khayavayabhāvameva dīpenti. Idaṁ vuccati maraṇanti idaṁ sabbampi maraṇaṁ nāma
  kathiyati.
      Apicettha khaṇikamaraṇaṁ sammatimaraṇaṁ samucchedamaraṇanti ayampi bhedo
  veditabbo. Tattha khaṇikamaraṇaṁ nāma pavatte rūpārūpadhammānaṁ bhedo. Tisso mato,
  pusso 1- matoti idaṁ sammatimaraṇaṁ nāMa. Khīṇāsavassa appaṭisandhikā kālakiriyā
  samucchedamaraṇaṁ nāMa. Imasmiṁ panatthe sammatimaraṇaṁ adhippetaṁ. Jātipaccayamaraṇaṁ 2-
  upakkamamaraṇaṁ sarasamaraṇaṁ āyukkhayamaraṇantipi tasseva nāmaṁ. Tayidaṁ cutilakkhaṇaṁ,
  viyogarasaṁ, vippavāsapaccupaṭṭhānaṁ.
      Maraṇassa dukkhaṭṭho veditabboti ettha pana idampi sayaṁ na dukkhaṁ,
  dukkhassa pana vatthubhāvena dukkhanti vuttaṁ. Māraṇantikāpi hi sārīrikā vedanā
  paṭivāte gahitā ādittatiṇukkā viya sarīraṁ dahanti. 3- Narakanimittādīnaṁ
  upaṭṭhahanakāle balavadomanassaṁ uppajjati. Iti imesaṁ dvinnampi dukkhānaṁ
  vatthubhāvena dukkhanti veditabbaṁ. Apica:-
             "pāpassa pāpakammādi- nimittamanupassato
              bhaddassāpasahantassa viyogaṁ piyavatthukaṁ.
              Mīyamānassa yaṁ dukkhaṁ mānasaṁ avisesato
              sabbesañcāpi yaṁ sandhi- bandhanacchedanādikaṁ.

  *  *  *  *  *  *
  Footnote: 1 chaṂa. phusso 2 chaṂa. jātikkhayamaraṇaṁ 3 chaṂa. nidahanti
-------------------------------------------------
[page 109]
              Vitujjamānadhammānaṁ 1- hoti dukkhaṁ sarīrajaṁ
              asayhamappaṭikāraṁ dukkhassetassidaṁ yato
              maraṇaṁ vatthu tenetaṁ dukkhamicceva bhāsitan"ti.
      Apica imāni jātijarāmaraṇāni nāma imesaṁ sattānaṁ vadhakapaccāmittā viya
  otāraṁ gavesantāni vicaranti. Yathā hi purisassa tīsu paccāmittesu
  otārāpekkhesu vicarantesu eko vadeyya "ahaṁ asukāraññassa nāma vaṇṇaṁ kathetvā
  etaṁ ādāya tattha gamissāmi, ettha mayhaṁ dukkaraṁ natthī"ti. Dutiyo vadeyya
  "ahaṁ tava etaṁ gahetvā gatakāle pothetvā dubbalaṁ karissāmi, ettha mayhaṁ
  dukkaraṁ natthī"ti. Tatiyo vadeyya "tayā etasmiṁ pothetvā dubbale kate tiṇhena
  asinā sīsacchedanaṁ nāma mayhaṁ bhāro hotū"ti te evaṁ vatvā tathā kareyyuṁ.
      Tattha paṭhamapaccāmittassa araññavaṇṇaṁ kathetvā taṁ ādāya tattha gatakālo
  viya suhajjañātimaṇḍalato nikkaḍḍhitvā yattha katthaci nibbattāpanaṁ nāma jātiyā
  kiccaṁ, dutiyassa pothetvā dubbalīkaraṇaṁ 2- viya nibbattakkhandhesu nipatitvā
  parādhīnamañcaparāyanabhāvakaraṇaṁ jarāya kiccaṁ, tatiyassa tiṇhena asinā sīsacchedanaṁ
  viya jīvitakkhayapāpanaṁ maraṇassa kiccanti veditabbaṁ.
      Apicettha jātidukkhaṁ sādīnavamahākantārappaveso viya daṭṭhabbaṁ, jarādukkhaṁ
  tattha annapānarahitassa dubbalyaṁ 3- viya daṭṭhabbaṁ. Maraṇadukkhaṁ dubbalassa
  iriyāpathapavattane vihataparakkamassa bandhādīhi 4- anayabyasanāpādanaṁ viya
  daṭṭhabbanti.
                             Sokaniddesa
      [194] Sokaniddese viyasatīti 5- byasanaṁ. Hitasukhaṁ khipati viddhaṁsetītyattho.
  Ñātīnaṁ byasanaṁ ñātibyasanaṁ, corarogabhayādīhi ñātikkhayo ñātivināsotyattho.

  *  *  *  *  *  *
  Footnote: 1 cha. vitujjamānamammānaṁ 2 chaṂa. dubbalakaraṇaṁ 3 chaṂa. dubbalaṁ
  4 chaṂa. vāḷādīhi 5 chaṂa. byasatīti. evamuparipi
-------------------------------------------------
[page 110]
  Tena ñātibyasanena. Phuṭṭhassāti ajjhotthatassa, abhibhūtassa samannāgatassāti
  attho. Sesesupi eseva nayo. Ayampana viseso:- bhogānaṁ byasanaṁ bhogabyasanaṁ,
  rājacorādivasena bhogakkhayo bhogavināsotyattho. Rogoyeva byasanaṁ rogabyasanaṁ.
  Rogo hi ārogyaṁ viyasati vināsetīti byasanaṁ. Sīlassa byasanaṁ sīlabyasanaṁ.
  Dussīlyassetaṁ nāmaṁ. Sammādiṭṭhiṁ vināsayamānā uppannā diṭṭhieva byasanaṁ
  diṭṭhibyasanaṁ. Ettha ca purimāni dve anipphannāni, pacchimāni tīṇi nipphannāni
  tilakkhaṇabbhāhatāni. Purimānipi 1- tīṇi neva kusalāni na akusalāni,
  sīladiṭṭhibyasanadvayaṁ akusalaṁ.
      Aññataraññatarenāti gahitesu vā yena kenaci aggahitesu vā
  mittāmaccabyasanādīsu yena kenaci. Samannāgatassāti samanubandhassa aparimuccamānassa.
  Aññataraññatarena dukkhadhammenāti yena kenaci sokadukkhassa uppattihetunā.
  Sokoti socanavasena 2- soko. Idaṁ etehi kāraṇehi uppajjanakasokassa
  sabhāvapaccattaṁ. Socanāti socanākāro. Socitattanti socitabhāvo. Antosokoti
  abbhantare soko. Dutiyapadaṁ upasaggena vaḍḍhitaṁ. So hi abbhantaraṁ sukkhāpento
  parisukkhāpento 3- uppajjatīti "antosoko antoparisoko"ti vuccati.
      Cetaso parijjhāyanāti cittassa jhāyanākāro. Soko hi uppajjamāno
  ativiya 4- cittaṁ jhāpeti dahati, 5- "cittaṁ me jhāmaṁ, na me kiñci paṭibhātī"ti
  vadāpeti. Dukkhito mano dummano, tassa bhāvo domanassaṁ. Anupaviṭṭhaṭṭhena
  sokova sallanti sokasallaṁ. Ayaṁ vuccati sokoti ayaṁ soko nāma kathiyati. So
  panāyaṁ kiñcāpi atthato domanassavedanāva hoti, evaṁ santepi anto
  nijjhāyanalakkhaṇo, cetaso parinijjhāyanaraso, anusocanapaccupaṭṭhāno.

  *  *  *  *  *  *
  Footnote: 1 chaṂa. purimāni ca 2 chaṂa. socanakavasena
  3 chaṂa. abbhantare sukkhāpento viya parisukkhāpento viya 4 chaṂa. aggi viya
  5 chaṂa. paridahati
-------------------------------------------------
[page 111]
      Sokassa dukkhaṭṭho veditabboti ettha pana ayaṁ sabhāvadukkhattā ceva
  dukkhassa ca vatthubhāvena dukkhoti vutto. Kataradukkhassa 1-? kāyadukkhassa ceva
  javanakkhaṇe ca domanassadukkhassa. Sokavegena hi hadaye vā mahāgaṇḍo
  uṭṭhahitvā paripaccitvā bhijjati, mukhato vā kāḷalohitaṁ nikkhamati, balavakāyadukkhaṁ
  uppajjati. "ettakā Me ñātayo khayaṁ gatā, ettakā me bhogā"ti cintentassa
  ca balavadomanassaṁ uppajjati. Iti imesaṁ dvinnaṁ dukkhānaṁ vatthubhāvenapesa
  dukkhoti veditabbo. Apica:-
             sattānaṁ hadayaṁ soko sallaṁ viya vitujjati
             aggitattova nārāco bhusañca uhate 2- puna.
             Samāvahati ca byādhi- jarāmaraṇabhedanaṁ
             dukkhampi vividhaṁ yasmā tasmā dukkhoti vuccatīti.
                            Paridevaniddesa
      [195] Paridevaniddese "mayhaṁ dhītā mayhaṁ putto"ti evaṁ ādissa
  ādissa devanti rodanti etenāti ādevo. Taṁ taṁ vaṇṇaṁ parikittetvā 3-
  devanti etenāti paridevo. Tato parāni dve dve padāni purimadvayasseva
  ākārabhāvaniddesavasena vuttāni. Vācāti vacanaṁ. Palāpoti tucchaniratthakavacanaṁ.
  Upaḍḍhabhaṇitāññabhaṇitādivasena virūpo palāpoti 4- vippalāPo. Lālapoti punappunaṁ
  lapanaṁ. Lālappanākāro lālappanā. Lālappitassa bhāvo lālappitattaṁ. Ayaṁ vuccati
  paridevoti ayaṁ paridevo nāma kathiyati. So lālappanalakkhaṇo, guṇadosaparikittanaraso,
  sambhamapaccupaṭṭhāno.

  *  *  *  *  *  *
  Footnote: 1 chaṂa. kataradukkhassāti 2 chaṂa. ḍahate
  3 parikittetvā parikittetvā 4 chaṂa. iti-saddo na dissati
-------------------------------------------------
[page 112]
      Paridevassa dukkhaṭṭho veditabboti ettha pana ayampi sayaṁ na dukkho,
  kāyadukkhadomanassadukkhānaṁ pana vatthubhāvena dukkhoti vutto. Paridevanto hi
  attano khandhaṁ muṭṭhīhi potheti, ubhohi hatthehi uraṁ paharati piṁsati, 1- sīsena
  bhittiyā saddhiṁ yujjhati. Tenassa balavakāyadukkhaṁ uppajjati, "ettakā me ñātayo
  khayaṁ vayaṁ abbhatthaṁ gatā"tiādīni cinteti, tenassa balavadomanassaṁ uppajjati.
  Iti imesaṁ dvinnampi dukkhānaṁ vatthubhāvena dukkhoti veditabbo. Apica:-
                  yaṁ sokasallavihato paridevamāno
                  kaṇṭhoṭṭhatālutalasosajamappasayhaṁ 2-
                  bhiyyodhimattamadhigacchatiyeva dukkhaṁ
                  dukkhoti tena bhagavā paridevamāhāti.
                          Dukkhadomanassaniddesa
      [196-7] Dukkhadomanassaniddesā heṭṭhā dhammasaṅgahaṭṭhakathāyaṁ 3-
  vaṇṇitattā pākaṭāeva. Lakkhaṇādīni pana nesaṁ tattha vuttāneva.
      "dukkhassa Dukkhaṭṭho veditabbo, domanassassa dukkhaṭṭho veditabbo"ti
  ettha pana ubhayampetaṁ sayañca dukkhattā kāyikacetasikadukkhānañca vatthubhāvena
  dukkhanti vuttaṁ. Hatthapādānaṁ hi kaṇṇanāsikānañca chedanadukkhena dukkhitassa
  anāthasālāyaṁ ucchiṭṭhakapālaṁ purato katvā nipannassa vaṇamukhehi puḷuvesu 4-
  nikkhamantesu balavakāyadukkhaṁ uppajjati. Nānāraṅgarattavatthaṁ manuññālaṅkāraṁ
  nakkhattaṁ kīḷantaṁ mahājanaṁ disvā balavadomanassaṁ uppajjati. Evaṁ tāva dukkhassa
  dvinnampi dukkhānaṁ vatthubhāvo veditabbo. Apica:-

  *  *  *  *  *  *
  Footnote: 1 chaṂa. pisati 2 Sī....ṭālugalasosajamappasayhaṁ
  3 saṅgaṇī. A. 1/413/314 4 chaṂa. puḷuvakesu
-------------------------------------------------
[page 113]
             Pīḷeti kāyikamidaṁ dukkhaṁ dukkhañca mānasaṁ
             bhiyyo janayati yasmā tasmā dukkhanti visesatoti. 1-
      Cetodukkhasamappitā pana kese pakiriya urāni patipiṁsenti 2- āvaṭṭanti
  vivaṭṭanti, chinnapapātaṁ papatanti, satthaṁ āharanti, visaṁ khādanti, rajjuyā
  ubbandhanti, aggiṁ pavisanti. Taṁ taṁ viparītaṁ vatthuṁ tathā tathā vippaṭisārino
  pariḍayhamānacittā cintenti. Evaṁ domanassassa ubhinnaṁ dukkhānaṁ vatthubhāvo
  veditabbo. Apica:-
             pīḷeti yato cittaṁ kāyassa ca pīḷanaṁ samāvahati
             dukkhanti domanassampi domanassaṁ tato āhūti.
                            Upāyāsaniddesa
      [198] Upāyāsaniddese āyāsanaṭṭhena āyāso. Saṁsīdanavisīdanākārappavattassa
  cittakilamathassetaṁ nāmaṁ. Balavāayāso upāyāso. Āyāsitassa bhāvo
  āyāsitattaṁ. Upāyāsitassa bhāvo upāyāsitattaṁ. Ayaṁ vuccati upāyāsoti ayaṁ
  upāyāso nāma kathiyati. So panesa byāsattilakkhaṇo, nitthunanaraso,
  visādapaccupaṭṭhāno.
      Upāyāsassa dukkhaṭṭho veditabboti ettha pana ayampi sayaṁ na dukkho,
  ubhinnampi pana 3- dukkhānaṁ vatthubhāvena dukkhoti vutto. Kupitena hi raññā
  issariyaṁ acchinditvā hataputtabhātikānaṁ āṇattavadhānaṁ bhayena aṭaviṁ pavisitvā
  nilīnānaṁ mahāvisādappattānaṁ dukkhaṭṭhānena dukkhaseyyāya dukkhanisajjāya
  balavakāyadukkhaṁ uppajjati, "ettakā no ñātakā ettakā bhogā naṭṭhā"ti
  cintentānaṁ balavadomanassaṁ uppajjati. Iti imesaṁ dvinnampi dukkhānaṁ
  vatthubhāvena dukkhoti veditabbo. 4- Apica:-

  *  *  *  *  *  *
  Footnote: 1 chaṂa. visesato vuttanti 2 chaṂa. patipisanti
  3 chaṂa. ayaṁ saddo na dissati 4 chaṂa. veditabboti
-------------------------------------------------
[page 114]
              Cittassa paridahanā kāyassa ca visādanā
              adhimattaṁ yaṁ dukkhamupāyāso janeti dukkho tato vuttoti.
      Ettha ca mandagginā antobhājaneyeva telādīnaṁ pāko viya soko,
  tikkhagginā paccamānassa bhājanato bahi nikkhamanaṁ viya paridevo, bahi
  nikkhantāvasesassa nikkhamitumpi appahontassa antobhājaneyeva yāva parikkhayā
  pāko viya upāyāso daṭṭhabbo.
                          Appiyasampayoganiddesa
      [199] Appiyasampayoganiddese yassāti ye assa. Aniṭṭhāti apariyesitā.
  Pariyesitā vā hontu apariyesitā vā, apariyesitabbānaṁ 1- nāmaṁ cetaṁ 2-
  amanāpārammaṇānaṁ. Manasmiṁ na kamanti na pavisantīti akantā. Manasmiṁ na
  appiyanti, na vā manaṁ vaḍḍhentīti amanāpā. Rūpātiādi tesaṁ sabhāvanidassanaṁ.
  Anatthaṁ kāmenti icchantīti anatthakāmā. Ahitaṁ kāmenti icchantīti
  ahitakāmā. Aphāsuṁ dukkhavihāraṁ kāmenti icchantīti aphāsukakāmā. Catūhi yogehi
  khemaṁ nibbhayaṁ vivaṭṭaṁ na icchanti, sabhayaṁ vaṭṭameva nesaṁ kāmenti icchantīti
  ayogakkhemakāmā.
      Apica saddhādīnaṁ vuddhisaṅkhātassa atthassa akāmanato tesaṁyeva hānisaṅkhātassa
  anatthassa ca kāmanato anatthakāmā. Saddhādīnaṁyeva upāyabhūtassa
  hitassa akāmanato saddhāhāniādīnaṁ upāyabhūtassa ahitassa ca kāmanato ahitakāmā.
  Phāsuvihārassa 3- akāmanato aphāsuvihārassa ca kāmanato aphāsukakāmā. Yassa
  kassaci nibbhayassa akāmanato bhayassa ca kāmanato ayogakkhemakāmāti evamettha 4-
  attho daṭṭhabbo.

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. nāmevetaṁ
  3 chaṂa. phāsukavihārassa 4 chaṂa. evampettha
-------------------------------------------------
[page 115]
      Saṅgatīti gantvā saṁyogo. Samāgamoti āgatehi saṁyogo. Samodhānanti
  ṭhānanisajjādīsu sahabhāvo. Missībhāvoti sabbakiccānaṁ sahakaraṇaṁ. Ayaṁ sattavasena
  yojanā. Saṅkhāravasena pana yaṁ labbhati, taṁ gahetabbaṁ. Ayaṁ vuccatīti ayaṁ
  appiyasampayogo nāma kathiyati. So aniṭṭhasamodhānalakkhaṇo, cittavighātakaraṇaraso,
  anatthabhāvapaccupaṭṭhāno.
      So atthato eko dhammo nāma natthi, kevalaṁ appiyasampayuttānaṁ
  duvidhassāpi dukkhassa vatthubhāvato dukkhoti vutto. Aniṭṭhāni hi vatthūni
  samodhānagatāni vijjhanachedanaphālanādīhi kāyikampi dukkhaṁ uppādenti,
  ubbegajananato mānasampi. Tenetaṁ vuccati:-
            disvāva appiye dukkhaṁ paṭhamaṁ hoti cetasi
            tadupakkamasambhūta- matha kāye yato idha.
            Tato dukkhadvayassāpi vatthuto so mahesinā
            dukkho vuttoti viññeyyo appiyehi samāgamoti.
                           Piyavippayoganiddesa
      [200] Piyavippayoganiddeso vuttapaṭipakkhanayeneva veditabbo. Mātā
  vātiādi panettha atthakāme sarūpena dassetuṁ vuttaṁ. Tattha mamāyatīti mātā.
  Piyāyatīti pitā. Bhajatīti bhātā. Tathā bhaginī. Mettāyantīti mittā. Minantīti
  vā mittā, sabbaguyhesu anto pakkhipantīti attho. Kiccakaraṇīyesu sahabhāvaṭṭhena
  amā hontīti amaccā. Ayaṁ amhākaṁ ajjhattikoti evaṁ jānanti, ñāyanti
  vāti ñātī. Lohitena sambandhāti sālohitā. Evametāni padāni atthato
  veditabbāni. Ayaṁ vuccatīti ayaṁ piyehi vippayogo nāma kathiyati. So
  iṭṭhavatthuviyogalakkhaṇo, sokuppādanaraso, byāsanapaccupaṭṭhāno. 1-

  *  *  *  *  *  *
  Footnote: 1 chaṂa. byasana....
-------------------------------------------------
[page 116]
      So atthato eko dhammo nāma natthi, kevalaṁ piyavippayuttānaṁ duvidhassāpi
  dukkhassa vatthubhāvato dukkhoti vutto. Iṭṭhāni hi vatthūni viyujjamānāni
  sarīrassa sosanamilāpanādibhāvena kāyikampi dukkhaṁ uppādenti, yampi no ahosi,
  tampi no natthīti anusocanāpanato mānasampi. Tenetaṁ vuccati:-
            ñātidhanādiviyogā sokasarasamappitā vitujjanti
            bālā yato tato yaṁ dukkhoti mato piyavippayogoti. 1-
                             Icchāniddesa
      [201] Icchāniddese jātidhammānanti jātisabhāvānaṁ jātipakatikānaṁ.
  Icchā uppajjatīti taṇhā uppajjati. Aho vatāti patthanā. Na kho panetaṁ
  icchāya pattabbanti yaṁ etaṁ "aho vata mayaṁ na jātidhammā assāma, na ca
  vata no cāti āgaccheyyā"ti evaṁ pahīnasamudayesu sādhūsu vijjamānaṁ ajātidhammattaṁ
  parinibbutesu ca vijjamānaṁ jātiyā anāgamanaṁ icchitaṁ, taṁ icchantassāpi
  maggabhāvanāya vinā apattabbato anicchantassāpi 2- ca maggabhāvanāya pattabbato
  na icchāya pattabbaṁ nāma hoti. Idampīti etampi. Upari visesāni 3- upādāya
  pikāro. Yampicchanti yenapi dhammena alabbhaneyyavatthuṁ icchanto na labhati, taṁ
  alabbhaneyyavatthumhi icchanaṁ dukkhanti veditabbaṁ. Jarādhammānantiādīsupi eseva
  nayo. Evamettha alabbhaneyyavatthūsu icchāva "yampicchaṁ na labhati, tampi dukakhan"ti
  vuttā. Sā alabbhaneyyavatthuicchanalakkhaṇā, tappariyesanarasā, tesaṁ
  appattipaccupaṭṭhānā.
      Dvinnampi pana dukkhānaṁ vatthubhāvato dukkhāti vuttā. Ekacco hi rājā
  bhavissatīti sambhāvito hoti. So chinnabhinnagaṇena parivārito pabbatavisamaṁ vā
  vanagahanaṁ vā pavisati. Atha rājā taṁ pavattiṁ ñatvā balakāyaṁ pesesi. 4- So

  *  *  *  *  *  *
  Footnote: 1 chaṂa. piyaviyogoti 2 chaṂa. anicchantassa 3 chaṂa. sesāni
  4 chaṂa. peseti
-------------------------------------------------
[page 117]
  Rājapurisehi nihataparivāro sayampi laddhappahāro palāyamāno rukkhantaraṁ vā
  pāsāṇantaraṁ vā pavisati. Tasmiṁ samaye mahāmegho uṭṭhahati, tibbandhakārā
  kāḷavaddalikā hoti. Atha naṁ samantato kāḷakipillikādayo pāṇā parivāretvā
  gaṇhanti. Tenassa balavakāyadukkhaṁ uppajjati. Maṁ ekaṁ nissāya ettakā ñātī
  ca bhogā ca vinaṭṭhāti cintentassa balavadomanassaṁ uppajjati. Iti ayaṁ icchā
  imesaṁ dvinnampi dukkhānaṁ vatthubhāvena dukkhāti veditabbā. Apica:-
             taṁ taṁ patthayamānānaṁ tassa tassa alābhato
             yaṁ vighātamayaṁ dukkhaṁ sattānaṁ idha jāyati.
             Alabbhaneyyavatthūnaṁ patthanā tassa kāraṇaṁ
             yasmā tasmā jino dukkhaṁ icchitālābhamabravīti.
                          Upādānakkhandhaniddesa
      [202] Upādānakkhandhassa niddese saṅkhittenāti desanaṁ sandhāya vuttaṁ.
  Dukkhaṁ hi ettakāni dukkhasatānīti vā ettakāni dukkhasahassānīti vā ettakāni
  dukkhasatasahassānīti vā saṅkhipituṁ na sakkā, desanā pana sakkā. Tasmā "dukkhaṁ
  nāma aññaṁ kiñci natthi, saṅkhittena pañcupādānakkhandhā dukkhā"ti desanaṁ
  saṅkhipanto 1- evamāha. Seyyathīdanti nipāto. Tassa te katame iti ceti attho.
  Rūpūpādānakkhandhotiādīnaṁ attho khandhavibhaṅge vaṇṇitoyeva.
      Khandhānaṁ dukkhaṭṭho veditabboti ettha pana:-
             jātippabhūtikaṁ dukkhaṁ yaṁ vuttaṁ idha tādinā
             avuttaṁ yañca taṁ sabbaṁ vinā ete na vijjati.
             Yasmā tasmā upādānak- khandhā saṅkhepato ime
             dukkhāti vuttā dukkhanta- desakena mahesinā.

  *  *  *  *  *  *
  Footnote: 1 chaṂa. saṅkhipento
-------------------------------------------------
[page 118]
      Tathā hi indanamiva pāvako, lakkhamiva paharaṇāni, gorūpamiva ḍaṁsamakasādayo,
  khettamiva lāvakā, gāmaṁ viya gāmaghātakā, upādānakkhandhapañcakameva jātiādayo
  nānappakārehi bādhayamānā tiṇalatādīni viya bhūmiyaṁ, pupphaphalapallavādīni viya
  rukkhesu, upādānakkhandhesuyeva nibbattanti. Upādānakkhandhānañca ādidukkhaṁ
  jāti, majjhe dukkhaṁ jarā, pariyosānadukkhaṁ maraṇaṁ, māraṇantikadukkhābhighātena
  pariḍayhanadukkhaṁ soko tadasahanato lālappanadukkhaṁ paridevo, tato
  dhātukkhobhasaṅkhātāniṭṭhaphoṭṭhabbasamāyogato kāyassa ābādhanadukkhaṁ dukkhaṁ, tena
  bādhiyamānānaṁ puthujjanānaṁ tattha paṭighuppattito cetobādhanadukkhaṁ domanassaṁ,
  sokādivuḍḍhiyā janitavisādānaṁ anutthunanadukkhaṁ upāyāso, manorathavighātappattānaṁ
  icchāvighātadukkhaṁ icchitālābhoti evaṁ nānappakārato upaparikkhiyamānā
  upādānakkhandhāva dukkhāti yadetaṁ ekamekaṁ dassetvā vuccamānaṁ anekehi kappehi na
  sakkā asesato vattuṁ, taṁ sabbampi dukkhaṁ ekajalabindumhi sakalasamuddajalarasaṁ
  viya yesu kesuci pañcasu upādānakkhandhesu saṅkhipitvā dassetuṁ "saṅkhittena
  pañcupādānakkhandhā dukkhā"ti bhagavā avocāti.
                      Dukkhasaccaniddesavaṇṇanā niṭṭhitā.
                           -------------
                       2. Samudayasaccaniddesavaṇṇanā
      [203] Samudayasaccaniddese yāyaṁ taṇhāti yā ayaṁ taṇhā. Ponobbhavikāti 1-
  punabbhavakaraṇaṁ punobbhavo, punobbhavo sīlamassāti ponobbhavikā. Apica
  punabbhavaṁ deti, punabbhavāya saṁvattati, punappunaṁ bhave nibbattetīti ponobbhavikā.
  Sā panesā punabbhavassa dāyikāpi atthi adāyikāpi, punabbhavāya saṁvattanikāpi
  atthi asaṁvattanikāpi. Dinnāya paṭisandhiyā upadhivepakkamattāpi. Sā punabbhavaṁ

  *  *  *  *  *  *
  Footnote: 1 Sī. ponobhavikā
-------------------------------------------------
[page 119]
  Dadamānāpi adadamānāpi punabbhavāya saṁvattamānāpi asaṁvattamānāpi dinnāya
  paṭisandhiyā upadhivepakkāpi 1- ponobbhavikāevāti nāmaṁ labhati. Abhinandanasaṅkhātena
  nandirāgena saha gatāti nandirāgasahagatā. Nandirāgena saddhiṁ atthato ekattameva gatāti
  vuttaṁ hoti. Tatratatrābhinandinīti yatra yatra attabhāvo, tatratatrābhinandinī.
  Rūpādīsu vā ārammaṇesu tatratatrābhinandinī, rūpābhinandinī
  saddagandharasaphoṭṭhabbadhammābhinandinīti attho. Seyyathīdanti nipāto. Tassa sā katamāti
  ceti attho. Kāmataṇhāti kāme taṇhā kāmataṇhā. Pañcakāmaguṇikarāgassetaṁ
  nāmaṁ. 2- Bhave taṇhā bhavataṇhā. Bhavapatthanāvasena uppannassa sassatadiṭṭhisahagatassa
  rūpārūpabhavarāgassa ca jhānanikantiyā cetaṁ adhivacanaṁ. Vibhave taṇhā vibhavataṇhā.
  Ucchedadiṭṭhisahagatarāgassetaṁ adhivacanaṁ.
      Idāni tassā taṇhāya vatthuṁ vitthārato dassetuṁ sā kho panesātiādimāha.
  Tattha uppajjatīti jāyati. Nivisatīti punappunaṁ pavattivasena patiṭṭhahati.
  Yaṁ loke piyarūpaṁ sātarūpanti yaṁ lokasmiṁ piyasabhāvañceva madhurasabhāvañca. Cakkhuṁ
  loketiādīsu lokasmiṁ hi cakkhvādīsu mamattena abhiniviṭṭhā sattā sampattiyaṁ
  patiṭṭhitā attano cakkhuṁ ādāsādīsu nimittaggahaṇānusārena vippasannapañcapasādaṁ
  suvaṇṇavimāne ugghāṭitamaṇisīhapañjaraṁ viya maññanti, sotaṁ rajatapanāḷikaṁ viya
  pāmaṅgasuttakaṁ viya ca maññanti, tuṅganāsāti laddhavohāraṁ ghānaṁ vaṭṭetvā
  ṭhapitaharitālavaṭṭiṁ viya maññanti, jivhaṁ rattakambalapaṭalaṁ viya mudusiniddhamadhurarasadaṁ
  maññanti, kāyaṁ sālayaṭṭhiṁ viya suvaṇṇatoraṇaṁ viya ca maññanti, manaṁ aññesaṁ
  manena asadisaṁ uḷāraṁ maññanti, rūpaṁ suvaṇṇakaṇṇikārapupphādivaṇṇaṁ viya, saddaṁ
  mattakaravikakokilamandadhamitamaṇivaṁsanigghosaṁ viya, attanā paṭiladdhāni
  catusamuṭṭhānikagandhārammaṇādīni "kassa aññassa evarūpāni atthī"ti maññanti, tesaṁ
  evaṁ maññamānānaṁ tāni cakkhvādīni piyarūpāni ceva sātarūpāni ca honti. Atha nesaṁ

  *  *  *  *  *  *
  Footnote: 1 chaṂa. upadhivepakkamattāpi 2 chaṂa. adhivacanaṁ
-------------------------------------------------
[page 120]
  Tattha anuppannā ceva taṇhā uppajjati, uppannā ca punappunaṁ pavattivasena
  nivisati. Tasmā bhagavā "cakkhuṁ loke piyarūpaṁ sātarūpaṁ, etthesā taṇhā uppajjamānā
  uppajjatī"tiādimāha. Tattha uppajjamānāti yadā uppajjati, tadā ettha
  uppajjatīti attho. Esa nayo sabbatthāpīti.
                     Samudayasaccaniddesavaṇṇanā niṭṭhitā.
                          ---------------
                       3. Nirodhasaccaniddesavaṇṇanā
      [204] Nirodhasaccaniddese yo tassāyevā taṇhāyāti ettha "yo
  tasseva dukkhassā"ti vattabbe yasmā samudayanirodheneva dukkhaṁ nirujjhati, no
  aññathā. Yathāha:-
                    "yathāpi mūle anupaddave daḷhe
                     chinnopi rukkho punareva rūhati
                     evampi taṇhānusaye anūhate
                     nibbattate 1- dukkhamidaṁ punappunan"ti. 2-
      Tasmā taṁ dukkhanirodhaṁ dassento samudayanirodhena dassetuṁ evamāha.
  Sīhasamānavuttino hi tathāgatā, te dukkhaṁ nirodhentā dukkhanirodhañca dassentā
  hetumhi paṭipajjanti na phale. Suvānavuttino pana aññatitthiyā, te dukkhaṁ
  nirodhentā dukkhanirodhañca dassentā attakilamathānuyogena ceva tasseva ca
  desanāya phale paṭipajjanti na hetumhīti sīhasamānavuttitāya satthā hetumhi
  paṭipajjamāno yo tassāyevātiādimāha.
      Tattha tassāyevāti yā sā uppattinivesavasena heṭṭhā pakāsitā, tassāyeva.
  Asesavirāganirodhotiādīni sabbāni nibbānavevacanāneva. Nibbānaṁ hi āgamma

  *  *  *  *  *  *
  Footnote: 1 chaṂa. nibbattatī 2 khuḍha. 25/338/75
-------------------------------------------------
[page 121]
  Taṇhā asesā virajjati nirujjhati, tasmā taṁ "tassāyeva taṇhāya asesavirāganirodho"ti
  vuccati. Nibbānañca āgamma taṇhā cajiyati paṭinissajjiyati muccati
  na allīyati, tasmā nibbānaṁ "cāgo paṭinissaggo mutti anālayo"ti vuccati.
  Ekameva hi nibbānaṁ, nāmāni panassa sabbasaṅkhatānaṁ nāmapaṭipakkhavasena
  anekāni nibbānavevacanāneva honti. Seyyathīdaṁ? asesato virāgo nirodho 1-
  cāgo paṭinissaggo mutti anālayo rāgakkhayo dosakkhayo mohakkhayo taṇhakkhayo
  anuppādo appavattaṁ animittaṁ appaṇihitaṁ anāyūhanaṁ appaṭisandhi appaṭivatti 2-
  agati ajātaṁ ajaraṁ abyādhi amataṁ asokaṁ aparidevaṁ anupāyāsaṁ asaṅkiliṭṭhantiādīni.
      Idāni maggena chinnāya nibbānaṁ āgamma appavattiṁ pattāyapi ca
  taṇhāya yesu vatthūsu tassā uppatti dassitā, tattheva abhāvaṁ dassetuṁ sā
  kho panesātiādimāha. Tattha yathā puriso khette jātaṁ tittaṁ alābuvalliṁ disvā
  aggato paṭṭhāya mūlaṁ pariyesitvā chindeyya, sā anupubbena milāyitvā apaññattiṁ
  gaccheyya. Tato tasmiṁ khette tittālābu niruddhā pahīnāti vucceyya, evameva
  khette tittālābu viya cakkhvādīsu taṇhā. Sā ariyamaggena mūle chinnā
  nibbānaṁ āgamma appavattiṁ gacchati. 3- Evaṁ gatā pana tesu vatthūsu khette
  tittālābu viya na paññāyati. Yathā ca aṭavito core ānetvā nagarassa
  dakkhiṇadvāre ghāteyyuṁ, tato aṭaviyaṁ corā matāti vā māritāti vā vucceyyuṁ,
  evameva aṭaviyaṁ corā viya yā cakkhvādīsu taṇhā, sā dakkhiṇadvāre corā
  viya nibbānaṁ āgamma niruddhattā nibbāne niruddhā. Evaṁ niruddhā pana tesu
  vatthūsu aṭaviyaṁ corā viya na paññāyati. Tenassā tattheva nirodhaṁ 4- dassento
  "cakkhuṁ loke piyarūpaṁ sātarūpaṁ, etthesā taṇhā pahīyamānā pahīyati. Ettha
  nirujjhamānā nirujjhatī"tiādimāha. Sesamettha uttānatthamevāti.
                     Nirodhasaccaniddesavaṇṇanā niṭṭhitā.

  *  *  *  *  *  *
  Footnote: 1 chaṂa. asesavirāganirodho 2 chaṂa. anupapatti
  4 chaṂa. niruddhaṁ 3 Ma. gaccheyya
-------------------------------------------------
[page 122]
                        4. Maggasaccaniddesavaṇṇanā
      [205] Maggasaccaniddese ayamevāti aññamaggapaṭikkhepanatthaṁ niyamanaṁ.
  Ariyoti taṁtaṁmaggavajjhehi kilesehi ārakattā ariyabhāvakarattā ariyaphalapaṭilābhakarattā
  ca ariyo. Aṭṭha aṅgāni assāti aṭṭhaṅgiko. Svāyaṁ caturaṅgikā viya senā
  pañcaṅgikaṁ viya turiyaṁ aṅgamattameva hoti, aṅgavinimutto natthi. Nibbānatthikehi
  maggiyati, nibbānaṁ vā maggati, kilese vā mārento gacchatīti maggo. Seyyathīdanti
  so katamoti ceti attho.
      Idāni aṅgamattameva maggo hoti, aṅgavinimutto natthīti dassento
  sammādiṭṭhi .pe. Sammāsamādhīti āha. Tattha sammā dassanalakkhaṇā sammādiṭṭhi.
  Sammā abhiniropanalakkhaṇo sammāsaṅkapPo. Sammā pariggahalakkhaṇā sammāvācā.
  Sammā samuṭṭhāpanalakkhaṇo sammākammanto. Sammā vodānalakkhaṇo 1- sammāājīvo.
  Sammā paggahalakkhaṇo sammāvāyāmo. Sammā upaṭṭhānalakkhaṇā sammāsati. Sammā
  samādhānalakkhaṇo sammāsamādhi.
      Tesu ca ekekassa tīṇi tīṇi kiccāni honti. Seyyathīdaṁ? sammādiṭṭhi
  Tāva aññehipi attano paccanīkakilesehi saddhiṁ micchādiṭṭhiṁ pajahati, nirodhaṁ
  ārammaṇaṁ karoti. Sampayuttadhamme ca passati tappaṭicchādakamohavidhamanavasena
  asammohato. Sammāsaṅkappādayopi tatheva micchāsaṅkappādīni ca pajahanti,
  nirodhañca ārammaṇaṁ karonti. Visesato panettha sammāsaṅkappo sahajātadhamme
  abhiniropeti, sammāvācā sammā pariggaṇhāti, sammākammanto sammā samuṭṭhāpeti,
  sammāājīvo sammā vodāpeti, sammāvāyāmo sammā paggaṇhāti, sammāsati
  sammā upaṭṭhāti, sammāsamādhi sammā padahati.
      Apicesā sammādiṭṭhi nāma pubbabhāge nānākkhaṇā nānārammaṇā hoti,
  maggakāle ekakkhaṇā ekārammaṇā. Kiccato pana dukkhe ñāṇantiādīni cattāri

  *  *  *  *  *  *
  Footnote: 1 Ma. vodāpanalakkhaṇo
-------------------------------------------------
[page 123]
  Nāmāni labhati. Sammāsaṅkappādayopi pubbabhāge nānākkhaṇā nānārammaṇā
  honti, maggakāle ekakkhaṇā ekārammaṇā. Tesu sammāsaṅkappo kiccato
  nekkhammasaṅkappotiādīni tīṇi nāmāni labhati. Sammāvācādayo tayo pubbabhāge
  nānākkhaṇā nānārammaṇā viratiyopi honti cetanāyopi, maggakkhaṇe pana viratiyova.
  Sammāvāyāmo sammāsatīti idampi dvayaṁ kiccato sammappadhānasatipaṭṭhānavasena
  cattāri nāmāni labhati. Sammāsamādhi pana pubbabhāgepi maggakkhaṇepi
  sammāsamādhiyeva.
      Iti imesu aṭṭhasu dhammesu bhagavatā nibbānādhigamāya paṭipannassa
  yogino bahuppakārattā paṭhamaṁ sammādiṭṭhi desitā. Ayañhi "paññāpajoto
  paññāsatthan"ti 1- pavuttā. Tasmā etāya pubbabhāge vipassanāñāṇasaṅkhātāya
  sammādiṭṭhiyā avijjandhakāraṁ vidhametvā 2- kilesacore ghātento khemena yogāvacaro
  nibbānaṁ pāpuṇāti. Tena vuttaṁ "nibbānādhigamāya paṭipannassa yogino
  bahuppakārattā paṭhamaṁ sammādiṭṭhi desitā"ti.
      Sammāsaṅkappo pana tassā bahuppakāro. Tasmā tadanantaraṁ vutto. Yathā hi
  heraññiko hatthena parivattetvā parivattetvā cakkhunā kahāpaṇaṁ olokento "ayaṁ
  kūṭo ayaṁ cheko"ti jānāti, evaṁ yogāvacaropi pubbabhāge vitakkena vitakketvā
  vitakketvā vipassanāpaññāya olokayamāno "ime dhammā kāmāvacarā ime
  dhammā rūpāvacarādayo"ti jānāti. Yathā vā pana purisena koṭiyaṁ gahetvā
  parivattetvā parivattetvā dinnaṁ mahārukkhaṁ tacchako vāsiyā tacchetvā kamme
  upaneti, evaṁ vitakkena vitakketvā vitakketvā dinne dhamme yogāvacaro
  paññāya "ime dhammā kāmāvacarā ime dhammā rūpāvacarā"tiādinā nayena
  paricchinditvā kamme upaneti. Tena vuttaṁ "sammāsaṅkappo pana tassā
  bahuppakāro. Tasmā tadanantaraṁ vutto"ti.

  *  *  *  *  *  *
  Footnote: 1 abhi. 34/20,29/24,26 2 chaṂa. viddhaṁsetvā
-------------------------------------------------
[page 124]
      Svāyaṁ yathā sammādiṭṭhiyā, evaṁ sammāvācāyapi upakārako. Yathāha "pubbe
  kho gahapati vitakketvā vicāretvā pacchā vācaṁ bhindatī"ti. 1- Tasmā tadanantaraṁ
  sammāvācā vuttā.
      Yasmā pana idañcidañca karissāmāti paṭhamaṁ vācāya saṁvidahitvā loke
  kammante payojenti, tasmā vācā kāyakammassa upakārikāti sammāvācāya
  anantaraṁ sammākammanto vutto.
      Catubbidhaṁ pana vacīduccaritaṁ tividhaṁ kāyaduccaritaṁ pahāya ubhayaṁ sucaritaṁ
  pūrentasseva yasmā ājīvaṭṭhamakaṁ sīlaṁ pūrati, na itarassa. Tasmā tadubhayānantaraṁ
  sammāājīvo vutto.
      Evaṁ suddhājīvena "parisuddho me ājīvo"ti ettāvatā paritosaṁ katvā 2-
  suttapamattena viharituṁ na yuttaṁ, athakho sabbairiyāpathesu idaṁ viriyamārabhitabbanti
  dassetuṁ tadanantaraṁ sammāvāyāmo vutto.
      Tato āraddhaviriyenāpi kāyādīsu catūsu vatthūsu sati suppatiṭṭhitā kātabbāti
  dassanatthaṁ tadanantaraṁ sammāsati desitā.
      Yasmā pana evaṁ suppatiṭṭhitā sati samādhissa upakārānupakārānaṁ dhammānaṁ
  gatiyo samanvesitvā pahoti ekattārammaṇe cittaṁ samādhātuṁ, tasmā
  sammāsatianantaraṁ sammāsamādhi desitoti veditabbo.
      Sammādiṭṭhiniddese "dukkhe ñāṇan"tiādinā catusaccakammaṭṭhānaṁ dassitaṁ.
  Tattha purimāni dve saccāni vaṭṭaṁ, pacchimāni vivaṭṭaṁ. Tesu bhikkhuno vaṭṭe
  kammaṭṭhānābhiniveso hoti, vivaṭṭe natthi abhiniveso. Purimāni hi dve saccāni
  "pañcakkhandhā dukkhaṁ, taṇhā samudayo"ti evaṁ saṅkhepena ca "katame pañcakkhandhā,
  rūpakkhandho"tiādinā nayena vitthārena ca ācariyasantike uggaṇhitvā vācāya

  *  *  *  *  *  *
  Footnote: 1 Maṃū. 12/463/413 2 chaṂa. akatvā
-------------------------------------------------
[page 125]
  Punappunaṁ parivattento yogāvacaro kammaṁ karoti. Itaresu pana dvīsu saccesu
  "nirodhasaccaṁ iṭṭhaṁ kantaṁ manāpaṁ, maggasaccaṁ iṭṭhaṁ kantaṁ manāpan"ti evaṁ
  savaneneva kammaṁ karoti. So evaṁ kammaṁ karonto cattāri saccāni ekena
  paṭivedhena paṭivijjhati, ekābhisamayena abhisameti. Dukkhaṁ pariññāpaṭivedhena paṭivijjhati,
  samudayaṁ pahānapaṭivedhena, nirodhaṁ sacchikiriyāpaṭivedhena, maggaṁ bhāvanāpaṭivedhena
  paṭivijjhati. Dukkhaṁ pariññābhisamayena .pe. Maggaṁ bhāvanābhisamayena abhisameti.
      Evamassa pubbabhāge dvīsu saccesu uggahaparipucchāsavanadhāraṇasammasanapaṭivedho
  hoti, dvīsu savanapaṭivedhoyeva. Aparabhāge tīsu kiccato paṭivedho hoti, nirodhe
  ārammaṇapaṭivedho. Tattha sabbampi paṭivedhañāṇaṁ lokuttaraṁ. Savanadhāraṇasammasanañāṇaṁ
  lokiyaṁ kāmāvacaraṁ. Paccavekkhaṇā pana maggasaccassa 1- hoti. Ayañca ādikammiko,
  tasmā sā idha na vuttā. Imassa ca bhikkhuno pubbe pariggahato "dukkhaṁ
  parijānāmi, samudayaṁ pajahāmi, nirodhaṁ sacchikaromi, maggaṁ bhāvemī"ti
  ābhogasamannāhāramanasikārapaccavekkhaṇā natthi. Pariggahato paṭṭhāya hoti. Aparabhāge
  pana dukkhaṁ pariññātameva hoti .pe. Maggo bhāvitova hoti.
      Tatthassa 2- dve saccāni duddasattā gambhīrāni. Dve gambhīrattā duddasāni.
  Dukkhasaccañhi uppattito pākaṭaṁ, khāṇukaṇṭakappahārādīsu "aho dukkhan"ti
  vattabbatampi āpajjati. Samudayampi khāditukāmatābhuñjitukāmatādivasena uppattito
  pākaṭaṁ. Lakkhaṇapaṭivedhato pana ubhayaṁ tampi gambhīraṁ. Iti tāni duddasattā
  gambhīrāni. Itaresaṁ pana dvinnaṁ dassanatthāya payogo bhavaggagahaṇatthaṁ hatthappasāraṇaṁ
  viya avīciphusanatthaṁ pādappasāraṇaṁ viya satadhābhinnavālassa koṭiyā koṭipaṭipādanaṁ
  viya ca hoti. Iti tāni gambhīrattā duddasāni. Evaṁ duddasattā gambhīresu
  gambhīrattā ca duddasesu catūsu saccesu uggahādivasena pubbabhāgañāṇuppattiṁ
  sandhāya idaṁ "dukkhe ñāṇan"tiādi vuttaṁ. Paṭivedhakkhaṇe pana ekameva taṁ 3-
  ñāṇaṁ hoti.

  *  *  *  *  *  *
  Footnote: 1 chaṂa. pattasaccassa 2 chaṂa. tattha 3 chaṂa. ayaṁ pāṭho na dissati
-------------------------------------------------
[page 126]
      Sammāsaṅkappaniddese kāmato nissaṭoti nekkhammasaṅkapPo. Byāpādato
  nissaṭoti abyāpādasaṅkapPo. Vihiṁsato nissaṭoti avihiṁsāsaṅkapPo. Tattha
  nekkhammavitakko kāmavitakkassa padaghātaṁ padacchedaṁ karonto uppajjati,
  abyāpādavitakko byāpādavitakkassa, avihiṁsāvitakko vihiṁsāvitakkassa.
  Nekkhammavitakko ca kāmavitakkassa paccanīko hutvā uppajjati,
  abyāpādāvihiṁsāvitakkā byāpādavihiṁsāvitakkānaṁ.
      Tattha yogāvacaro kāmavitakkassa padaghātanatthaṁ kāmavitakkaṁ vā sammasati
  aññaṁ vā pana 1- kiñci saṅkhāraṁ. Athassa vipassanākkhaṇe vipassanāsampayutto
  saṅkappo tadaṅgavasena kāmavitakkassa padaghātaṁ padacchedaṁ karonto uppajjati,
  vipassanaṁ ussukkāpetvā maggaṁ pāpeti. Athassa maggakkhaṇe maggasampayutto
  saṅkappo samucchedavasena kāmavitakkassa padaghātaṁ padacchedaṁ karonto uppajjati.
  Byāpādavitakkassāpi padaghātanatthaṁ byāpādavitakkaṁ vā aññaṁ vā saṅkhāraṁ
  sammasati. Vihiṁsāvitakkassa padaghātanatthaṁ vihiṁsāvitakkaṁ vā aññaṁ vā saṅkhāraṁ
  sammasati. Athassa vipassanākkhaṇeti sabbaṁ purimanayeneva yojetabbaṁ.
      Kāmavitakkādīnaṁ pana tiṇṇampi pāliyaṁ vibhattesu aṭṭhatiṁsārammaṇesu ekaṁ
  kammaṭṭhānampi apaccanīkaṁ nāma natthi. Ekantato pana kāmavitakkassa tāva
  asubhesu paṭhamajjhānameva paccanīkaṁ, byāpādavitakkassa mettāya tikacatukkajjhānāni,
  vihiṁsāvitakkassa karuṇāya tikacatukkajjhānāni. Tasmā asubhe parikammaṁ katvā jhānaṁ
  samāpannassa samāpattikkhaṇe jhānasampayutto saṅkappo vikkhambhanavasena kāmavitakkassa
  paccanīko hutvā uppajjati. Jhānaṁ pādakaṁ katvā vipassanaṁ paṭṭhapentassa
  vipassanākkhaṇe vipassanāsampayutto saṅkappo tadaṅgavasena kāmavitakkassa paccanīko
  hutvā uppajjati. Vipassanaṁ ussukkāpetvā maggaṁ pāpentassa maggakkhaṇe
  maggasampayutto saṅkappo samucchedavasena kāmavitakkassa paccanīko hutvā
  uppajjati. Evaṁ uppanno nekkhammasaṅkappoti vuccatīti veditabbo.

  *  *  *  *  *  *
  Footnote: 1 chaṂa. pana-saddo na dissati
-------------------------------------------------
[page 127]
      Mettāya pana parikammaṁ katvā, karuṇāya parikammaṁ katvā jhānaṁ samāpajjatīti
  sabbaṁ purimanayeneva yojetabbaṁ. Evaṁ uppanno abyāpādasaṅkappoti vuccati,
  avihiṁsāsaṅkappoti vuccatīti veditabbo. Evamete nekkhammasaṅkappādayo
  vipassanājhānavasena uppattīnaṁ nānattā pubbabhāge nānā. Maggakkhaṇe pana imesu
  tīsu ṭhānesu uppannassa akusalasaṅkappassa padacchedato anuppattisādhanavasena
  maggaṅgaṁ pūrayamāno ekova kusalasaṅkappo uppajjati. Ayaṁ sammāsaṅkappo nāMa.
      Sammāvācāniddesepi yasmā aññeneva cittena musāvādā viramati,
  aññena 1- pisuṇāvācādīhi, tasmā catassopetā veramaṇiyo pubbabhāge nānā.
  Maggakkhaṇe pana micchāvācāsaṅkhātāya catubbidhāya akusaladussīlyacetanāya padacchedato
  anuppattisādhanavasena maggaṅgaṁ pūrayamānā ekāva sammāvācāsaṅkhātā kusalaveramaṇī
  uppajjati. Ayaṁ sammāvācā nāMa.
      Sammākammantaniddesepi yasmā aññeneva cittena pāṇātipātā viramati,
  aññena adinnādānā, aññena kāmesu micchācārā, tasmā tissopetā
  veramaṇiyo pubbabhāge nānā. Maggakkhaṇe pana micchākammantasaṅkhātāya tividhāya
  akusaladussīlyacetanāya padacchedato anuppattisādhanavasena maggaṅgaṁ pūrayamānā
  ekāva sammākammantasaṅkhātā kusalaveramaṇī uppajjati. Ayaṁ sammākammanto nāMa.
      Sammāājīvaniddese idhāti imasmiṁ sāsane. Ariyasāvakoti ariyassa
  buddhassa sāvako. Micchāājīvaṁ pahāyāti pāpakaṁ ājīvaṁ pajahitvā. Sammāājīvenāti
  buddhapasaṭṭhena kusalāajīvena. Jīvikaṁ kappetīti jīvitappavattiṁ pavatteti. Idhāpi
  yasmā aññeneva cittena kāyadvāravītikkamā viramati, aññena vacīdvāravītikkamā,
  tasmā pubbabhāge nānakkhaṇesu uppajjati. Maggakkhaṇe pana dvīsu dvāresu
  sattannaṁ kammapathānaṁ vasena uppannāya micchāājīvadussīlyacetanāya padacchedato
  anuppattisādhanavasena maggaṅgaṁ pūrayamānā ekāva sammāājīvasaṅkhātā kusalaveramaṇī
  uppajjati. Ayaṁ sammāājīvo nāMa.

  *  *  *  *  *  *
  Footnote: 1 chaṂa. aññenaññena
-------------------------------------------------
[page 128]
      Sammāvāyāmaniddeso sammappadhānavibhaṅge anupadavaṇṇanāvasena
  āvībhavissati. Ayaṁ pana pubbabhāge nānācittesu labbhati. Aññeneva hi cittena
  anuppannānaṁ pāpakānaṁ akusalānaṁ dhammānaṁ anuppādāya vāyāmaṁ karoti, aññena
  uppannānampahānāya. Aññeneva ca anuppannānaṁ kusalānaṁ dhammānaṁ uppādāya,
  aññena uppannānaṁ ṭhitiyā. Maggakkhaṇe pana ekacitteyeva labbhati. Ekameva
  hi maggasampayuttaṁ viriyaṁ catukiccasādhanaṭṭhena cattāri nāmāni labhati.
      Sammāsatiniddesopi satipaṭṭhānavibhaṅge anupadavaṇṇanāvasena āvībhavissati.
  Ayampi ca pubbabhāge nānācittesu labbhati. Aññeneva hi cittena kāyaṁ
  pariggaṇhāti, aññenaññena vedanādīni. Maggakkhaṇe pana ekacitteyeva
  labbhati. Ekāyeva hi maggasampayuttā sati catukiccasādhanaṭṭhena cattāri nāmāni
  labhati.
      Sammāsamādhiniddese cattāri jhānāni pubbabhāgepi nānā, maggakkhaṇepi.
  Pubbabhāge samāpattivasena nānā, maggakkhaṇe nānāmaggavasena. Ekassa hi
  paṭhamamaggo paṭhamajjhāniko hoti, dutiyamaggādayopi paṭhamajjhānikā vā dutiyādīsu
  aññatarajjhānikā vā. Ekassa paṭhamamaggo dutiyādīnaṁ aññatarajjhāniko hoti,
  dutiyādayopi dutiyādīnaṁ aññatarajjhānikā vā paṭhamajjhānikā vā. Evaṁ cattāropi
  maggā jhānavasena sadisā vā asadisā vā ekaccasadisā vā honti.
      Ayaṁ panassa viseso pādakajjhānaniyāmena hoti. Pādakajjhānaniyāmena
  tāva paṭhamajjhānalābhino paṭhamajjhānā vuṭṭhāya vipassantassa uppanno maggo
  paṭhamajjhāniko hoti. Maggaṅgabojjhaṅgāni cettha paripuṇṇāneva honti. Dutiyajjhānato
  vuṭṭhāya vipassantassa uppanno maggo dutiyajjhāniko hoti, maggaṅgāni
  panettha satta honti. Tatiyajjhānato vuṭṭhāya vipassantassa uppanno maggo
  tatiyajjhāniko hoti, maggaṅgāni panettha satta bojjhaṅgāni cha honti. Esa
  nayo catutthajjhānato paṭṭhāya yāva nevasaññānāsaññāyatanā.
-------------------------------------------------
[page 129]
      Āruppe catukkapañcakajjhānaṁ uppajjati, tañca kho lokuttaraṁ no lokiyanti
  vuttaṁ, ettha kathanti? etthāpi paṭhamajjhānādīsu yato vuṭṭhāya sotāpattimaggaṁ
  paṭilabhitvā arūpasamāpattiṁ bhāvetvā yo āruppe uppanno, tajjhānikāva tassa
  tattha tayo maggā uppajjanti. Evaṁ pādakajjhānameva niyāmeti. Keci pana therā
  "vipassanāya ārammaṇabhūtā khandhā niyāmentī"ti vadanti. Keci "puggalajjhāsayo
  niyāmetī"ti vadanti. Keci "vuṭṭhānagāminīvipassanā niyāmetī"ti vadanti. Tesaṁ
  vādavinicchayo heṭṭhā cittuppādakaṇḍe lokuttarapadabhājanīyavaṇṇanāyaṁ 1- vuttanayeneva
  veditabbo. Ayaṁ vuccati sammāsamādhīti yā imesu catūsu jhānesu ekaggatā,
  ayaṁ pubbabhāge lokiyo, aparabhāge lokuttaro sammāsamādhi nāma vuccatīti. Evaṁ
  lokiyalokuttaravasena bhagavā maggasaccaṁ desesi.
      Tattha lokiyamagge sabbāneva maggaṅgāni yathānurūpaṁ chasu ārammaṇesu
  aññatarārammaṇāni honti. Lokuttaramagge pana catusaccapaṭivedhāya pavattassa
  ariyasāvakassa 2- nibbānārammaṇaṁ avijjānusayasamugghātakaṁ paññācakkhu sammādiṭṭhi,
  tathā sampannadiṭṭhissa taṁsampayuttaṁ tividhamicchāsaṅkappasamugghātakaṁ cetaso nibbāna-
  padābhiniropanaṁ sammāsaṅkappo, tathā passantassa vitakkentassa ca taṁsampayuttāva
  catubbidhavacīduccaritasamugghātikā micchāvācāya virati sammāvācā, tathā viramantassa
  taṁsampayuttāva micchākammantasamucchedikā tividhakāyaduccaritavirati sammākammanto,
  tesaṁyevassa sammāvācākammantānaṁ vodānabhūtā taṁsampayuttāva kuhanādisamucchedikā
  micchāājīvavirati sammāājīvo. Imissāpi sammāvācākammantājīvasaṅkhātāya sīla-
  bhūmiyā patiṭṭhamānassa tadanurūpo taṁsampayuttova kosajjasamucchedako anuppannup-
  pannānaṁ akusalakusalānaṁ anuppādapahānuppādaṭṭhitisādhako ca viriyārambho sammāvāyāmoti
  evaṁ vāyamantassa taṁsampayutto micchāsativiniddhunako kāyādīsu kāyānupassanādisādhako
  ca cetaso asammoso sammāsati, iti anuttarāya satiyā suvihitacittārakkhassa

  *  *  *  *  *  *
  Footnote: 1 saṅgaṇī. A. 1/350/285 2 chaṂa. ariyassa
-------------------------------------------------
[page 130]
  Taṁsampayuttāva micchāsamādhisamugghātikā cittekaggatā sammāsamādhīti. Esa lokuttaro
  ariyo aṭṭhaṅgiko maggo, yo saha lokiyena maggena dukkhanirodhagāminīpaṭipadāti
  saṅkhyaṁ 1- gato.
      So kho panesa maggo sammādiṭṭhisaṅkappānaṁ vijjāya, sesadhammānaṁ
  caraṇena gahitattā 2- vijjā ceva caraṇañca. Tathā tesaṁ dvinnaṁ vipassanāñāṇena 3-
  itaresaṁ samathañāṇena 3- saṅgahitattā samatho ceva vipassanā ca. Tesaṁ vā dvinnaṁ
  paññākkhandhena tadanantarānaṁ tiṇṇaṁ sīlakkhandhena avasesānaṁ samādhikkhandhena
  adhipaññāadhisīlādhicittasikkhāhi ca saṅgahitattā khandhattayañceva sikkhattayañca
  hoti, yena samannāgato ariyasāvako dassanasamatthehi cakkhūhi gamanasamatthehi ca
  pādehi samannāgato addhiko viya vijjācaraṇasampanno hutvā vipassanāñāṇena
  kāmasukhallikānuyogaṁ, samathañāṇena attakilamathānuyoganti antadvayaṁ parivajjetvā
  majjhimapaṭipadaṁ paṭipanno paññākkhandhena mohakkhandhaṁ sīlakkhandhena dosakkhandhaṁ
  samādhikkhandhena ca lobhakkhandhaṁ padālento adhipaññāsikkhāya paññāsampadaṁ,
  adhisīlasikkhāya sīlasampadaṁ, adhicittasikkhāya samādhisampadanti tisso sampattiyo
  patvā amataṁ nibbānaṁ sacchikaroti, ādimajjhapariyosānakalyāṇaṁ sattatiṁsabodhipakkhiya-
  dhammaratanavicittaṁ sammattaniyāmasaṅkhātaṁ ariyabhūmiñca okkanto hotīti.
                      Suttantabhājanīyavaṇṇanā niṭṭhitā.
                          --------------
                        2. Abhidhammabhājanīyavaṇṇanā
      [206-214] Idāni abhidhammabhājanīyaṁ hoti. Tattha "ariyasaccānī"ti avatvā nip-
  padesato paccayasaṅkhātaṁ samudayaṁ dassetuṁ "cattāri saccānī"ti vuttaṁ. Ariyasaccānīti
  hi vutte avasesā ca kilesā avasesā ca akusalā dhammā tīṇi ca akusalamūlāni

  *  *  *  *  *  *
  Footnote: 1 chaṂa. saṅkhaṁ 2 chaṂa. saṅgahitattā 3 chaṂa....yānena. evamuparipi
-------------------------------------------------
[page 131]
  Sāsavāni avasesā ca sāsavā kusalā dhammā na saṅgayhanti. Na ca kevalaṁ
  taṇhāva dukkhaṁ samudāneti, imepi avasesā ca kilesādayo paccayā samudānentiyeva.
  Iti imepi paccayā dukkhaṁ samudānentiyevāti nippadesato paccayasaṅkhātaṁ samudayaṁ
  dassetuṁ "ariyasaccānī"ti avatvā "cattāri saccānī"ti vuttaṁ.
      Niddesavāre ca nesaṁ paṭhamaṁ dukkhaṁ aniddisitvā tasseva dukkhassa
  sukhaniddesanatthaṁ 1- dukkhasamudayo niddiṭṭho. Tasmiṁ hi niddiṭṭhe "avasesā ca
  kilesā"tiādinā nayena dukkhasaccaṁ sukhaniddesaṁ hoti. Nirodhasaccamettha taṇhāya
  pahānaṁ "taṇhāya ca avasesānañca kilesānaṁ pahānan"ti evaṁ yathāvuttassa
  samudayassa pahānavasena pañcahākārehi niddiṭṭhaṁ. Maggasaccaṁ panettha
  paṭhamajjhānikasotāpattimaggavasena dhammasaṅgaṇiyaṁ 2- vibhattassa desanānayassa mukhamattameva
  dassentena niddiṭṭhaṁ. Tattha nayabhedo veditabbo, taṁ upari pakāsayissāMa.
      Yasmā pana na kevalaṁ aṭṭhaṅgikamaggova paṭipadā, "pubbeva kho panassa
  kāyakammaṁ vacīkammaṁ ājīvo suparisuddho hotī"ti 3- vacanato pana puggalajjhāsayavasena
  pañcaṅgikopi maggo paṭipadāevāti desito, tasmā taṁ nayaṁ dassetuṁ pañcaṅgikavāropi
  niddiṭṭho. Yasmā pana 4- na kevalaṁ aṭṭhaṅgikapañcaṅgikamaggāva paṭipadā,
  sampayuttakā pana atirekapaññāsadhammāpi paṭipadāeva, tasmā taṁ nayaṁ dassetuṁ
  tatiyo sabbasaṅgāhikavāropi niddiṭṭho. Tattha "avasesā dhammā dukkhanirodhagāminiyā
  paṭipadāya sampayuttā"ti idaṁ parihāyati. Sesaṁ sabbattha sadisameva.
      Tattha aṭṭhaṅgikavārassa "taṇhāya ca avasesānañca kilesānaṁ pahānan"tiādīsu
  pañcasu koṭṭhāsesu paṭhamakoṭṭhāse tāva sotāpattimagge jhānābhinivese
  suddhikapaṭipadā suddhikasuññatā suññatapaṭipadā suddhikāppaṇihitaṁ appaṇihitapaṭipadāti
  imesu pañcasu ṭhānesu 5- dvinnaṁ dvinnaṁ catukkapañcakanayānaṁ

  *  *  *  *  *  *
  Footnote: 1 chaṂa. sukhaniddesatthaṁ 2 abhi. 34/277/84 3 Ma.u. 14/433/373
  4 chaṂa. ca 5 chaṂa. vāresu
-------------------------------------------------
[page 132]
  Vasena dasa nayā honti. Evaṁ sesesupīti vīsatiyā abhinivesesu dve nayasatāni.
  Tāni catūhi adhipatīhi catuguṇitāni aṭṭha. Iti suddhikāni dve, sādhipatī aṭṭhāti
  sabbampi nayasahassaṁ hoti. Yathā ca sotāpattimagge, evaṁ sesamaggesupīti
  cattāri nayasahassāni honti. Yathā ca paṭhamakoṭṭhāse cattāri, evaṁ sesesupīti
  aṭṭhaṅgikavāre pañcasu koṭṭhāsesu vīsati nayasahassāni honti. Tathā
  pañcaṅgikavāre sabbasaṅgāhikavāre cāti sabbānipi saṭṭhī nayasahassāni satthārā
  vibhattāni. Pāli pana saṅkhepena āgatā. Evamidaṁ tividhamahāvāraṁ pañcadasakoṭṭhāsaṁ
  saṭṭhinayasahassapaṭimaṇḍitaṁ abhidhammabhājanīyaṁ nāma niddiṭṭhanti veditabbaṁ.
                      Abhidhammabhājanīyavaṇṇanā niṭṭhitā.
                            ----------
                         3. Pañhāpucchakavaṇṇanā
      [215] Pañhāpucchake catunnampi saccānaṁ khandhavibhaṅge vuttanayānusāreneva
  kusalādibhāvo veditabbo. Ārammaṇattikesu pana samudayasaccaṁ kāmāvacaradhamme
  assādentassa parittārammaṇaṁ hoti, mahaggatadhamme assādentassa mahaggatārammaṇaṁ,
  paññattidhamme 1- assādentassa navattabbārammaṇaṁ. Dukkhasaccaṁ kāmāvacaradhamme
  ārabbha uppannaṁ parittārammaṇaṁ, rūpārūpāvacaradhamme ārabbha uppattikāle
  mahaggatārammaṇaṁ, navalokuttaradhamme paccavekkhaṇakāle appamāṇārammaṇaṁ, paṇṇattiṁ
  paccavekkhaṇakāle navattabbārammaṇaṁ. Maggasaccaṁ sahajātahetuvasena sabbadāpi
  maggahetukaṁ, viriyaṁ vā vīmaṁsaṁ vā jeṭṭhakaṁ katvā maggabhāvanākāle maggādhipati,
  chandacittesu aññatarādhipatikāle navattabbaṁ nāma hoti. Dukkhasaccaṁ ariyānaṁ
  maggapaccavekkhaṇakāle maggārammaṇaṁ, tesaṁyeva maggaṁ garuṁ katvā paccavekkhaṇakāle
  maggādhipati, sesadhammapaccavekkhaṇakāle navattabbaṁ hoti.

  *  *  *  *  *  *
  Footnote: 1 chaṂa. paññattiṁ
-------------------------------------------------
[page 133]
      Dve saccānīti dukkhasamudayasaccāni. Etāni hi atītādibhede dhamme
  ārabbha uppattikāle atītādiārammaṇāni honti. Samudayasaccaṁ ajjhattādibhede
  dhamme assādentassa ajjhattādiārammaṇaṁ hoti, dukkhasaccaṁ ākiñcaññāyatanakāle
  navattabbārammaṇampīti veditabbaṁ. Iti imasmiṁ pañhāpucchake dve saccāni
  lokiyāni honti, dve lokuttarāni. Yathā ca imasmiṁ, evaṁ purimesupi dvīsu.
  Sammāsambuddhena hi tīsupi suttantabhājanīyādīsu lokiyalokuttarāneva saccāni
  kathitāni. Evamayaṁ saccavibhaṅgopi teparivaṭṭaṁ nīharitvāva bhājetvā dassitoti.
                       Pañhāpucchakavaṇṇanā niṭṭhitā.
                      Sammohavinodaniyā vibhaṅgaṭṭhakathāya
                        saccavibhaṅgavaṇṇanā niṭṭhitā.
                          --------------
-------------------------------------------------
[page 134]
                           5. Indriyavibhaṅga
                        1. Abhidhammabhājanīyavaṇṇanā
      [219] Idāni tadanantare indriyavibhaṅge bāvīsatīti gaṇanaparicchedo.
  Indriyānīti paricchinnadhammanidassanaṁ. Idāni tāni sarūpato dassento
  cakkhundriyantiādimāha. Tattha cakkhudvāre indattaṁ kāretīti cakkhundriyaṁ.
  Sotaghānajivhākāyadvāre indattaṁ kāretīti kāyindriyaṁ. Vijānanalakkhaṇe indattaṁ
  kāretīti manindriyaṁ. Itthībhāve indattaṁ kāretīti itthindriyaṁ. Purisabhāve
  indattaṁ kāretīti purisindriyaṁ. Anupālanalakkhaṇe indattaṁ kāretīti
  jīvitindriyaṁ. Sukhalakkhaṇe indattaṁ kāretīti sukhindriyaṁ.
  Dukkhasomanassadomanassaupekkhālakkhaṇe indattaṁ kāretīti upekkhindriyaṁ.
  Adhimokkhalakkhaṇe indattaṁ kāretīti saddhindriyaṁ. Paggahalakkhaṇe indattaṁ
  kāretīti viriyindriyaṁ. Upaṭṭhānalakkhaṇe indattaṁ kāretīti satindriyaṁ.
  Avikkhepalakkhaṇe indattaṁ kāretīti samādhindriyaṁ. Dassanalakkhaṇe indattaṁ
  kāretīti paññindriyaṁ. Anaññataññassāmītipavatte jānanalakkhaṇe indattaṁ kāretīti
  anaññataññassāmītindriyaṁ. Ñātānaṁyeva dhammānaṁ puna ājānane indattaṁ kāretīti
  aññindriyaṁ. Aññātāvībhāve indattaṁ kāretīti aññātāvindriyaṁ.
      Idha suttantabhājanīyannāma na gahitaṁ. Kasmā? suttante imāya paṭipāṭiyā
  Bāvīsatiyā indriyānaṁ anāgatattā. Suttantasmiṁ hi katthaci dve indriyāni
  kathitāni, katthaci tīṇi, katthaci pañca. Evaṁ pana nirantaraṁ dvāvīsati āgatāni
  nāma natthi. Ayaṁ tāvettha aṭṭhakathānayo. Ayaṁ pana aparo nayo:- etesu hi
               atthato lakkhaṇādīhi kamato ca vijāniyā
               bhedābhedā tathā kiccā bhūmito ca vinicchayaṁ.
-------------------------------------------------
[page 135]
      Tattha cakkhvādīnaṁ tāva "cakkhatī"tiādinā 1- nayena attho pakāsito.
  Pacchimesu pana tīsu paṭhamaṁ pubbabhāge anaññātaṁ amataṁ padaṁ catusaccadhammaṁ
  vā jānissāmīti evaṁ paṭipannassa uppajjanato indriyaṭṭhasambhavato ca
  anaññataññassāmītindriyanti vuttaṁ, dutiyaṁ ājānanato ca indriyaṭṭhasambhavato
  ca aññindriyaṁ, tatiyaṁ aññātāvino catūsu saccesu niṭṭhitaññāṇakiccassa
  khīṇāsavasseva uppajjanato indriyaṭṭhasambhavato ca aññātāvindriyaṁ.
      Ko panesa indriyaṭṭho nāmāti. Indaliṅgaṭṭho indriyaṭṭho, indadesitaṭṭho
  indriyaṭṭho, indadiṭṭhaṭṭho indriyaṭṭho, indasiṭṭhaṭṭho indriyaṭṭho,
  indajuṭṭhaṭṭho indriyaṭṭho, so sabbopi idha yathāyogaṁ yujjati, bhagavā hi
  sammāsambuddho paramissariyabhāvato indo, kusalākusalañca kammaṁ kammesu kassaci
  issariyābhāvato. Tenevettha kammasañjanitāni tāva 2- indriyāni kusalākusalakammaṁ
  ulliṅgenti, tena ca siṭṭhānīti indaliṅgaṭṭhena indasiṭṭhaṭṭhena ca
  indriyāni. Sabbāneva pana tāni 3- bhagavatā yabhābhūtato pakāsitāni ca abhisambuddhāni
  cāti indadesitaṭṭhena indadiṭṭhaṭṭhena ca indriyāni. Teneva bhagavatā munindena
  kānici gocarāsevanāya, kānici bhāvanāsevanāya sevitānīti indajuṭṭhaṭṭhenapi
  indriyāni. Apica ādhipaccasaṅkhātena issariyaṭṭhenāpi etāni indriyāni.
  Cakkhuviññāṇādippavattiyaṁ hi cakkhvādīnaṁ siddhamādhipaccaṁ, tasmiṁ hi tikkhe
  tikkhattā mande ca mandattāti ayaṁ tāvettha atthato vinicchayo.
      Lakkhaṇādīhīti lakkhaṇarasapaccupaṭṭhānapadaṭṭhānehipi cakkhvādīnaṁ vinicchayaṁ
  vijāniyāti attho. Tāni panetesaṁ 4- lakkhaṇādīni heṭṭhā vuttāneva.
  Paññindriyādīni hi cattāri atthato amohoyeva. Sesāni tattha sarūpenevāgatāni.

  *  *  *  *  *  *
  Footnote: 1 chaṂa. cakkhatīti cakkhūti.... 2 chaṂa. ayaṁ saddo na dissati
  3 chaṂa. etāni 4 chaṂa. nesaṁ
-------------------------------------------------
[page 136]
      Kamatoti ayampi desanākkamova. Tattha ajjhattadhammaṁ pariññāya ariyabhūmipaṭilābho
  hotīti attabhāvapariyāpannāni cakkhundriyādīni paṭhamaṁ desitāni. So pana attabhāvo
  yaṁ dhammaṁ upādāya itthīti vā purisoti vā saṅkhyaṁ gacchati, ayaṁ soti nidassanatthaṁ
  tato itthindriyaṁ purisindriyañca. So duvidhopi jīvitindriyapaṭibaddhavuttīti
  ñāpanatthaṁ tato jīvitindriyaṁ. Yāva tassa pavatti, tāva etesaṁ vedayitānaṁ anivatti.
  Yañca kiñci vedayitaṁ, sabbantaṁ sukhadukkhanti ñāpanatthaṁ tato sukhindriyādīni.
  Taṁnirodhatthaṁ pana ete dhammā bhāvetabbāti paṭipattidassanatthaṁ tato saddhādīni. Imāya
  paṭipattiyā ekadhammo 1- paṭhamaṁ attani pātubhavatīti paṭipattiyā amoghabhāvadassanatthaṁ
  tato anaññataññassāmītindriyaṁ, tasseva phalattā tato anantaraṁ bhāvetabbattā
  ca tato aññindriyaṁ. Ito paraṁ bhāvanāya imassa adhigamo, adhigate ca panimasmiṁ
  natthi kiñci uttarikaraṇīyanti ñāpanatthaṁ ante paramassāsabhūtaṁ aññātāvindriyaṁ
  desitanti ayamettha kamo.
      Bhedābhedāti jīvitindriyasseva cettha bhedo. Taṁ hi rūpajīvitindriyaṁ
  arūpajīvitindriyanti duvidhaṁ hoti. Sesānaṁ abhedoti evamettha bhedābhedato
  vinicchayaṁ vijāniyā.
      Kiccāti kimindriyānaṁ kiccanti ce. Cakkhundriyassa tāva "cakkhvāyatanaṁ
  cakkhuviññāṇadhātuyā taṁsampayuttakānañca dhammānaṁ indriyapaccayena paccayo"ti
  vacanato yaṁ taṁ indriyapaccayabhāvena sādhetabbaṁ attano tikkhamandādibhāvena
  cakkhuviññāṇādidhammānaṁ tikkhamandādisaṅkhātāttākārānuvattāpanaṁ, idaṁ
  kiccanti. 2- Evaṁ sotaghānajivhākāyānaṁ. Manindriyassa pana sahajātadhammānaṁ attano
  vasavattāpanaṁ, jīvitindriyassa sahajātadhammānupālanaṁ, itthindriyapurisindriyānaṁ
  itthīpurisanimittakuttākappākārānuvidhānaṁ, sukhadukkhasomanassadomanassindriyānaṁ
  sahajātadhamme abhibhavitvā yathāsakaṁ oḷārikākārānupāpanaṁ, upekkhindriyassa

  *  *  *  *  *  *
  Footnote: 1 chaṂa. esa dhammo 2 chaṂa. kiccaṁ
-------------------------------------------------
[page 137]
  Santapaṇītamajjhattākārānupāpanaṁ, saddhādīnaṁ paṭipakkhābhibhavanaṁ sampayuttadhammānañca
  pasannākārādibhāvasampāpanaṁ, anaññataññassāmītindriyassa saṁyojanattayappahānañceva
  sampayuttakānañca tappahānābhimukhabhāvakaraṇaṁ, aññindriyassa kāmarāgabyāpādāditanu-
  karaṇappahānañceva sahajātānañca attano vasānuvattāpanaṁ, aññātāvindriyassa
  sabbakiccesu ussukkappahānañceva amatābhimukhabhāvapaccayatā ca sampayuttānanti
  evamettha kiccato vinicchayaṁ vijāniyā.
      Bhūmitoti cakkhusotaghānajivhākāyaitthīpurisasukhadukkhadomanassindriyāni cettha
  kāmāvacarāneva, manindriyajīvitindriyaupekkhindriyāni saddhāviriyasatisamādhi-
   paññindriyāni ca catubhūmipariyāpannāni, somanassindriyaṁ kāmāvacararūpāvacara-
   lokuttaravasena bhūmittayapariyāpannaṁ, avasāne tīṇi lokuttarānevāti evaṁ bhūmito
  vinicchayaṁ vijāniyā. Evaṁ hi vijānanto:-
               saṁvegabahulo bhikkhu ṭhito indriyasaṁvare
               indriyāni pariññāya dukkhassantaṁ nigacchatīti.
      [220] Niddesavāre "yaṁ cakkhu catunnaṁ mahābhūtānan"tiādi sabbaṁ
  dhammasaṅgaṇiyaṁ padabhājane 1- vuttanayeneva veditabbaṁ. Viriyindriyasamādhindriya-
  niddesādīsu ca sammāvāyāmo micchāvāyāmo sammāsamādhi micchāsamādhītiādīni na
  vuttāni. Kasmā? sabbasaṅgāhikattā. 2- Sabbasaṅgāhikāni hi idha indriyāni
  kathitāni. Evaṁ santepettha dasa indriyāni lokiyāni kāmāvacarāneva, tīṇi
  lokuttarāni, nava lokiyalokuttaramissakānīti.
                      Abhidhammabhājanīyavaṇṇanā niṭṭhitā.
                          --------------

  *  *  *  *  *  *
  Footnote: 1 saṅgaṇī. A. 1/595/364 2 chaṂa. sabbasaṅgāhakattā
-------------------------------------------------
[page 138]
                         2. Pañhāpucchakavaṇṇanā
      [221] Pañhāpucchake sabbesampi indriyānaṁ kusalādivibhāgo pālinayānusāreneva
  veditabbo.
      [223] Ārammaṇattikesu pana sattindriyā anārammaṇāti
  cakkhusotaghānajivhākāyaitthīpurisindriyāni sandhāya vuttaṁ. Jīvitindriyaṁ pana
  arūpamissakattā idha anāgataṁ. 1- Dvindriyāti dve indriyā. Sukhadukkhadvayaṁ
  sandhāyetaṁ vuttaṁ. Taṁ hi ekantaparittārammaṇaṁ. Domanassindriyaṁ siyā
  parittārammaṇaṁ siyā mahaggatārammaṇanti kāmāvacaradhamme ārabbha pavattikāle
  parittārammaṇaṁ hoti, rūpāvacarārūpāvacare pana ārabbha pavattikāle mahaggatārammaṇaṁ,
  paṇṇattiṁ ārabbha pavattikāle navattabbārammaṇaṁ. Navindriyā siyā parittārammaṇāti
  manindriyajīvitindriyasomanassindriyaupekkhindriyāni ceva saddhādipañcakañca
  sandhāya idaṁ vuttaṁ. Jīvitindriyañhi rūpamissakattā anārammaṇesu rūpadhammesu
  saṅgahitampi arūpakoṭṭhāsena siyāpakkhe saṅgahitaṁ.
      Cattāri indriyānīti sukhadukkhadomanassāññātāvindriyāni. Tāni hi
  maggārammaṇattike na bhajanti. Maggahetukanti sahajātahetuṁ sandhāya vuttaṁ.
  Viriyavīmaṁsajeṭṭhakakāle siyā maggādhipati, chandacittajeṭṭhakakāle siyā navattabbā.
      Dasindriyā siyā uppannā sīyā uppādinoti satta rūpindriyāni tīṇi
  ca vipākindriyāni sandhāyetaṁ vuttaṁ. Dasindriyāni domanassena saddhiṁ heṭṭhā
  vuttāneva. Tattha domanassindriyaṁ paṇṇattiṁ ārabbha pavattikāle navattabbārammaṇaṁ,
  sesāni nibbānapaccavekkhaṇakālepi. Tīṇindriyāni bahiddhārammaṇānīti tīṇi
  lokuttarindriyāni. Cattārīti sukhadukkhasomanassadomanassāni. Tāni hi
  ajjhattadhammepi bahiddhādhammepi ārabbha pavattanti. Aṭṭhindriyāti

  *  *  *  *  *  *
  Footnote: 1 chaṂa. anābhaṭṭhaṁ
-------------------------------------------------
[page 139]
  Manindriyajīvitindriyaupekkhindriyāni ceva saddhādipañcakañca. Tattha
  ākiñcaññāyatanakāle navattabbārammaṇatā veditabbā.
      Iti imasmimpi pañhāpucchake dasindriyāni kāmāvacarāni, tīṇi lokuttarāni,
  nava lokiyalokuttaramissakāneva kathitānīti ayampi abhidhammabhājanīyena saddhiṁ
  ekaparicchedova hoti. Ayaṁ pana indriyavibhaṅgo dve parivaṭṭe 1- nīharitvā
  bhājetvā dassitoti.
                       Pañhāpucchakavaṇṇanā niṭṭhitā.
                      Sammohavinodaniyā vibhaṅgaṭṭhakathāya
                       indriyavibhaṅgavaṇṇanā niṭṭhitā.
                         -----------------

  *  *  *  *  *  *
  Footnote: 1 chaṂa. dveparivaṭṭaṁ
-------------------------------------------------
[page 140]
                         6. Paṭiccasamuppādavibhaṅga
                    1. Suttantabhājanīya uddesavāravaṇṇanā
      [225] Idāni tadanantare paṭiccasamuppādavibhaṅge yā ayaṁ "avijjāpaccayā
  saṅkhārā"tiādinā nayena tanti nikkhittā, tassā atthasaṁvaṇṇanaṁ
  karontena vibhajjavādimaṇḍalaṁ otaritvā ācariyaṁ 1- anabbhācikkhantena sakasamayaṁ
  avokkamantena parasamayaṁ anāyūhantena 2- suttaṁ appaṭibāhantena vinayaṁ
  anulomentena mahāpadese olokentena dhammaṁ dīpentena atthaṁ saṅgāhantena 3-
  tamevatthaṁ puna āvattetvā aparehipi pariyāyehi niddisantena ca yasmā
  atthasaṁvaṇṇanā kātabbā hoti, pakatiyāpi ca dukkarāva paṭiccasamuppādassa
  atthasaṁvaṇṇanā. Yathāhu porāṇā:-
              "saccaṁ satto paṭisandhi paccayākārameva ca
               duddasā caturo dhammā desetuñca sudukkarā"ti.
      Tasmā "aññatra āgamādhigamappattehi na sukarā paṭiccasamuppādassa
  atthasaṁvaṇṇanā"ti 4- paritulayitvā:-
               vattukāmo ahaṁ ajja paccayākāravaṇṇanaṁ
               patiṭṭhaṁ nādhigacchāmi ajjhogāḷhova sāgaraṁ.
               Sāsanaṁ panidaṁ nānā- desanānayamaṇḍitaṁ
               pubbācariyamaggo ca abbocchinno pavattati.
               Yasmā tasmā tadubhayaṁ sannissāyatthavaṇṇanaṁ
               ārabhissāmi etassa taṁ suṇātha samāhitā.

  *  *  *  *  *  *
  Footnote: 1 chaṂa. ācariye 2 Ma. anāruhantena
  3 chaṂa. saṅgahantena 4 chaṂa. atthavaṇṇanāti
-------------------------------------------------
[page 141]
      Vuttañhetaṁ pubbācariyehi:-
                    "yo kocimaṁ aṭṭhikatvā suṇeyya
                     labhetha pubbāpariyaṁ visesaṁ
                     laddhāna pubbāpariyaṁ visesaṁ
                     adassanaṁ maccurājassa gacche"ti.
      Avijjāpaccayā saṅkhārātiādīsu hi āditoyeva tāva:-
             desanābhedato attha- lakkhaṇekavidhādito
             aṅgānañca vavatthānā viññātabbo vinicchayo.
      Tattha desanābhedatoti bhagavato hi vallihārakānaṁ catunnaṁ purisānaṁ
  valliggahaṇaṁ viya ādito vā majjhato vā paṭṭhāya yāva pariyosānaṁ, tathā
  pariyosānato vā majjhato vā paṭṭhāya yāva ādīti catubbidhā paṭiccasamuppādadesanā.
  Yathā hi vallihārakesu catūsu purisesu eko valliyā mūlameva paṭhamaṁ passati,
  so taṁ mūle chetvā sabbaṁ ākaḍḍhitvā ādāya kamme upaneti, evaṁ bhagavā
  "iti kho bhikkhave avijjāpaccayā saṅkhārā .pe. Jātipaccayā jarāmaraṇan"ti 1-
  ādito paṭṭhāya yāva pariyosānāpi paṭiccasamuppādaṁ deseti.
      Yathā pana tesu purisesu eko valliyā majjhaṁ paṭhamaṁ passati, so majjhe
  chinditvā uparibhāgaṁyeva ākaḍḍhitvā ādāya kamme upaneti, evaṁ bhagavā "tassa
  taṁ vedanaṁ abhinandato abhivadato ajjhosāya tiṭṭhato uppajjati nandi. 2- Yā
  vedanāsu nandi, tadupādānaṁ. Tassupādānapaccayā bhavo, bhavapaccayā jātī"ti 3-
  majjhato paṭṭhāya yāva pariyosānāpi deseti.
      Yathā ca tesu purisesu eko valliyā aggaṁ paṭhamaṁ passati, so agge
  gahetvā aggānusārena yāva mūlā sabbaṁ ādāya kamme upaneti, evaṁ bhagavā

  *  *  *  *  *  *
  Footnote: 1 Maṃū. 12/402/359 2 chaṂa. nandī. evamuparipi
  3 Maṃū. 12/409/365, saṁ.kha. 17/5/13
-------------------------------------------------
[page 142]
  "jātipaccayā Jarāmaraṇanti iti kho panetaṁ vuttaṁ, jātipaccayā nu kho bhikkhave
  jarāmaraṇaṁ no vā, kathaṁ vā ettha hotīti. Jātipaccayā bhante jarāmaraṇaṁ, evaṁ
  no ettha hoti `jātipaccayā jarāmaraṇan'ti. Bhavapaccayā jāti .pe.
  Avijjāpaccayā saṅkhārāti iti kho panetaṁ vuttaṁ, avijjāpaccayā nu kho bhikkhave
  saṅkhārā no vā, kathaṁ vā ettha hotīti. Avijjāpaccayā bhante saṅkhārā, evaṁ
  no ettha hoti `avijjāpaccayā saṅkhārā"ti 1- pariyosānato paṭṭhāya yāva
  āditopi paṭiccasamuppādaṁ deseti.
      Yathā pana tesu purisesu eko valliyā majjhameva paṭhamaṁ passati, so
  majjhe chinditvā heṭṭhā otaranto yāva mūlā ādāya kamme upaneti,
  evaṁ bhagavā "ime ca bhikkhave cattāro āhārā kiṁnidānā kiṁsamudayā
  kiṁjātikā kiṁpabhavā. Ime cattāro āhārā taṇhānidānā taṇhāsamudayā
  taṇhājātikā taṇhāpabhavā. Taṇhā kiṁnidānā .pe. Vedanā. Phasso. Saḷāyatanaṁ.
  Nāmarūpaṁ. Viññāṇaṁ. Saṅkhārā kiṁnidānā .pe. Saṅkhārā avijjānidānā
  avijjāsamudayā avijjājātikā avijjāpabhavā"ti 2- majjhato paṭṭhāya yāva ādito
  deseti.
      Kasmā panevaṁ desetīti. Paṭiccasamuppādassa samantabhaddakattā sayañca
  desanāvilāsappattattā. Samantabhaddako hi paṭiccasamuppādo tato tato ñāyapaṭivedhāya
  saṁvattatiyeva, desanāvilāsappatato ca bhagavā catuvesārajjapaṭisambhidāyogena
  catubbidhagambhīrabhāvappattiyā ca. So desanāvilāsappattattā nānānayeheva
  dhammaṁ deseti. Visesato panassa yā ādito paṭṭhāya anulomadesanā, sā
  pavattikāraṇavibhāgasammuḷhaṁ veneyyajanaṁ samanupassato yathāsakehi kāraṇehi
  pavattisandassanatthañca uppattikkamasandassanatthañca pavattitāti ñātabbā.

  *  *  *  *  *  *
  Footnote: 1 Maṃū. 12/403/360 2 saṁṇi. 16/11/13
-------------------------------------------------
[page 143]
      Yā pariyosānato paṭṭhāya paṭilomadesanā, sā "kicchaṁ vatāyaṁ loko
  āpanno jāyati ca jīyati ca mīyati cā"tiādinā 1- nayena kicchāpannaṁ
  lokamanuvilokayato pubbabhāgapaṭivedhānusārena tassa tassa jarāmaraṇādikassa dukkhassa
  attanādhigatakāraṇasandassanatthaṁ. Yā pana majjhato paṭṭhāya yāva ādismā, 2-
  sā āhāranidānavavatthāpanānusārena yāva atītaṁ addhānaṁ atiharitvā puna
  atītaddhato pabhūti hetuphalapaṭipāṭisandassanatthaṁ. Yā pana majjhato paṭṭhāya
  yāva pariyosānā pavattā, sā paccuppanne addhāne anāgataddhāhetusamuṭṭhānato
  pabhūti anāgataddhānasandassanatthaṁ. 3- Tāsu yā sā pavattikāraṇasammuḷhassa
  veneyyajanassa yathāsakehi kāraṇehi pavattisandassanatthaṁ uppattikkamasandassanatthañca
  ādito paṭṭhāya anulomadesanā vuttā, sā idha nikkhittāti veditabbā.
      Kasmā panettha avijjā ādito vuttā, kiṁ pakativādīnaṁ pakati viya
  avijjāpi akāraṇaṁ mūlakāraṇaṁ lokassāti. Na akāraṇaṁ. "āsavasamudayā Avijjāsamudayo"ti
  hi avijjāya kāraṇaṁ vuttaṁ. Atthi pana pariyāyo, yena mūlakāraṇaṁ siyā,
  ko pana soti. Vaṭṭakathāya sīsabhāvo. Bhagavā hi vaṭṭakathaṁ kathento dve dhamme
  sīsaṁ katvā kathesi avijjaṁ vā bhavataṇhaṁ vā. Yathāha "purimā bhikkhave koṭi na
  paññāyati avijjāya `ito pubbe avijjā nāhosi, atha pacchā sambhavī'ti. 4-
  Evañcetaṁ bhikkhave vuccati, atha ca pana paññāyati `idappaccayā avijjā"ti. 5-
  Bhavataṇhaṁ vā. Yathāha "purimā bhikkhave koṭi na paññāyati bhavataṇhāya `ito
  pubbe bhavataṇhā nāhosi, atha pacchā sambhavī'ti. Evañcetaṁ bhikkhave vuccati,
  atha ca pana paññāyati `idappaccayā bhavataṇhā"ti. 6-
      Kasmā pana bhagavā vaṭṭakathaṁ kathento ime dve dhamme sīsaṁ katvā
  kathesīti. Sugatiduggatigāmino kammassa visesahetubhūtattā. Duggatigāmino hi kammassa

  *  *  *  *  *  *
  Footnote: 1 dīṂa. 10/57/26 2 chaṂa. ādi 3 chaṂa. anāgataddhasandassanatthaṁ
  4 chaṂa. samabhavīti 5 aṅḍasaka. 24/61/120 (syā)
  6 aṅḍasaka. 24/62/124 (syā)
-------------------------------------------------
[page 144]
  Visesahetu avijjā. Kasmā? yasmā avijjābhibhūto puthujjano aggisantāpalaguḷā-
  bhighātaparissamābhibhūtā vajjhagāvī tāya parissamāturatāya nirassādampi attano
  anatthāvahampi ca uṇhodakapānaṁ viya kilesasantāpato nirassādampi duggativinipātato
  ca attano anatthāvahampi pāṇātipātādimanekappakāraṁ duggatigāmikammaṁ
  ārabhati. Sugatigāmino pana kammassa visesahetu bhavataṇhā. Kasmā? yasmā
  bhavataṇhābhibhūto puthujjano yathāvuttappakārā gāvī sītūdakataṇhāya sāssādaṁ
  attano parissamavinodanañca sītūdakapānaṁ viya kilesasantāpavirahato sāssādaṁ
  sugatisampāpanena attano duggatidukkhaparissamavinodanañca
  pāṇātipātāveramaṇiādimanekappakāraṁ sugatigāmikammaṁ ārabhati.
      Etesu pana vaṭṭakathāya sīsabhūtesu dhammesu katthaci bhagavā ekadhammamūlikaṁ
  desanaṁ deseti. Seyyathīdaṁ? "iti kho bhikkhave avijjūpanisā saṅkhārā, saṅkhārūpanisaṁ
  viññāṇan"tiādi. 1- Tathā "upādāniyesu bhikkhave dhammesu assādānupassino
  viharato taṇhā pavaḍḍhati, taṇhāpaccayā upādānan"tiādi. 2- Katthaci ubhayamūlikampi.
  Seyyathīdaṁ? "avijjānīvaraṇassa bhikkhave bālassa taṇhāya saṁyuttassa 3- evamayaṁ
  Kāyo samudāgato. Iti ayañceva kāyo bahiddhā ca nāmarūpaṁ, itthetaṁ dvayaṁ, dvayaṁ
  paṭicca phasso saḷevāyatanāni, yehi phuṭṭho bālo sukhadukkhaṁ paṭisaṁvedayatī"tiādi. 4-
  Tāsu tāsu desanāsu "avijjāpaccayā saṅkhārā"ti ayamidha avijjāvasena
  ekadhammamūlikā desanāti veditabbā. Evaṁ tāvettha desanābhedato viññātabbo
  vinicchayo.
      Atthatoti avijjādīnaṁ padānaṁ atthato. Seyyathīdaṁ:- pūretuṁ ayuttaṭṭhena
  kāyaduccaritādi avindiyaṁ nāma, aladdhabbanti attho. Taṁ avindiyaṁ vindatīti
  avijjā. Tabbiparītato kāyasucaritādi vindiyaṁ nāma, taṁ vindiyaṁ na vindatīti

  *  *  *  *  *  *
  Footnote: 1 saṁṇi. 16/23/31 2 saṁṇi. 16/52/82
  3 chaṂa. sampayuttassa 4 saṁṇi. 16/19/24
-------------------------------------------------
[page 145]
  Avijjā khandhānaṁ rāsaṭṭhaṁ, āyatanānaṁ āyatanaṭṭhaṁ, dhātūnaṁ suññaṭṭhaṁ, 1- saccānaṁ
  tathaṭṭhaṁ, indriyānaṁ adhipatiyaṭṭhaṁ 2- aviditaṁ karotīti avijjā. Dukkhādīnaṁ
  piḷanādivasena vuttaṁ catubbidhaṁ catubbidhaṁ atthaṁ aviditaṁ karotītipi avijjā.
  Antavirahite saṁsāre sabbayonigatibhavaviññāṇaṭṭhitisattāvāsesu satte javāpetīti
  avijjā. Paramatthato avijjamānesu itthīpurisādīsu javati,
  vijjāmānesupi khandhādīsu na javatīti avijjā. Apica cakkhuviññāṇādīnaṁ
  vatthārammaṇapaṭiccasamuppādapaṭiccasamuppannānaṁ 3- dhammānaṁ chādanatopi avijjā.
      Yaṁ paṭicca phalameti, so paccayo. Paṭiccāti na vinā tena, taṁ appaccakkhitvāti
  attho. Etīti uppajjati ceva pavattati cāti attho. Apica upakārakaṭṭho
  paccayaṭṭho, avijjā ca sā paccayo cāti avijjāpaccayo. Tasmā avijjāpaccayā.
      Saṅkhatamabhisaṅkharontīti saṅkhāRā. Apica avijjāpaccayā saṅkhārā, saṅkhārasaddena
  āgatasaṅkhārā cāti duvidhā saṅkhāRā. Tattha puññāpuññāneñjābhisaṅkhārā
  tayo kāyavacīcittasaṅkhārā tayoti ime cha avijjāpaccayā saṅkhāRā. Te sabbepi
  lokiyakusalākusalacetanāmattameva honti.
      Saṅkhatasaṅkhāro abhisaṅkhatasaṅkhāro abhisaṅkharaṇakasaṅkhāro payogābhisaṅkhāroti
  ime pana cattāro saṅkhārasaddena āgatasaṅkhāRā. Tattha "aniccā vata saṅkhārā"ti
  ādīsu 4- vuttā sabbepi sappaccayā dhammā saṅkhatasaṅkhārā nāMa. Kammanibbattā
  tebhūmikā rūpārūpadhammā abhisaṅkhatasaṅkhārāti aṭṭhakathāsu vuttā. Tepi "aniccā
  vata saṅkhārā"ti ettheva saṅgahaṁ gacchanti. Visuṁ pana nesaṁ āgataṭṭhānaṁ na
  paññāyati. Tebhūmikakusalākusalacetanā pana abhisaṅkharaṇakasaṅkhāroti vuccati. Tassa
  "avijjāgatoyaṁ bhikkhave purisapuggalo puññañce saṅkhāraṁ abhisaṅkharotī"tiādīsu 5-

  *  *  *  *  *  *
  Footnote: 1 Sī.,Ma. suññataṭṭhaṁ 2 chaṂa. ādhipateyyaṭṭhaṁ
  3 cha. vatthārammaṇānaṁ paṭiccasamuppannānañca
  4 dīṂa. 10/221,272/137,171, saṁ.sa.15/186/190, saṁṇi. 16/143/185
  5 saṁṇi. 16/51/80
-------------------------------------------------
[page 146]
  Āgataṭṭhānaṁ paññāyati. Kāyikacetasikaṁ pana viriyaṁ payogābhisaṅkhāroti vuccati. So
  "yāvatikā abhisaṅkhārassa gati, tāvatikaṁ gantvā akkhāhataṁ maññe
  aṭṭhāsī"tiādīsu 1- āgato.
      Na kevalañca eteyeva, aññepi "saññāvedayitanirodhaṁ samāpajjantassa
  kho āvuso visākha bhikkhuno paṭhamaṁ nirujjhati vacīsaṅkhāro, tato kāyasaṅkhāro,
  tato cittasaṅkhāro"tiādinā 2- nayena saṅkhārasaddena āgatā anekā saṅkhāRā.
  Tesu natthi so saṅkhāro, yo saṅkhatasaṅkhāre saṅgahaṁ na gaccheyya. Ito paraṁ
  saṅkhārapaccayā viññāṇantiādīsu yaṁ vuttaṁ, taṁ vuttanayeneva veditabbaṁ.
      Avutte pana vijānātīti viññāṇaṁ. Namatīti nāmaṁ. Ruppatīti rūpaṁ. Āye
  tanoti, āyatañca nayatīti āyatanaṁ. Phusatīti phasso. Vedayatīti vedanā. Paritassatīti
  taṇhā. Upādiyatīti upādānaṁ. Bhavati bhāvayati cāti bhavo. Jananaṁ jāti. Jiraṇaṁ
  jaRā. Maranti etenāti maraṇaṁ. Socanaṁ soko. Paridevanaṁ paridevo. Dukkhayatīti
  dukkhaṁ. Uppādaṭṭhitivasena vā dvedhā khaṇatītipi dukkhaṁ. Dummanassa bhāvo
  domanassaṁ. Bhuso āyāso upāyāso.
      Sambhavantīti nibbattanti. Na kevalañca sokādīheva, athakho sabbapadehi
  sambhavantisaddassa yojanā kātabbā. Itarathā hi "avijjāpaccayā saṅkhārā"ti
  vutte kiṁ karontīti na paññāyeyyuṁ. "sambhavantī"ti Pana yojanāya sati "avijjā
  ca sā paccayo cāti avijjāpaccayo, tasmā avijjāpaccayā saṅkhārā sambhavantī"ti
  paccayapaccayuppannavavatthānaṁ kataṁ hoti. Esa nayo sabbattha.
      Evanti niddiṭṭhanayanidassanaṁ. Tena avijjādīheva kāraṇehi, na
  issaranimmānādīhīti dasseti. Etassāti yathāvuttassa. Kevalassāti asammissassa
  sakalassa vā. Dukkhakkhandhassāti dukkhasamūhassa, na sattassa na sukhasubhādīnaṁ.
  Samudayoti nibbatti. Hotīti sambhavati. Evamettha atthato viññātabbo vinicchayo.

  *  *  *  *  *  *
  Footnote: 1 aṅ. tika. 20/15/107 2 Maṃū. 12/464/413 (atthato samānaṁ)
-------------------------------------------------
[page 147]
      Lakkhaṇāditoti avijjādīnaṁ lakkhaṇādito. Seyyathīdaṁ:- aññāṇalakkhaṇā
  avijjā, sammohanarasā, chādanapaccupaṭṭhānā, āsavapadaṭṭhānā. Abhisaṅkharaṇalakkhaṇā
  saṅkhārā, āyūhanarasā, cetanāpaccupaṭṭhānā, avijjāpadaṭṭhānā. Vijānanalakkhaṇaṁ
  viññāṇaṁ, pubbaṅgamarasaṁ, paṭisandhipaccupaṭṭhānaṁ, saṅkhārapadaṭṭhānaṁ,
  vatthārammaṇapadaṭṭhānaṁ vā. Namanalakkhaṇaṁ nāmaṁ, sampayogarasaṁ, avinibbhogapaccupaṭṭhānaṁ,
  viññāṇapadaṭṭhānaṁ. Ruppanalakkhaṇaṁ rūpaṁ, vikiraṇarasaṁ, abyākatapaccupaṭṭhānaṁ,
  viññāṇapadaṭṭhānaṁ. Āyatanalakkhaṇaṁ saḷāyatanaṁ, dassanādirasaṁ, vatthudvārabhāvapaccupaṭṭhānaṁ,
  nāmarūpapadaṭṭhānaṁ. Phusanalakkhaṇo phasso, saṅghaṭṭanaraso, saṅgatipaccupaṭṭhāno,
  saḷāyatanapadaṭṭhāno. Anubhavanalakkhaṇā vedanā, visayarasasambhogarasā, sukhadukkhapaccupaṭṭhānā,
  phassapadaṭṭhānā. Hetulakkhaṇā taṇhā, abhinandanarasā, atittibhāvapaccupaṭṭhānā,
  vedanāpadaṭṭhānā. Gahaṇalakkhaṇaṁ upādānaṁ, amuñcanarasaṁ, taṇhādaḷhattadiṭṭhipaccupaṭṭhānaṁ,
  taṇhāpadaṭṭhānaṁ. Kammakammaphalalakkhaṇo bhavo, bhāvanabhavanaraso, kusalākusalā-
  byākatapaccupaṭṭhāno, upādānapadaṭṭhāno. Jātiādīnaṁ lakkhaṇādīni saccavibhaṅge
  vuttanayeneva veditabbāni. Evamettha lakkhaṇāditopi viññātabbo vinicchayo.
      Ekavidhāditoti ettha avijjā aññāṇādassanamohādibhāvato ekavidhā,
  appaṭipattimicchāpaṭipattito duvidhā, tathā saṅkhārāsaṅkhārato, vedanāttayasampayogato
  tividhā, catusaccāpaṭivedhato catubbidhā, gatipañcakādīnavacchādanato pañcavidhā.
  Dvārārammaṇato pana sabbesupi arūpadhammesu chabbidhāti 1- veditabbā.
      Saṅkhārā sāsavavipākadhammadhammādibhāvato ekavidhā, kusalākusalato duvidhā,
  tathā parittamahaggatahīnamajjhimamicchattaniyatāniyatato, tividhā puññābhisaṅkhārādibhāvato,
  catubbidhā catuyonisaṁvattanato, pañcavidhā pañcagatigāmito.
      Viññāṇaṁ lokiyavipākādibhāvato ekavidhaṁ, sahetukāhetukādito duvidhaṁ,
  bhavattayapariyāpannato vedanāttayasampayogato ahetukaduhetukatihetukato ca tividhaṁ,
  yonigativasena catubbidhaṁ pañcavidhañca.

  *  *  *  *  *  *
  Footnote: 1 chaṂa. chabbidhatā
-------------------------------------------------
[page 148]
      Nāmarūpaṁ viññāṇasannissayato kammapaccayato ca ekavidhaṁ, sārammaṇānārammaṇato
  duvidhaṁ, atītādito tividhaṁ, yonigativasena catubbidhaṁ pañcavidhañca.
      Saḷāyatanaṁ sañjātisamosaraṇaṭṭhānato ekavidhaṁ, bhūtappasādaviññāṇādito
  duvidhaṁ, sampattāsampattanobhayagocarato tividhaṁ, yonigatipariyāpannato catubbidhaṁ
  pañcavidhañcāti iminā nayena phassādīnampi ekavidhādibhāvo veditabboti evamettha
  ekavidhāditopi viññātabbo vinicchayo.
      Aṅgānañca vavatthānāti sokādayo cettha bhavacakkassa avicchedadassanatthaṁ
  vuttā. Jarāmaraṇabbhāhatassa hi bālassa te sambhavanti. Yathāha "assutavā bhikkhave
  puthujjano sārīrikāya dukkhāya vedanāya phuṭṭho samāno socati kilamati paridevati
  urattāḷī 1- kandati sammohaṁ āpajjatī"ti. 2- Yāva ca tesaṁ pavatti, tāva avijjāyāti
  punapi avijjāpaccayā saṅkhārāti sambandhameva hoti bhavacakkaṁ. Tasmā tesampi
  jarāmaraṇeneva ekasaṅkhepaṁ katvā dvādaseva paṭiccasamuppādaṅgāni veditabbāni.
  Evamettha aṅgānaṁ vavatthānatopi viññātabbo vinicchayo. Ayantāvettha
  uddesavāravasena saṅkhepakathā.
                       Uddesavāravaṇṇanā niṭṭhitā.
                           ------------
                           Avijjāpadaniddesa
      [226] Idāni niddesavāravasena vitthārakathā hoti. "avijjāpaccayā
  Saṅkhārā"ti hi vuttaṁ. Tattha avijjāpaccayesu saṅkhāresu dassetabbesu yasmā
  putte kathetabbe paṭhamaṁ pitā kathiyati. Evaṁ hi sati "mittassa putto dattassa
  putto"ti putto sukathito hoti. Tasmā desanākusalo satthā saṅkhārānaṁ
  janakaṭṭhena pitusadisaṁ avijjaṁ tāva dassetuṁ tattha katamā avijjā, dukkhe
  aññāṇantiādimāha.

  *  *  *  *  *  *
  Footnote: 1 chaṂa. uttāḷiṁ 2 saṁ.saḷā. 18/365/255 (syā)
-------------------------------------------------
[page 149]
      Tattha yasmā ayaṁ avijjā dukkhasaccassa yāthāvasarasalakkhaṇaṁ jānituṁ passituṁ
  paṭivijjhituṁ na deti, chādetvā pariyonaddhitvā gaṇhitvā 1- tiṭṭhati, tasmā
  "dukkhe aññāṇan"ti vuccati. Tathā yasmā dukkhasamudayassa, dukkhanirodhassa,
  dukkhanirodhagāminīpaṭipadāya yāthāvasarasalakkhaṇaṁ jānituṁ passituṁ paṭivijjhituṁ na deti,
  chādetvā pariyonaddhitvā gaṇhitvā tiṭṭhati, tasmā dukkhanirodhagāminiyā paṭipadāya
  aññāṇanti vuccati. Imesu catūsu ṭhānesu suttantikapariyāyena aññāṇaṁ avijjāti
  kathitaṁ.
      Nikkhepakaṇḍe 2- pana abhidhammapariyāyena "pubbante aññāṇan"ti
  aparesupi catūsu ṭhānesu aññāṇaṁ gahitaṁ. Tattha pubbantoti 3- atīto addhā
  atītāni khandhadhātuāyatanāni. Aparantoti 4- anāgato addhā anāgatāni
  khandhadhātuāyatanāni. Pubbantāparantoti 5- tadubhayaṁ. Idappaccayatāti saṅkhārādīnaṁ
  kāraṇāni avijjādīni aṅgāni. Paṭiccasamuppannadhammāti avijjādīhi nibbattā
  saṅkhārādayo dhammā. Tatrāyaṁ avijjā yasmā atītānaṁ khandhādīnaṁ yāthāvasarasalakkhaṇaṁ
  jānituṁ passituṁ paṭivijjhituṁ na deti, chādetvā pariyonaddhitvā gaṇhitvā
  tiṭṭhati, tasmā "pubbante aññāṇan"ti vuccati. Tathā yasmā anāgatānaṁ
  khandhādīnaṁ .pe. Atītānāgatānaṁ khandhādīnaṁ .pe. Idappaccayatāya ceva
  paṭiccasamuppannadhammānañca yāthāvasarasalakkhaṇaṁ jānituṁ passituṁ paṭivijjhituṁ
  na deti, chādetvā pariyonaddhitvā gaṇhitvā tiṭṭhati, tasmā
  idappaccayatāpaṭiccasamuppannesu dhammesu aññāṇanti vuccati. Imesu aṭṭhasu
  ṭhānesu abhidhammapariyāyena aññāṇaṁ avijjāti kathitaṁ.
      Evaṁ kiṁ kathitaṁ hoti? kiccato ceva jātito ca avijjā kathitā nāma
  Hoti. Kathaṁ? ayaṁ hi avijjā imāni aṭṭha ṭhānāni jānituṁ passituṁ paṭivijjhituṁ

  *  *  *  *  *  *
  Footnote: 1 chaṂa. ganthetvā. evamuparipi 2 abhi. 34/1063/250
  3 pāli., chaṂa. pubbanteti
  4 pāli., chaṂa. aparanteti 5 pāli., chaṂa. pubbantāparanteti
-------------------------------------------------
[page 150]
  Na detīti kiccato kathitā. Uppajjamānāpi ca 1- imesu aṭṭhasu ṭhānesu uppajjatīti
  jātitopi kathitā. Evaṁ kathetvā puna "yaṁ evarūpaṁ aññāṇaṁ adassanan"tiādīni
  pañcavīsati padāni avijjālakkhaṇaṁ dassetuṁ gahitāni.
      Tattha yasmā ayaṁ avijjā imehi aṭṭhahi padehi kathitāpi puna pañcavīsatiyā
  padehi lakkhaṇe akathite sukathitā nāma na hoti, lakkhaṇe pana kathiteyeva
  sukathitā nāma hoti. Yathā puriso naṭṭhagoṇaṁ pariyesamāno manusse puccheyya
  "api ayyā setaṁ goṇaṁ passatha, rattaṁ goṇaṁ passathā"ti, te evaṁ vadeyyuṁ
  "imasmiṁ raṭṭhe setarattānaṁ goṇānaṁ anto natthi, kinte goṇassa lakkhaṇan"ti.
  Atha tena "saṅghāṭi vā naṅgalaṁ vā"ti vutte goṇo sukathito nāma bhaveyya.
  Evameva yasmā ayaṁ avijjā aṭṭhahi padehi kathitāpi puna pañcavīsatiyā padehi
  lakkhaṇe akathite sukathitā nāma na hoti, lakkhaṇe pana kathiteyeva sukathitā
  nāma hoti, tasmā yānassā lakkhaṇadassanatthaṁ pañcavīsati padāni kathitāni,
  tesampi vasena veditabbā.
      Seyyathīdaṁ:- ñāṇaṁ nāma paññā, sā atthatthaṁ kāraṇakāraṇaṁ catusaccadhammaṁ
  viditaṁ pākaṭaṁ karoti. Ayaṁ pana avijjā uppajjitvā taṁ viditaṁ pākaṭaṁ kātuṁ na
  detīti ñāṇapaccanīkato aññāṇaṁ. Dassanantipi paññā, sāpi tamākāraṁ passati.
  Avijjā pana uppajjitvā taṁ passituṁ na detīti adassanaṁ. Abhisamayotipi paññā,
  sā tamākāraṁ abhisameti. Avijjā pana uppajjitvā taṁ abhisametuṁ na detīti
  anabhisamayo. Anubodho sambodho paṭivedhotipi paññā, sā tamākāraṁ anubujjhati
  sambujjhati paṭivijjhati. Avijjā pana uppajjitvā taṁ anubujjhituṁ sambujjhituṁ
  paṭivijjhituṁ na detīti ananubodho asambodho appaṭivedho. Saṅgāhaṇātipi
  paññā, sā taṁ ākāraṁ gahetvā ghaṁsitvā gaṇhāti. Avijjā pana uppajjitvā
  taṁ gahetvā ghaṁsitvā gaṇhituṁ na detīti asaṅgāhaṇā. Pariyogāhaṇātipi paññā,
  sā taṁ ākāraṁ ogāhitvā anupavisitvā gaṇhāti. Avijjā pana uppajjitvā

  *  *  *  *  *  *
  Footnote: 1 chaṂa. ca-saddo na dissati
-------------------------------------------------
[page 151]
  Taṁ ogāhitvā anupavisitvā gaṇhituṁ na detīti apariyogāhaṇā. Samapekkhanātipi
  paññā, sā taṁ ākāraṁ samaṁ sammā ca pekkhati. Avijjā pana uppajjitvā
  taṁ samaṁ sammā ca pekkhituṁ na detīti asamapekkhanā. Paccavekkhaṇātipi paññā,
  sā taṁ ākāraṁ paccavekkhati. Avijjā pana uppajjitvā taṁ paccavekkhituṁ na
  detīti apaccavekkhaṇā, nāssā kiñci kammaṁ paccakkhaṁ atthi, sayañca
  apaccavekkhitvā kataṁ kammanti appaccakkhakammaṁ. Dummedhabhāvatāya dummijjhaṁ. 1-
  Bālabhāvatāya bālyaṁ.
      Sampajaññantipi paññā, sā atthatthaṁ kāraṇakāraṇaṁ catusaccadhammaṁ sammā
  pajānāti. Avijjā pana uppajjitvā taṁ ākāraṁ pajānituṁ na detīti asampajaññaṁ.
  Mohanavasena moho. Pamohanavasena pamoho. Sammohanavasena sammoho.
  Avindiyaṁ vindatītiādivasena avijjā. Vaṭṭasmiṁ ohanati osīdāpetīti avijjogho.
  Vaṭṭasmiṁ yojetīti avijjāyogo. Appahīnavasena ceva punappunaṁ uppajjanato
  ca avijjānusayo. Magge pariyuṭṭhitacorā addhike viya kusalacittaṁ pariyuṭṭhāti
  gaṇhāti vilumpatīti avijjāpariyuṭṭhānaṁ. Yathā nagaradvāre palighasaṅkhātāya laṅgiyā
  patitāya antonagare manussānaṁ bahinagaranikkhamanampi 2- bahinagare manussānaṁ
  antonagarappavesanampi pacchijjati, evameva yassa sakkāyanagare ayaṁ patitā,
  tassa nibbānasampāpakaṁ ñāṇagamanaṁ pacchijjatīti avijjālaṅgī nāma hoti.
  Akusalañca taṁ mūlañca, akusalānaṁ vā mūlanti akusalamūlaṁ. Taṁ pana na aññaṁ,
  idhādhippeto mohoti moho akusalamūlaṁ. Ayaṁ vuccati avijjāti ayaṁ evaṁlakkhaṇā
  avijjā nāmāti vuccati. Evaṁ pañcavīsatipadavasena avijjāya lakkhaṇaṁ veditabbaṁ.
      Evaṁlakkhaṇā panāyaṁ avijjā dukkhādīsu aññāṇanti vuttāpi dukkhasaccassa
  ekadeso hoti, sahajātā hoti, taṁ ārammaṇaṁ karoti, chādeti. Samudayasaccassa
  na ekadeso hoti, sahajātā hoti, taṁ ārammaṇaṁ karoti, chādeti.

  *  *  *  *  *  *
  Footnote: 1 chaṂa. dummejjhaṁ 2 chaṂa. bahinagaragamanampi
-------------------------------------------------
[page 152]
  Nirodhasaccassa neva ekadeso hoti na sahajātā, na taṁ ārammaṇaṁ karoti, kevalaṁ
  chādeti. Maggasaccassāpi na ekadeso, na sahajātā, na taṁ ārammaṇaṁ karoti,
  kevalaṁ chādeti. Dukkhārammaṇatā avijjā uppajjati, tañca chādeti. Samudayārammaṇatā
  avijjā uppajjati, tañca chādeti. Nirodhārammaṇatā avijjā na
  uppajjati, tañca chādeti. Maggārammaṇatā avijjā na uppajjati, tañca chādeti.
      Dve saccā duddasattā gambhīrā, dve saccā gambhīrattā duddasā. Apica
  kho pana dukkhanirodhaṁ ariyasaccaṁ gambhīrañceva duddasañca. Tattha dukkhaṁ nāma pākaṭaṁ,
  lakkhaṇassa pana duddasattā gambhīraṁ nāma jātaṁ. Samudayepi eseva nayo. Yathā
  pana mahāsamuddaṁ maddetvā 1- ojāya nīharaṇaṁ nāma bhāro, sinerupādato
  vālikāya uddharaṇaṁ nāma bhāro, pabbataṁ pīḷetvā rasassa nīharaṇaṁ nāma bhāro,
  evameva dve saccāni gambhīratāyaeva duddasāni. Nirodhasaccaṁ pana atigambhīrañca
  atiduddasañcāti evaṁ duddasattā gambhīrānaṁ gambhīrattā ca duddasānaṁ catunnaṁ
  ariyasaccānaṁ paṭicchādakaṁ mohandhakāraṁ ayaṁ vuccati avijjāti.
                          Avijjāpadaniddeso.
                           ------------
                           Saṅkhārapadaniddesa
      saṅkhārapade heṭṭhā vuttasaṅkhāresu saṅkhārasaddena āgatasaṅkhāre anāmasitvā
  avijjāpaccayasaṅkhāreyeva dassento tattha katame avijjāpaccayā saṅkhārā,
  puññābhisaṅkhārotiādimāha. Tattha punāti attano kārakaṁ, pūreti cassa ajjhāsayaṁ,
  pujjañca bhavaṁ nibbattetīti puñño. Abhisaṅkharoti vipākaṁ kaṭattārūpañcāti
  abhisaṅkhāro. Puññova abhisaṅkhāro puññābhisaṅkhāro. Puññapaṭipakkhato apuñño,
  apuññova abhisaṅkhāro apuññābhisaṅkhāro. Na iñjatīti āneñjaṁ, āneñjameva

  *  *  *  *  *  *
  Footnote: 1 chaṂa. manthetvā
-------------------------------------------------
[page 153]
  Abhisaṅkhāro, āneñjañca bhavaṁ abhisaṅkharotīti āneñjābhisaṅkhāro. Kāyena pavattito,
  kāyato vā pavatto, kāyassa vā saṅkhāroti kāyasaṅkhāro. Vacīsaṅkhāracittasaṅkhāresupi
  eseva nayo.
      Tattha paṭhamattiko parivīmaṁsanasuttavasena gahito. Tattha hi "puññañce
  saṅkhāraṁ abhisaṅkharoti, puññūpagaṁ hoti viññāṇaṁ. Apuññañce saṅkhāraṁ abhisaṅkharoti,
  apuññūpagaṁ hoti viññāṇaṁ. Āneñjañce saṅkhāraṁ abhisaṅkharoti, āneñjūpagaṁ
  hoti viññāṇan"ti 1- vuttaṁ. Dutiyattiko tadanantarassa vibhaṅgasuttantassa vasena
  gahito. Sammādiṭṭhisuttapariyāyena 2- gahitotipi vuttaṁ vaṭṭatiyeva. Tattha hi "tayome
  bhikkhave saṅkhāRā. Katame tayo. Kāyasaṅkhāro vacīsaṅkhāro cittasaṅkhāro"ti 3- vuttaṁ.
  Kasmā panetesaṁ suttānaṁ vasena te gahitāti. Ayaṁ abhidhammo nāma na adhunākato,
  nāpi bāhirakaisīhi vā sāvakehi vā devatāhi vā bhāsito. Sabbaññujinabhāsito
  pana ayaṁ. Abhidhammepi hi suttepi ekasadisāva tanti niddiṭṭhāti imassa
  padassa 4- dīpanatthaṁ.
      Idāni te saṅkhāre pabhedato dassetuṁ tattha katamo puññābhisaṅkhārotiādimāha.
  Tattha kusalā cetanāti aniyamato catubhūmikacetanāpi vuttā. Kāmāvacarā
  rūpāvacarāti niyamitattā pana aṭṭha kāmāvacarakusalacetanā pañca rūpāvacarakusalacetanāti
  terasa cetanā puññābhisaṅkhāro nāMa. Dānamayātiādīhi tāsaṁyeva cetanānaṁ
  puññakiriyāvatthuvasena 5- pavatti dassitā. Tattha aṭṭha kāmāvacarāva dānasīlamayā
  honti. Bhāvanāmayā pana terasapi. Yathā hi paguṇadhammaṁ sajjhāyamāno ekaṁ dve
  anusandhigatepi na jānāti, pacchā āvajjento jānāti, evameva kasiṇaparikammaṁ
  karontassa puguṇajjhānaṁ paccavekkhantassa paguṇakammaṭṭhānañca manasikarontassa
  ñāṇavippayuttāpi bhāvanāmayā 6- hoti. Tena vuttaṁ "bhāvanāmayā pana terasapī"ti.

  *  *  *  *  *  *
  Footnote: 1 saṁṇi. 16/51/80 2 Maṃū. 12/102/73 3 saṁṇi. 16/2/4
  4 chaṂa. imassatthassa 5 chaṂa. puññakiriyavatthuvasena 6 chaṂa. bhāvanā
-------------------------------------------------
[page 154]
      Tattha dānamayādīsu "dānaṁ ārabbha dānamadhikicca yā uppajjati cetanā
  sañcetanā cetayitattaṁ, ayaṁ vuccati dānamayo puññābhisaṅkhāroti. Sīlaṁ ārabbha
  .pe. Bhāvanaṁ ārabbha bhāvanamadhikicca yā uppajjati cetanā sañcetanā
  cetayitattaṁ, ayaṁ vuccati bhāvanāmayo puññābhisaṅkhāro"ti 1- ayaṁ saṅkhepadesanā.
      Cīvarādīsu pana catūsu paccayesu rūpādīsu vā chasu ārammaṇesu annādīsu
  vā dasasu dānavatthūsu taṁ taṁ dentassa tesaṁ tesaṁ 2- uppādanato paṭṭhāya
  pubbabhāge pariccāgakāle pacchā somanassacittena anussaraṇe cāti tīsu kālesu
  pavattā cetanā dānamayā nāMa. Sīlaṁ paripūraṇatthāya pana pabbajissāmīti vihāraṁ
  gacchantassa pabbajantassa manorathaṁ matthakaṁ pāpetvā "pabbajito vatamhi sādhu
  suṭṭhū"ti āvajjantassa pāṭimokkhaṁ saṁvarantassa cīvarādayo paccaye paccavekkhantassa
  āpāthagatesu rūpādīsu cakkhudvārādīni saṁvarantassa ājīvaṁ sodhentassa ca pavattā
  cetanā sīlamayā nāMa. Paṭisambhidāyaṁ 3- vuttena vipassanāmaggena cakkhuṁ aniccato
  dukkhato anattato bhāventassa rūpe .pe. Dhamme. Cakkhuviññāṇaṁ .pe.
  Manoviññāṇaṁ. Cakkhusamphassaṁ .pe. Manosamphassaṁ. Cakkhusamphassajaṁ vedanaṁ .pe.
  Manosamphassajaṁ vedanaṁ. Rūpasaññaṁ .pe. Dhammasaññaṁ. Jarāmaraṇaṁ aniccato dukkhato
  anattato bhāventassa pavattā cetanā bhāvanāmayā nāmāti ayaṁ vitthārakathā.
      Apuññābhisaṅkhāraniddese akusalā cetanāti dvādasākusalacittasampayuttā
  cetanā. Kāmāvacarāti kiñcāpi tattha ṭhapetvā dve domanassasahagatacetanā sesā
  rūpārūpabhavepi uppajjanti, tattha pana paṭisandhiṁ na ākaḍḍhanti, kāmāvacareyeva
  paṭisandhivasena vipākaṁ avacārentīti kāmāvacarātveva vuttā.
      Āneñjābhisaṅkhāraniddese kusalā cetanā arūpāvacarāti catasso
  arūpāvacarakusalacetanā. Etā hi catasso aniñjanaṭṭhena ca aniñjanassa ca
  abhisaṅkharaṇaṭṭhena āneñjābhisaṅkhāroti vuccanti. Rūpāvacaracatutthajjhānato hi tisso

  *  *  *  *  *  *
  Footnote: 1 abhi. 35/769/395 (thokaṁ visadisaṁ)
  2 chaṂa. tesaṁ 3 khu.paṭi. 31/92/69 (syā)
-------------------------------------------------
[page 155]
  Kusalavipākakiriyācetanā dvādasa arūpāvacaracetanāti pañcadasa dhammā niccalaṭṭhena
  aphandanaṭṭhena āneñjā nāMa. Tattha rūpāvacarakusalacetanā aniñjā samānāpi
  attanā sarikkhakampi asarikkhakampi saiñjanampi aniñjanampi rūpārūpaṁ janetīti
  āneñjābhisaṅkhāro nāma na hoti. Vipākakiriyācetanā pana avipākattā vipākaṁ
  na abhisaṅkharonti, tathā arūpāvacaravipākakiriyācetanāti 1- ekādasapi etā cetanā
  āneñjāva na abhisaṅkhāRā. Catubbidhā pana arūpāvacarakusalacetanā yathā hatthiassādīnaṁ
  sadisāva chāyā hoti, 2- evaṁ attanā sadisaṁ niccalaṁ arūpameva janetīti
  āneñjābhisaṅkhāroti vuccatīti.
      Evaṁ puññābhisaṅkhāravasena terasa, apuññābhisaṅkhāravasena dvādasa,
  āneñjābhisaṅkhāravasena catassoti sabbāpetā paripiṇḍitā ekūnatiṁsa cetanā
  honti. Iti bhagavā apparimāṇesu cakkavāḷesu apparimāṇānaṁ sattānaṁ
  uppajjanakakusalākusalacetanā mahātulāya dhārayamāno viya nāḷiyaṁ pakkhipitvā minamāno
  viya ca sabbaññutaññāṇena paricchinditvā ekūnatiṁsameva dassesi.
      Idāni apparimāṇesu cakkavāḷesu apparimāṇā sattā kusalākusalakammaṁ
  āyūhamānā yehi dvārehi āyūhanti, tāni tīṇi kammadvārāni dassento
  tattha katamo kāyasaṅkhāro, kāyasañcetanātiādimāha. Tattha kāyasañcetanāti
  kāyaviññattiṁ samuṭṭhāpetvā kāyadvārato pavattā aṭṭha kāmāvacarakusalacetanā
  dvādasa akusalacetanāti samavīsati cetanā. Kāyadvāre ādānaggahaṇacopanaṁ
  pāpayamānā uppannā vīsati kusalākusalacetanātipi vattuṁ vaṭṭati.
      Vacīsañcetanāti vacīviññattiṁ samuṭṭhāpetvā vacīdvārato pavattā tāyeva
  vīsati cetanā. Vacīdvāre hanusañcopanaṁ vākyabhedaṁ pāpayamānā uppannā vīsati
  cetanātipi vattuṁ vaṭṭati. Abhiññācetanā panettha parato viññāṇassa paccayo
  na hotīti na gahitā. Yathā ca abhiññācetanā, evaṁ uddhaccacetanāpi na hoti.

  *  *  *  *  *  *
  Footnote: 1 chaṂa.....cetanāpīti 2 chaṂa. honti
-------------------------------------------------
[page 156]
  Tasmā sāpi viññāṇassa paccayabhāvena 1- apanetabbā. Avijjāpaccayā pana
  sabbāpetā honti.
      Manosañcetanāti ubhopi viññattiyo asamuṭṭhāpetvā manodvāre uppannā
  sabbāpi ekūnatiṁsa cetanā. Iti bhagavā apparimāṇesu cakkavāḷesu apparimāṇā
  sattā kusalākusalakammaṁ āyūhamānā imehi tīhi dvārehi āyūhantīti
  āyūhanakammadvāraṁ dassesi.
      Imesaṁ pana dvinnampi tikānaṁ aññamaññaṁ sampayogo veditabbo. Kathaṁ?
  Puññābhisaṅkhāro hi kāyaduccaritā viramantassa siyā kāyasaṅkhāro, vacīduccaritā
  viramantassa siyā vacīsaṅkhāro. Evaṁ aṭṭha kusalacetanā kāmāvacarā puññābhisaṅkhāro
  ca hoti kāyasaṅkhāro ca vacīsaṅkhāro ca. Manodvāre pana uppannā terasa
  cetanā puññābhisaṅkhāro ca hoti cittasaṅkhāro ca. Apuññābhisaṅkhāropi
  kāyaduccaritavaseneva pavattiyaṁ siyā kāyasaṅkhāro, vacīduccaritavasena pavattiyaṁ siyā
  vacīsaṅkhāro, dve dvārāni muñcitvā manodvāre pavattiyaṁ siyā cittasaṅkhāroti
  evaṁ apuññābhisaṅkhāro kāyasaṅkhāropi hoti vacīsaṅkhāropi cittasaṅkhāropi.
      Kāyasaṅkhāro pana siyā puññābhisaṅkhāro siyā apuññābhisaṅkhāro, na
  āneñjābhisaṅkhāro. Tathā vacīsaṅkhāro. Cittasaṅkhāro pana siyā puññābhisaṅkhāro,
  siyā apuññābhisaṅkhāro, siyā āneñjābhisaṅkhāroti ime avijjāpaccayā saṅkhārā
  nāMa.
      Kathaṁ panetaṁ jānitabbaṁ "ime saṅkhārā avijjāpaccayā hontī"ti?
  Avijjābhāve bhāvato. Yassa hi dukkhādīsu avijjāsaṅkhātaṁ aññāṇaṁ appahīnaṁ
  hoti, so dukkhe tāva pubbantādīsu ca aññāṇena saṁsāradukkhaṁ sukhasaññāya
  gahetvā tassa hetubhūte tividhepi saṅkhāre ārabhati. Dukkhasamudaye 2- aññāṇena

  *  *  *  *  *  *
  Footnote: 1 chaṂa. paccayabhāve 2 chaṂa. samudaye
-------------------------------------------------
[page 157]
  Dukkhahetubhūtepi taṇhāparikkhāre saṅkhāre sukhahetuto maññamāno ārabhati.
  Nirodhe pana magge ca aññāṇena dukkhassa anirodhabhūtepi gativisese
  dukkhanirodhasaññī hutvā nirodhassa ca amaggabhūtesupi yaññāmaratapādīsu nirodhamaggasaññī
  hutvā dukkhanirodhaṁ patthayamāno yaññāmaratapādimukhena tividhepi saṅkhāre ārabhati.
      Apica so tāya catūsu saccesu appahīnāvijjatāya visesato
  jātijarārogamaraṇādianekādīnavavokiṇṇampi 1- puññaphalasaṅkhātaṁ dukkhaṁ dukkhato ajānanto
  tassa adhigamāya kāyavacīcittasaṅkhārabhedaṁ puññābhisaṅkhāraṁ ārabhati devaccharakāmako
  viya marupapātaṁ. Sukhasammatassāpi ca tassa puññaphalassa ante mahāpariḷāhajanakaṁ
  vipariṇāmadukkhataṁ appassādatañca apassantopi tappaccayaṁ vuttappakārameva
  puññābhisaṅkhāraṁ ārabhati sallabho 2- viya dīpasikhābhinipātaṁ madhubindugiddho viya ca
  madhulittasatthadhārālehanaṁ.
      Kāmūpasevanādīsu ca savipākesu ādīnavaṁ apassanto sukhasaññāya ceva
  kilesābhibhūtatāya ca dvārattayappavattampi apuññābhisaṅkhāraṁ ārabhati bālo viya
  gūthakīḷanaṁ maritukāmo viya ca visakhādanaṁ. Āruppavipākesu cāpi saṅkhāravipariṇāmadukkhataṁ
  anavabujjhamāno sassatādivipallāsena cittasaṅkhārabhūtaṁ āneñjābhisaṅkhāraṁ
  ārabhati disāmuḷho viya pisācanagarābhimukhamaggagamanaṁ.
      Evaṁ yasmā avijjābhāvatova saṅkhārabhāvo, na abhāvato. Tasmā
  jānitabbametaṁ "ime saṅkhārā avijjāpaccayā hontī"ti. Vuttampi cetaṁ "avidvā
  bhikkhave avijjāgato puññābhisaṅkhārampi abhisaṅkharoti, apuññābhisaṅkhārampi
  abhisaṅkharoti, āneñjābhisaṅkhārampi abhisaṅkharoti. Yato kho bhikkhave bhikkhuno
  avijjā pahīnā, vijjā uppannā, so avijjāvirāgā vijjuppādā neva
  puññābhisaṅkhāraṁ abhisaṅkharotī"ti.

  *  *  *  *  *  *
  Footnote: 1 chaṂa. pi-saddo na dissati 2 chaṂa. salabho
-------------------------------------------------
[page 158]
      Etthāha:- gaṇhāma tāva etaṁ "avijjā saṅkhārānaṁ paccayo"ti, idaṁ
  pana vattabbaṁ "katamesaṁ saṅkhārānaṁ kathaṁ paccayo hotī"ti. Tatridaṁ vuccati:-
            paccayo hoti puññānaṁ duvidhānekadhā pana
            paresaṁ pacchimānaṁ sā ekadhā paccayo matāti.
      Tattha puññānaṁ duvidhāti ārammaṇapaccayena ca upanissayapaccayena cāti
  dvedhā paccayo hoti. Sā hi avijjā khayato vayato sammasanakāle kāmāvacarānaṁ
  puññābhisaṅkhārānaṁ ārammaṇapaccayena paccayo hoti, abhiññācittena
  samohacittajānanakāle rūpāvacarānaṁ. Avijjāsamatikkamanatthāya pana dānādīni ceva
  kāmāvacarapuññakiriyāvatthūni pūrentassa rūpāvacarajjhānāni ca uppādentassa
  dvinnampi tesaṁ upanissayapaccayena paccayo hoti. Tathā avijjāsammuḷhattā
  kāmabhavarūpabhavasampattiyo patthetvā tāneva puññāni karontassa.
      Anekadhā pana paresanti apuññābhisaṅkhārānaṁ anekadhā paccayo hoti.
  Kathaṁ? esā hi avijjā avijjaṁ ārabbha rāgādīnaṁ uppajjanakāle ārammaṇapaccayena,
  Garuṁ katvā assādanakāle ārammaṇādhipatiārammaṇūpanissayehi, avijjāsammuḷhassa
  anādīnavadassāvino pāṇātipātādīni karontassa upanissayapaccayena, dutiyajavanādīnaṁ
  anantarasamanantarūpanissayāsevananatthivigatapaccayehi, 1- yaṅkiñci akusalaṁ karontassa
  hetusahajātāññamaññanissayasampayuttātthiavigatapaccayehīti anekadhā paccayo hoti.
      Pacchimānaṁ sā ekadhā paccayo matāti āneñjābhisaṅkhārānaṁ
  upanissayapaccayeneva ekadhā paccayo matā. So panassā upanissayabhāvo
  puññābhisaṅkhāre vuttanayeneva veditabbo.
      Etthāha:- kiṁ panāyamekāva avijjā saṅkhārānaṁ paccayo, udāhu aññepi
  paccayā santīti. 2- Kimpanettha 3-:- yadi tāva ekāva, ekakāraṇavādo āpajjati.

  *  *  *  *  *  *
  Footnote: 1 chaṂa. anantarasamanantarānantarūpa.... 2 chaṂa. hontīti 3 chaṂa. kiñcettha
-------------------------------------------------
[page 159]
  Atha aññepi santi, avijjāpaccayā saṅkhārāti ekakāraṇaniddeso nupapajjatīti.
  Na nupapajjati. Kasmā? yasmā
           Ekaṁ na ekato idha nānekamanekatopi no ekaṁ
           phalamatthi atthi pana eka- hetuphaladīpane attho.
     Ekato hi kāraṇato na idha kiñci ekaṁ phalamatthi, na anekaṁ. Nāpi
  anekehi kāraṇehi ekaṁ, anekehi pana kāraṇehi anekameva hoti. Tathā hi
  anekehi utupaṭhavībījasalilasaṅkhātehi kāraṇehi anekameva rūpagandharasādiaṅkurasaṅkhātaṁ
  phalaṁ samuppajjamānaṁ dissati. Yampanetaṁ "avijjāpaccayā saṅkhārā, saṅkhārapaccayā
  viññāṇan"ti ekekahetuphaladīpanaṁ kataṁ, tattha attho atthi, payojanaṁ vijjati.
      Bhagavā hi katthaci padhānattā katthaci pākaṭattā katthaci asādhāraṇattā
  desanāvilāsassa ca veneyyānañca anurūpato ekameva hetuṁ vā phalaṁ vā dīpeti.
  "phassapaccayā Vedanā"ti 1- hi ekameva hetuṁ phalañcāha. Phasso hi vedanāya
  padhānahetu yathāphassaṁ vedanāvavatthānato. Vedanā ca phassassa padhānaphalaṁ
  yathāvedanaṁ phassassa vavatthānato.
      "semhasamuṭṭhānā Ābādhā"ti 2- pākaṭattā ekahetumāha. Pākaṭo hi
  ettha semho, na kammādayo. "ye Keci bhikkhave akusalā dhammā, sabbe te
  ayonisomanasikāramūlakā"ti asādhāraṇattā ekahetumāha. Asādhāraṇo hi
  ayonisomanasikāro akusalānaṁ, sādhāraṇāni vatthārammaṇādīnīti.
      Tasmā ayamidha avijjā vijjamānesupi aññesu vatthārammaṇasahajātadhammādīsu
  saṅkhārakāraṇesu "assādānupassino taṇhā pavaḍḍhatī"ti 3- ca "avijjāsamudayā
  āsavasamudayo"ti 4- ca vacanato aññesampi taṇhādīnaṁ saṅakhārahetūnaṁ hetūti

  *  *  *  *  *  *
  Footnote: 1 dīṂa. 10/97/50 2 khuṃahā. 29/22/14 (syā)
  3 saṁṇi. 16/52/82 4 Maṃū. 12/104/75
-------------------------------------------------
[page 160]
  Padhānattā "avidvā bhikkhave avijjāgato puññābhisaṅkhārampi abhisaṅkharotī"ti
  pākaṭattā asādhāraṇattā ca saṅkhārānaṁ hetubhāvena dīpitāti veditabbā.
  Eteneva ca ekekahetuphalaparidīpanaparihāravacanena sabbattha ekekahetuphaladīpane
  payojanaṁ veditabbanti.
      Etthāha:- evaṁ santepi ekantāniṭṭhaphalāya sāvajjāya avijjāya kathaṁ
  puññāneñjābhisaṅkhārapaccayattaṁ yujjati. Na hi nimbabījato ucchu uppajjatīti.
  Kathaṁ na yujjissati. Lokasmiñahi:-
             viruddho cāviruddho ca sadisāsadiso tathā
             dhammānaṁ paccayo siddho vipākāeva te ca na.
      Dhammānañhi ṭhānasabhāvakiccādiviruddho ca aviruddho ca paccayo loke
  siddho. Purimacittañhi aparacittassa ṭhānaviruddho paccayo, purimasippādisikkhā ca
  pacchā pavattamānānaṁ sippādikiriyānaṁ. Kammaṁ rūpassa sabhāvaviruddho paccayo,
  khīrādīni ca dadhiādīnaṁ. Āloko cakkhuviññāṇassa kiccaviruddho, guḷādayo ca
  āsavādīnaṁ. Cakkhurūpādayo pana cakkhuviññāṇādīnaṁ ṭhānāviruddhā paccayā.
  Purimajavanādayo pacchimajavanādīnaṁ sabhāvāviruddhā kiccāviruddhā ca.
      Yathā ca viruddhāviruddhā paccayā siddhā, evaṁ sadisāsadisāpi. Sadisameva hi
  utuāhārasaṅkhātaṁ rūpaṁ rūpassa paccayo hoti, sālibījādīni ca
  sāliphalādīnaṁ. Asadisampi rūpaṁ arūpassa arūpañca rūpassa paccayo hoti,
  golomāvilomavisāṇadadhitilapiṭṭhādīni ca dabbabhūtiṇakādīnaṁ. Yesañca dhammānaṁ te 1-
  viruddhāviruddhā sadisāsadisā paccayā, na te dhammā tesaṁ dhammānaṁ vipākāyeva. Iti
  ayaṁ avijjā vipākavasena ekantāniṭṭhaphalasabhāvavasena ca sāvajjāpi samānā sabbesampi
  etesaṁ puññābhisaṅkhārādīnaṁ yathānurūpaṁ ṭhānakiccasabhāvaviruddhāviruddhapaccayavasena
  sadisāsadisapaccayavasena ca paccayo hotīti veditabbā.

  *  *  *  *  *  *
  Footnote: 1 chaṂa. ye
-------------------------------------------------
[page 161]
      So cassā paccayabhāvo "yassa hi dukkhādīsu avijjāsaṅkhātaṁ aññāṇaṁ
  appahīnaṁ hoti, so dukkhe tāva pubbantādīsu ca aññāṇena saṁsāradukkhaṁ
  sukhasaññāya gahetvā tassa hetubhūte tividhepi saṅkhāre ārabhatī"tiādinā nayena
  vuttoeva.
      Apica ayaṁ aññopi pariyāyo:-
            "cutūpapate saṁsāre saṅkhārānañca lakkhaṇe
             yo paṭiccasamuppanna- dhammesu ca vimuyhati.
             Abhisaṅkharoti so ete saṅkhāre tividhe yato
             avijjā paccayo tesaṁ tividhānampi yantato"ti.
      Kathañca pana yo etesu vimuyhati, so tividhepete saṅkhāre karotīti ce.
  Cutiyā tāva vimuḷho sabbattha "khandhānaṁ bhedo maraṇan"ti cutiṁ agaṇhanto
  satto marati, sattassa desantarasaṅkamanantiādīni vikappeti. Upapāte vimuḷho
  sabbattha "khandhānaṁ pātubhāvo jātī"ti upapātaṁ agaṇhanto satto upapajjati,
  sattassa navasarīrapātubhāvotiādīni vikappeti. Saṁsāre vimuḷho yo esa:-
            "khandhānañca paṭipāṭi dhātuāyatanāna ca
             abbocchinnā 1- vattamānā saṁsāroti pavuccatī"ti.
      Evaṁ vaṇṇito saṁsāro, taṁ evaṁ agaṇhanto "ayaṁ satto asmā lokā
  paraṁ lokaṁ gacchati, parasmā lokā imaṁ lokaṁ āgacchatī"tiādīni vikappeti.
  Saṅkhārānaṁ lakkhaṇe vimuḷho saṅkhārānaṁ sabhāvalakkhaṇaṁ sāmaññalakkhaṇañca
  agaṇhanto saṅkhāre attato attaniyato dhuvato subhato sukhato ca vikappeti.
  Paṭiccasamuppannadhammesu vimuḷho avijjādīhi saṅkhārādīnaṁ pavattiṁ agaṇhanto
  "attā jānāti vā na jānāti vā, soeva karoti ca kāreti ca. So paṭisandhiyaṁ
  upapajjati, tassa aṇuissarādayo kalalādibhāvena sarīraṁ saṇṭhapetvā indriyāni

  *  *  *  *  *  *
  Footnote: 1 chaṂa. abbocchinnaṁ
-------------------------------------------------
[page 162]
  Sampādenti. So indriyasampanno phusati vedayati gaṇhiyati upādiyati ghaṭiyati,
  so puna bhavantare bhavatī"ti vā "sabbe sattā niyatisaṅgatibhāvapariṇatā"ti 1- vā
  vikappeti. So evaṁ avijjāya andhakato 2- evaṁ vikappento yathā nāma andho
  paṭhaviyaṁ vicaranto maggampi amaggampi thalampi ninnampi samampi visamampi paṭipajjati,
  evaṁ puññampi apuññampi āneñjampi saṅkhāraṁ abhisaṅkharotīti. Tenetaṁ vuccati:-
            "yathāpi nāma jaccandho naro aparināyako
             ekadhā yāti maggena ummaggenāpi 3- ekadhā.
             Saṁsāre saṁsaraṁ bālo tathā aparināyako
             karoti ekadhā puññaṁ apuññamapi ekadhā.
             Yadā ñatvā ca so dhammaṁ saccāni abhisamessati
             tadā avijjūpasamā upasanto carissatī"ti.
      Ayaṁ avijjāpaccayā saṅkhārāti padasmiṁ vitthārakathā.
                     Avijjāpaccayā saṅkhārapadaniddeso.
                            ----------
                           Viññāṇapadaniddesa
      [227] Saṅkhārapaccayā viññāṇapadaniddese cakkhuviññāṇantiādīsu cakkhuviññāṇaṁ
  kusalavipākaṁ akusalavipākanti duvidhaṁ hoti. Tathā sotaghānajivhākāyaviññāṇāni.
  Manoviññāṇaṁ pana kusalākusalavipākā dve manodhātuyo, tisso
  ahetukamanoviññāṇadhātuyo, aṭṭha sahetukāni kāmāvacaravipākacittāni, pañca
  rūpāvacarāni, cattāri arūpāvacarānīti bāvīsatividhaṁ hoti. Iti imehi chahi viññāṇehi
  sabbānipi bāttiṁsa lokiyaviññāṇāni 4- saṅgahitāni honti. Lokuttarāni pana
  vaṭṭakathāyaṁ na yujjantīti na gahitāni.

  *  *  *  *  *  *
  Footnote: 1 dī.Sī. 9/168/54 2 chaṂa. andhīkato
  3 Sī. kummaggenāpi 4 chaṂa. lokiyavipākaviññāṇāni
-------------------------------------------------
[page 163]
      Tattha siyā:- kathaṁ panetaṁ jānitabbaṁ "idaṁ vuttappakāraṁ viññāṇaṁ
  saṅkhārapaccayā hotī"ti. Upacitakammābhāve vipākābhāvato. Vipākañhetaṁ, vipākañca
  na upacitakammābhāve uppajjati. Yadi uppajjeyya, sabbesaṁ sabbavipākāni
  uppajjeyyuṁ, na ca uppajjantīti jānitabbametaṁ "saṅkhārapaccayā idaṁ viññāṇaṁ
  hotī"ti.
      Katarasaṅkhārapaccayā kataraṁ viññāṇanti ce. Kāmāvacarapuññābhisaṅkhārapaccayā
  tāva kusalavipākāni pañca cakkhuviññāṇādīni, manoviññāṇe ekā manodhātu,
  dve manoviññāṇadhātuyo, aṭṭha kāmāvacaramahāvipākānīti soḷasa. Yathāha:-
             "kāmāvacarassa kusalassa kammassa katattā upacitattā
         vipākaṁ cakkhuviññāṇaṁ uppannaṁ hoti. Tathā sotaghānajivhākāyaviññāṇaṁ
         uppannaṁ hoti. Vipākā manodhātu uppannā hoti.
         Manoviññāṇadhātu uppannā hoti somanassasahagatā, manoviññāṇadhātu
         uppannā hoti upekkhāsahagatā, manoviññāṇadhātu uppannā
         hoti somanassasahagatā ñāṇasampayuttā. Somanassasahagatā ñāṇasampayuttā
         sasaṅkhārena. Somanassasahagatā ñāṇavippayuttā.
         Somanassasahagatā ñāṇavippayuttā sasaṅkhārena. Upekkhāsahagatā
         ñāṇasampayuttā. Upekkhāsahagatā ñāṇasampayuttā sasaṅkhārena.
         Upekkhāsahagatā ñāṇavippayuttā. Upekkhāsahagatā ñāṇavippayuttā
                          sasaṅkhārenā"ti. 1-
      Rūpāvacarapuññābhisaṅkhārapaccayā pana pañca rūpāvacaravipākāni. Yathāha:-
             "tasseva rūpāvacarassa kusalassa kammassa katattā upacitattā
         vipākaṁ vivicceva kāmehi .pe. Paṭhamaṁ jhānaṁ .pe. Pañcamaṁ jhānaṁ
         upasampajja viharatī"ti. 2-
      Evaṁ puññābhisaṅkhārapaccayā ekavīsatividhaṁ viññāṇaṁ hoti.

  *  *  *  *  *  *
  Footnote: 1 abhi. 34/431,498/120,132 2 abhi. 34/499/133
-------------------------------------------------
[page 164]
      Apuññābhisaṅkhārapaccayā pana akusalavipākāni pañca cakkhuviññāṇādīni,
  ekā manodhātu, ekā manoviññāṇadhātūti evaṁ sattavidhaṁ viññāṇaṁ hoti.
  Yathāha:-
            "akusalassa kammassa katattā upacitattā vipākaṁ cakkhuviññāṇaṁ
         uppannaṁ hoti. Tathā sotaghānajivhākāyaviññāṇaṁ, vipākā manodhātu,
         vipākā manoviññāṇadhātu uppannā hotī"ti. 1-
      Āneñjābhisaṅkhārapaccayā pana cattāri āruppavipākānīti evaṁ catubbidhaṁ
  viññāṇaṁ hoti. Yathāha:-
            "tasseva arūpāvacarassa kusalassa kammassa katattā upacitattā
         vipākaṁ sabbaso rūpasaññānaṁ samatikkamā .pe. Ākāsānañcāyatanasaññāsahagataṁ
         .pe. Viññāṇañcāyatanasaññāsahagataṁ .pe.
         Ākiñcaññāyatanasaññāsahagataṁ .pe. Nevasaññānāsaññāyatanasaññāsahagataṁ
         sukhassa ca pahānā .pe. Catutthaṁ jhānaṁ upasampajja
         viharatī"ti. 2-
      Evaṁ yaṁ saṅkhārapaccayā viññāṇaṁ hoti, taṁ ñatvā idānissa evaṁ pavatti
  veditabbā:- sabbameva hi idaṁ pavattipaṭisandhivasena dvidhā pavattati. Tattha
  dve pañcaviññāṇāni dve manodhātuyo somanassasahagatāhetukamanoviññāṇadhātūti
  imāni terasa pañcavokārabhave pavattiyaññeva pavattanti. Sesāni ekūnavīsati
  tīsu bhavesu yathānurūpaṁ pavattiyampi paṭisandhi pavattanti.
      Kathaṁ? kusalavipākāni tāva cakkhuviññāṇādīni pañca kusalavipākena vā
  Akusalavipākena vā nibbattassa yathākkamaṁ paripākamupagatindriyassa cakkhvādīnaṁ
  āpāthagataṁ iṭṭhaṁ vā iṭṭhamajjhattaṁ vā rūpādiārammaṇaṁ ārabbha cakkhvādipasādaṁ
  nissāya dassanasavanaghāyanasāyanaphusanakiccaṁ sādhayamānāni pavattanti. Tathā
  akusalavipākāni pañca. Kevalañhi tesaṁ aniṭṭhaṁ aniṭṭhamajjhattaṁ vā rūpādiārammaṇaṁ

  *  *  *  *  *  *
  Footnote: 1 abhi. 34/562/158 2 abhi. 34/501/134
-------------------------------------------------
[page 165]
  Hoti, ayameva viseso. Dasāpi cetāni niyatadvārārammaṇavatthuṭṭhānāni niyatakiccāneva
  ca bhavanti.
      Tato kusalavipākānaṁ cakkhuviññāṇādīnaṁ anantarā kusalavipākā manodhātu
  tesaññeva ārammaṇamārabbha hadayavatthuṁ nissāya sampaṭicchannakiccaṁ sādhayamānā
  pavattati. Tathā akusalavipākānaṁ anantarā akusalavipākā. Idañca pana dvayaṁ
  aniyatadvārārammaṇaṁ niyatavatthuṭṭhānaṁ niyatakiccañca hoti.
      Somanassasahagatā pana ahetukamanoviññāṇadhātu kusalavipākamanodhātuyā
  anantaraṁ tassāeva ārammaṇaṁ ārabbha hadayavatthuṁ nissāya santīraṇakiccaṁ
  sādhayamānā ca chasu dvāresu balavārammaṇe kāmāvacarasattānaṁ yebhuyyena
  lobhasampayuttajavanāvasāne bhavaṅgavīthiṁ pacchinditvā javanena gahitārammaṇe
  tadārammaṇavasena ca sakiṁ vā dvikkhattuṁ vā pavattati, cittappavattigaṇanāyaṁ pana
  sabbadvāresu tadārammaṇe dveeva cittavārā āgatā. Idaṁ pana cittaṁ
  tadārammaṇanti ca piṭṭhibhavaṅganti cāti dve nāmāni labhati. Aniyatadvārārammaṇaṁ
  niyatavatthukaṁ aniyataṭṭhānakiccañca hotīti evaṁ tāva terasa pañcavokārabhave
  pavattiññeva pavattantīti veditabbāni. Sesesu ekūnavīsatiyā cittesu na kiñci
  attano attano anurūpāya paṭisandhiyā na pavattati.
      Pavattiyaṁ pana kusalākusalavipākā tāva dve ahetukamanoviññāṇadhātuyo
  pañcasu dvāresu 1- kusalākusalavipākamanodhātūnaṁ anantaraṁ santīraṇakiccaṁ chasu
  dvāresu pubbe vuttanayeneva tadārammaṇakiccaṁ attanā dinnapaṭisandhito uddhaṁ
  asati bhavaṅgupacchedake cittuppāde bhavaṅgakiccaṁ ante cutikiccañcāti cattāri
  kiccāni sādhayamānā niyatavatthukā aniyatadvārārammaṇaṭṭhānakiccā hutvā
  pavattanti.

  *  *  *  *  *  *
  Footnote: 1 chaṂa. pañcadvāre
-------------------------------------------------
[page 166]
      Aṭṭha kāmāvacarasahetukacittāni pavattiyaṁ vuttanayeneva chasu dvāresu
  tadārammaṇakiccaṁ attanā dinnapaṭisandhito uddhaṁ asati bhavaṅgupacchedake cittuppāde
  bhavaṅgakiccaṁ ante cutikiccañcāti tīṇi kiccāni sādhayamānāni niyatavatthukāni
  aniyatadvārārammaṇaṭṭhānakiccāni hutvā pavattanti.
      Pañca rūpāvacarāni cattāri ca arūpāvacarāni attanā dinnapaṭisandhito
  uddhaṁ asati bhavaṅgupacchedake cittuppāde bhavaṅgakiccaṁ ante cutikiccañcāti
  kiccadvayaṁ sādhayamānāni pavattanti. Tesu rūpāvacarāni niyatavatthārammaṇāni
  aniyataṭṭhānakiccāni, itarāni avatthukāni niyatārammaṇāni aniyataṭṭhānakiccāni
  hutvā pavattantīti evaṁ tāva bāttiṁsavidhampi viññāṇaṁ pavattiyaṁ saṅkhārapaccayā
  pavattati. Tatrassa te te saṅkhārā kammapaccayena ca upanissayapaccayena ca
  paccayā honti.
      Tattha yānetāni ekādasa tadārammaṇacittāni vuttāni, tesu ekampi
  rūpārūpabhave tadārammaṇaṁ hutvā na pavattati. Kasmā? bījābhāvā. Tattha hi
  kāmāvacaravipākasaṅkhātaṁ paṭisandhibījaṁ natthi, yaṁ rūpādīsu ārammaṇesu pavattiyaṁ
  tassa janakaṁ bhaveyya. Cakkhuviññāṇādīnampi rūpabhave abhāvo āpajjatīti ce. Na
  indriyappavattiyānubhāvato dvāravīthibhede cittaniyamato ca.
      Yathā cetaṁ tadārammaṇaṁ ekantena rūpārūpabhave nappavattati, tathā sabbepi
  akāmāvacaradhamme nānubandhati. Kasmā? ajanakattā ceva janakassa ca asadisattā.
  Tañhi yathā nāma gehā nikkhamitvā bahi gantukāmo taruṇadārako attano
  janakaṁ pitaraṁ vā aññaṁ vā pitusadisaṁ hitakāmaṁ ñātiṁ aṅguliyaṁ gahetvā anubandhati,
  na aññaṁ rājapurisādiṁ. Tathā etampi bhavaṅgārammaṇato bahi nikkhamitukāmaṁ
  sabhāgatāya attano janakaṁ pitaraṁ vā pitusadisaṁ vā kāmāvacarajavanameva anubandhati,
  na aññaṁ mahaggataṁ anuttaraṁ vā.
-------------------------------------------------
[page 167]
      Yathā cetaṁ mahaggatalokuttaradhamme nānubandhati, tathā yadā ete
  kāmāvacaradhammāpi mahaggatārammaṇā hutvā pavattanti, tadā tepi nānubandhati.
  Kasmā? aparicitadesattā accantaparittārammaṇattā ca. Tañhi yathā pitaraṁ vā
  Pitusadisaṁ vā ñātiṁ anubandhantopi taruṇadārako gharadvārāntaravīthicatukkādimhi
  pariciteyeva dese anubandhati, na araññaṁ vā yuddhabhūmiṁ vā gacchantaṁ. Evaṁ
  kāmāvacaradhamme anubandhantampi amahaggatādimhi pariciteyeva dese pavattamāne
  te 1- dhamme anubandhati, na mahaggatalokuttaradhamme ārabbha pavattamāneti.
      Yasmā cassa "sabbo kāmāvacaravipāko kiriyāmanodhātu kiriyāahetukamanoviññāṇadhātu
  somanassasahagatā ime dhammā parittārammaṇā"ti evaṁ accantaparittameva
  ārammaṇaṁ vuttaṁ. Tasmāpetaṁ mahaggatalokuttarārammaṇe kāmāvacaradhammepi
  nānubandhatīti veditabbaṁ.
      Kiṁ vā imāya yuttikathāya. Aṭṭhakathāyaṁ hi ekanteneva vuttaṁ:- ekādasa
  tadārammaṇacittāni nāmagottaṁ ārabbha javane javite tadārammaṇaṁ na gaṇhanti.
  Paṇṇattiṁ ārabbha javane javite tadārammaṇaṁ na labbhati, tilakkhaṇārammaṇikavipassanāya
  tadārammaṇaṁ na labbhati, vuṭṭhānagāminiyā balavavipassanāya tadārammaṇaṁ
  na labbhati, rūpārūpadhamme ārabbha javane javite tadārammaṇaṁ na labbhati,
  micchattaniyatadhammesu tadārammaṇaṁ na labbhati, sammattaniyatadhammesu tadārammaṇaṁ na
  labbhati, lokuttaradhamme ārabbha javane javite tadārammaṇaṁ na labbhati, abhiññāñāṇaṁ
  ārabbha javane javite tadārammaṇaṁ na labbhati, paṭisambhidāñāṇaṁ ārabbha javane
  javite tadārammaṇaṁ na labbhati, kāmāvacare dubbalārammaṇe tadārammaṇaṁ na
  labbhati, chasu dvāresu balavārammaṇe āpāthagateyeva labbhati, labbhamānañca
  kāmāvacareyeva labbhati, rūpārūpabhaveyeva tadārammaṇaṁ nāma natthīti.

  *  *  *  *  *  *
  Footnote: 1 chaṂa. ayaṁ pāṭho na dissati
-------------------------------------------------
[page 168]
      Yaṁ pana vuttaṁ "sesesu ekūnavīsatiyā cittesu na kiñci attano
  anurūpāya paṭisandhiyā na pavattatī"ti, taṁ atisaṅkhittattā dubbijānaṁ. Tenassa
  vitthāranayadassanatthaṁ vuccati "katī paṭisandhiyo, katī paṭisandhicittāni, kena kattha
  paṭisandhi hoti, kiṁ paṭisandhiyā ārammaṇan"ti.
      Asaññīpaṭisandhiyā saddhiṁ vīsati paṭisandhiyo, vuttappakārāneva ekūnavīsati
  paṭisandhicittāni. Tattha akusalavipākāya ahetukamanoviññāṇadhātuyā catūsu 1- apāyesu
  paṭisandhi hoti, kusalavipākāya manussaloke jaccandhajātibadhirajātiummattakaeḷa-
  mūganapuṁsakādīnaṁ. Aṭṭhahi sahetukamahāvipākehi kāmāvacaradevesu ceva manussesu ca
  puññavantānaṁ paṭisandhi hoti, pañcahi rūpāvacaravipākehi rūpībrahmaloke, catūhi
  arūpāvacaravipākehi arūpaloketi yena ca yattha paṭisandhi hoti, sāeva tassa 2-
  anurūpapaṭisandhi nāMa.
      Saṅkhepato paṭisandhiyā tīṇi ārammaṇāni honti kammaṁ kammanimittaṁ
  gatinimittanti. Tattha kammaṁ nāma āyūhitā kusalākusalacetanā. Kammanimittaṁ nāma
  yaṁ vatthuṁ ārammaṇaṁ katvā kammaṁ āyūhati. Tattha atīte kappakoṭisatasahassamatthakasmimpi
  kamme kate tasmiṁ khaṇe kammaṁ vā kammanimittaṁ vā āgantvā
  upaṭṭhāti.
      Tatridaṁ kammanimittassa upaṭṭhāne vatthu:- gopakasīvalī 3- kira nāma
  tālapiṭṭhikavihāre cetiyaṁ kāresi. Tassa maraṇamañce nipannassa cetiyaṁ upaṭṭhāsi.
  So tadeva nimittaṁ gaṇhitvā kālaṁ katvā devaloke nibbatti. Aññā
  sammuḷhakālakiriyā nāma hoti. Parammukhaṁ gacchantassa hi pacchato tikhiṇena
  asinā sīsaṁ chindanti, nipajjitvā niddāyantassāpi tikhiṇena asinā sīsaṁ
  chindanti, udake osīdāpetvā mārenti. Evarūpepi kāle aññataraṁ kammaṁ
  vā kammanimittaṁ vā upaṭṭhāti. Aññaṁ lahukamaraṇaṁ nāma atthi.

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. tassā 3 chaṂa. gopakasīvali
-------------------------------------------------
[page 169]
  Nikhādanadaṇḍakamatthakasmiṁ hi nilīnamakkhikaṁ muggarena paharitvā piṁsanti. 1- Evarūpepi
  kāle kammaṁ vā kammanimittaṁ vā upaṭṭhāti. Evaṁ piṁsayamānāya pana makkhikāya paṭhamaṁ
  kāyadvārāvajjanaṁ bhavaṅgaṁ nāvaṭṭeti, manodvārāvajjanameva āvaṭṭeti. Atha
  javanaṁ javitvā bhavaṅgaṁ otarati. Dutiyavāre kāyadvārāvajjanaṁ bhavaṅgaṁ āvaṭṭeti,
  tato kāyaviññāṇaṁ sampaṭicchannaṁ santīraṇaṁ voṭṭhabbananti vīthicittāni pavattanti.
  Javanaṁ javitvā bhavaṅgaṁ otarati. Tatiyavāre manodvārāvajjanaṁ bhavaṅgaṁ āvaṭṭeti,
  atha javanaṁ javitvā bhavaṅgaṁ otarati, etasmiṁ ṭhāne kālakiriyaṁ karoti. Idaṁ
  kimatthaṁ ābhataṁ? arūpadhammānaṁ visayo nāma evaṁ lahukoti dīpanatthaṁ.
      Gatinimittaṁ nāma nibbattanakaokāse eko vaṇṇo upaṭṭhāti. Tattha
  niraye upaṭṭhahante lohakumbhīsadiso hutvā upaṭṭhāti, manussaloke upaṭṭhahante
  mātu kucchi kambalayānasadisā hutvā upaṭṭhāti, devaloke upaṭṭhahante
  kapparukkhavimānasayanādīni upaṭṭhahanti. Evaṁ kammaṁ kammanimittaṁ gatinimittanti
  saṅkhepato paṭisandhiyā tīṇi ārammaṇāni honti.
      Aparo nayo:- paṭisandhiyā tīṇi ārammaṇāni honti atītaṁ paccuppannaṁ
  navattabbañca, asaññīpaṭisandhi anārammaṇā. 2- Tattha viññāṇañcāyatana-
  nevasaññānāsaññāyatanapaṭisandhīnaṁ atītameva ārammaṇaṁ, dasannaṁ kāmāvacarānaṁ atītaṁ
  vā paccuppannaṁ vā, sesānaṁ navattabbaṁ. Evaṁ tīsu ārammaṇesu pavattamānā
  pana paṭisandhi yasmā atītārammaṇassa vā navattabbārammaṇassa vā cuticittassa
  anantarameva pavattati, 3- paccuppannārammaṇaṁ pana cuticittaṁ nāma natthi, tasmā
  dvīsu ārammaṇesu aññatarārammaṇāyeva cutiyā anantaraṁ tīsu ārammaṇesu
  aññatarārammaṇāya paṭisandhiyā sugatiduggativasena pavattanākāro veditabbo.
      Seyyathīdaṁ? kāmāvacarasugatiyaṁ tāva ṭhitassa pāpakammino puggalassa "tānissa
  Tamhi samaye olambantī"tiādivacanato 4- maraṇamañce nipannassa yathūpacitaṁ pāpakammaṁ

  *  *  *  *  *  *
  Footnote: 1 chaṂa. pisanti 2 chaṂa. anārammaṇāti
  3 chaṂa. hoti 4 Ma.u. 14/248/215
-------------------------------------------------
[page 170]
  Vā kammanimittaṁ vā manodvāre āpāthamāgacchati. Taṁ ārabbha uppannāya
  tadārammaṇapariyosānāya suddhāya vā javanavīthiyā anantaraṁ bhavaṅgavisayaṁ ārammaṇaṁ katvā
  cuticittaṁ uppajjati. Tasmiṁ niruddhe tadeva āpāthagataṁ kammaṁ vā kammanimittaṁ
  vā ārabbha anupacchinnakilesabalavavināmitaṁ 1- duggatipariyāpannaṁ paṭisandhicittaṁ
  uppajjati. Ayaṁ atītārammaṇāya cutiyā anantarā atītārammaṇā paṭisandhi.
      Aparassa maraṇasamaye vuttappakārakammavasena nirayādīsu 2- aggijālavaṇṇādikaṁ
  duggatinimittaṁ manodvāre āpāthamāgacchati. Tassa dvikkhattuṁ bhavaṅge uppajjitvā
  niruddhe taṁ ārammaṇaṁ ārabbha ekaṁ āvajjanaṁ, maraṇassa āsannabhāvena
  mandībhūtavegattā pañca javanāni, dve tadārammaṇānīti tīṇi vīthicittāni
  uppajjanti. Tato bhavaṅgavisayaṁ ārammaṇaṁ katvā ekaṁ cuticittaṁ. Ettāvatā ekādasa
  cittakkhaṇā atītā honti. Athāvasesapañcacittakkhaṇāyuke tasmiṁyeva ārammaṇe
  paṭisandhicittaṁ uppajjati. Ayaṁ atītārammaṇāya cutiyā anantarā paccuppannārammaṇā
  paṭisanadhi.
      Aparassa maraṇasamaye pañcannaṁ dvārānaṁ aññatarasmiṁ rāgādihetubhūtaṁ
  hīnārammaṇaṁ āpāthamāgacchati. Tassa yathākkamena uppannavoṭṭhabbanāvasāne
  maraṇassāsannabhāvena mandībhūtavegattā pañca javanāni dve tadārammaṇāni ca
  uppajjanti. Tato bhavaṅgavisayamārammaṇaṁ katvā ekaṁ cuticittaṁ. Ettāvatā dve
  bhavaṅgāni, āvajjanaṁ, dassanaṁ, sampaṭicchannaṁ, santīraṇaṁ, voṭṭhabbanaṁ, pañca
  javanāni, dve tadārammaṇāni, ekaṁ cuticittanti pañcadasa cittakkhaṇā atītā
  honti. Athāvasesaekacittakkhaṇāyuke tasmiṁyeva ārammaṇe paṭisandhicittaṁ. Uppajjati.
  Ayampi atītārammaṇāya cutiyā anantarā paccuppannārammaṇā paṭisandhi. Esa
  tāva atītārammaṇāya sugaticutiyā anantarā atītapaccuppannārammaṇāya
  duggatipaṭisandhiyā pavattanākāro.

  *  *  *  *  *  *
  Footnote: 1 cha..... balavināmitaṁ. evamuparipi 2 chaṂa. narakādīsu
-------------------------------------------------
[page 171]
      Duggatiyaṁ ṭhitassa pana upacitānavajjakammassa vuttanayeneva taṁ anavajjakammaṁ
  vā kammanimittaṁ vā manodvāre āpāthamāgacchatīti kaṇhapakkhe sukkapakkhaṁ ṭhapetvā
  sabbaṁ purimanayeneva veditabbaṁ. Ayamatītārammaṇāya duggaticutiyā anantarā
  atītapaccuppannārammaṇāya sugatipaṭisandhiyā pavattanākāro.
      Sugatiyaṁ ṭhitassa pana upacitānavajjakammassa "tānissa tamhi samaye
  olambantī"tiādivacanato maraṇamañce nipannassa yathūpacitaṁ anavajjakammaṁ vā
  kammanimittaṁ vā manodvāre āpāthamāgacchati. Tañca kho upacitakāmāvacarānavajjakammasseva.
  Upacitamahaggatakammassa pana kammanimittameva āpāthamāgacchati. Taṁ
  ārabbha uppannāya tadārammaṇapariyosānāya suddhāya vā javanavīthiyā anantaraṁ
  bhavaṅgavisayaṁ ārammaṇaṁ katvā cuticittamuppajjati. Tasmiṁ niruddhe tadeva āpāthagataṁ
  kammaṁ vā kammanimittaṁ vā ārabbha anupacchinnakilesabalavavināmitaṁ sugatipariyāpannaṁ
  paṭisandhicittamuppajjati. Ayaṁ atītārammaṇāya cutiyā anantarā atītārammaṇā
  navattabbārammaṇā vā paṭisandhi.
      Aparassa maraṇasamaye kāmāvacarānavajjakammavasena manussaloke mātukucchivaṇṇasaṅkhātaṁ
  vā devaloke uyyānakapparukkhādivaṇṇasaṅkhātaṁ vā sugatinimittaṁ manodvāre
  sandhiāpāthamāgacchati. Tassa duggatinimitte dassitānukkameneva cuticittānantaraṁ
  paṭisandhicittaṁ uppajjati. Ayaṁ atītārammaṇāya cutiyā anantarā
  paccuppannārammaṇā paṭisandhi.
      Aparassa maraṇasamaye ñātakā "ayaṁ tāta tavatthāya buddhapūjā kariyati,
  cittaṁ pasādehī"ti vatvā pupphadāmadhajapaṭākādivasena rūpārammaṇaṁ vā
  dhammassavanaturiyapūjādivasena saddārammaṇaṁ vā dhūpavāsagandhādivasena 1- gandhārammaṇaṁ vā
  "idantāta sāyassu, tavatthāya dātabbaṁ deyyadhamman"ti vatvā madhuphāṇitādivasena
  rasārammaṇaṁ vā "idantāta phusassu, tavatthāya dātabbaṁ deyyadhamman"ti vatvā
  cīnapaṭāsomārapaṭādivasena phoṭṭhabbārammaṇaṁ vā pañcadvāre upasaṁharanti. Tassa

  *  *  *  *  *  *
  Footnote: 1 chaṂa. dhūmavāsagandhādivasena
-------------------------------------------------
[page 172]
  Tasmiṁ āpāthagate rūpādiārammaṇe yathākkamena uppannavoṭṭhabbanāvasāne
  maraṇassāsannabhāvena mandībhūtavegattā pañca javanāni dve tadārammaṇāni ca
  uppajjanti. Tato bhavaṅgavisayaṁ ārammaṇaṁ katvā ekaṁ cuticittaṁ, tadavasāne
  tasmiṁyeva ekacittakkhaṇaṭṭhitike ārammaṇe paṭisandhicittaṁ uppajjati. Ayampi
  atītārammaṇāya cutiyā anantarā paccuppannārammaṇā paṭisandhi.
      Aparassa pana paṭhavīkasiṇajjhānādivasena paṭiladdhamahaggatassa sugatiyaṁ ṭhitassa
  maraṇasamaye kāmāvacarakusalakammakammanimittagatinimittānaṁ aññataraṁ paṭhavīkasiṇādikaṁ vā
  nimittaṁ mahaggatacittaṁ vā manodvāre āpāthamāgacchati. Cakkhusotānaṁ vā
  aññatarasmiṁ kusaluppattihetubhūtaṁ paṇītamārammaṇaṁ āpāthamāgacchati, tassa yathākkamena
  uppannavoṭṭhabbanāvasāne maraṇassāsannabhāvena mandībhūtavegattā pañca javanāni
  uppajjanti. Mahaggatagatikānaṁ pana tadārammaṇaṁ natthi. Tasmā javanānantaraṁyeva
  bhavaṅgavisayaṁ ārammaṇaṁ katvā ekaṁ cuticittaṁ uppajjati. Tassāvasāne
  kāmāvacaramahaggatasugatīnaṁ aññatarasugatipariyāpannaṁ yathūpaṭṭhitesu ārammaṇesu
  aññatarārammaṇaṁ paṭisandhicittaṁ uppajjati. Ayaṁ navattabbārammaṇāya cutiyā 1-
  anantarā atītapaccuppannanavattabbānaṁ aññatarārammaṇā paṭisandhi.
      Etenānusārena āruppacutiyāpi anantarā paṭisandhi veditabbā. Ayaṁ
  atītanavattabbārammaṇāya sugaticutiyā anantarā atītanavattabbapaccuppannārammaṇāya
  paṭisandhiyā pavattanākāro.
      Duggatiyaṁ ṭhitassa pana pāpakammino vuttanayeneva taṁ kammaṁ kammanimittaṁ
  gatinimittaṁ vā manodvāre, pañcadvāre pana akusaluppattihetubhūtaṁ ārammaṇaṁ
  āpāthamāgacchati. Athassa yathānukkamena cuticittāvasāne duggatipariyāpannaṁ tesu
  ārammaṇesu aññatarārammaṇaṁ paṭisandhicittaṁ uppajjati. Ayamatītārammaṇāya

  *  *  *  *  *  *
  Footnote: 1 chaṂa. sugaticutiyā
-------------------------------------------------
[page 173]
  Duggaticutiyā anantarā atītapaccuppannārammaṇāya paṭisandhiyā pavattanākāroti.
  Ettāvatā ekūnavīsatividhassāpi viññāṇassa paṭisandhivasena pavatti dīpitā hoti.
      Tayidaṁ sabbampi evaṁ
               pavattamānaṁ sandhimhi dvidhā kammena vattati
               missādīhi ca bhedehi bhedassa duvidhādiko.
      Idañhi ekūnavīsatividhampi vipākaviññāṇaṁ paṭisandhimhi pavattamānaṁ dvidhā
  kammena vattati. Yathāsakaṁ hi etassa janakaṁ kammaṁ nānākhaṇikakammapaccayena ceva
  upanissayapaccayena ca paccayo hoti. Vuttañhetaṁ "kusalākusalakammaṁ vipākassa
  upanissayapaccayena paccayo"ti. 1- Evaṁ pavattamānassa 2- panassa missādīhi
  bhedehi duvidhādikopi bhedo veditabbo. Seyyathīdaṁ: idañhi paṭisandhivasena
  ekadhā vattamānampi rūpena saha missāmissabhedato duvidhaṁ, kāmarūpārūpabhavabhedato
  tividhaṁ, aṇḍajajalābujasaṁsedajaopapātikayonivasena catubbidhaṁ, gativasena pañcavidhaṁ,
  viññāṇaṭṭhitivasena sattavidhaṁ, sattāvāsavasena aṭṭhavidhaṁ hoti. Tattha
               missaṁ dvidhā bhāvabhedā sabhāvaṁ tattha ca dvidhā
               dve vā tayo vā dasakā omato ādinā saha.
      Missaṁ dvidhā bhāvabhedāti yañhetamettha aññatra arūpabhavā rūpamissaṁ
  paṭisandhiviññāṇaṁ uppajjati, taṁ rūpabhave itthindriyapurisindriyasaṅkhātena
  bhāvena vinā uppattito kāmabhave aññatra jātipaṇḍakapaṭisandhiyā bhāvena saha
  uppattito sabhāvaṁ abhāvanti duvidhaṁ hoti.
      Sabhāvaṁ tattha ca dvidhāti tatthāpi ca yaṁ sabhāvaṁ, taṁ itthīpurisabhāvānaṁ
  aññatarena saha uppattito duvidhameva hoti.
      Dve vā tayo vā dasakā, omato ādinā sahāti yañhetamettha missaṁ
  amissanti dvaye ādibhūtaṁ rūpamissaṁ paṭisandhiviññāṇaṁ, tena saha

  *  *  *  *  *  *
  Footnote: 1 abhi. 40/423/138,140 2 chaṂa. vattamānassa
-------------------------------------------------
[page 174]
  Vatthukāyadasakavasena dve vā vatthukāyabhāvadasakavasena tayo vā dasakā omato
  uppajjanti, natthi ito paraṁ rūpaparihānīti. Taṁ panetaṁ evaṁ omakaparimāṇaṁ
  uppajjamānaṁ aṇḍajajalābujanāmikāsu dvīsu yonīsu jātiuṇṇāya ekena
  aṁsunā uddhatatelasappimaṇḍappamāṇaṁ kalalanti laddhasaṅkhyaṁ 1- hutvā uppajjati.
  Tattha yonīnaṁ gativasena sambhavabhedo veditabbo. Etāsu hi
              niraye bhummavajjesu devesu ca na yoniyo
              tisso purimikā honti catassopi gatittaye.
      Tattha devesu cāti casaddena yathā niraye ca bhummavajjesu ca devesu,
  evaṁ nijjhāmataṇhikapetesu ca purimikā tisso yoniyo na santīti veditabbā.
  Opapātikāeva hi te honti. Sese pana tiracchānapittivisayamanussasaṅkhāte
  gatittaye pubbe vajjitabhummadevesu ca catasso yoniyo honti. Tattha
              tiṁsa nava ceva rūpīsu sattati ukkaṁsatova rūpāni
              saṁsedajopapātīsu athavā avakaṁsato tiṁsa.
      Rūpībrahmesu tāva opapātikayonikesu cakkhusotavatthudasakānaṁ jīvitanavakassa
  cāti catunnaṁ kalāpānaṁ vasena tiṁsa ca nava ca paṭisandhiviññāṇena saha rūpāni
  uppajjanti. Rūpībrahme pana ṭhapetvā aññesu saṁsedajopapātikesu ukkaṁsato
  cakkhusotaghānajivhākāyabhāvavatthudasakānaṁ vasena sattati. Tāni ca niccaṁ devesu.
  Tattha vaṇṇo gandho raso ojā catasso cāpi dhātuyo cakkhupasādo jīvitindriyanti
  ayaṁ dasarūpaparimāṇo rūpapuñjo cakkhudasako nāMa. Evaṁ sesā veditabbā.
  Avakaṁsato pana jaccandhabadhirāghānakanapuṁsakassa jivhākāyavatthudasakānaṁ vasena tiṁsa
  rūpāni uppajjanti. Ukkaṁsāvakaṁsānaṁ pana antare anurūpato vikappo
  veditabbo.

  *  *  *  *  *  *
  Footnote: 1 chaṂa. laddhasaṅkhaṁ
-------------------------------------------------
[page 175]
      Evaṁ viditvā puna
            khandhārammaṇagatihetu- vedanāpītivitakkavicārehi
            bhedābhedaviseso cutisandhīnaṁ pariññeyyo.
      Yā hesā missāmissato duvidhā paṭisandhi, yā cassā atītānantarā cuti,
  tāsaṁ imehi khandhādīhi bhedābhedaviseso ñātabboti attho.
      Kathaṁ? kadāci catukkhandhāya āruppacutiyā anantarā catukkhandhāva
  Ārammaṇatopi abhinnā paṭisandhi hoti, kadāci amahaggatabahiddhārammaṇāya
  mahaggatājjhattārammaṇā. Ayaṁ tāva arūpabhūmīsuyeva nayo. Kadāci pana catukkhandhāya
  āruppacutiyā anantarā pañcakkhandhā kāmāvacarapaṭisandhi, kadāci pañcakkhandhāya
  kāmāvacaracutiyā rūpāvacaracutiyā vā anantarā catukkhandhā āruppapaṭisandhi. Evaṁ
  atītārammaṇāya cutiyā paccuppannārammaṇā 1- paṭisandhi, ekaccasugaticutiyā
  ekaccaduggatipaṭisandhi, ahetukacutiyā sahetukapaṭisandhi, duhetukacutiyā
  tihetukapaṭisandhi, upekkhāsahagatacutiyā somanassasahagatapaṭisandhi, appītikacutiyā
  sappītikapaṭisandhi, avitakkacutiyā savitakkapaṭisandhi, avicāracutiyā savicārapaṭisandhi,
  avitakkāvicāracutiyā savitakkasavicārapaṭisandhīti tassa tassa viparītato ca yathāyogaṁ
  yojetabbaṁ.
            Laddhappaccayamiti dhamma- mattametaṁ bhavantaramupeti
            nāssa tato saṅkanti na tato hetuṁ vinā hoti.
      Iti hetaṁ laddhappaccayaṁ rūpārūpadhammamattaṁ uppajjamānaṁ bhavantaramupetīti
  vuccati, na satto, na jīvo. Tassa nāpi atītabhavato idha saṅkanti atthi, nāpi
  tato hetuṁ vinā idha pātubhāvo. Tayidaṁ pākaṭena manussacutipaṭisandhikkamena
  pakāsayissāma:-
      atītabhavasmiṁ hi sarasena upakkamena vā samāsannamaraṇassa asayhānaṁ
  sabbaṅgapaccaṅgasandhibandhanacchedakānaṁ māraṇantikavedanāsattānaṁ sannipātaṁ
  asahantassa ātape pakkhittaharitatālapaṇṇamiva kamena upasussamāne sarīre

  *  *  *  *  *  *
  Footnote: 1 chaṂa. atītanavattabbapaccuppannārammaṇā
-------------------------------------------------
[page 176]
  Niruddhesu cakkhvādīsu indriyesu hadayavatthumatte patiṭṭhitesu
  kāyindriyamanindriyajīvitindriyesu taṁkhaṇāvasesahadayavatthusannissitaṁ viññāṇaṁ
  garusamāsevitāsannapubbakatānaṁ aññataraṁ laddhāvasesapaccayasaṅkhārasaṅkhātaṁ kammaṁ vā
  tadupaṭṭhāpitaṁ vā kammanimittagatinimittasaṅkhātaṁ visayamārabbha pavattati. Tadevaṁ
  pavattamānaṁ taṇhāavijjānaṁ appahīnattā avijjāpaṭicchāditādīnave tasmiṁ visaye taṇhā
  nāmeti, sahajātasaṅkhārā khipanti. Taṁ santativasena taṇhāya nāmiyamānaṁ saṅkhārehi
  khipiyamānaṁ 1- orimatīrarukkhavinibandharajjumālambitvā mātikātikkamako viya purimañca
  nissayaṁ jahati, aparañca kammasamuṭṭhāpitaṁ nissayaṁ āsādayamānaṁ vā anāsādayamānaṁ
  vā 2- ārammaṇādīhiyeva paccayehi pavattati.
      Ettha ca purimaṁ cavanato cuti, pacchimaṁ bhavantarādipaṭisandhānato paṭisandhīti
  vuccati. Tadetaṁ nāpi purimabhavā idhāgataṁ, nāpi tato kammasaṅkhāragativisayādihetuṁ 3-
  vinā pātubhūtanti veditabbaṁ.
            Siyuṁ nidassanānettha paṭighosādikā atha
            santānabandhato natthi ekatā nāpi nānatā.
      Ettha cetassa viññāṇassa purimabhavato idha anāgamane atītabhavapariyāpannahetūhi
  ca uppāde paṭighosapadīpamuddāpaṭibimbappakārā dhammā nidassanāni
  siyuṁ. Yathā hi paṭighosapadīpamuddacchāyā saddādihetukā aññatra agantvā
  honti, evameva idaṁ cittaṁ. Ettha ca santānabandhato natthi, ekatā nāpi nānatā.
  Yadi hi santānabandhe sati ekantamekatā bhaveyya, na khīrato dadhi sambhūtaṁ
  siyā. Athāpi ekantanānatā bhaveyya, na khīrasāmīno 4- dadhi siyā. Esa nayo
  sabbesu hetuhetusamuppannesu. Evañca sati sabbalokavohāralopo siyā. So ca
  aniṭṭho, tasmā ettha na ekantamekatā vā nānatā vā upagantabbāti.

  *  *  *  *  *  *
  Footnote: 1 chaṂa. khippamānaṁ 2 chaṂa. assādayamānaṁ vā anassādayamānaṁ vā
  3 chaṂa. kammasaṅkhāranativisayādihetuṁ 4 chaṂa. khīrassādhīno
-------------------------------------------------
[page 177]
      Etthāha:- nanu evaṁ asaṅkantipātubhāve sati ye imasmiṁ manussattabhāve
  khandhā, tesaṁ niruddhattā phalapaccayassa ca kammassa tattha agamanato aññassa
  aññato ca taṁ phalaṁ siyā. Upabhuñjake ca asati kassa taṁ phalaṁ siyā. Tasmā
  na sundaramidaṁ vidhānanti. Tatridaṁ vuccati:-
           santāne yaṁ phalaṁ etaṁ nāññassa na ca aññato
           bījānaṁ abhisaṅkhāro etassatthassa sādhako.
      Ekasantānasmiṁ hi phalamuppajjamānaṁ tattha ekantaṁ ekattanānattānaṁ
  paṭisiddhattā aññassāti vā aññatoti vā na hoti. Etassa ca panatthassa
  bījānaṁ abhisaṅkhāro sādhako. Ambabījādīnañhi abhisaṅkhāresu katesu tassa tassa 1-
  bījassa santāne laddhapaccayo kālantare phalaviseso uppajjamāno na aññabījānaṁ,
  nāpi aññābhisaṅkhārapaccayā uppajjati. Na ca tāni bījāni te abhisaṅkhārā
  vā phalaṭṭhānaṁ pāpuṇanti. Evaṁ sampadamidaṁ veditabbaṁ. Vijjāsipposathādīhi 2-
  cāpi bālasarīre upayuttehi kālantare vuḍḍhasarīrādīsu phaladehi ayamattho veditabbo.
      Yampi vuttaṁ "upabhuñjake ca asati kassetaṁ 3- phalaṁ siyā"ti, tattha
           phalassuppattiyāeva siddhā bhuñjakasammati
           phaluppādena rukkhassa yathā phalati sammati.
      Yathā hi rukkhasaṅkhātānaṁ dhammānaṁ ekadesabhūtassa rukkhaphalassa uppattiyāeva
  rukkho phalatīti vā phalitoti vā vuccati, tathā devamanussasaṅkhātānaṁ khandhānaṁ
  ekadesabhūtassa upabhogasaṅkhātassa sukhadukkhaphalassa uppādeneva devo vā manusso
  vā upabhuñjatīti vā sukhitoti vā dukkhitoti vā vuccati. Tasmā na ettha
  aññena upabhuñjakena nāma koci attho atthīti.
      Yopi vadeyya "evaṁ santepi ete saṅkhārā vijjamānā vā phalassa
  paccayā siyuṁ avijjamānā vā. Yadi ca vijjamānā, pavattikkhaṇeyeva nesaṁ

  *  *  *  *  *  *
  Footnote: 1 chaṂa. tassa 2 chaṂa. vijjāsipposadhādīhi 3 chaṂa. kassa taṁ
-------------------------------------------------
[page 178]
  Vipākena bhavitabbaṁ. Athāpi 1- avijjamānā, pavattito pubbe ca pacchā ca
  niccaphalāvahā siyun"ti. So evaṁ vattabbo:-
           katattā paccayā ete na ca niccaphalāvahā
           pāṭibhogādikaṁ tattha veditabbaṁ nidassanaṁ.
      Katattāeva hi saṅkhārā attano phalassa paccayā honti, na vijjamānattā
  vā avijjamānattā vā. Yathāha "kāmāvacarassa kusalassa kammassa katattā
  upacitattā vipākaṁ cakkhuviññāṇaṁ uppannaṁ hotī"tiādi. 2- Yathārahassa ca attano
  phalassa paccayā hutvā na puna phalāvahā honti vipakkavipākattā. Etassa
  catthassa vibhāvane idaṁ pāṭibhogādikaṁ nidassanaṁ veditabbaṁ.
      Yathā hi loke yo kassaci atthassa niyyātanatthaṁ pāṭibhogo hoti, bhaṇḍaṁ
  vā kiṇāti, iṇaṁ vā gaṇhāti, tassa taṁkiriyākaraṇamattameva tadatthaniyyātanādimhi
  paccayo hoti, na kiriyāya vijjamānatā vā avijjamānatā vā. Na ca
  tadatthaniyyātanādito parampi dhārakova hoti. Kasmā? niyyātanādīnaṁ katattā. Evaṁ
  katattāva saṅkhārāpi attano phalassa paccayā honti, na ca yathārahaṁ phaladānato
  parampi phalāvahā hontīti. Ettāvatā missāmissavasena dvedhāpi pavattamānassa
  paṭisandhiviññāṇassa saṅkhārapaccayā pavatti dīpitā hoti.
      Idāni sabbesveva tesu bāttiṁsaviññāṇesu sammohavighātatthaṁ
              paṭisandhipavattīnaṁ vasenete bhavādisu
              vijānitabbā saṅkhārā yathā yesañca paccayā.
      Tattha tayo bhavā, catasso yoniyo, pañca gatiyo, satta viññāṇaṭṭhitiyo,
  nava sattāvāsāti ete bhavādayo nāMa. Etesu bhavādīsu paṭisandhiyaṁ pavatte
  cete yesaṁ vipākaviññāṇānaṁ paccayā, yathā ca paccayā honti, tathā vijānitabbāti
  attho.

  *  *  *  *  *  *
  Footnote: 1 chaṂa. atha 2 abhi. 34/431/120
-------------------------------------------------
[page 179]
      Tattha puññābhisaṅkhāre tāva kāmāvacarāṭṭhacetanābhedo puññābhisaṅkhāro
  avisesena kāmabhave sugatiyaṁ navannaṁ vipākaviññāṇānaṁ paṭisandhiyaṁ
  nānākkhaṇikakammapaccayena ceva upanissayapaccayena cāti dvidhā paccayo.
  Rūpāvacarapañcakusalacetanābhedo puññābhisaṅkhāro rūpabhave paṭisandhiyaṁeva pañcannaṁ.
  Vuttappabhedakāmāvacaro pana kāmabhave sugatiyaṁ upekkhāsahagatāhetukamanoviññāṇadhātuvajjānaṁ
  sattannaṁ parittavipākaviññāṇānaṁ vuttanayeneva dvidhā paccayo pavatte, no
  paṭisandhiyaṁ. Sveva rūpabhave pañcannaṁ vipākaviññāṇānaṁ tatheva paccayo pavatte,
  no paṭisandhiyaṁ. Kāmabhave pana duggatiyaṁ aṭṭhannampi parittavipākaviññāṇānaṁ
  tatheva paccayo pavatte, no paṭisandhiyaṁ.
      Tattha niraye mahāmoggallānattherassa narakacārikādīsu iṭṭhārammaṇasamāyogena
  so paccayo hoti. Tiracchānesu pana nāgasupaṇṇapetamahiddhikesu ca
  iṭṭhārammaṇaṁ labbhatiyeva. Sveva kāmabhave sugatiyaṁ soḷasannampi kusalavipākaviññāṇānaṁ
  tatheva paccayo pavatte ca paṭisandhiyaṁ ca. Avisesena puññābhisaṅkhāro
  rūpabhave dasannaṁ vipākaviññāṇānaṁ tatheva paccayo pavatte ca paṭisandhiyaṁ ca.
      Dvādasākusalacetanābhedo apuññābhisaṅkhāro kāmabhave duggatiyaṁ ekassa
  viññāṇassa tatheva paccayo paṭisandhiyaṁ, no pavatte. Channaṁ pavatte, no
  paṭisandhiyaṁ. Sattannampi akusalavipākaviññāṇānaṁ pavatte ca paṭisandhiyaṁ ca.
  Kāmabhave pana sugatiyaṁ tesaṁyeva sattannaṁ tatheva paccayo pavatte, no paṭisandhiyaṁ.
  Rūpabhave catunnaṁ viññāṇānaṁ 1- tatheva paccayo pavatte, no paṭisandhiyaṁ. So
  ca kho kāmāvacare aniṭṭharūpadassanasaddasavanavasena. Brahmaloke pana aniṭṭhā
  rūpādayo nāma natthi, tathā kāmāvacaradevalokepi.
      Āneñjābhisaṅkhāro pana 2- arūpabhave catunnaṁ vipākaviññāṇānaṁ tatheva
  paccayo pavatte ca paṭisandhiyaṁ ca.

  *  *  *  *  *  *
  Footnote: 1 chaṂa. vipākaviññāṇānaṁ 2 chaṂa. ayaṁ saddo na dissati
-------------------------------------------------
[page 180]
      Kāmāvacarakusalākusalato pana sabbasaṅgāhikanayena vīsaticetanābhedopi
  kāyasaṅkhāro kāmabhave dasannaṁ vipākaviññāṇānaṁ paṭisandhiyaṁ nānākhaṇikakammapaccayena
  ceva upanissayapaccayena cāti dvidhā paccayo. Sveva kāmabhave terasannaṁ, rūpabhave
  navannaṁ vipākaviññāṇānaṁ tatheva paccayo pavatte, no paṭisandhiyaṁ. Sveva
  kāmabhave tevīsatiyā vipākaviññāṇānaṁ tatheva paccayo pavatte ca paṭisandhiyaṁ ca.
  Vacīsaṅkhārepi eseva nayo.
      Ekūnatiṁsacetanābhedopi 1- pana cittasaṅkhāro tīsu bhavesu ekūnavīsatiyā
  vipākaviññāṇānaṁ tatheva paccayo paṭisandhiyaṁ, no pavatte. Sveva dvīsu bhavesu
  heṭṭhā vuttānaṁ terasannañca navannañcāti dvāvīsatiyā vipākaviññāṇānaṁ
  tatheva paccayo pavatte, no paṭisandhiyaṁ. Tīsu pana bhavesu dvattiṁsāyapi
  vipākaviññāṇānaṁ tatheva paccayo pavatte ceva paṭisandhiyañca. Evaṁ tāva bhavesu
  paṭisandhipavattīnaṁ vasena te saṅkhārā yesaṁ paccayā, yathā ca paccayā honti,
  tathā vijānitabbā. Eteneva nayena yoniādīsupi veditabbā.
      Tatridaṁ ādito paṭṭhāya mukhamattappakāsanaṁ:- imesu hi saṅkhāresu yasmā
  puññābhisaṅkhāro tāva dvīsu bhavesu paṭisandhiṁ datvā sabbamattano vipākaṁ janeti,
  tathā aṇḍajādīsu catūsu yonīsu, devamanussasaṅkhātāsu dvīsu gatīsu,
  nānattakāyanānattasaññīnānattakāyaekattasaññīekattakāyanānattasaññīekattakāyaekatta-
  saññīsaṅkhātāsu manussānañceva paṭhamadutiyatatiyajjhānabhūmīnañca vasena catūsu
  viññāṇaṭṭhitīsu. Asaññasattāvāse panesa rūpamattamevābhisaṅkharotīti catūsuyeva
  sattāvāsesu ca paṭisandhiṁ datvā sabbamattano vipākaṁ janeti. Tasmā esa etesu dvīsu
  bhavesu catūsu yonīsu dvīsu gatīsu catūsu viññāṇaṭṭhitīsu catūsu sattāvāsesu ca
  ekavīsatiyā vipākaviññāṇānaṁ vuttanayeneva paccayo hoti yathāsambhavaṁ paṭisandhiyaṁ
  pavatte ca.

  *  *  *  *  *  *
  Footnote: 1 chaṂa. aṭṭhavīsatiekūnatiṁsacetanābhedopi
-------------------------------------------------
[page 181]
      Apuññābhisaṅkhāro pana yasmā ekasmiṁyeva kāmabhave catūsu yonīsu
  avasesāsu tīsu gatīsu nānattakāyaekattasaññīsaṅkhātāya ekissā viññāṇaṭṭhitiyā
  tādiseyeva ca ekasmiṁ sattāvāse paṭisandhivasena vipaccati, tasmā esa ekasmiṁ
  bhave catūsu yonīsu tīsu gatīsu ekissā viññāṇaṭṭhitiyā ekamhi ca sattāvāse
  sattannaṁ vipākaviññāṇānaṁ vuttanayeneva paccayo hoti paṭisandhiyaṁ pavatte ca.
      Āneñajābhisaṅkhāro pana yasmā ekasmiṁ arūpabhave ekissā opapātikayoniyā
  ekissā devagatiyā ākāsānañcāyatanādīsu tīsu viññāṇaṭṭhitīsu
  ākāsānañcāyatanādīsu ca catūsu sattāvāsesu paṭisandhivasena vipaccati, tasmā
  esa ekasmiṁyeva bhave ekissā yoniyā ekissā gatiyā 1- tīsu viññāṇaṭṭhitīsu
  catūsu sattāvāsesu catunnaṁ viññāṇānaṁ vuttanayeneva paccayo hoti paṭisandhiyaṁ
  pavatte ca.
      Kāyasaṅkhāropi yasmā ekasmiṁ kāmabhave catūsu yonīsu pañcasu gatīsu dvīsu
  viññāṇaṭṭhitīsu dvīsu ca sattāvāsesu paṭisandhiṁ datvā sabbamattano vipākaṁ
  janeti, tasmā esa ekasmiṁ bhave catūsu yonīsu pañcasu gatīsu dvīsu viññāṇaṭṭhitīsu
  dvīsu ca sattāvāsesu tevīsatiyā vipākaviññāṇānaṁ tatheva paccayo paṭisandhiyaṁ
  pavatte ca. Vacīsaṅkhārepi eseva nayo.
      Cittasaṅkhāro pana yasmā ekaṁ sattāvāsaṁ ṭhapetvā na katthaci na vipaccati,
  tasmā esa tīsu bhavesu catūsu yonīsu pañcasu gatīsu sattasu viññāṇaṭṭhitīsu
  aṭṭhasu sattāvāsesu yathāyogaṁ dvattiṁsāyapi vipākaviññāṇānaṁ tatheva paccayo
  paṭisandhiyaṁ pavatte ca. Aviññāṇake pana sattāvāse saṅkhārapaccayā viññāṇaṁ
  natthi.
      Apica puññābhisaṅkhāro asaññīsattesu 2- kaṭattārūpānaṁ nānākhaṇikakammapaccayena
  paccayoti. Evaṁ:-

  *  *  *  *  *  *
  Footnote: 1 chaṂa. devagatiyā 2 chaṂa. asaññasattesu
-------------------------------------------------
[page 182]
               Paṭisandhipavattīnaṁ vasenete bhavādisu
               vijānitabbā saṅkhārā yathā yesañca paccayāti.
                     Saṅkhārapaccayā viññāṇapadaniddeso.
                          --------------
                           Nāmarūpapadaniddesa
      [228] Viññāṇapaccayā nāmarūpaniddese:-
               desanābhedato sabba- bhavādīsu pavattito
               saṅgahā paccayanayā viññātabbo vinicchayo.
      Desanābhedatoti "tattha katamaṁ rūpaṁ, cattāro ca mahābhūtā catunnañca
  mahābhūtānaṁ upādāyarūpan"ti 1- evaṁ tāva suttante ca idha ca rūpapadassa
  abhedato ekasadisā desanā katā, nāmapadassa pana bhedato.
      Suttantasmiñhi "tattha katamaṁ nāmaṁ, vedanā saññā cetanā phasso
  manasikāro"ti 1- vuttaṁ. Idha "vedanākkhandho saññākkhandho saṅkhārakkhandho"ti.
  Tattha hi yampi cakkhuviññāṇapaccayā nāmaṁ uppajjati, uppannañca cittassa
  ṭhiti arūpīnaṁ dhammānaṁ āyūti evaṁ aññadhammasannissayena aggahetabbato pākaṭaṁ,
  taṁ dassento cetanāphassamanasikāravasena saṅkhārakkhandhaṁ tidhā bhinditvā dvīhi
  khandhehi saddhiṁ desesi. Idha pana tattha vuttañca avuttañca sabbaṁ nāmaṁ
  saṅgaṇhanto "tayo khandhā vedanākkhandho saññākkhandho saṅkhārakkhandho"ti āha.
      Kiṁ pana ime tayo khandhāva nāmaṁ, viññāṇaṁ nāmaṁ nāma na hotīti.
  No na hoti. Tasmiṁ pana viññāṇe gayhamāne nāmaviññāṇassa ca
  paccayaviññāṇassa cāti dvinnaṁ viññāṇānaṁ sahabhāvo āpajjati. Tasmā viññāṇaṁ
  paccayaṭṭhāne ṭhapetvā paccayanibbattaṁ nāmaṁ dassetuṁ tayova khandhā vuttāti. Evaṁ
  tāva desanābhedato viññātabbo vinicchayo.

  *  *  *  *  *  *
  Footnote: 1 Maṃū. 12/100/72, saṁṇi. 16/2/4
-------------------------------------------------
[page 183]
      Sabbabhavādīsu pavattitoti ettha pana nāmaṁ ekaṁ sattāvāsaṁ ṭhapetvā
  sabbabhavayonigativiññāṇaṭṭhitisesasattāvāsesu pavattati. Rūpaṁ dvīsu bhavesu catūsu
  yonīsu pañcasu gatīsu purimāsu catūsu viññāṇaṭṭhitīsu pañcasu ca sattāvāsesu
  pavattati. Evaṁ pavattamāne cetasmiṁ nāmarūpe yasmā abhāvakagabbhaseyyakānaṁ
  aṇḍajānañca paṭisandhikkhaṇe vatthukāyavasena rūpato dve santatisīsāni tayo ca
  arūpino khandhā pātubhavanti, tasmā tesaṁ vitthārena rūparūpato vīsati dhammā
  tayo ca arūpino khandhāti ete tevīsatidhammā viññāṇapaccayā nāmarūpanti
  veditabbā. Aggahitaggahaṇena pana ekasantatisīsato nava rūpadhamme apanetvā
  cuddasa, sabhāvakānaṁ bhāvadasakaṁ pakkhipitvā tettiṁsa. Tesampi aggahitaggahaṇena
  santatisīsadvayato aṭṭhārasa rūpadhamme apanetvā paṇṇarasa.
      Yasmā ca opapātikasattesu brahmakāyikādīnaṁ paṭisandhikkhaṇe cakkhusotavatthudasakānaṁ
  jīvitindriyanavakassa ca vasena rūparūpato cattāri santatisīsāni tayo
  ca arūpino khandhā pātubhavanti, tasmā tesaṁ vitthārena rūparūpato ekūnacattāḷīsa
  dhammā tayo ca arūpino khandhāti ete dvācattāḷīsa dhammā viññāṇapaccayā
  nāmarūpanti veditabbā. Aggahitaggahaṇena pana santatisīsattayato sattavīsati
  dhamme apanetvā paṇṇarasa.
      Kāmabhave pana yasmā sesaopapātikānaṁ saṁsedajānaṁ vā sabhāvakaparipuṇṇāyatanānaṁ
  paṭisandhikkhaṇe rūparūpato satta santatisīsāni tayo ca arūpino khandhā
  pātubhavanti, tasmā tesaṁ vitthārena rūparūpato sattati dhammā tayo ca arūpino
  khandhāti ete tesattati dhammā viññāṇapaccayā nāmarūpanti veditabbā.
  Aggahitaggahaṇena pana santatisīsachakkato catupaññāsa dhamme apanetvā ekūnavīsati.
  Esa ukkaṁsato. Avakaṁsena pana taṁtaṁrūpasantatisīsavikalānaṁ tassa tassa vasena
  hāpetvā hāpetvā saṅkhepato ca vitthārato ca paṭisandhiviññāṇapaccayā
  nāmarūpasaṅkhātā veditabbā. Arūpīnaṁ pana tayova arūpino khandhā, asaññīnaṁ rūpato
  jīvitindriyanavakamevāti esa tāva paṭisandhiyaṁ nayo.
-------------------------------------------------
[page 184]
      Pavatte pana sabbattha rūpapavattidese paṭisandhicittassa ṭhitikkhaṇe paṭisandhicittena
  saha pavattaututo utusamuṭṭhānaṁ suddhaṭṭhakaṁ pātubhavati. Paṭisandhicittaṁ
  pana rūpaṁ na samuṭṭhāpeti. Taṁ hi yathā papāte patitapuriso parassa paccayo hotuṁ
  na sakkoti, evaṁ vatthudubbalatāya dubbalattā rūpaṁ samuṭṭhāpetuṁ na sakkoti,
  paṭisandhicittato pana uddhaṁ paṭhamabhavaṅgato pabhūti cittasamuṭṭhānakaṁ suddhaṭṭhakaṁ.
  Saddapātubhāvakāle paṭisandhikkhaṇato uddhaṁ pavattaututo ceva cittato ca saddanavakaṁ.
  Ye pana kabaḷiṅkārāhārupajīvino gabbhaseyyakasattā, tesaṁ
           "yañcassa bhuñjatī mātā annaṁ pānañca bhojanaṁ
            tena so tattha yāpeti mātukucchigato naro"ti. 1-
      Vacanato mātarā ajjhoharitāhārena anugate sarīre opapātikānaṁ
  sabbapaṭhamaṁ attano mukhagataṁ kheḷaṁ ajjhoharaṇakāle āhārasamuṭṭhānaṁ suddhaṭṭhakanti
  idaṁ āhārasamuṭṭhānassa suddhaṭṭhakassa utucittasamuṭṭhānānañca ukkaṁsato dvinnaṁ
  navakānaṁ vasena chabbīsatividhaṁ, pubbe ekekacittakkhaṇe tikkhattuṁ uppajjamānaṁ
  vuttaṁ kammasamuṭṭhānañca 2- sattatividhanti channavutividhaṁ rūpaṁ tayo ca arūpino
  khandhāti samāsato navanavuti dhammā. Yasmā vāsaddo aniyato kadācideva
  pātubhāvato. Tasmā duvidhampi taṁ apanetvā ime sattanavuti dhammā yathāsambhavaṁ
  sabbasattānaṁ viññāṇapaccayā nāmarūpanti veditabbā. Tesaṁ hi suttānampi
  pamattānampi vicarantānampi khādantānampi pivantānampi divā ca rattiñca
  ete viññāṇapaccayā pavattanti. Tañca nesaṁ viññāṇapaccayabhāvaṁ parato
  vaṇṇayissāMa.
      Yaṁ panetamettha kammajarūpaṁ, taṁ bhavayonigativiññāṇaṭṭhitisattāvāsesu
  sabbapaṭhamaṁ patiṭṭhahantampi tisamuṭṭhānikarūpena anupatthaddhaṁ na sakkoti saṇṭhātuṁ,
  nāpi tisamuṭṭhānikaṁ tena anupatthaddhaṁ. Athakho vātabbhāhatāpi catuddisāvavatthāpitā
  naḷakalāpādayo 3- viya ummivegabbhāhatāpi mahāsamudde katthaci laddhapatiṭṭhā

  *  *  *  *  *  *
  Footnote: 1. saṁ.sa. 15/235/248 2 chaṂa. ca-saddo na dissati 3 chaṂa. naḷakalāpiyo
-------------------------------------------------
[page 185]
  Bhinnavāhanikā viya ca aññamaññupatthaddhānevetāni apatamānāni saṇṭhahitvā 1-
  ekampi vassaṁ dvepi vassāni .pe. Vassasatampi yāva tesaṁ sattānaṁ āyukkhayo
  vā puññakkhayo vā, tāva pavattantīti evaṁ sabbabhavādīsu pavattitopettha
  viññātabbo vinicchayo.
      Saṅgahāti ettha ca yaṁ āruppe pavattipaṭisandhīsu pañcavokārabhave ca
  pavattiyā viññāṇapaccayā nāmameva, yañca asaññīsu sabbattha pañcavokārabhave
  ca pavattiyā viññāṇapaccayā rūpameva, yañca pañcavokārabhave sabbattha
  viññāṇapaccayā nāmarūpaṁ, taṁ sabbaṁ nāmañca rūpañca nāmarūpañca nāmarūpanti evaṁ
  ekadesasarūpekasesanayena saṅgahetvā viññāṇapaccayā nāmarūpanti veditabbaṁ.
  Asaññīsu viññāṇābhāvā ayuttanti ce. Nāyuttaṁ. Idaṁ hi:-
             nāmarūpassa yaṁ hetu viññāṇantaṁ dvidhā mataṁ
             vipākamavipākañca yuttameva tato 2- idaṁ.
      Yañhi nāmarūpassa hetu viññāṇaṁ, taṁ vipākāvipākabhedato dvidhā mataṁ.
  Idañca asaññīsattesu 3- kammasamuṭṭhānattā pañcavokārabhave
  pavattābhisaṅkhāraviññāṇapaccayā rūpaṁ, tathā pañcavokāre pavattiyaṁ kusalādicittakkhaṇe
  kammasamuṭṭhānanti yuttameva idaṁ. Evaṁ saṅgahatopettha viññātabbo vinicchayo.
      Paccayanayāti ettha hi:-
             nāmassa pākaviññāṇaṁ navadhā hoti paccayo
             vatthurūpassa navadhā sesarūpassa aṭṭhadhā.
             Abhisaṅkhāraviññāṇaṁ hoti rūpassa ekadhā
             tadaññaṁ pana viññāṇaṁ tassa tassa yathārahaṁ.
      Yañhetaṁ paṭisandhiyaṁ pavattiyaṁ vā vipākasaṅkhātaṁ nāmaṁ, tassa rūpamissassa
  vā amissassa 4- vā paṭisandhikaṁ vā aññaṁ vā vipākaviññāṇaṁ

  *  *  *  *  *  *
  Footnote: 1 Sī. saṅgahitvā 2 chaṂa. yato
  3 chaṂa. asaññasattesu 4 chaṂa. rūpāmissassa
-------------------------------------------------
[page 186]
  Sahajātāññamaññanissayasampayuttavipākāahāraindriyātthiavigatapaccayehi navadhā paccayo
  hoti. Vatthurūpassa paṭisandhiyaṁ sahajātāññamaññanissayavipākāahāraindriya-
   vippayuttātthiavigatapaccayehi navadhā paccayo hoti. Ṭhapetvā pana vatthurūpaṁ
  sesarūpassa imesu navasu aññamaññapaccayaṁ apanetvā sesehi aṭṭhahi paccayehi
  paccayo hoti. Abhisaṅkhāraviññāṇaṁ pana asaññasattarūpassa vā pañcavokāre
  vā kammajarūpassa suttantikapariyāyato 1- upanissayavasena ekadhāva paccayo hoti.
  Avasesaṁ paṭhamabhavaṅgato pabhūti sabbampi viññāṇaṁ tassa tassa nāmarūpassa yathārahaṁ
  paccayo hotīti veditabbaṁ. Vitthārato pana tassa paccayanaye dassiyamāne sabbāpi
  paṭṭhānakathā vitthāretabbā hotīti na taṁ ārabhāMa.
      Tattha siyā:- kathaṁ panetaṁ jānitabbaṁ "paṭisandhiyaṁ nāmarūpaṁ viññāṇapaccayo
  hotī"ti. Suttato yuttito ca. Sutte hi "cittānuparivattino dhammā"tiādinā 2-
  nayena bahudhā vedanādīnaṁ viññāṇapaccayatā siddhā. Yuttito pana:-
             cittajena hi rūpena idha diṭṭhena sijjhati
             adiṭṭhassāpi rūpassa viññāṇaṁ paccayo iti.
      Citte hi pasanne vā appasanne vā tadanurūpāni rūpāni uppajjamānāni
  diṭṭhāni, diṭṭhena ca adiṭṭhassānumānaṁ hotīti iminā idha diṭṭhena cittajarūpena
  adiṭṭhassāpi paṭisandhirūpassa viññāṇaṁ paccayo hotīti jānitabbametaṁ.
  Kammasamuṭṭhānassāpi hi tassa cittasamuṭṭhānasseva viññāṇapaccayatā paṭṭhāne 3-
  āgatāti. Evaṁ paccayanayatopettha viññātabbo vinicchayo.
      Ettha ca "viññāṇapaccayā nāmarūpan"ti bhāsamānena bhagavatā yasmā
  upaparikkhamānānaṁ paṇḍitānaṁ paramatthato nāmarūpamattameva pavattamānaṁ dissati,

  *  *  *  *  *  *
  Footnote: 1 chaṂa. suttantikapariyāyena 2 abhi. 34/62/12
  3 abhi. 40/53,419/18,131
-------------------------------------------------
[page 187]
  Na satto na poso. Tasmā appaṭivattiyaṁ samaṇena vā brāhmaṇena vā
  devena vā mārena vā brahmunā vā kenaci vā lokasmiṁ anuttaraṁ dhammacakkaṁ
  pavattitaṁ hotīti.
                     Viññāṇapaccayā nāmarūpapadaniddeso.
                            -----------
                           Saḷāyatanapadaniddesa
      [229] Nāmarūpapaccayā saḷāyatananiddese:-
             nāmaṁ khandhattayaṁ rūpaṁ bhūtavatthādikaṁ mataṁ
             katekasesaṁ tantassa tādisasseva paccayo.
      Yañhetaṁ saḷāyatanassa paccayabhūtaṁ nāmarūpaṁ, tattha nāmanti vedanādikhandhattayaṁ.
  Rūpaṁ pana sakasantatipariyāpannaṁ niyamato cattāri bhūtāni cha vatthūni jīvitindriyanti
  evaṁ bhūtavatthādikaṁ matanti veditabbaṁ. Taṁ pana "nāmañca rūpañca nāmarūpañca
  nāmarūpan"ti evaṁ katekasesaṁ "chaṭṭhāyatanañca saḷāyatanañca saḷāyatanan"ti evaṁ
  katekasesseva saḷāyatanassa paccayoti veditabbaṁ. Kasmā? yasmā āruppe
  nāmameva paccayo. Tañca chaṭṭhāyatanasseva, na aññassa. "nāmapaccayā
  Chaṭṭhāyatanan"ti hi abyākatavāre vakkhati. Idha saṅgahitameva hi tattha vibhattanti
  veditabbaṁ.
      Tattha siyā:- kathaṁ panetaṁ jānitabbaṁ "nāmarūpaṁ saḷāyatanassa paccayo"ti.
  Nāmarūpabhāve bhāvato. Tassa tassa hi nāmassa rūpassa ca bhāve taṁ taṁ āyatanaṁ
  hoti, na aññathā. Sā panassa tabbhāvabhāvitā 1- paccayanayasmiṁyeva āvībhavissati.
  Tasmā:-
             paṭisandhiyaṁ pavatte vā hoti yaṁ yassa paccayo
             yathā ca paccayo hoti tathā neyyaṁ vibhāvinā.

  *  *  *  *  *  *
  Footnote: 1 chaṂa. tabbhāvabhāvībhāvatā
-------------------------------------------------
[page 188]
      Tatrāyaṁ atthadīpanā:-
             nāmameva hi āruppe paṭisandhipavattisu
             paccayo sattadhā chaṭṭhā hoti taṁ avakaṁsato.
      Kathaṁ? paṭisandhiyaṁ tāva avakaṁsato sahajātāññamaññanissayasampayuttavipāka-
  atthiavigatapaccayehi sattadhā nāmaṁ chaṭṭhāyatanassa paccayo hoti. Kiñci panettha
  hetupaccayena, kiñci āhārapaccayenāti evaṁ aññathāpi paccayo hoti. Tassa
  vasena ukkaṁsāvakaṁso veditabbo.
      Pavattepi vipākaṁ vuttanayeneva paccayo hoti. Itaraṁ pana avakaṁsato
  vuttappakāresu paccayesu vipākapaccayavajjehi chahi paccayehi 1- paccayo hoti. Kiñci
  panettha hetupaccayena, kiñci āhārapaccayenāti evaṁ aññathāpi paccayo hoti.
  Tassa vasena ukkaṁsāvakaṁso veditabbo.
             Aññasmimpi bhave nāmaṁ tatheva paṭisandhiyaṁ
             chaṭṭhassa itaresantaṁ chahākārehi paccayo.
      Āruppato hi aññasmimpi pañcavokārabhave taṁ vipākanāmaṁ hadayavatthuno
  sahāyaṁ hutvā chaṭṭhassa manāyatanassa yathā āruppe vuttaṁ, tatheva avakaṁsato
  sattadhā paccayo hoti. Itaresaṁ pana taṁ 2- pañcannaṁ cakkhvāyatanādīnaṁ catumahābhūtasahāyaṁ
  hutvā sahajātanissayavipākavippayuttātthiavigatavasena chahākārehi paccayo
  hoti. Kiñci panettha hetupaccayena, kiñci āhārapaccayenāti evaṁ aññathāpi
  paccayo hoti. Tassa vasena ukkaṁsāvakaṁso veditabbo.
             Pavattepi tathā hoti pākaṁ pākassa paccayo
             apākaṁ avipākassa chadhā chaṭṭhassa paccayo.
     Pavattepi hi pañcavokārabhave yathā paṭisandhiyaṁ, tatheva vipākanāmaṁ vipākassa
  chaṭṭhāyatanassa avakaṁsato sattadhā paccayo hoti. Avipākaṁ pana avipākassa chaṭṭhassa

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. etaṁ
-------------------------------------------------
[page 189]
  Avakaṁsatova tato vipākapaccayaṁ apanetvā chadhāva paccayo hoti. Vuttanayeneva
  panettha ukkaṁsāvakaṁso veditabbo.
             Tattheva sesapañcannaṁ vipākaṁ paccayo bhave
             catudhā avipākampi evameva pakāsitaṁ.
      Tattheva hi pavatte sesānaṁ cakkhvāyatanādīnaṁ pañcannaṁ cakkhupasādādivatthukampi
  itarampi vipākanāmaṁ pacchājātavippayuttātthiavigatapaccayehi catudhā paccayo hoti.
  Yathā ca vipākaṁ, avipākampi evameva pakāsitaṁ. Tasmā kusalādibhedampi tesaṁ catudhā
  paccayo hotīti veditabbaṁ. Evantāva nāmameva paṭisandhiyaṁ pavatte vā yassa
  yassāyatanassa paccayo hoti, yathā ca hoti, tathā veditabbaṁ.
             Rūpaṁ panettha āruppa- bhave bhavati paccayo
             na ekāyatanassāpi pañcakkhandhabhave pana.
             Rūpato sandhiyaṁ vatthu chadhā chaṭṭhassa paccayo
             bhūtāni catudhā honti pañcannaṁ avisesato.
      Rūpato hi paṭisandhiyaṁ vatthurūpaṁ chaṭṭhassa manāyatanassa
  sahajātāññamaññanissayavippayuttātthiavigatapaccayehi chadhā paccayo hoti. Cattāri pana
  bhūtāni avisesato paṭisandhiyaṁ pavatte ca yaṁ yaṁ āyatanaṁ uppajjati, tassa tassa
  vasena pañcannampi cakkhvāyatanādīnaṁ sahajātanissayātthiavigatapaccayehi catudhā
  paccayā honti.
             Tidhā jīvitametesaṁ āhāro ca pavattiyaṁ
             tāneva chadhā chaṭṭhassa vatthu tasseva pañcadhā.
      Etesaṁ pana cakkhvādīnaṁ pañcannampi paṭisandhiyaṁ pavatte ca
  atthiavigataindriyavasena rūpajīvitaṁ tidhā paccayo hoti.
-------------------------------------------------
[page 190]
      Āhāro cāti āhāro ca atthiavigatāhāravasena tidhāva paccayo hoti.
  So ca kho ye sattā āhārūpajīvino, tesaṁ āhārānugate kāye pavattiyaṁyeva,
  no paṭisandhiyaṁ. Tāni pana pañca cakkhvāyatanādīni chaṭṭhassa cakkhusotaghānajivhā-
  kāyaviññāṇasaṅkhātassa manāyatanassa nissayapurejātaindriyavippayutatātthiavigatavasena
  chahi ākārehi paccayā honti pavatte, no paṭisandhiyaṁ. Ṭhapetvā pana pañca viññāṇāni
  tasseva avasesamanāyatanassa vatthurūpaṁ nissayapurejātavippayuttātthiavigatavasena
  pañcadhā paccayo hoti pavatteyeva, 1- no paṭisandhiyaṁ. Evaṁ rūpameva
  paṭisandhiyaṁ pavatte vā yassa yassāyatanassa paccayo hoti, yathā ca hoti, tathā
  veditabbaṁ.
             Nāmarūpaṁ panubhayaṁ hoti yaṁ yassa paccayo
             yathā ca tampi sabbattha viññātabbaṁ vibhāvinā.
      Seyyathīdaṁ? paṭisandhiyaṁ tāva pañcavokārabhave khandhattayavatthurūpasaṅkhātaṁ nāmarūpaṁ
  Saḷāyatanassa 2- sahajātāññamaññanissayavipākasampayuttavippayuttātthiavigatapaccayādīhi
  paccayo hotīti idamettha mukhamattaṁ. Vuttanayānusārena pana sakkā sabbaṁ
  yojetunti na ettha vitthāro dassitoti.
                    Nāmarūpapaccayā saḷāyatanapadaniddeso.
                           ------------
                            Phassapadaniddesa
      [230] Saḷāyatanapaccayā phassaniddese:-
             chaḷeva phassā saṅkhepā cakkhusamphassāadayo
             viññāṇamiva bāttiṁsa vitthārena bhavanti te.
      Saṅkhepato hi pāliyaṁ cakkhusamphassotiādayo chaḷeva phassā āgatā.
  Vitthārena pana cakkhusamphassādayo pañca kusalavipākā pañca akusalavipākāti dasa,

  *  *  *  *  *  *
  Footnote: 1 chaṂa. pavatte 2 chaṂa. chaṭṭhāyatanassa
-------------------------------------------------
[page 191]
  Sesā bāvīsati lokiyavipākaviññāṇasampayuttā ca bāvīsatīti evaṁ sabbepi
  saṅkhārapaccayā vuttaviññāṇamiva bāttiṁsa honti. Yaṁ panetassa bāttiṁsavidhassāpi
  phassassa paccayo saḷāyatanaṁ, tattha
             chaṭṭhena saha ajjhattaṁ cakkhvādiṁ bāhirehipi
             saḷāyatanamicchanti chahi saddhiṁ vicakkhaṇā.
      Tattha ye tāva "upādinnakapavattikathā ayana"ti ekasantatipariyāpannameva
  paccayaṁ paccayuppannañca dīpenti, te chaṭṭhāyatanapaccayā phassoti pālianusārato
  āruppe chaṭṭhāyatanañca aññattha sabbasaṅgāhato 1- saḷāyatanañca phassassa
  paccayoti ekadesasarūpekasesaṁ katvā chaṭṭhena saha ajjhattaṁ cakkhvādisaḷāyatananti 2-
  icchanti. Tañhi chaṭṭhāyatanañca saḷāyatanañcāti 3- 4- etesaṁ ekasese kate 4-
  saḷāyatanantveva saṅkhyaṁ gacchati. Ye pana paccayuppannameva ekasantatipariyāpannaṁ
  dīpenti, paccayaṁ pana bhinnasantānampi, te yaṁ yaṁ āyatanaṁ phassassa paccayo
  hoti, taṁ sabbaṁ dīpentā bāhirampi pariggahetvā tadeva chaṭṭhena saha ajjhattaṁ
  bāhirehipi rūpāyatanādīhi saddhiṁ saḷāyatananti icchanti. Tampi hi chaṭṭhāyatanañca
  saḷāyatanañcāti 5- etesaṁ ekasese kate saḷāyatanantveva saṅkhyaṁ gacchati.
      Etthāha:- na sabbāyatanehi eko phasso sambhoti, nāpi ekamhā
  āyatanā sabbe phassā, ayañca saḷāyatanapaccayā phassoti ekova vutto, so
  kasmāti. Tatridaṁ vissajjanaṁ:- saccametaṁ. Sabbehi eko ekamhā vā sabbe
  na sambhonti, sambhoti pana anekehi eko, yathā cakkhusamphasso cakkhvāyatanā
  rūpāyatanā cakkhuviññāṇasaṅkhātā manāyatanā avasesā sampayuttadhammāyatanā
  cāti evaṁ sabbattha yathānurūpaṁ yojetabbaṁ. Tasmāeva hi:-
           eko panekāyatanap- pabhavo iti dīpito
           phasso yaṁ ekavacana- niddesenīdha tādinā.

  *  *  *  *  *  *
  Footnote: 1 chaṂa. sabbasaṅgahato 2 chaṂa. cakkhādiṁ saḷāyatananti
  3 chaṂa. iti-saddo na dissati 4-4 ime pāṭhā na dissanti
  5 chaṂa. saḷāyatanañca saḷāyatananti
-------------------------------------------------
[page 192]
      Ekavacananiddesenāti saḷāyatanapaccayā phassoti iminā hi ekavacananiddesena
  anekehi āyatanehi eko phasso hotīti tādinā dīpitoti attho. Āyatanesu
  pana:-
           chadhā pañca tato ekaṁ navadhā bāhirāni cha
           yathāsambhavametassa paccayatte vibhāvaye.
      Tatrāyaṁ vibhāvanā:- cakkhvāyatanādīni tāva pañca cakkhusamphassādibhedato
  pañcavidhassa phassassa nissayapurejātindriyavippayuttātthiavigatavasena chadhā paccayā
  honti. Tato paraṁ ekaṁ vipākamanāyatanaṁ anekabhedassa vipākamanosamphassassa
  sahajātāññamaññanissayavipākāahārindriyasampayuttātthiavigatavasena navadhā paccayo
  hoti. Bāhiresu pana rūpāyatanaṁ cakkhusamphassassa ārammaṇapurejātātthiavigatavasena
  catudhā paccayo hoti. Tathā saddāyatanādīni sotasamphassādīnaṁ. Manosamphassassa
  pana tāni ca dhammāyatanañca tathā ca ārammaṇapaccayamatteneva cāti evaṁ
  bāhirāni cha yathāsambhavametassa paccayatte vibhāvayeti.
                     Saḷāyatanapaccayā phassapadaniddeso.
                          ---------------
                           Vedanāpadaniddesa
      [231] Phassapaccayā vedanāniddese:-
             dvārato vedanā vuttā cakkhusamphassajādikā
             chaḷeva tā pabhedena ekūnanavutī matā.
      Cakkhusamphassajā vedanātiādinā hi nayena pāliyaṁ imā cakkhusamphassajādikā
  dvārato chaḷeva vedanā vuttā. Tā pana pabhedena ekūnanavutiyā cittehi
  sampayuttattā ekūnanavutīti matā.
             Vedanāsu panetāsu idha bāttiṁsa vedanā
             vipākacittayuttāva adhippetāti bhāsitā.
-------------------------------------------------
[page 193]
             Aṭṭhadhā tattha pañcannaṁ pañcadvāramhi paccayo
             sesānaṁ ekadhā phasso manodvārepi so tathā.
      Tattha hi pañcadvāre cakkhupasādādivatthukānaṁ pañcannaṁ vedanānaṁ
  cakkhusamphassādiko phasso sahajātāññamaññanissayavipākāahārasampayuttātthiavigatavasena
  aṭṭhadhā paccayo hoti. Sesānaṁ pana ekekasmiṁ dvāre
  sampaṭicchannasantīraṇatadārammaṇavasena pavattānaṁ kāmāvacaravipākavedanānaṁ cakkhuphassādiko
  phasso upanissayavasena ekadhāva paccayo hoti.
      Manodvārepi so tathāti manodvārepi hi tadārammaṇavasena pavattānaṁ
  kāmāvacaravipākavedanānaṁ so sahajātamanosamphassasaṅkhāto phasso tatheva aṭṭhadhā
  paccayo hoti. Paṭisandhibhavaṅgacutivasena ca pavattānaṁ tebhūmikavipākavedanānampi.
  Yā panetā manodvāre tadārammaṇavasena pavattā kāmāvacaravedanā, tāsaṁ
  manodvāre āvajjanasampayutto manosamphasso upanissayavasena ekadhā paccayo
  hotīti.
                      Phassapaccayā vedanāpadaniddeso.
                            -----------
                            Taṇhāpadaniddesa
      [232] Vedanāpaccayā taṇhāniddese:-
             rūpataṇhādibhedena cha taṇhā idha dīpitā
             ekekā tividhā tattha pavattākārato matā.
      Imasmiṁ hi vedanāpaccayā taṇhāniddese "seṭṭhiputto brāhmaṇaputto"ti
  pitito nāmavasena putto viya imā rūpataṇhā .pe. Dhammataṇhāti ārammaṇato
  nāmavasena cha taṇhā dīpitā pakāsitā kathitāti attho. Tattha rūpe taṇhā
  rūpataṇhāti iminā nayena vacanattho 1- veditabbo.

  *  *  *  *  *  *
  Footnote: 1 chaṂa. padattho
-------------------------------------------------
[page 194]
      Tāsu ca pana taṇhāsu ekekā taṇhā pavattiākārato kāmataṇhā
  bhavataṇhā vibhavataṇhāti evaṁ tividhā matā. Rūpataṇhāeva hi yadā cakkhussāpāthamāgataṁ
  rūpārammaṇaṁ kāmassādavasena assādayamānā pavattati, tadā kāmataṇhā nāma
  hoti. Yadā tadevārammaṇaṁ dhuvaṁ sassatanti pavattāya diṭṭhiyā 1- saddhiṁ pavattati,
  tadā bhavataṇhā nāma hoti. Sassatadiṭṭhisahagato hi rāgo bhavataṇhā icceva 2-
  vuccati. Yadā pana tadevārammaṇaṁ "ucchijjati vinassatī"ti pavattāya ucchedadiṭṭhiyā
  saddhiṁ pavattati, tadā vibhavataṇhā nāma hoti. Ucchedadiṭṭhisahagato hi rāgo
  vibhavataṇhāti vuccati. Eseva nayo saddataṇhādīsupīti etā aṭṭhārasa taṇhā
  honti.
      Tā ajjhattarūpādīsu aṭṭhārasa, bahiddhā aṭṭhārasāti chattiṁsa. Iti atītā
  chattiṁsa, anāgatā chattiṁsa, paccuppannā chattiṁsāti aṭṭhasataṁ taṇhā honti.
  Tā pana saṅkhippamānā rūpādiārammaṇavasena cha kāmataṇhādivasena vā tissova
  taṇhā hontīti veditabbā. Yasmā panime sattā puttaṁ assādetvā putte
  mamattena dhātiyā viya rūpādiārammaṇavasena uppajjamānaṁ vedanaṁ assādetvā
  vedanāya mamattena rūpādiārammaṇadāyakānaṁ cittakāragandhabbagandhikasudda-
  tantavāyarasāyanavidhāyakavejjādīnaṁ mahāsakkāraṁ karonti, tasmā sabbāpesā
  vedanāpaccayā taṇhā hotīti veditabbā.
             Yasmā cettha adhippetā vipākasukhavedanā
             ekāva ekadhāvesā tasmā taṇhāya paccayo.
      Ekadhāti upanissayapaccayena paccayo hoti. Yasmā vā
             dukkhī sukhaṁ patthayati sukhī bhiyyopi icchati
             upekkhā pana santattā sukhamicceva bhāsitā.

  *  *  *  *  *  *
  Footnote: 1 chaṂa. sassatadiṭṭhiyā 2 chaṂa. bhavataṇhāti
-------------------------------------------------
[page 195]
             Taṇhāya paccayā tasmā honti tissopi vedanā
             vedanāpaccayā taṇhā iti vuttā mahesinā.
             Vedanāpaccayā cāpi yasmā nānusayaṁ vinā
             hoti tasmā na sā hoti brāhmaṇassa vusīmatoti.
                     Vedanāpaccayā taṇhāpadaniddeso.
                           ------------
                           Upādānapadaniddesa
      [233] Taṇhāpaccayā upādānaniddese:-
             upādānāni cattāri tāni atthavibhāgato
             dhammasaṅkhepavitthārā kamato ca vibhāvaye.
      Pāliyaṁ hi upādānanti kāmupādānaṁ .pe. Attavādupādānanti imāni
  cattāri upādānāni udāhaṭāni. 1- Tesaṁ ayaṁ atthavibhāgo:- vatthusaṅkhātaṁ
  kāmaṁ upādiyatīti kāmupādānaṁ. Kāmo ca so upādānañcātipi kāmupādānaṁ.
  Upādānanti daḷhaggahaṇaṁ. Daḷhattho hi ettha upasaddo upāyāsaupakaṭṭhādīsu
  viya. Tathā diṭṭhi ca sā upādānañcāti diṭṭhupādānaṁ. Diṭṭhiṁ upādiyatīti vā
  diṭṭhupādānaṁ. Sassato attā ca loko cātiādīsu hi purimadiṭṭhiṁ uttaradiṭṭhi
  upādiyati. Tathā sīlabbataṁ upādiyatīti sīlabbatupādānaṁ. Sīlabbatañca taṁ
  upādānañcātipi sīlabbatupādānaṁ. Gosīlagovattādīni hi evaṁ suddhīti abhinivesato
  sayameva upādānānīti. Tathā vadanti etenāti vādo, upādiyanti etenāti
  upādānaṁ. Kiṁ vadanti upādiyanti vā? attānaṁ. Attano vādupādānaṁ
  attavādupādānaṁ. Attavādamattameva vā attāti upādiyanti etenāti
  attavādupādānaṁ. Ayaṁ tāva tesaṁ atthavibhāgo.

  *  *  *  *  *  *
  Footnote: 1 chaṂa. āgatāni
-------------------------------------------------
[page 196]
      Dhammasaṅkhepavitthāre pana kāmupādānaṁ tāva "tattha katamaṁ kāmupādānaṁ,
  yo kāmesu kāmacchando kāmarāgo kāmanandī kāmataṇhā kāmasineho 1-
  kāmapariḷāho kāmamucchā kāmajjhosānaṁ. Idaṁ vuccati kāmupādānan"ti āgatattā
  saṅkhepato taṇhādaḷhattaṁ vuttaṁ. Taṇhādaḷhattaṁ nāma purimataṇhā upanissayapaccayena
  daḷhasambhūtā uttarataṇhāeva. Keci panāhu "appattavisayapatthanā
  taṇhā andhakāre corassa hatthappasāraṇaṁ viya. Sampattavisayaggahaṇamupādānaṁ
  tasseva bhaṇḍaggahaṇaṁ viya appicchatāsantuṭṭhitāpaṭipakkhā ca te dhammā. Tathā
  pariyesanārakkhadukkhamūlāti. Sesupādānattayaṁ pana saṅkhepato diṭṭhimattameva.
      Vitthārato pana pubbe rūpādīsu vuttāya aṭṭhasatappabhedāyapi taṇhāya
  daḷhabhāvo kāmupādānaṁ. Dasavatthukā micchādiṭṭhi diṭṭhupādānaṁ. Yathāha "tattha
  katamaṁ diṭṭhupādānaṁ, `natthi dinnaṁ natthi yiṭṭhaṁ .pe. Sacchikatvā pavedentī'ti
  yā evarūpā diṭṭhi .pe. Vipariyesaggāho, idaṁ vuccati diṭṭhupādānan"ti. 2-
  Sīlavatehi suddhiparāmasanaṁ pana sīlabbatupādānaṁ. Yathāha "tattha katamaṁ sīlabbatupādānaṁ,
  ito bahiddhā samaṇabrāhmaṇānaṁ sīlena suddhi, vatena suddhi, sīlabbatena
  suddhīti yā evarūpā diṭṭhi .pe. Vipariyesaggāho, idaṁ vuccati sīlabbatupā
  dānan"ti. 3- Vīsativatthukā sakkāyadiṭṭhi attavādupādānaṁ. Yathāha "tattha katamaṁ
  attavādupādānaṁ, idha assutavā puthujjano 4- sappurisānaṁ adassāvī sappurisadhammassa
  akovido 4- sappurisadhamme avinīto rūpaṁ attato samanupassati .pe. Vipariyesagāho,
  idaṁ vuccati attavādupādānan"ti. 3- Ayamettha dhammasaṅkhepavitthāro.
      Kamatoti ettha pana tividho kamo uppattikkamo pahānakkamo desanākkamo
  ca. Tattha anamatagge saṁsāre imassa paṭhamaṁ uppattīti abhāvato kilesānaṁ
  nippariyāyena uppattikkamo na vuccati. Pariyāyena pana yebhuyayena ekasmiṁ bhave

  *  *  *  *  *  *
  Footnote: 1 chaṂa. kāmasneho 2 abhi. 34/1221/279, abhi. 35/938/457
  3 abhi. 34/1222/280, abhi. 35/938/458 4-4 pāliyaṁ ime pāṭhā natthi
-------------------------------------------------
[page 197]
  Attaggāhapubbaṅgamo sassatucchedābhiniveso. Tato "sassato ayaṁ attā"ti gaṇhato
  attavisuddhatthaṁ sīlabbatupādānaṁ, ucchijjatīti gaṇhato paralokanirapekkhassa
  kāmupādānanti evaṁ paṭhamaṁ attavādupādānaṁ, tato diṭṭhisīlabbatakāmupādānānīti
  ayametesaṁ ekasmiṁ bhave uppattikkamo
      diṭṭhupādānādīni cettha paṭhamaṁ pahīyanti sotāpattimaggavajjhattā.
  Kāmupādānaṁ pacchā arahattamaggavajjhattāti ayametesaṁ pahānakkamo.
      Mahāvisayattā pana pākaṭattā ca etesu kāmupādānaṁ paṭhamaṁ desitaṁ.
  Mahāvisayañhi taṁ aṭṭhacittasampayogā, appavisayāni itarāni catucittasampayogā.
  Yebhuyyena ca ālayārāmatāya pajāya pākaṭaṁ kāmupādānaṁ, na itarāni. Kāmupādānaṁ
  vā 1- vatthukāmānaṁ samadhigamatthaṁ kotuhalamaṅgalādibahulo hoti, na sassatadiṭṭhīti 2-
  tadanantaraṁ diṭṭhupādānaṁ. Taṁ pabhijjamānaṁ sīlabbatāttavādupādānavasena duvidhaṁ hoti.
  Tasmiṁ dvaye gokiriyaṁ vā kukkurakiriyaṁ vā disvāpi veditabbato oḷārikanti
  sīlabbatupādānaṁ paṭhamaṁ desitaṁ, sukhumattā ante attavādupādānanti ayametesaṁ
  desanākkamo.
            Taṇhā ca purimassettha ekadhā hoti paccayo
            sattadhā aṭṭhadhā vāpi hoti sesattayassa sā.
      Ettha ca evaṁ desite upādānacatukke purimassa kāmupādānassa
  kāmataṇhā upanissayavasena ekadhāva paccayo hoti taṇhābhinanditesu visayesu
  uppattito. Sesattayassa pana sahajātāññamaññanissayasampayuttātthiavigatahetuvasena
  sattadhā vā upanissayena saha aṭṭhadhā vāpi paccayo hoti. Yadā ca sā
  upanissayavasena paccayo hoti, tadā sahajātāva hotīti.
                     Taṇhāpaccayā upādānapadaniddeso.
                           ------------

  *  *  *  *  *  *
  Footnote: 1 cha. kāmupādānavā 2 chaṂa. sāssa diṭṭhīti
-------------------------------------------------
[page 198]
                             Bhavapadaniddesa
      [234] Upādānapaccayā bhavaniddese:-
            atthato dhammato ceva sātthato bhedasaṅgahā
            yaṁ yassa paccayo ceva viññātabbo vinicchayo.
      Tattha bhavatīti bhavo. Duvidhenāti dvihi ākārehi vavatthitoti 1- attho. Athavā
  duvidhenāti paccatte karaṇavacanaṁ, duvidhoti vuttaṁ hoti. Atthīti saṁvijjati. Kammameva
  bhavo kammabhavo, upapattiyeva bhavo upapattibhavo. Ettha ca upapatti bhavatīti bhavo,
  kammaṁ pana yathā sukhakāraṇattā "sukho buddhānamuppādo"ti 2- vutto, evaṁ
  bhavakāraṇattā phalavohārena bhavoti veditabbaṁ. Tattha katamo kammabhavoti tesu
  dvīsu bhavesu yo kammabhavoti vutto, so katamoti attho. Puññābhisaṅkhārādayo
  vuttatthāeva. Sabbanti anavasesaṁ. Bhavaṁ gacchati gameti cāti bhavagāmi. Iminā
  lokuttaraṁ paṭikkhipati. Ayañhi vaṭṭakathā, tañca vivaṭṭanissitanti. Kariyatīti kammaṁ.
      Kāmabhavādīsu kāmasaṅkhāto bhavo kāmabhavo. Esa nayo rūpārūpabhavesu.
  Saññāvataṁ bhavo, saññā vā ettha bhave atthīti saññābhavo. Vipariyāyena
  asaññābhavo. Oḷārikasaññāya abhāvā sukhumāya ca bhāvā nevasaññānāsaññā
  asmiṁ bhaveti nevasaññānāsaññābhavo. Ekena rūpakkhandhena vokiṇṇo bhavo
  ekavokārabhavo. Eko vā vokāro assa bhavassāti ekavokārabhavo. Esa nayo
  catuvokārapañcavokārabhavesu. Ayaṁ vuccati upapattibhavoti esa navavidhopi upapattibhavo
  nāma vuccatīti. Evantāvettha atthato viññātabbo vinicchayo.
       Dhammato pana ettha hi puññābhisaṅkhāro dhammato terasa cetanā,
  apuññābhisaṅkhāro dvādasa, āneñjābhisaṅkhāro catasso. "sabbampi Bhavagāmikamman"ti
  etena sabbepete dhammā cetanāsampayuttā vā kammasaṅkhātā ācayagāmino

  *  *  *  *  *  *
  Footnote: 1 chaṂa. pavattitoti 2 khuḍha. 25/194/51
-------------------------------------------------
[page 199]
  Dhammā saṅgahitā. Kāmabhavo pañca upādinnakkhandhā, tathā rūpabhavo, arūpabhavo
  cattāro, saññābhavo catupañca, asaññābhavo eko upādinnakkhandho,
  nevasaññānāsaññābhavo cattāro. Ekavokārabhavādayo ekacatupañcakkhandhā
  upādinnakkhandhehīti evamettha dhammatopi viññātabbo vinicchayo.
      Sātthatoti yathā ca bhavaniddese, tatheva kāmañca saṅkhāraniddesepi
  puññābhisaṅkhārādayova vuttā, evaṁ santepi purimā atītakammavasena idha paṭisandhiyā
  paccayattā vuttā. Ime paccuppannakammavasena āyatiṁ paṭisandhiyā paccayattāti
  puna vacanaṁ sātthakameva. Pubbe vā "tattha katamo puññābhisaṅkhāro, kusalacetanā
  kāmāvacarā"ti evamādinā nayena cetanāva saṅkhārāti vuttā. Idha pana "sabbampi
  bhavagāmikamman"ti vacanato cetanāsampayuttāpi. Pubbe ca viññāṇapaccayameva kammaṁ
  saṅkhārāti vuttaṁ, idāni asaññābhavanibbattakampi. Kiṁ vā bahunā, avijjāpaccayā
  saṅkhārāti ettha puññābhisaṅkhārādayova kusalākusalā dhammā vuttā. Upādānapaccayā
  bhavoti idha pana upapattibhavassāpi saṅgahitattā kusalākusalābyākatā dhammā
  vuttā. Tasmā sabbathāpi sātthakamevidaṁ punavacananti evamettha sātthatopi
  viññātabbo vinicchayo.
      Bhedasaṅgahāti upādānapaccayā bhavassa bhedato ceva saṅgahato ca. Yaṁ hi
  kāmupādānapaccayā kāmabhavanibbattakaṁ kammaṁ kariyati, so kammabhavo. Tadabhinibbattā
  khandhā upapattibhavo. Eseva nayo rūpārūpabhavesu. Evaṁ kāmupādānapaccayā dve
  kāmabhavā, tadantogadhāva saññābhavapañcavokārabhavā. Dve rūpabhavā, tadantogadhāva
  saññābhavāsaññābhavaekavokārabhavapañcavokārabhavā. Dve arūpabhavā, tadantogadhāva
  saññābhavanevasaññānāsaññābhavacatuvokārabhavāti saddhiṁ antogadhehi cha bhavā. Yathā
  ca kāmupādānapaccayā saddhiṁ antogadhehi cha bhavā, tathā sesupādānapaccayāpīti
  evaṁ upādānapaccayā bhedato saddhiṁ antogadhehi catuvīsati bhavā.
-------------------------------------------------
[page 200]
      Saṅgahato pana kammabhavaṁ upapattibhavañca ekato katvā kāmupādānapaccayā
  saddhiṁ antogadhehi eko kāmabhavo, tathā rūpārūpabhavāti tayo bhavā. Tathā
  sesupādānapaccayāpīti evaṁ upādānapaccayā saṅgahato saddhiṁ antogadhehi dvādasa
  bhavā. Apica avisesena upādānapaccayā kāmabhavūpagaṁ kammaṁ kammabhavo, tadabhinibbattā
  khandhā upapattibhavo. Esa nayo rūpārūpabhavesu. Evaṁ upādānapaccayā saddhiṁ
  antogadhehi dve kāmabhavā dve rūpabhavā dve arūpabhavāti aparenapi pariyāyena
  saṅgahato cha bhavā. Kammabhavaupapattibhavabhedaṁ vā anupagamma saddhiṁ antogadhehi
  kāmabhavādivasena tayo bhavā honti. Kāmabhavādibhedañcāpi anupagamma
  kammabhavaupapattibhavavasena dve bhavā honti. Kammaupapattibhedañca anupagamma
  upādānapaccayā bhavatoti bhavavasena eko bhavo hotīti evamettha upādānapaccayassa
  bhavassa bhedasaṅgahāpi viññātabbo vinicchayo.
      Yaṁ yassa paccayo cevāti yañcettha upādānaṁ yassa paccayo hoti, tatopi
  viññātabbo vinicchayoti attho. Kiṁ panettha kassa paccayo hoti? yaṅkiñci
  yassa kassaci paccayo hotiyeva. Ummattako viya hi puthujjano. So "idaṁ
  yuttamidamayuttan"ti avicāretvā yassa kassaci upādānassa vasena yaṅkiñci bhavaṁ
  patthetvā yaṅkiñci kammaṁ karotiyeva. Tasmā yadekacce "sīlabbatupādānena
  rūpārūpabhavā na hontī"ti vadanti, taṁ na gahetabbaṁ. Sabbena pana sabbo
  hotīti gahetabbaṁ. Seyyathīdaṁ? idhekacco anussavavasena vā diṭṭhānusārena vā
  "kāmā nāmete manussaloke ceva khattiyamahāsālakulādīsu 1- chakāmāvacaradevaloke
  ca samiddhā"ti cintetvā tesaṁ adhigamatthaṁ asaddhammassavanādīhi vañcito "iminā
  kammena kāmā sampajjantī"ti maññamāno kāmupādānavasena kāyaduccaritādīnipi
  karoti. So duccaritapāripūriyā apāye upapajjati. Sandiṭṭhike vā pana kāme
  patthayamāno paṭiladdhe vā gopayamāno kāmupādānavasena kāyaduccaritādīni

  *  *  *  *  *  *
  Footnote: 1 chaṂa. khattiyamahāsālādīsu
-------------------------------------------------
[page 201]
  Karoti. So duccaritapāripūriyā apāye upapajjati. Tatrāssa upapattihetubhūtaṁ
  kammaṁ kammabhavo, kammābhinibbattā khandhā upapattibhavo. Saññābhavapañcavokārabhavā
  pana tadantogadhāeva.
      Aparo pana saddhammassavanādīhi upabrūhitañāṇo "iminā kammena kāmā
  sampajjantī"ti maññamāno kāmupādānavasena kāyasucaritādīni karoti. So
  sucaritapāripūriyā devesu vā manussesu vā upapajjati. Tatrāssa upapattihetubhūtaṁ
  kammaṁ kammabhavo, kammābhinibbattā khandhā upapattibhavo. Saññābhavapañcavokārabhavā
  pana tadantogadhāeva. Iti kāmupādānaṁ sappabhedassa sāntogadhassa kāmabhavassa
  paccayo hoti.
      Aparo "rūpārūpabhavesu tato samiddhatarā kāmā"ti sutvā vā parikappetvā
  vā kāmupādānavaseneva rūpārūpasamāpattiyo nibbattetvā samāpattibalena
  rūpārūpabrahmaloke upapajjati. Tatrāssa upapattihetubhūtaṁ kammaṁ kammabhavo,
  kammābhinibbattā khandhā upapattibhavo. Saññāasaññānevasaññānāsaññāeka-
  vokāracatuvokārapañcavokārabhavā pana tadantogadhāeva. Iti kāmupādānaṁ sappabhedānaṁ
  sāntogadhānaṁ rūpārūpabhavānampi paccayo hoti.
      Aparo "ayaṁ attā nāma kāmāvacarasampattibhave vā rūpārūpabhavānaṁ vā
  aññatarasmiṁ ucchinno sūcchinno hotī"ti ucchedadiṭṭhiṁ upādāya tadupagaṁ
  kammaṁ karoti. Tassa taṁ kammaṁ kammabhavo, kammābhinibbattā khandhā upapattibhavo.
  Saññābhavādayo pana tadantogadhāeva. Iti diṭṭhupādānaṁ sappabhedānaṁ sāntogadhānaṁ
  tiṇṇampi kāmarūpārūpabhavānaṁ paccayo hoti.
      Aparo "ayaṁ attā nāma kāmāvacarasampattibhave vā rūpārūpabhavānaṁ vā
  aññatarasmiṁ sukhī hoti, vigatapariḷāho hotī"ti attavādupādānena tadupagaṁ
  kammaṁ karoti. Tassa taṁ kammaṁ kammabhavo, tadabhinibbattā khandhā upapattibhavo.
-------------------------------------------------
[page 202]
  Saññābhavādayo pana tadantogadhāeva. Iti attavādupādānaṁ sappabhedānaṁ
  sāntogadhānaṁ tiṇṇaṁ bhavānaṁ paccayo hoti.
      Aparo "idaṁ sīlabbataṁ nāma kāmāvacarasampattibhave vā rūpārūpabhavānaṁ
  vā aññatarasmiṁ pūrentassa sukhaṁ pāripūriṁ gacchatī"ti sīlabbatupādānavasena
  tadupagaṁ kammaṁ karoti. Tassa taṁ kammaṁ kammabhavo, tadabhinibbattā khandhā upapattibhavo.
  Saññābhavādayo pana tadantogadhāeva. Iti sīlabbatupādānaṁ 1- sappabhedānaṁ
  sāntogadhānaṁ tiṇṇaṁ bhavānaṁ paccayo hotīti evamettha yaṁ yassa paccayo hoti,
  tatopi viññātabbo vinicchayo.
      Kiṁ panettha kassa bhavassa kathaṁ paccayo hotīti ce.
           Rūpārūpabhavānaṁ upanissayapaccayo upādānaṁ
           sahajātādīhipi taṁ kāmabhavassāti viññeyyaṁ.
      Rūpārūpabhavānañhi kāmabhavapariyāpannassa ca kammabhave kusalakammasseva
  upapattibhavassa cetaṁ catubbidhampi upādānaṁ upanissayapaccayena ekadhā paccayo
  hoti. Kāmabhave attanā sampayuttākusalakammabhavassa sahajātāññamaññanissaya-
  sampayuttātthiavigatahetupaccayappabhedehi sahajātādīhi paccayo hoti, vippayuttassa
  pana upanissayapaccayenevāti.
                      Upādānapaccayā bhavapadaniddeso.
                            ----------
                        Jātijarāmaraṇādipadaniddesa
      [235] Bhavapaccayā jātiniddesādīsu jātiādīnaṁ vinicchayo saccavibhaṅge
  vuttanayeneva veditabbo. Bhavoti panettha kammabhavova adhippeto. So hi jātiyā
  paccayo na upapattibhavo. So ca 2- pana kammapaccayaupanissayapaccayavasena dvidhāva
  paccayo hotīti.

  *  *  *  *  *  *
  Footnote: 1 chaṂa. sīlabbatupādānampi 2 chaṂa. ca-saddo na dissati
-------------------------------------------------
[page 203]
      Tattha siyā:- kathaṁ panetaṁ jānitabbaṁ "bhavo jātiyā paccayo"ti ce.
  Bāhirapaccayasamattepi hīnapaṇītatādivisesadassanato. Bāhirānañhi
  janakajanettisukkasoṇitāhārādīnaṁ paccayānaṁ samattepi sattānaṁ yamakānampi sataṁ
  hīnapaṇītatādiviseso dissati. So ca na ahetuko sabbadā ca sabbesañca abhāvato,
  na ca 1- kammabhavato aññahetuko tadabhinibbattakasattānaṁ ajjhattasantāne aññassa kāraṇassa
  abhāvatoti kammabhavahetukova. Kammañhi sattānaṁ hīnapaṇītatādivisesahetu. Tenāha
  bhagavā "kammaṁ satte vibhajati yadidaṁ hīnappaṇītatāyā"ti. 2- Tasmā jānitabbametaṁ
  "bhavo jātiyā paccayo"ti.
      Yasmā ca asati jātiyā jarāmaraṇaṁ nāma na hoti, sokādayo ca dhammā
  na honti. Jātiyā pana sati jarāmaraṇañceva jarāmaraṇasaṅkhātadukkhadhammaphuṭṭhassa
  ca bālassa jarāmaraṇābhisambandhā vā tena tena dukkhadhammena phuṭṭhassa anabhisambandhā
  vā sokādayo ca dhammā honti. Tasmā ayaṁ jāti jarāmaraṇassa ceva sokādīnañca
  paccayo hotīti veditabbā. Sā pana upanissayakoṭiyā ekadhāva paccayo hotīti.
                      Bhavapaccayā jātiādipadaniddeso.
      [242] Evametassātiādīnaṁ attho uddesavāre vuttanayeneva veditabbo.
  Saṅgatiādīni samudayavevacanāneva.
      Yasmā panettha sokādayo avasāne vuttā, tasmā yā sā avijjā
  "avijjāpaccayā saṅkhārā"ti evametassa bhavacakkassa ādimhi vuttā, sā
             sokādīhi avijjā siddhā bhavacakkamaviditādimidaṁ
             kārakavedakarahitaṁ dvādasavidhasuññatāsuññaṁ.
      Satataṁ samitaṁ pavattatīti veditabbaṁ. Kathaṁ panettha sokādīhi avijjā siddhā,
  kathamidaṁ bhavacakkaṁ aviditādi, kathaṁ kārakavedakarahitaṁ, kathaṁ dvādasavidhasuññatāsuññanti
  ce. Ettha hi sokadukkhadomanassupāyāsā avijjāya aviyogino, paridevo ca

  *  *  *  *  *  *
  Footnote: 1 chaṂa. ca-saddo na dissati 2 Ma.u. 14/289/262
-------------------------------------------------
[page 204]
  Nāmamuḷhassāti tesu tāva siddhesu siddhāva hoti avijjā. Apica "āsavasamudayā
  avijjāsamudayo"ti hi vuttaṁ, āsavasamudayā cete sokādayo honti. Kathaṁ?
  vatthukāmaviyoge tāva soko kāmāsavasamudayā 1- hoti. Yathāha:-
            "tassa ce kāmayamānassa chandajātassa jantuno
             te kāmā parihāyanti sallaviddhova ruppatī"ti. 2-
      Yathāha 3- "kāmato jāyatī soko"ti. 4- Sabbepi cete diṭṭhāsavasamudayā
  honti. Yathāha "tassa ahaṁ rūpaṁ mama rūpanti pariyuṭṭhaṭṭhāyino taṁ rūpaṁ vipariṇamati
  aññathā hoti. Tassa rūpavipariṇāmaññathābhāvā uppajjanti sokaparidevadukkha-
  domanassupāyāsā"ti. 5- Yathā ca diṭṭhāsavasamudayā, evaṁ bhavāsavasamudayāpi. Yathāha
  "yepi te bhikkhave devā dīghāyukā vaṇṇavanto sukhabahulā uccesu vimānesu
  ciraṭṭhitikā, 6- tepi tathāgatassa dhammadesanaṁ sutvā yebhuyyena bhayaṁ saṁvegaṁ santāsaṁ
  āpajjantī"ti. 7- Pañca pubbanimittāni disvā maraṇabhayena santajjitānaṁ devānaṁ
  viyāti. Yathā ca bhavāsavasamudayā, evaṁ avijjāsavasamudayāpi. Yathāha "sa kho so
  bhikkhave bālo tividhaṁ diṭṭheva dhamme dukkhaṁ domanassaṁ paṭisaṁvedetī"ti. 8-
      Iti yasmā āsavasamudayā ete dhammā 9- honti, tasmā ete sijjhamānā
  avijjāhetubhūte 10- āsave sādhenti. Āsavesu ca siddhesu paccayabhāve bhāvato
  avijjāpi siddhāva hotīti. Evaṁ tāvettha sokādīhi avijjā siddhā hotīti
  veditabbā.
      Yasmā pana evaṁ paccayabhāve bhāvato avijjāya siddhāya puna avijjāpaccayā
  saṅkhārā, saṅkhārapaccayā viññāṇanti evaṁ hetuphalaparamparāya pariyosānaṁ
  natthi, tasmā taṁ hetuphalasambandhavasena pavattaṁ dvādasaṅgaṁ bhavacakkaṁ aviditādīti
  siddhaṁ hoti.

  *  *  *  *  *  *
  Footnote: 1 chaṂa. kāmāsavasamudayo 2 khu.su. 25/774/486 3 chaṂa. yathā cāha
  4 khuḍha. 25/215/54 5 saṁ.kha. 17/1/3 6 ka. ciraṁ dīghamaddhānaṁ tiṭṭhanti
  7 saṁ.kha. 17/78/70, aṅ. catukka. 21/33/38 8 Ma.u. 14/246/214
  9 chaṂa. ayaṁ pāṭho na dissati 10 chaṂa. avijjāya hetubhūte
-------------------------------------------------
[page 205]
      Evaṁ sati "avijjāpaccayā saṅkhārā"ti idaṁ ādimattakathanaṁ virujjhatīti ce.
  Nayidaṁ ādimattakathanaṁ, padhānadhammakathanaṁ panetaṁ. Tiṇṇañhi vaṭṭānaṁ avijjā
  padhānā. Avijjāggahaṇena hi avasesaṁ kilesavaṭṭañca kammādīni ca bālaṁ
  paliveṭhenti sappasiraggahaṇena sesaṁ sappasarīraṁ viya bāhaṁ. Avijjāsamucchede pana
  kate tehi vimokkho hoti sappasiracchede kate paliveṭhitabāhāvimokkho viya.
  Yathāha "avijjāyatveva asesavirāganirodhā saṅkhāranirodho"tiādi. 1- Iti yaṁ
  gaṇhato bandho muñcato ca vimokkho 2- hoti, tassa padhānadhammassa kathanamidaṁ,
  na ādimattakathananti evamidaṁ bhavacakkaṁ aviditādīti veditabbaṁ. Tayidaṁ yasmā
  avijjādīhi kāraṇehi saṅkhārādīnaṁ pavatti, tasmā tato aññena "brahmā
  mahābrahmā seṭṭho sajjitā"ti evaṁ parikappitena brahmādinā vā saṁsārassa
  kārakena "so kho pana me ayaṁ attā vado vadeyyo"ti evaṁ parikappitena
  attanā vā sukhadukkhānaṁ vedakena rahitaṁ. Iti kārakavedakarahitanti veditabbaṁ.
      Yasmā panettha avijjā udayabbayadhammakattā dhuvabhāvena saṅkiliṭṭhattā
  saṅkilesikattā ca subhabhāvena udayabbayapaṭipīḷitattā sukhabhāvena
  paccayāyattavuttikattā 3- vasavattanabhūtena attabhāvena ca suññā. Tathā saṅkhārādīnipi
  aṅgāni. Yasmā vā avijjā na attā, na attano, na attani, na attavatī, tathā
  saṅkhārādīnipi aṅgāni. Tasmā dvādasavidhasuññatāsuññamidaṁ bhavacakkanti veditabbaṁ.
      Evañca viditvā puna:-
           tassa avijjātaṇhā mūlamatītādayo tayo kālā
           dve aṭṭha dveeva ca sarūpato tesu aṅgāni.
      Tassa kho panetassa bhavacakkassa avijjā taṇhā cāti dve dhammā
  mūlanti veditabbā. Tadetaṁ pubbantāharaṇato avijjāmūlaṁ vedanāvasānaṁ,
  aparantasandhānato 4- taṇhāmūlaṁ jarāmaraṇāvasānanti duvidhaṁ hoti. Tattha purimaṁ

  *  *  *  *  *  *
  Footnote: 1 vinaYu. 4/3/3, saṁṇi. 16/1/2 2 chaṂa. mokkho
  3 chaṂa.....vuttittā 4 chaṂa. aparantasantānato
-------------------------------------------------
[page 206]
  Diṭṭhicaritavasena vuttaṁ, pacchimaṁ taṇhācaritavasena. Diṭṭhicaritānañhi avijjā
  taṇhācaritānañca 1- taṇhā saṁsāranāyikā. Ucchedadiṭṭhisamugghātāya vā paṭhamaṁ
  phaluppattiyā hetūnaṁ anupacchedappakāsanato, sassatadiṭṭhisamugghātāya dutiyaṁ
  uppannānaṁ jarāmaraṇappakāsanato, gabbhaseyyakavasena vā purimaṁ anupubbapavattidīpanato,
  opapātikavasena pacchimaṁ sahuppattidīpanato.
      Atītapaccuppannānāgatā cassa tayo kālā. Tesu pāliyaṁ sarūpato
  āgatavasena avijjā saṅkhārā cāti dve aṅgāni atītakālāni, viññāṇādīni
  bhavāvasānāni aṭṭha paccuppannakālāni, jāti ceva jarāmaraṇañca dve
  anāgatakālānīti veditabbāni. Puna:-
           hetuphalahetupubbaka- tisandhicatubhedasaṅgahañcetaṁ
           vīsatiākārāraṁ tivaṭṭamanavatthitaṁ bhamati.
  Itipi veditabbaṁ. Tattha saṅkhārānañca paṭisandhiviññāṇassa ca antarā eko
  hetuphalasandhi nāma, vedanāya ca taṇhāya ca antarā eko phalahetusandhi
  nāma, bhavassa ca jātiyā ca antarā eko hetuphalasandhīti evamidaṁ
  hetuphalahetupubbakatisandhīti veditabbaṁ. Sandhīnaṁ ādipariyosānavavatthitā panassa
  cattāro saṅgahā honti. Seyyathīdaṁ? avijjāsaṅkhārā eko saṅgaho,
  viññāṇanāmarūpasaḷāyatanaphassavedanā dutiyo, taṇhupādānabhavā tatiyo, jātijarāmaraṇaṁ
  catutthoti evamidaṁ catubhedasaṅgahanti veditabbaṁ. Tattha
           atīte hetavo pañca idāni phalapañcakaṁ
           idāni hetavo pañca āyatiṁ phalapañcakanti
  etehi pana vīsatiyā ākārehi arehi vīsatiākārāranti veditabbaṁ. Tattha
  atīte hetavo pañcāti avijjā saṅkhārā cāti ime tāva dve vuttāeva.
  Yasmā pana avidvā paritassati, paritasito upādiyati, tassa upādānapaccayā
  bhavo. Tasmā taṇhupādānabhavāpi gahitā honti. Tenāha "purimakammabhavasmiṁ moho

  *  *  *  *  *  *
  Footnote: 1 chaṂa. ca-saddo na dissati
-------------------------------------------------
[page 207]
  Avijjā, āyūhanā saṅkhārā, nikanti taṇhā, upagamanaṁ upādānaṁ, cetanā bhavo,
  iti 1- ime pañca dhammā purimakammabhavasmiṁ idha paṭisandhiyā paccayā"ti. 2-
      Tattha purimakammabhavasminti purime kammabhave, atītajātiyaṁ kammabhave kariyamāneti
  attho. Moho avijjāti yo tadā dukkhādīsu moho, yena mūḷho kammaṁ karoti,
  sā avijjā. Āyūhanā saṅkhārāti taṁ kammaṁ karoto yā purimacetanā, 3- yathā
  dānaṁ dassāmīti cittaṁ uppādetvā māsampi saṁvaccharampi dānūpakaraṇāni sajjentassa
  uppannā purimacetanāyo. Paṭiggāhakānaṁ pana hatthe dakkhiṇaṁ patiṭṭhāpayato
  cetanā bhavoti vuccati. Ekāvajjanesu vā chasu javanesu cetanā āyūhanasaṅkhārā
  nāma, sattamā cetanā bhavo. Yā kāci vā pana cetanā bhavo, taṁsampayuttā
  āyūhanasaṅkhārā nāMa. Nikanti taṇhāti yā kammaṁ karontassa tassa phale
  upapattibhave nikāmanā patthanā, sā taṇhā nāMa. Upagamanaṁ upādānanti yaṁ
  kammaṁ bhavassa paccayabhūtaṁ "idaṁ katvā asukasmiṁ nāma ṭhāne kāme sevissāmi
  ucchijjissāmī"tiādinā nayena pavattaṁ upagamanaṁ gahaṇaṁ parāmasanaṁ, idaṁ upādānaṁ
  nāMa. Cetanā bhavoti āyūhanāvasāne pavattacetanā 4- bhavoti evamattho veditabbo.
      Idāni phalapañcakanti viññāṇādi vedanāvasānaṁ pāliyaṁ āgatameva. Yathāha
  "idha paṭisandhi viññāṇaṁ, okkanti nāmarūpaṁ, pasādo āyatanaṁ, phuṭṭho phasso,
  vedayitaṁ vedanā, ime pañca dhammā idhūpapattibhavasmiṁ pure katassa kammassa
  paccayā"ti. 5- Tattha paṭisandhi viññāṇanti yaṁ bhavantarapaṭisandhānavasena uppannattā
  paṭisandhīti vuttaṁ, 6- taṁ viññāṇaṁ. Okkanti nāmarūpanti yā gabbhe
  rūpārūpadhammānaṁ okkanti āgantvā pavisanaṁ viya, idaṁ nāmarūpaṁ. Pasādo āyatananti
  idaṁ cakkhvādipañcāyatanavasena vuttaṁ. Phuṭṭho phassoti yo ārammaṇaṁ phuṭṭho phusanto
  uppanno, ayaṁ phasso. Vedayitaṁ vedanāti yaṁ paṭisandhiviññāṇena vā
  saḷāyatanapaccayena vā phassena sahuppannaṁ vipākavedayitaṁ, sā vedanāti evamattho
  veditabbo.

  *  *  *  *  *  *
  Footnote: 1 chaṂa. ayaṁ saddo natthi 2 khu.paṭi. 31/98/75 3 chaṂa. purimacetanāyo
  4 chaṂa. vuttacetanā 5 khu.paṭi. 31/98/75 (syā) 6 chaṂa. vuccati
-------------------------------------------------
[page 208]
      Idāni hetavo pañcāti taṇhādayo pāliyaṁ āgatāva taṇhupādānabhavā.
  Bhave pana gahite tassa pubbabhāgā taṁsampayuttā vā saṅkhārā gahitāva honti,
  taṇhupādānaggahaṇena ca taṁsampayuttā yāya vā mūḷho kammaṁ karoti, sā
  avijjā gahitāva hotīti evaṁ pañca. Tenāha "idha paripakkattā āyatanānaṁ
  moho avijjā, āyūhanā saṅkhārā, nikanti taṇhā, upagamanaṁ upādānaṁ, cetanā
  bhavo, ime pañca dhammā idha kammabhavasmiṁ āyatiṁ paṭisandhiyā paccayā"ti. 1- Tattha
  idha paripakkattā āyatanānanti paripakkāyatanassa kammakaraṇakāle sammoho
  dassito. Sesaṁ uttānameva.
      Āyatiṁ phalapañcakanti viññāṇādīni pañca, tāni jātiggahaṇena vuttāni.
  Jarāmaraṇaṁ pana tesaṁyeva jarāmaraṇaṁ. Tenāha "āyatiṁ paṭisandhi viññāṇaṁ,
  okkanti nāmarūpaṁ, pasādo āyatanaṁ, phuṭṭho phasso, vedayitaṁ vedanā, ime
  pañca dhammā āyatiṁ upapattibhavasmiṁ idha katassa kammassa paccayā"ti. 1- Evamidaṁ
  vīsatiākārāraṁ hoti.
      Tattha purimabhavasmiṁ pañca kammasambhārā, etarahi pañca vipākadhammā.
  Etarahi pañca kammasambhārā, anāgate pañca vipākadhammāti dasa dhammā kammaṁ,
  dasa vipākoti dvīsu ṭhānesu kammaṁ kammaṁ nāma, dvīsu ṭhānesu vipāko
  vipāko nāmāti sabbampetaṁ bhavacakkaṁ paccayākāravaṭṭaṁ kammañceva kammavipāko
  ca. Tathā dvīsu ṭhānesu kammaṁ kammasaṅkhepo, dvīsu ṭhānesu vipāko vipākasaṅkhepoti
  sabbampetaṁ kammasaṅkhepo ceva vipākasaṅkhepo ca. Dvīsu ṭhānesu kammaṁ
  kammavaṭṭaṁ, dvīsu ṭhānesu vipāko vipākavaṭṭanti sabbampetaṁ kammavaṭṭañceva
  vipākavaṭṭañca. Tathā dvīsu ṭhānesu kammaṁ kammabhavo, dvīsu ṭhānesu vipāko
  vipākabhavoti sabbampetaṁ kammabhavo ceva vipākabhavo ca. Dvīsu ṭhānesu kammaṁ
  kammapavattaṁ, dvīsu vipāko vipākapavattanti sabbampetaṁ kammapavattañceva
  vipākapavattañca.

  *  *  *  *  *  *
  Footnote: 1 khu.paṭi. 31/98/75 (syā)
-------------------------------------------------
[page 209]
  Tathā dvīsu ṭhānesu kammaṁ kammasantati, dvīsu vipāko vipākasantatīti sabbampetaṁ
  kammasantati ceva vipākasantati ca. Dvīsu pana 1- ṭhānesu kammaṁ kiriyā nāma,
  dvīsu vipāko kiriyāphalaṁ nāmāti sabbampetaṁ kiriyā ceva kiriyāphalañcāti.
                    Evaṁ samuppannamidaṁ sahetukaṁ
                    dukkhaṁ aniccaṁ calamittaraddhuvaṁ
                    dhammehi dhammā pabhavanti hetuso
                    na hettha attāva parova vijjati.
            Dhammā dhamme sañjanenti hetusambhārapaccayā
            hetūnañca nirodhāya dhammo buddhena desito
            hetūsu uparuddhesu chinnaṁ vaṭṭaṁ na vaṭṭati.
            Evaṁ dukkhantakiriyāya brahmacariyidha vijjati
            satte ca nupalabbhante nevucchedo na sassataṁ.
      Tivaṭṭamanavatthitaṁ bhamatīti ettha pana saṅkhārabhavā kammavaṭṭaṁ,
  avijjātaṇhupādānāni kilesavaṭṭaṁ, viññāṇanāmarūpasaḷāyatanaphassavedanā vipākavaṭṭanti
  imehi tīhi vaṭṭehi tivaṭṭamidaṁ bhavacakkaṁ yāva kilesavaṭṭaṁ na upacchijjati, tāva
  anupacchinnapaccayattā anavatthitaṁ punappunaṁ parivaṭṭanato bhamatiyevāti veditabbaṁ.
      Tayidamevaṁ bhamamānaṁ:-
            saccappabhavato kiccā vāraṇā upamāhi ca
            gambhīranayabhedā ca viññātabbaṁ yathārahaṁ.
      Tattha yasmā kusalākusalakammaṁ avisesena samudayasaccanti saccavibhaṅge vuttaṁ,
  tasmā avijjāpaccayā saṅkhārāti avijjāya saṅkhārā dutiyasaccappabhavaṁ dutiyasaccaṁ,
  saṅkhārehi viññāṇaṁ dutiyasaccappabhavaṁ paṭhamasaccaṁ. Viññāṇādīhi nāmarūpādīni
  vipākavedanāpariyosānāni paṭhamasaccappabhavaṁ paṭhamasaccaṁ, vedanāya taṇhā

  *  *  *  *  *  *
  Footnote: 2 chaṂa. ayaṁ saddo na dissati
-------------------------------------------------
[page 210]
  Paṭhamasaccappabhavaṁ dutiyasaccaṁ, taṇhāya upādānaṁ dutiyasaccappabhavaṁ dutiyasaccaṁ,
  upādānato bhavo dutiyasaccappabhavaṁ paṭhamadutiyasaccadvayaṁ. Bhavato jāti dutiyasaccappabhavaṁ
  paṭhamasaccaṁ, jātiyā jarāmaraṇaṁ paṭhamasaccappabhavaṁ paṭhamasaccanti evantāvidaṁ saccappabhavato
  viññātabbaṁ yathārahaṁ.
      Yasmā panettha avijjā vatthūsu ca satte sammoheti, paccayo ca hoti
  saṅkhārānaṁ pātubhāvāya. Tathā saṅkhārā saṅkhatañca abhisaṅkharonti, paccayā ca honti
  viññāṇassa. Viññāṇampi vatthuñca paṭivijānāti, paccayo ca hoti nāmarūpassa
  nāmarūpampi aññamaññañca upatthambheti, paccayo ca hoti saḷāyatanassa.
  Saḷāyatanampi savisaye ca pavattati, 1- paccayo ca hoti phassassa. Phassopi ārammaṇañca
  phusati, paccayo ca hoti vedanāya. Vedanāpi ārammaṇarasañca anubhavati, paccayo
  ca hoti taṇhāya. Taṇhāpi rajjanīye ca dhamme rajjati, paccayo ca hoti
  upādānassa. Upādānampi upādāniye ca dhamme upādiyati, paccayo ca hoti bhavassa.
  Bhavopi nānāgatīsu ca vikkhipati, paccayo hoti jātiyā. Jātipi khandhe ca janeti, tesaṁ
  abhinibbattibhāvena pavattattā paccayo ca hoti jarāmaraṇassa. Jarāmaraṇampi
  khandhānaṁ pākabhedabhāvañca adhitiṭṭhati, paccayo ca hoti bhavantarapātubhāvāya,
  sokādīnaṁ adhiṭṭhānattā. Tasmā sabbapadesu dvidhā pavattakiccatopi idaṁ
  viññātabbaṁ yathārahaṁ.
      Yasmā cettha "avijjāpaccayā saṅkhārā"ti idaṁ kārakadassananivāraṇaṁ,
  "saṅkhārapaccayā viññāṇan"ti attasaṅkantidassananivāraṇaṁ, viññāṇapaccayā
  nāmarūpan"ti attātiparikappitavatthubhedadassanato ghanasaññānivāraṇaṁ, "nāmarūpapaccayā
  saḷāyatanan"tiādīsu "attā passati .pe. Vijānāti phusati vediyati 2- gaṇhiyati
  upādiyati bhavati jāyati jīyati mīyatī"ti evamādidassananivāraṇaṁ. Tasmā
  micchādassananivāraṇatopetaṁ bhavacakkaṁ nivāraṇato viñañātabbaṁ yathārahaṁ.

  *  *  *  *  *  *
  Footnote: 1 chaṂa. vattati 2 chaṂa. vedayati
-------------------------------------------------
[page 211]
      Yasmā panettha salakkhaṇasāmaññalakkhaṇavasena dhammānaṁ adassanato andho
  viya avijjā, andhassa upakkhalanaṁ viya avijjāpaccayā saṅkhārā, upakkhalitassa
  patanaṁ viya saṅkhārapaccayā viññāṇaṁ, patitassa gaṇḍapātubhāvo viya viññāṇapaccayā
  nāmarūpaṁ, gaṇḍabhedapīḷakā viya nāmarūpapaccayā saḷāyatanaṁ, gaṇḍapīḷakāghaṭṭanaṁ
  viya saḷāyatanapaccayā phasso, ghaṭṭanadukkhaṁ viya phassapaccayā vedanā, dukkhassa
  paṭikārābhilāso viya vedanāpaccayā taṇhā, paṭikārābhilāsena asappāyaggahaṇaṁ
  viya taṇhāpaccayā upādānaṁ, upādinnāsappāyālepanaṁ viya upadānapaccayā bhavo,
  asappāyālepanena gaṇḍavikārapātubhāvo viya bhavapaccayā jāti, gaṇḍavikārato
  gaṇḍabhedo viya jātipaccayā jarāmaraṇaṁ.
      Yasmā vā panettha avijjā appaṭipattimicchāpaṭipattibhāvena satte
  abhibhavati paṭalaṁ viya akkhīni, tadabhibhūto ca bālo ponobbhavikehi saṅkhārehi
  attānaṁ veṭheti kosakārakimi viya kosappadesehi. Saṅkhārapariggahitaṁ viññāṇaṁ
  gatīsu patiṭṭhaṁ labhati parināyakapariggahito viya rājakumāro rajje. Upapattinimittaṁ
  parikappanato viññāṇaṁ paṭisandhiyaṁ anekappakāraṁ nāmarūpaṁ abhinibbatteti māyākāro
  viya māyaṁ. Nāmarūpe patiṭṭhitaṁ saḷāyatanaṁ vuḍḍhiṁ viruḷhiṁ vepullaṁ pāpuṇāti
  subhūmiyaṁ patiṭṭhito vanappagumbo viya. Āyatanaghaṭṭanato phasso jāyati
  araṇīsahitābhimaddanato 1- aggi viya. Phassena phuṭṭhassa vedanā pātubhavati agginā
  phuṭṭhassa dāho viya. Vedayamānassa taṇhā vaḍḍhati loṇūdakaṁ pivato pipāsā viya. Tasito
  bhavesu abhilāsaṁ karoti pipāsito viya pānīye. Tadassupādānaṁ upādānena bhavaṁ
  upādiyati āmisalobhena maccho balisaṁ viya. Bhave sati jāti hoti bīje sati
  aṅkuro viya. Jātassa avassaṁ jarāmaraṇaṁ uppannassa rukkhassa patanaṁ viya. Tasmā
  evaṁ upamāhipetaṁ bhavacakkaṁ viññātabbaṁ yathārahaṁ.

  *  *  *  *  *  *
  Footnote: 1 chaṂa. araṇīsahitābhimanthanato
-------------------------------------------------
[page 212]
      Yasmā ca pana 1- bhagavatā atthatopi dhammatopi desanātopi paṭivedhatopi
  gambhīrabhāvaṁ sandhāya "gambhīro cāyaṁ ānanda paṭiccasamuppādo gambhīrāvabhāso
  cā"ti 2- vuttaṁ, tasmā gambhīrabhedatopetaṁ bhavacakkaṁ viññātabbaṁ yathārahaṁ.
      Tattha yasmā na jātito jarāmaraṇaṁ na hoti, na ca jātiṁ vinā aññato
  hoti. Itthañca jātito samudāgacchatīti evaṁ jātipaccayasamudāgataṭṭhassa
  duravabodhanīyato jarāmaraṇassa jātipaccayasambhūtasamudāgataṭṭho gambhīro. Tathā jātiyā
  bhavapaccayā .pe. Saṅkhārānaṁ avijjāpaccayasambhūtasamudāgataṭṭho gambhīro. Tasmā idaṁ
  bhavacakkaṁ atthato gambhīranti 3- ayantāvettha atthagambhīratā. Hetuphalañhi atthoti
  vuccati. Yathāha "hetuphale ñāṇaṁ atthapaṭisambhidā"ti. 4-
      Yasmā pana yenākārena yadavatthā ca avijjā tesaṁ tesaṁ saṅkhārānaṁ
  paccayo hoti, tassa duravabodhanīyato avijjāya saṅkhārānaṁ paccayaṭṭho gambhīro.
  Tathā saṅkhārānaṁ .pe. Jātiyā jarāmaraṇassa paccayaṭṭho gambhīro. Tasmā idaṁ
  bhavacakkaṁ dhammagambhīranti ayamettha dhammagambhīratā. Hetuno hi dhammoti nāmaṁ.
  Yathāha "hetumhi ñāṇaṁ dhammapaṭisambhidā"ti. 4-
      Yasmā ca tassa 5- tena tena kāraṇena tathā tathā pavattetabbattā
  desanāpi gambhīrā, na tattha sabbaññutaññāṇato aññaṁ ñāṇaṁ patiṭṭhaṁ labhati.
  Tathā hetaṁ katthaci sutte anulomato, katthaci paṭilomato, katthaci anulomapaṭilomato,
  katthaci vemajjhato paṭṭhāya anulomato vā paṭilomato vā. Katthaci tisandhicatusaṅkhepaṁ,
  katthaci dvisandhitisaṅkhepaṁ, katthaci ekasandhidvisaṅkhepaṁ desitaṁ. Tasmā idaṁ
  bhavacakkaṁ desanāgambhīranti ayaṁ desanāgambhīratā.
      Yasmā panettha yo avijjādīnaṁ sabhāvo, yena paṭividdhena avijjādayo
  dhammā salakkhaṇato paṭividdhā honti, so duppariyogāhattā gambhīro. Tasmā idaṁ

  *  *  *  *  *  *
  Footnote: 1 chaṂa. pana-saddo na dissati 2 dīṂa. 10/95/49, saṁṇi. 16/60/89
  3 chaṂa. atthagambhīranti 4 abhi. 35/720/360 5 chaṂa. cassa
-------------------------------------------------
[page 213]
  Bhavacakkaṁ paṭivedhagambhīraṁ. Tathā hettha avijjāya aññāṇādassanasaccāsappaṭivedhaṭṭho
  gambhīro, saṅkhārānaṁ abhisaṅkharaṇāyūhanasarāgavirāgaṭṭho, viññāṇassa suññata-
  abyāpārāsaṅkantipaṭisandhipātubhāvaṭṭho, nāmarūpassa ekuppādavinibbhogā-
  vinibbhoganamanaruppanaṭṭho, saḷāyatanassa adhipatilokadvārakhettavisayavisayībhāvaṭṭho, phassassa
  phusanasaṅghaṭṭanasaṅgatisannipātaṭṭho, vedanāya ārammaṇarasānubhavanasukhadukkhamajjhatta-
  bhāvanijjīvavedayitaṭṭho, taṇhāya abhinanditajjhosānasaritālatānadītaṇhāsamudda-
  duppūraṇaṭṭho, upādānassa ādānaggahaṇābhinivesaparāmāsaduratikkamaṭṭho, bhavassa
  āyūhanābhisaṅkharaṇayonigatiṭhitinivāsesu khipanaṭṭho, jātiyā jātisañjātiokkanti-
  nibbattipātubhāvaṭṭho, jarāmaraṇassa khayavayabhedavipariṇāmaṭṭho gambhīroti ayamettha
  paṭivedhagambhīratā.
      Yasmā panettha ekattanayo nānattanayo abyāpāranayo evaṁdhammatānayoti
  cattāro atthanayā honti, tasmā nayabhedatopetaṁ bhavacakkaṁ viññātabbaṁ yathārahaṁ.
  Tattha avijjāpaccayā saṅkhārā, saṅkhārapaccayā viññāṇanti evaṁ bījassa
  aṅkurādibhāvena rukkhabhāvuppatti 1- viya santānānupacchedo ekattanayo nāma, yaṁ
  sammā passanto hetuphalasambandhena pavattamānassa santānassa anupacchedāvabodhato
  ucchedadiṭṭhiṁ pajahati, micchā passanto hetuphalasambandhena pavattamānassa
  santānānupacchedassa ekattaggahaṇato sassatadiṭṭhiṁ upādiyati.
      Avijjādīnaṁ pana yathāsakalakkhaṇavavatthānaṁ nānattanayo nāMa. Yaṁ sammā
  passanto navanavānaṁ uppādadassanato sassatadiṭṭhiṁ pajahati, micchā passanto
  ekasantānapatitassa bhinnasantānasseva nānattaggahaṇato ucchedadiṭṭhiṁ upādiyati.
      Avijjāya saṅkhārā mayā uppādetabbā, saṅkhārānaṁ vā viññāṇaṁ amhehīti
  evamādibyāpārābhāvo abyāpāranayo nāma, yaṁ sammā passanto kārakassa

  *  *  *  *  *  *
  Footnote: 1 chaṂa. rukkhabhāvappatti
-------------------------------------------------
[page 214]
  Abhāvāvabodhato attadiṭṭhiṁ pajahati, micchā passanto yo asatipi byāpāre
  avijjādīnaṁ sabhāvaniyamasiddho hetubhāvo, tassa aggahaṇato akiriyadiṭṭhiṁ upādiyati.
      Avijjādīhi pana kāraṇehi saṅkhārādīnaṁyeva sambhavo khīrādīhi dadhiādīnaṁ
  viya, na aññesanti ayaṁ evaṁdhammatānayo nāma, yaṁ sammā passanto paccayānurūpato
  phalāvabodhato ahetukadiṭṭhiñca akiriyadiṭṭhiñca pajahati, micchā passanto paccayānurūpaṁ
  phalappavattiṁ aggahetvā yato kutoci yassa kassaci asambhavaggahaṇato ahetukadiṭṭhiñceva
  niyatavādañca upādiyatīti evamidaṁ bhavacakkaṁ:-
           saccappabhavato kiccā vāraṇā upamāhi ca
           gambhīranayabhedā ca viññātabbaṁ yathārahaṁ.
      Idañhi gambhīrato agādhaṁ nānānayaggahaṇato duratiyānaṁ 1- ñāṇāsinā
  samādhipavarasilāyaṁ sunisitena:-
                      bhavacakkamapadāletvā
                      asanivicakkamiva niccanimmathanaṁ
                      saṁsārabhayamatīto
                      na koci supinantarepyatthi.
      Vuttampi cetaṁ bhagavatā "gambhīro cāyaṁ ānanda paṭiccasamuppādo gambhīrāvabhāso
  ca, etassa ānanda dhammassa aññāṇā 2- ananubodhā 3- appaṭivedhā
  evamayaṁ pajā tantākulakajātā guḷīgaṇṭhikajātā 4- muñjapabbajabhūtā apāyaṁ duggatiṁ
  vinipātaṁ saṁsāraṁ nātivattatī"ti. 5- Tasmā attano vā paresaṁ vā hitāya sukhāya
  paṭipanno avasesakiccāni pahāya:-
             gambhīre paccayākārap- pabhede idha paṇḍito
             yathā gādhaṁ labhetheva anuyuñje sadā satoti.
                      Suttantabhājanīyavaṇṇanā niṭṭhitā.
                            -----------

  *  *  *  *  *  *
  Footnote: 1 chaṂa. durabhiyānaṁ 2 chaṂa. ayaṁ pāṭho na dissati 3 chaṂa. ananubodho
  4 chaṂa. kulagaṇṭhikajātā 5 dīṂa. 10/95/49, saṁṇi. 16/60/89
-------------------------------------------------
[page 215]
                        2. Abhidhammabhājanīyavaṇṇanā
      [243] Evaṁ mahāpaṭhaviṁ pattharanto viya ākāsaṁ vitthārayanto viya ca
  sabbadhammesu appaṭihatañāṇo satthā suttantabhājanīye niggaṇṭhiṁ nijjaṭaṁ ca
  paccayākāraṁ nānācittavasena dassetvā idāni yasmā na kevalaṁ ayaṁ paccayākāro
  nānācittesuyeva hoti, ekacittepi hotiyeva, tasmā abhidhammabhājanīyavasena
  ekacittakkhaṇikaṁ paccayākāraṁ nānappakārato dassetuṁ avijjāpaccayā saṅkhāroti-
  ādinā nayena mātikaṁ tāva ṭhapesi. Evaṁ ṭhapitāya pana mātikāya:-
               avijjādīhi mūlehi nava mūlapadā nava
               nayā tattha catukkāni vārabhedañca dīpaye.
      Tatrāyaṁ dīpanā:- ettha hi avijjāsaṅkhāraviññāṇanāmachaṭṭhāyatanaphassa-
  vedanātaṇhupādānappabhedehi avijjādīhi navahi mūlapadehi avijjādiko saṅkhārādiko
  viññāṇādiko nāmādiko chaṭṭhāyatanādiko phassādiko vedanādiko taṇhādiko
  upādānādikoti ime nava mūlapadā nava nayā honti.
      Tesu yo tāva ayaṁ avijjādiko nayo, tattha paccayacatukkaṁ hetucatukkaṁ
  sampayuttacatukkaṁ aññamaññacatukkanti cattāri catukkāni honti. Yathā cettha, evaṁ
  sesesupiti ekekasmiṁ naye catunnaṁ catunnaṁ catukkānaṁ vasena chattiṁsa catukkāni. Tattha
  ekekena catukkena catunnaṁ catunnaṁ vārānaṁ saṅgahitattā catunnampi catukkānaṁ vasena
  ekekasmiṁ naye soḷasa soḷasa vārāti catucattāḷīsādhikaṁ vārasataṁ hotīti veditabbaṁ.
                            1. Paccayacatukka
      tattha yadetaṁ sabbapaṭhame avijjāmūlake naye paccayacatukkaṁ, tasmiṁ paṭhamo
  nāmarūpaṭṭhāne nāmassa saḷāyatanaṭṭhāne chaṭṭhāyatanassa ca vuttattā
  aparipuṇṇāṅgadvayayutto dvādasaṅgikavāro nāMa. Dutiyo nāmarūpaṭṭhāne nāmasseva
  saḷāyatanaṭṭhāne ca na kassaci vuttattā aparipuṇṇaekaṅgayutto ekādasaṅgikavāro
-------------------------------------------------
[page 216]
  NāMa. Tatiyo saḷāyatanaṭṭhāne saḷāyatanassa vuttattā paripuṇṇaekaṅgayutto
  dvādasaṅgikavāro nāMa. Catuttho pana paripuṇṇadvādasaṅgikoyeva.
      Tattha siyā:- ayampi chaṭṭhāyatanapaccayā phassoti vuttattā aparipuṇṇekaṅga-
  yuttoyevāti. Na tassa anaṅgattā. Phassoyeva hi ettha aṅgaṁ, na chaṭṭhāyatanaṁ.
  Tasmā tassa anaṅgattā nāyaṁ aparipuṇṇaekaṅgayuttoti. Aṭṭhakathāyaṁ pana vuttaṁ
  "paṭhamo sabbasaṅgāhikaṭṭhena, dutiyo paccayavisesaṭṭhena, tatiyo gabbhaseyyakasattānaṁ
  vasena, catuttho opapātikasattānaṁ vasena gahito. Tathā paṭhamo sabbasaṅgāhikaṭṭhena,
  dutiyo paccayavisesaṭṭhena, tatiyo aparipuṇṇāyatanavasena, catuttho paripuṇṇāyatanavasena
  gahito. Tathā paṭhamo sabbasaṅgāhikaṭṭheneva, dutiyo mahānidānasuttantavasena, 1-
  tatiyo rūpabhavavasena, catuttho kāmabhavavasena gahito"ti.
      Tattha paṭhamo imesu dutiyādīsu tīsu vāresu na katthaci na pavisatīti
  sabbasaṅgāhikoti vutto. Sesānaṁ viseso parato āvībhavissati. Tassā vibhāvatthaṁ:-
             yaṁ yattha aññathā vuttaṁ avuttañcāpi yaṁ yahiṁ
             yaṁ yathā paccayo yassa taṁ sabbamūpalakkhaye.
      Tatrāyaṁ nayo:- avisesena tāva catūsupi etesu suttantabhājanīye viya
  saṅkhārāti avatvā saṅkhāroti vuttaṁ, taṁ kasmāti. Ekacittakkhaṇikattā. Tatra hi
  nānācittakkhaṇiko paccayākāro vibhatto, idha ekacittakkhaṇiko āraddho.
  Ekacittakkhaṇe ca bahū cetanā na santīti saṅkhārāti avatvā saṅkhāroti vuttaṁ.
      Paṭhamavāre panettha ekacittakkhaṇapariyāpannadhammasaṅgahaṇato sabbaṭṭhāna-
  sādhāraṇato ca rūpaṁ chaḍḍetvā "viññāṇapaccayā nāman"tveva vuttaṁ. Tañhi
  ekacittakkharapariyāpannaṁ sabbaṭṭhānasādhāraṇañca, na katthaci viññāṇappavattiṭṭhāne
  na pavattati. Yasmā ca ekacittakkhaṇapariyāpanno ekovettha phasso, tasmā
  tassānurūpaṁ paccayabhūtaṁ āyatanaṁ gaṇhanto saḷāyatanaṭṭhāne "nāmapaccayā

  *  *  *  *  *  *
  Footnote: 1 dīṂa. 10/95/49
-------------------------------------------------
[page 217]
  Chaṭṭhāyatanan"ti ekaṁ manāyatanaṁyeva āha. Tañhi ekassa akusalaphassassa
  anurūpapaccayabhūtaṁ. Kāmañcetaṁ saṅkhārapaccayā viññāṇanti etthāpi vuttaṁ,
  hetuphalavisesadassanatthaṁ pana aṅgaparipūraṇatthañca 1- puna idha gahitaṁ. Tatra hi
  etassa visesena saṅkhāro hetu, avisesena nāmaṁ phalaṁ. Idha panassa avisesena
  nāmaṁ hetu, visesena phasso phalanti. Sokādayo pana yasmā sabbe ekacittakkhaṇe
  na sambhavanti, sabbasmiṁ ca cittappavattiṭṭhāne ceva citte ca nappavattanti,
  tasmā na gahitā. Jātijarāmaraṇāni pana acittakkhaṇamattānipi samānāni
  cittakkhaṇe antogadhattā aṅgaparipūraṇatthaṁ gahitāni. Evaṁ tāvettha yaṁ aññathā
  vuttaṁ, yañca avuttaṁ, taṁ veditabbaṁ.
      Yaṁ panettha ito paresu vāresu vuttaṁ, tassattho vuttanayeneva veditabbo.
  Yasmiṁ yasmiṁ pana vāre yo yo viseso āgato, taṁ taṁ tattha tattheva pakāsayissāMa.
      Yaṁ yathā paccayo yassāti ettha pana saṅkhārassa avijjā sampayutta-
  dhammasādhāraṇehi sahajātāññamaññanissayasampayuttātthiavigatapaccayehi chahi
  hetupaccayena cāti sattadhā paccayo. Tattha yasmā parato hetucatukkādīni tīṇi
  catukkāni avigatasampayuttāññamaññapaccayavasena vuttāni, tasmā idha tāni
  apanetvā avasesānaṁ vasena avijjā saṅkhārassa catudhā paccayoti veditabbo.
      Saṅkhāro viññāṇassa sādhāraṇehi chahi kammāhārapaccayehi cāti aṭṭhadhā
  paccayo, idha pana teyeva tayo apanetvā pañcadhāpi. Viññāṇaṁ nāmassa
  sādhāraṇehi chahi indriyāhārādhipatīhi cāti navadhā, idha pana teyeva tayo
  apanetvā chadhā. Nāmaṁ saḷāyatanassa 2- sādhāraṇehi chahi. Kiñci panettha
  adhipatipaccayena, kiñci āhārapaccayādīhīti anekadhā. Idha pana teyeva tayo
  apanetvā tidhā catudhā pañcadhā vā. Saḷāyatanaṁ phassassa yathā viññāṇaṁ nāmassa,
  evaṁ phasso vedanāya sādhāraṇehi chahi āhārapaccayena cāti sattadhā. Idha

  *  *  *  *  *  *
  Footnote: 1 chaṂa. aṅgapuṇṇatthañca 2 chaṂa. chaṭṭhāyatanassa
-------------------------------------------------
[page 218]
  Pana teyeva tayo apanetvā catudhā. Vedanā taṇhāya sādhāraṇehi chahi
  jhānindriyapaccayehi cāti aṭṭhadhā, idha pana teyeva tayo apanetvā pañcadhā.
  Taṇhā upādānassa yathā avijjā saṅkhārassa, evaṁ upādānaṁ bhavassa sādhāraṇehi
  chahi maggapaccayena cāti sattadhā, idha pana teyeva tayo apanetvā catudhā.
  Bhavo jātiyā yasmā jātīti idha saṅkhatalakkhaṇaṁ adhippetaṁ, tasmā pariyāyena
  upanissayapaccayeneva paccayo. Tathā jāti jarāmaraṇassāti.
      Ye ca 1- evaṁ vadanti "imasmiṁ catukke sabbesampi saṅkhārādīnaṁ avijjādayo
  sahajātapaccayena paccayā honti. Sahajātapaccayavaseneva hi paṭhamavāro āraddho"ti,
  te bhavādīnaṁ tathā abhāvaṁ sesapaccayānañca sambhavaṁ dassetvā paṭikkhipitabbā. Na
  hi bhavo jātiyā sahajātapaccayo hoti, na jāti jarāmaraṇassa. Ye cetesaṁ
  saṅkhārādīnaṁ avasesā paccayā vuttā, tepi sambhavantiyeva. Tasmā na sakkā
  chaḍḍetunti. Evaṁ tāva paṭhamavāre yaṁ yattha aññathā vuttaṁ, avuttañcāpi yaṁ
  yahiṁ, yañca yathā yassa paccayo hoti, taṁ veditabbaṁ. Dutiyavārādīsupi
  eseva nayo.
      Ayaṁ pana viseso:- dutiyavāre "nāmapaccayā phasso"ti vatvā
  saḷāyatanaṭṭhāne na kiñci vuttaṁ, taṁ kimatthanti. Paccayavisesadassanatthañceva
  mahānidānadesanāsaṅgahatthañca. Phassassa hi na kevalañca saḷāyatanameva 2- paccayo,
  vedanākkhandhādayo pana tayo khandhāpi paccayāyeva. Mahānidānasuttante cassa
  "atthi idappaccayā phassoti iti puṭṭhena satā ānanda atthītissa vacanīyaṁ.
  Kiṁpaccayā phassoti iti ce vadeyya, nāmapaccayā phassoti iccassa vacanīyan"ti 3-
  evaṁ saḷāyatanaṁ chaḍḍetvā ekādasaṅgiko paṭiccasamuppādo vutto. Tasmā
  imassa paccayavisesassa dassanatthaṁ imissā ca mahānidānasuttantadesanāya

  *  *  *  *  *  *
  Footnote: 1 chaṂa. pana 2 chaṂa. chaṭṭhāyatanameva
  3 dīṂa. 10/96/50
-------------------------------------------------
[page 219]
  Pariggahatthaṁ dutiyavāre "nāmapaccayā phasso"ti vatvā saḷāyatanaṭṭhāne na kiñci
  vuttanti. Esa tāva dutiyavāre viseso.
      Tatiyavāre pana "viññāṇapaccayā nāmarūpan"ti suttantabhājanīye āgatameva
  catutthamaṅgaṁ vuttaṁ, taṁ ekacittakkhaṇikattā paccayākārassa idha ayuttanti
  ce. Taṁ nāyuttaṁ, kasmā? salakkhaṇe 1- paccayabhāvato. Sacepi hi tattha rūpaṁ
  cittakkhaṇato uddhaṁ tiṭṭhati, tathāpissa taṁ viññāṇaṁ salakkhaṇe paccayo hoti.
  Kathaṁ? purejātassa tāva cittasamuṭṭhānassa aññassa vā pacchājātapaccayena.
  Vuttañhetaṁ "pacchājātā cittacetasikā dhammā purejātassa imassa kāyassa
  pacchājātapaccayena paccayo"ti. 2- Sahajātassa pana cittasamuṭṭhānassa
  nissayapaccayena paccayo. Yathāha "cittacetasikā dhammā cittasamuṭṭhānānaṁ rūpānaṁ
  nissayapaccayena paccayo"ti. 3-
      Yadi evaṁ purimavāresu kasmā evaṁ na vuttanti. Rūpappavattidesaṁ sandhāya
  desitattā. Ayañhi paccayākāro rūpappavattidese kāmabhave gabbhaseyyakānañceva
  aparipuṇṇāyatanaopapātikānañca rūpāvacaradevānañca vasena desito. Tenevettha
  "nāmarūpapaccayā saḷāyatanan"ti avatvā chaṭṭhāyatananti vuttaṁ. Tattha nāmaṁ
  heṭṭhā vuttanayameva. Rūpaṁ pana hadayarūpaṁ veditabbaṁ. Taṁ panetassa saḷāyatanassa
  nissayapaccayena ceva purejātapaccayena cāti dvidhā paccayo hotīti esa tatiyavāre
  viseso.
      Catutthavāro pana yonivasena saṁsedajaopapātikānaṁ 4- āyatanavasena
  paripuṇṇāyatanānaṁ bhavavasena kāmāvacarasattānaṁ vasena vutto. Tenevettha "nāmarūpa-
  paccayā saḷāyatanan"ti vuttaṁ. Tattha nāmaṁ saḷāyatanassa sahajātādīhi, cakkhvāyatanādīnaṁ
  pacchājātapaccayena. Rūpe hadayarūpaṁ saḷāyatanassa nissayapaccayapurejātapaccayehi,

  *  *  *  *  *  *
  Footnote: 1 chaṂa. sakakkhaṇe. evamuparipi 2 abhi. 40/11/7
  3 abhi. 40/8/5 4 chaṂa. opapātikānaṁ
-------------------------------------------------
[page 220]
  Cattāri mahābhūtāni cakkhvāyatanādīnaṁ sahajātanissayātthiavigatehi. Yasmā panesa
  ekacittakkhaṇiko paccayākāro, tasmā ettha saḷāyatanapaccayāti avatvā
  "chaṭṭhāyatanapaccayā phasso"ti vuttoti ayaṁ catutthavāre visesoti. 1-
      Evametesaṁ nānākāraṇaṁ 2- ñatvā puna sabbesveva tesu visesena paṭhamakā
  dve vārā arūpabhave paccayākāradassanatthaṁ vuttāti veditabbā. Arūpabhavasmiñhi
  rūpena asammissāni paṭiccasamuppādaṅgāni pavattanti. Tatiyo rūpabhave paccayākāra-
  dassanatthaṁ vutto. Rūpabhavasmiñhi satipi rūpasammissakatte saḷāyatanaṁ nappavattati.
  Catuttho kāmabhave paccayākāradassanatthaṁ vutto. Kāmabhavasmiñhi sakalaṁ saḷāyatanaṁ
  pavattati. Tatiyo vā rūpabhave ceva kāmbhave ca aparipuṇṇāyatanānaṁ akusalappavattikkhaṇaṁ
  sandhāya vutto. Catuttho vā kāmabhave paripuṇṇāyatanānaṁ. Paṭhamo vā sabbatthagāmitaṁ
  sandhāya vutto. So hi na katthaci cittappavattidese na pavattati. Dutiyo
  paccayavisesaṁ sandhāya vutto. Ekādasaṅgikattañhettha phassassa ca nāmapaccayattaṁ
  paccayaviseso. Tatiyo purimayonidvayaṁ sandhāya vutto. Purimāsu hi dvīsu yonīsu
  so sambhavati tattha sadā saḷāyatanassa asambhavato. Catuttho pacchimayonidvayaṁ
  sandhāya vutto. Pacchimāsu hi dvīsu yonīsu so sambhavati tattha sadā saḷāyatanassa
  sambhavatoti.
      Ettāvatā ca yaṁ vuttaṁ catūsupi vāresu:-
            "yaṁ yattha aññathā vuttaṁ avuttañcāpi yaṁ yahiṁ
             yaṁ yathā paccayo yassa taṁ sabbamūpalakkhaye"ti.
      Gāthāya atthadīpanā katā hotīti. 3-
             Etenevānusārena sabbametaṁ nayaṁ ito
             viseso yo ca taṁ jaññā catukkesu paresupi.

  *  *  *  *  *  *
  Footnote: 1 chaṂa. iti-saddo na dissati 2 chaṂa. nānākaraṇaṁ 3 chaṂa. hoti
-------------------------------------------------
[page 221]
                            2. Hetucatukka
      [244] Tattha yo tāva idha vutto nayo, so sabbattha pākaṭoyeva.
  Viseso pana evaṁ veditabbo:- hetucatukke tāva avijjā hetu assāti
  avijjāhetuko, avijjā assa sahavattanato yāva bhaṅgā pavattikā gamikāti vuttaṁ
  hoti. "avijjāpaccayā"ti Ca ettāvatā sahajātādipaccayavasena sādhāraṇato
  saṅkhārassa avijjā paccayoti dassetvā puna "avijjāhetuko"ti eteneva
  visesato avigatapaccayatā dassitā. Saṅkhārapaccayā viññāṇaṁ saṅkhārahetukantiādīsupi
  eseva nayo.
      Kasmā pana bhavādīsu hetukaggahaṇaṁ na katanti. Avigatapaccayaniyamābhāvato
  abhāvato ca avigatapaccayassa. "tattha Katamo upādānapaccayā bhavo, ṭhapetvā
  upādānaṁ vedanākkhandho saññākkhandho saṅkhārakkhandho viññāṇakkhandho, ayaṁ
  vuccati upādānapaccayā bhavo"ti vacanato upādānapaccayā catunnaṁ khandhānaṁ idha
  bhavoti nāmaṁ. Saṅkhārakkhandhe ca "jāti dvīhi khandhehi saṅgahitā"tiādivacanato 1-
  jātijarāmaraṇāni antogadhāni.
      Tattha yāva upādānaṁ, tāva jātijarāmaraṇānaṁ anupalabbhanato upādānaṁ
  bhavassa na niyamato avigatapaccayo hoti. "yā Tesaṁ tesaṁ dhammānaṁ jātī"tiādi-
  vacanato saṅkhatalakkhaṇesu jātiyā jarāmaraṇasaṅkhātassa bhavassa jātikkhaṇamatteyeva
  abhāvato avigatapaccayabhāvo na sambhavati. Tathā jātiyā jarāmaraṇakkhaṇe abhāvato.
  Upanissayapaccayeneva pana bhavo jātiyā. Jāti jarāmaraṇassa paccayoti sabbathāpi
  avigatapaccayaniyamābhāvato abhāvato ca avigatapaccayassa bhavādīsu hetukaggahaṇaṁ na
  katanti veditabbaṁ.
      Keci panāhu:- "bhavo duvidhenā"ti vacanato upapattimissako bhavo, na
  ca upapattibhavassa upādānaṁ avigatapaccayo hotīti "upādānapaccayā bhavo

  *  *  *  *  *  *
  Footnote: 1 abhi. 36/71/13
-------------------------------------------------
[page 222]
  Upādānahetuko"ti avatvā "upādānapaccayā bhavo"ti vutto. Idha pacchinnattā
  paratopi na vuttanti. Taṁ idha upapattimissakassa bhavassa anadhippetattā ayuttaṁ.
  Arūpakkhandhā hi idha bhavoti āgatā.
      Bhavapaccayā jātīti etthapi 1- ṭhapetvā jātijarāmaraṇāni avaseso bhavo
  jātiyā paccayoti veditabbo. Kasmā? jātiādīnaṁ jātiyā appaccayattā. Yadi
  evaṁ "ṭhapetvā jātijarāmaraṇāni bhavo jātiyā paccayo"ti vattabboti. Āma
  vattabbo, vattabbapadesābhāvato pana na vutto. Dasamaṅganiddese hi upādāna-
  paccayasambhūto bhavo vattabbo, ekādasamaṅganiddese jāti vattabbā. Yo pana
  bhavo jātiyā paccayo, tassa vattabbapadeso natthīti vattabbapadesābhāvato na
  vutto. Avuttopi pana yuttito gahetabboti. Viññāṇapaccayā nāmarūpantiādīsu
  ca viññāṇādīnaṁ avigatapaccayabhāvasambhavato viññāṇahetukādivacanaṁ katanti esa
  hetucatukke viseso.
                          --------------
                           3. Sampayuttacatukka
      [245] Sampayuttacatukkepi avijjāpaccayāti ettāvatā sahajātādipaccaya-
  vasena saṅkhārassa avijjāpaccayataṁ dassetvā puna "avijjāsampayutto"ti
  sampayuttapaccayatā dassitā. Sesapadesupi eseva nayo. Yasmā pana arūpīnaṁ dhammānaṁ
  rūpadhammehi sampayogo natthi, tasmā viññāṇapaccayā nāmarūpantiādīsupi 2-
  tatiyacatutthavārapadesu "viññāṇasampayuttaṁ nāman"tiādinā nayena yaṁ labbhati,
  tadeva gahitanti esa sampayuttacatukke viseso.
                           4. Aññamaññacatukka
      [246] Aññamaññacatukkepi avijjāpaccayāti sahajātādipaccayavasena
  saṅkhārassa avijjāpaccayataṁ dassetvā "saṅkhārapaccayāpi avijjā"ti

  *  *  *  *  *  *
  Footnote: 1 chaṂa. ettha ca 2 chaṂa. pi-saddo na dissati
-------------------------------------------------
[page 223]
  Aññamaññapaccayatā dassitā. Sesapadesupi eseva nayo. Yasmā pana bhavo nippadeso,
  upādānaṁ sappadesaṁ, sappadesadhammo ca nippadesadhammassa paccayo hoti. Na
  nippadesadhammo sappadesadhammassa, tasmā ettha "bhavapaccayāpi upādānan"ti na
  vuttaṁ. Heṭṭhā vā desanāya pacchinnattā evaṁ na vuttaṁ. Yasmā pana 1-
  nāmarūpapaccayā saḷāyatanaṁ atthi, saḷāyatanapaccayā ekacittakkhaṇe nāmarūpaṁ natthi,
  yassa saḷāyatanaṁ aññamaññapaccayo bhaveyya, tasmā catutthavāre "saḷāyatanapaccayāpi 2-
  nāmarūpan"ti yaṁ labbhati tadeva gahitanti esa aññamaññacatukke viseso.
                         Avijjāmūlakanayamātikā.
                            ----------
                         Saṅkhārādimūlakanayamātikā
      [247] Idāni saṅkhārapaccayā avijjāti saṅkhāramūlakanayo āraddho.
  Tatthāpi yathā avijjāmūlake, evaṁ cattāri catukkāni soḷasa ca vārā veditabbā.
  Paṭhamacatukke pana paṭhamavārameva dassetvā desanā saṅkhittā. Yathā cettha, evaṁ
  viññāṇamūlakādīsupi. Tattha sabbesveva tesu saṅkhāramūlakādīsu aṭṭhasu nayesu
  "saṅkhārapaccayā avijjā"tiādinā nayena sahajātādipaccayavasena avijjāya
  saṅkhārādipaccayataṁ dassetvā puna "avijjāpaccayā saṅkhāro"tiādinā nayena
  ekacittakkhaṇepi paccayākāracakkassa pavatti dassitā.
      Kasmā pana bhavamūlakā jātijarāmaraṇamūlakā vā nayā na vuttā, kiṁ
  bhavapaccayā avijjā na hotīti? no na hoti, "saṅkhārapaccayā avijjā"ti
  evamādīsu pana vuccamānesu na koci bhavapariyāpanno dhammo avijjāya paccayo
  na vutto. Tasmā apubbassa aññassa avijjāpaccayassa vattabbassa abhāvato
  bhavamūlakanayo na vutto. Bhavaggahaṇena ca avijjāpi saṅgahaṁ gacchati, tasmā
  "bhavapaccayā avijjā"ti vuccamāne "avijjāpaccayā avijjā"tipi vuttaṁ siyā, na

  *  *  *  *  *  *
  Footnote: 1 chaṂa. ca 2 chaṂa. chaṭṭhāyatanapaccayāpi
-------------------------------------------------
[page 224]
  Ca ekacittakkhaṇe avijjā avijjāya paccayo nāma hoti. Tattha pacchinnattāva
  jātijarāmaraṇamūlakāpi nayā na gahitā. Apica bhave jātijarāmaraṇānipi antogadhāni,
  na cetāni ekacittakkhaṇe avijjāya paccayā hontīti bhavamūlakā jātijarāmaraṇamūlakā
  vā nayā na vuttāti.
                            Mātikāvaṇṇanā.
                             ---------
                          Akusalaniddesavaṇṇanā
      [248-9] Idāni yathā heṭṭhā cittuppādakaṇḍe kusalattikaṁ ādiṁ
  katvā nikkhittamātikāya paṭipāṭiyā paṭhamaṁ kusalaṁ bhājitaṁ, tathā idha mātikāya
  anikkhittattā paṭhamaṁ kusalaṁ anāmasitvā "avijjāpaccayā saṅkhāro"ti akusaladhammavasena
  mātikāya nikkhittattā nikkhepapaṭipāṭiyāva avijjādīni paṭiccasamuppādaṅgāni
  bhājetvā dassetuṁ katame dhammā akusalātiādimāha. Tassattho heṭṭhā cittuppāda-
  kaṇḍe 1- vuttanayeneva veditabbo. Yasmā pana ekacittakkhaṇe taṇhāya ca
  kāmupādānassa ca sambhavo natthi, tasmā yaṁ ettha taṇhāpaccayā upādānaṁ labbhati,
  tadeva dassetuṁ diṭṭhi diṭṭhigatantiādi vuttaṁ.
      Bhavaniddese ca yasmā upādānaṁ saṅkhārakkhandhe saṅgahaṁ gacchati, tasmā
  "ṭhapetvā upādānaṁ vedanākkhandho saññākkhandho saṅkhārakkhandho viññāṇakkhandho"ti
  vuttaṁ. Evañhi vuccamāne upādānassa upādānapaccayattaṁ āpajjeyya,
  na ca tadeva tassa paccayo hoti. Jātiādiniddesesu yasmā ete arūpadhammānaṁ
  jātiādayo, tasmā "khaṇḍiccaṁ pāliccaṁ valittacatā cuti cavanatā"ti na vuttaṁ.
      [250] Evaṁ paṭhamavāraṁ niṭṭhapetvā puna dutiyavāre yasmiṁ samaye
  paṭhamavārena paccayākāro dassito, tasmiṁyeva samaye aparenapi nayena paccayākāraṁ
  dassetuṁ visuṁ samayavavatthānavāraṁ avatvā tasmiṁ samaye avijjāpaccayā

  *  *  *  *  *  *
  Footnote: 1 saṅgaṇī. A. 1/365/304
-------------------------------------------------
[page 225]
  Saṅkhārotiādinā nayena desanā katā. Tattha ṭhapetvā phassanti idaṁ yasmā phassopi
  nāmapariyāpanno, tasmā phassassa nāmato nīharaṇatthaṁ vuttaṁ.
      [252] Tatiyavāre yassa cittasamuṭṭhānarūpassa viññāṇaṁ paccayo, tasmiṁ
  pavattamāne yasmā tenupaladdhānaṁ 1- cakkhvāyatanādīnaṁ upacitattaṁ paññāyati, tasmā
  cakkhvāyatanassa upacayotiādi vuttaṁ. Yasmā ca kammajarūpassāpi tasmiṁ samaye
  pavattamānassa 2- viññāṇaṁ pacchājātapaccayena paccayo hoti, tasmāpi evaṁ vuttaṁ.
  Tattha kiñcāpi kammajaṁ cittasamuṭṭhānanti dveva santatiyo gahitā, itarāpi pana
  dve santatiyo gahetabbā. Tāsampi hi viññāṇaṁ paccayo hotiyeva.
      [254] Catutthavāre pana yasmā ekacittakkhaṇepi mahābhūtarūpapaccayā
  cakkhvāyatanādīni, hadayarūpapaccayā saḷāyatanaṁ, 3- nāmapaccayā ca pacchājātasahajātādi-
  vasena yathānurūpaṁ sabbānipi pavattanti, tasmā tattha katamaṁ nāmarūpapaccayā saḷāyatanaṁ,
  cakkhvāyatanantiādi vuttanti.
                          Paṭhamacatukkaniddeso.
      [256] Dutiyacatukke sabbaṁ uttānameva.
      [264] Tatiyacatukke yassa sampayuttapaccayabhāvo na hoti, yassa ca hoti,
  taṁ visuṁ visuṁ dassetuṁ idaṁ vuccati viññāṇapaccayā nāmarūpaṁ viññāṇasampayuttaṁ
  nāmantiādi vuttaṁ.
                          Tatiyacatukkaniddeso.
      [272] Catutthacatukke phassapaccayā nāmaniddese kiñcāpi "ṭhapetvā
  phassaṁ vedanākkhandho .pe. Viññāṇakkhandho, idaṁ vuccati phassapaccayā nāman"ti
  na vuttaṁ, tathāpi anantarātītapadaniddese "ṭhapetvā phassaṁ vedanākkhandho
  .pe. Viññāṇakkhandho"ti vuttattā avuttampi taṁ vuttameva hoti. Yadeva hi
  nāmaṁ phassassa paccayo, phassopi tasseva paccayoti.
                          Catutthacatukkaniddeso.

  *  *  *  *  *  *
  Footnote: 1 chaṂa. tenupatthaddhānaṁ 2 chaṂa. vattamānassa 3 chaṂa. chaṭṭhāyatanaṁ
-------------------------------------------------
[page 226]
      Yathā cāyaṁ catutthacatukke 1- soḷasavārappabhedo avijjāmūlako paṭhamanayo
  etasmiṁ paṭhamākusalacitte pakāsito, evaṁ saṅkhāramūlakādayo aṭṭha nayāpi veditabbā,
  pāli pana saṅkhittā. Evameva tasmiṁ paṭhamākusalacitteyeva nava nayā chattiṁsa
  catukkāni catucattāḷīsādhikañca vārasataṁ hotīti veditabbā. 2-
      [280] Idāni imināva nayena sesākusalacittesupi paccayākāraṁ dassetuṁ
  katame dhammā akusalātiādimāraddhaṁ. Tattha yasmā diṭṭhivippayuttesu taṇhāpaccayā
  upādānaṁ natthi, tasmā upādānaṭṭhāne upādānaṁ viya daḷhanipātinā adhimokkhena
  padaṁ pūritaṁ. Domanassasahagatesu ca yasmā vedanāpaccayā taṇhāpi natthi,
  tasmā taṇhāṭṭhāne taṇhā viya balavakilesena paṭighena padaṁ pūritaṁ, upādānaṭṭhāne
  adhimokkheneva. Vicikicchāsampayutte pana yasmā sanniṭṭhānābhāvato
  adhimokkhopi natthi, tasmā taṇhāṭṭhāne balavakilesabhūtāya vicikicchāya padaṁ pūritaṁ,
  upādānaṭṭhānaṁ parihīnameva. Uddhaccasampayutte pana yasmā adhimokkho atthi,
  tasmā taṇhāṭṭhāne balavakilesena uddhaccena padaṁ pūritaṁ, upādānaṭṭhāne
  adhimokkheneva. Sabbattheva ca visesamattaṁ dassetvā pāli saṅkhittā. Yo cāyaṁ
  viseso dassito, tattha kevalaṁ adhimokkhaniddesova apubbo. Sesaṁ heṭṭhā
  āgatameva.
      Adhimokkhaniddese pana adhimuccanavasena adhimokkho. Adhimuccati vā tena ārammaṇe
  cittaṁ nibbicikicchatāya sanniṭṭhānaṁ gacchatīti adhimokkho. Adhimuccanākāro
  adhimuccanā. Tassa cittassa tasmiṁ vā ārammaṇe adhimuttatāti tadadhimuttatā.
  Sabbacittesu ca paṭhamacitte vuttanayeneva nayacatukkavārappabhedo veditabbo.
  Kevalañhi vicikicchāsampayutte upādānamūlakassa nayassa abhāvā aṭṭha nayā
  dvattiṁsa catukkāni aṭṭhavīsādhikañca vārasataṁ hotīti.
                          Akusalaniddesavaṇṇanā.
                             --------

  *  *  *  *  *  *
  Footnote: 1 cha. catucatukko 2 chaṂa. veditabbaṁ
-------------------------------------------------
[page 227]
                           Kusalaniddesavaṇṇanā
      [292] Idāni imināva nayena kusalacittādīsupi paccayākāraṁ dassetuṁ
  katame dhammā kusalātiādimāraddhaṁ. Yathā pana akusale paṭhamaṁ mātikaṁ nikkhipitvā
  pacchā niddeso kato, na tathā idha. Kasmā? appanāvāre nānattabhāvato. 1-
  Lokiyakusalādīsu hi tesaṁ dhammānaṁ dukkhasaccapariyāpannattā "evametassa kevalassa
  dukkhakkhandhassā"ti appanā hoti, lokuttarakusalādīsu "evametesaṁ dhammānan"ti.
  Tasmā ettha sādhāraṇato mātikaṁ ṭhapetuṁ na sakkāti pāṭiyekkaṁ tesaṁ tesaṁ
  kusalādīnaṁ mātikaṁ uddisitvāva niddeso katoti.
      Tattha yasmā ekacittakkhaṇe kusalasaṅkhārena saddhiṁ avijjā natthi, tasmā
  taṁ avatvā avijjā viya akusalānaṁ, kusalānaṁ mūlato kusalamūlaṁ, taṇhupādānānañca
  abhāvato taṇhāṭṭhāne taṇhā viya ārammaṇe ajjhogāḷho pasādo,
  upādānaṭṭhāne upādānaṁ viya daḷhanipātī nāma adhimokkho vutto. Sesaṁ
  heṭṭhā vuttanayeneva veditabbanti.
                          Kusalaniddesavaṇṇanā.
                            -----------
                         Abyākataniddesavaṇṇanā
      [306] Abyākataṁ heṭṭhā cittuppādakaṇḍe 2- āgatapaṭipāṭiyāva vibhattaṁ.
  Sabbavāresu ca avijjāmūlakā nayā parīhīnā. Kasmā? avijjāṭṭhāne ṭhapetabbassa
  Abhāvato. Kusalacittesu hi avijjāṭṭhāne ṭhapetabbaṁ kusalamūlaṁ atthi, cakkhu-
  viññāṇādīsu natthi. Sahetukesu pana kiñcāpi atthi, evaṁ santepi idha pacchinnattā
  tattha na gahitaṁ, pañcaviññāṇasote sotapatitāva hutvā desanā katāti veditabbā.
      Visesato panettha cakkhuviññāṇādīsu taṇhāṭṭhānaṁ upādānaṭṭhānaṁ ca
  parihīnaṁ. Kasmā? taṇhāṭṭhānārahassa balavadhammassa abhāvā adhimokkharahitattā

  *  *  *  *  *  *
  Footnote: 1 chaṂa. nānattasambhavato 2 abhi. 34/431/120
-------------------------------------------------
[page 228]
  Ca. Sesāhetukeseu pana 1- taṇhāṭṭhānameva parihīnaṁ. Sahetukesu pasādasabbhāvato
  taṇhāṭṭhāne pasādena padaṁ pūritaṁ. Evamettha kusalākusalavipākesu cakkhu-
  viññāṇādīsu saṅkhāraviññāṇanāmasaḷāyatanaphassavedanāmūlakā cha cha, sesāhetukesu
  adhimokkhamūlakena saddhiṁ satta satta, sahetukesu pana 1- pasādamūlakena saddhiṁ
  aṭṭha aṭṭha nayā veditabbā.
      Tattha cakkhuviññāṇādīsupi catunnampi catukkānaṁ ādivārova vutto.
  Dutiyavāro pacacyavisesaṭṭhena labbhamānopi na vutto, tatiyacatutthavārā asambhavatoyeva.
  Rūpamissakā hi te, na ca cakkhuviññāṇādīni rūpaṁ samuṭṭhāpenti. Yathā ca
  paṭhamacatukke dve vārā labbhanti, evaṁ sesacatukkesupi. Tasmā paṭhamacatukke
  dutiyavāro sesacatukkesu ca dve dve vārā avuttāpi vuttāva hontīti
  veditabbā. Sesāhetukābyākate sabbacatukkesu sabbepi vārā labbhanti, idha
  pacchinnattā pana parato na gahitā. Sotapatitāva hutvā desanā katāti. Sesa-
  sahetukavipākesupi eseva nayo aññatra arūpāvacaravipākā. Arūpāvacaravipākasmiñhi
  vāradvayameva labbhatīti.
                         Abyākataniddesavaṇṇanā.
                             ---------
                       Avijjāmūlakakusalaniddesavaṇṇanā
      [334] Idāni aparenapi 2- pariyāyena ekacittakkhaṇe paccayākāraṁ dassetuṁ
  puna katame dhammā kusalātiādimāraddhaṁ. Tattha avijjāpaccayāti upanissayapaccayataṁ
  sandhāya vuttaṁ. Teneva niddesavāre "tattha katamā avijjā"ti avibhajitvā "tattha
  katamo avijjāpaccayā saṅkhāro"ti vibhattaṁ. Kusalacetanāsaṅkhāto hi saṅkhāroyeva
  tasmiṁ samaye cittena sahajāto hoti, na avijjā.

  *  *  *  *  *  *
  Footnote: 1 chaṂa. pana-saddo na dissati 2 chaṂa. aparena
-------------------------------------------------
[page 229]
      Tattha lokiyakusalassa heṭṭhā suttantabhājanīye vuttanayeneva avijjā paccayo
  hoti. Yasmā ca 1- appahīnāvijjo avijjāya pahānatthaṁ lokuttaraṁ bhāveti, tasmā
  tassāpi samatikkamavasena paccayo hoti. Avijjāvatoyeva hi kusalāyūhanaṁ hoti,
  na itarassa. Tattha tebhūmikakusale sammohavasenapi samatikkamabhāvanāvasenapi āyūhanaṁ
  labbhati, lokuttare samucchedabhāvanāvasenāti. Sesaṁ vuttanayameva.
      Ayaṁ pana viseso:- yathā heṭṭhā ekekakusale catunnaṁ catukkānaṁ vasena
  nava soḷasakā laddhā, tathā idha na labbhanti. Kasmā? avijjāya avigatasampayutta-
  aññamaññapaccayābhāvato, upanissayapaccayavasena 2- panettha paṭhamacatukkameva
  labbhati, tampi paṭhamavārameva dassetvā saṅkhittaṁ, nīharitvā pana dassetabbanti.
                     Avijjāmūlakakusalaniddesavaṇṇanā.
                       ---------------
                     Kusalamūlakavipākaniddesavaṇṇanā
      [343] Idāni abyākatesupi apareneva nayena paccayākāraṁ dassetuṁ
  katame dhammā abyākatātiādimāraddhaṁ. Tattha kusalamūlapaccayāti idampi upanissaya-
  paccayataṁ sandhāya vuttaṁ. Kusalavipākassa hi kusalamūlaṁ akusalavipākassa ca akusalamūlaṁ
  upanissayapaccayo hoti, nānākkhaṇikakammapaccaye pana vattabbameva natthi. Tasmā
  esa upanissayapaccayena ceva nānākkhaṇikakammapaccayena ca paccayo hoti. Teneva
  niddesavāre "tattha katamaṁ kusalamūlan"ti avibhajitvā "tattha katamo kusalamūlapaccayā
  saṅkhāro"ti vibhattaṁ. Akusalavipākepi eseva nayo.
      Avijjāmūlakakusalaniddese viya ca imasmimpi vipākaniddese paṭhamaṁ
  paccayacatukkameva labbhati, tampi paṭhamavāraṁ dassetvā saṅkhittaṁ. Tasmā ekekasmiṁ
  vipākacitte ekamekasseva catukkassa vasena kusalamūlake akusalamūlake 3- ca naye
  vārappabhedo veditabbo. Kiriyādhammānaṁ pana yasmā neva avijjā na

  *  *  *  *  *  *
  Footnote: 1 chaṂa. pana 2 chaṂa. upanissayavasena 3 chaṂa. kusalamūlamūlake akusalamūlamūlake
-------------------------------------------------
[page 230]
  Kusalākusalamūlāni upanissayapaccayataṁ labhanti, tasmā kiriyāvasena paccayākāro
  na vuttoti.
      Evamesa:-
            akusalakusalābyākata- dhammesu anekabhedato vatvā
            kusalākusalānaṁ pana vipāke ca upanissayavasena.
            Puna ekadhāva vutto vādippavarena paccayākāro
            dhammappaccayabhede ñāṇassa pabhedajananatthaṁ.
            Pariyattisavanacintana- paṭipattikkamavivajjitānañca
            yasmā ñāṇapabhedo na kadācipi hoti etasmiṁ.
            Pariyattisavanacintana- paṭipattikkamato sadā dhīro
            tattha kayirā na haññaṁ karaṇīyataraṁ tato atthīti.
      Ayaṁ pana paccayākāro suttantābhidhammabhājanīyavasena dveparivaṭṭameva
  nīharitvā bhājetvā dassito hoti.
                      Abhidhammabhājanīyavaṇṇanā niṭṭhitā.
                      Sammohavinodaniyā vibhaṅgaṭṭhakathāya
                    paṭiccasamuppādavibhaṅgavaṇṇanā niṭṭhitā.
                         ----------------
-------------------------------------------------
[page 231]
                          7. Satipaṭṭhānavibhaṅga
                    1. Suttantabhājanīya uddesavāravaṇṇanā
      [355] Idāni tadanantare satipaṭṭhānavibhaṅge cattāroti gaṇanaparicchedo,
  tena na tato heṭṭhā na uddhanti satipaṭṭhānaparicchedaṁ dīpeti. Satipaṭṭhānāti
  tayo satipaṭṭhānā:- satigocaropi tidhā paṭipannesu sāvakesu satthuno paṭighānunaya-
  vītivattatāpi satipi. "catunnaṁ Bhikkhave satipaṭṭhānānaṁ samudayañca atthaṅgamañca
  desissāmi, taṁ suṇātha. Ko ca bhikkhave kāyassa samudayo. Āhārasamudayā
  kāyassa samudayo"tiādīsu 1- hi satigocaro satipaṭṭhānanti vuccati. Tathā "kāyo
  upaṭṭhānaṁ, no sati. Sati upaṭṭhānañceva sati cā"tiādīsu. 2- Tassattho:-
  patiṭṭhāti asminti paṭṭhānaṁ. Kā patiṭṭhāti? sati. Satiyā paṭṭhānaṁ satipaṭṭhānaṁ,
  padhānaṁ ṭhānanti vā paṭṭhānaṁ, satiyā paṭṭhānaṁ satipaṭṭhānaṁ hatthiṭṭhānaṁ
  assaṭṭhānantiādīni 3- viya.
      "tayo Satipaṭṭhānā yadariyo sevati, yadariyo sevamāno satthā gaṇamanu-
  sāsitumarahatī"ti 4- ettha tidhā paṭipannesu sāvakesu satthuno paṭighānunayavītivattatā
  satipaṭṭhānanti vuttā. Tassattho:- paṭṭhapetabbato paṭṭhānaṁ, pavattayitabbatoti
  attho. Kena paṭṭhapetabbatoti? satiyā, satiyā paṭṭhānaṁ satipaṭṭhānaṁ. "cattāro
  Satipaṭṭhānā bhāvitā bahulīkatā satta bojjhaṅge paripūrentī"tiādīsu 5- pana
  satiyeva satipaṭṭhānanti vuccati. Tassattho:- patiṭṭhātīti paṭṭhānaṁ, upaṭṭhāti
  okkantitvā pakkhanditvā pavattatīti 6- attho. Satiyeva paṭṭhānaṭṭhena satipaṭṭhānaṁ.
  Athavā saraṇaṭṭhena sati, upaṭṭhānaṭṭhena paṭṭhānaṁ. Iti sati ca sā paṭṭhānañcātipi

  *  *  *  *  *  *
  Footnote: 1 saṁṂa. 19/408/161 2 khu.paṭi. 31/727/623 (syā)
  3 chaṂa. hatthiṭṭhānāssaṭṭhānādīni 4 Ma.u. 14/304/279
  5 Ma.u. 14/147/130 6 chaṂa. vattatīti
-------------------------------------------------
[page 232]
  Satipaṭṭhānaṁ. Idamidha adhippetaṁ. Yadi evaṁ kasmā satipaṭṭhānāti bahuvacanaṁ
  katanti? satiyā bahuttā. Ārammaṇabhedena hi bahudhā katā 1- satiyoti.
      Kasmā pana bhagavatā cattārova satipaṭṭhānā vuttā anūnā anadhikāti?
  veneyyahitattā. Taṇhācaritadiṭṭhicaritasamathayānikavipassanāyānikesu hi mandatikkhavasena
  dvidhā pavattesu mandassa taṇhācaritassa oḷārikaṁ kāyānupassanāsatipaṭṭhānaṁ visuddhi-
  maggo, tikkhassa sukhumaṁ vedanānupassanāsatipaṭṭhānaṁ. Diṭṭhicaritassapi mandassa
  nātippabhedagataṁ cittānupassanāsatipaṭṭhānaṁ visuddhimaggo, tikkhassa atippabhedagataṁ
  dhammānupassanāsatipaṭṭhānaṁ. Samathayānikassa ca mandassa akicchena adhigantabbanimittaṁ
  paṭhamaṁ satipaṭṭhānaṁ visuddhimaggo, tikkhassa oḷārikārammaṇe asaṇṭhahanato dutiyaṁ.
  Vipassanāyānikassāpi mandassa nātippabhedagatārammaṇaṁ tatiyaṁ, tikkhassa
  atippabhedagatārammaṇaṁ catutthaṁ. Iti cattārova vuttā anūnā anadhikāti.
      Subhasukhaniccāttabhāvavipallāsappahānatthaṁ vā. Kāyo hi asubho, tattha ca
  subhavipallāsavipallaṭṭhā 2- sattā. Tesaṁ tattha asubhabhāvadassanena tassa vipallāsassa
  pahānatthaṁ paṭhamaṁ satipaṭṭhānaṁ vuttaṁ. Sukhaṁ niccaṁ attāti gahitesupi ca vedanādīsu
  vedanā dukkhā, cittaṁ aniccaṁ, dhammā anattā, etesu ca sukhaniccāttabhāva-
  vipallāsavipallaṭṭhā 2- sattā. Tesaṁ tattha dukkhādibhāvadassanena tesaṁ vipallāsānaṁ
  pahānatthaṁ sesāni tīṇi vuttānīti evaṁ subhasukhaniccāttabhāvavipallāsappahānatthaṁ
  vā cattārova vuttā anūnā anadhikāti veditabbā. Na kevalañca vipallāsap-
  pahānatthameva, athakho caturoghayogāsavaganthaupādānāgatippahānatthampi catubbidhāhāra-
  pariññatthañca cattārova vuttāti veditabbā. Ayaṁ tāva pakaraṇanayo.
      Aṭṭhakathāyaṁ pana "saraṇavasena ceva ekattasamosaraṇavasena ca ekameva
  satipaṭṭhānaṁ ārammaṇavasena cattāro"ti etadeva vuttaṁ. Yathā hi catudvāre
  nagare pācīnato āgacchantā pācīnadisāya uṭṭhānakaṁ bhaṇḍaṁ gahetvā

  *  *  *  *  *  *
  Footnote: 1 chaṂa. bahukā tā 2 chaṂa.....vipallatthā
-------------------------------------------------
[page 233]
  Pācīnadvārena nagarameva pavisanti, dakkhiṇato, pacchimato, uttarato āgacchantā
  uttaradisāya uṭṭhānakaṁ bhaṇḍaṁ gahetvā uttaradvārena nagarameva pavisanti. Evaṁ
  sampadamidaṁ veditabbaṁ. Nagaraṁ viya hi nibbānamahānagaraṁ, dvāraṁ viya aṭṭhaṅgiko
  lokuttaramaggo, pācīnadisādayo viya kāyādayo.
      Yathā pācīnato āgacchantā pācīnadisāya uṭṭhānakaṁ bhaṇḍaṁ gahetvā
  pācīnadvārena nagarameva pavisanti, evaṁ kāyānupassanāmukhena āgacchantā
  cuddasavidhena kāyānupassanaṁ bhāvetvā kāyānupassanābhāvanānubhāvanibbattena
  ariyamaggena ekaṁ nibbānameva osaranti. Yathā dakkhiṇato āgacchantā
  dakkhiṇadisāya uṭṭhānakaṁ bhaṇḍaṁ gahetvā dakkhiṇadvārena nagarameva pavisanti,
  evaṁ vedanānupassanāmukhena āgacchantā navavidhena vedanānupassanaṁ bhāvetvā
  vedanānupassanābhāvanānubhāvanibbattena ariyamaggena ekaṁ nibbānameva osaranti.
  Yathā pacchimato āgacchantā pacchimadisāya uṭṭhānakaṁ bhaṇḍaṁ gahetvā pacchimadvārena
  nagarameva pavisanti, evaṁ cittānupassanāmukhena āgacchantā soḷasavidhena
  cittānupassanaṁ bhāvetvā cittānupassanābhāvanānubhāvanibbattena ariyamaggena
  ekaṁ nibbānameva osaranti. Yathā uttarato āgacchantā uttaradisāya uṭṭhānakaṁ
  bhaṇḍaṁ gahetvā uttaradvārena nagarameva pavisanti, evaṁ dhammānupassanāmukhena
  āgacchantā pañcavidhena dhammānupassanaṁ bhāvetvā dhammānupassanābhāvanānubhāva-
  nibbattena ariyamaggena ekaṁ nibbānameva osarantīti evaṁ saraṇavasena ceva
  ekattasamosaraṇavasena ca ekameva satipaṭṭhānaṁ ārammaṇavasena cattārova 1-
  vuttāti veditabbā.
      Idha bhikkhūti ettha kiñcāpi bhagavatā devaloke nisīditvā ayaṁ
  satipaṭṭhānavibhaṅgo kathito, ekabhikkhupi tattha bhagavato santike nisinnako nāma natthi.
  Evaṁ santepi yasmā ime cattāro satipaṭṭhāne bhikkhū bhāventi. Bhikkhugocarā

  *  *  *  *  *  *
  Footnote: 1 chaṂa. cattāroti
-------------------------------------------------
[page 234]
  Hi ete, tasmā idha bhikkhūti ālapati. Kiṁ panete satipaṭṭhāne bhikkhūyeva
  bhāventi na bhikkhunīādayoti? bhikkhunīādayopi bhāventi, bhikkhū pana aggaparisā.
  Iti aggaparisattā idha bhikkhūti ālapati. Paṭipattiyā vā bhikkhubhāvadassanato
  evamāha. Yo hi imaṁ paṭipattiṁ paṭipajjati, so bhikkhu nāma hoti. Paṭipannako
  hi devo vā hotu manusso vā, bhikkhūti saṅkhyaṁ gacchateva. 1- Yathāha:-
                  "alaṅkato cepi samañcareyya
                   santo danto niyato brahmacārī
                   sabbesu bhūtesu nidhāya daṇḍaṁ
                   so brāhmaṇo so samaṇo sa bhikkhū"ti. 2-
                   Kāyānupassanāuddesavaṇṇanā
      ajjhattanti niyakajjhattaṁ adhippetaṁ, tasmā ajjhattaṁ kāyeti attano kāyeti
  attho. Tattha kāyeti rūpakāye. Rūpakāyo hi idha aṅgapaccaṅgānaṁ kesādīnañca
  dhammānaṁ samūhaṭṭhena hatthikāyāssakāyarathakāyādayo viya kāyoti adhippeto. Yathā
  ca samūhaṭṭhena, evaṁ kucchitānaṁ āyaṭṭhena. Kucchitānañhi paramajegucchānaṁ kesādīnaṁ 3-
  āyotipi kāyo. Āyoti uppattideso. Tatrāyaṁ vacanattho:- āyanti tatoti
  āyo. Ke āyanti? kucchitā kesādayo, iti kucchitānaṁ kesādīnaṁ āyoti kāyo.
      Kāyānupassīti kāyaṁ anupassanasīlo 4- kāyaṁ vā anupassamāno. Kāyeti
 ca vatvāpi puna kāyānupassīti dutiyakāyaggahaṇaṁ asammissato vavatthānaghana-
  vinibbhogādidassanatthaṁ katanti veditabbaṁ. Tena na kāyeyeva 5- vedanānupassī
 cittadhammānupassī vā, athakho kāye kāyānupassīyevāti kāyasaṅkhāte vatthusmiṁ
 kāyānupassanākārasseva dassanena asammissato vavatthānaṁ dassitaṁ hoti. Tathā

  *  *  *  *  *  *
  Footnote: 1 chaṂa. saṅkhaṁ gacchatiyeva 2 khuḍha. 25/142/42 3 chaṂa. so
  4 chaṂa. kāyānupassana... 5 cha. kāye
-------------------------------------------------
[page 235]
  Na kāye aṅgapaccaṅgavinimuttaekadhammānupassī, nāpi kesalomādivinimuttaitthī-
  purisānupasSī. Yopi cettha kesalomādiko bhūtupādāyasamūhasaṅkhāto kāyo, tatthāpi
  na bhūtupādāyavinimuttaekadhammānupassī, athakho rathasambhārānupassako viya
  aṅgapaccaṅgasamūhānupassī, nagarāvayavānupassako viya kesalomādisamūhānupassī,
  kadalikkhandhapattavaṭṭivinibhuñjako viya ca rittamuṭṭhivinivedhako 1- viya ca bhūtupādāya-
  samūhānupassīyevāti nānappakārato samūhavaseneva kāyasaṅkhātassa vatthuno dassanena
  ghanavinibbhogo dassito hoti. Na hettha yathāvuttasamūhavinimutto kāyo vā
  itthī vā puriso vā añño vā koci dhammo dissati, yathāvuttadhammassa
  samūhamatteyeva pana tathā tathā sattā micchābhinivesaṁ karonti. Tenāhu porāṇā:-
             "yaṁ passati na taṁ diṭṭhaṁ yaṁ diṭṭhaṁ taṁ na passati
              apassaṁ bajjhate muḷho bajjhamāno na muccatī"ti.
      Ghanavinibbhogādidassanatthanti vuttaṁ, ādisaddena cettha ayampi attho
 veditabbo:- ayañhi etasmiṁ kāye kāyānupassīyeva, na aññadhammānupasSī.
 Kiṁ vuttaṁ hoti? yathā anudakabhūtāyapi marīciyā udakānupassino honti. Na evaṁ
 Aniccadukkhānattāsubhabhūteyeva imasmiṁ kāye niccasukhāttasubhabhāvānupassī, athakho
 kāyānupassī aniccadukkhānattāsubhākārasamūhānupassīyevāti vuttaṁ hoti. Athavā yvāyaṁ
 mahāsatipaṭṭhāne "idha bhikkhave bhikkhu araññagato vā .pe. So satova
 assasatī"tiādinā 2- nayena assāsapassāsādicuṇṇakajātāṭṭhikapariyosāno kāyo
 vutto, yo ca "idhekacco paṭhavīkāyaṁ aniccato anupassati, tathā āpokāyaṁ, tejokāyaṁ,
  vāyokāyaṁ, kesakāyaṁ, lomakāyaṁ, chavikāyaṁ, cammakāyaṁ, maṁsakāyaṁ, ruhirakāyaṁ, 3-
 nahārukāyaṁ, aṭṭhikāyaṁ, aṭṭhimiñjakāyan"ti paṭisambhidāyaṁ 4- kāyo vutto, tassa
 sabbassa imasmiṁyeva kāye anupassanato kāye kāyānupassīti evampi attho daṭṭhabbo

  *  *  *  *  *  *
  Footnote: 1 chaṂa.....viniveṭhako 2 dīṂa. 10/374/248, Maṃū. 12/107/77
  3 chaṂa. rudhirakāyaṁ 4 khu.paṭi. 31/727/623 (syā)
-------------------------------------------------
[page 236]
      Athavā kāye ahanti vā mamanti vā evaṁ gahetabbassa kassaci
 ananupassanatopi, 1- tassa tasseva pana kesalomādikassa nānādhammasamūhassa
 anupassanato kāye kesādidhammasamūhasaṅkhāte kāyānupassīti evamattho daṭṭhabbo.
 Apica "imasmiṁ kāye aniccato anupassati no niccato"tiādinā anukkamena
 paṭisambhidāyaṁ 2- āgatanayassa sabbasseva aniccalakkhaṇādino ākārasamūhasaṅkhātassa
 kāyassa anupassanatopi kāye kāyānupassīti evampi attho daṭṭhabbo.
     Tathā hi ayaṁ kāye kāyānupassanāpaṭipadaṁ paṭipanno bhikkhu imaṁ kāyaṁ
  aniccānupassanādīnaṁ sattannaṁ anupassanānaṁ vasena aniccato anupassati no
  niccato, dukkhato anupassati no sukhato, anattato anupassati no attato,
  nibbindati no nandati, virajjati no rajjati, nirodheti no samudeti, 3-
  paṭinissajjati no ādiyati. So taṁ aniccato anupassanto niccasaññaṁ pajahati,
  dukkhato anupassanto sukhasaññaṁ pajahati, anattato anupassanto attasaññaṁ
  pajahati, nibbindanto nandiṁ pajahati, virajjanto rāgaṁ pajahati, nirodhento
  samudayaṁ pajahati, paṭinissajjanto ādānaṁ pajahatīti 2- veditabbo.
      Viharatīti catūsu iriyāpathavihāresu aññataravihārasamāyogaparidīpanametaṁ, ekaṁ
  iriyāpathabādhanaṁ aññatarena 4- iriyāpathena vicchinditvā apatamānaṁ attabhāvaṁ
  harati pavattetīti attho.
      Bahiddhā kāyeti parassa kāye. Ajjhattabahiddhā kāyeti kālena attano
  kāye, kālena parassa kāye. Paṭhamanayena hi attano kāye kāyapariggaho vutto,
  dutiyanayena parassa kāye, tatiyanayena kālena attano, kālena parassa kāye.
  Ajjhattabahiddhā pana ghaṭitārammaṇaṁ nāma natthi, paguṇakammaṭṭhānassa pana aparāparaṁ
  sañcaraṇakālo ettha kathito. Ātāpīti kāyapariggāhakaviriyasamāyogaparidīpanametaṁ.

  *  *  *  *  *  *
  Footnote: 1 chaṂa. pi-saddo na dissati 2 khu.paṭi. 31/727/623 (syā)
  3 ka. samudāneti 4 chaṂa. aparena
-------------------------------------------------
[page 237]
  So hi yasmā tasmiṁ samaye yantaṁ viriyaṁ tīsu bhavesu kilesānaṁ ātāpanato
  ātāpoti vuccati, tena samannāgato hoti, tasmā ātāpīti vuccati.
      Sampajānoti kāyapariggāhakena sampajaññasaṅkhātena ñāṇena samannāgato.
  Satimāti kāyapariggāhikāya satiyā samannāgato. Ayaṁ pana yasmā satiyā ārammaṇaṁ
  pariggahetvā paññāya anupassati. Na hi sativirahitassa anupassanā nāma atthi.
  Tenevāha "satiñca khvāhaṁ bhikkhave sabbatthikaṁ vadāmī"ti. 1- Tasmā ettha "kāye
  kāyānupassī viharatī"ti ettāvatā kāyānupassanāsatipaṭṭhānakammaṭṭhānaṁ vuttaṁ
  hoti. Athavā yasmā anātāpino antosaṅkhepo antarāyakaro hoti, asampajāno
  upāyapariggahe ca asamatthova hoti, tenassa taṁ kammaṭṭhānaṁ na sampajjati.
  Tasmā yesaṁ dhammānaṁ ānubhāvena taṁ sampajjati, tesaṁ dassanatthaṁ "ātāpī
  sampajāno satimā"ti idaṁ vuttanti veditabbaṁ.
      Iti kāyānupassanāsatipaṭṭhānaṁ sampayogaṅgañca dassetvā idāni pahānaṅgaṁ
  dassetuṁ vineyya loke abhijjhādomanassanti vuttaṁ. Tattha vineyyāti tadaṅgavinayena
  vā vikkhambhanavinayena vā vinayitvā. Loketi ettha yvāyaṁ ajjhattādibhedo
  kāyo pariggahito, sveva idha loko nāMa. Tasmiṁ loke abhijjhādomanassaṁ
  vinayitvāti attho. Yasmā panettha abhijjhāgahaṇena kāmacchando, domanassaggahaṇena
  byāpādo saṅgahaṁ gacchati, tasmā nīvaraṇapariyāpannabalavadhammadvayadassanena
  nīvaraṇappahānaṁ vuttaṁ hotīti veditabbaṁ.
      Visesena cettha abhijjhāvinayena kāyasampattimūlakassa anurodhassa
  domanassavinayena kāyavipattimūlakassa virodhassa abhijjhāvinayena ca kāye abhiratiyā
  domanassavinayena kāyabhāvanāya anabhiratiyā abhijjhāvinayena kāye abhūtānaṁ
  subhasukhabhāvādīnaṁ pakkhepassa domanassavinayena kāye bhūtānaṁ asubhāsukhabhāvādīnaṁ

  *  *  *  *  *  *
  Footnote: 1 saṁṂa. 19/234/102
-------------------------------------------------
[page 238]
  Apanayanassa ca pahānaṁ vuttaṁ. Tena yogāvacarassa yogānubhāvo yogasamatthatā ca
  dīpitā hoti. Yogānubhāvo hi esa, hadayaṁ 1- anurodhavirodhavippamutto aratiratisaho
  abhūtapakkhepabhūtāpanayanavirahito ca hoti. Anurodhavirodhavippamutto cesa aratiratisaho
  abhūtaṁ apakkhipanto bhūtañca anapanento yogasamattho hotīti.
      Aparo nayo:- "kāye kāyānupassī"ti ettha anupassanāya kammaṭṭhānaṁ
  vuttaṁ. "viharatī"ti Ettha vuttavihārena kammaṭṭhānikassa kāyassa pariharaṇaṁ. 2-
  "ātāpī"tiādīsu Ātāpena sammappadhānaṁ, satisampajaññena sabbatthikaṁ kammaṭṭhānaṁ
  kammaṭṭhānapariharaṇupāyo vā. Satiyā vā kāyānupassanāvasena paṭiladdhasamatho,
  sampajaññena vipassanā, abhijjhādomanassavinayena bhāvanāphalaṁ vuttanti veditabbaṁ.
  Ayaṁ tāva kāyānupassanāsatipaṭṭhānuddesassa atthavaṇṇanā.
                      Vedanānupassanādiuddesavaṇṇanā
      vedanānupassanāsatipaṭṭhānuddesādīsupi ajjhattādīni vuttanayeneva veditabbāni.
  Etesupi hi attano vedanādīsu, parassa vedanādīsu, kālena attano
  kālena parassa vedanādīsūti tividho pariggaho vutto. Vedanāsu vedanānupassīti-
  ādīsu ca vedanādīnaṁ puna vacane payojanaṁ kāyānupassanāyaṁ vuttanayeneva
  veditabbaṁ. Vedanāsu vedanānupassī, citte cittānupassī, dhammesu dhammānupassīti
  ettha pana vedanāti tisso vedanā, tā ca lokiyāeva. Cittampi lokiyaṁ, tathā
  dhammā. Tesaṁ vibhāgo niddesavāre pākaṭo bhavissati. Kevalaṁ panidha yathā vedanā
  anupassitabbā, tathā anupassanto "vedanāsu vedanānupassī"ti veditabbo.
  Esa nayo cittadhammesu. Kathañca vedanā anupassitabbāti? sukhā tāva vedanā
  Dukkhato, dukkhā sallato, adukkhamasukhā aniccato. Yathāha:-

  *  *  *  *  *  *
  Footnote: 1 Sī. yadayaṁ, cha. yadidaṁ 2 chaṂa. kāyapariharaṇaṁ
-------------------------------------------------
[page 239]
             "yo Sukhaṁ dukkhato adda dukkhamaddakkhi sallato
              adukkhamasukhaṁ santaṁ addakkhi naṁ aniccato
              save sammaddaso bhikkhu *- upasanto carissatī"ti. 1-
      Sabbāeva cetā dukkhātipi anupassitabbā. Vuttañhetaṁ yaṅkiñci vedayitaṁ,
  taṁ dukkhasminti vadāmī"ti. 2- Sukhadukkhatopi ca anupassitabbā. Yathāha "sukhā kho
  āvuso visākha vedanā ṭhitisukhā vipariṇāmadukkhā"ti 3- sabbaṁ vitthāretabbaṁ. Apica
  aniccādisattānupassanānaṁ vasenāpi 4- anupassitabbā. Sesaṁ niddesavāreyeva
  pākaṭaṁ bhavissati.
      Cittadhammesupi cittaṁ tāva ārammaṇādhipatisahajātabhūmikammavipākakiriyādinānatta-
  bhedānaṁ aniccādianupassanānaṁ niddesavāre āgatasarāgādibhedānañca vasena
  anupassitabbaṁ. Dhammā salakkhaṇasāmaññalakkhaṇānaṁ suññatādhammassa aniccādisattā-
  nupassanānaṁ niddesavāre āgatasantāsantādibhedānañca vasena anupassitabbā.
  Sesaṁ vuttanayameva. Kāmañcettha yassa kāyasaṅkhāte loke abhijjhādomanassaṁ
  pahīnaṁ, tassa vedanādilokesupi taṁ pahīnameva. Nānāpuggalavasena pana nānācittakkhaṇika-
  satipaṭṭhānabhāvanāvasena ca sabbattha vuttaṁ. Yato vā ekattha pahīnaṁ,
  sesesupi pahīnaṁ hoti. Tenevassa tattha pahānadassanatthampi evaṁ vuttanti
  veditabbanti.
                       Uddesavāravaṇṇanā niṭṭhitā.
                            ----------
                       Kāyānupassanāniddesavaṇṇanā
      [356] Idāni seyyathāpi nāma cheko vilīvakārako thūlakilañjasaṇhakilañja-
  caṅkoṭakapeḷāpuṭādīni upakaraṇāni kātukāmo ekaṁ mahāveḷuṁ labhitvā

  *  *  *  *  *  *
  Footnote: 1 saṁ.saḷā. 18/368/257 (syā) 2 saṁ.saḷā. 18/391/268 (syā)
  3 Maṃū. 12/465/414 4 khu.paṭi. 31/728/624 (syā)
  * pāli. parijānāti vedanā
-------------------------------------------------
[page 240]
  Catudhā chinditvā tato ekekaṁ veḷukhaṇḍaṁ gahetvā phāletvā taṁ taṁ upakaraṇaṁ
  kareyya, yathā vā pana cheko suvaṇṇakāro nānāvihitaṁ pilandhanavikatiṁ kattukāmo
  suparisuddhaṁ suvaṇṇaghaṭikaṁ labhitvā catudhā chinditvā tato ekekaṁ koṭṭhāsaṁ gahetvā
  taṁ taṁ pilandhanaṁ kareyya, evameva bhagavā satipaṭṭhānadesanāya sattānaṁ anekappakāraṁ
  nānāvisesādhigamaṁ 1- kattukāmo ekameva sammāsatiṁ "cattāro satipaṭṭhānā, idha
  bhikkhu ajjhattaṁ kāye kāyānupassī viharatī"tiādinā nayena ārammaṇavasena
  catudhā chinditvā 2- tato ekekaṁ satipaṭṭhānaṁ gahetvā vibhajanto kathañca bhikkhu
  ajjhattaṁ kāyetiādinā nayena niddesavāraṁ vattumāraddho.
      Tattha kathañcātiādi vitthāretuṁ kathetukamyatāpucchā. Ayaṁ panettha
  saṅkhepattho:- kena ca ākārena kena pakārena bhikkhu ajjhattaṁ kāye
  kāyānupassī viharatīti. Sesapucchāvāresupi eseva nayo. Idha bhikkhūti imasmiṁ
  sāsane bhikkhu. Ayañhettha idhasaddo ajjhattādivasena sabbappakārakāyānupassanā-
  nibbattakassa puggalassa sannissayabhūtasāsanaparidīpano aññasāsanassa tathābhāva-
  paṭisedhano ca. Vuttañhetaṁ "idheva bhikkhave samaṇo .pe. Suññā parappavādā
  samaṇehi aññehī'. Ti' 3- tena vuttaṁ "imasmiṁ sāsane bhikkhū"ti.
      Ajjhattaṁ kāyanti attano kāyaṁ. Uddhaṁ pādatalāti pādatalato upari.
  Adho kesamatthakāti kesaggato heṭṭhā. Tacapariyantanti tiriyaṁ tacaparicchinnaṁ.
  Pūrannānappakārassa asucino paccavekkhatīti nānappakārakesādiasucibharito ayaṁ
  kāyoti passati. Kathaṁ.? atthi imasmiṁ kāye kesā lomā .pe. Muttanti.
  Tattha atthīti saṁvijjanti. Imasminti yvāyaṁ uddhaṁ pādatalā adho kesamatthakā
  tiriyaṁ tacapariyanto pūro nānappakārassa asucinoti vuccati, tasmiṁ. Kāyeti sarīre.
  Sarīrañhi asucisañcayato kucchitānaṁ kesādīnañceva cakkhurogādīnañca rogasatānaṁ
  āyabhūtato kāyoti vuccati.

  *  *  *  *  *  *
  Footnote: 1 chaṂa. visesādhigamaṁ 2 chaṂa. bhinditvā 3 aṅ.catukka. 21/241/265
-------------------------------------------------
[page 241]
      Kesā lomāti ete kesādayo dvattiṁsākāRā. Tattha atthi imasmiṁ
  kāye kesā, atthi imasmiṁ kāye lomāti evaṁ sambandho veditabbo. Imasmiñhi
  pādatalato paṭṭhāya upari, kesamatthakā paṭṭhāya heṭṭhā, tacato paṭṭhāya
  pariyantatoti ettake byāmamatte kaḷevare sabbākārenapi vicinanto na koci
  kiñci muttaṁ vā maṇiṁ vā veḷuriyaṁ vā agaruṁ vā kuṅkumaṁ vā kappūraṁ vā
  vāsacuṇṇādīni 1- vā aṇumattampi sucibhāvaṁ passati, athakho paramaduggandhajegucchaṁ
  assirīkadassanaṁ nānappakāraṁ kesalomādibhedaṁ asuciṁyeva passati. Tena vuttaṁ atthi
  imasmiṁ kāye kesā lomā .pe. Muttanti. Ayamettha padasambandhato vaṇṇanā.
      Imaṁ pana kammaṭṭhānaṁ bhāvetvā arahattaṁ pāpuṇitukāmena kulaputtena
  āditova catubbidhaṁ sīlaṁ sodhetvā suparisuddhasīle patiṭṭhitena yvāyaṁ dasasu
  palibodhesu palibodho atthi, taṁ upacchinditvā paṭikūlamanasikārakammaṭṭhānabhāvanāya
  paṭhamajjhānaṁ nibbattetvā jhānaṁ pādakaṁ katvā vipassanaṁ paṭṭhapetvā arahattaṁ
  anāgāmiphalādīsu vā aññataraṁ pattassa sabbantimena paricchedena sāṭṭhakathāya
  pāliyā kataparicayassa tantiācariyassāpi kalyāṇamittassa santike uggahetabbaṁ.
  Visuddhaṁ tathārūpaṁ kalyāṇamittaṁ ekavihāre alabhantena tassa vasanaṭṭhānaṁ gantvā
  uggahetabbaṁ. Tattha catubbidhasīlavisodhanañceva 2- palibodho ca palibodhupacchedo
  ca 3- ācariyassa santikaṁ upasaṅkamanavidhānañca 3- sabbampi visuddhimagge vitthārato
  kathitaṁ. Tasmā taṁ tattha kathitanayeneva veditabbaṁ.
      Ācariyena pana kammaṭṭhānaṁ kathentena tividhena kathetabbaṁ. Eko bhikkhu
  pakatiyā uggahitakammaṭṭhāno hoti, tassa ekaṁ dve nisajjavāre sajjhāyaṁ
  kāretvā kathetabbaṁ. Eko santike vasitvā uggaṇhitukāmo hoti, tassa
  āgatāgatavelāya kathetabbaṁ. Eko uggahitvā aññattha gantukāmo hoti, tassa

  *  *  *  *  *  *
  Footnote: 1 chaṂa. vāsacuṇṇādiṁ 2 visuddhi. 1/44 sīlaniddesa
  3 visuddhi. 1/112 kammaṭṭhānaggahaṇaniddesa
-------------------------------------------------
[page 242]
  Nātipapañcaṁ nātisaṅkhepaṁ katvā nijjaṭaṁ niggaṇṭhiṁ 1- kammaṭṭhānaṁ kathetabbaṁ.
  Kathentena kiṁ ācikkhitabbanti. Sattadhā uggahakosallaṁ dasadhā ca manasikārakosallaṁ
  ācikkhitabbaṁ.
      Tattha vacasā manasā vaṇṇato saṇṭhānato disato okāsato paricchedatoti
  evaṁ sattadhā uggahakosallaṁ ācikkhitabbaṁ. Imasmiñhi paṭikūlamanasikārakammaṭṭhāne
  yopi tipiṭako hoti, tenāpi manasikārakāle paṭhamaṁ vācāya sajjhāyo kātabbo.
  Ekassa 2- hi sajjhāyaṁ karontasseva kammaṭṭhānaṁ pākaṭaṁ hoti malayavāsīmahādevattherassa
  santike uggahitakammaṭṭhānānaṁ dvinnaṁ therānaṁ viya. Thero kira tehi
  kammaṭṭhānaṁ yācito "cattāro māse imaṁ evaṁ sajjhāyaṁ karothā"ti dvattiṁsākārapāliṁ
  adāsi. Te kiñcāpi tesaṁ dve tayo nikāyā paguṇā, padakkhiṇaggāhitāya pana
  cattāro māse dvattiṁsākāraṁ sajjhāyantāva sotāpannā ahesuṁ.
      Tasmā kammaṭṭhānaṁ kathentena ācariyena antevāsiko vattabbo "paṭhamaṁ
  tāva vācāya sajjhāyaṁ karohī"ti. Karontena ca tacapañcakādīni paricchinditvā
  anulomapaṭilomavasena sajjhāyo kātabbo. "kesā Lomā nakhā dantā taco"ti
  hi vatvā puna paṭilomato "taco dantā nakhā lomā kesā"ti vattabbaṁ. Tadanantaraṁ
  vakkapañcake "maṁsaṁ nahāru aṭṭhi aṭṭhimiñjaṁ vakkan"ti vatvā puna paṭilomato
  "vakkaṁ aṭṭhimiñjaṁ aṭṭhi nahāru maṁsaṁ taco dantā nakhā lomā kesā"ti vattabbaṁ.
  Tato papphāsapañcake "hadayaṁ yakanaṁ kilomakaṁ pihakaṁ papphāsan"ti vatvā puna
  paṭilomato "papphāsaṁ pihakaṁ kilomakaṁ yakanaṁ hadayaṁ vakkaṁ aṭṭhimiñjaṁ aṭṭhi nahāru
  maṁsaṁ taco dantā nakhā lomā kesā"ti vattabbaṁ.
      Tato imaṁ tantiṁ anāruḷhampi paṭisambhidāmagge 3- āgataṁ matthaluṅgaṁ
  karīsāvasāne tantiṁ āropetvā imasmiṁ matthaluṅgapañcake "antaṁ antaguṇaṁ
  udariyaṁ karīsaṁ matthaluṅgan"ti vatvā puna paṭilomato "matthaluṅgaṁ karīsaṁ udariyaṁ

  *  *  *  *  *  *
  Footnote: 1 chaṂa. niggaṇṭhikaṁ 2 chaṂa. ekaccassa 3 khu. paṭi. 31/6/9 (syā)
-------------------------------------------------
[page 243]
  Antaguṇaṁ antaṁ papphāsaṁ pihakaṁ kilomakaṁ yakanaṁ hadayaṁ vakkaṁ aṭṭhimiñjaṁ aṭṭhi nahāru
  maṁsaṁ taco dantā nakhā lomā kesā"ti vattabbaṁ.
      Tato medachakke "pittaṁ semhaṁ pubbo lohitaṁ sedo medo"ti vatvā
  puna paṭilomato "medo sedo lohitaṁ pubbo semhaṁ pittaṁ matthaluṅgaṁ karīsaṁ
  udariyaṁ antaguṇaṁ antaṁ papphāsaṁ pihakaṁ kilomakaṁ yakanaṁ hadayaṁ vakkaṁ aṭṭhimiñjaṁ
  aṭṭhi nahāru maṁsaṁ taco dantā nakhā lomā kesā"ti vattabbaṁ.
      Tato muttachakke "assu vasā kheḷo siṅghānikā lasikā muttan"ti vatvā
  puna paṭilomato "muttaṁ lasikā siṅghānikā kheḷo vasā assu medo sedo
  lohitaṁ pubbo semhaṁ pittaṁ matthaluṅgaṁ karīsaṁ udariyaṁ antaguṇaṁ antaṁ papphāsaṁ
  pihakaṁ kilomakaṁ yakanaṁ hadayaṁ vakkaṁ aṭṭhimiñjaṁ aṭṭhi nahāru maṁsaṁ taco dantā
  nakhā lomā kesā"ti evaṁ kālasatampi kālasahassampi kālasatasahassampi vācāya
  sajjhāyo kātabbo. Vacasā sajjhāyena hi kammaṭṭhānatanti paguṇā hoti, na
  ito cito ca cittaṁ vidhāvati, koṭṭhāsā pākaṭā honti. Hatthasaṅkhalikā viya
  khāyanti, vatipādapanti viya ca khāyanti. Yathā ca pana vacasā, tatheva manasāpi
  sajjhāyo kātabbo. Vacasā sajjhāyopi 1- hi manasā sajjhāyassa paccayo hoti,
  manasā sajjhāyo lakkhaṇapaṭivedhassa paccayo hoti, lakkhaṇapaṭivedho maggaphalapaṭivedhassa
  paccayo hoti.
      Vaṇṇatoti kesādīnaṁ vaṇṇo vavatthapetabbo. Saṇṭhānatoti tesaṁyeva
  saṇṭhānaṁ vavatthapetabbaṁ. Disatoti imasmiṁ sarīre nābhito uddhaṁ uparimā disā,
  adho heṭṭhimā disā. Tasmā "ayaṁ koṭṭhāso imissā nāma disāyā"ti disā
  vavatthapetabbā. Okāsatoti "ayaṁ koṭṭhāso imasmiṁ nāma okāse patiṭṭhito"ti
  evaṁ tassa tassa okāso vavatthapetabbo. Paricchedatoti sabhāgaparicchedo
  visabhāgaparicchedoti dve paricchedā. Tattha "ayaṁ koṭṭhāso heṭṭhā ca upari

  *  *  *  *  *  *
  Footnote: 1 cha. sajjhāyo
-------------------------------------------------
[page 244]
  Ca tiriyañca iminā nāma paricchinno"ti evaṁ sabhāgaparicchedo veditabbo.
  "kesā Na lomā, lomāpi na kesā"ti evaṁ amissīkatavasena visabhāgaparicchedo
  veditabbo.
      Evaṁ sattadhā uggahakosallaṁ ācikkhantena pana "idaṁ kammaṭṭhānaṁ
  asukasmiṁ sutte paṭikūlavasena kathitaṁ, asukasmiṁ dhātuvasenā"ti ñatvā ācikkhitabbaṁ.
  Idañhi mahāsatipaṭṭhāne 1- paṭikūlavaseneva kathitaṁ, mahāhatthipadopamamahārāhulovāda-
  dhātuvibhaṅgesu 2- dhātuvasena kathitaṁ. Kāyagatāsatisutte 3- pana yassa vaṇṇato upaṭṭhāti,
  taṁ sandhāya cattāri jhānāni vibhattāni. Tattha dhātuvasena kathitaṁ vipassanākammaṭṭhānaṁ
  hoti, paṭikūlavasena kathitaṁ samathakammaṭṭhānaṁ. Tadetaṁ idha samathakammaṭṭhānaṁ avisesato
  sabbasādhāraṇavasena kathitanti keci 4- vadantiyevāti.
      Evaṁ sattadhā uggahakosallaṁ ācikkhitvā "anupubbato nātisīghato
  nātisaṇikato vikkhepapaṭibāhanato paṇṇattisamatikkamanato anupubbamuñcanato appanāto
  tayo ca suttantā"ti evaṁ dasadhā manasikārakosallaṁ ācikkhitabbaṁ. Tattha anupubbatoti
  idañhi sajjhāyakaraṇato paṭṭhāya anupaṭipāṭiyā manasikātabbaṁ, na ekantarikāya.
  Ekantarikāya hi manasikaronto yathā nāma akusalo puriso dvattiṁsapadaṁ nisseṇiṁ
  ekantarikāya ārohanto kilantakāyo patati, na ārohanaṁ sampādeti. Evameva
  bhāvanāsampattivasena adhigantabbassa assādassa anadhigamā kilantacitto patati,
  na bhāvanaṁ sampādeti.
      Anupubbato manasikarontenāpi ca nātisīghato manasikātabbaṁ. Atisīghato
  manasikaroto hi yathā nāma tiyojanaṁ maggaṁ paṭipajjitvā okkamanavissajjanaṁ
  asallakkhetvā sīghena javena sattakkhattumpi gamanāgamanaṁ karoto purisassa
  kiñcāpi addhānaṁ parikkhayaṁ gacchati, athakho muñcitvāva 5- gantabbaṁ hoti. Evameva

  *  *  *  *  *  *
  Footnote: 1 dīṂa. 10/372/248, Maṃū. 12/105/77
  2 Maṃū. 12/300/262, MaṂa. 13/113/91, Ma.u. 14/342/304 3 Ma.u. 14/153/137
  4 chaṂa. ayaṁ pāṭho na dissati 5 chaṂa. pucchitvāva
-------------------------------------------------
[page 245]
  Kevalaṁ kammaṭṭhānaṁ pariyosānaṁ pāpuṇāti, avibhūtaṁ pana hoti, na visesaṁ āvahati.
  Tasmā nātisīghato manasikātabbaṁ.
      Yathā ca nātisīghato, evaṁ nātisaṇikatopi. Atisaṇikato manasikaroto hi
  yathā nāma tadaheva tiyojanaṁ maggaṁ gantukāmassa purisassa antarāmagge rukkhapabbata-
  gahanādīsu vilambamānassa maggo parikkhayaṁ na gacchati, dvīhatīhena pariyosāpetabbo
  hoti. Evameva kammaṭṭhānaṁ pariyosānaṁ na gacchati. Visesādhigamassa paccayo
  na hoti.
      Vikkhepapaṭibāhanatoti kammaṭṭhānaṁ vissajjetvā bahiddhā puthuttārammaṇe
  cetaso vikkhepo paṭibāhitabbo. Appaṭibāhato hi yathā nāma ekapadikaṁ papātamaggaṁ
  paṭipannassa purisassa akkamanapadaṁ asallakkhetvā ito cito ca vilokayato
  padavāro virajjhati, tato sataporise papāte patitabbaṁ hoti. Evameva bahiddhā
  vikkhepe sati kammaṭṭhānaṁ parihāyati paridhaṁsati. Tasmā vikkhepapaṭibāhanato
  manasikātabbaṁ.
      Paṇṇattisamatikkamanatoti yā ayaṁ "kesā lomā"tiādikā paṇṇatti, taṁ
  atikkamitvā "paṭikūlan"ti cittaṁ ṭhapetabbaṁ. Yathā hi udakadullabhakāle manussā
  araññe udakaṭṭhānaṁ 1- disvā tattha tālapaṇṇādikaṁ kiñcideva saññāṇaṁ bandhitvā
  tena saññāṇena āgantvā nahāyanti ceva pivanti ca, yadā ca pana tesaṁ
  abhiṇhasañcārena āgatāgatapadaṁ pākaṭaṁ hoti, tadā saññāṇena kiccaṁ na hoti.
  Icchiticchitakkhaṇe gantvā nahāyanti ceva pivanti ca, evameva pubbabhāge
  kesā lomāti paṇṇattivasena manasikaroto paṭikūlabhāvo pākaṭo hoti. Atha kesā
  lomāti paṇṇattiṁ samatikkamitvā paṭikūlabhāveyeva cittaṁ ṭhapetabbaṁ.
      Anupubbamuñcanatoti yo yo koṭṭhāso na upaṭṭhāti, taṁ taṁ muñcantena
 anupubbamuñcanato manasikātabbaṁ. Ādikammikassa hi kesāti manasikaroto manasikāro

  *  *  *  *  *  *
  Footnote: 1 chaṂa. udapānaṁ
-------------------------------------------------
[page 246]
  Gantvā muttanti imaṁ pariyosānakoṭṭhāsameva āhacca tiṭṭhati. Muttanti ca
  manasikaroto manasikāro gantvā kesāti imaṁ ādikoṭṭhāsameva āhacca tiṭṭhati.
  Athassa manasikaroto keci koṭṭhāsā upaṭṭhahanti, keci na upaṭṭhahanti. Tena
  ye ye upaṭṭhahanti, tesu tesu tāva kammaṁ kātabbaṁ, yāva dvīsu upaṭṭhitesu
  tesampi eko suṭṭhutaraṁ upaṭṭhahati. Evaṁ upaṭṭhitaṁ pana tameva punappunaṁ
  manasikarontena appanā uppādetabbā.
      Tatrāyaṁ upamā:- yathā hi dvattiṁsatālake tālavane vasantaṁ makkaṭaṁ
  gahetukāmo luddho 1- ādimhi ṭhitatālassa paṇṇaṁ sarena vijjhitvā ukkuṭṭhiṁ
  kareyya, athakho so makkaṭo paṭipāṭiyā tasmiṁ tasmiṁ tāle patitvā pariyantatālameva
  gaccheyya, tatthapi gantvā luddhena tatheva kate puna teneva nayena āditālaṁ
  āgaccheyya, so evaṁ punappunaṁ paṭipāṭiyā gacchamāno ukkuṭṭhukkuṭṭhiṭṭhāneyeva
  uṭṭhahitvā puna anukkamena ekasmiṁ tāle nipatitvā tasseva 2- vemajjhe
  makulatālapaṇṇasūciṁ daḷhaṁ gahetvā vijjhiyamānopi na uṭṭhaheyya. Evaṁ sampadamidaṁ
  daṭṭhabbaṁ.
      Tatridaṁ opammasaṁsandanaṁ:- yathā hi tālavane dvattiṁsa tālā, evaṁ
  imasmiṁ kāye dvattiṁsa koṭṭhāsā. Makkaṭo viya cittaṁ. Luddho viya yogāvacaro.
  Makkaṭassa dvattiṁsatālake tālavane nivāso viya yogino cittassa dvattiṁsa-
  koṭṭhāsake kāye ārammaṇavasena anusañcaraṇaṁ. Luddhena ādimhi ṭhitatālassa paṇṇaṁ
  sarena vijjhitvā ukkuṭṭhiyā katāya makkaṭassa tasmiṁ tasmiṁ tāle patitvā
  pariyantatālagamanaṁ viya yoginā 3- kesāti manasikāre āraddhe paṭipāṭiyā gantvā
  pariyosānakoṭṭhāseeva cittassa saṇṭhānaṁ. Puna paccāgamanepi eseva nayo. Punappunaṁ
  paṭipāṭiyā gacchamānassa makkaṭassa ukkuṭṭhukkuṭṭhiṭṭhāne uṭṭhānaṁ viya punappunaṁ
  manasikaroto kesuci kesuci upaṭṭhitesu anupaṭṭhahante vissajjetvā upaṭṭhitesu

  *  *  *  *  *  *
  Footnote: 1 chaṂa. luddo 2 chaṂa. tassa 3 chaṂa. yogino
-------------------------------------------------
[page 247]
  Parikammakaraṇaṁ. Anukkamena ekasmiṁ tāle nipatitvā tasseva vemajjhe makulatālapaṇṇasūciṁ
  daḷhaṁ gahetvā vijjhiyamānassāpi anuṭṭhānaṁ viya avasāne dvīsu
  upaṭṭhitesu yo suṭṭhutaraṁ upaṭṭhāti, tameva punappunaṁ manasikaritvā appanāya
  uppādanaṁ.
      Aparāpi upamā:- yathā nāma piṇḍapātiko bhikkhu dvattiṁsakulaṁ gāmaṁ
  upanissāya vasanto paṭhamageheeva dve bhikkhā labhitvā parato ekaṁ vissajjeyya,
  punadivase tisso labhitvā parato dve vissajjeyya, tatiyadivase ādimhiyeva
  pattapūraṁ labhitvā āsanasālaṁ gantvā paribhuñjeyya, evaṁ sampadamidaṁ daṭṭhabbaṁ.
  Dvattiṁsakulagāmo viya hi dvattiṁsākāro. Piṇḍapātiko viya yogāvacaro. Tassa taṁ
  gāmaṁ upanissāya vāso viya yogino dvattiṁsākāre parikammakaraṇaṁ. Paṭhamagehe
  dve bhikkhā labhitvā parato ekissā vissajjanaṁ viya dutiyadivase tisso labhitvā
  parato dvinnaṁ vissajjanaṁ viya ca manasikaroto manasikaroto anupaṭṭhahante
  anupaṭṭhahante vissajjetvā upaṭṭhitesu upaṭṭhitesu yāva koṭṭhāsadvaye
  parikammakaraṇaṁ. Tatiyadivase ādimhiyeva pattapūraṁ labhitvā āsanasālāyaṁ nisīditvā
  paribhogo viya dvīsu yo suṭṭhutaraṁ upaṭṭhahati, tameva punappunaṁ manasikaritvā
  appanāya uppādanaṁ.
      Appanātoti appanākoṭṭhāsato, kesādīsu ekekasmiṁ koṭṭhāse appanā
  hotīti veditabboti ayamettha adhippāyo.
      Tayo ca suttantāti adhicittaṁ sītibhāvo bojjhaṅgakosallanti ime tayo
  suttantā viriyasamādhiyojanatthaṁ veditabbāti ayamettha adhippāyo. Tattha:-
              adhicittamanuyuttena bhikkhave bhikkhunā tīṇi nimittāni
           kālena kālaṁ manasikātabbāni. Kālena kālaṁ samādhinimittaṁ
           manasikātabbaṁ, kālena kālaṁ paggahanimittaṁ manasikātabbaṁ, kālena
-------------------------------------------------
[page 248]
           Kālaṁ upekkhānimittaṁ manasikātabbaṁ. Sace bhikkhave adhicittamanuyutto
           bhikkhu ekantaṁ samādhinimittaṁyeva manasikareyya, ṭhānaṁ taṁ cittaṁ
           kosajjāya saṁvatteyya. Sace bhikkhave adhicittamanuyutto bhikkhu
           ekantaṁ paggahanimittaṁyeva manasikareyya, ṭhānaṁ taṁ cittaṁ uddhaccāya
           saṁvatteyya. Sace bhikkhave adhicittamanuyutto bhikkhu ekantaṁ
           upekkhānimittaṁyeva manasikareyya, ṭhānaṁ taṁ cittaṁ na sammā
           samādhiyeyya āsavānaṁ khayāya. Yato ca kho bhikkhave adhicittamanuyutto
           bhikkhu kālena kālaṁ samādhinimittaṁ, paggahanimittaṁ, upekkhānimittaṁ
           manasikaroti, taṁ hoti cittaṁ mudu ca kammanīyañca pabhassarañca, na
           ca pabhaṅgu, sammā samādhiyati āsavānaṁ khayāya.
              Seyyathāpi bhikkhave suvaṇṇakāro vā suvaṇṇakārantevāsī
           vā ukkaṁ bandhati, 1- ukkaṁ bandhitvā ukkāmukhaṁ ālimpeti, 2-
           ukkāmukhaṁ ālimpetvā saṇḍāsena jātarūpaṁ gahetvā ukkāmukhe
           pakkhipati, 3- ukkāmukhe pakkhipitvā kālena kālaṁ abhidhamati, kālena
           kālaṁ udakena paripphoseti, kālena kālaṁ ajjhupekkhati. Sace
           bhikkhave suvaṇṇakāro vā suvaṇṇakārantevāsī vā taṁ jātarūpaṁ
           ekantaṁ abhidhameyya, ṭhānaṁ taṁ jātarūpaṁ ḍaheyya. 4- Sace bhikkhave
           suvaṇṇakāro vā suvaṇṇakārantevāsī vā taṁ jātarūpaṁ ekantaṁ
           udakena paripphoseyya, ṭhānaṁ taṁ jātarūpaṁ nibbāpeyya. 5- Sace
           bhikkhave suvaṇṇakāro vā suvaṇṇakārantevāsī vā taṁ jātarūpaṁ
           ekantaṁ ajjhupekkheyya, ṭhānaṁ taṁ jātarūpaṁ na sammā paripākaṁ
           gaccheyya.
              Yato ca kho bhikkhave suvaṇṇakāro vā suvaṇṇakārantevāsī
           vā taṁ jātarūpaṁ kālena kālaṁ abhidhamati, kālena kālaṁ udakena

  *  *  *  *  *  *
  Footnote: 1 bandheyya, aṅṭika. 20/103/250 2 ālimpeyya, aṅṭika. 20/103/250
  3 pakkhipeyya, aṅṭika. 20/103/250
  4 Ma. ḍayheyya 5 cha. nibbāyeyya
-------------------------------------------------
[page 249]
           Paripphoseti, kālena kālaṁ ajjhupekkhati, taṁ hoti jātarūpaṁ mudu ca
           kammanīyañca pabhassarañca, na ca pabhaṅgu, sammā upeti kammāya. Yassā
           yassā ca pilandhanavikatiyā ākaṅkhati yadi paṭikāya yadi kuṇḍalāya
           yadi gīveyyakāya 1- yadi suvaṇṇamālāya, tañcassa atthaṁ anubhoti.
              Evameva kho bhikkhave adhicittamanuyuttena .pe. Sammā
           samādhiyati āsavānaṁ khayāya. Yassa yassa ca abhiññāsacchikaraṇīyassa
           dhammassa cittaṁ abhininnāmeti abhiññāsacchikiriyāya, tatra tatreva
           sakkhibhabbataṁ pāpuṇāti sati satiāyatane"ti 2- idaṁ suttaṁ adhicittanti
           veditabbaṁ.
              "chahi Bhikkhave dhammehi samannāgato bhikkhu bhabbo anuttaraṁ
           sītibhāvaṁ sacchikātuṁ, katamehi chahi. Idha bhikkhave bhikkhu yasmiṁ samaye
           cittaṁ niggahetabbaṁ, tasmiṁ samaye cittaṁ niggaṇhāti. Yasmiṁ samaye cittaṁ
           paggahetabbaṁ, tasmiṁ samaye cittaṁ paggaṇhāti. Yasmiṁ samaye cittaṁ
           sampahaṁsitabbaṁ, tasmiṁ samaye cittaṁ sampahaṁseti. Yasmiṁ samaye cittaṁ
           ajjhupekkhitabbaṁ, tasmiṁ samaye cittaṁ ajjhupekkhati. Paṇītādhimuttiko
           ca hoti nibbānābhirato ca. Imehi kho bhikkhave chahi dhammehi
           samannāgato bhikkhu bhabbo anuttaraṁ sītibhāvaṁ sacchikātun"ti 3- idaṁ
           suttaṁ sītibhāvoti veditabbaṁ.
      Bojjhaṅgakosallaṁ pana "evameva kho bhikkhave yasmiṁ samaye līnaṁ cittaṁ
  hoti, akālo tasmiṁ samaye passaddhisambojjhaṅgassa bhāvanāyā"ti 4- saṁyuttamahāvagge
  bojjhaṅgasaṁyutte āgatameva.
      Iti idaṁ sattavidhaṁ uggahakosallaṁ suggahitaṁ katvā idañca 5- dasavidhaṁ
  manasikārakosallaṁ suṭṭhu vavatthapetvā tena yoginā ubhayakosallavasena kammaṭṭhānaṁ

  *  *  *  *  *  *
  Footnote: 1 gīveyyakena, aṅṭika. 20/103/251
  2 aṅṭika. 20/102/250 3 aṅ.chakka. 22/356/485 (syā)
  4 saṁṂa. 19/234/100 5 chaṂa. imañca
-------------------------------------------------
[page 250]
  Sādhukaṁ uggahetabbaṁ. Sace panassa ācariyena saddhiṁ ekavihāreyeva phāsu hoti,
  evaṁ vitthārena akathāpetvā kammaṭṭhānaṁ anuyuñjantena visesaṁ labhitvā uparūpari
  kathāpetabbaṁ. Aññattha vasitukāmena yathāvuttena vidhinā vitthārato kathāpetvā
  punappunaṁ parivattetvā sabbaṁ gaṇṭhiṭṭhānaṁ chinditvā kammaṭṭhānabhāvanāya ananurūpaṁ
  senāsanaṁ pahāya mahāvāsatādiaṭṭhārasadosavajjite anurūpe vihāre viharantena
  khuddakapalibodhupacchedaṁ katvā yo tāva rāgacarito hoti, tena yasmā rāgo
  pahātabbo, tasmā paṭikūlamanasikāre parikammaṁ kātabbaṁ.
      Karontena pana kesesu tāva nimittaṁ gahetabbaṁ. Kathaṁ? ekaṁ vā dve
  Vā kese luñcitvā hatthatale ṭhapetvā vaṇṇo tāva vavatthapetabbo.
  Chinnaṭṭhānepi kese oloketuṁ vaṭṭati. Udakapatte vā yāgupatte vā
  oloketumpi vaṭṭatiyeva. Kāḷakakāle disvā kāḷakāti manasikātabbā, setakāle
  setāti. Missakakāle pana ussadavasena manasikātabbā honti. Yathā ca kesesu,
  evaṁ sakalepi tacapañcake disvāva nimittaṁ gahetabbaṁ. Evaṁ nimittaṁ gahetvā
  sabbakoṭṭhāsesu vaṇṇasaṇṭhānadisokāsaparicchedavasena vavatthapetvā vaṇṇasaṇṭhāna-
  gandhāasayokāsavasena pañcadhā paṭikūlato vavatthapetabbā.
      Tatrāyaṁ sabbakoṭṭhāsesu anupubbikathā:- kesā tāva pakativaṇṇena
  kāḷakā addāriṭṭhakavaṇṇā, saṇṭhānato dīghavaṭṭalikā tulādaṇḍasaṇṭhānā,
  disato uparimāya disāya jātā, okāsato ubhosu passesu kaṇṇacūḷikāhi,
  purato nalāṭantena, pacchato galavāṭakena paricchinnā, sīsakaṭāhaveṭhanaṁ allacammaṁ
  kesānaṁ okāso. Paricchedato kesā sīsaveṭhanacamme vīhaggamattaṁ pavisitvā
  patiṭṭhitena heṭṭhā attano mūlatalena, upari ākāsena, tiriyaṁ aññamaññena
  paricchinnā. Dve kesā ekato natthīti ayaṁ sabhāgaparicchedo.
      Kesā na lomā, lomā na kesāti evaṁ avasesehi ekattiṁsakoṭṭhāsehi
  amissīkatā, kesā nāma pāṭiyekko koṭṭhāsoti ayaṁ visabhāgaparicchedo. Idaṁ
  kesānaṁ vaṇṇādito vavatthāpanaṁ.
-------------------------------------------------
[page 251]
      Idaṁ pana tesaṁ vaṇṇādivasena pañcadhā paṭikūlato vavatthāpanaṁ:- kesā
  ca nāmete vaṇṇatopi paṭikūlā, saṇṭhānatopi, gandhatopi, āsayatopi, okāsatopi
  paṭikūlā. Manuññepi hi yāgupatte vā bhattapatte vā kesavaṇṇaṁ kiñci disvā
  "kesamissakamidaṁ, haratha nan"ti jigucchanti. Evaṁ kesā vaṇṇato paṭikūlā. Rattiṁ
  bhuñjantāpi kesasaṇṭhānaṁ akkavākaṁ vā makacivākaṁ vā chupitvāpi tatheva jigucchanti.
  Evaṁ saṇṭhānato paṭikūlā.
      Telamakkhanapupphadhūpādisaṅkhāravirahitānañca kesānaṁ gandho paramajeguccho
  hoti, tato paramajegucchataro 1- aggimhi pakkhittānaṁ. Kesā hi vaṇṇasaṇṭhānato
  appaṭikūlāpi siyuṁ. Gandhena pana paṭikūlāyeva. Yathā hi daharassa kumārassa vaccaṁ
  vaṇṇato haliddivaṇṇaṁ, saṇṭhānatopi haladdipiṇḍasaṇṭhānaṁ, saṅkāraṭṭhāne
  chaḍḍitañca uddhumātakaṁ kāḷasunakhasarīraṁ vaṇṇato tālapakkavaṇṇaṁ, saṇṭhānato
  vaṭṭetvā vissaṭṭhamudiṅgasaṇṭhānaṁ, dāṭhāpissa sumanamakulasadisāti ubhayampi
  vaṇṇasaṇṭhānato siyā appaṭikūlaṁ, gandhena pana paṭikūlameva. Evaṁ kesāpi siyuṁ
  vaṇṇasaṇṭhānato appaṭikūlā, gandhena pana paṭikūlāevāti.
      Yathā pana asuciṭṭhāne gāmanissandena jātāni sūpeyyapaṇṇāni nāgarika-
  manussānaṁ jegucchāni honti aparibhogāni, evaṁ kesāpi pubbalohitamuttakarīsa-
  pittasemhādinissandena jātattā atijegucchāti idaṁ nesaṁ āsayato pāṭikulyaṁ.
  Ime ca kesā nāma gūtharāsimhi uṭṭhitakaṇṇikaṁ viya ekattiṁsakoṭṭhāsarāsimhi
  jātā. Te susānasaṅkāraṭṭhānādīsu jātasākaṁ viya parikhādīsu jātakamalakuvalayādipupphaṁ
  viya ca asuciṭṭhāne jātattā paramajegucchāti idaṁ nesaṁ okāsato pāṭikulyaṁ.
      Yathā ca kesānaṁ, evaṁ sabbakoṭṭhāsānaṁ vaṇṇasaṇṭhānagandhāsayokāsavasena
  pañcadhā paṭikūlatā vavatthapetabbā, vaṇṇasaṇṭhānadisokāsaparicchedavasena pana
  sabbepi visuṁ visuṁ vavatthapetabbā.

  *  *  *  *  *  *
  Footnote: 1 chaṂa. jegucchataro
-------------------------------------------------
[page 252]
      Tattha lomā tāva pakativaṇṇato na kesā viya asambhinnakāḷakā,
  kāḷapiṅgalā pana honti. Saṇṭhānato onataggatālamūlasaṇṭhānā. Disato dvīsu
  disāsu jātā. Okāsato ṭhapetvā kesānaṁ patiṭṭhitokāsañca hatthapādatalāni ca
  yebhuyyena avasesasarīraveṭhanacamme jātā. Paricchedato sarīraveṭhanacamme likkhāmattaṁ
  pavisitvā patiṭṭhitena, heṭṭhā attano mūlatalena, upari ākāsena, tiriyaṁ
  aññamaññena paricchinnā. Dve lomā ekato natthi. Ayaṁ tesaṁ sabhāgaparicchedo,
  visabhāgaparicchedo pana kesasadisoyeva.
      Nakhāti vīsatiyā nakhapattānaṁ nāmaṁ. Te sabbepi vaṇṇato setā.
  Saṇṭhānato macchasakalikasaṇṭhānā. Disato pādanakhā heṭṭhimadisāya jātā, hatthanakhā
  uparimadisāyāti dvīsu disāsu jātā. Okāsato aṅgulīnaṁ aggapiṭṭhesu patiṭṭhitā.
  Paricchedato dvīsu disāsu aṅgulikoṭimaṁsehi, anto aṅgulipiṭṭhimaṁsena, bahi ceva
  agge ca ākāsena, tiriyaṁ aññamaññena paricchinnā. Dve nakhā ekato
  natthi. Ayaṁ nesaṁ sabhāgaparicchedo, visabhāgaparicchedo pana kesasadisoyeva.
      Dantāti paripuṇṇadantassa dvattiṁsa dantaṭṭhikāni. Tepi vaṇṇato setā.
  Saṇṭhānato anekasaṇṭhānā. Tesañhi heṭṭhimāya tāva dantapāliyā majjhe
  cattāro dantā mattikapiṇḍe paṭipāṭiyā ṭhapitālābubījasaṇṭhānā. Tesaṁ ubhosu
  passesu ekeko ekamūlako ekakoṭiko mallikamakulasaṇṭhāno. Tato ekeko
  dvimūlako dvikoṭiko yānakaupatthambhanikasaṇṭhāno, tato dve dve timūlā
  tikoṭikā. Tato dve dve catumūlā catukoṭikāti. Uparimapāliyāpi eseva nayo.
  Disato uparimadisāya jātā. Okāsato dvīsu hanukaṭṭhikesu patiṭṭhitā. Paricchedato
  heṭṭhā hanukaṭṭhike patiṭṭhitena attano mūlatalena, upari ākāsena, tiriyaṁ
  aññamaññena paricchinnā. Dve dantā ekato natthi. Ayaṁ nesaṁ sabhāgaparicchedo,
  visabhāgaparicchedo pana kesasadisoyeva.
-------------------------------------------------
[page 253]
      Tacoti sakalasarīraṁ veṭhetvā ṭhitacammaṁ. Tassa upari kāḷasāmapītādivaṇṇā
  chavi nāmesā 1- sakalasarīratopi saṅkaḍḍhiyamānā badaraṭṭhimattā hoti. Taco pana
  vaṇṇato setoyeva. So cassa setabhāvo aggijālābhighātapaharaṇappahārādīhi
  viddhaṁsitāya chaviyā pākaṭo hoti. Saṇṭhānato sarīrasaṇṭhānova hoti. Ayamettha
  saṅkhePo.
      Vitthārato pana pādaṅgulitaco kosakārakakosasaṇṭhāno, piṭṭhipādataco
  puṭabandhaupāhanasaṇṭhāno, jaṅghataco bhattapuṭakatālapaṇṇasaṇṭhāno, ūrutaco
  taṇḍulabharitadīghathavikasaṇṭhāno, ānisadataco udakapūritapaṭaparissāvanasaṇṭhāno,
  piṭṭhitaco phalakonaddhacammasaṇṭhāno, kucchitaco vīṇādoṇikonaddhacammasaṇṭhāno, urataco
  yebhuyyena caturassasaṇṭhāno, ubhayabāhutaco tūṇīronaddhacammasaṇṭhāno, piṭṭhihatthataco
  khurakosakasaṇṭhāno phalakatthavikasaṇṭhāno vā, hatthaṅgulitaco kuñcikākosakasaṇṭhāno,
  gīvataco galakañcukasaṇṭhāno, mukhataco chiddāvachiddo kīṭakulāvakasaṇṭhāno, sīsataco
  pattatthavikasaṇṭhānoti.
      Tacapariggaṇhakena ca yogāvacarena uttaroṭṭhato paṭṭhāya uparimukhaṁ ṇāṇaṁ
  pesetvā paṭhamaṁ tāva mukhaṁ pariyonaddhitvā ṭhitacammaṁ vavatthapetabbaṁ. Tato
  nalāṭaṭṭhicammaṁ. Tato thavikāya pakkhittapattassa ca thavikāya ca antarena hatthamiva
  sīsaṭṭhikassa ca sīsacammassa ca antarena ñāṇaṁ pesetvā aṭṭhikena saddhiṁ cammassa
  ekābaddhabhāvaṁ viyojentena sīsacammaṁ vavatthapetabbaṁ, tato khandhacammaṁ. Tato
  anulomena paṭilomena ca dakkhiṇahatthacammaṁ. Atha teneva nayena vāmahatthacammaṁ.
  Tato piṭṭhicammaṁ. Taṁ taṁ vavatthapetvā anulomena ca paṭilomena ca dakkhiṇapādacammaṁ.
  Atha teneva nayena vāmapādacammaṁ, tato anukkameneva vatthiudarahadayagīvacammāni
  vavatthapetabbāni. Atha gīvācammānantaraṁ heṭṭhimahanucammaṁ vavatthapetvā adharoṭṭha-
  pariyosānaṁ pāpetvā niṭṭhapetabbaṁ. Evaṁ oḷārikoḷārikaṁ pariggaṇhantassa
  sukhumumpi pākaṭaṁ hoti.

  *  *  *  *  *  *
  Footnote: 1 cha. nāma, yā
-------------------------------------------------
[page 254]
      Disato dvīsu disāsu jāto. Okāsato sakalasarīraṁ pariyonaddhitvā ṭhito.
  Paricchedato heṭṭhā patiṭṭhitatalena, upari ākāsena paricchinno. Ayamassa
  sabhāgaparicchedo, visabhāgaparicchedo pana kesasadisoyeva.
      Maṁsanti nava maṁsapesisatāni. Taṁ sabbampi vaṇṇato rattaṁ kiṁsukapupphasadisaṁ.
  Saṇṭhānato jaṅghapiṇḍikamaṁsaṁ tālapaṇṇapuṭabhattasaṇṭhānaṁ, ūrumaṁsaṁ nisadapotakasaṇṭhānaṁ,
  ānisadamaṁsaṁ uddhanakoṭisaṇṭhānaṁ, piṭṭhimaṁsaṁ tālagulapaṭalasaṇṭhānaṁ, phāsukadvayamaṁsaṁ
  koṭṭhalikāya 1- kucchiyaṁ tanumattikālepanasaṇṭhānaṁ, thanadvayamaṁsaṁ 2- vaṭṭetvā 3-
  avakkhittamattikāpiṇḍasaṇṭhānaṁ, bāhudvayamaṁsaṁ dviguṇaṁ katvā ṭhapitaniccammamahā-
  mūsikasaṇṭhānaṁ, evaṁ oḷārikoḷārikamaṁsaṁ pariggaṇhantassa sukhumampi pākaṭaṁ hoti.
  Disato dvīsu disāsu jātaṁ. Okāsato dasādhikāni 4- tīṇi aṭṭhisatāni anulimpitvā
  ṭhitaṁ. Paricchedato heṭṭhā aṭṭhisaṅghāṭe patiṭṭhitatalena, upari tacena, tiriyaṁ
  aññamaññena paricchinnaṁ. Ayamassa sabhāgaparicchedo, visabhāgaparicchedo pana kesasadisova.
      Nahārūti nava nahārusatāni. Vaṇṇato sabbepi nahārū setā. Saṇṭhānato
  nānāsaṇṭhānā. Etesu hi gīvāya uparibhāgato paṭṭhāya pañca mahānahārū sarīraṁ
  vinaddhamānā hadayassa purimapassena otiṇṇā, pañca pacchimapassena, pañca
  dakkhiṇapassena, pañca vāmapassena, pañca dakkhiṇahatthaṁ vinaddhamānāpi hatthassa
  purimapassena pañca, pacchimapassena pañca. Tathā vāmahatthaṁ vinaddhamānāpi.
  Dakkhiṇapādaṁ vinaddhamānāpi pādassa purimapassena pañca, pacchimapassena pañca. Tathā
  vāmapādaṁ vinaddhamānāpīti evaṁ sarīradhārakā nāma 5- saṭṭhī mahānahārū kāyaṁ
  vinaddhamānā otiṇṇā, ye kaṇḍarātipi vuccanti. Te sabbepi kuṇḍalamakulasaṇṭhānā. 6-
      Aññe pana taṁ taṁ padesaṁ ajjhottharitvā ṭhitā. Tato sukhumatarā sutta-
  rajjukasaṇṭhānā, aññe tato sukhumatarā pūtilatāsaṇṭhānā, aññe tato sukhumatarā

  *  *  *  *  *  *
  Footnote: 1 cha. potthalikāya 2 chaṂa. thanamaṁsaṁ
  3 Sī. ṭhatvā 4 chaṂa. sādhikāni, visuddhi. nādhikāni
  5 Ma. sarīradhāraṇā nāma 6 visuddhi. kandaḷa....
-------------------------------------------------
[page 255]
  Mahāvīṇātantisaṇṭhānā, aññe thūlasuttakasaṇṭhānā, hatthapādapiṭṭhiyaṁ nahārū
  sakuṇapādasaṇṭhānā, sīsanahārū dārakānaṁ sīsajālakasaṇṭhānā, piṭṭhinahārū ātape
  pasāritāllajālasaṇṭhānā, avasesā taṁtaṁaṅgapaccaṅgānugatā nahārū sarīre
  paṭimukkajālakañcukasaṇṭhānā. Disato dvīsu disāsu jātā. Okāsato sakalasarīre
  aṭṭhīni ābandhitvā ṭhitā. Paricchedato heṭṭhā tiṇṇaṁ aṭṭhisatānaṁ upari
  patiṭṭhitatalehi, upari maṁsacammāni āhacca ṭhitapadesehi, tiriyaṁ aññamaññena
  paricchinnā. Ayaṁ tesaṁ sabhāgaparicchedo, visabhāgaparicchedo pana kesasadisoyeva.
      Aṭṭhīti ṭhapetvā dvattiṁsa dantaṭṭhīni avasesāni catusaṭṭhī hatthaṭṭhīni,
  catusaṭṭhī pādaṭṭhīni, catusaṭṭhī maṁsanissitāni muduaṭṭhīni, dve paṇhikaṭṭhīni,
  ekekasmiṁ pāde dve 1- gopphakaṭṭhīni, dve jaṅghaṭṭhīni, dve jaṇṇukaṭṭhīni,
  dve ūruṭṭhīni, 2- dve kaṭiṭṭhīni, aṭṭhārasa piṭṭhikaṇṭakaṭṭhīni, catuvīsati
  phāsukaṭṭhīni, cuddasa uraṭṭhīni, ekaṁ hadayaṭṭhi, dve akkhakaṭṭhīni, dve
  koṭṭaṭṭhīni, dve bāhuṭṭhīni, dve dve aggabāhuṭṭhīni, satta gīvaṭṭhīni, dve
  hanukaṭṭhīni, ekaṁ nāsikaṭṭhi, dve akkhiṭṭhīni, dve kaṇṇaṭṭhīni, ekaṁ nalāṭaṭṭhi,
  ekaṁ muddhaṭṭhi, nava sīsakapālaṭṭhīnīti evaṁ timattāni aṭṭhisatāni.
      Tāni sabbānipi vaṇṇato setāni. Saṇṭhānato nānāsaṇṭhānāni. Tattha
  hi aggapādaṅguliṭṭhīni katakabījasaṇṭhānāni, tadanantarāni majjhapabbaṭṭhīni
  panasaṭṭhisaṇṭhānāni, mūlapabbaṭṭhīni paṇḍavasaṇṭhānāni, piṭṭhipādaṭṭhīni koṭṭita-
  kaṇḍalakaṇḍararāsisaṇṭhānāni, paṇhikaṭṭhi ekaṭṭhitālaphalabījasaṇṭhānaṁ, gopphakaṭṭhīni
   bandhakīḷāgoḷakasaṇṭhānāni, jaṅghaṭṭhīnaṁ gopphakaṭṭhīsu patiṭṭhitaṭṭhānaṁ apanītatacasindi-
  kaḷīrasaṇṭhānaṁ, khuddakajaṅghaṭṭhikaṁ dhanukadaṇḍasaṇṭhānaṁ, mahantaṁ milātasappapiṭṭhi-
  saṇṭhānaṁ, jaṇṇukaṭṭhi ekato parikkhīṇapheṇukasaṇṭhānaṁ.
      Tattha jaṅghaṭṭhikassa patiṭṭhitaṭṭhānaṁ atikhiṇaggagosiṅgasaṇṭhānaṁ, ūruṭṭhi
  duttacchitavāsipharasudaṇḍasaṇṭhānaṁ, tassa kaṭiṭṭhimhi patiṭṭhitaṭṭhānaṁ

  *  *  *  *  *  *
  Footnote: 1 visuddhi. dve dve, 2/34 anussatikammaṭṭhānaniddesa
  2 visuddhi. ekaṁ jaṇṇukaṭṭhi, ekaṁ ūruṭṭhi
-------------------------------------------------
[page 256]
  Kīḷāgoḷakasaṇṭhānaṁ, tena kaṭiṭṭhino patiṭṭhitaṭṭhānaṁ aggacchinnamahāpunnāgaphalasaṇṭhānaṁ,
  kaṭiṭṭhīni dvepi ekābaddhāni hutvā kumbhakārauddhanasaṇṭhānāni, pāṭiyekkaṁ
  kammārakūṭayottasaṇṭhānāni, koṭiyaṁ ṭhitāanisadaṭṭhi adhomukhaṁ katvā gahitasappaphaṇa-
  saṇṭhānaṁ sattasu ṭhānesu chiddāvachiddaṁ, piṭṭhikaṇṭakaṭṭhīni abbhantarato uparūpari
  ṭhapitasīsakapaṭaveṭhakasaṇṭhānāni, bāhirato vaṭṭanāvaḷisaṇṭhānāni, tesaṁ antarantarā
  kakacadantasadisā dve tayo kaṇṭakā honti. Catuvīsatiyā phāsukaṭṭhīsu aparipuṇṇāni
  aparipuṇṇāsitasaṇṭhānāni, paripuṇṇāni paripuṇṇāsitasaṇṭhānāni. Sabbānipi
  odātakukkuṭassa pasāritapakkhasaṇṭhānāni.
      Cuddasa uraṭṭhīni jiṇṇasandamānikapañjarasaṇṭhānāni, hadayaṭṭhi dabbiphaṇa-
  saṇṭhānaṁ, akkhakaṭṭhīni khuddakalohavāsidaṇḍasaṇṭhānāni, koṭṭaṭṭhīni ekato
  parikkhīṇasīhaḷakuddālasaṇṭhānāni, bāhuṭṭhīni ādāsadaṇḍakasaṇṭhānāni, agga-
  bāhuṭṭhīni yamakatālakandasaṇṭhānāni, maṇibandhaṭṭhīni ekato alliyāpetvā
  ṭhapitasīsakapaṭaveṭhakasaṇṭhānāni, piṭṭhihatthaṭṭhīni koṭṭitakaṇḍalakaṇḍararāsisaṇṭhānāni,
  hatthaṅgulīsu mūlapabbaṭṭhīni paṇḍavasaṇṭhānāni, 1- majjhapabbaṭṭhīni aparipuṇṇa-
  panasaṭṭhisaṇṭhānāni, aggapabbaṭṭhīni katakabījasaṇṭhānāni, satta gīvaṭṭhīni daṇḍena
  vijjhitvā paṭipāṭiyā ṭhapitavaṁsakaḷīracakkalikasaṇṭhānāni, 2- heṭṭhimahanukaṭṭhi kammārānaṁ
  ayokūṭayottasaṇṭhānaṁ, uparimaṁ avalekhanasatthakasaṇṭhānaṁ.
      Akkhikūpanāsakūpaṭṭhīni apanītamiñjataruṇatālaṭṭhisaṇṭhānāni, nalāṭaṭṭhi adhomukha-
  ṭhapitasaṅkhathālakakapālasaṇṭhānaṁ, kaṇṇacūḷikaṭṭhīni nahāpitakhurakosakasaṇṭhānāni,
  nalāṭakaṇṇacūḷikānaṁ upari paṭṭabandhanokāse aṭṭhi saṅkuṭitaghaṭapuṇṇapaṭalakhaṇḍa-
  saṇṭhānaṁ, muddhaṭṭhi mukhacchinnavaṅkanāḷikerasaṇṭhānaṁ, sīsaṭṭhīni sibbetvā
  ṭhapitajajjaralābukaṭāhasaṇṭhānāni.
      Disato dvīsu disāsu jātāni. Okāsato avisesena sakalasarīre ṭhitāni.
  Visesena panettha sīsaṭṭhīni gīvaṭṭhīsu patiṭṭhitāni, gīvaṭṭhīni piṭṭhikaṇṭakaṭṭhīsu,

  *  *  *  *  *  *
  Footnote: 1 chaṂa. paṇavasaṇṭhānāni 2 Sī....vakkalakasaṇṭhānāni
-------------------------------------------------
[page 257]
  Piṭṭhikaṇṭakaṭṭhīni kaṭiṭṭhīsu, kaṭiṭṭhīni ūruṭṭhīsu, ūruṭṭhīni jaṇṇukaṭṭhīsu,
  jaṇṇukaṭṭhīni jaṅghaṭṭhīsu, jaṅghaṭṭhīni gopphakaṭṭhīsu, gopphakaṭṭhīni piṭṭhipādaṭṭhīsu
  patiṭṭhitāni. Paricchedato anto aṭṭhimiñjena upari maṁsena agge mūle ca
  aññamaññena paricchinnāni. Ayaṁ tesaṁ sabhāgaparicchedo, visabhāgaparicchedo pana
  kesasadisova.
      Aṭṭhimiñjanti tesaṁ tesaṁ aṭṭhīnaṁ abbhantaragataṁ miñjaṁ. Taṁ vaṇṇato setaṁ.
  Saṇṭhānato mahantamahantānaṁ aṭṭhīnaṁ abbhantaragataṁ veḷunāḷiyaṁ pakkhittasedita-
  mahāvettaggasaṇṭhānaṁ, khuddānukhuddakānaṁ abbhantaragataṁ veḷuyaṭṭhipabbesu pakkhitta-
  seditatanuvettaggasaṇṭhānaṁ. Disato dvīsu disāsu jātaṁ. Okāsato aṭṭhīnaṁ
  abbhantare patiṭṭhitaṁ. Paricchedato aṭṭhīnaṁ abbhantaratalehi paricchinnaṁ. Ayamassa
  sabhāgaparicchedo, visabhāgaparicchedo pana kesasadisova.
      Vakkanti ekabandhanā dve maṁsapiṇḍā. Taṁ vaṇṇato mandarattaṁ
  pālibhaddakāṭṭhivaṇṇaṁ. Saṇṭhānato dārakānaṁ yamakakīḷāgoḷakasaṇṭhānaṁ, ekavaṇṭa-
  paṭibaddhāmbaphaladvayasaṇṭhānaṁ vā. Disato uparimāya disāya jātaṁ. Okāsato galavāṭakā
  nikkhantena ekamūlena thokaṁ gantvā dvidhā bhinnena thūlanahārunā vinibandhaṁ
  hutvā hadayamaṁsaṁ parikkhipitvā ṭhitaṁ. Paricchedato vakkaṁ vakkabhāgena paricchinnaṁ.
  Ayamassa sabhāgaparicchedo, visabhāgaparicchedo pana kesasadisoyeva.
      Hadayanti hadayamaṁsaṁ. Taṁ vaṇṇato rattaṁ padumapattapiṭṭhivaṇṇaṁ. Saṇṭhānato
  bāhirapattāni apanetvā adhomukhaṭhapitapadumamakulasaṇṭhānaṁ. Bahi maṭṭhaṁ, anto
  kosātakīphalassa abbhantarasadisaṁ. Paññavantānaṁ thokaṁ vikasitaṁ, mandapaññānaṁ
  makulitameva. 1- Anto cassa punnāgaṭṭhipatiṭṭhānamatto āvāṭako hoti, yattha
  aḍḍhapasatamattaṁ lohitaṁ saṇṭhāti, yaṁ nissāya manodhātu ca manoviññāṇadhātu ca
  pavattanti. 2- Taṁ panetaṁ rāgacaritassa rattaṁ hoti, dosacaritassa kāḷakaṁ, mohacaritassa

  *  *  *  *  *  *
  Footnote: 1 Sī. mukulitameva 2 chaṂa. vattanti
-------------------------------------------------
[page 258]
  Maṁsadhovanaudakasadisaṁ, vitakkacaritassa kulatthayūsavaṇṇaṁ, saddhācaritassa kaṇikārapupphavaṇṇaṁ,
  paññācaritassa acchaṁ vippasannaṁ anāvilaṁ paṇḍaraṁ parisuddhaṁ niddhotajātimaṇi viya
  jutimantaṁ khāyati. Disato uparimāya disāya jātaṁ. Okāsato sarīrabbhantare dvinnaṁ
  thanānaṁ majjhe patiṭṭhitaṁ. Paricchedato hadayaṁ hadayabhāgena paricchinnaṁ. Ayamassa
  sabhāgaparicchedo, visabhāgaparicchedo pana kesasadisoyeva.
      Yakananti yamakamaṁsapaṭalaṁ. Taṁ vaṇṇato rattapaṇḍukadhātukaṁ, nātirattakumudassa
  pattapiṭṭhivaṇṇaṁ. Saṇṭhānato mūle ekaṁ, agge yamakaṁ koviḷārapattasaṇṭhānaṁ.
  Tañca mandapaññānaṁ 1- ekameva hoti mahantaṁ, paññavantānaṁ dve vā tīṇi vā
  khuddakāni. Disato uparimāya disāya jātaṁ. Okāsato dvinnaṁ thanānaṁ abbhantare
  dakkhiṇapassaṁ nissāya ṭhitaṁ. Paricchedato yakanaṁ yakanabhāgena paricchinnaṁ. Ayamassa
  sabhāgaparicchedo, visabhāgaparicchedo pana kesasadisoyeva.
      Kilomakanti paṭicchannāpaṭicchannabhedato duvidhaṁ pariyonahanamaṁsaṁ. Taṁ duvidhampi
  vaṇṇato setaṁ, dukūlapilotikavaṇṇaṁ. Saṇṭhānato attano okāsasaṇṭhānaṁ. Disato
  paṭicchannakilomakaṁ uparimāya disāya jātaṁ, itaraṁ dvīsu disāsu jātaṁ. Okāsato
  paṭicchannakilomakaṁ hadayañca vakkañca paṭicchādetvā ṭhitaṁ, appaṭicchannakilomakaṁ
  sakalasarīre cammassa heṭṭhato maṁsaṁ pariyonaddhitvā ṭhitaṁ. Paricchedato heṭṭhā
  maṁsena, upari cammena, tiriyaṁ kilomakabhāgena paricchinnaṁ. Ayamassa sabhāgaparicchedo,
  visabhāgaparicchedo pana kesasadisova.
      Pihakanti udarajivhāmaṁsaṁ. Taṁ vaṇṇato nīlaṁ nigguṇḍikapupphavaṇṇaṁ. Saṇṭhānato
  sattaṅgulappamāṇaṁ abandhanaṁ kāḷavacchakajivhāsaṇṭhānaṁ. Disato uparimāya disāya
  jātaṁ. Okāsato hadayassa vāmapasse udarapaṭalamatthakapassaṁ nissāya ṭhitaṁ, yasmiṁ
  paharaṇappahārena bahi nikkhante sattānaṁ jīvitakkhayo hoti. Paricchedato
  pihakabhāgena paricchinnaṁ. Ayamassa sabhāgaparicchedo, visabhāgaparicchedo pana
  kesasadisova.

  *  *  *  *  *  *
  Footnote: 1 chaṂa. dandhānaṁ
-------------------------------------------------
[page 259]
     Papphāsanti dvattiṁsamaṁsakhaṇḍappabhedaṁ papphāsamaṁsaṁ. Taṁ vaṇṇato rattaṁ
  nātipakkaudumbaraphalavaṇṇaṁ. Saṇṭhānato visamacchinnabahalapūvakhaṇḍasaṇṭhānaṁ.
  Abbhantare asitapītānaṁ abhāvena 1- uggatena kammajatejusmānā abbhāhatattā
  saṅkhāditapalālapiṇḍamiva nirasaṁ nirojaṁ. Disato uparimāya disāya jātaṁ. Okāsato
  sarīrabbhantare dvinnaṁ thanānamantare hadayañca yakanañca paṭicchādetvā
  olambantaṁ ṭhitaṁ. Paricchedato papphāsabhāgena paricchinnaṁ. Ayamassa sabhāgaparicchedo,
  visabhāgaparicchedo pana kesasadisova.
      Antanti purisassa dvattiṁsahatthā, itthiyā aṭṭhavīsatihatthā ekavīsatiyā
  ṭhānesu obhaggā antavaṭṭi. Tadetaṁ vaṇṇato setaṁ sakkharasudhāvaṇṇaṁ. Saṇṭhānato
  lohitadoṇiyaṁ ābhujitvā ṭhapitasīsacchinnasappasaṇṭhānaṁ. Disato dvīsu disāsu jātaṁ.
  Okāsato upari galavāṭake heṭṭhā ca karīsamagge vinibandhattā galavāṭakakarīsa-
  maggapariyante sarīrabbhantare ṭhitaṁ. Paricchedato antabhāgena paricchinnaṁ. Ayamassa
  sabhāgaparicchedo, visabhāgaparicchedo pana kesasadisova.
      Antaguṇanti antabhogaṭṭhānesu bandhanaṁ. Taṁ vaṇṇato setaṁ dakasītalikamūlavaṇṇaṁ.
  Saṇṭhānato dakasītalikamūlasaṇṭhānameva. Disato dvīsu disāsu jātaṁ. Okāsato
  kuddālapharasukammādīni karontānaṁ yantākaḍḍhanakāle yantasuttamiva yantaphalakāni
  antabhoge ekato aggaḷantena 2- ābandhitvā pādapuñchanarajjumaṇḍalakassa
  antarā taṁ sibbetvā ṭhitarajjukā viya ekavīsatiyā ṭhānesu antabhogānaṁ antarā
  ṭhitaṁ. Paricchedato antaguṇabhāgena paricchinnaṁ. Ayamassa sabhāgaparicchedo,
  visabhāgaparicchedo pana kesasadisova.
      Udariyanti udare bhavaṁ asitapītakhāyitasāyitaṁ. Taṁ vaṇṇato ajjhohatāhāravaṇṇaṁ.
  Saṇṭhānato parissāvane sithilabandhataṇḍulasaṇṭhānaṁ. Disato uparimāya
  disāya jātaṁ. Okāsato udare ṭhitaṁ. Udaraṁ nāma ubhato nippīḷiyamānassa

  *  *  *  *  *  *
  Footnote: 1 chaṂa. abhāve 2 cha. aggaḷante
-------------------------------------------------
[page 260]
  Allasāṭakassa majjhe sañjātaphoṭakasadisaṁ antapaṭalaṁ, bahi maṭṭhaṁ, anato maṁsa-
  kasambukapaliveṭhanakiliṭṭhapāvārakapupphakasadisaṁ, kuṭṭhitapanasatacassa 1- abbhantarasadisantipi
  vattuṁ vaṭṭati. Yattha takkoṭakā taṇḍuppādakā tālahīrakā 2- sūcimukhakā
  paṭatantasuttakā iccevamādidvattiṁsakulappabhedā kimayo ākulabyākulā saṇḍasaṇḍacārino
  hutvā nivasanti, ye pānabhojanādimhi avijjamāne ullaṅghitvā vicarantā 3-
  hadayamaṁsaṁ abhihananti, pānabhojanādiajjhoharaṇavelāyaṁ ca uddhaṁmukhā hutvā
  paṭhamajjhohaṭe dve tayo ālope turitaturitā vilumpanti, 4- yantesaṁ kimīnaṁ sūtigharaṁ
  vaccakuṭi gilānasālā susānañca hoti.
      Yattha seyyathāpi nāma caṇḍālakagāmadvāre candanikāya nidāghasamaye
  thūlaphusitake deve vassante udakena vuyhamānaṁ muttakarīsacammāṭṭhinahārukhaṇḍakheḷa-
  siṅghānikalohitappabhūti nānākuṇapajātaṁ nipatitvā kaddamodakāluḷitaṁ dvīhatīhaccayena
  sañjātakimikulaṁ suriyātapavegasantāpakuṭṭhitaṁ upari pheṇupubbuḷake 5- muñcanta
  abhinīlavaṇṇaṁ paramaduggandhajegucchaṁ neva upagantuṁ, na daṭṭhuṁ araharūpataṁ āpajjitvā
  tiṭṭhati, pageva ghāyituṁ vā sāyituṁ vā. Evameva nānappakārapānabhojanādi
  dantamusalasañcuṇṇitaṁ jivhāhatthaparivattitaṁ kheḷalālāpalibuddhaṁ taṁkhaṇavigatavaṇṇagandha-
  rasādisampadaṁ tantavāyakhalisuvānavamathusadisaṁ nipatitvā pittasemhavātapaliveṭhitaṁ hutvā
  udaraggisantāpavegakuṭṭhitaṁ kimikulākulaṁ uparūpari pheṇupubbuḷakāni muñcantaṁ
  paramakasambuduggandhajegucchabhāvaṁ āpajjitvā tiṭṭhati, yaṁ sutvāpi pānabhojanādīsu
  amanuññatā saṇṭhāti, pageva paññācakkhunā oloketvā. 6- Yattha 7- ca patitaṁ
  pānabhojanādi pañcadhā vibhāgaṁ gacchati, ekaṁ bhāgaṁ pāṇakā khādanti, ekaṁ
  bhāgaṁ udaraggi jhāpeti, eko bhāgo muttaṁ hoti, eko karīsaṁ, eko rasabhāvaṁ

  *  *  *  *  *  *
  Footnote: 1 cha. kuthita...., Ma. kudhita.... 2 chaṂa. tālatīrakā 3 chaṂa. viravantā
  4 chaṂa. viluppanti 5 Ma. pheṇapupphuḷake, cha. pheṇapubbuḷake. evamuparipi
  6 chaṂa. avaloketvā 7 Sī. tattha
-------------------------------------------------
[page 261]
  Āpajjitvā sukkasoṇitamaṁsādīni 1- upabrūhayati. Paricchedato udarapaṭalena ceva
  udariyabhāgena ca paricchinnaṁ. Ayamassa sabhāgaparicchedo, visabhāgaparicchedo pana
  kesasadisova.
      Karīsanti vaccaṁ. Taṁ vaṇṇato yebhuyyena ajjhohatāhāravaṇṇameva hoti.
  Saṇṭhānato okāsasaṇṭhānaṁ. Disato heṭṭhimāya disāya jātaṁ. Okāsato pakkāsaye
  ṭhitaṁ. Pakkāsayo nāma heṭṭhā nābhipiṭṭhikaṇṭakamūlānamantare antāvasāne
  ubbedhena aṭṭhaṅgulimatto veḷunāḷikasadiso, yattha seyyathāpi nāma uparūpari
  bhūmibhāge patitaṁ vassodakaṁ ogaḷitvā heṭṭhābhūmibhāgaṁ pūretvā tiṭṭhati, evameva
  yaṅkiñci āmāsaye patitaṁ pānabhojanādikaṁ udaragginā pheṇuddehakaṁ pakkapakkaṁ
  nisadāya piṁsitamiva saṇhabhāvaṁ āpajjitvā antabilena ogaḷitvā ogaḷitvā
  madditvā veḷupabbe pakkhipamānapaṇḍumattikā viya sannicitaṁ hutvā tiṭṭhati.
  Paricchedato pakkāsayapaṭalena ceva karīsabhāgena ca paricchinnaṁ. Ayamassa
  sabhāgaparicchedo, visabhāgaparicchedo pana kesasadisova.
      Matthaluṅganti sīsakaṭāhabbhantare ṭhitamiñjarāsi. Taṁ vaṇṇato setaṁ ahicchatta-
  piṇḍikavaṇṇaṁ, dadhibhāvaṁ asampattaṁ duṭṭhakhīravaṇṇantipi vattuṁ vaṭṭati. Saṇṭhānato
  okāsasaṇṭhānaṁ. Disato uparimāya disāya jātaṁ. Okāsato sīsakaṭāhabbhantare
  cattāro sibbinimagge nissāya samodhānetvā ṭhapitā cattāro piṭṭhapiṇḍā viya
  samohitaṁ tiṭṭhati. Paricchedato sīsakaṭāhassa abbhantaratalehi ceva matthaluṅgabhāgena
  ca paricchinnaṁ. Ayamassa sabhāgaparicchedo, visabhāgaparicchedo pana kesasadisova.
      Pittanti dve pittāni baddhapittañca abaddhapittañca. Tattha baddhapittaṁ
  vaṇṇato bahalamadhukatelavaṇṇaṁ, abaddhapittaṁ milātāakulitapupphavaṇṇaṁ. Taṁ saṇṭhānato
  ubhayampi okāsasaṇṭhānaṁ. Disato baddhapittaṁ uparimāya disāya jātaṁ, itaraṁ dvīsu
  disāsu jātaṁ. Okāsato abaddhapittaṁ ṭhapetvā kesalomadantanakhānaṁ maṁsavinimuttaṭ-
  ṭhānañceva thaddhasukkhacammañca udakamiva telabinduṁ avasesasarīraṁ byāpetvā ṭhitaṁ,

  *  *  *  *  *  *
  Footnote: 1 chaṂa. soṇitamaṁsādīni
-------------------------------------------------
[page 262]
  Yamhi kupite akkhīni pītakāni honti bhamanti, gattaṁ kampati kaṇḍuyati. Baddhapittaṁ
  hadayapapphāsānamantare yakanamaṁsaṁ nissāya patiṭṭhite mahākosātakīkosakasadise
  pittakosake ṭhitaṁ, yamhi kupite sattā ummattakā honti, vipallatthacittā
  hirottappaṁ chaḍḍetvā akattabbaṁ karonti, abhāsitabbaṁ bhāsanti, acintetabbaṁ
  cintenti. Paricchedato pittabhāgena paricchinnaṁ. Ayamassa sabhāgaparicchedo,
  visabhāgaparicchedo pana kesasadisova.
      Semhanti sarīrabbhantare ekapatthapūrappamāṇaṁ 1- semhaṁ. Taṁ vaṇṇato setaṁ
  nāgabalapaṇṇarasavaṇṇaṁ. Saṇṭhānato okāsasaṇṭhānaṁ. Disato uparimāya disāya
  jātaṁ. Okāsato udarapaṭale ṭhitaṁ. Yaṁ pānabhojanādiajjhoharaṇakāle seyyathāpi
  nāma udake sevālapaṇakaṁ kaṭṭhe vā kaṭhale 2- vā patante chijjitvā dvidhā
  hutvā puna ajjhottharitvā tiṭṭhati, evameva pānabhojanādimhi nipatante
  chijjitvā dvidhā hutvā puna ajjhottharitvā tiṭṭhati. Yamhi ca mandībhūte
  pakkagaṇḍo viya pūtikukkuṭaṇḍamiva ca udaraṁ paramajegucchaṁ kuṇapagandhaṁ hoti, tato
  uggatena ca gandhena uddekopi 3- mukhampi duggandhaṁ pūtikuṇapasadisaṁ hoti, so
  ca puriso "apehi duggandhaṁ vāyasī"ti vattabbataṁ āpajjati. Yañca vaḍḍhitvā
  bahalattamāpannaṁ pidhānaphalakamiva vaccakuṭiyā udarapaṭalassa abbhantareyeva kuṇapagandhaṁ
  sannirumhitvā 4- tiṭṭhati. Paricchedato semhabhāgena paricchinnaṁ. Ayamassa
  sabhāgaparicchedo, visabhāgaparicchedo pana kesasadisova.
      Pubboti pūtilohitavasena pavattapubbo. So vaṇṇato paṇḍupalāsavaṇṇo.
  Matakasarīre pana pūtibahalācāmavaṇṇo hoti. Saṇṭhānato okāsasaṇṭhāno. Disato
  dvīsu disāsu jāto. Okāsato pana pubbassa okāso nāma nibaddho natthi,
  yattha so sannicito tiṭṭheyya. Yatra yatra pana khāṇukaṇṭakappaharaṇaggijālādīhi

  *  *  *  *  *  *
  Footnote: 1 Sī. ekapatta........ 2 chaṂa. kapāle
  3 Sī. uggāropi 4 Sī. sannirundhitvā, chaṂa. sannirujjhitvā
-------------------------------------------------
[page 263]
  Abhihate sarīrappadese lohitaṁ saṇṭhahitvā paccati, gaṇḍapīḷakādayo vā uppajjanti,
  tatra tatreva tiṭṭhati. Paricchedato pubbabhāgena paricchinno. Ayamassa
  sabhāgaparicchedo, visabhāgaparicchedo pana kesasadisova.
      Lohitanti dve lohitāni sannicitalohitañca saṁsaraṇalohitañca. Tattha
  sannicitalohitaṁ vaṇṇato nipakkabahalalākhārasavaṇṇaṁ, saṁsaraṇalohitaṁ acchalākhārasavaṇṇaṁ.
  Saṇṭhānato ubhayampi okāsasaṇṭhānaṁ. Disato sannicitalohitaṁ uparimāya disāya
  jātaṁ, itaraṁ dvīsu dīsāsu jātaṁ. Okāsato saṁsaraṇalohitaṁ ṭhapetvā kesaloma-
  dantanakhānaṁ maṁsavinimuttaṭṭhānañceva thaddhasukkhacammañca dhamanījālānusārena sabbaṁ
  upādinnakasarīraṁ pharitvā ṭhitaṁ, sannicitalohitaṁ yakanaṭṭhānassa heṭṭhābhāgaṁ pūretvā
  ekapatthapūramattaṁ hadayavakkapapphāsānaṁ upari thokaṁ thokaṁ paggharantaṁ vakkahadayayakanapapphāse
  temayamānaṁ ṭhitaṁ. Tasmiñhi vakkahadayādīni atemente sattā pipāsitā
  honti. Paricchedato lohitabhāgena paricchinnaṁ. Ayamassa sabhāgaparicchedo,
  visabhāgaparicchedo pana kesasadisova.
      Sedoti lomakūpādīhi paggharaṇakāapodhātu. So vaṇṇato vippasannatilatelavaṇṇo.
  Saṇṭhānato okāsasaṇṭhāno. Disato dvīsu disāsu jāto. Okāsato
  sedassokāso nāma nibaddho natthi, yattha so lohitaṁ viya sadā tiṭṭheyya. Yadā
  pana aggisantāpasuriyasantāpautuvikārādīhi sarīraṁ santappati, tadā udakato
  abbuḷhamattavisamacchinnabhisamuḷālakumudanāḷikalāpo viya sabbakesalomakūpavivarehi
  paggharati. Tasmā tassa saṇṭhānampi kesalomakūpavivarānaṁyeva vasena veditabbaṁ.
  Sedapariggaṇhakena ca yoginā kesalomakūpavivare pūretvā ṭhitavaseneva sedo
  manasikātabbo. Paricchedato sedabhāgena paricchinno. Ayamassa sabhāgaparicchedo,
  visabhāgaparicchedo pana kesasadisova.
      Medoti thinasineho. So vaṇṇato phālitahaliddivaṇṇo. Saṇṭhānato
  thūlasarīrassa tāva cammamaṁsantare ṭhapitahaliddivaṇṇadukūlapilotikasaṇṭhāno hoti,
-------------------------------------------------
[page 264]
  Kīsasarīrassa jaṅghamaṁsaṁ ūrumaṁsaṁ piṭṭhikaṇṭakanissitapiṭṭhimaṁsaṁ udaravaṭṭimaṁsanti
  etāni nissāya dviguṇaṁ tiguṇaṁ katvā ṭhapitahaliddivaṇṇadukūlapilotikasaṇṭhāno. Disato
  dvīsu disāsu jāto. Okāsato thūlassa sakalasarīraṁ pharitvā kīsassa jaṅghamaṁsādīni
  nissāya ṭhito, yaṁ sinehasaṅkhagatampi paramajegucchattā neva muddhani telatthāya
  na nāsatelādīnaṁ atthāya gaṇhanti. Paricchedato heṭṭhā maṁsena, upari cammena,
  tiriyaṁ medabhāgena paricchinno. Ayamassa sabhāgaparicchedo, visabhāgaparicchedo pana
  kesasadisova.
      Assūti akkhīhi paggharaṇakāapodhātu. Taṁ vaṇṇato vippasannatilatelavaṇṇaṁ.
  Saṇṭhānato okāsasaṇṭhānaṁ. Disato uparimāya disāya jātaṁ. Okāsato akkhikūpakesu
  ṭhitaṁ. Na cetaṁ pittakosake pittamiva akkhikūpakesu sadā sannicitaṁ tiṭṭhati. Yadā
  pana sattā somanassajātā mahāhasitaṁ hasanti, domanassajātā rodanti paridevanti,
  tathārūpaṁ visabhāgāhāraṁ āharanti. Yadā ca tesaṁ akkhīni dhūmarajapaṁsukādīhi
  abhihaññanti, tadā etehi somanassadomanassavisabhāgāhārautūhi samuṭṭhahitvā
  akkhikūpake pūretvā tiṭṭhati vā paggharati vā. Assupariggaṇhakena pana yoginā
  akkhikūpake pūretvā ṭhitavaseneva pariggaṇhitabbaṁ. Paricchedato assubhāgena
  paricchinnaṁ. Ayamassa sabhāgaparicchedo, visabhāgaparicchedo pana kesasadisova.
      Vasāti vilīnasineho. Sā vaṇṇato nāḷikeratelavaṇṇā. Ācāme āsitta-
  telavaṇṇātipi vattuṁ vaṭṭati. Saṇṭhānato nhānakāle pasannaudakassa upari
  paribbhamantasinehabinduvisaṭasaṇṭhānā. Disato dvīsu disāsu jātā. Okāsato yebhuyyena
  hatthatalahatthapiṭṭhipādatalapādapiṭṭhināsapuṭanalāṭāṁsakūṭesu ṭhitā. Na cesā etesu
  okāsesu sadā vilīnāva hutvā tiṭṭhati. Yadā pana aggisantāpasuriyasantāpa-
  utuvisabhāgadhātuvisabhāgehi te padesā usmājātā honti, tadā tattha nhānakāle
  pasannaudakūpari sinehabinduvisaṭo viya ito cito ca saṁsarati. Paricchedato
  vasābhāgena paricchinnā. Ayamassa sabhāgaparicchedo, visabhāgaparicchedo pana
  kesasadisova.
-------------------------------------------------
[page 265]
      Kheḷoti antomukhe pheṇumissā āpodhātu. So vaṇṇato seto pheṇuvaṇṇo.
  Saṇṭhānato okāsasaṇṭhāno. Pheṇusaṇṭhānotipi vattuṁ vaṭṭati. Disato uparimāya
  disāya jāto. Okāsato ubhohi kapolapassehi oruyha jivhāya ṭhito. Na cesa
  ettha sadā sannicito hutvā tiṭṭhati. Yadā pana sattā tathārūpaṁ āhāraṁ
  passanti vā saranti vā, uṇahatittikaṭukaloṇambilānaṁ vā kiñci mukhe ṭhapenti,
  yadā vā nesaṁ hadayaṁ ākilāyati, kismiñcideva vā jigucchā uppajjati tadā
  kheḷo uppajjitvā ubhohi kapolapassehi oruyha jivhāya saṇṭhāti. Aggajivhāya
  cesa tanuko hoti, mūlajivhāya bahalo. Mukhe pakkhittañca puthukaṁ vā taṇḍulaṁ
  vā yaṅkiñci 1- khādanīyaṁ vāpi nadīpuḷine khatakūpakasalilaṁ viya parikkhayaṁ agacchantova
  temetuṁ samattho hoti. Paricchedato kheḷabhāgena paricchinno. Ayamassa
  sabhāgaparicchedo, visabhāgaparicchedo pana kesasadisova.
      Siṅghānikāti matthaluṅgato paggharaṇakāsuci. Sā vaṇṇato taruṇatālaṭṭhimiñjavaṇṇā.
  Saṇṭhānato okāsasaṇṭhānā. Disato uparimāya disāya jātā. Okāsato
  nāsapuṭe pūretvā ṭhitā. Na cesā ettha sadā sannicitā hutvā
  tiṭṭhati, athakho yathā nāma puriso paduminipattena dadhiṁ bandhitvā heṭṭhā
  kaṇṭakena vijjheyya, atha tena chiddena dadhimatthu gaḷitvā bahi pateyya evameva
  yadā sattā rodanti vā, visabhāgāhārautuvasena vā sañjātadhātukkhobhā hoti,
  tadā antosīsato pūtisemhabhāvaṁ āpannaṁ matthaluṅgaṁ gaḷitvā tālumatthakavivarena
  otaritvā nāsapuṭe pūretvā tiṭṭhati vā paggharati vā. Siṅghānikāpariggaṇhakena
  pana yoginā nāsapuṭe pūretvā ṭhitavaseneva pariggaṇhitabbā. Paricchedato
  siṅghānikābhāgena paricchinnā. Ayamassa sabhāgaparicchedo, visabhāgaparicchedo pana
  kesasadisova.
      Lasikāti sarīrasandhīnaṁ abbhantare picchilakuṇapaṁ. Sā vaṇṇato kaṇṇikāranīyāsavaṇṇā.
  Saṇṭhānato okāsasaṇṭhānā. Disato dvīsu disāsu jātā. Okāsato

  *  *  *  *  *  *
  Footnote: 1 chaṂa. aññaṁ vā kiñci
-------------------------------------------------
[page 266]
  Aṭṭhisandhīnaṁ abbhañjanakiccaṁ sādhayamānā asītisatasandhīnaṁ abbhantare ṭhitā. Yassa
  cesā mandā hoti, tassa uṭṭhahantassa nisīdantassa abhikkamantassa paṭikkamantassa
  sammiñjantassa pasārentassa aṭṭhikāni kaṭakaṭāyanti, accharasaddaṁ karonto viya
  vicarati, ekayojanadviyojanamattampi addhānaṁ gatassa vāyodhātu kuppati, gattāni
  dukkhanti. Yassa pana bahukā hoti, tassa uṭṭhānanisajjādīsu na aṭṭhīni
  kaṭakaṭāyanti, dīghampi addhānaṁ gatassa na vāyodhātu kuppati, na gattāni
  dukkhanti. Paricchedato lasikābhāgena paricchinnā. Ayamassa sabhāgaparicchedo,
  visabhāgaparicchedo pana kesasadisova.
      Muttanti vaṇṇato māsakhārodakavaṇṇaṁ. Saṇṭhānato adhomukhaṭṭhapitaudakakumbha-
  abbhantaragataudakasaṇṭhānaṁ. Disato heṭṭhimāya disāya jātaṁ. Okāsato vatthissa
  abbhantare ṭhitaṁ. Vatthi nāma vatthipuṭo vuccati. Yattha seyyathāpi nāma candanikāya
  pakkhitte amukhe lavaṇaghaṭe 1- candanikāraso pavisati, na cassa pavisanamaggo
  paññāyati, evameva sarīrato muttaṁ pavisati. Na cassa pavisanamaggo paññāyati,
  nikkhamanamaggo pana pākaṭo hoti. Yampi ca muttassa bharite passāvaṁ karomāti
  sattānaṁ āyūhanaṁ hoti. Paricchedato vatthiabbhantarena ceva muttabhāgena ca
  paricchinnaṁ. Ayamassa sabhāgaparicchedo, visabhāgaparicchedo pana kesasadisova.
      Evañhi kesādike koṭṭhāse vaṇṇasaṇṭhānadisokāsaparicchedavasena vavatthapetvā
  anupubbato nātisīghato nātisaṇikatotiādinā nayena vaṇṇasaṇṭhānagandhāsayokāsavasena
  pañcadhā paṭikūlā paṭikūlāti manasikaroto paṇṇattisamatikkamanavasena seyyathāpi
  cakkhumato mahāpurissa 2- dvattiṁsavaṇṇānaṁ kusumānaṁ ekasuttaganthitamālaṁ
  olokentassa sabbapupphāni apubbāpariyamiva pākaṭāni honti, evameva "atthi
  imasmiṁ kāye kesā"ti imaṁ kāyaṁ olokentassa sabbe te dhammā apubbāpariyamiva
  pākaṭā honti. Tena vuttaṁ manasikārakosallakathāyaṁ "ādikammikassa hi

  *  *  *  *  *  *
  Footnote: 1 Sī. yavanaghaṭe, chaṂa. ravanaghaṭe 2 chaṂa. purisassa
-------------------------------------------------
[page 267]
  Kesāti manasikaroto manasikāro gantvā muttanti imaṁ pariyosānakoṭṭhāsameva
  āhacca tiṭṭhatī"ti.
      Sace pana bahiddhāpi manasikāraṁ upasaṁharati, athassa evaṁ sabbakoṭṭhāsesu
  pākaṭībhūtesu āhiṇḍantā manussatiracchānādayo sattākāraṁ vijahitvā koṭṭhāsarāsi-
  vaseneva upaṭṭhahanti. Tehi ca ajjhohariyamānaṁ pānabhojanādi koṭṭhāsarāsimhi
  pakkhipiyamānamiva upaṭṭhāti. Athassa anupubbamuñcanādivasena paṭikūlā paṭikūlāti
  punappunaṁ manasikaroto anukkamena appanā uppajjati.
      Tattha kesādīnaṁ vaṇṇasaṇṭhānadisokāsaparicchedavasena upaṭṭhānaṁ uggahanimittaṁ,
  sabbākārato paṭikūlavasena upaṭṭhānaṁ paṭibhāganimittaṁ. Taṁ punappunaṁ
  āvajjantassa manasikarontassa takkāhataṁ vitakkāhataṁ karontassa cattāro khandhā
  paṭikūlārammaṇā honti. Paṭhamajjhānavasena appanā pavattati. Pubbabhāge
  parikammaupacāracittāni savitakkasavicārāni sappītikāni somanassasahagatāni paṭikūla-
  nimittārammaṇāni, appanāpi savitakkasavicārā sappītikā somanassasahagatāva.
  Bhūmantarena pana mahaggatā rūpāvacarā honti. Paṭikūlepi ca tasmiṁ ārammaṇe
  ānissadassāvitāya somanassaṁ uppajjati, ekattārammaṇabaleneva vā taṁ uppajjati,
  dutiyajjhānādīni panettha na nibbattanti. Kasmā? oḷārikattā. Idañhi
  ārammaṇaṁ oḷārikaṁ, vitakkabalenevettha cittekaggatā jāyati, na
  vitakkasamatikkamenāti. Ayaṁ tāva samathavasena kammaṭṭhānakathā.
      Avisesato pana sādhāraṇavasena evaṁ veditabbā 1-:- idañhi kammaṭṭhānaṁ
  bhāvetukāmena kammaṭṭhānaṁ uggahetvā sajjhāyanakāleeva kesādīnaṁ vaṇṇanimitta-
  saṇṭhānanimattadisānimittaokāsanimittaparicchedanimittāni vācāya pothetvā pothetvā
  ekekakoṭṭhāse "ayaṁ etaṁsarikkhako"ti tividhena sajjhāyo kātabbo. Kathaṁ?
  tacapañcake tāva heṭṭhā vuttanayeneva anulomato pañcāhaṁ, paṭilomato pañcāhaṁ,
  anulomapaṭilomato pañcāhanti aḍḍhamāsaṁ sajjhāyo kātabbo. Tato ācariyassa

  *  *  *  *  *  *
  Footnote: 1 chaṂa. veditabbaṁ
-------------------------------------------------
[page 268]
  Santikaṁ gantvā vakkapañcakaṁ uggaṇhitvā tatheva aḍḍhamāsaṁ sajjhāyo kātabbo,
  tato te dasapi koṭṭhāse ekato katvā aḍḍhamāsaṁ, puna papphāsapañcakādīsupi
  ekekaṁ uggaṇhitvā aḍḍhamāsaṁ, tato te pañcadasapi koṭṭhāse aḍḍhamāsaṁ,
  matthaluṅgapañcakaṁ aḍḍhamāsaṁ, tato tevīsati koṭṭhāse aḍḍhamāsaṁ, medachakkaṁ
  aḍḍhamāsaṁ, tato te chabbīsatipi koṭṭhāse ekato katvā aḍḍhamāsaṁ, muttachakkaṁ
  aḍḍhamāsaṁ, tato sabbepi dvattiṁsa koṭṭhāse ekato katvā aḍḍhamāsanti evaṁ
  chamāse sajjhāyo kātabbo.
      Tattha upanissayasampannassa sappaññassa bhikkhuno kammaṭṭhānaṁ uggaṇhantasseva
  koṭṭhāsā upaṭṭhahanti, ekaccassa na upaṭṭhahanti, tena "na upaṭṭhahantī"ti
  viriyaṁ na vissajjetabbaṁ. Yattakā koṭṭhāsā upaṭṭhahanti, tattake
  gahetvāva sajjhāyo kātabbo. Evaṁ kammaṭṭhānaṁ kathentena pana neva paññavato
  na mandapaññassa vasena kathetabbaṁ, majjhimapaññassa vasena kathetabbaṁ.
  Majjhimapaññassa hi vasena ācariyā chahi māsehi paricchinditvā tantiṁ ṭhapayiṁsu.
  Yassa pana ettāvatāpi koṭṭhāsā pākaṭā na honti, tena tato parampi
  sajjhāyo kātabboeva. Na ca kho aparicchinditvā, cha cha māse paricchinditvāva
  kātabbo.
      Sajjhāyaṁ karontena vaṇṇo na paccavekkhitabbo, lakkhaṇaṁ na manasikātabbaṁ,
  koṭṭhāsavaseneva sajjhāyo kātabbo. Ācariyenāpi "vaṇṇavasena sajjhāyaṁ
  karohī"ti niyametvā na kathetabbaṁ. Niyametvā kathite ko dosoti? sampattiyampi
  vipattisaññāāpajjanaṁ. Sace hi ācariyena "vaṇṇavasena sajjhāyaṁ karohī"ti
  vutte imassa bhikkhuno tathā karontassa kammaṭṭhānaṁ vaṇṇato na upaṭṭhāti,
  paṭikūlavasena vā dhātuvasena vā upaṭṭhāti. Athesa "na idaṁ kammaṭṭhānaṁ
  vilakkhaṇan"ti saññī hoti, ācariyena kathitameva kappetvā gaṇhāti. "paṭikūlavasena
  Taṁ sajjhāyaṁ karohī"ti vuttepi sace tassa tathā karontassa paṭikūlato na
-------------------------------------------------
[page 269]
  Upaṭṭhāti, vaṇṇavasena vā dhātuvasena vā upaṭṭhāti. Athesa "nayidaṁ kammaṭṭhānaṁ
  vilakkhaṇan"ti saññī hoti, ācariyena kathitameva kappetvā gaṇhāti. "dhātuvasena
  Taṁ sajjhāyaṁ karohī"ti vuttepi sace tassa tathā karontassa dhātuto na upaṭṭhāti,
  vaṇṇavasena vā paṭikūlavasena vā upaṭṭhāti. Athesa "nayidaṁ kammaṭṭhānaṁ vilakkhaṇan"ti
  saññī hoti, ācariyena kathitameva kappetvā gaṇhāti. Ayaṁ ācariyena niyametvā
  kathite doso.
      Kinti pana vattabboti "koṭṭhāsavasena sajjhāyaṁ karohī"ti vattabbo.
  Kathaṁ? kesakoṭṭhāso lomakoṭṭhāsoti sajjhāyaṁ karohīti vattabbo. Sace panassa
  Evaṁ koṭṭhāsavasena sajjhāyaṁ karontassa vaṇṇato upaṭṭhāti, athānena ovādā-
  cariyassa ācikkhitabbaṁ "ahaṁ dvattiṁsākāraṁ koṭṭhāsavasena sajjhāyaṁ karomi, mayhaṁ
  pana vaṇṇato upaṭṭhātī"ti. Ācariyena "kammaṭṭhānaṁ viya akammaṭṭhānaṁ vilakkhaṇaṁ
  etan"ti na visaṁvādetabbaṁ. "sādhu Sappurisa pubbe tayā vaṇṇakasiṇe parikammaṁ
  katapubbaṁ bhavissati, etadeva kammaṭṭhānaṁ tuyhaṁ sappāyaṁ, vaṇṇavaseneva sajjhāyaṁ
  karohī"ti vattabbo. Tenapi vaṇṇavaseneva sajjhāyo kātabbo.
      So evaṁ karonto ajjhattaṁ nīlakaṁ pītakaṁ lohitakaṁ odātanti cattāri
  vaṇṇakasiṇāni labhati. Kathaṁ? tassa hi kesalomapittesu ceva akkhīnañca kāḷakaṭṭhāne
  vaṇṇaṁ nīlaṁ nīlanti manasikarontassa catukkapañcakajjhānāni uppajjanti, jhānaṁ
  pādakaṁ katvā vipassanaṁ paṭṭhapetvā arahattaṁ pāpuṇāti. Medasmiṁ pana akkhīnañca
  pītakaṭṭhāne vaṇṇaṁ pītakaṁ pītakanti manasikarontassa catukkapañcakajjhānāni
  uppajjanti, jhānaṁ pādakaṁ katvā vipassanaṁ paṭṭhapetvā arahattaṁ pāpuṇāti.
  Maṁsalohitesu pana akkhīnañca rattaṭṭhāne vaṇṇaṁ lohitakaṁ lohitakanti
  manasikarontassa catukkapañcakajjhānāni uppajjanti, jhānaṁ pādakaṁ katvā vipassanaṁ
  paṭṭhapetvā arahattaṁ pāpuṇāti. Nakhadantacammāṭṭhīsu pana akkhīnañca paṇḍaraṭṭhāne
  vaṇṇaṁ odātaṁ odātanti manasikarontassa catukkapañcakajjhānāni uppajjanti,
-------------------------------------------------
[page 270]
  Jhānaṁ pādakaṁ katvā vipassanaṁ paṭṭhapetvā arahattaṁ pāpuṇāti. Idaṁ vaṇṇavasena
  abhiniviṭṭhassa bhikkhuno yāva arahattā niggamanaṁ.
      Aparassa koṭṭhāsavasena sajjhāyaṁ karontassa paṭikūlato upaṭṭhāti,
  athānena ovādācariyassa ācikkhitabbaṁ. Ācariyena "kammaṭṭhānaṁ viya akammaṭṭhānaṁ
  vilakkhaṇaṁ etan"ti na visaṁvādetabbaṁ. "sādhu Sappurisa pubbe tayā paṭikūlamanasikāre
  yogo kato bhavissati, etadeva kammaṭṭhānaṁ tuyhaṁ sappāyaṁ, paṭikūlavaseneva
  sajjhāyaṁ karohī"ti vattabbo. Tenapi paṭikūlavasena sajjhāyo kātabbo.
  Tassa "kesā nāma ajaññā amanuññā 1- duggandhā jegucchā paṭikūlā"ti evaṁ
  paṭikūlavasena sajjhāyaṁ karontassa paṭikūlārammaṇe paṭhamajjhānaṁ nibbattati. So
  jhānaṁ pādakaṁ katvā vipassanaṁ paṭṭhapetvā arahattaṁ pāpuṇāti. Idaṁ paṭikūlavasena
  abhiniviṭṭhassa bhikkhuno yāva arahattā niggamanaṁ.
      Aparassa koṭṭhāsavasena sajjhāyaṁ karontassa dhātuto upaṭṭhāti, dhātuto
  upaṭṭhahantaṁ kīdisaṁ hutvā upaṭṭhātīti. Kesā tāva vammikamatthake jātakuṇṭhatiṇakāni
  viya hutvā upaṭṭhahanti, lomā purāṇagāmaṭṭhāne jātadabbatiṇakāni viya, nakhā daṇḍakesu
  ṭhapitamadhukaphalaṭṭhikosakā viya, dantā mattikāpiṇḍe pavesetvā ṭhapitālābubījāni
  viya, taco vīṇāpabbake dabbisake 1- pariyonaddhāllagocammaṁ viya, maṁsaṁ bhittiyaṁ
  anulittamattikā viya, nahāru dabbasambhārabandhavalli viya, aṭṭhi ussāpetvā
  ṭhapitabhittidabbasambhāro viya, aṭṭhimiñjaṁ mahāveḷumhi pakkhittaseditavettaggaṁ
  viya, vakkaṁ hadayaṁ yakanaṁ kilomakaṁ pihakaṁ papphāsanti ime cha koṭṭhāsā sūnakāragharaṁ 2-
  viya hutvā upaṭṭhahanti. Dvattiṁsahatthaṁ antaṁ lohitadoṇiyaṁ saṁvelletvā
  ṭhapitagharasappo viya, antaguṇaṁ pādapuñchanake sibbitarajjukā viya, udariyaṁ parissāvane
  sithilabandhataṇḍulaṁ viya, karīsaṁ veṇupabbe pakkhittapaṇḍumattikā viya, matthaluṅgaṁ
  omadditvā ṭhapitā cattāro taṇḍulapiṭṭhapiṇḍā viya, dvādasavidhā āpodhātu
  paṭipāṭiyā ṭhapitesu dvādasasu udakasarāvakesu pūritaudakaṁ viya hutvā upaṭṭhāti.

  *  *  *  *  *  *
  Footnote: 1 chaṂa. ayaṁ pāṭho na dissati 2 Sī. sūnāgharaṁ
-------------------------------------------------
[page 271]
      Athānena ovādācariyassa ācikkhitabbaṁ. Ācariyena "kammaṭṭhānaṁ viya
  akammaṭṭhānaṁ vilakkhaṇaṁ etan"ti na visaṁvādetabbaṁ. "sādhu Sappurisa pubbe
  tayā dhātumanasikāre yogo kato bhavissati, etadeva kammaṭṭhānaṁ tuyhaṁ sappāyaṁ,
  dhātuvaseneva sajjhāyaṁ karohī"ti vattabbo. Tenapi dhātuvasena sajjhāyo kātabbo.
      Tatridaṁ manasikāramukheneva sajjhāyavidhānaṁ:- idha bhikkhu "kesā sīsaṁ
  pariyonaddhitvā 1- ṭhitacamme jātā, te na jānanti `mayaṁ sīsaṁ pariyonaddhitvā
  ṭhitacamme jātā'ti, sīsaṁ pariyonaddhitvā ṭhitacammampi na jānāti `kesā mayi
  jātā'ti, acetanā ete abyākatā suññā thaddhā patthinnā paṭhavīdhātu
  esā"ti manasikaroti. Lomā sarīraṁ pariyonahanacamme jātā, te na jānanti
  "mayaṁ sarīraṁ pariyonahanacamme jātā"ti, sarīraṁ pariyonahanacammampi na jānāti
  "lomā mayi jātā"ti, etepi acetanā. Nakhā aṅgulīnaṁ aggesu jātā, te na
  jānanti "mayaṁ aṅgulīnaṁ aggesu jātā"ti, aṅgulīnaṁ aggānipi na jānanti
  "nakhā amhesu jātā"ti, etepi acetanā. Dantā hanukaṭṭhike jātā, te na
  jānanti "mayaṁ hanukaṭṭhike jātā"ti, hanukaṭṭhikampi na jānāti "dantā mayi
  jātā"ti, etepi acetanā. Taco na jānāti "sarīraṁ mayā pariyonaddhan"ti,
  sarīrampi na jānāti "ahaṁ tacena pariyonaddhan"ti, ayampi acetano. Maṁsaṁ na
  jānāti "mayā 2- sarīraṁ anulittan"ti, sarīrampi na jānāti "ahaṁ maṁsena
  anulittan"ti, idampi acetanaṁ. Nahāru na jānāti "ahaṁ aṭṭhipuñjaṁ ābandhitvā
  ṭhitan"ti, aṭṭhipuñjopi na jānāti "nahārujālenāhaṁ ābandho"ti, idampi
  acetanaṁ.
      Sīsaṭṭhi na jānāti "ahaṁ gīvaṭṭhike patiṭṭhitan"ti, gīvaṭṭhikampi na jānāti "mayi
  sīsaṭṭhikaṁ patiṭṭhitan"ti, gīvaṭṭhi na jānāti "ahaṁ piṭṭhikaṇṭake ṭhitan"ti, piṭṭhi-
  kaṇṭakaṭṭhikopi, kaṭiṭṭhikaṁ ūruṭṭhikaṁ jaṅghaṭṭhikaṁ gopphakaṭṭhikaṁ na jānāti "ahaṁ

  *  *  *  *  *  *
  Footnote: 1 chaṂa. pariyonandhitvā. evamuparipi 2 chaṂa. mayaṁ
-------------------------------------------------
[page 272]
  Paṇhikaṭṭhike patiṭṭhitan"ti, paṇhikaṭṭhikampi na jānāti "ahaṁ gopphakaṭṭhikaṁ
  ukkhipitvā ṭhitan"ti .pe. Gīvaṭṭhikaṁ na jānāti "ahaṁ sīsaṭṭhikaṁ ukkhipitvā
  ṭhitan"ti.
                    Paṭipāṭiyā aṭṭhīni ṭhitāni koṭiyā
                    anekasandhiyamito na kehici
                    bandho nahārūhi jarāya codito
                    acetano kaṭṭhakaliṅgarūpamo.
      Idampi acetanaṁ. Aṭṭhimiñjaṁ, vakkaṁ .pe. Matthaluṅgaṁ acetanaṁ abyākataṁ
  suññaṁ thaddhaṁ patthinnaṁ paṭhavīdhātūti manasikaroti. Pittaṁ semhaṁ .pe. Muttaṁ
  acetanaṁ abyākataṁ suññaṁ ābandhaṁ 1- yūsagataṁ āpodhātūti manasikaroti.
      Ime dve mahābhūte pariggaṇhantassa udare ussadā tejodhātu pākaṭā
  hoti, nāsāya ussadā vāyodhātu pākaṭā hoti. Ime cattāro mahābhūte
  pariggaṇhantassa upādārūpaṁ pākaṭaṁ hoti. Mahābhūtaṁ nāma upādārūpena paricchinnaṁ,
  upādārūpaṁ mahābhūtena. Yathā ātapo nāma chāyāya paricchinno, chāyā ātapena,
  evameva mahābhūtaṁ upādārūpena paricchinnaṁ, upādārūpaṁ mahābhūtena. Athassa evaṁ
  "cattāri mahābhūtāni tevīsati upādārūpāni rūpakkhandho"ti rūpakkhandhaṁ pariggaṇhan-
  tassa āyatanadvāravasena arūpino khandhā pākaṭā honti. Iti rūpārūpapariggaho
  pañcakkhandhā honti, pañcakkhandhā dvādasāyatanāni honti, dvādasāyatanāni
  aṭṭhārasadhātuyo hontīti khandhāyatanadhātuvasena yamakatālakandaṁ 2- phālento viya
  dve koṭṭhāse katvā nāmarūpaṁ vavatthapeti.
      So "idaṁ nāmarūpaṁ na ahetu na appaccayā nibbattaṁ, sahetu sappaccayā
  nibbattaṁ. Ko panassa hetu, ko pana paccayo"ti upaparikkhanto "avijjāpaccayā
  taṇhāpaccayā kammapaccayā āhārapaccayā cā"ti tassa paccayaṁ vavatthapetvā

  *  *  *  *  *  *
  Footnote: 1 chaṂa. ayaṁ pāṭho na dissati 2 cha. yamakatālakkhandhaṁ
-------------------------------------------------
[page 273]
  "atītepi Paccayā ceva paccayasamuppannadhammā ca, anāgatepi etarahipi paccayā
  ceva paccayasamuppannadhammā ca, tato uddhaṁ satto vā puggalo vā natthi,
  suddhasaṅkhārapuñjoevā"ti tīsu addhāsu kaṅkhaṁ vitarati. Ayaṁ pana vipassanā
  saṅkhārasallakkhaṇā ñātapariññā nāMa.
      Evaṁ saṅkhāre sallakkhetvā ṭhitassa pana bhikkhussa dasabalassa sāsane
  mūlaṁ otiṇṇaṁ nāma hoti, patiṭṭhā laddhā nāMa. Cūḷasotāpanno nāma hoti
  niyatagatiko. Tathārūpaṁ pana utusappāyaṁ puggalasappāyaṁ bhojanasappāyaṁ dhammassavana-
  sappāyaṁ labhitvā ekāsane ekapallaṅkavaragato tīṇi lakkhaṇāni āropetvā
  vipassanāpaṭipāṭiyā saṅkhāre sammasanto arahattaṁ gaṇhātīti. Idaṁ dhātuvasena
  abhiniviṭṭhassa bhikkhuno yāva arahattā niggamanaṁ.
      Yassa pana neva vaṇṇato upaṭṭhāti na paṭikūlato na suññato, tena
  "na me upaṭṭhātī"ti na kammaṭṭhānaṁ vissajjetvā nisīditabbaṁ. Koṭṭhāsamanasikāreyeva
  pana yogo kātabbo. Porāṇakattherā kira "koṭṭhāsamanasikārova pamāṇan"ti
  āhaṁsu. Iccassa punappunaṁ koṭṭhāsavasena sajjhāyaṁ karontassa koṭṭhāsā
  paguṇā honti. Kadā pana paguṇā nāma hontīti? yadā kesāti āvajjitamatte
  manasikāro gantvā matthaluṅganti antimakoṭṭhāse patiṭṭhāti, matthaluṅganti
  āvajjitamatte manasikāro āgantvā kesāti ādikoṭṭhāse patiṭṭhāti.
      Athassa yathā nāma cakkhumato purisassa dvattiṁsavaṇṇānaṁ pupphānaṁ
  ekasuttaganthitaṁ mālaṁ olokentassa paṭipāṭiyā vā pana nikhāte dvattiṁsa vatipāde
  paṭikkamitvā olokentassa paṭipāṭiyāva dvattiṁsavaṇṇāni pupphāni vatipādā
  vā pākaṭā honti, evameva dvattiṁsa koṭṭhāsā upaṭṭhahanti, vicarantā
  tiracchānagatāpi manussāpi sattāti na upaṭṭhahanti, koṭṭhāsāti upaṭṭhahanti.
  Khādanīyabhojanīyaṁ koṭṭhāsantare pakkhipamānaṁ viya hoti.
-------------------------------------------------
[page 274]
      Koṭṭhāsānaṁ paguṇakālato paṭṭhāya tīsu mukhesu ekena mukhena vimuccissati,
  kammaṭṭhānaṁ vaṇṇato vā paṭikūlato vā suññato vā upaṭṭhāti. Yathā nāma
  pūve pacitukāmā itthī madditvā ṭhapitapiṭṭhato yaṁ yaṁ icchati, taṁ taṁ pacati. Yathā
  vā pana same bhūmippadese ṭhapitaṁ udakapūraṁ kumbhaṁ yato yato āvaṭṭenti, 1-
  tato tatova udakaṁ nikkhamati, evameva koṭṭhāsānaṁ paguṇakālato paṭṭhāya tīsu
  mukhesu ekena mukhena vimuccissati. Ākaṅkhamānassa vaṇṇato, ākaṅkhamānassa
  paṭikūlato, ākaṅkhamānassa suññato kammaṭṭhānaṁ upaṭṭhahissatiyeva. Ayaṁ ettako
  uggahasandhi nāMa. Imasmiṁ uggahasandhismiṁ ṭhatvā arahattaṁ pattā bhikkhū gaṇanapathaṁ
  vītivattā.
      Yassa pana uggahasandhismiṁ kammaṭṭhānaṁ na upaṭṭhāti, tena kammaṭṭhānaṁ
  uggahetvā sace yattha ācariyo vasati, so āvāso sappāyo hoti, iccetaṁ
  kusalaṁ. No ce, sappāyaṭṭhāne vasitabbaṁ. Vasantena aṭṭhārasa vihāradose 2-
  vajjetvā pañcaṅgasamannāgate senāsane 3- vasitabbaṁ, sayampi pañcaṅgasamannāgatena
  bhavitabbaṁ. Tato pacchābhattaṁ piṇḍapātapaṭikkantena rattiṭṭhānaṁ vā divāṭṭhānaṁ
  vā pavisitvā kammaṭṭhānaṁ manasikātabbaṁ.
      Kathaṁ? ādito tāva heṭṭhā vuttanayeneva anupubbato manasikātabbaṁ, na
  Ekantarikā. Anupubbato manasikaronto hi dvattiṁsapadaṁ nisseṇiṁ padapaṭipāṭiyā
  akkamanto pāsādaṁ āruyha pāsādānisaṁsaṁ anubhavanakapuriso viya "kesā lomā"ti
  paṭipāṭiyā kammaṭṭhānaṁ manasikaronto kammaṭṭhānato ca na parihāyati, pāsādānisaṁsa-
  sadise ca nava lokuttaradhamme anubhavati. Anupubbato manasikarontenāpi
  ca nātisīghato nātisaṇikato manasikātabbaṁ. Atisīghato manasikarontassa hi kiñcāpi
  kammaṭṭhānaṁ paguṇaṁ hoti, avibhūtaṁ pana hoti. Tattha opammaṁ heṭṭhā vuttanayameva.
      Atisaṇikato manasikarontassa kammaṭṭhānaṁ pariyosānaṁ na gacchati, antarāva
  osakkitabbaṁ hoti. Yathā hi puriso tiyojanaṁ maggaṁ sāyaṁ kacchaṁ bandhitvā

  *  *  *  *  *  *
  Footnote: 1 chaṂa. āviñchanti 2 visuddhi. 1/150 paṭhavīkasiṇaniddesa
  3 visuddhi. 1/155 paṭhavīkasiṇaniddesa
-------------------------------------------------
[page 275]
  Paṭipanno nikkhantaṭṭhānato paṭṭhāya sītalacchāyaṁ disvā vissamati, ramaṇīyaṁ
  vālikatalaṁ disvā piṭṭhiṁ pasāreti, vanapokkharaṇiṁ disvā pānīyaṁ pivati nahāyati,
  pabbataṁ disvā āruyha pabbatārāmaṇeyyakaṁ passati. Taṁ antarāyeva sīho vā
  byaggho vā dīpi vā hanati, corā vā pana vilumpanti 1- ceva hananti ca,
  evameva atisaṇikaṁ manasikarontassa kammaṭṭhānaṁ pariyosānaṁ na gacchati, antarāva
  osakkitabbaṁ hoti.
      Tasmā nātisīghaṁ nātisaṇikaṁ ekadivasaṁ tiṁsa vāre manasikātabbaṁ. Pātova
  dasa vāre, majjhantike dasa vāre, sāyaṇhe dasa vāre sajjhāyo kātabbo,
  no kātuṁ na vaṭṭati. Yathā hi pātova uṭṭhāya mukhaṁ no dhovituṁ na vaṭṭati,
  khādanīyaṁ bhojanīyaṁ no khādituṁ no bhuñjituṁ na vaṭṭati. Etaṁ pana vaṭṭeyya, idameva
  ekantena no kātuṁ na vaṭṭati, karonto mahantaṁ atthaṁ gahetvā tiṭṭhati.
  Yathā hi ekassa purisassa tīṇi khettāni, ekaṁ khettaṁ aṭṭha kumbhe deti, ekaṁ
  soḷasa, ekaṁ dvattiṁsa. Tena tīṇipi khettāni paṭijaggituṁ asakkontena dve chaḍḍetvā
  ekaṁ dvattiṁsakumbhadāyakameva paṭijaggitabbaṁ. Tattheva kasanavapananiddāyanādīni
  kātabbāni. Tadevassa itaresu dvīsu uṭṭhānakadāyaṁ dassati, evameva
  sesaṁ mukhadhovanādikammaṁ chaḍḍetvāpi ettheva kammaṁ kātabbaṁ, no kātuṁ na
  vaṭṭati, karonto mahantaṁ atthaṁ gaṇhitvā tiṭṭhatīti ettāvatā majjhimā paṭipadā
  nāma kathitā.
      Evaṁ paṭipannenāpi vikkhepo paṭibāhitabbo. Kammaṭṭhānaṁ hi vissajjetvā
  citte bahiddhā vikkhepaṁ gacchante kammaṭṭhānato parihāyati, vaṭṭabhayaṁ samatikkamituṁ
  na sakkoti. Yathā hi eko puriso sahassuddhāraṁ sodhetvā 2- vaḍḍhiṁ labhitvā
  addhānaṁ paṭipanno antarāmagge kumbhīlamakaragāharakkhasasamuṭṭhāya 3- gambhīra-
  girikandarāya upari atthataṁ ekapadikadaṇḍakasetuṁ āruyha gacchanto akkamanapadaṁ

  *  *  *  *  *  *
  Footnote: 1 chaṂa. viluppanti 2 chaṂa. sādhetvā 3 chaṂa. kumbhīlamakaragāharakkhasasamuṭṭhitāya
-------------------------------------------------
[page 276]
  Vissajjetvā ito cito ca olokento paripatitvā kumbhīlādibhattaṁ hoti,
  evameva ayampi kammaṭṭhānaṁ vissajjetvā sacitte bahiddhā vikkhepaṁ gacchante
  kammaṭṭhānato parihāyati, vaṭṭabhayaṁ samatikkamituṁ na sakkoti.
      Tatridaṁ opammasaṁsandanaṁ:- purisassa sahassuddhāraṁ sodhetvā vaḍḍhiladdhakālo 1-
  viya hi imassa bhikkhuno ācariyassa santike kammaṭṭhānassa uggahitakālo,
  antarā gambhīrā girikandarā viya saṁsāro, tassa kumbhīlādīhi daṭṭhakālo
  viya vaṭṭamūlakāni mahādukkhāni, ekapadikadaṇḍakasetu viya imassa bhikkhuno
  sajjhāyavīthi, tassa purisassa ekapadikadaṇḍakasetuṁ āruyha akkamanapadaṁ vissajjetvā
  ito cito ca olokentassa 2- parivattetvā patitvā 2- kumbhīlādīnaṁ
  bhattabhāvaṁ āpannakālo viya imassa bhikkhuno kammaṭṭhānaṁ vissajjetvā bahiddhā
  vikkhittacittassa kammaṭṭhānato parihāyitvā vaṭṭabhayaṁ samatikkamituṁ asamatthabhāvo
  veditabbo.
      Tasmā kesā manasikātabbā, kese manasikaritvā cittuppādassa bahiddhā
  vikkhepaṁ paṭibāhitvā suddhacitteneva "lomā nakhā dantā taco"ti manasikātabbaṁ.
  Evaṁ manasikaronto kammaṭṭhānato na parihāyati, vaṭṭabhayaṁ samatikkamati. Opammaṁ
  panettha tadeva parivattetvā veditabbaṁ. Sahassuddhāraṁ sodhetvā vaḍḍhiṁ labhitvā
  chekassa purisassa daṇḍakasetuṁ āruyha nivāsanāpārupanaṁ saṁvidhāya dhātupatthaddhakāyaṁ
  katvā sotthinā paratīragamanaṁ viya chekassa bhikkhuno kese manasikatvā
  cittuppādassa bahiddhā vikkhepaṁ paṭibāhitvā suddhacitteneva "lomā nakhā dantā
  taco"ti manasikarontassa kammaṭṭhānato aparihāyitvā vaṭṭabhayaṁ samatikkamanaṁ veditabbaṁ.
      Evaṁ bahiddhā vikkhepaṁ paṭibāhantenāpi heṭṭhā vuttanayeneva paṇṇatti-
  samatikkamanato manasikātabbaṁ. Kesā lomāti paṇṇattiṁ vissajjetvā paṭikūlaṁ
  paṭikūlanti sati ṭhapetabbā. Paṭhamaṁyeva pana paṭikūlato na upaṭṭhāti. Yāva na

  *  *  *  *  *  *
  Footnote: 1 chaṂa. vaḍḍhiṁ laddhakālo 2-2 chaṂa. paripatitvā
-------------------------------------------------
[page 277]
  Upaṭṭhāti, tāva paṇṇatti na vissajjetabbā. Yadā upaṭṭhāti, tadā paṇṇattiṁ
  vissajjetvā paṭikūlanti manasikātabbaṁ. Karontena ca heṭṭhā vuttanayeneva
  pañcahākārehi paṭikūlato manasikātabbā. Tacapañcakasmiñhi vaṇṇasaṇṭhāna-
  gandhāsayokāsavaseneva pañcavidhampi pāṭikulyaṁ labbhati. Sesesupi yaṁ yaṁ labbhati,
  tassa tassa vasena manasikāro pavattetabbo.
      Tattha kesādayo pañca koṭṭhāsā subhanimittaṁ rāgaṭṭhāniyaṁ iṭṭhārammaṇanti
  saṅkhaṁ gatā. Ye keci rajjanakasattā nāma, sabbe te imesu pañcasu koṭṭhāsesu
  rajjanti. Ayaṁ pana bhikkhu mahājanassa rajjanaṭṭhāne paṭikūlanti appanaṁ pāpeti.
  Tattha appanāppattito paṭṭhāya parato akilamantova appanaṁ pāpuṇāti.
      Tatridaṁ opammaṁ:- yathā hi cheko dhanuggaho rājānaṁ ārādhetvā
  satasahassuṭṭhānakaṁ gāmavaraṁ labhitvā sannaddhapañcāvudho tattha gacchanto antarāmagge
  dvattiṁsa core disvā tesu pañca corajeṭṭhake ghāteyya, tesaṁ ghātitakālato
  paṭṭhāya tesu dve ekamaggaṁ paṭipajjamānā nāma na honti, evaṁ sampadamidaṁ
  daṭṭhabbaṁ. Dhanuggahassa rājānaṁ ārādhetvā gāmavaraṁ laddhakālo viya hi imassa
  bhikkhuno ācariyasantike kammaṭṭhānaṁ uggahetvā ṭhitakālo, dvattiṁsa corā viya
  dvattiṁsa koṭṭhāsā. Pañca corajeṭṭhakā viya kesādayo pañca, corajeṭṭhakānaṁ
  ghātitakālo viya imassa bhikkhuno sabbasattānaṁ rajjanaṭṭhāne tacapañcake
  paṭikūlanti appanāya pāpitakālo, sesacorānaṁ pāṇippahāreneva palāyitakālo
  viya sesakoṭṭhāsesu akilamantasseva appanāppatti veditabbā.
      Evaṁ paṇṇattiṁ samatikkamantena ca anupubbamuñcanato manasikāro
  pavattetabbo. Kese manasikarontena manasikaronteneva kesesu sāpekkhena hutvā
  lomesu sati pesetabbā. Yāva lomā na upaṭṭhahanti, tāva kesā kesāti
  manasikātabbā. Yadā pana lomā upaṭṭhahanti, tadā kese vissajjetvā lomesu
  sati upaṭṭhapetabbā. Evaṁ nakhādīsupi manasikāro pavattetabbo.
-------------------------------------------------
[page 278]
      Tatridaṁ opammaṁ:- yathā hi jalūkā gacchamānā yāva purato patiṭṭhaṁ na
  labhati, tāva pacchato naṅguṭṭhena gahitaṭṭhānaṁ na muñcati. Yadā pana purato
  patiṭṭhaṁ labhati, tadā naṅguṭṭhaṁ ukkhipitvā mukhena gahitaṭṭhāne ṭhapeti. Evameva
  kese manasikarontena manasikaronteneva kesesu sāpekkhena hutvā lomesu sati
  pesetabbā. Yāva lomā na upaṭṭhahanti, tāva kesā kesāti manasikātabbā.
  Yadā lomā upaṭṭhahanti, tadā kese vissajjetvā lomesu sati upaṭṭhapetabbā.
  Evaṁ nakhādīsupi manasikāro pavattetabbo.
      Evaṁ pavattentena appanā hotīti vuttamanasikārakosallaṁ sampādetabbaṁ.
  Kathaṁ? idañhi appanākammaṭṭhānaṁ manasikarontassa appanaṁ pāpuṇāti. Paṭhamaṁyeva
  Tāva na upaṭṭhāti. Anamataggasmiñhi saṁsāravaṭṭe ca nānārammaṇesu vaḍḍhitaṁ
  cittaṁ kesāti āvajjitamatte sajjhāyasotānusārena gantvā matthaluṅge patiṭṭhāti.
  Matthaluṅganti āvajjitamatte sajjhāyasotānusārena āgantvā kesesu patiṭṭhāti.
  Manasikarontassa manasikarontassa pana so so koṭṭhāso upaṭṭhāti, sati
  samādhināpi patiṭṭhahamānā pavattati. Tena yo yo koṭṭhāso adhikataraṁ upaṭṭhāti,
  tattha tattha diguṇena yogaṁ katvā appanā pāpetabbā. Evaṁ appanāya
  pāpitakālato paṭṭhāya sesesu koṭṭhāsesu akilamantova appanaṁ pāpeti. Tattha
  tālavanamakkaṭova opammaṁ.
      Apicettha evampi yojanā veditabbā:- dvattiṁsatālakasmiñhi tālavane
  makkaṭo paṭivasati. Taṁ gahetukāmo luddho koṭiyaṁ ṭhitatālamūle ṭhatvā ukkuṭṭhimakāsi.
  Mānajātiko makkaṭo taṁ taṁ tālaṁ laṅghitvā pariyantatāle aṭṭhāsi. Luddho tatthapi
  gantvā ukkuṭṭhimakāsi. Makkaṭo puna tatheva purimatāle patiṭṭhāsi. So aparāparaṁ
  anubandhiyamāno kilamanto tassa tasseva tālassa mūle ṭhatvā ukkuṭṭhukkuṭṭhikāle
-------------------------------------------------
[page 279]
  Uṭṭhahitvā gacchanto gacchanto atikilamanto ekassa tālassa makulapaṇṇasūciṁ
  daḷhaṁ gahetvā dhanukoṭiyā vijjhitvā gayhamānopi 1- na palāyati.
      Tattha dvattiṁsa tālā viya dvattiṁsa koṭṭhāsā. Makkaṭo viya cittaṁ. Luddho
  viya yogāvacaro. Luddhena tālamūle ṭhatvā ukkuṭṭhikāle mānajātikassa makkaṭassa
  palāyitvā pariyantakoṭiyaṁ ṭhitakālo viya anamatagge saṁsāravaṭṭe ca nānārammaṇesu
  vaḍḍhitacittassa kesāti āvajjitamatte sajjhāyasotānusārena gantvā matthaluṅge
  patiṭṭhānaṁ. Pariyantakoṭiyaṁ ṭhatvā ukkuṭṭhe orimakoṭiyaṁ āgamanakālo viya
  matthaluṅganti āvajjitamatte sajjhāyasotānusārena gantvā kesesu patiṭṭhānaṁ.
  Aparāparaṁ anubandhiyamānassa kilamantassa ukkuṭṭhukkuṭṭhiṭṭhāne uṭṭhānakālo viya
  manasikarontassa manasikarontassa tasmiṁ tasmiṁ koṭṭhāse upaṭṭhahante satiyā
  patiṭṭhāya patiṭṭhāya gamanaṁ. Dhanukoṭiyā vijjhitvā gayhamānassāpi 2- apalāyanakālo viya
  yo koṭṭhāso adhikataraṁ upaṭṭhāti, tasmiṁ diguṇaṁ manasikāraṁ katvā appanāya pāpanaṁ.
      Tattha appanāya pāpitakālato paṭṭhāya sesakoṭṭhāsesu akilamantova
  appanaṁ pāpessati. Tasmā paṭikūlaṁ paṭikūlanti punappunaṁ āvajjitabbaṁ
  samannāharitabbaṁ, takkāhataṁ vitakkāhataṁ kātabbaṁ. Evaṁ karontassa cattāro khandhā
  paṭikūlārammaṇā honti, appanaṁ pāpuṇāti. Pubbabhāgacittāni parikammaupacāra-
  saṅkhātāni savitakkasavicārānīti sabbaṁ heṭṭhā vuttasadisameva. Ekaṁ pana koṭṭhāsaṁ
  manasikarontassa ekameva paṭhamajjhānaṁ nibbattati. Pāṭiyekkaṁ manasikarontassa
  dvattiṁsa paṭhamajjhānāni nibbattanti. Hatthe gahitapañhāvatthu pākatikameva.
      So taṁ nimittanti so bhikkhu taṁ kammaṭṭhānanimittaṁ. Āsevatīti sevati
  bhajati. Bhāvetīti vaḍḍheti. Bahulīkarotīti punappunaṁ karoti. Svāvatthitaṁ vavatthapetīti
  suvavatthitaṁ karoti. Bahiddhā kāye cittaṁ upasaṁharatīti evaṁ katvā bahiddhā parassa
  kāye attano cittaṁ upasaṁharati ṭhapeti peseti.

  *  *  *  *  *  *
  Footnote: 1 chaṂa. gaṇhantopi 2 chaṂa. gaṇhantassāpi
-------------------------------------------------
[page 280]
      Atthissa kāyeti atthi assa kāye, ajjhattabahiddhā kāye cittaṁ
  upasaṁharatīti kālena attano kālena paresaṁ kāye. Cittaṁ upanāmeti. 1- Atthī
  kāyeti idaṁ yasmā ekantena na attano kāyo, nāpi parasseva kāyo
  adhippeto, tasmā vuttaṁ. Ettha pana attano jīvamānakasarīre paṭikūlanti parikammaṁ
  karontassa appanāpi upacārampi jāyati. Parassa jīvamānakasarīre paṭikūlanti
  parikammaṁ karontassa 2- neva appanā jāyati, na upacāraṁ. Nanu ca dasasu asubhesu
  ubhayampetaṁ jāyatīti. Āma jāyati. Tāni hi anupādinnakapakkhe ṭhitāni, tasmā
  tattha appanāpi upacārampi jāyati. Idaṁ pana upādinnakapakkhe ṭhitaṁ, tenevettha
  ubhayampetaṁ na jāyati. Asubhānupassanāsaṅkhātā pana vipassanābhāvanā hotīti
  veditabbā. Imasmiṁ pabbe kiṁ kathitanti. Samathavipassanā kathitā.
      Idānettha evaṁ sabbaṁ manasikārasādhāraṇaṁ pakiṇṇakaṁ veditabbaṁ. Etesañhi:-
            nimittato lakkhaṇato dhātuto atha suññato
            khandhādito ca viññeyyo kesādīnaṁ vinicchayo.
      Tattha nimittatoti dvattiṁsākāre saṭṭhisataṁ nimittāni, yesaṁ vasena
  yogāvacaro dvattiṁsākāraṁ koṭṭhāsato pariggaṇhāti. Seyyathīdaṁ? kesassa
  vaṇṇanimittaṁ saṇṭhānanimittaṁ disānimittaṁ okāsamittaṁ paricchedanimittanti pañca
  nimittāni honti. Lomādīsupi eseva nayo.
      Lakkhaṇatoti dvattiṁsākāre aṭṭhavīsatisataṁ lakkhaṇāni honti, yesaṁ vasena
  yogāvacaro dvattiṁsākāraṁ lakkhaṇato manasikaroti. Seyyathīdaṁ? kese thaddhattalakkhaṇaṁ
  ābandhanalakkhaṇaṁ 3- uṇhattalakkhaṇaṁ vitthambhanalakkhaṇanti cattāri lakkhaṇāni
  honti. Lomādīsupi eseva nayo.
      Dhātutoti dvattiṁsākāre "catudhāturo ayaṁ bhikkhu puriso"ti vuttāsu dhātūsu
  aṭṭhavīsatisataṁ dhātuyo honti, yāsaṁ vasena yogāvacaro dvattiṁsākāraṁ dhātuto

  *  *  *  *  *  *
  Footnote: 1 Sī. upaṭṭhāpeti 2 chaṂa. manasikarontassa 3 chaṂa. ābandhattalakkhaṇaṁ
-------------------------------------------------
[page 281]
  Pariggaṇhāti. Seyyathīdaṁ? kese kakkhaḷatā paṭhavīdhātu, ābandhanatā āpodhātu,
  uṇhatā tejodhātu, vitthambhanatā vāyodhātūti catasso dhātuyo honti. Lomādīsupi
  eseva nayo.
      Suññatoti dvattiṁsākāre channavuti suññatā honti, yāsaṁ vasena
  yogāvacaro dvattiṁsākāraṁ suññato vipassati. Seyyathīdaṁ? kesā suññā attena
  vā attaniyena vā niccena vā dhuvena vā sassatena vā avipariṇāmadhammena
  vāti kese tāva attasuññatā attaniyasuññatā niccabhāvasuññatāti tisso
  suññatā honti. Lomādīsupi eseva nayo.
      Khandhāditoti dvattiṁsākāre kesādīsu khandhādivasena pariggayhamānesu
  kesā kati khandhā honti, kati āyatanāni, kati dhātuyo, kati saccāni, kati
  satipaṭṭhānānītiādinā nayenapettha vinicchayo viññātabbo.
      [357] Evaṁ ajjhattādibhedato tividhena kāyānupassanaṁ vitthārato
  dassetvā idāni "kāyānupassī viharati ātāpī sampajāno"tiādīni padāni
  bhājetvā dassetuṁ anupassītiādimāraddhaṁ. Tattha yāya anupassanāya kāyānupassī
  nāma hoti, taṁ dassetuṁ tattha katamā anupassanā, yā paññā pajānanātiādi
  vuttaṁ. Ātāpītiādīsupi eseva nayo.
      Tattha paññā pajānanātiādīni heṭṭhā cittuppādakaṇḍavaṇṇanāya 1-
  vuttanayeneva veditabbāni. Upetotiādīni sabbāni aññamaññavevacanāni. Apica
  āsevanavasena upeto. Bhāvanāvasena suṭṭhu upetoti samupeto. Upāgato
  samupāgato, upapanno sampannoti imesupi dvīsu dukesu ayameva nayo.
  Bahulīkāravasena pana samannāgatoti evampettha yojanā veditabbā. Iminā
  ātappena 2- upetotiādīsupi eseva nayo.

  *  *  *  *  *  *
  Footnote: 1 saṅgaṇī. A. 1/16/198 2 chaṂa. ātāpena
-------------------------------------------------
[page 282]
      Viharatīti pade "tattha katamo vihāro"ti pucchaṁ akatvā puggalādhiṭṭhānāya
  desanāya desento iriyatītiādimāha. Tassattho:- catunnaṁ iriyāpathānaṁ
  aññatarasamaṅgībhāvato iriyati. Tehi iriyāpathacatukkehi kāyasakaṭavattanena vattati.
  Ekaṁ iriyāpathadukkhaṁ aparena iriyāpathena bādhitvā 1- ciraṭṭhitikabhāvena sarīrarakkhanato
  pāleti. Ekasmiṁ iriyāpathe asaṇṭhahitvā sabbiriyāpathapavattanato yapeti. Tena
  tena iriyāpathena tathā tathā kāyassa yāpanato yāpeti. Cirakālappavattāpanato
  carati. Iriyāpathena iriyāpathaṁ vicchinditvā jīvitaharaṇato viharati.
      [362] Sveva kāyo lokoti yasmiṁ kāye kāyānupassī viharati, sveva kāyo
  lujjanapalujjanaṭṭhena loko. Yasmā panassa kāye pahīyamānaṁ abhijjhādomanassaṁ
  vedanādīsupi pahiyyatieva, 2- tasmā pañcapi upādānakkhandhā lokoti
  vuttaṁ.
      Santātiādīsupi nirodhavasena santatāya santā, bhāvanāya samitattā samitā.
  Vatthupariññāya appavattivūpasamavasena vūpasantā. Nirodhasaṅkhātaṁ atthaṁ gatāti
  atthaṅgatā. Punappunaṁ nibbattiyā paṭibāhitattā ativiya atthaṁ gatāti abbhatthaṅgatā.
  Appitāti vināsitā, appavattiyaṁ ṭhapitātipi attho. Byappitāti suvināsitā,
  ativiya appavattiyaṁ ṭhapitātipi attho. Yathā puna na anvāssavanti, evaṁ sositattā
  sositā. Suṭṭhu sositāti visositā. Sukkhāpitāti attho. Vigatantā katāti
  byantīkatā. Ettha ca anupassanāya kammaṭṭhānavihārena kammaṭṭhānikassa
  kāyapariharaṇaṁ, ātāpena sammappadhānaṁ, satisampajaññena kammaṭṭhānapariharaṇūpāyo.
  Satiyā vā kāyānupassanāvasena paṭiladdho samatho, sampajaññena vipassanā,
  abhijjhādomanassavinayena bhāvanāphalaṁ vuttanti veditabbaṁ.
                    Kāyānupassanāniddesavaṇṇanā niṭṭhitā.
                          --------------

  *  *  *  *  *  *
  Footnote: 1 chaṂa. bāhitvā 2 chaṂa. pahīyati eva
-------------------------------------------------
[page 283]
                       Vedanānupassanāniddesavaṇṇanā
      [363] Vedanānupassanāniddesepi heṭṭhā vuttasadisaṁ vuttanayeneva
  veditabbaṁ. Sukhaṁ vedanaṁ vedayamānotiādīsu pana sukhaṁ vedananti kāyikaṁ vā cetasikaṁ
  vā sukhaṁ vedanaṁ vedayamāno "ahaṁ sukhaṁ vedanaṁ vedayāmī"ti pajānātīti attho.
  Tattha kāmaṁ uttānaseyyakāpi dārakā thaññapivanādikāle sukhaṁ vedayamānā "sukhaṁ
  vedanaṁ vedayāmā"ti jānanti, na panetaṁ evarūpaṁ jānanaṁ sandhāya vuttaṁ.
  Evarūpañhi jānanaṁ sattūpaladdhiṁ nappajahati, sattasaññaṁ na ugghāṭeti, kammaṭṭhānaṁ
  vā satipaṭṭhānabhāvanā vā na hoti. Imassa pana bhikkhuno jānanaṁ sattūpaladdhiṁ
  pajahati, sattasaññaṁ ugghāṭeti, kammaṭṭhānañceva satipaṭṭhānabhāvanā ca hoti.
  Idañhi "ko vedayati, kassa vedanā, kiṁkāraṇā vedanā"ti evaṁ sampajānavediyanaṁ
  sandhāya vuttaṁ.
      Tattha ko vedayatīti na koci satto vā puggalo vā vedayati. Kassa
  vedanāti na kassaci sattassa vā puggalassa vā vedanā. Kiṁkāraṇā vedanāti
  vatthuārammaṇā ca panesā vedanā. Tasmā esa evaṁ pajānāti "taṁ taṁ sukhādīnaṁ
  vatthuṁ ārammaṇaṁ katvā vedanāva vedayati, taṁ pana vedanāpavattiṁ upādāya `ahaṁ
  vedayāmī'ti vohāramattaṁ hotī"ti. Evaṁ vatthuṁ ārammaṇaṁ katvā vedanāva vedayatīti
  sallakkhento "esa sukhaṁ vedanaṁ vedayāmī"ti pajānātīti veditabbo cittalapabbate
  aññataro thero viya.
      Thero kira aphāsukakāle balavavedanāya nitthunanto aparāparaṁ parivattati,
  tameko daharo āha "kataraṁ te 1- bhante ṭhānaṁ rujjatī"ti. Āvuso pāṭiyekkaṁ
  rujjanaṭṭhānaṁ nāma natthi, vatthuṁ ārammaṇaṁ katvā vedanāva vedayatīti. Evaṁ
  jānanakālato paṭṭhāya adhivāsetuṁ vaṭṭati no bhanteti. Adhivāsemi āvusoti.
  Adhivāsanā bhante seyyoti. Thero adhivāsesi. Vāto yāva hadayā phāleti. 2-

  *  *  *  *  *  *
  Footnote: 1 chaṂa. vo 2 chaṂa. phālesi
-------------------------------------------------
[page 284]
  Mañcake antāni rāsikatāni ahesuṁ. Thero daharassa dassesi "vaṭṭatāvuso
  ettakā adhivāsanā"ti. Daharo tuṇhī ahosi. Thero viriyasamādhiṁ yojetvā saha
  paṭisambhidāhi arahattaṁ pāpuṇitvā samasīsī hutvā parinibbāyi.
      Yathā ca sukhaṁ, evaṁ dukkhaṁ .pe. Nirāmisaṁ adukkhamasukhaṁ vedanaṁ vedayamāno
  "nirāmisaṁ adukkhamasukhaṁ vedanaṁ vedayāmī"ti pajānāti. Iti bhagavā rūpakammaṭṭhānaṁ
  kathetvā arūpakammaṭṭhānaṁ kathento vedanāvasena kathesi. Duvidhañhi kammaṭṭhānaṁ
  rūpakammaṭṭhānaṁ arūpakammaṭṭhānañca, rūpapariggaho arūpapariggahotipi etadeva vuccati.
  Tattha bhagavā rūpakammaṭṭhānaṁ kathento saṅkhepamanasikāravasena vā vitthāramanasikāravasena
  vā catudhātuvavatthānaṁ katheti. 1- Tadubhayampi visuddhimagge sabbākārato
  dassitameva.
      Arūpakammaṭṭhānaṁ kathento yebhuyyena vedanāvasena katheti. 1- Tividho hi
  arūpakammaṭṭhāne abhiniveso phassavasena vedanāvasena cittavasenāti. Kathaṁ? ekaccassa
  hi saṅkhittena vā vitthārena vā pariggahite rūpakammaṭṭhāne tasmiṁ ārammaṇe
  cittacetasikānaṁ paṭhamābhinipāto taṁ ārammaṇaṁ phusanto uppajjamāno phasso
  pākaṭo hoti. Ekaccassa taṁ ārammaṇaṁ anubhavantī uppajjamānā vedanā
  pākaṭā hoti. Ekaccassa taṁ ārammaṇaṁ pariggahitvā 2- vijānantaṁ uppajjamānaṁ
  viññāṇaṁ pākaṭaṁ hoti.
      Tattha yassa phasso pākaṭo hoti, sopi "na kevalaṁ phassova uppajjati,
  tena saddhiṁ tadevārammaṇaṁ anubhavamānā vedanāpi uppajjati, sañjānanamānā
  saññāpi, cetayamānā cetanāpi, vijānanamānaṁ viññāṇampi uppajjatī"ti
  phassapañcamakeyeva pariggaṇhāti. Yassa vedanā pākaṭā hoti, sopi "na kevalaṁ
  vedanāva uppajjati, tāya saddhiṁ tadevārammaṇaṁ phusamāno phassopi uppajjati,
  sañjānanamānā saññāpi, cetayamānā cetanāpi, vijānanamānaṁ viññāṇampi

  *  *  *  *  *  *
  Footnote: 1 chaṂa. kathesi 2 chaṂa. pariggahetvā
-------------------------------------------------
[page 285]
  Uppajjatī"ti phassapañcamakeyeva pariggaṇhāti. Yassa viññāṇaṁ pākaṭaṁ hoti,
  sopi "na kevalaṁ viññāṇameva uppajjati, tena saddhiṁ tadevārammaṇaṁ phusamāno
  phassopi uppajjati, anubhavamānā vedanāpi, sañjānanamānā saññāpi, cetayamānā
  phusamānā cetanāpi uppajjatī"ti phassapañcamakeyeva pariggaṇhāti.
      So "ime phassapañcamakā dhammā kinnissitā"ti upadhārento "vatthunissitā"ti
  pajānāti. Vatthu nāma karajakāyo, yaṁ sandhāya vuttaṁ "idañca pana me
  viññāṇaṁ ettha sitaṁ 1- ettha paṭibaddhan"ti. 2- So atthato bhūtāni ceva
  upādārūpāni ca. Evamettha vatthu rūpaṁ, phassapañcamakā nāmanti nāmarūpameva passati.
  Rūpañcettha rūpakkhandho, nāmaṁ cattāro arūpino khandhāti pañcakkhandhamattaṁ hoti.
  Nāmarūpavinimuttā hi pañcakkhandhā pañcakkhandhavinimuttaṁ vā nāmarūpaṁ natthi.
      So "ime pañcakkhandhā kiṁhetukā"ti upaparikkhanto avijjādihetukāti
  passati. Tato paccayo ceva paccayuppannañca idaṁ, añño satto vā puggalo
  vā natthi, suddhasaṅkhārapuñjamattamevāti sappaccayanāmarūpavasena tilakkhaṇaṁ
  āropetvā vipassanāpaṭipāṭiyā aniccaṁ dukkhaṁ anattāti sammasanto vicarati. So
  ajja ajjāti paṭivedhaṁ ākaṅkhamāno tathārūpe divase utusappāyaṁ puggalasappāyaṁ
  bhojanasappāyaṁ dhammassavanasappāyaṁ vā labhitvā ekapallaṅkena nisinnova vipassanaṁ
  matthakaṁ pāpetvā arahatte patiṭṭhāti. 3- Evaṁ imesaṁ tiṇṇampi janānaṁ yāva
  arahattā kammaṭṭhānaṁ kathitaṁ hoti.
      Idha pana bhagavā arūpakammaṭṭhānaṁ kathento vedanāvasena kathesi. Phassavasena vā
  hi viññāṇavasena vā kathiyamānaṁ na pākaṭaṁ hoti, andhakāraṁ viya khāyati. Vedanāvasena
  pana pākaṭaṁ hoti. Kasmā? vedanānaṁ uppattipākaṭatāya. Sukhadukkhavedanānañhi uppatti
  pākaṭā. Yadā sukhaṁ uppajjati, sakalasarīraṁ khobhentaṁ maddantaṁ pharamānaṁ abhisandayamānaṁ
  satadhotasappiṁ khādāpayantaṁ viya satapākatelaṁ makkhāpayamānaṁ viya udakaghaṭasahassena

  *  *  *  *  *  *
  Footnote: 1 ka. nissitaṁ 2 dī.Sī. 9/234/77 3 chaṂa. patiṭṭhāsi
-------------------------------------------------
[page 286]
  Pariḷāhaṁ nibbāpayamānaṁ viya aho sukhaṁ aho sukhanti vācaṁ nicchārayamānameva
  uppajjati. Yadā dukkhaṁ uppajjati, sakalasarīraṁ khobhentaṁ maddantaṁ pharamānaṁ
  abhisandayamānaṁ tattakapālaṁ 1- pavesentaṁ viya vilīnatambalohena āsiñcantaṁ viya
  sukkhatiṇavanappatimhi araññe dārūkkākalāpaṁ khipayamānaṁ 2- viya aho dukkhaṁ aho
  dukkhanti vippalāpayamānameva uppajjati. Iti sukhadukkhavedanānaṁ uppatti pākaṭā
  hoti.
      Adukkhamasukhā pana duddīpanā andhakārā avibhūtā, sā sukhadukkhānaṁ apagame
  sātāsātapaṭikkhepavasena majjhattākārabhūtā adukkhamasukhā vedanāti nayato
  gaṇhantassa pākaṭā hoti. Yathākiṁ? yathā 3- antarā piṭṭhipāsāṇaṁ āruhitvā
  palāyantassa migassa anupathaṁ gacchanto migaluddhako piṭṭhipāsāṇassa orabhāge
  parabhāgepi 4- padaṁ disvā majjhe apassantopi "ito āruḷho, ito oruḷho,
  majjhe piṭṭhipāsāṇe iminā padesena gato bhavissatī"ti nayato jānāti, evaṁ.
  Āruḷhaṭṭhāne padaṁ viya hi sukhāya vedanāya uppatti pākaṭā hoti. Oruḷhaṭṭhāne
  padaṁ viya dukkhāya vedanāya uppatti pākaṭā hoti. "ito Āruḷho ito
  oruḷho majjhe evaṁ gatoti nayato gahaṇaṁ viya sukhadukkhānaṁ apagame
  sātāsātapaṭikkhepavasena majjhattākārabhūtā adukkhamasukhā vedanāti nayato gaṇhantassa
  pākaṭā hoti.
      Evaṁ bhagavā paṭhamaṁ rūpakammaṭṭhānaṁ kathetvā pacchā arūpakammaṭṭhānaṁ kathento
  vedanāvasena vinivattetvā dassesi. Na kevalañca idheva evaṁ dassesi, 5-
  dīghanikāyamhi mahānidāne sakkapañhe mahāsatipaṭṭhāne majjhimanikāyamhi satipaṭṭhāne
  ca cūḷataṇhāsaṅkhaye mahātaṇhāsaṅkhaye cūḷavedalle mahāvedalle raṭṭhapālasutte
  māgandiyasutte dhātuvibhaṅge āneñjasappāye saṁyuttanikāyamhi cūḷanidānasutte
  rukkhopame parivīmaṁsanasutte sakalavedanāsaṁyuttesūti 6- evaṁ anekesu suttesu paṭhamaṁ

  *  *  *  *  *  *
  Footnote: 1 chaṂa. tattathālaṁ 2 chaṂa. pakkhipamānaṁ 3 chaṂa. ayaṁ saddo na dissati
  4 chaṂa. aparabhāgepi 5 chaṂa. dasseti 6 chaṂa. sakale vedanāsaṁyutteti
-------------------------------------------------
[page 287]
  Rūpakammaṭṭhānaṁ kathetvā pacchā arūpakammaṭṭhānaṁ vedanāvasena vinivattetvā dassesi.
  Yathā ca tesu tesu, evaṁ imasmimpi satipaṭṭhānavibhaṅge paṭhamaṁ rūpakammaṭṭhānaṁ
  kathetvā pacchā arūpakammaṭṭhānaṁ vedanāvasena vinivattetvā dassesi.
      Tattha sukhaṁ vedanantiādīsu ayaṁ aparopi pajānanapariyāyo:- sukhaṁ vedanaṁ
  vedayāmīti pajānātīti sukhavedanākkhaṇe dukkhāya vedanāya abhāvato sukhaṁ vedanaṁ
  vedayamāno "sukhaṁ vedanaṁ vedayāmī"ti pajānāti. Tena yā pubbe bhūtapubbā
  dukkhā vedanā, tassā idāni abhāvato imissā ca sukhāya ito paraṁ 1- abhāvato
  vedanā nāma aniccā addhuvā vipariṇāmadhammāti iha 2- tattha sampajāno hoti.
  Vuttampi cetaṁ bhagavatā:-
              "yasmiṁ aggivessana samaye sukhaṁ vedanaṁ vedeti, neva
          tasmiṁ samaye dukkhaṁ vedanaṁ vedeti, na adukkhamasukhaṁ vedanaṁ
          vedeti, sukhaṁyeva tasmiṁ samaye vedanaṁ vedeti. Yasmiṁ aggivessana
          samaye dukkhaṁ .pe. Adukkhamasukhaṁ vedanaṁ vedeti, neva tasmiṁ
          samaye sukhaṁ vedanaṁ vedeti, na dukkhaṁ vedanaṁ vedeti, adukkhamasukhaṁyeva
          tasmiṁ samaye vedanaṁ vedeti. Sukhāpi kho aggivessana
          vedanā aniccā saṅkhatā paṭiccasamuppannā khayadhammā vayadhammā
          virāgadhammā nirodhadhammā. Dukkhāpi kho .pe. Adukkhamasukhāpi
          kho aggivessana vedanā aniccā saṅkhatā .pe. Nirodhadhammā.
          Evaṁ passaṁ aggivessana sutavā ariyasāvako sukhāyapi vedanāya
          nibbindati, dukkhāyapi vedanāya nibbindati, adukkhamasukhāyapi
          vedanāya nibbindati, nibbindaṁ virajjati, virāgā vimuccati,
          vimuttasmiṁ vimuttamiti ñāṇaṁ hoti, khīṇā jāti, vusitaṁ brahmacariyaṁ,
          kataṁ karaṇīyaṁ, nāparaṁ itthattāyāti pajānātī"ti. 3-

  *  *  *  *  *  *
  Footnote: 1 chaṂa. paṭhamaṁ 2 chaṂa. itiha 3 MaṂa. 13/205/182
-------------------------------------------------
[page 288]
      Sāmisaṁ vā sukhantiādīsu sāmisā sukhā nāma pañcakāmaguṇāmisasannissitā
  cha gehasitasomanassavedanā. Nirāmisā sukhā nāma cha nekkhammasitasomanassavedanā.
  Sāmisā dukkhā nāma cha gehasitadomanassavedanā. Nirāmisā dukkhā nāma cha
  nekkhammasitadomanassavedanā. Sāmisā adukkhamasukhā nāma cha gehasitaupekkhāvedanā.
  Nirāmisā adukkhamasukhā nāma cha nekkhammasitaupekkhāvedanā. Tāsaṁ vibhāgo
  uparipaṇṇāse pāliyaṁ 1- āgatoyeva. So taṁ nimittanti so taṁ vedanānimittaṁ.
  Bahiddhā vedanāsūti parapuggalassa vedanāsu. Sukhaṁ vedanaṁ vedayamānanti parapuggalaṁ
  sukhaṁ vedanaṁ vedayamānaṁ. Ajjhattabahiddhāti kālena attano kālena parassa
  vedanāsu cittaṁ upasaṁharati. Imasmiṁ vāre yasmā neva attā, na paro niyamito,
  tasmā vedanāpariggahamattameva dassetuṁ "idha bhikkhu sukhaṁ vedanaṁ sukhā vedanā"tiādi
  vuttaṁ. Sesamettha uttānatthameva. Imasmiṁ pana pabbe suddhavipassanāva kathitāti.
                   Vedanānupassanāniddesavaṇṇanā niṭṭhitā.
                          ---------------
                       Cittānupassanāniddesavaṇṇanā
      [365] Cittānupassanāniddesepi heṭṭhā vuttasadisaṁ vuttanayeneva veditabbaṁ.
  Sarāgaṁ vā cittantiādīsu pana sarāganti aṭṭhavidhaṁ lobhasahagataṁ. Vītarāganti
  lokiyakusalābyākataṁ. Idaṁ pana yasmā sammasanaṁ na dhammasamodhānaṁ, tasmā idha
  ekapadepi lokuttaraṁ na labbhati. 2- Yasmā pahānekaṭṭhavasena rāgādīhi saha vattanti
  pahīyanti, tasmā dvīsu padesu nippariyāyena na labbhantīti na gahitāni. 2-
  Sesāni cattāri akusalacittāni neva purimapadaṁ, na pacchimapadaṁ bhajanti. Sadosanti
  duvidhaṁ domanassasahagataṁ. Vītadosanti lokiyakusalābyākataṁ. Sesāni dasa akusalacittāni
  neva purimapadaṁ, na pacchimapadaṁ bhajanti. Samohanti vicikicchāsahagatañceva

  *  *  *  *  *  *
  Footnote: 1 Ma.u. 14/304/278 (ādito paṭṭhāya passitabbaṁ)
  2-2 ime pāṭhā "sesāni .pe. bhajantī"ti imassa vākyassa anantare bhavituṁ yuttā,
  su.vi. 2/381/391, pa.sū. 1/114/296
-------------------------------------------------
[page 289]
  Uddhaccasahagatañcāti duvidhaṁ. Yasmā pana moho sabbākusalesu uppajjati, tasmā
  sesānipi idha vaṭṭantieva. Imasmiṁyeva hi duke dvādasākusalacittāni
  pariyādinnānīti. Vītamohanti lokiyakusalābyākataṁ. Saṅkhittanti thīnamiddhānupatitaṁ.
  Etañhi saṅkuṭitacittaṁ nāMa. Vikkhittanti uddhaccasahagataṁ. Etañhi
  pasaṭacittannāMa.
      Mahaggatanti rūpāvacaraṁ arūpāvacarañca. Amahaggatanti kāmāvacaraṁ. Sauttaranti
  kāmāvacaraṁ. Anuttaranti rūpāvacarañca arūpāvacarañca. Tatrāpi sauttaraṁ rūpāvacaraṁ,
  anuttaraṁ arūpāvacarameva. Samāhitanti yassa appanāsamādhi upacārasamādhi vā
  atthi. Asamāhitanti ubhayasamādhivirahitaṁ. Vimuttanti tadaṅgavikkhambhanavimuttīhi
  vimuttaṁ. 1- Avimuttanti ubhayavimuttivirahitaṁ. Samucchedapaṭipassaddhinissaraṇa-
  vimuttīnaṁ pana idha okāsova natthi. Sarāgamassa cittanti sarāgaṁ assa cittaṁ. Sesaṁ
  heṭṭhā vuttanayattā uttānatthameva. Imasmimpi pabbe suddhavipassanāva kathitāti.
                    Cittānupassanāniddesavaṇṇanā niṭṭhitā.
                            ----------
                       Dhammānupassanāniddesavaṇṇanā
                              nīvaraṇapabba
      [367] Ettāvatā yasmā kāyānupassanāya rūpakkhandhapariggahova kathito,
  vedanānupassanāya vedanākkhanadhapariggahova, cittānupassanāya viññāṇakkhandha-
  pariggahova. Tasmā idāni sampayuttadhammasīsena saññāsaṅkhārakkhandhapariggahampi
  kathetuṁ dhammānupassanaṁ dassento kathañca bhikkhūtiādimāha. Tattha santanti
  abhiṇhasamudācāravasena saṁvijjamānaṁ. Asantanti asamudācāravasena vā pahīnattā
  vā avijjamānaṁ. Yathā cāti yena kāraṇena kāmacchandassa uppādo hoti.
  Tañca pajānātīti tañca kāraṇaṁ pajānāti. Iminā nayena sabbapadesu attho
  veditabbo.

  *  *  *  *  *  *
  Footnote: 1 chaṂa. vinimuttaṁ
-------------------------------------------------
[page 290]
      Tattha subhanimitte ayonisomanasikārena kāmacchandassa uppādo hoti.
  Subhanimittaṁ nāma subhampi subhanimittaṁ, subhārammaṇampi subhanimittaṁ. Ayoniso-
  manasikāro nāma anupāyamanasikāro uppathamanasikāro anicce niccanti vā dukkhe
  sukhanti vā anattani attāti vā asubhe subhanti vā manasikāro. Taṁ tattha bahulaṁ
  pavattayato kāmacchando uppajjati. Tenāha bhagavā:-
              "atthi bhikkhave subhanimittaṁ, tattha ayonisomanasikārabahulīkāro,
          ayamāhāro anuppannassa vā kāmacchandassa uppādāya
          uppannassa vā kāmacchandassa bhiyyobhāvāya vepullāyā"ti. 1-
      Asubhanimitte pana yonisomanasikārenassa pahānaṁ hoti. Asubhanimittaṁ
  nāma asubhampi asubhanimittaṁ, asubhārammaṇampi asubhanimittaṁ. Yonisomanasikāro
  nāma upāyamanasikāro pathamanasikāro anicce aniccanti vā dukkhe dukkhanti
  vā anattani anattāti vā asubhe asubhanti vā manasikāro. Taṁ tattha bahulaṁ
  pavattayato kāmacchando pahīyati. Tenāha bhagavā:-
               "atthi bhikkhave asubhanimittaṁ, tattha yonisomanasikārabahulīkāro,
          ayamanāhāro anuppannassa vā kāmacchandassa uppādāya
          uppannassa vā kāmacchandassa bhiyyobhāvāya vepullāyā"ti. 2-
      Apica cha dhammā kāmacchandassa pahānāya saṁvattanti asubhanimittassa uggaho
  asubhabhāvanānuyogo indriyesu guttadvāratā bhojane mattaññutā kalyāṇamittatā
  sappāyakathāti. Dasavidhañhi asubhanimittaṁ uggaṇhantassāpi kāmacchando
  pahīyati, bhāventassāpi, indriyesu pihitadvārassāpi, catunnaṁ pañcannaṁ
  ālopānaṁ okāse sati udakaṁ pivitvā yāpanasīlatāya bhojane mattaññunopi.
  Teneva vuttaṁ:-

  *  *  *  *  *  *
  Footnote: 1 saṁṂa. 19/232/91 2 saṁṂa. 19/232/94
-------------------------------------------------
[page 291]
           "cattāro Pañca ālope abhutvā udakaṁ pive
            alaṁ phāsuvihārāya pahitattassa bhikkhuno"ti. 1-
      Asubhakammikatissattherasadise asubhabhāvanārate kalyāṇamitte sevantassāpi
  kāmacchando pahīyati, ṭhānanisajjādīsu dasāsubhanissitasappāyakathāyapi pahīyati. Tena
  vuttaṁ "cha dhammā kāmacchandassa pahānāya saṁvattantī"ti. Imehi pana chahi
  dhammehi pahīnassa kāmacchandassa arahattamaggena āyatiṁ anuppādo hotīti
  pajānāti.
      Paṭighanimitte ayonisomanasikārena pana byāpādassa uppādo hoti.
  Tattha paṭighampi paṭighanimittaṁ nāma, paṭighārammaṇampi paṭighanimittaṁ. Ayonisomanasikāro
  sabbattha ekalakkhaṇova. Taṁ tasmiṁ nimitte bahulaṁ pavattayato byāpādo uppajjati.
  Tenāha bhagavā:-
               "atthi bhikkhave paṭighanimittaṁ, tattha ayonisomanasikārabahulīkāro,
          ayamāhāro anuppannassa vā byāpādassa uppādāya
          uppannassa vā byāpādassa bhiyyobhāvāya vepullāyā"ti. 2-
      Mettāya pana cetovimuttiyā yonisomanasikārenassa pahānaṁ hoti. Tattha
  mettāti vutte appanāpi upacāropi vaṭṭati, cetovimuttīti appanāva.
  Yonisomanasikāro vuttalakkhaṇova. Taṁ tattha bahulaṁ pavattayato byāpādo pahīyati.
  Tenāha bhagavā:-
               "atthi bhikkhave mettācetovimutti, tattha yonisomanasikārabahulīkāro,
          ayamanāhāro anuppannassa vā byāpādassa uppādāya
          uppannassa vā byāpādassa bhiyyobhāvāya vepullāyā"ti. 3-

  *  *  *  *  *  *
  Footnote: 1 khuṭhera. 26/983/395 2 saṁṂa. 19/232/92 3 saṁṂa. 19/232/94
-------------------------------------------------
[page 292]
      Apica cha dhammā byāpādassa pahānāya saṁvattanti mettānimittassa
  uggaho mettābhāvanānuyogo kammassakatāpaccavekkhaṇā paṭisaṅkhānabahulīkatā
  kalyāṇamittatā sappāyakathāti. Odissakānodissakadisāpharaṇānañhi aññataravasena
  mettaṁ uggaṇhantassāpi byāpādo pahīyati, odhiso anodhiso disāpharaṇavasena
  mettaṁ bhāventassāpi. "tvaṁ Etassa kuddho kiṁ karissasi, kimassa sīlādīni
  vināsetuṁ sakkhissasi, nanu tvaṁ attano kammena āgantvā attano kammeneva
  gamissasi, parassa kujjhanannāma vītacchitaṅgāratattāyosalākagūthādīni gahetvā
  parassa paharitukāmatāsadisaṁ hoti. Esopi tava kuddho kiṁ karissati, kinte
  sīlādīni vināsetuṁ sakkhissati, esa attano kammenāgantvā attano kammeneva
  gamissati, appaṭicchitapaheṇakaṁ viya paṭivātakhittarajamuṭṭhi 1- viya ca etassevesa
  kodho matthake patissatī"ti evaṁ attano ca parassa ca kammassakataṁ paccavekkhatopi,
  ubhayakammassakataṁ paccavekkhitvā paṭisaṅkhāne ṭhitassāpi, assaguttattherasadise
  mettābhāvanārate kalyāṇamitte sevantassāpi byāpādo pahīyati. Ṭhānanisajjādīsu
  mettānissitasappāyakathāyapi pahīyati. Tena vuttaṁ "cha dhammā byāpādassa pahānāya
  saṁvattantī"ti. Imehi pana chahi dhammehi pahīnassa byāpādassa anāgāmimaggena
  āyatiṁ anuppādo hotīti pajānāti.
      Aratītiādīsu ayonisomanasikārena thīnamiddhassa uppādo hoti. Arati
  nāma ukkaṇṭhitatā, tandī nāma kāyālasiyatā, vijambhikā 2- nāma kāyavināmanā,
  bhattasammado nāma bhattamucchā bhattapariḷāho, cetaso līnattaṁ nāma cittassa
  līnākāro. Imesu aratiādīsu ayonisomanasikāraṁ bahulaṁ pavattayato thīnamiddhaṁ
  uppajjati. Tenāha bhagavā:-
               "atthi bhikkhave arati tandī vijimbhikā 2- bhattasammado
          cetaso ca līnattaṁ, tattha ayonisomanasikārabahulīkāro, ayamāhāro

  *  *  *  *  *  *
  Footnote: 1 chaṂa......rajomuṭṭhi 2 chaṂa. vijambhitā
-------------------------------------------------
[page 293]
          Anuppannassa vā thīnamiddhassa uppādāya uppannassa vā
          thīnamiddhassa bhiyyobhāvāya vepullāyā"ti. 1-
      Ārambhadhātuādīsu pana yonisomanasikārenassa pahānaṁ hoti. Ārambhadhātu
  nāma paṭhamārambhaviriyaṁ, nikkamadhātu nāma kosajjato nikkhantattā tato balavataraṁ,
  parakkamadhātu nāma parapparaṭṭhānaṁ akkamanato tatopi balavataraṁ. Imasmiṁ tippabhede
  viriye yonisomanasikāraṁ bahulaṁ pavattayato thīnamiddhaṁ pahīyati. Tenāha bhagavā:-
               "atthi bhikkhave ārambhadhātu nikkamadhātu parakkamadhātu,
          tattha yonisomanasikārabahulīkāro, ayamanāhāro anuppannassa
          vā thīnamiddhassa uppādāya uppannassa vā thīnamiddhassa
          bhiyyobhāvāya vepullāyā"ti. 2-
      Apica cha dhammā thīnamiddhassa pahānāya saṁvattanti atibhojane nimittaggāho
  iriyāpathasamparivattanatā ālokasaññāmanasikāro abbhokāsavāso kalyāṇamittatā
  sappāyakathāti. Āharahatthakabhuttavamitakatatthavaṭṭakālaṁsāṭakakākamāsakabhojanaṁ bhuñjitvā
  rattiṭṭhānadivāṭṭhāne nisinnassa hi samaṇadhammaṁ karoto thīnamiddhaṁ mahāhatthī viya
  ottharantaṁ āgacchati. Catupañcāalopaokāsaṁ pana ṭhapetvā pānīyaṁ pivitvā
  yāpanasīlassa bhikkhuno taṁ na hotīti atibhojane nimittaṁ gaṇhantassāpi thīnamiddhaṁ
  pahīyati. Yasmiṁ iriyāpathe thīnamiddhaṁ okkamati, tato aññaṁ parivattentassāpi,
  rattiṁ candālokadīpālokaukkāloke divā suriyālokaṁ manasikarontassāpi, abbhokāse
  vasantassāpi, mahākassapattherasadise pahīnathīnamiddhe kalyāṇamitte sevantassāpi
  thīnamiddhaṁ pahīyati. Ṭhānanisajjādīsu dhutaṅganissitasappāyakathāyapi pahīyati. Tena vuttaṁ
  "cha dhammā thīnamiddhassa pahānāya saṁvattantī"ti. Imehi pana chahi dhammehi
  pahīnassa thīnamiddhassa arahattamaggena āyatiṁ anuppādo hotīti pajānāti.

  *  *  *  *  *  *
  Footnote: 1 saṁṂa. 19/232/92 2 saṁṂa. 19/232/94
-------------------------------------------------
[page 294]
      Cetaso avūpasame ayonisomanasikārena uddhaccakukkuccassa uppādo hoti.
  Avūpasamo nāma avūpasantākāro. Uddhaccakukkuccamevetaṁ atthato. Tattha
  ayonisomanasikāraṁ bahulaṁ pavattayato uddhaccakukkuccaṁ uppajjati. Tenāha bhagavā:-
               "atthi bhikkhave cetaso avūpasamo, tattha ayonisomanasikārabahulīkāro,
          ayamāhāro anuppanssa vā uddhaccakukkuccassa
          uppādāya uppannassa vā uddhaccakukkuccassa bhiyyobhāvāya
          vepullāyā"ti. 1-
      Samādhisaṅkhāte pana cetaso vūpasame yonisomanasikārenassa pahānaṁ hoti.
  Tenāha bhagavā:-
               "atthi bhikkhave cetaso vūpasamo, tattha yonisomanasikārabahulīkāro,
          ayamanāhāro anuppannassa vā uddhaccakukkuccassa
          uppādāya uppannassa vā uddhaccakukkuccassa bhiyyobhāvāya
          vepullāyā"ti. 2-
      Apica cha dhammā uddhaccakukkuccassa pahānāya saṁvattanti bahussutatā
  paripucchakatā vinaye pakataññutā vuḍḍhasevitā kalyāṇamittatā sappāyakathāti.
  Bāhusaccenapi hi ekaṁ vā dve vā tayo vā cattāro vā pañca vā nikāye
  pālivasena ca atthavasena ca uggaṇhantassāpi uddhaccakukkuccaṁ pahīyati,
  kappiyākappiyaparipucchābahulassāpi, vinayapaññattiyaṁ ciṇṇavasībhāvatāya pakataññunopi,
  vuḍḍhe mahallakatthere upasaṅkamantassāpi, upālittherasadise vinayadhare kalyāṇamitte
  sevantassāpi uddhaccakukkuccaṁ pahīyati. Ṭhānanisajjādīsu kappiyākappiyanissita-
  sappāyakathāyapi pahīyati. Tena vuttaṁ "cha dhammā uddhaccakukkuccassa pahānāya
  saṁvattantī"ti. Imehi pana chahi dhammehi 3- pahīnassa uddhaccassa arahattamaggena
  kukkuccassa anāgāmimaggena āyatiṁ anuppādo hotīti pajānāti.

  *  *  *  *  *  *
  Footnote: 1 saṁṂa. 19/232/92 2 saṁṂa. 19/232/94
  3 chaṂa. chahi dhammehi pahīne uddhaccakukkucce
-------------------------------------------------
[page 295]
      Vicikicchāṭhāniyesu dhammesu ayonisomanasikārena vicikicchāya uppādo hoti.
  Vicikicchāṭhāniyā dhammā nāma punappunaṁ vicikicchāya kāraṇattā vicikicchāva. Tattha
  ayonisomanasikāraṁ bahulaṁ pavattayato vicikicchā uppajjati. Tenāha bhagavā:-
               "atthi bhikkhave vicikicchaṭṭhāniyā 1- dhammā, tattha ayoniso-
          manasikārabahulīkāro, ayamāhāro anuppannāya vā vicikicchāya
          uppādāya uppannāya vā vicikicchāya bhiyyobhāvāya vepullāyā"ti. 2-
      Kusalādidhammesu yonisomanasikārena panassā pahānaṁ hoti. Tenāha bhagavā:-
               "atthi bhikkhave kusalākusalā dhammā sāvajjānavajjā
          dhammā sevitabbāsevitabbā dhammā 3- hīnappaṇītā dhammā kaṇhasukkasappaṭibhāgā
          dhammā, tattha yonisomanasikārabahulīkāro,
          ayamanāhāro anuppannāya vā vicikicchāya uppādāya uppannāya
          vā vicikicchāya bhiyyobhāvāya vepullāyā"ti. 4-
      Apica cha dhammā vicikicchāya pahānāya saṁvattanti bahussutatā paripucchakatā
  vinaye pakataññutā adhimokkhabahulatā kalyāṇamittatā sappāyakathāti. Bāhusaccenapi
  hi ekaṁ vā .pe. Pañca vā nikāye pālivasena ca atthavasena ca
  uggaṇhantassāpi vicikicchā pahīyati, tīṇi ratanāni ārabbha paripucchābahulassāpi,
  vinaye ciṇṇavasībhāvassāpi, tīsu ratanesu okappaniyasaddhāsaṅkhātādhimokkhabahulassāpi,
  saddhādhimutte vakkalittherasadise kalyāṇamitte sevantassāpi vicikicchā pahīyati.
  Ṭhānanisajjādīsu tiṇṇaṁ ratanānaṁ guṇanissitasappāyakathāyapi pahīyati. Tena vuttaṁ
  "cha dhammā vicikicchāya pahānāya saṁvattantī"ti. Imehi pana chahi dhammehi pahīnāya
  vicikicchāya sotāpattimaggena āyatiṁ anuppādo hotīti pajānāti.
                           Nīvaraṇapabbavaṇṇanā.
                            ----------

  *  *  *  *  *  *
  Footnote: 1 chaṂa. vicikicchāṭhānīyā 2 saṁṂa. 19/232/92
  3 pāliyaṁ "sevitabbāsevitabbā dhammā"ti pāṭhā na dissanti 4 saṁṂa. 19/232/94
-------------------------------------------------
[page 296]
                          Bojjhaṅgapabbavaṇṇanā
      bojjhaṅgapabbe santanti paṭilābhavasena vijjamānaṁ. Asantanti appaṭilābhavasena
  avijjamānaṁ. Yathā ca anuppannassātiādīsu pana satisambojjhaṅgassa tāva:-
               "atthi bhikkhave satisambojjhaṅgaṭṭhāniyā dhammā, tattha
          yonisomanasikārabahulīkāro, ayamāhāro anuppannassa vā satisambojjhaṅgassa
          uppādāya uppannassa vā satisambojjhaṅgassa
          bhiyyobhāvāya vepullāya 1- bhāvanāya pāripūriyā saṁvattatī"ti 2-
  evaṁ uppādo hoti. Tattha satiyeva satisambojjhaṅgaṭṭhāniyā dhammā. Yoniso-
  manasikāro vuttalakkhaṇoyeva. Taṁ tattha bahulaṁ pavattayato satisambojjhaṅgo uppajjati.
      Apica cattāro dhammā satisambojjhaṅgassa uppādāya saṁvattanti
  satisampajaññaṁ muṭṭhassatipuggalaparivajjanatā upaṭṭhitasatipuggalasevanatā tadadhimuttatāti.
  Abhikkantādīsu hi sattasu ṭhānesu satisampajaññena, bhattanikkhittakākasadise
  muṭṭhassatipuggale parivajjanena, tissadattattherābhayattherasadise upaṭṭhitasatipuggale
  sevanena, ṭhānanisajjādīsu satisamuṭṭhāpanatthaṁ ninnapoṇapabbhāracittatāya ca
  satisambojjhaṅgo uppajjati. Evaṁ catūhi kāraṇehi uppannassa panassa arahattamaggena
  bhāvanāpāripūrī hotīti pajānāti.
      Dhammavicayasambojjhaṅgassa pana:-
               "atthi bhikkhave kusalākusalā dhammā .pe. Kaṇhasukkasappaṭibhāgā
          dhammā, tattha yonisomanasikārabahulīkāro, ayamāhāro
          anuppannassa vā dhammavicayasambojjhaṅgassa uppādāya uppannassa
          vā dhammavicayasambojjhaṅgassa bhiyyobhāvāya vepullāya bhāvanāya
          pāripūriyā saṁvattatī"ti 3-

  *  *  *  *  *  *
  Footnote: 1 pāliyaṁ "bhiyyobhāvāya vepullāyā"ti pāṭhā na dissanti 2 saṁṂa. 19/183/60
  3 saṁṂa. 19/232/92
-------------------------------------------------
[page 297]
  Evaṁ uppādo hoti.
      Apica satta dhammā dhammavicayasambojjhaṅgassa uppādāya saṁvattanti
  paripucchakatā vatthuvisadakiriyā indriyasamattapaṭipādanā duppaññapuggalaparivajjanā
  paññavantapuggalasevanā gambhīrañāṇacariyapaccavekkhaṇā tadadhimuttatāti. Tattha
  paripucchakatāti khandhadhātuāyatanaindriyabalabojjhaṅgamaggaṅgajhānasamathavipassanānaṁ attha-
  sannissitaparipucchābahulatā. Vatthuvisadakiriyāti ajjhattikabāhirānaṁ vatthūnaṁ
  visadabhāvakaraṇaṁ. Yadā hissa kesanakhalomāni dīghāni honti, sarīraṁ vā ussannadosañceva
  sedamalamakkhitañca, tadā ajjhattikaṁ vatthu avisadaṁ hoti aparisuddhaṁ. Yadā pana
  cīvaraṁ jiṇṇaṁ kiliṭṭhaṁ duggandhaṁ hoti, senāsanaṁ vā uklāpaṁ, tadā bāhiraṁ
  vatthu avisadaṁ hoti aparisuddhaṁ. Tasmā kesādichedanena uddhaṁvirecanādhovirecanādīhi
  sarīrasallahukabhāvakaraṇena ucchādannahāpanena ca ajjhattikavatthu visadaṁ kātabbaṁ,
  sūcikammadhovanarajanaparibhaṇḍakaraṇādīhi bāhiravatthu visadaṁ kātabbaṁ. Etasmiñhi
  ajjhattikabāhire vatthumhi avisade uppannesu cittacetasikesu ñāṇampi avisadaṁ
  hoti aparisuddhaṁ aparisuddhāni dīpakapallikavaṭṭitelāni nissāya uppannadīpasikhāya
  obhāso viya. Visade pana ajjhattikabāhire vatthumhi uppannesu cittacetasikesu
  ñāṇampi visadaṁ hoti parisuddhaṁ parisuddhāni dīpakapallikavaṭṭitelāni nissāya
  uppannadīpasikhāya obhāso viya. Tena vuttaṁ "vatthuvisadakiriyā dhammavicaya-
  sambojjhaṅgassa uppādāya saṁvattatī"ti.
      Indriyasamattapaṭipādanā nāma saddhādīnaṁ indriyānaṁ samabhāvakaraṇaṁ. Sace hissa
  saddhindriyaṁ balavaṁ hoti, itarāni mandāni. Tato viriyindriyaṁ paggahakiccaṁ,
  satindriyaṁ upaṭṭhānakiccaṁ, samādhindriyaṁ avikkhepakiccaṁ, paññindriyaṁ
  dassanakiccaṁ kātuṁ na sakkoti. Tasmā taṁ dhammasabhāvapaccavekkhaṇena vā yathā vā manasikaroto
  balavaṁ jātaṁ, tathā amanasikārena hāpetabbaṁ. Vakkalittheravatthu cettha nidassanaṁ.
  Sace pana viriyindriyaṁ balavaṁ hoti, atha neva saddhindriyaṁ adhimokkhakiccaṁ kātuṁ
-------------------------------------------------
[page 298]
  Sakkoti, na itarāni itarakiccabhedaṁ. Tasmā taṁ passaddhādibhāvanāya hāpetabbaṁ.
  Tatrāpi soṇattheravatthu dassetabbaṁ. Evaṁ sesesupi ekassa balavabhāve sati
  itaresaṁ attano kiccesu asamatthatā veditabbā.
      Visesato panettha saddhāpaññānaṁ samādhiviriyānañca samataṁ pasaṁsanti.
  Balavasaddho hi mandapañño muddhappasanno hoti, avatthusmiṁ pasīdati. Balavapañño
  mandasaddho kerāṭikapakkhaṁ bhajati, bhesajjasamuṭṭhito viya rogo atekiccho hoti.
  Cittuppādamatteneva kusalaṁ hotīti atidhāvitvā dānādīni puññāni akaronto
  niraye uppajjati. Ubhinnaṁ pana samatāya vatthusmiṁyeva pasīdati. Balavasamādhiṁ pana
  mandaviriyaṁ samādhissa kosajjapakkhattā kosajjaṁ adhibhavati. Balavaviriyaṁ mandasamādhiṁ
  viriyassa uddhaccapakkhattā uddhaccaṁ adhibhavati. Samādhi pana viriyena saṁyojito
  kosajje patituṁ na labhati, viriyaṁ samādhinā saṁyojitaṁ uddhacce patituṁ na labhati.
  Tasmā tadubhayampi samaṁ kātabbaṁ. Ubhayasamatāya hi appanā hoti. Apica samādhi-
  kammikassa balavatīpi saddhā vaṭṭati. Evaṁ so saddahanto okappento appanaṁ
  pāpuṇissati.
      Samādhipaññāsu pana samādhikammikassa ekaggatā balavatī vaṭṭati. Evañhi
  so appanaṁ pāpuṇāti. Vipassanākammikassa hi 1- paññā balavatī vaṭṭati. Evañhi
  so lakkhaṇapaṭivedhaṁ pāpuṇāti. Ubhinnaṁ pana samatāyapi 2- appanā hotiyeva. Sati
  pana sabbattha balavatī vaṭṭati. Sati hi cittaṁ uddhaccapakkhikānaṁ saddhāviriyapaññānaṁ
  vasena uddhaccapātato kosajjapakkhikena ca samādhinā kosajjapātato rakkhati.
  Tasmā sā loṇadhūpanaṁ viya sabbabyañjanesu sabbakammikāmacco viya ca sabbarāja-
  kiccesu sabbattha icchitabbā. Tenāha "sati ca pana sabbatthikā vuttā 3-
  bhagavatā. Kiṁkāraṇā? cittañhi satipaṭisaraṇaṁ, ārakkhapaccupaṭṭhānā ca sati. Na
  vinā satiyā cittassa paggahaniggaho hotī"ti.

  *  *  *  *  *  *
  Footnote: 1 chaṂa. hi-saddo na dissati 2 chaṂa. samatāya 3 saṁṂa. 19/234/102
-------------------------------------------------
[page 299]
      Duppaññapuggalaparivajjanā nāma khandhādibhede anogāḷhapaññānaṁ dummedhapuggalānaṁ
  ārakā parivajjanaṁ. Paññavantapuggalasevanā nāma samapaññāsalakkhaṇapariggāhikāya
  udayabbayapaññāya samannāgatapuggalasevanā. Gambhīrañāṇacariyapaccavekkhaṇā nāma
  gambhīresu khandhādīsu pavattāya gambhīrapaññāya pabhedapaccavekkhaṇā. Tadadhimuttatā
  nāma ṭhānanisajjādīsu dhammavicayasambojjhaṅgasamuṭṭhāpanatthaṁ ninnapoṇapabbhāracittatā.
  Evaṁ uppannassa panassa arahattamaggena bhāvanāpāripūrī hotīti pajānāti.
      Viriyasambojjhaṅgassa:-
               "atthi bhikkhave ārambhadhātu nikkamadhātu parakkamadhātu, tatatha
          yonisomanasikārabahulīkāro, ayamāhāro anuppannassa vā viriyasambojjhaṅgassa
          uppādāya uppannassa vā viriyasambojjhaṅgassa
          bhiyyobhāvāya vepullāya bhāvanāya pāripūriyā saṁvattatī"ti 1-
  evaṁ uppādo hoti.
      Apica ekādasa dhammā viriyasambojjhaṅgassa uppādāya saṁvattanti
  apāyabhayapaccavekkhaṇatā ānissadassāvitā gamanavīthipaccavekkhaṇatā piṇḍapātā-
  pacāyanatā dāyajjamahattapaccavekkhaṇatā satthumahattapaccavekkhaṇatā jātimahatta-
  paccavekkhaṇatā sabrahmacārimahattapaccavekkhaṇatā kusītapuggalaparivajjanatā āraddhaviriya-
  puggalasevanatā tadadhimuttatāti.
      Tattha nirayesu pañcavidhabandhanakammakaraṇato 2- paṭṭhāya mahādukkhaṁ anubhavanakālepi,
  tiracchānayoniyaṁ jālakkhipakuminādīhi gahitakālepi, pācanakaṇṭakādippahārābhitunnassa 3-
  pana sakaṭavahanādikālepi, pittivisaye anekānipi vassasahassāni ekaṁ
  buddhantaraṁ vāpi 4- khuppipāsāhi āturībhūtakālepi, kāḷakiñjikāsuresu
  saṭṭhihatthāsītihatthappamāṇena aṭṭhicammamatteneva attabhāvena

  *  *  *  *  *  *
  Footnote: 1 saṁṂa. 19/232/93 2 chaṂa......kāraṇato
  3 chaṂa. pājanakaṇṭakādippahāravitunnassa 4 chaṂa. buddhantarampi
-------------------------------------------------
[page 300]
  Vātātapādidukkhānubhavanakālepi na sakkā viriyasambojjhaṅgaṁ uppādetuṁ, ayameva te
  bhikkhu kālo viriyakaraṇāyāti evaṁ apāyabhayaṁ paccavekkhantassāpi viriyasambojjhaṅgo
  uppajjati. Na sakkā kusītena nava lokuttaradhammā laddhuṁ, āraddhaviriyeneva sakkā,
  ayamānisaṁso viriyassāti evaṁ ānisaṁsadassāvinopi uppajjati. Sabbabuddhapacceka-
  buddhamahāsāvakeheva te gatamaggo gantabbo, so ca na sakkā kusītena
  gantunti evaṁ gamanavīthiṁ paccavekkhantassāpi uppajjati. Ye taṁ piṇḍapātādīhi
  upaṭṭhahanti, ime te manussā neva ñātakā, na dāsakammakarā, nāpi taṁ
  nissāya jīvissāmāti te paṇītāni piṇḍapātādīni denti, athakho attano
  kārānaṁ mahapphalataṁ paccāsiṁsamānā denti. Satthārāpi "ayaṁ ime paccaye
  paribhuñjitvā kāyadaḷhībahulo sukhaṁ viharissatī"ti na evañca sampassatā tuyhaṁ
  paccayā anuññātā, athakho "ayaṁ ime paribhuñjamāno samaṇadhammaṁ katvā
  vaṭṭadukkhato muccissatī"ti te paccayā anuññātā. Sodāni tvaṁ kusīto viharanto
  na taṁ piṇḍapātaṁ apacāyissasi. Āraddhaviriyasseva hi piṇḍapātāpacāyanaṁ nāma
  hotīti evaṁ piṇḍapātāpacāyanaṁ paccavekkhantassāpi uppajjati mahāmittattherassa
  viya.
      Thero kira kassakaleṇe nāma paṭivasati, tassa ca gocaragāme ekā
  mahāupāsikā theraṁ puttaṁ katvā paṭijaggati. Sā ekadivasaṁ araññaṁ gacchantī
  dhītaraṁ āha "amma asukasmiṁ ṭhāne purāṇataṇḍulā, asukasmiṁ khīraṁ, asukasmiṁ
  sappi, asukasmiṁ phāṇitaṁ, tava bhātikassa ayyassa mittassa āgatakāle bhattaṁ
  pacitvā khīrasappiphāṇitehi saddhiṁ dehi, tvañca bhuñjeyyāsī"ti. Tvaṁ pana amma
  kiṁ bhuñjissasīti. Ahaṁ pana hiyyo pakkaṁ pārivāsikabhattaṁ kañjiyena bhuttamhīti.
  Divā kiṁ bhuñjissasi ammāti. Sākapaṇṇaṁ pakkhipitvā kaṇataṇḍulehi ambilayāguṁ
  pacitvā ṭhapehi ammāti.
      Thero cīvaraṁ pārupitvā pattaṁ nīharantova taṁ saddaṁ sutvā attānaṁ ovadi:-
  mahāupāsikā kira kañjiyena pārivāsikabhattaṁ bhuñji, divāpi sākapaṇṇambilayāguṁ 1-
-------------------------------------------------
[page 301]
  Paṇṇambilayāguṁ 1- bhuñjissati, tuyhaṁ atthāya pana purāṇataṇḍulādīni ācikkhati.
  Taṁ nissāya kho panesā neva khettaṁ na vatthuṁ na bhattaṁ na vatthaṁ paccāsiṁsati,
  tisso pana sampattiyo patthayamānā deti. Tvaṁ etissā tā sampattiyo dātuṁ
  sakkhissasi na sakkhissasīti. Ayaṁ kho pana piṇḍapāto tayā sarāgena sadosena
  samohena na sakkā bhuñjitunti pattaṁ thavikāyaṁ pakkhipitvā gaṇṭhikaṁ muñcitvā
  nivattitvā kassakaleṇameva gantvā pattaṁ heṭṭhāmañce cīvaraṁ cīvaravaṁse ṭhapetvā
  arahattaṁ apāpuṇitvā na nikkhamissāmīti viriyaṁ adhiṭṭhahitvā nisīdi. Dīgharattaṁ
  appamatto hutvā nivutthabhikkhu vipassanaṁ vaḍḍhetvā purebhattameva arahattaṁ patvā
  vikasamānamiva padumaṁ mahākhīṇāsavo sitaṁ karontova nisīdi. Leṇadvāre rukkhamhi
  adhivatthā devatā:-
           "namo te purisājañña namo te purisuttama
            yassa te āsavā khīṇā dakkhiṇeyyosi mārisā"ti
  udānaṁ udānetvā "bhante piṇḍāya paviṭṭhānaṁ tumhādisānaṁ arahantānaṁ bhikkhaṁ
  datvā mahallakitthiyo dukkhā muccissantī"ti āha.
      Thero uṭṭhahitvā dvāraṁ vivaritvā kālaṁ olokento pātoyevāti ñatvā
  pattacīvaramādāya gāmaṁ pāvisi. Dārikāpi bhattaṁ sampādetvā "idāni me bhātā
  āgamissati, idāni me bhātā āgamissatī"ti dvāraṁ vivaritvā olokayamānā
  nisīdi. Sā there gharadvāraṁ sampatte pattaṁ gahetvā sappiphāṇitayojitassa
  khīrapiṇḍapātassa pūretvā hatthe ṭhapesi. Thero "sukhaṁ 2- hotū"ti anumodanaṁ
  katvā pakkāmi. Sāpi taṁ olokayamānā aṭṭhāsi.
      Therassa hi tadā ativiya parisuddho chavivaṇṇo ahosi, vippasannāni
  indriyāni, mukhaṁ bandhanā muttatālapakkaṁ viya ativirocittha. 3- Mahāupāsikā

  *  *  *  *  *  *
  Footnote: 1 chaṂa. kaṇapaṇṇambilayāguṁ 2 Ma. sukhī 3 chaṂa. ativiya virocittha
-------------------------------------------------
[page 302]
  Araññā āgantvā "kiṁ amma bhātiko te āgato"ti pucchi. Sā sabbantaṁ
  pavattiṁ ārocesi, upāsikā "ajja me puttassa pabbajitakiccaṁ matthakaṁ pattan"ti
  ñatvā "abhiramati te amma bhātā buddhasāsane na ukkaṇṭhatī"ti āha.
      Mahantaṁ kho panetaṁ satthu dāyajjaṁ, yadidaṁ satta ariyadhanāni nāma, taṁ
  na sakkā kusītena gahetuṁ. Yathā hi vippaṭipannaṁ puttaṁ mātāpitaro "ayaṁ
  amhākaṁ aputto"ti paribāhiraṁ karonti, so tesaṁ accayena dāyajjaṁ na labhati,
  evaṁ kusītopi idaṁ ariyadhanadāyajjaṁ na labhati, āraddhaviriyova labhatīti dāyajjamahattaṁ
  paccavekkhatopi uppajjati. Mahā kho pana ne satthā, satthuno hi te mātu
  kucchismiṁ paṭisandhiggahaṇakālepi abhinikkhamanepi abhisambodhiyampi
  dhammacakkappavattanayamakapāṭihāriyadevorohanāayusaṅkhāravossajjanesupi parinibbānakālepi
  dasasahassilokadhātu kampittha, yuttaṁ nu te evarūpassa satthuno sāsane pabbajitvā
  kusītena bhavitunti evaṁ satthumahattaṁ paccavekkhatopi uppajjati.
      Jātiyāpi tvaṁ idāni na lāmakajātikosi, asambhinnāya mahāsammatapaveṇiyā
  āgate okkākarājavaṁse jāto sirisuddhodanamahārājassa ca mahāmāyādeviyā ca
  ca nattā rāhulabhaddassa kaniṭṭho, tayā nāma evarūpena jinaputtena hutvā
  na yuttaṁ kusītena viharitunti evaṁ jātimahattaṁ paccavekkhatopi uppajjati.
  Sāriputtamoggallānā ceva asītimahāsāvakā ca viriyeneva lokuttaradhammaṁ
  paṭivijjhiṁsu, tvaṁ etesaṁ sabrahmacārīnaṁ maggaṁ paṭipajjasi, na paṭipajjasīti evaṁ
  sabrahmacārimahattaṁ paccavekkhatopi uppajjati.
      Kucchiṁ pūretvā ṭhitājagarasadise vissaṭṭhakāyikacetasikaviriye kusītapuggale
  parivajjentassāpi, āraddhaviriye pahitatte puggale sevantassāpi, ṭhānanisajjādīsu
  viriyuppādanatthaṁ ninnapoṇapabbhāracittassāpi uppajjati. Evaṁ uppannassa
  panassa arahattamaggena bhāvanāpāripūrī hotīti pajānāti.
-------------------------------------------------
[page 303]
      Pītisambojjhaṅgassa:-
               "atthi bhikkhave pītisambojjhaṅgaṭṭhāniyā dhammā, tattha
          yonisomanasikārabahulīkāro, ayamāhāro anuppannassa vā pītisambojjhaṅgassa
          uppādāya uppannassa vā pītisambojjhaṅgassa
          bhiyyobhāvāya vepullāya bhāvanāya pāripūriyā saṁvattatī"ti 1-
  evaṁ uppādo hoti. Tattha pītiyeva pītisambojjhaṅgaṭṭhāniyā dhammā nāMa.
  Tassā uppādakamanasikāro yonisomanasikāro nāMa.
      Apica ekādasa dhammā pītisambojjhaṅgassa uppādāya saṁvattanti buddhānussati,
  dhammānussati. Saṁghānussati, sīlacāgadevatānussati, upasamānussati,
  lūkhapuggalaparivajjanatā siniddhapuggalasevanatā pasādanīyasuttantapaccavekkhaṇatā
  tadadhimuttatāti.
      Buddhaguṇe anussarantassāpi hi yāva upacārā sakalasarīraṁ pharamāno
  pītisambojjhaṅgo uppajjati. Dhammasaṁghaguṇe anussarantassāpi, dīgharattaṁ akhaṇḍaṁ
  katvā rakkhitaṁ catupārisuddhisīlaṁ paccavekkhantassāpi, gihino dasasīlaṁ pañcasīlaṁ
  paccavekkhantassāpi, dubbhikkhabhayādīsu paṇītabhojanaṁ sabrahmacārīnaṁ datvā "evaṁ
  nāma adamhā"ti cāgaṁ paccavekkhantassāpi, gihinopi evarūpe kāle sīlavantānaṁ
  dinnadānaṁ paccavekkhantassāpi, yehi guṇehi samannāgatā devatā devattaṁ pattā,
  tathārūpānaṁ guṇānaṁ attani atthitaṁ paccavekkhantassāpi, samāpattiyā vikkhambhite
  kilese saṭṭhīpi sattatipi vassāni na samudācarantīti paccavekkhantassāpi,
  cetiyadassanabodhidassanatheradassanesu asakkaccakiriyāya saṁsūcitalūkhabhāve buddhādīsu
  pasādasinehābhāvena gadrabhapiṭṭhe rajasadise lūkhapuggale parivajjentassāpi,
  buddhādīsu pasādabahule muducitte siniddhapuggale sevantassāpi,
  ratanattayaguṇaparidīpake pasādanīyasuttante paccavekkhantassāpi, ṭhānanisajjādīsu
  pītiuppādanatthaṁ ninnapoṇapabbhāracittassāpi uppajjati. Evaṁ uppannassa panassa
  arahattamaggena bhāvanāpāripūrī hotīti pajānāti.

  *  *  *  *  *  *
  Footnote: 1 saṁṂa. 19/232/93
-------------------------------------------------
[page 304]
      Passaddhisambojjhaṅgassa:-
              "atthi bhikkhave kāyappassaddhi cittappassaddhi, tattha
         yonisomanasikārabahulīkāro, ayamāhāro anuppannassa vā passaddhisambojjhaṅgassa
         uppādāya uppannassa vā passaddhisambojjhaṅgassa
         bhiyyobhāvāya vepullāya bhāvanāya pāripūriyā saṁvattatī"ti 1-
  evaṁ uppādo hoti. Apica satta dhammā passaddhisambojjhaṅgassa uppādāya
  saṁvattanti paṇītabhojanasevanatā utusukhasevanatā iriyāpathasukhasevanatā
  majjhattapayogatā sāraddhakāyapuggalaparivajjanatā passaddhakāyapuggalasevanatā tadadhimuttatāti.
  Paṇītaṁ hi siniddhaṁ sappāyabhojanaṁ bhuñjantassāpi, sītuṇhesu utūsu ṭhānādīsu ca
  iriyāpathesu sappāyaṁ utuñca iriyāpathañca sevantassāpi passaddhi uppajjati.
  Yo pana mahāpurisajātiko sabbautuiriyāpathakkhamova hoti, na taṁ sandhāyetaṁ vuttaṁ.
  Yassa sabhāgavisabhāgatā atthi, tasseva visabhāge utuiriyāpathe vajjetvā sabhāge
  sevantassāpi uppajjati. Majjhattapayogo vuccati attano ca parassa ca
  kammassakatapaccavekkhaṇā, iminā majjhattapayogena uppajjati. Yo leḍḍudaṇḍādīhi
  paraṁ viheṭhayamānova vicarati, evarūpaṁ sāraddhakāyaṁ puggalaṁ parivajjentassāpi,
  saññatapādapāṇiṁ passaddhakāyaṁ puggalaṁ sevantassāpi, ṭhānanisajjādīsu
  passaddhiuppādanatthāya ninnapoṇapabbhāracittassāpi uppajjati. Evaṁ uppannassa
  panassa arahattamaggena bhāvanāpāripūrī hotīti pajānāti.
      Samādhisambojjhaṅgassa:-
               "atthi bhikkhave samādhinimittaṁ 2- abyagganimittaṁ, tattha
          yonisomanasikārabahulīkāro, ayamāhāro anuppannassa vā samādhisambojjhaṅgassa
          uppādāya uppannassa vā samādhisambojjhaṅgassa
          bhiyyobhāvāya vepullāya bhāvanāya pāripūriyā saṁvattatī"ti 1-

  *  *  *  *  *  *
  Footnote: 1 saṁṂa. 19/232/93 2 chaṂa. samathanimittaṁ
-------------------------------------------------
[page 305]
  Evaṁ uppādo hoti. Tattha samathova samathanimittaṁ, avikkhepaṭṭhena ca
  abyagganimittanti.
      Apica ekādasa dhammā samādhisambojjhaṅgassa uppādāya saṁvattanti
  vatthuvisadakiriyatā indriyasamattapaṭipādanatā nimittakusalatā samaye cittassa
  paggahaṇatā samaye cittassa niggahaṇatā samaye sampahaṁsanatā samaye ajjhupekkhanatā
  asamāhitapuggalaparivajjanatā samāhitapuggalasevanatā jhānavimokkhapaccavekkhaṇatā
  tadadhimuttatāti. Tattha vatthuvisadakiriyatā ca indriyasamattapaṭipādanatā ca vuttanayeneva
  veditabbā.
      Nimittakusalatā nāma kasiṇanimittassa uggahaṇakusalatā. Samaye cittassa
  paggahaṇatāti yasmiṁ samaye atisithilaviriyatādīhi līnaṁ cittaṁ hoti, tasmiṁ samaye
  dhammavicayaviriyapītisambojjhaṅgassa samuṭṭhāpanena tassa paggahaṇaṁ. Samaye cittassa
  niggahaṇatāti yasmiṁ samaye accāraddhaviriyatādīhi uddhataṁ cittaṁ hoti, tasmiṁ samaye
  passaddhisamādhiupekkhāsambojjhaṅgassa samuṭṭhāpanena tassa niggahaṇaṁ. Samaye
  sampahaṁsanatāti yasmiṁ samaye cittaṁ paññāpayogamandatāya vā upasamasukhānadhigamena
  vā nirassādaṁ hoti, tasmiṁ samaye aṭṭhasaṁvegavatthupaccavekkhaṇena saṁvejeti. Aṭṭha
  saṁvegavatthūni nāma jātijarābyādhimaraṇāni cattāri, apāyadukkhaṁ pañcamaṁ, atīte
  vaṭṭamūlakaṁ dukkhaṁ, anāgate vaṭṭamūlakaṁ dukkhaṁ, paccuppanne āhārapariyeṭṭhimūlakaṁ
  dukkhanti. Ratanattayaguṇānussaraṇena ca pasādaṁ janeti, ayaṁ vuccati samaye
  sampahaṁsanatāti.
      Samaye ajjhupekkhanatā nāma yasmiṁ samaye sammāpaṭipattiṁ āgamma alīnaṁ
  anuddhataṁ anirassādaṁ ārammaṇe samappavattaṁ samathavīthipaṭipannaṁ cittaṁ hoti, tadāyaṁ
  paggahaniggahasampahaṁsanesu na byāpāraṁ āpajjati sārathi viya samappavattesu
  assesu. Ayaṁ vuccati samaye ajjhupekkhanatāti. Asamāhitapuggalaparivajjanatā nāma
  upacāraṁ vā appanaṁ vā appattānaṁ vikkhittacittānaṁ puggalānaṁ ārakā parivajjanaṁ.
  Samāhitapuggalasevanatā nāma upacārena vā appanāya vā samāhitacittānaṁ sevanā
-------------------------------------------------
[page 306]
  Bhajanā payirupāsanā. Tadadhimuttatā nāma ṭhānanisajjādīsu samādhiuppādanatthaṁyeva
  ninnapoṇapabbhāracittatā. Evañhi paṭipajjanato 1- esa uppajjati. Evaṁ
  uppannassa panassa arahattamaggena bhāvanāpāripūrī hotīti pajānāti.
      Upekkhāsambojjhaṅgassa:-
               "atthi bhikkhave upekkhāsambojjhaṅgaṭṭhāniyā dhammā,
          tattha yonisomanasikārabahulīkāro, ayamāhāro anuppannassa vā
          upekkhāsambojjhaṅgassa uppādāya uppannassa vā upekkhāsambojjhaṅgassa
          bhiyyobhāvāya vepullāya bhāvanāya pāripūriyā
          saṁvattatī"ti 2-
  evaṁ uppādo hoti. Tattha upekkhāva upekkhāsambojjhaṅgaṭṭhāniyā dhammā nāMa.
  Apica pañca dhammā upekkhāsambojjhaṅgassa uppādāya saṁvattanti sattamajjhattatā
  saṅkhāramajjhattatā sattasaṅkhārakelāyanapuggalaparivajjanatā sattasaṅkhāramajjhatta-
  puggalasevanatā tadadhimuttatāti.
      Tattha dvīhākārehi sattamajjhattataṁ samuṭṭhāpeti:- "tvaṁ attano kammena
  āgantvā attanova kammena gamissasi, esopi attano kammena āgantvā
  attanova kammena gamissati, tvaṁ kaṁ kelāyasī"ti evaṁ kammassakatapaccavekkhaṇena
  ca "paramatthato sattoyeva natthi, so tvaṁ kaṁ kelāyasī"ti evaṁ nissattapaccavekkhaṇena
  ca. Dvīhevākārehi saṅkhāramajjhattataṁ samuṭṭhāpeti:- "idaṁ cīvaraṁ anupubbena
  vaṇṇavikārañceva jiṇṇabhāvañca upagantvā pādapuñchanacoḷakaṁ hutvā yaṭṭhikoṭiyā
  chaḍḍanīyaṁ bhavissati. Sace panassa sāmiko bhaveyya, nāssa evaṁ vinassituṁ
  dadeyyā"ti evaṁ assāmikabhāvapaccavekkhaṇena ca "anaddhaniyaṁ idaṁ tāvakālikan"ti
  evaṁ tāvakālikabhāvapaccavekkhaṇena ca. Yathā ca cīvare, evaṁ pattādīsupi yojanā
  kātabbā.

  *  *  *  *  *  *
  Footnote: 1 chaṂa. paṭipajjato 2 saṁṂa. 19/232/94
-------------------------------------------------
[page 307]
      Sattasaṅkhārakelāyanapuggalaparivajjanatāti ettha yo puggalo gihi vā
  attanova puttadhītādike pabbajito vā attanova antevāsikasamānupajjhāyakādike
  mamāyati, sahattheneva nesaṁ kesacchedanasūcikammacīvaradhovanarajanapattapacanādīni karoti,
  muhuttampi apassanto "asuko sāmaṇero kuhiṁ, asuko daharo kuhin"ti bhantamigo
  viya ito cito ca āloketi. Aññena kesacchedanādīnaṁ atthāya "muhuttaṁ tāva
  asukaṁ pesethā"ti yāciyamānopi "amhepi taṁ attano kammaṁ na kārema, tumhe
  naṁ gahetvā kilamessathā"ti na deti. Ayaṁ sattakelāyano nāMa.
      Yo pana cīvarapattathālakakattarayaṭṭhiādīni mamāyati, aññassa hatthena
  parāmasitumpi na deti, tāvakālikaṁ yācitopi "mayampi imaṁ mamāyantā na paribhuñjāma,
  tumhākaṁ kiṁ dassāmā"ti vadati. Ayaṁ saṅkhārakelāyano nāMa. Yo pana tesu
  dvīsupi vatthūsu majjhatto udāsīno, ayaṁ sattasaṅkhāramajjhatto nāMa. Iti ayaṁ
  upekkhāsambojjhaṅgo evarūpaṁ sattasaṅkhārakelāyanapuggalaṁ 1- ārakā
  parivajjentassāpi sattasaṅkhāramajjhattapuggale sevantassāpi ṭhānanisajjādīsu
  taduppādanatthaṁ ninnapoṇapabbhāracittassāpi uppajjati. Evaṁ uppannassa panassa
  arahattamaggena bhāvanāpāripūrī hotīti pajānāti. Sesaṁ sabbattha uttānatthamevāti.
                          Bojjhaṅgapabbavaṇṇanā.
      Imesupi dvīsu pabbesu suddhavipassanāva kathitā. Iti ime cattāro
  satipaṭṭhānā pubbabhāge nānācittesu labbhanti. Aññeneva hi cittena kāyaṁ
  pariggaṇhāti, aññena vedanaṁ, aññena cittaṁ, aññena dhamme pariggaṇhāti,
  lokuttaramaggakkhaṇe pana ekacitteyeva labbhanti. Ādito hi kāyaṁ
  pariggaṇhitvā āgatassa vipassanāsampayuttā sati kāyānupassanā nāma, tāya
  satiyā samannāgato puggalo kāyānupassī nāMa. Vipassanaṁ ussukkāpetvā
  ariyamaggaṁ pattassa maggakkhaṇe maggasampayuttā sati kāyānupassanā nāma, tāya

  *  *  *  *  *  *
  Footnote: 1 chaṂa. evarūpe sattasaṅkhārakelāyanapuggale
-------------------------------------------------
[page 308]
  Satiyā samannāgato puggalo kāyānupassī nāMa. Vedanaṁ pariggaṇhitvā. Cittaṁ
  pariggaṇhitvā. Dhamme pariggaṇhitvā āgatassa vipassanāsampayuttā sati
  dhammānupassanā nāma, tāya satiyā samannāgato puggalo dhammānupassī
  nāMa. Vipassanaṁ ussukkāpetvā ariyamaggaṁ pattassa maggakkhaṇe maggasampayuttā
  sati dhammānupassanā nāma, tāya satiyā samannāgato puggalo dhammānupassī
  nāMa. Evantāva desanā puggale tiṭṭhati. Kāye pana subhanti vipallāsappahānā
  kāyapariggāhikā sati maggena samijjhatīti kāyānupassanā nāMa. Vedanāya
  sukhanti vipallāsappahānā vedanāpariggāhikā sati maggena samijjhatīti
  vedanānupassanā nāMa. Citte niccanti vipallāsappahānā cittapariggāhikā sati
  maggena samijjhatīti cittānupassanā nāMa. Dhammesu attāti vipallāsappahānā
  dhammapariggāhikā sati maggena samijjhatīti dhammānupassanā nāMa. Iti ekāva
  maggasampayuttā sati catukiccasādhanaṭṭhena cattāri nāmāni labhati. Tena vuttaṁ
  "lokuttaramaggakkhaṇe pana ekacitteyeva labbhantī"ti.
                       Suttantabhājanīyavaṇṇanā niṭṭhitā.
                            ----------
                        2. Abhidhammabhājanīyavaṇṇanā
      [374] Abhidhammabhājanīye lokuttarasatipaṭṭhānavasena desanāya āraddhattā
  yathā kāyādiārammaṇesu lokiyasatipaṭṭhānesu tanti ṭhapitā, evaṁ aṭṭhapetvā
  sabbānipi kāyānupassanādīni satipaṭṭhānāni dhammasaṅgaṇiyaṁ 1- vibhattassa desanānayassa
  mukhamattameva dassentena niddiṭṭhāni.
      Tattha nayabhedo veditabbo. Kathaṁ? kāyānupassanāya tāva sotāpattimagge
  Jhānābhinivese suddhikapaṭipadā suddhikasuññatā suññatapaṭipadā suddhikāppaṇihitaṁ
  appaṇihitapaṭipadāti imesu pañcasu ṭhānesu dvinnaṁ dvinnaṁ catukkapañcakanayānaṁ
  vasena dasa nayā honti, evaṁ sesesupīti vīsatiyā abhinivesesu dve nayasatāni. Tāni
  catūhi adhipatīhi catuguṇitāni aṭṭha. Iti suddhikāni dve sādhipatīni 2- aṭṭhāti

  *  *  *  *  *  *
  Footnote: 1 abhi. 34/357,528/101,145 2 Ma. sādhipatīhi
-------------------------------------------------
[page 309]
  Sabbampi nayasahassaṁ hoti. Tathā vedanānupassanādīsu suddhikasatipaṭṭhāne cāti
  sotāpattimagge pañca nayassa sahassāni. Yathā ca sotāpattimagge, evaṁ
  sesamaggesupīti kusale vīsati nayasahassāni. Suññatāpaṇihitānimittabhedena 1- pana
  tato tiguṇe vipāke saṭṭhī nayasahassānīti evameva sakiccasādhakānañceva
  saṁsiddhikakiccānañca kusalavipākasatipaṭṭhānānaṁ niddesavasena duvidho
  kāyānupassanādivasena ca suddhikavasena ca kusale pañcannaṁ vipāke pañcannanti dasannaṁ
  niddesavārānaṁ vasena dasappabhedo asītinayasahassapaṭimaṇḍito abhidhammabhājanīyaniddeso.
                       Abhidhammabhājanīyavaṇṇanā niṭṭhitā.
                           ------------
                         3. Pañhāpucchakavaṇṇanā
      [386] Pañhāpucchake pālianusāreneva satipaṭṭhānānaṁ kusalādibhāvo
  veditabbo. Ārammaṇattikesu pana sabbānipi etāni appamāṇaṁ nibbānaṁ ārabbha
  pavattanato appamāṇārammaṇāneva, na maggārammaṇāni. Sahajātahetuvasena pana
  maggahetukāni, viriyaṁ vā vīmaṁsaṁ vā jeṭṭhakaṁ katvā maggabhāvanākāle maggādhipatīni,
  chandacittajeṭṭhakāya maggabhāvanāya navattabbāni maggādhipatīnīti phalakālepi
  navattabbāneva. Atītādīsu ekārammaṇabhāvenapi navattabbāni. Nibbānassa pana
  bahiddhādhammattā bahiddhārammaṇāni nāma hontīti evametasmiṁ pañhāpucchake
  nibbattitalokuttarāneva satipaṭṭhānāni 2- kathitāni. Sammāsambuddhena hi
  suttantabhājanīyasmiṁyeva lokiyalokuttaramissakā satipaṭṭhānā kathitā,
  abhidhammabhājanīyapañhāpucchakesu pana lokuttarāyevāti evamayaṁ
  satipaṭṭhānavibhaṅgopi teparivaṭṭaṁ nīharitvāva bhājetvā dassitoti.
                       Pañhāpucchakavaṇṇanā niṭṭhitā.
                     Sammohavinodaniyā vibhaṅgaṭṭhakathāya
                      satipaṭṭhānavibhaṅgavaṇṇanā niṭṭhitā.

  *  *  *  *  *  *
  Footnote: 1 chaṂa....ṇimittādibhedesu 3 Ma. satipaṭṭhānāti
-------------------------------------------------
[page 310]
                          8. Sammappadhānavibhaṅga
                        1. Suttantabhājanīyavaṇṇanā
      [390] Idāni tadanantare sammappadhānavibhaṅge cattāroti gaṇanaparicchedo,
  tena na tato heṭṭhā na uddhanti sammappadhānaparicchedaṁ dīpeti. Sammappadhānāti
  kāraṇappadhānā upāyappadhānā yonisopadhānā. Idha bhikkhūti imasmiṁ sāsane
  paṭipannako bhikkhu. Anuppannānanti anibbattānaṁ. Pāpakānanti lāmakānaṁ.
  Akusalānaṁ dhammānanti akosallasambhūtānaṁ dhammānaṁ. Anuppādāyāti na uppādanatthāya.
  Chandaṁ janetīti kattukamyatāsaṅkhātaṁ kusalacchandaṁ janeti uppādeti. Vāyamatīti
  payogaṁ parakkamaṁ karoti. Viriyaṁ ārabhatīti kāyikacetasikaviriyaṁ karoti. Paṭipāṭiyā
  teneva sahajātena viriyena cittaṁ ukkhipati. Padahatīti padhānaviriyaṁ karoti. Paṭipāṭiyā
  panetāni cattāripi padāni āsevanābhāvanābahulīkammasātaccakiriyāhi yojetabbāni.
      Uppannānaṁ pāpakānanti anuppannānanti avattabbataṁ āpannānaṁ pāpadhammānaṁ.
  Pahānāyāti pajahanatthāya. Anuppannānaṁ kusalānaṁ dhammānanti anibbattānaṁ
  kosallasambhūtānaṁ dhammānaṁ. Uppādāyāti uppādanatthāya. Uppannānanti
  nibbattānaṁ. Ṭhitiyāti ṭhitatthāya. Asammosāyāti anassanatthaṁ. Bhiyyobhāvāyāti
  punappunaṁ bhāvāya. Vepullāyāti vipulabhāvāya. Bhāvanāyāti vuḍḍhiyā. 1- Pāripūriyāti
  paripūraṇatthāya. Ayaṁ tāva catunnaṁ sammappadhānānaṁ uddesavāravasena ekapadiko
  atthuddhāro.
      [391] Idāni paṭipāṭiyā tāni padāni bhājetvā dassetuṁ kathañca bhikkhu
  anuppannānantiādinā nayena niddesavāro āraddho. Tattha yaṁ heṭṭhā
  dhammasaṅgahe āgatasadisaṁ, taṁ tassa vaṇṇanāyaṁ vuttanayeneva veditabbaṁ. Yaṁ pana
  tasmiṁ anāgataṁ, tattha chandaniddese tāva yo chandoti yo chandanīyavasena

  *  *  *  *  *  *
  Footnote: 1 chaṂa. vaḍḍhiyā
-------------------------------------------------
[page 311]
  Chando. Chandīkatāti chandikabhāvo, chandakaraṇākāro vā. Kattukamyatāti kattukāmatā.
  Kusaloti cheko. Dhammacchandoti sabhāvacchando. Ayañhi chando nāma taṇhāchando
  diṭṭhichando viriyachando dhammacchandoti bahuvidho nānappakāro. Tesu
  dhammacchandoti imasmiṁ ṭhāne kattukamyatākusaladhammacchando adhippeto.
      Imaṁ chandaṁ janetīti chandaṁ kurumāno chandaṁ janeti nāMa. Sañjanetīti
  upasaggena padaṁ vaḍḍhitaṁ. Uṭṭhāpetīti chandaṁ kurumānova taṁ uṭṭhāpeti 1- nāMa.
  Samuṭṭhāpetīti 2- upasaggena padaṁ vaḍḍhitaṁ. Nibbattetīti chandaṁ kurumānova taṁ
  nibbatteti nāMa. Abhinibbattetīti upasaggena padaṁ vaḍḍhitaṁ. Apica chandaṁ
  karontova chandaṁ janeti nāMa. Tameva satataṁ karonto sañjaneti nāMa. Kenacideva
  antarāyena patitaṁ puna ukkhipanto uṭṭhāpeti 1- nāMa. Pabandhaṭṭhitiṁ pāpento
  samuṭṭhāpeti 2- nāMa. Taṁ pākaṭaṁ karonto nibbatteti nāMa. Anosakkanatāya
  alīnavuttitāya anolīnavuttitāya abhimukhabhāvena nibbattento abhinibbatteti nāMa.
      [394] Viriyaniddese viriyaṁ karontova viriyaṁ ārabhati nāMa. Dutiyapadaṁ
  upasaggena vaḍḍhitaṁ. Viriyaṁ karontoyeva ca āsevati bhāveti nāMa. Punappunaṁ
  karonto bahulīkaroti. Āditova karonto ārabhati. Punappunaṁ karonto samārabhati.
  Bhāvanāvasena bhajanto āsevati. Vaḍḍhento bhāveti. Sabbakiccesu tadeva
  bahulīkaronto bahulīkarotīti veditabbo.
      [395] Cittapaggahaniddese viriyapaggahena yojento cittaṁ paggaṇhāti,
  ukkhipatīti attho. Punappunaṁ paggaṇhanto sampaggaṇhāti. Evaṁ sampaggahitaṁ yathā
  na patati, tathā naṁ viriyupatthambhena upatthambhento upatthambheti. Upatthambhitampi
  thirabhāvatthāya punappunaṁ upatthambhento paccupatthambheti nāMa.
      [406] Ṭhitiyāti padassa niddese sabbesampi asammosādīnaṁ ṭhitivevacanabhāvaṁ
  dassetuṁ yā ṭhiti so asammosotiādi vuttaṁ. Ettha hi heṭṭhimaṁ heṭṭhimaṁ padaṁ

  *  *  *  *  *  *
  Footnote: 1 chaṂa. uṭṭhapeti 2 chaṂa. samuṭṭhapetīti
-------------------------------------------------
[page 312]
  Uparimassuparimassattho, 1- uparimaṁ uparimaṁ padaṁ 2- heṭṭhimassa heṭṭhimassa
  atthotipi vattuṁ vaṭṭati. Sesaṁ sabbattha uttānatthamevāti. Ayantāva pālivaṇṇanā.
      Ayaṁ panettha vinicchayakathā:- ayañhi sammappadhānakathā nāma duvidhā
  lokiyā lokuttarā ca. Tattha lokiyā sabbapubbabhāge hoti, sā
  kassapasaṁyuttapariyāyena lokiyamaggakkhaṇe veditabbā. Vuttañhi tattha:-
               3- "cattārome āvuso sammappadhānā. Katame cattāro. 3-
          Idhāvuso bhikkhu `anuppannā me pāpakā akusalā dhammā
          uppajjamānā anatthāya saṁvatteyyun'ti ātappaṁ karoti, `uppannā
          me pāpakā akusalā dhammā appahīyamānā anatthāya saṁvatteyyun'ti
          ātappaṁ karoti, `anuppannā me kusalā dhammā anuppajjamānā
          anatthāya saṁvatteyyun'ti ātappaṁ karoti, `uppannā me kusalā
          dhammā nirujjhamānā anatthāya saṁvatteyyun'ti ātappaṁ karotī"ti. 4-
      Ettha ca anuppannā kusalā dhammāti samathavipassanā ceva maggo ca.
  Uppannā kusalā nāma samathavipassanāva. Maggo pana sakiṁ uppajjitvā nirujjhamāno
  anatthāya saṁvattanako nāma natthi. So hi phalassa paccayaṁ datvāva nirujjhati,
  purimasmiṁ vā samathavipassanāva gahetabbāti vuttaṁ. Taṁ pana na yuttaṁ.
      Tattha "uppannā samathavipassanā nirujjhamānā anatthāya saṁvattantī"ti
  atthassa āvībhāvanatthaṁ idaṁ vatthu:- eko kira khīṇāsavatthero "mahācetiyañca
  mahābodhiñca vandissāmī"ti samāpattilābhinā bhaṇḍagāhakasāmaṇerena saddhiṁ
  janapadato mahāvihāraṁ āgantvā piṅgarapariveṇaṁ 5- pāvisi. Sāyaṇhasamaye mahābhikkhusaṁghe
  cetiyaṁ vandamāne cetiyaṁ vandanatthāya na nikkhami. Kasmā? khīṇāsavānañhi tīsu
  ratanesu mahantaṁ gāravaṁ hoti. Tasmā bhikkhusaṁghe vanditvā paṭikkante manussānaṁ

  *  *  *  *  *  *
  Footnote: 1 chaṂa. uparimassa uparimassa padassa attho 2 chaṂa. ayaṁ pāṭho na dissati
  3-3 pāliyaṁ ime pāṭhā na dissanti 4 saṁṇi. 16/145/189
  5 Ma. piyaṅgapariveṇaṁ, cha. vihārapariveṇaṁ
-------------------------------------------------
[page 313]
  Sāyamāsabhuttavelāya sāmaṇerampi ajānāpetvā "cetiyaṁ vandissāmī"ti ekakova
  nikkhami. Sāmaṇero "kinnu kho thero avelāya ekakova gacchati, jānissāmī"ti
  upajjhāyassa padānupadikova nikkhami. Thero anāvajjanena tassa āgamanaṁ
  ajānanto dakkhiṇadvārena mahācetiyaṅgaṇaṁ āruḷho. Sāmaṇeropi anupadaṁyeva
  āruḷho.
      Mahāthero mahācetiyaṁ oloketvā 1- buddhārammaṇaṁ pītiṁ gahetvā sabbaṁ
  cetaso samannāharitvā haṭṭhapahaṭṭho mahācetiyaṁ vandati. Sāmaṇeropi therassa
  vandanākāraṁ disvā "upajjhāyo me ativiya pasannacitto vandati, kiṁ nu kho
  pupphāni labhitvā pūjaṁ kareyyā"ti cintesi. There vanditvā uṭṭhāya sirasi
  añjaliṁ ṭhapetvā mahācetiyaṁ ulloketvā ṭhite sāmaṇero ukkāsitvā attano
  āgatabhāvaṁ jānāpesi. Thero parivattetvā olokento "kadā āgatosī"ti pucchi.
  Tumhākaṁ cetiyaṁ vandanakāle bhante, ativiya pasannā cetiyaṁ vandittha, kinnu kho
  pupphāni labhitvā pūjeyyāthāti. Āma pūjeyyāmi 2- sāmaṇera imasmiṁ cetiye viya
  aññatra ettakaṁ dhātunidhānaṁ nāma natthi, evarūpaṁ asadisaṁ mahāthūpaṁ pupphāni
  labhitvā ko na pūjeyyāti. Tenahi bhante adhivāsetha, āharissāmīti tāvadeva
  jhānaṁ samāpajjitvā iddhiyā himavantaṁ gantvā vaṇṇagandhasampannāni pupphāni
  gahetvā parissāvanaṁ pūretvā mahāthere dakkhiṇamukhato pacchimamukhaṁ asampatteyeva
  āgantvā pupphaparissāvanaṁ hatthe ṭhapetvā "pūjetha bhante"ti āha. Thero
  atimandāni no sāmaṇera pupphānīti āha. Gacchatha bhante bhagavato guṇe
  āvajjetvā pūjethāti.
      Thero pacchimamukhanissitena sopāṇena āruyha kucchivedikābhūmiyaṁ pupphapūjaṁ
  kātuṁ āraddho. Vedikābhūmi paripuṇṇā, pupphāni patitvā dutiyabhūmiyaṁ

  *  *  *  *  *  *
  Footnote: 1 cha. ulloketvā 2 chaṂa. ayaṁ pāṭho na dissati
-------------------------------------------------
[page 314]
  Jaṇṇuppamāṇena odhinā pūrayiṁsu. Tato otaritvā pādapiṭṭhikapantiṁ pūjeti, 1- sāpi
  paripūri. Paripuṇṇabhāvaṁ ñatvā heṭṭhimatale vikiranto agamāsi, sabbaṁ cetiyaṅgaṇaṁ
  paripūri. Tasmiṁ paripuṇṇe "sāmaṇera pupphāni na khiyyantī"ti āha. Parissāvanaṁ bhante
  adhomukhaṁ karothāti. Adhomukhaṁ katvā cālesi, tadā pupphāni khīṇāni. Thero
  parissāvanaṁ sāmaṇerassa datvā saṭṭhihatthapākārena 2- cetiyaṁ tikkhattuṁ padakkhiṇaṁ
  katvā catūsu ṭhānesu vanditvā pariveṇaṁ gacchanto cintesi "yāva mahiddhiko
  vatāyaṁ sāmaṇero, sakkhissati nu kho imaṁ iddhānubhāvaṁ rakkhituṁ 3- no"ti. Tato
  "na sakkhissatī"ti disvā sāmaṇeraṁ āha "sāmaṇera tvaṁ idāni mahiddhiko,
  evarūpaṁ pana iddhiṁ nāsetvā pacchimakāle kāṇapesakāriyā hatthena madditaṁ
  kañjiyaṁ pivissasī"ti. Daharakabhāvassa nāmesa doso, yaṁ so upajjhāyassa kathāya
  saṁvejetvā "kammaṭṭhānaṁ me bhante ācikkhathā"ti na yāci. "amhākaṁ Upajjhāyo
  kiṁ vadatī"ti taṁ pana asuṇanto viya agamāsi.
      Thero mahācetiyañca mahābodhiñca vanditvā sāmaṇeraṁ pattacīvaraṁ
  gāhāpetvā anupubbena kuṭeḷitissamahāvihāraṁ agamāsi. Sāmaṇero upajjhāyassa
  padānupadiko hutvā bhikkhācāraṁ na gacchati, "kataraṁ gāmaṁ pavisatha bhante"ti
  pucchitvā pana "idāni me upajjhāyo gāmadvāraṁ sampatto bhavissatī"ti ñatvā
  attano ca upajjhāyassa ca pattacīvaraṁ gahetvā ākāsenāgantvā therassa
  pattacīvaraṁ datvā piṇḍāya pavisati. Thero sabbakālaṁ ovadati "sāmaṇera mā
  evamakāsi, puthujjaniddhi nāma calā anibaddhā, asappāyarūpādiārammaṇaṁ labhitvā
  appamattakeneva bhijjati, santāya samāpattiyā parihīnāya 4- brahmacariyavāse
  santhambhituṁ na sakkontī"ti. Sāmaṇero "kiṁ katheti 5- mayhaṁ upajjhāyo"ti sotuṁ
  na icchati, tatheva karoti. Thero anupubbena cetiyavandanaṁ karonto
  kambupeṇḍavihāraṁ 6- nāma gato. Tattha vasantepi there sāmaṇero tatheva karoti.

  *  *  *  *  *  *
  Footnote: 1 chaṂa. pūjesi 2 cha. saddhiṁ hatthipākārena 3 chaṂa. rakkhitunti
  4 chaṂa. parihīnā 5 chaṂa. kathesi
  6 Sī. kampupelandavihāraṁ, chaṂa. kammupendavihāraṁ
-------------------------------------------------
[page 315]
      Athekadivasaṁ ekā pesakāradhītā abhirūpā paṭhamavaye ṭhitā kambupeṇḍagāmato
  nikkhamitvā padumasaraṁ oruyha gāyamānā pupphāni bhañjati, tasmiṁ samaye sāmaṇero
  padumasaramatthakena gacchati, gacchanto pana sakkalasikāya 1- kāṇamakkhikā viya tassā
  gītasadde bajjhi. Tāvadeva iddhi antarahitā, chinnapakkho kāko viya ahosi.
  Santasamāpattibalena pana tattheva udakapiṭṭhe apatitvā simbalītūlaṁ viya patamānaṁ
  anupubbena padumasaratīre aṭṭhāsi. So vegenāgantvā 2- upajjhāyassa pattacīvaraṁ
  datvā nivatti. Mahāthero "pagevetaṁ mayā diṭṭhaṁ, nivāriyamānopi na nivattissatī"ti
  kiñci avatvā piṇḍāya pāvisi.
      Sāmaṇero gantvā padumasaratīre aṭṭhāsi tassā paccuttaraṇaṁ āgamayamāno,
  sāpi sāmaṇeraṁ ākāsena gacchantañca punāgantvā ṭhitañca disvā "addhā
  esa maṁ nissāya ukkaṇṭhito"ti ñatvā "paṭikkama sāmaṇerā"ti āha. Sopi
  paṭikkami. Itarā paccuttaritvā sāṭakaṁ nivāsetvā taṁ upasaṅkamitvā "kiṁ bhante"ti
  pucchi. So tamatthaṁ ārocesi. Sā bahūhi kāraṇehi gharāvāse ādīnavaṁ
  brahmacariyavāse ānisaṁsañca dassetvā ovadamānāpi tassa ukkaṇṭhaṁ vinodetuṁ
  asakkontī "ayaṁ mama kāraṇā evarūpāya iddhiyā parihīno, na idāni yuttaṁ
  pariccajitun"ti "idheva tiṭṭhā"ti vatvā gharaṁ gantvā mātāpitūnaṁ taṁ pavattiṁ
  ārocesi. Tepi gantvā 3- nānappakāraṁ ovadamānā vacanaṁ agaṇhantaṁ āhaṁsu "tvaṁ
  amhe uccākulāti mā sallakkhesi, 4- mayaṁ pesakārā, sakkhissasi pesakārakammaṁ
  kātun"ti. Sāmaṇero āha "upāsaka gihibhūto nāma pesakārakammaṁ vā kareyya naḷakārakammaṁ
  vā, kiṁ iminā, mā sāṭakamatte lobhaṁ karothā"ti. Pesakārako udare bandhasāṭakaṁ 5-
  datvā gharaṁ netvā dhītaraṁ adāsi.
      So pesakārakammaṁ uggaṇhitvā pesakārehi saddhiṁ sālāya kammaṁ karoti.
  Aññesaṁ itthiyo pātova bhattaṁ sampādetvā āhariṁsu. Tassa bhariyā na tāva

  *  *  *  *  *  *
  Footnote: 1 chaṂa. sakkaralasikāya 2 chaṂa. vegena gantvā 3 chaṂa. āgantvā
  4 Sī. uccākulikāti mā sallakkhesi, chaṂa. mā-saddo na dissati
  5 chaṂa. baddhasāṭakaṁ
-------------------------------------------------
[page 316]
  Āgacchati, so itaresu kammaṁ vissajjetvā bhuñjamānesu tasaraṁ vaṭṭento nisīdi.
  Sā pacchā āgamāsi. Atha naṁ so "aticirena āgatāsī"ti tajjesi. Mātugāmo
  ca nāma api cakkavattirājānaṁ attani paṭibaddhacittaṁ ñatvā dāsaṁ viya sallakkheti.
  Tasmā sā evamāha "aññesaṁ ghare dārupaṇṇaloṇādīni sannihitāni, bāhirato
  āharitvā dāyakā pesakārakāpi atthi, ahañca 1- ekikā, tvampi mayhaṁ ghare
  idaṁ atthi idaṁ natthīti na jānāsi. Sace icchasi, bhuñja, no ce icchasi, mā
  bhuñjā"ti. So "na kevalaṁ ussūre bhattaṁ āharasi, vācāyapi maṁ ghaṭṭesī"ti
  kujjhitvā aññaṁ paharaṇaṁ apassanto tameva tasaradaṇḍakaṁ tasarato luñcitvā
  khipi. Sā taṁ āgacchantaṁ disvā īsakaṁ parivatti. Tasaradaṇḍakassa ca koṭi nāma
  tikhiṇā hoti, sā tassā parivattamānāya akkhikoṭiyaṁ pavisitvā aṭṭhāsi. Sā
  ubhohi hatthehi vegena akkhiṁ aggahesi, bhinnaṭṭhānato lohitaṁ pagghari. 2-
      So tasmiṁ kāle upajjhāyassa vacanaṁ anussari "idaṁ sandhāya maṁ upajjhāyo
  `anāgate kāle kāṇapesakāriyā hatthena madditaṁ kañjiyaṁ pivissasī'ti āha, idaṁ
  therena diṭṭhaṁ bhavissati, aho dīghadassī ayyo"ti mahāsaddena roditumārabhi.
  Tamenaṁ aññe "alaṁ āvuso mā rodi, akkhi nāma bhinnaṁ na sakkā rodanena
  paṭipākatikaṁ kātun"ti āhaṁsu. So "nāhaṁ etamatthaṁ rodāmi, apica kho idaṁ
  sandhāya rodāmī"ti sabbaṁ pavattiṁ paṭipāṭiyā kathesi. Evaṁ uppannā samathavipassanā
  nirujjhamānā anatthāya saṁvattanti.
      Aparampi vatthu:- tiṁsamattā bhikkhū kalyāṇiyaṁ mahācetiyaṁ vanditvā
  aṭavīmaggena mahāmaggaṁ otaramānā antarāmagge jhāmakkhette kammaṁ katvā
  āgacchantaṁ ekaṁ manussaṁ addasiṁsu. 3- Tassa sarīraṁ masimakkhitaṁ hoti, masimakkhitaṁyeva
  ca ekaṁ kāsāvaṁ kacchaṁ pīḷetvā nivatthaṁ, olokiyamāno jhāmakhāṇuko viya 4-
  khāyati. So divasabhāge kammaṁ katvā upaḍḍhajhāyamānānaṁ 5- dārūnaṁ kalāpaṁ

  *  *  *  *  *  *
  Footnote: 1 chaṂa. ahaṁ pana 2 chaṂa. paggharati 3 chaṂa. addasaṁsu
  4 Ma. jhāmakhāṇu viya 5 Sī.,Ma. upaḍḍhajhāmakānaṁ
-------------------------------------------------
[page 317]
  Ukkhipitvā piṭṭhiyaṁ vippakiṇṇehi kesehi kummaggena āgantvā bhikkhūnaṁ
  sammukhe aṭṭhāsi. Sāmaṇerā disvā aññamaññaṁ olokayamānā "āvuso tuyhaṁ pitā
  tuyhaṁ pitāmaho 1- tuyhaṁ mātulo"ti hasamānā vatvā 2- "ko nāmosi tvaṁ upāsakā"ti
  nāmaṁ pucchiṁsu. So nāmaṁ pucchito vippaṭisārī hutvā dārukalāpaṁ chaḍḍetvā
  vatthaṁ saṁvidhāya nivāsetvā mahāthere vanditvā "tiṭṭhatha tāva bhante"ti āha.
  Mahātherā aṭṭhaṁsu.
      Daharasāmaṇerā āgantvā mahātherānaṁ sammukhāpi parihāsaṁ karonti.
  Upāsako āha "bhante tumhe maṁ passitvā parihasatha, ettakeneva matthakaṁ
  pattamhāti sallakkhetha. Ahampi pubbe tumhādisova samaṇo ahosiṁ, tumhākaṁ
  pana cittekaggatāmattampi natthi. Ahaṁ imasmiṁ sāsane mahiddhiko mahānubhāvo
  ahosiṁ, ākāsaṁ gahetvā paṭhaviṁ karomi, paṭhaviṁ ākāsaṁ. Dūraṁ gaṇhitvā santikaṁ, 3-
  santikaṁ dūraṁ. Cakkavāḷasahassaṁ khaṇena vinivijjhāmi, hatthe me passatha, idāni
  pana makkaṭahatthasadisā. Ahaṁ imeheva hatthehi idha nisinnova candimasuriye
  parāmasiṁ. Imesaṁyeva pādānaṁ candimasuriye pādakathalikaṁ katvā nisīdiṁ. Evarūpā
  me iddhi pamādena antarahitā, tumhe mā pamajjittha. Pamādena hi evarūpaṁ
  byasanaṁ pāpuṇanti. Appamattā viharantā jātijarāmaraṇassa antaṁ karonti.
  Tasmā tumhe maṁyeva ārammaṇaṁ karitvā appamattā hotha bhante"ti tajjetvā
  ovādamadāsi. Te tassa kathentasseva saṁvegaṁ āpajjitvā vipassamānā tiṁsa janā
  tattheva arahattaṁ pāpuṇiṁsūti. Evampi uppannā samathavipassanā nirujjhamānā
  anatthāya saṁvattantīti veditabbā. Ayaṁ tāva lokiyasammappadhānakathāya vinicchayo.
      Lokuttaramaggakkhaṇe panetaṁ ekameva viriyaṁ catukiccasādhanavasena cattāri
  nāmāni labhati. Tattha anuppannānanti asamudācāravasena vā ananubhūtārammaṇavasena
  vā anuppannānaṁ. Aññathā hi anamatagge saṁsāre anuppannā pāpakā akusalā

  *  *  *  *  *  *
  Footnote: 1 chaṂa. mahāpitā 2 chaṂa. gantvā 4 chaṂa. santikaṁ karomi
-------------------------------------------------
[page 318]
  Dhammā nāma natthi. Anuppannā pana uppajjamānāpi eteyeva uppajjanti,
  pahīyamānāpi eteyeva pahiyyanti. 1-
      Tattha ekaccassa vattavasena kilesā na samudācaranti, ekaccassa
  ganthadhutaṅgasamādhivipassanānavakammabhavānaṁ 2- aññataravasena. Kathaṁ? ekacco hi
  vattasampanno hoti, tassa ca 3- dvāsīti khuddakavattāni 4- cuddasa mahāvattāni 5-
  cetiyaṅgaṇabodhiyaṅgaṇapānīyamāḷakauposathāgārāagantukagamikavattāni ca karontasseva
  kilesā okāsaṁ na labhanti. Aparabhāge panassa vattaṁ vissajjetvā bhinnavattassa
  vicarato ayonisomanasikārañceva sativossaggañca āgamma uppajjanti. Evaṁ
  asamudācāravasena anuppannā uppajjanti nāMa.
      Ekacco ganthayutto hoti, ekampi nikāyaṁ gaṇhāti, dvepi tayopi
  cattāropi pañcapi. Tasseva tepiṭakaṁ buddhavacanaṁ atthavasena pālivasena anusandhivasena
  pubbāparavasena gaṇhantassa sajjhāyantassa cintentassa vācentassa desentassa
  pakāsentassa kilesā okāsaṁ na labhanti. Aparabhāge panassa ganthakammaṁ pahāya
  kusītassa vicarato ayonisomanasikārasativossagge āgamma uppajjanti. Evampi
  asamudācāravasena anuppannā uppajjanti nāMa.
      Ekacco pana dhutaṅgadharo hoti, terasa dhutaṅgaguṇe samādāya vattati,
  tassa dhutaṅgaguṇe pariharantassa kilesā okāsaṁ na labhanti. Aparabhāge panassa
  dhutaṅgāni vissajjetvā bāhullāya āvaṭṭantassa 6- vicarato
  ayonisomanasikārasativossagge āgamma uppajjanti. Evampi asamudācāravasena
  anuppannā uppajjanti nāMa.
      Ekacco pana aṭṭhasu samāpattīsu ciṇṇavasī hoti. Tassa paṭhamajjhānādīsu
  āvajjanavasīādīnaṁ vasena viharantassa kilesā okāsaṁ na labhanti. Aparabhāge

  *  *  *  *  *  *
  Footnote: 1 chaṂa. pahīyanti 2 chaṂa.....vipassanā navakammikānaṁ
  3 chaṂa. ca-saddo na dissati 4 vinaYu. 7/243/1
  5 vinaYu. 7/356/153 6 Sī. āvattassa, chaṂa. āvaṭṭassa
-------------------------------------------------
[page 319]
  Panassa parihīnajjhānassa vā vissaṭṭhajjhānassa vā bhassādīsu anuyuttassa viharato
  ayonisomanasikārasativossagge āgamma uppajjanti. Evampi asamudācāravasena
  anuppannā kilesā uppajjanti nāMa.
      Ekacco pana vipassako hoti, sattasu vā anupassanāsu 1- aṭṭhārasasu
  vā mahāvipassanāsu kammaṁ karonto viharati. Tassevaṁ viharato kilesā okāsaṁ
  na labhanti. Aparabhāge panassa vipassanākammaṁ pahāya kāyadaḷhībahulassa viharato
  ayonisomanasikārasativossagge āgamma uppajjanti. Evampi asamudācāravasena
  anuppannā kilesā uppajjanti nāMa.
      Ekacco navakammiko hoti, uposathāgārabhojanasālādīni karoti. Tassa
  tesaṁ upakaraṇāni cintentassa kilesā okāsaṁ na labhanti. Aparabhāge panassa
  navakamme niṭṭhite vā vissaṭṭhe vā ayonisomanasikārasativossagge āgamma
  uppajjanti nāMa.
      Ekacco pana brahmalokā āgato suddhasatto hoti, tassa anāsevanāya
  kilesā okāsaṁ na labhanti. Aparabhāge panassa laddhāsevanassa ayonisomanasikāra-
  sativossagge āgamma uppajjanti. Evampi asamudācāravasena anuppannā
  kilesā uppajjanti nāMa. Evaṁ tāva asamudācāravasena anuppannatā veditabbā.
      Kathaṁ ananubhūtārammaṇavasena? idhekacco ananubhūtapubbaṁ manāpiyādibhedaṁ
  Ārammaṇaṁ labhati, tassa tattha ayonisomanasikārasativossagge āgamma rāgādayo
  kilesā uppajjanti. Evaṁ ananubhūtārammaṇavasena anuppannā uppajjanti nāMa.
  Lokuttaramaggakkhaṇe pana ekameva viriyaṁ.
      Ye ca evaṁ anuppannā uppajjeyyuṁ, te yathā neva uppajjanti, evaṁ
  nesaṁ anuppādakiccaṁ uppannānañca pahānakiccaṁ sādheti. Tasmā uppannānaṁ
  pāpakānanti ettha pana catubbidhaṁ uppannaṁ vattamānuppannaṁ bhutvā vigatuppannaṁ

  *  *  *  *  *  *
  Footnote: 1 chaṂa. vipassanāsu, khu.paṭi. 31/727/623 (syā)
-------------------------------------------------
[page 320]
  Okāsakatuppannaṁ bhūmiladdhuppannanti. Tattha ye kilesā vijjamānā
  uppādādisamaṅgino, idaṁ vattamānuppannaṁ nāMa. Kamme pana javite ārammaṇarasaṁ
  anubhavitvā niruddhavipāko bhutvā vigataṁ nāMa. Kammaṁ uppajjitvā niruddhaṁ bhutvā
  vigataṁ nāMa. Tadubhayampi bhutvā vigatuppannanti saṅkhyaṁ gacchati. Kusalākusalaṁ kammaṁ
  aññassa kammassa vipākaṁ paṭibāhitvā attano vipākassa okāsaṁ karoti. Evaṁ
  kate okāse vipāko uppajjamāno okāsakaraṇato paṭṭhāya uppannoti vuccati.
  Idaṁ okāsakatuppannaṁ nāMa.
      Pañcakkhandhā pana vipassanāya bhūmi nāma, te atītādibhedā honti. Tesu
  anusayitakilesā pana atītā vā anāgatā vā paccuppannā vāti na vattabbā.
  Atītakkhandhesu anusayitāpi hi appahīnāva honti. Anāgatakkhandhesu,
  paccuppannakkhandhesu anusayitāpi appahīnāva honti. Idaṁ bhūmiladdhuppannaṁ nāMa.
  Tenāhu porāṇā "tāsu tāsu bhūmīsu asamugghātaṅgatā 1- kilesā bhūmiladdhuppannāti
  saṅkhyaṁ gacchantī"ti.
      Aparampi catubbidhaṁ uppannaṁ samudācāruppannaṁ ārammaṇādhigahituppannaṁ
  avikkhambhituppannaṁ asamugghātituppannanti. Tattha sampativattamānaṁyeva
  samudācāruppannaṁ nāMa. Sakiṁ cakkhūni ummīletvā ārammaṇe nimitte gahite
  anussaritānussaritakkhaṇe kilesā nuppajjissantīti na vattabbā. Kasmā?
  ārammaṇassa adhigahitattā. Yathākiṁ? yathā khīrarukkhassa kudhāriyā 2- āhaṭāhaṭaṭṭhāne khīraṁ
  na nikkhamissatīti na vattabbaṁ, evaṁ. Idaṁ ārammaṇādhigahituppannaṁ nāMa. Samāpattiyā
  avikkhambhitakilesā pana imasmiṁ nāma ṭhāne nuppajjissantīti na vattabbā, kasmā?
  avikkhambhitattā. Yathākiṁ? sace khīrarukkhaṁ kudhāriyā āhaneyyuṁ, imasmiṁ nāma ṭhāne
  khīraṁ na nikkhameyyāti na vattabbaṁ, evaṁ. Idaṁ avikkhambhituppannaṁ nāMa. Maggena

  *  *  *  *  *  *
  Footnote: 1 chaṂa. asamugghāṭitā 2 chaṂa. kuṭhāriyā. evamuparipi
-------------------------------------------------
[page 321]
  Asamugghātitakilesā pana bhavagge nibbattassāpi nuppajjissantīti purimanayeneva
  vitthāretabbaṁ. Idaṁ asamugghātituppannaṁ nāMa.
      Imesu uppannesu vattamānuppannaṁ bhutvāvigatuppannaṁ okāsakatuppannaṁ
  samudācāruppannanti catubbidhaṁ uppannaṁ na maggavajjhaṁ, bhūmiladdhuppannaṁ
  ārammaṇādhigahituppannaṁ avikkhambhituppannaṁ asamugghātituppannanti catubbidhaṁ
  maggavajjhaṁ. Maggo hi uppajjamāno ete kilese pajahati. So ye kilese pajahati, te
  atītā vā anāgatā vā paccuppannā vāti na vattabbā. Vuttampi cetaṁ:-
               "hañci atīte kilese pajahati, tena hi khīṇaṁ khepeti,
          niruddhaṁ nirodheti, vigataṁ vigameti, 1- atthaṅgataṁ atthaṅgameti, atītaṁ
          yaṁ natthi, taṁ pajahati. Hañci anāgate kilese pajahati, tena hi
          ajātaṁ pajahati, anibbattaṁ, anuppannaṁ, apātubhūtaṁ pajahati.
          Anāgataṁ yaṁ natthi, taṁ pajahati. Hañci paccuppanne kilese
          pajahati, tena hi ratto rāgaṁ pajahati, duṭṭho dosaṁ, mūḷho
          mohaṁ, vinibandho 2- mānaṁ, parāmaṭṭho diṭṭhiṁ, vikkhepagato uddhaccaṁ,
          aniṭṭhaṅgato vicikicchaṁ, thāmagato anusayaṁ pajahati, kaṇhasukkadhammā
          yuganaddhā pavattanti. 3- Saṅkilesikā maggabhāvanā hoti .pe.
          Tena hi natthi maggabhāvanā, natthi phalasacchikiriyā, natthi kilesappahānaṁ,
          natthi dhammābhisamayoti. Atthi maggabhāvanā .pe. Atthi
          dhammābhisamayoti. Yathā kathaṁ viya, yathāpi 4- taruṇo rukkho .pe.
          Apātubhūtāyeva na pātubhavantī"ti. 5-
      Iti pāliyaṁ ajātaphalarukkho āgato, jātaphalarukkhena pana dīpetabbaṁ. Yathā
  hi saphalo taruṇāmbarukkho, tassa phalāni manussā paribhuñjeyyuṁ, sesāni pātetvā

  *  *  *  *  *  *
  Footnote: 1 ka byantīkaroti 2 chaṂa. vinibaddho 3 chaṂa. samameva vattanti
  4 chaṂa. seyyathāpi 5 khu.paṭi. 31/699,700/605-6 (syā)
-------------------------------------------------
[page 322]
  Pacchiyo pūreyyuṁ, athañño puriso taṁ pharasunā chindeyya. Tenassa neva atītāni
  phalāni nāsitāni honti, na anāgatapaccuppannāni ca nāsitāni. Atītāni hi
  manussehi paribhuttāni, anāgatāni anibbattāni, na sakkā nāsetuṁ. Yasmiṁ pana
  samaye so chinno, tadā phalāniyeva natthīti paccuppannānipi anāsitāni. Sace
  pana rukkho acchinno assa, athassa paṭhavīrasañca āporasañca āgamma yāni
  phalāni nibbatteyyuṁ, tāni nāsitāni honti. Tāni hi ajātāneva na jāyanti,
  anibbattāneva na nibbattanti, apātubhūtāneva na pātubhavanti. Evameva maggo
  nāpi atītādibhede kilese pajahati, nāpi na pajahati. Yesañhi kilesānaṁ maggena
  khandhesu apariññātesu uppatti siyā, maggena uppajjitvā khandhānaṁ pariññātattā
  te kilesā ajātāva na jāyanti, anibbattāva na nibbattanti, apātubhūtāva
  na pātubhavanti. Taruṇaputtāya itthiyā puna avijāyanatthaṁ byādhikānaṁ 1- rogavūpasamanatthaṁ
  pītabhesajjehi vāpi 2- ayamattho vibhāvetabbo. Evaṁ maggo ye kilese
  pajahati, te atītā vā anāgatā vā paccuppannā vāti na vattabbā. Na ca
  maggo kilese na pajahati. Ye pana maggo kilese pajahati, te sandhāya
  "uppannānaṁ pāpakānan"tiādi vuttaṁ.
      Na kevalañca maggo kileseyeva pajahati, kilesānaṁ pana appahīnattā ye
  uppajjeyyuṁ upādinnā khandhā, tepi pajahatiyeva. Vuttampi cetaṁ
  "sotāpattimaggañāṇena abhisaṅkhāraviññāṇassa nirodhena satta bhave ṭhapetvā anamatagge
  saṁsāre ye uppajjeyyuṁ nāmañca rūpañca, etthete nirujjhantī"ti 3- vitthāro.
  Iti maggo upādinnato anupādinnato ca vuṭṭhāti. Bhavavasena pana sotāpattimaggo
  apāyabhavato vuṭṭhāti, sakadāgāmimaggo sugatibhavekadesato, anāgāmimaggo
  sugatikāmabhavato vuṭṭhāti. Arahattamaggo rūpārūpabhavato vuṭṭhāti. Sabbabhavehi
  vuṭṭhātiyevātipi vadanti.

  *  *  *  *  *  *
  Footnote: 1 chaṂa. byādhitānaṁ 2 chaṂa. cāpi 3 khu.cūḷa. 30/89/22 (syā)
-------------------------------------------------
[page 323]
       Atha maggakkhaṇe kathaṁ anuppannānaṁ uppādāya bhāvanā hoti, kathaṁ vā
  uppannānaṁ ṭhitiyāti. Maggappavattiyāeva. Maggo hi pavattamāno pubbe
  anuppannapubbattā anuppanno nāma vuccati. Anāgatapubbañhi ṭhānaṁ gantvā
  ananubhūtapubbaṁ vā ārammaṇaṁ anubhavitvā vattāro bhavanti "anāgataṭṭhānaṁ
  āgatamha, ananubhūtaṁ ārammaṇaṁ anubhavāmā"ti. Yā cassa pavatti, ayameva ṭhiti
  nāmāti ṭhitiyā bhāvetīti vattuṁ vaṭṭati. Evametassa bhikkhuno idaṁ
  lokuttaramaggakkhaṇe viriyaṁ "anuppannānaṁ pāpakānaṁ akusalānaṁ dhammānaṁ
  anuppādāyā"tiādīni cattāri nāmāni labhati. Ayaṁ lokuttaramaggakkhaṇe sammappadhānakathā.
  Evamettha lokiyalokuttaramissakā sammappadhānā niddiṭṭhāti.
                      Suttantabhājanīyavaṇṇanā niṭṭhitā.
                          --------------
                        2. Abhidhammabhājanīyavaṇṇanā
      [408] Abhidhammabhājanīye sabbānipi sammappadhānāni dhammasaṅgaṇiyaṁ 1-
  vibhattassa desanānayassa mukhamattameva dassentena niddiṭṭhāni. Tattha nayabhedo
  veditabbo. Kathaṁ? paṭhamasammappadhāne tāva sotāpattimagge jhānābhinivese
  suddhikapaṭipadā suddhikasuññatā suññatapaṭipadā suddhikāppaṇihitā
  appaṇihitapaṭipadāti imesu pañcasu ṭhānesu dvinnaṁ dvinnaṁ catukkapañcakanayānaṁ vasena
  dasa nayā honti. Evaṁ sesesupīti vīsatiyā abhinivesesu dve nayasatāni. Tāni
  catūhi adhipatīhi catuguṇitāni aṭṭha. Iti suddhikāni dve sādhipatīni aṭṭhāti
  sabbampi nayasahassaṁ hoti. Tathā dutiyasammappadhānādīsu suddhikasammappadhāne cāti
  sotāpattimagge pañca nayasahassāni. Yathā ca sotāpattimagge, evaṁ sesamaggesupīti
  kusalavaseneva vīsati nayasahassāni. Vipāke pana sammappadhānehi kattabbakiccaṁ

  *  *  *  *  *  *
  Footnote: 1 abhi. 34/357/101
-------------------------------------------------
[page 324]
  Natthīti vipākavāro na gahitoti. Sammappadhānāni panettha nibbattitalokuttarāneva
  kathitānīti veditabbāni.
                      Abhidhammabhājanīyavaṇṇanā niṭṭhitā.
                        -------------------
                         3. Pañhāpucchakavaṇṇanā
      [427] Pañhāpucchake pālianusāreneva sammappadhānānaṁ kusalādibhāvo
  veditabbo. Ārammaṇattikesu pana sabbānipi etāni appamāṇaṁ nibbānaṁ ārabbha
  pavattito appamāṇārammaṇāneva, na maggārammaṇāni. Sahajātahetuvasena pana
  maggahetukāni, vīmaṁsaṁ jeṭṭhakaṁ katvā maggabhāvanākāle maggādhipatīni,
  chandacittajeṭṭhikāya maggabhāvanāya na vattabbāni maggādhipatīnīti. Viriyajeṭṭhikāya pana
  aññassa viriyassa abhāvā na vattabbāni maggādhipatīnīti vā na maggādhipatīnīti
  vā. Atītādīsu ekārammaṇabhāvenapi na vattabbāni. Nibbānassa pana
  bahiddhādhammattā bahiddhārammaṇāni nāma hontīti evametasmiṁ pañhāpucchake
  nibbattitalokuttarāneva sammappadhānāni kathitāni. Sammāsambuddhena hi
  suttantabhājanīyasmiṁyeva lokiyalokuttaramissakā sammappadhānā kathitā. Abhidhammabhājanīya-
  pañhāpucchakesu pana lokuttarāyevāti evamayaṁ sammappadhānavibhaṅgopi teparivaṭṭaṁ
  nīharitvāva bhājetvā dassitoti.
                       Pañhāpucchakavaṇṇanā niṭṭhitā.
                      Sammohavinodaniyā vibhaṅgaṭṭhakathāya
                     sammappadhānavibhaṅgavaṇṇanā niṭṭhitā.
                            -----------
-------------------------------------------------
[page 325]
                           9. Iddhipādavibhaṅga
                        1. Suttantabhājanīyavaṇṇanā
      [431] Idāni tadanantare iddhipādavibhaṅge cattāroti gaṇanaparicchedo.
  Iddhipādāti ettha ijjhatīti iddhi, samijjhati nipphajjatīti attho. Ijjhanti
  vā etāya sattā iddhā vuddhā ukkaṁsagatā hontītipi iddhi. Paṭhamenatthena
  iddhieva pādo iddhipādo, iddhikoṭṭhāsoti attho. Dutiyenatthena iddhiyā
  pādoti iddhipādo, pādoti patiṭṭhā adhigamupāyoti attho. Tena hi yasmā
  uparūpari visesasaṅkhātaṁ iddhiṁ pajjanti pāpuṇanti, tasmā pādoti vuccati.
  Ettāvatā 1- "cattāro iddhipādā"ti ettha attho veditabbo.
      Idāni te bhājetvā dassetuṁ idha bhikkhūtiādi āraddhaṁ. Tattha idha bhikkhūti
  imasmiṁ sāsane bhikkhu. Chandasamādhipadhānasaṅkhārasamannāgatanti ettha chandahetuko
  chandādhiko vā samādhi chandasamādhi. Kattukamyatāchandaṁ adhipatiṁ karitvā
  paṭiladdhasamādhissetaṁ adhivacanaṁ. Padhānabhūtā saṅkhārā padhānasaṅkhāRā. Catukiccasādhakassa
  sammappadhānaviriyassetaṁ adhivacanaṁ. Samannāgatanti chandasamādhinā ca padhānasaṅkhārehi
  ca upetaṁ. Iddhipādanti nipphattipariyāyena vā ijjhanaṭṭhena 2- ijjhanti etāya
  sattā iddhā vuddhā ukkaṁsagatā hontīti iminā vā pariyāyena iddhīti
  saṅkhagatānaṁ upacārajjhānādikusalacittasampayuttānaṁ chandasamādhipadhānasaṅkhārānaṁ
  adhiṭṭhānaṭṭhena pādabhūtaṁ sesacittacetasikarāsinti attho. Yañhi parato "iddhipādoti
  tathābhūtassa vedanākkhandho .pe. Viññāṇakkhandho"ti vuttaṁ, taṁ iminā atthena
  yujjati. Iminā nayena sesesupi attho veditabbo. Yatheva hi chandaṁ adhipatiṁ
  karitvā paṭiladdhasamādhi chandasamādhīti vutto, evaṁ viriyaṁ .pe. Cittaṁ. Vīmaṁsaṁ
  adhipatiṁ karitvā paṭiladdhasamādhi vīmaṁsasamādhīti vuccati.

  *  *  *  *  *  *
  Footnote: 1 chaṂa. evaṁ tāva 2 chaṂa. ijjhanakaṭṭhena
-------------------------------------------------
[page 326]
      Idāni chandasamādhiādīni padāni bhājetvā dassetuṁ kathañca bhikkhūtiādi
  āraddhaṁ. Tattha chandañce bhikkhu adhipatiṁ karitvāti yadi bhikkhu chandaṁ adhipatiṁ chandaṁ
  jeṭṭhakaṁ chandaṁ dhuraṁ chandaṁ pubbaṅgamaṁ katvā samādhiṁ paṭilabhati nibbatteti, evaṁ
  nibbattito ayaṁ samādhi chandasamādhi nāma vuccatīti attho. Viriyañcetiādīsupi
  eseva nayo. Ime vuccanti padhānasaṅkhārāti ettāvatā chandiddhipādaṁ bhāvayamānassa
  bhikkhuno padhānābhisaṅkhārasaṅkhātaṁ catukiccasādhakaṁ viriyaṁ kathitaṁ. Tadekajjhaṁ
  abhisaññūhitvāti taṁ sabbampi ekato rāsiṁ katvāti attho. Saṅkhyaṁ gacchatīti
  ekaṁ 1- vohāraṁ gacchatīti veditabbanti attho.
      [433] Idāni "chandasamādhipadhānasaṅkhāro"ti etasmiṁ padasamūhe chandādidhamme
  bhājetvā dassetuṁ tattha katamo chandotiādi āraddhaṁ. Taṁ uttānatthameva.
      Upeto hotīti iddhipādasaṅkhāto dhammarāsi upeto hoti. Tesaṁ dhammānanti
  tesaṁ sampayuttakānaṁ chandādidhammānaṁ. Iddhi samiddhītiādīni sabbāni
  nipphattivevacanāneva. Evaṁ santepi ijjhanakaṭṭhena iddhi. Sampuṇṇā iddhi
  samiddhi. Upasaggena vā padaṁ vaḍḍhitaṁ. Ijjhanākāro ijjhanā. Samijjhanāti upasaggena
  padaṁ vaḍḍhitaṁ. Attano santāne pātubhāvavasena labhanaṁ lābho. Parihīnānampi viriyārambhavasena
  puna lābho paṭilābho. Upasaggena vā padaṁ vaḍḍhitaṁ. Pattīti adhigamo.
  Aparihānavasena sammā pattīti sampatti. Phusanāti paṭilābhaphusanā. Sacchikiriyāti
  paṭilābhasacchikiriyāva. Upasampadāti paṭilābhaupasampadāevāti veditabbā.
      Tathābhūtassāti tenākārena bhūtassa, te chandādidhamme paṭilabhitvā ṭhitassāti
  attho. Vedanākkhandhotiādīhi chandādayo anto katvā cattāropi khandhā kathitā.
  Te dhammeti te cattāro arūpakkhandhe, chandādayo vā tayo dhammetipi vuttaṁ.
  Āsevatītiādīni vuttatthāneva. Sesaiddhipādaniddesesupi imināva nayena attho
  veditabbo.

  *  *  *  *  *  *
  Footnote: 1 chaṂa. etaṁ
-------------------------------------------------
[page 327]
      Ettāvatā kiṁ kathitanti? catunnaṁ bhikkhūnaṁ matthakappattaṁ kammaṭṭhānaṁ
  kathitaṁ. Eko hi bhikkhu chandaṁ avassayati, kattukamyatākusaladhammacchandena
  atthanibbattiyaṁ 1- sati ahaṁ lokuttaradhammaṁ nibbattessāmi, natthi mayhaṁ etassa
  nibbattane bhāroti chandaṁ jeṭṭhakaṁ chandaṁ dhuraṁ chandaṁ pubbaṅgamaṁ katvā
  lokuttaradhammaṁ nibbatteti. Eko viriyaṁ avassayati, eko cittaṁ avassayati, eko
  paññaṁ avassayati, paññāya atthanibbattiyaṁ sati ahaṁ lokuttaradhammaṁ nibbattessāmi,
  natthi mayhaṁ etassa nibbattane bhāroti paññaṁ jeṭṭhakaṁ paññaṁ dhuraṁ paññaṁ
  pubbaṅgamaṁ katvā lokuttaradhammaṁ nibbatteti.
      Kathaṁ? yathā hi catūsu amaccaputtesu ṭhānantaraṁ patthetvā vicarantesu
  Eko upaṭṭhānaṁ avassayi, eko sūrabhāvaṁ, eko jātiṁ, eko mantaṁ, kathaṁ? tesu
  Hi paṭhamo upaṭṭhāne appamādakāritāya atthanibbattiyā sati labbhamānaṁ "lacchāmetaṁ
  ṭhānantaran"ti upaṭṭhānaṁ avassayi. Dutiyo upaṭṭhāne appamattopi "ekacco saṅgāme
  paccupaṭṭhite saṇṭhātuṁ na sakkoti, avassaṁ kho pana rañño paccanto kuppissati.
  Tasmiṁ kuppite rathadhure kammaṁ katvā rājānaṁ ārādhetvā āharāpessāmetaṁ
  ṭhānantaran"ti sūrabhāvaṁ avassayi. Tatiyo "sūrabhāvepi sati ekacco hīnajātiko
  hoti, jātiṁ sodhetvā ṭhānantaraṁ dadantā mayhaṁ dassantī"ti jātiṁ avassayi.
  Catuttho "jātimāpi eko amantaniyo hoti, mantena kattabbakicce uppanne
  āharāpessāmetaṁ ṭhānantaran"ti mantaṁ avassayi. Te sabbepi attano attano
  avassayabalena ṭhānantarāni pāpuṇiṁsu.
      Tattha upaṭṭhāne appamatto hutvā ṭhānantarappatto viya chandaṁ avassāya
  kattukamyatākusaladhammacchandena "atthanibbattiyaṁ sati ahaṁ lokuttaradhammaṁ
  nibbattessāmi, natthi mayhaṁ etassa nibbattane bhāro"ti chandaṁ jeṭṭhakaṁ chandaṁ
  dhuraṁ chandaṁ pubbaṅgamaṁ katvā lokuttaradhammanibbattako daṭṭhabbo raṭṭhapālatthero

  *  *  *  *  *  *
  Footnote: 1 chaṂa. atthanipphattiyaṁ. evamuparipi
-------------------------------------------------
[page 328]
  Viya. 1- So hi āyasmā chandaṁ dhuraṁ katvā lokuttaradhammaṁ nibbattesi. Sūrabhāvena
  rājānaṁ ārādhetvā ṭhānantarappatto viya viriyaṁ jeṭṭhakaṁ viriyaṁ dhuraṁ viriyaṁ
  pubbaṅgamaṁ katvā lokuttaradhammanibbattako daṭṭhabbo soṇatthero viya. 2- So hi
  āyasmā viriyaṁ dhuraṁ katvā lokuttaradhammaṁ nibbattesi.
      Jātisampattiyā ṭhānantarappatto viya cittaṁ jeṭṭhakaṁ cittaṁ dhuraṁ cittaṁ
  pubbaṅgamaṁ katvā lokuttaradhammanibbattako daṭṭhabbo sambhūtatthero viya. So
  hi āyasmā cittaṁ dhuraṁ katvā lokuttaradhammaṁ nibbattesi. Mantaṁ avassāya
  ṭhānantarappatto viya vīmaṁsaṁ jeṭṭhakaṁ vīmaṁsaṁ dhuraṁ vīmaṁsaṁ pubbaṅgamaṁ katvā
  lokuttaradhammanibbattako daṭṭhabbo thero mogharājā viya. So hi āyasmā vīmaṁsaṁ dhuraṁ
  katvā lokuttaradhammaṁ nibbattesi.
      Ettha pana 3- tayo chandasamādhipadhānasaṅkhārasaṅkhātā dhammā iddhīpi honti
  iddhipādāpi, sesā pana sampayuttakā cattāro khandhā iddhipādāyeva.
  Viriyacittavīmaṁsāsamādhipadhānasaṅkhātāpi tayo dhammā iddhīpi honti iddhipādāpi,
  sesā pana sampayuttakā cattāro khandhā iddhipādāyeva. Ayaṁ tāva abhedato kathā.
      Bhedato pana chando iddhi nāma, chandadhurena bhāvitā cattāro khandhā
  chandiddhipādo nāMa. Samādhi padhānasaṅkhāroti dve dhammā saṅkhārakkhandhavasena
  chandiddhipāde pavisanti. Pāde paviṭṭhātipi vattuṁ vaṭṭatiyeva. Tattheva samādhi
  iddhi nāma, samādhidhurena bhāvitā cattāro khandhā samādhiddhipādo nāMa. Chando
  padhānasaṅkhāroti dve dhammā saṅkhārakkhandhavasena samādhiddhipāde pavisanti. Pāde
  paviṭṭhātipi vattuṁ vaṭṭatieva. Tattheva padhānasaṅkhāro iddhi nāma, padhānasaṅkhārabhāvitā
  cattāro khandhā padhānasaṅkhāriddhipādo nāMa. Chando samādhīti dve dhammā
  saṅkhārakkhandhavasena padhānasaṅkhāriddhipāde pavisanti. Pāde paviṭṭhātipi vattuṁ

  *  *  *  *  *  *
  Footnote: 1 MaṂa. 13/293/268 2 vinaYu. 5/243/4 3 chaṂa. ettha ca
-------------------------------------------------
[page 329]
  Vaṭṭatieva. Tattheva viriyaṁ iddhi nāma, cittaṁ iddhi nāma, vīmaṁsā iddhi nāma
  .pe. Pāde paviṭṭhātipi vattuṁ vaṭṭatieva. Ayaṁ bhedato kathā nāMa.
      Ettha pana abhinavaṁ natthi, gahitameva vibhūtadhātukaṁ kataṁ. Kathaṁ? chando samādhi
  Padhānasaṅkhāroti ime tayo dhammā iddhīpi honti iddhipādāpi, sesā
  sampayuttakā cattāro khandhā iddhipādāyeva. Ime hi tayo dhammā ijjhamānā
  sampayuttakehi catūhi khandhehi saddhiṁyeva ijjhanti, na vinā. Sampayuttakā pana
  cattāro khandhā ijjhanakaṭṭhena iddhi nāma honti, patiṭṭhānaṭṭhena pādo
  nāMa. Iddhīti vā iddhipādoti vā na aññassa kassaci adhivacanaṁ, sampayuttakānaṁ
  catunnaṁ khandhānaṁyeva adhivacanaṁ. Viriyacittavīmaṁsāsamādhipadhānasaṅkhāroti tayo dhammā
  .pe. Catunnaṁ khandhānaṁyeva adhivacanaṁ.
      Apica pubbabhāgo pubbabhāgo iddhipādo nāma, paṭilābho paṭilābho
  iddhi nāmāti veditabbo. Ayamattho upacārena vā vipassanāya vā dīpetabbo.
  Paṭhamajjhānaparikammañhi iddhipādo nāma, paṭhamajjhānaṁ iddhi nāMa.
  Dutiyatatiyacatutthāakāsānañcāyatanaviññāṇañcāyatanāakiñcaññāyatananevasaññānāsaññāyatana-
  parikammaṁ iddhipādo nāma, nevasaññānāsaññāyatanaṁ iddhi nāMa. Sotāpattimaggassa
  vipassanā iddhipādo nāma, sotāpattimaggo iddhi nāMa. Sakadāgāmianāgāmi-
  arahattamaggassa vipassanā iddhipādo nāma, arahattamaggo iddhi nāma,
  paṭilābhenāpi dīpetuṁ vaṭṭatiyeva. Paṭhamajjhānañhi iddhipādo nāma, dutiyajjhānaṁ
  iddhi nāMa. Dutiyajjhānaṁ iddhipādo nāma, tatiyajjhānaṁ iddhi nāma .pe.
  Anāgāmimaggo iddhipādo nāma, arahattamaggo iddhi nāMa.
      Kenaṭṭhena iddhi, kenaṭṭhena pādoti. Ijjhanakaṭṭheneva iddhi, patiṭṭhānaṭṭheneva
  pādo. Evamidhāpi iddhīti vā pādoti vā na aññassa kassaci adhivacanaṁ, sampayuttakānaṁ
  catunnaṁ khandhānaṁyeva adhivacananti. Evaṁ vutte pana idamāhaṁsu:- catunnaṁ
-------------------------------------------------
[page 330]
  Khandhānameva adhivacanaṁ bhaveyya, yadi satthā parato uttaracūḷabhājanīyaṁ nāma na
  āhareyya. Uttaracūḷabhājanīye pana "chandoyeva chandiddhipādo, viriyameva, cittameva,
  vīmaṁsāva vīmaṁsiddhipādo"ti kathitaṁ. Keci pana "iddhi nāma anipphannā, iddhipādo
  nipphanno"ti vadiṁsu. Tesaṁ vacanaṁ paṭikkhipitvā iddhipi iddhipādopi nipphanno
  tilakkhaṇabbhāhatoti sanniṭṭhānaṁ kataṁ. Iti imasmiṁ suttantabhājanīye
  lokiyalokuttaramissakā iddhipādā kathitāti.
                      Suttantabhājanīyavaṇṇanā niṭṭhitā.
                          --------------
                        2. Abhidhammabhājanīyavaṇṇanā
      [444] Abhidhammabhājanīyaṁ uttānatthameva. Nayā panettha gaṇetabbā.
  "chandasamādhipadhānasaṅkhārasamannāgataṁ Iddhipādaṁ bhāvetī"ti vuttaṭṭhānasmiñhi
  lokuttarāni cattāri nayasahassāni vibhattāni. Viriyasamādhiādīsupi eseva nayo. Tathā
  uttaracūḷabhājanīye chandiddhipāde cattāri nayasahassāni vibhattāni,
  viriyacittavīmaṁsiddhipāde cattāri cattārīti sabbānipi aṭṭhannaṁ catukkānaṁ vasena
  dvattiṁsa nayasahassāni vibhattāni. Evametaṁ nibbattitalokuttarānaṁyeva iddhipādānaṁ
  vasena dvattiṁsanayasahassapaṭimaṇḍitaṁ abhidhammabhājanīyaṁ kathitanti veditabbaṁ.
                       Abhidhammabhājanīyavaṇṇanā niṭṭhitā.
                          ---------------
                         3. Pañhāpucchakavaṇṇanā
      [462] Pañhāpucchake pālianusāreneva iddhipādānaṁ kusalādibhāvo veditabbo.
  Ārammaṇattikesu pana sabbepete appamāṇaṁ nibbānaṁ ārabbha pavattito
  appamāṇārammaṇāeva, na maggārammaṇā. Sahajātahetuvasena pana maggahetukā,
  na maggādhipatino. Cattāro hi adhipatayo aññamaññaṁ garuṁ na karonti. Kasmā?
-------------------------------------------------
[page 331]
  Sayaṁ jeṭṭhakattā. Yathā hi samajātikā samavayā samathāmā samasippā cattāro
  rājaputtā attano attano jeṭṭhakatāya aññamaññassa apacitiṁ na karonti,
  evamimepi cattāro adhipatayo pāṭiyekkaṁ pāṭiyekkaṁ jeṭṭhakadhammatāya aññamaññaṁ
  garuṁ na karontīti ekanteneva na maggādhipatino. Atītādīsu ekārammaṇabhāvepi 1-
  na vattababā. Nibbānassa pana bahiddhādhammattā bahiddhārammaṇā nāma hontīti
  evametasmiṁ pañhāpucchake nibbattitalokuttarāva iddhipādā kathitā.
  Sammāsambuddhena hi suttantabhājanīyasmiṁyeva lokiyalokuttaramissakā iddhipādā
  kathitā. Abhidhammabhājanīyapañhāpucchakesu pana lokuttarāyevāti evamayaṁ
  iddhipādavibhaṅgopi teparivaṭṭaṁ nīharitvāva bhājetvā 2- dassitoti.
                       Pañhāpucchakavaṇṇanā niṭṭhitā.
                      Sammohavinodaniyā vibhaṅgaṭṭhakathāya
                      iddhipādavibhaṅgavaṇṇanā niṭṭhitā.
                           -------------

  *  *  *  *  *  *
  Footnote: 1 chaṂa.....bhāvenapi 2 chaṂa. ayaṁ pāṭho na dissati
-------------------------------------------------
[page 332]
                          10. Bojjhaṅgavibhaṅga
                        1. Suttantabhājanīyavaṇṇanā
      [466] Idāni tadanantare bojjhaṅgavibhaṅge sattāti gaṇanaparicchedo.
  Bojjhaṅgāti bodhiyā, bodhissa vā aṅgāti bojjhaṅgā. Idaṁ vuttaṁ hoti:-
  yā esā dhammasāmaggī yāya lokuttaramaggakkhaṇe uppajjamānāya
  līnudhaccapatiṭṭhānāyūhanakāmasukhattakilamathānuyogaucchedasassatābhinivesādīnaṁ anekesaṁ
  upaddavānaṁ paṭipakkhabhūtāya satidhammavicayaviriyapītipassaddhisamādhiupekkhāsaṅkhātāya
  dhammasāmaggiyā ariyasāvako bujjhatīti katvā bodhīti vuccati, bujjhati
  kilesasantānaniddāya uṭṭhahati, cattāri vā ariyasaccāni paṭivijjhati, nibbānameva vā
  sacchikaroti, tassā dhammasāmaggīsaṅkhātāya bodhiyā aṅgātipi bojjhaṅgā
  jhānaṅgamaggaṅgādīni viya. Yo panesa yathāvuttappakārāya etāya dhammasāmaggiyā bujjhatīti
  katvā ariyasāvako bodhīti vuccati, tassa bodhissa aṅgātipi bojjhaṅgā
  senāṅgarathaṅgādayo viya. Tenāhu aṭṭhakathācariyā "bujjhanakassa puggalassa aṅgāti
  vā 1- bojjhaṅgā"ti.
      Apica "bojjhaṅgāti kenaṭṭhena bojjhaṅgā, bodhāya saṁvattantīti bojjhaṅgā,
  bujjhantīti bojjhaṅgā, anubujjhantīti bojjhaṅgā, paṭibujjhantīti bojjhaṅgā,
  sambujjhantīti bojjhaṅgā"ti iminā paṭisambhidānayenāpi 2- bojjhaṅgattho
  veditabbo.
      Satisambojjhaṅgotiādīsu pasaṭṭho sundaro ca bojjhaṅgo sambojjhaṅgo,
  satiyeva sambojjhaṅgo satisambojjhaṅgo. Tattha upaṭṭhānalakkhaṇo satisambojjhaṅgo,
  pavicayalakkhaṇo dhammavicayasambojjhaṅgo, paggahalakkhaṇo viriyasambojjhaṅgo,
  pharaṇalakkhaṇo pītisambojjhaṅgo, upasamalakkhaṇo passaddhisambojjhaṅgo, avikkhepalakkhaṇo
  samādhisambojjhaṅgo, paṭisaṅkhānalakkhaṇo upekkhāsambojjhaṅgo. Tesu "satiñca
  khvāhaṁ bhikkhave sabbatthikaṁ vadāmī"ti 3- vacanato sabbesaṁ sambojjhaṅgānaṁ

  *  *  *  *  *  *
  Footnote: 1 chaṂa. ayaṁ saddo na dissati 2 khu.paṭi. 31/579/488 (syā) 3 saṁṂa. 19/234/102
-------------------------------------------------
[page 333]
  Upakārakattā satisambojjhaṅgo paṭhamaṁ vutto. Tato paraṁ "so tathā sato viharanto
  taṁ dhammaṁ paññāya pavicinatī"tiādinā 1- nayena evaṁ anukkameneva nikkhepapayojanaṁ
  pāliyaṁ āgatameva.
      Kasmā panete satteva vuttā anūnā anadhikāti? līnuddhaccapaṭipakkhato
  Sabbatthikato ca. Ettha hi tayo bojjhaṅgā līnassa paṭipakkhā. Yathāha "yasmiñca
  kho bhikkhave samaye līnaṁ cittaṁ hoti, kālo tasmiṁ samaye dhammavicayasambojjhaṅgassa
  bhāvanāya, kālo viriyasambojjhaṅgassa bhāvanāya, kālo pītisambojjhaṅgassa
  bhāvanāyā"ti. 2- Tayo uddhaccassa paṭipakkhā. Yathāha "yasmiñca kho bhikkhave
  samaye uddhataṁ cittaṁ hoti, kālo tasmiṁ samaye passaddhisambojjhaṅgassa
  bhāvanāya, kālo samādhisambojjhaṅgassa bhāvanāya, kālo upekkhāsambojjhaṅgassa
  bhāvanāyā"ti. 3- Eko panettha loṇadhūpanaṁ viya sabbabyañjanesu sabbakammikāmacco
  viya ca sabbesu rājakiccesu sabbabojjhaṅgesu icchitabbato sabbatthiko. Yathāha
  "satiñca khvāhaṁ bhikkhave sabbatthikaṁ vadāmī"ti. "sabbatthakan"tipi Pāli, dvinnampi
  sabbattha icchitabbanti attho. Evaṁ līnuddhaccapaṭipakkhato sabbatthikato ca satteva
  vuttāti veditabbā.
      [467] Idāni nesaṁ ekasmiṁyevārammaṇe attano attano kiccavasena
  nānākāraṇaṁ 4- dassetuṁ tattha katamo satisambojjhaṅgotiādi āraddhaṁ. Tattha
  idha bhikkhūti imasmiṁ sāsane bhikkhu. Satimā hotīti paññāya paññavā yasena
  yasavā dhanena dhanavā viya satiyā satimā hoti, satisampannoti attho. Paramenāti
  uttamena. Tañhi paramatthasaccassa nibbānassa ceva maggasaccassa ca anulomato
  paramannāma hoti uttamaṁ seṭṭhaṁ. Satinepakkenāti nepakkaṁ vuccati paññā,
  satiyā ceva nepakkena cāti attho.

  *  *  *  *  *  *
  Footnote: 1 Ma.u. 14/150/133 2 saṁṂa. 19/234/100
  3 saṁṂa. 19/234/101 4 chaṂa. nānākaraṇaṁ
-------------------------------------------------
[page 334]
      Kasmā pana imasmiṁ satibhājanīye paññā saṅgahitāti? satiyā
  balavabhāvadīpanatthaṁ. Sati hi paññāya saddhimpi uppajjati vināpi, paññāya saddhiṁ
  uppajjamānā balavatī hoti, vinā uppajjamānā dubbalā. Tenassā
  balavabhāvadīpanatthaṁ paññā gahitā. 1- Yathā hi dvīsu disāsu dve rājamahāmattā
  tiṭṭheyyuṁ. Tesu eko rājaputtaṁ gahetvā tiṭṭhati, 2- eko attano dhammatāya
  ekakova. Tesu rājaputtaṁ gahetvā ṭhito attanopi tejena rājaputtassapi tejena tejavā
  hoti, attano dhammatāya ṭhito na tena samatejo hoti, evameva rājaputtaṁ
  gahetvā ṭhitamahāmacco 3- viya paññāya saddhiṁ uppannā sati, attano dhammatāya
  ṭhito viya vinā paññāya uppannā. Tattha yathā rājaputtaṁ gahetvā ṭhito
  attanopi tejena rājaputtassapi tejena tejavā hoti, evaṁ paññāya saddhiṁ uppannā
  sati balavatī hoti. Yathā attano dhammatāya ṭhito na tena samatejo hoti,
  evaṁ vinā paññāya uppannā dubbalā hotīti balavabhāvadīpanatthaṁ paññā
  gahitāti.
      Cirakatampīti attano vā parassa vā kāyena cirakataṁ vattaṁ vā kasiṇamaṇḍalaṁ
  vā kasiṇaparikammaṁ vā. Cirabhāsitampīti attanā vā parena vā vācāya cirabhāsitaṁ
  bahukampi vattasīse ṭhatvā dhammakathaṁ vā kammaṭṭhānavinicchayaṁ vā, vimuttāyatanasīse
  vā ṭhatvā dhammakathameva. Saritā hotīti taṁ kāyaviññattiṁ vacīviññattiñca
  samuṭṭhāpetvā pavattārūpadhammakoṭṭhāsaṁ "evaṁ uppajjitvā evaṁ niruddho"ti saritā
  hoti. Anussaritāti punappunaṁ saritā. Ayaṁ vuccati satisambojjhaṅgoti ayaṁ evaṁ
  uppannā sesabojjhaṅgasamuṭṭhāpikā vipassanāsampayuttā sati satisambojjhaṅgo nāma
  kathiyati.
      So tathā sato viharantoti so bhikkhu tenākārena uppannāya satiyā
  sato hutvā viharanto. Taṁ dhammanti taṁ cirakataṁ cirabhāsitaṁ heṭṭhā vuttappakāradhammaṁ.

  *  *  *  *  *  *
  Footnote: 1 chaṂa. saṅgahitā 2 chaṂa. tiṭṭheyya
  3 Sī. ṭhito mahāmatto, chaṂa. ṭhitamahāmatto
-------------------------------------------------
[page 335]
  Paññāya vicinatīti paññāya aniccaṁ dukkhaṁ anattāti vicinati. Pavicinatīti aniccaṁ
  dukkhaṁ anattāti tattha paññaṁ carāpento pavicinati. Parivīmaṁsaṁ āpajjatīti olokanaṁ
  gavesanaṁ āpajjati. Ayaṁ vuccatīti idaṁ vuttappakāraṁ bojjhaṅgasamuṭṭhāpakaṁ
  vipassanāñāṇaṁ dhammavicayasambojjhaṅgo nāma vuccati.
      Tassa taṁ dhammanti tassa bhikkhuno taṁ heṭṭhā vuttappakāradhammaṁ. Āraddhaṁ
  hotīti paripuṇṇaṁ hoti paggahitaṁ. Asallīnanti āraddhattāyeva asallīnaṁ. Ayaṁ
  vuccatīti idaṁ bojjhaṅgasamuṭṭhāpakaṁ vipassanāsampayuttaṁ viriyaṁ viriyasambojjhaṅgo
  nāma vuccati.
      Nirāmisāti kāmāmisalokāmisavaṭṭāmisānaṁ abhāvena nirāmisā parisuddhā. Ayaṁ
  vuccatīti ayaṁ bojjhaṅgasamuṭṭhāpikā vipassanāsampayuttā pīti pītisambojjhaṅgo
  nāma vuccati.
      Pītimanassāti pītisampayuttacittassa. Kāyopi passambhatīti khandhattayasaṅkhāto
  nāmakāyo kilesadarathapaṭipassaddhiyā passambhati. Cittampīti viññāṇakkhandhopi tatheva
  passambhati. Ayaṁ vuccatīti ayaṁ bojjhaṅgasamuṭṭhāpikā vipassanāsampayuttā passaddhi
  passaddhisambojjhaṅgo nāma vuccati.
      Passaddhakāyassa sukhinoti passaddhakāyatāya uppannasukhena sukhitassa.
  Samādhiyatīti sammā ādhiyati, niccalaṁ hutvā ārammaṇe ṭhapiyati, appanāppattaṁ viya
  hoti. Ayaṁ vuccatīti ayaṁ bojjhaṅgasamuṭṭhāpikā vipassanāsampayuttā cittekaggatā
  samādhisambojjhaṅgo nāma vuccati.
      Tathā samāhitanti tena appanāppattena viya samādhinā samāhitaṁ. Sādhukaṁ
  ajjhupekkhitā hotīti suṭṭhu ajjhupekkhitā hoti. Tesaṁ dhammānaṁ pahānavaḍḍhane 1-
  abyāvaṭo 2- hutvā ajjhupekkhati. Ayaṁ vuccatīti ayaṁ channaṁ bojjhaṅgānaṁ
  anosakkanānativattanabhāvasādhako majjhattākāro upekkhāsambojjhaṅgo nāma vuccati.

  *  *  *  *  *  *
  Footnote: 1 chaṂa. hāpanavaḍḍhane 2 Ma. avāvaṭo
-------------------------------------------------
[page 336]
      Ettāvatā kiṁ kathitaṁ nāma hoti? apubbaṁ acarimaṁ ekacittakkhaṇe
  nānārasalakkhaṇā pubbabhāgavipassanā bojjhaṅgā kathitā hontīti.
                             Paṭhamo nayo.
      [468-469] Idāni yena pariyāyena satta bojjhaṅgā cuddasa honti,
  tassa pakāsanatthaṁ dutiyanayaṁ dassento puna satta bojjhaṅgātiādimāha.
  Tatrāyaṁ anupubbapadavaṇṇanā:- ajjhattaṁ dhammesu satīti ajjhattike saṅkhāre
  pariggaṇhantassa uppannā sati. Bahiddhā dhammesu satīti bahiddhā saṅkhāre
  pariggaṇhantassa uppannā sati. Yadapīti yāpi. Tadapīti sāpi. Abhiññāyāti
  abhiññeyyadhamme abhijānanatthāya. Sambodhāyāti sambodhi vuccati maggo,
  maggatthāyāti attho. Nibbānāyāti vānaṁ vuccati taṇhā, sā tattha natthīti
  nibbānaṁ, tadatthāya, asaṅkhatāya amatadhātuyā sacchikiriyatthāya saṁvattatīti attho.
  Dhammavicayasambojjhaṅgepi eseva nayo.
      Kāyikaṁ viriyanti caṅkamaṁ adhiṭṭhahantassa uppannaviriyaṁ. Cetasikaṁ viriyanti
  na tāvāhaṁ imaṁ pallaṅkaṁ bhindissāmi, yāva me na anupādāya āsavehi cittaṁ
  vimuccissatīti evaṁ kāyappayogaṁ vinā uppannaviriyaṁ. Kāyapassaddhīti tiṇṇaṁ
  khandhānaṁ darathapassaddhi. Cittapassaddhīti viññāṇakkhandhassa darathapassaddhi.
  Upekkhāsambojjhaṅge satisambojjhaṅgasadisova vinicchayo. Imasmiṁ naye satta
  bojjhaṅgā lokiyalokuttaramissakā kathitā.
      Porāṇakattherā pana ettakena pākaṭaṁ na hotīti vibhajitvā dassesuṁ.
  Etesu hi ajjhattadhammesu sati pavicayo upekkhāti ime tayo attano
  khandhārammaṇattā lokiyāva honti, tathā maggaṁ appattaṁ kāyikaviriyaṁ. Avitakkāvicārā
  pana pītisamādhayo lokuttarā honti, sesā lokiyalokuttaramissakāti.
-------------------------------------------------
[page 337]
      Tattha ajjhattaṁ tāva dhammesu satipavicayaupekkhā ajjhattārammaṇā,
  lokuttarā pana bahiddhārammaṇāti tesaṁ lokuttarabhāvo mā yujjittha. Caṅkamappayogena
  nibbattaviriyampi lokiyanti vadanto na kilamati. Avitakkāvicārā ca 1- pītisamādhayo
  kadā lokuttarāva hontīti? kāmāvacare tāva pītisambojjhaṅgo labbhati,
  avitakkāvicārā pīti na labbhati. Rūpāvacare avitakkāvicārā pīti labbhati,
  pītisambojjhaṅgo pana na labbhati. Arūpāvacare sabbena sabbaṁ na labbhati.
  Ettha pana alabbhamānakaṁ upādāya labbhamānakāpi paṭikkhitatā. Evamayaṁ avitakkāvicāro
  pītisambojjhaṅgo kāmāvacaratopi nikkhanto rūpāvacaratopi arūpāvacaratopīti
  nibbattitalokuttaroyevāti kathito.
      Tathā kāmāvacare samādhisambojjhaṅgo labbhati, avitakkāvicāro ca 1- samādhi
  na labbhati. Rūpāvacarārūpāvacaresu avitakkāvicāro samādhi labbhati, samādhisambojjhaṅgo
  pana na labbhati. Ettha pana alabbhamānakaṁ upādāya labbhamānakopi paṭikkhitto.
  Evamayaṁ avitakkāvicāro samādhi kāmāvacaratopi nikkhanto rūpāvacaratopi
  arūpāvacaratopīti nibbattitalokuttaroyevāti kathitoti. 2-
      Apica lokiyaṁ gahetvā lokuttaro kātabbo, lokuttaraṁ gahetvā lokiyo
  kātabbo. Ajjhattadhammesu hi satipavicayaupekkhānaṁ lokuttarabhāvanākālopi atthi.
  Tatridaṁ suttaṁ:- "ajjhattavimokkhaṁ khvāhaṁ āvuso sabbaupādānakkhayaṁ vadāmi,
  evamassime āsavā nānusentī"ti 3- iminā suttena lokuttarā honti. Yadā
  pana caṅkamappayogena nibbatte kāyikaviriye avūpasanteyeva vipassanā maggena
  ghaṭiyati, tadā taṁ lokuttaraṁ hoti. Ye pana therā "kasiṇajjhāne ānāpānajjhāne
  brahmavihārajjhāne ca bojjhaṅgo uddharanto na vāretabbo"ti vadanti, tesaṁ
  vāde avitakkāvicārā pītisamādhisambojjhaṅgā lokiyā hontīti.
                              Dutiyanayo.

  *  *  *  *  *  *
  Footnote: 1 chaṂa. pana 2 chaṂa. kathito 3 saṁṇi. 16/32/52
-------------------------------------------------
[page 338]
      [470-471] Idāni bojjhaṅgānaṁ bhāvanāvasena pavattaṁ tatiyanayaṁ
  dassento puna satta bojjhaṅgātiādimāha. Tatthāpi ayaṁ anupubbapadavaṇṇanā:-
  bhāvetīti vaḍḍheti, attano santāne punappunaṁ janeti abhinibbatteti.
  Vivekanissitanti viveke nissitaṁ. Vivekoti vivittatā. So cāyaṁ tadaṅgaviveko
  vikkhambhanasamucchedapaṭipassaddhinissaraṇavivekoti pañcavidho. Tattha tadaṅgaviveko nāma
  vipassanā. Vikkhambhanaviveko nāma aṭṭha samāpattiyo. Samucchedaviveko nāma maggo.
  Paṭipassaddhiviveko nāma phalaṁ. Nissaraṇaviveko nāma sabbanimittanissaṭaṁ nibbānaṁ.
  Evametasmiṁ pañcavidhe viveke nissitaṁ vivekanissitanti tadaṅgavivekanissitaṁ
  samucchedavivekanissitaṁ nissaraṇavivekanissitañca satisambojjhaṅgaṁ bhāvetīti ayamattho
  veditabbo.
      Tathā hi ayaṁ satisambojjhaṅgabhāvanānuyogamanuyutto yogī vipassanākkhaṇe
  kiccato tadaṅgavivekanissitaṁ ajjhāsayato nissaraṇavivekanissitaṁ maggakāle pana
  kiccato samucchedavivekanissitaṁ ārammaṇato nissaraṇavivekanissitaṁ satisambojjhaṅgaṁ
  bhāveti. Pañcavidhavivekanissitampīti eke. Te hi na kevalaṁ balavavipassanāmagga-
  phalakkhaṇesueva bojjhaṅge 1- uddharanti, vipassanāpādakakasiṇajjhāna-
  ānāpānāsubhabrahmavihārajjhānesupi uddharanti, na ca paṭisiddhā aṭṭhakathācariyehi.
  Tasmā tesaṁ matena etesaṁ jhānānaṁ pavattikkhaṇe kiccatoeva vikkhambhanavivekanissitaṁ.
  Yathā ca vipassanākkhaṇe "ajjhāsayato nissaraṇavivekanissitan"ti vuttaṁ,
  evaṁ "paṭipassaddhivivekanissitampi bhāvetī"ti vattuṁ vaṭṭati. Eseva nayo
  virāganissitādīsu. Vivekatthāeva hi virāgādayo.
      Kevalañcettha 2- vossaggo duvidho pariccāgavossaggo ca pakkhandanavossaggo
  cāti. Tattha pariccāgavossaggoti vipassanākkhaṇe ca tadaṅgavasena maggakkhaṇe ca
  samucchedavasena kilesappahānaṁ. Pakkhandanavossaggoti vipassanākkhaṇe tanninnabhāvena,

  *  *  *  *  *  *
  Footnote: 1 chaṂa. bojjhaṅgaṁ 2 chaṂa. kevalañhettha
-------------------------------------------------
[page 339]
  Maggakkhaṇe pana ārammaṇakaraṇena nibbānapakkhandanaṁ. Tadubhayampi imasmiṁ
  lokiyalokuttaramissake atthavaṇṇanānaye vaṭṭati. Tathā hi ayaṁ satisambojjhaṅgo
  yathāvuttena pakārena kilese pariccajati, nibbānañca pakkhandati.
      Vossaggapariṇāminti iminā pana sakalena vacanena vossaggatthaṁ pariṇāmantaṁ 1-
  pariṇatañca, paripaccantaṁ paripakkañcāti idaṁ vuttaṁ hoti. Ayañhi
  bojjhaṅgabhāvanamanuytto bhikkhu yathā satisambojjhaṅgo kilesapariccāgavossaggatthaṁ
  nibbānapakkhandanavossaggatthañca paripaccati, yathā ca paripakko hoti, tathā naṁ bhāvetīti.
  Esa nayo sesabojjhaṅgesupi. Imasmimpi naye lokiyalokuttaramissakā bojjhaṅgā
  kathitāti.
                      Suttantabhājanīyavaṇṇanā niṭṭhitā.
                             ---------
                        2. Abhidhammabhājanīyavaṇṇanā
      [472] Abhidhammabhājanīye sattapi bojjhaṅge ekato pucchitvā vissajjanassa
  ca pāṭiyekkaṁ pucchitvā vissajjanassa ca vasena dve nayā, tesaṁ atthavaṇṇanā
  heṭṭhā vuttanayeneva veditabbā.
      Upekkhāsambojjhaṅganiddese pana upekkhanavasena upekkhā. Upekkhanākāro
  upekkhanā. Upekkhitabbayutte samappavatte dhamme ikkhati na codetīti
  upekkhā. Puggalaṁ upekkhāpetīti upekkhanā. Bojjhaṅgabhāvappattiyā
  lokiyaupekkhanāya adhikā upekkhanā ajjhupekkhanā. Abyāpārāpajjanena majjhattabhāvo
  majjhattatā. Sā pana cittassa, na sattassāti dīpetuṁ majjhattatā cittassāti
  vuttanti. Ayamettha anupubbapadavaṇṇanā. 2-

  *  *  *  *  *  *
  Footnote: 1 chaṂa. pariṇamantaṁ 2 chaṂa. apubbapadavaṇṇanā
-------------------------------------------------
[page 340]
      Nayā panettha gaṇetabbā. Sattannampi hi bojjhaṅgānaṁ ekato pucchitvā
  vissajjane ekekamagge nayasahassaṁ nayasahassanti cattāri nayasahassāni vibhattāni.
  Pāṭiyekkaṁ pucchitvā vissajjane ekekabojjhaṅgavasena cattāri cattārīti satta
  catukkā aṭṭhavīsati. Tāni purimehi catūhi saddhiṁ dvattiṁsāti sabbānipi
  abhidhammabhājanīye dvattiṁsa nayasahassāni vibhattāni kusalāneva. Yasmā pana phalakkhaṇepi
  bojjhaṅgā labbhanti, kusalahetukāni ca sāmaññaphalāni, tasmā tesupi
  bojjhaṅgadassanatthaṁ kusalaniddesapubbaṅgamāyaeva tantiyā vipākanayo āraddho. Sopi
  ekato pucchitvā vissajjanassa ca pāṭiyekkaṁ pucchitvā vissajjanassa ca vasena
  duvidho hoti. Sesamettha heṭṭhā vuttanayeneva veditabbaṁ. Vipāke pana kusalato
  tiguṇā nayā kātabbāti.
                      Abhidhammabhājanīyavaṇṇanā niṭṭhitā.
                          --------------
                         3. Pañhāpucchakavaṇṇanā
      [482] Pañhāpucchake pālianusāreneva bojjhaṅgānaṁ kusalādibhāvo
  veditabbo. Ārammaṇattikesu pana sabbepi te appamāṇaṁ nibbānaṁ ārabbha
  pavattito appamāṇārammaṇāeva, na maggārammaṇā. Sahajātahetuvasena panettha
  kusalā maggahetukā, viriyaṁ vā vīmaṁsaṁ vā jeṭṭhakaṁ katvā maggabhāvanākāle
  maggādhipatino, chandacittajeṭṭhikāya maggabhāvanāya na vattabbā maggādhipatinoti,
  phalakālepi na vattabbāeva.
      Atītādīsu ekārammaṇabhāvepi 1- na vattabbā, nibbānassa pana
  bahiddhādhammattā bahiddhārammaṇā nāma hontīti evametasmiṁ pañhāpucchakepi

  *  *  *  *  *  *
  Footnote: 1 chaṂa.....bhāvenapi
-------------------------------------------------
[page 341]
  Nibbattitalokuttarāva bojjhaṅgā kathitā. Sammāsambuddhena hi suttantabhājanīyasseva
  paṭhamanayasmiṁ lokiyā, dutiyatatiyesu lokiyalokuttaramissakā bojjhaṅgā kathitā.
  Abhidhammabhājanīyassa pana catūsupi nayesu imasmiñca pañhāpucchake lokuttarāyevāti
  evamayaṁ bojjhaṅgavibhaṅgopi teparivaṭṭaṁ nīharitvāva bhājetvā dassitoti.
                       Pañhāpucchakavaṇṇanā niṭṭhitā.
                      Sammohavinodaniyā vibhaṅgaṭṭhakathāya
                      bojjhaṅgavibhaṅgavaṇṇanā niṭṭhitā.
                          ---------------
-------------------------------------------------
[page 342]
                           11. Maggaṅgavibhaṅga
                        1. Suttantabhājanīyavaṇṇanā
      [486] Idāni tadanantare maggaṅgavibhaṅge ariyo aṭṭhaṅgiko maggotiādi
  sabbaṁ saccavibhaṅge dukkhanirodhagāminīpaṭipadāniddese vuttanayeneva veditabbaṁ.
  Bhāvanāvasena pāṭiyekkaṁ dassite dutiyanayepi sammādiṭṭhiṁ bhāveti
  vivekanissitantiādi sabbaṁ bojjhaṅgavibhaṅge vuttanayeneva veditabbaṁ. Evamidaṁ
  dvinnampi nayānaṁ vasena suttantabhājanīyaṁ lokiyalokuttaramissakameva kathitaṁ.
                      Suttantabhājanīyavaṇṇanā niṭṭhitā.
                            ----------
                        2. Abhidhammabhājanīyavaṇṇanā
      [490] Abhidhammabhājanīye "ariyo"ti avatvā aṭṭhaṅgiko maggoti vuttaṁ.
  Evaṁ avuttepi ayaṁ ariyoeva. Yathā hi muddhābhisittassa rañño muddhābhisittāya
  deviyā kucchimhi jāto putto rājaputtoti avuttepi rājaputtoyeva hoti,
  evamayampi ariyoti avuttepi ariyoevāti veditabbo. Sesamidhāpi saccavibhaṅge
  vuttanayeneva veditabbaṁ.
      [493] Pañcaṅgikavārepi aṭṭhaṅgikopi avuttepi aṭṭhaṅgikoeva veditabbo.
  Lokuttaramaggo hi pañcaṅgiko nāma natthi. Ayamettha ācariyānaṁ samānaṭṭhakathā.
  Vitaṇḍavādī panāha "lokuttaramaggopi aṭṭhaṅgiko nāma natthi, pañcaṅgikoyeva
  hotī"ti. So suttaṁ āharāti 1- vutto addhā aññaṁ apassanto imaṁ 2-
  mahāsaḷāyatanato suttappadesaṁ āharissati.- "yā tathābhūtassa diṭṭhi, sāssa hoti
  sammādiṭṭhi. Yo tathābhūtassa saṅkappo, vāyāmo, sati, yo tathābhūtassa samādhi,
  svāssa hoti sammāsamādhi. Pubbeva kho panassa kāyakammaṁ vacīkammaṁ ājīvo
  suparisuddho hotī"ti. 3-

  *  *  *  *  *  *
  Footnote: 1 chaṂa. āharāhīti 2 chaṂa. idaṁ 3 Ma.u. 14/431/371
-------------------------------------------------
[page 343]
      Tato "etassa annataraṁ suttapadaṁ āharā"ti vattabbo. Sace āharati,
  iccetaṁ kusalaṁ. No ce āharati, sayaṁ āharitvā "evamassāyaṁ ariyo aṭṭhaṅgiko
  maggo bhāvanāpāripūriṁ gacchatī"ti 1- iminā te satthu sāsanena vādo bhinno.
  Lokuttaramaggo pañcaṅgiko nāma natthi, aṭṭhaṅgikova hotīti vattabbo.
      Imāni pana tīṇi aṅgāni pubbe parisuddhāni vattanti, lokuttaramaggakkhaṇe
  parisuddhatarāni honti. Atha pañcaṅgiko maggoti idaṁ kimatthaṁ gahitanti?
  atirekakiccadassanatthaṁ. Yasmiñhi samaye micchāvācaṁ pajahati sammāvācaṁ pūreti,
  tasmiṁ samaye sammākammantasammāājīvā natthi. Imāni pañca kārāpakaṅgāneva
  micchāvācaṁ pajahanti, sammāvācā pana sayaṁ virativasena pūreti. Yasmiṁ samaye
  micchākammantaṁ pajahanti, sammākammantaṁ pūreti, tasmiṁ samaye sammāvācāsammāājīvā
  natthi. Imāni pañca kārāpakaṅgāneva micchākammantaṁ pajahanti, sammākammanto
  pana sayaṁ virativasena pūreti. Yasmiṁ samaye micchāājīvaṁ pajahanti, sammāājīvaṁ
  pūreti, tasmiṁ samaye sammāvācāsammākammantā natthi. Imāni pañca kārāpakaṅgāneva
  micchāājīvaṁ pajahanti, sammāājīvo pana sayaṁ virativasena pūreti. Imaṁ etesaṁ
  pañcannaṁ kārāpakaṅgānaṁ kiccātirekataṁ dassetuṁ pañcaṅgiko maggoti gahitaṁ.
  Lokuttaramaggo pana aṭṭhaṅgikova hoti, pañcaṅgiko nāma natthi.
      Yadi sammāvācādīhi saddhiṁ aṭṭhaṅgikoti vadatha, catasso sammāvācācetanā
  tisso sammākammantacetanā satta sammāājīvacetanāti imamhā cetanābahuttā
  kathaṁ muccissatha. Tasmā pañcaṅgikova lokuttaramaggoti. Cetanābahuttāpi 2-
  pamuccissāma, aṭṭhaṅgikova lokuttaramaggoti ca vakkhāMa. Tvaṁ tāva
  mahācattārīsakabhāṇako hosi na hosīti pucchitabbo. Sace na homīti vadati, tvaṁ abhāṇakattā
  na jānāsīti vattabbo. Sace bhāṇakosmīti vadati, suttaṁ āharāti vattabbo.
  Sace suttaṁ āharati, iccetaṁ kusalaṁ. No ce āharati, sayaṁ uparipaṇṇāsato
  āharitabbaṁ:-

  *  *  *  *  *  *
  Footnote: 1 Ma.u. 14/431/371 2 chaṂa. cetanābahuttā ca
-------------------------------------------------
[page 344]
          "katamā Ca bhikkhave sammāvācā. Sammāvācaṁpahaṁ bhikkhave
     dvāyaṁ vadāmi:- atthi bhikkhave sammāvācā sāsavā puññabhāgiyā
     upadhivepakkā, atthi bhikkhave sammāvācā ariyā anāsavā
     lokuttarā maggaṅgā.
            Katamā ca bhikkhave sammāvācā sāsavā puññabhāgiyā
     upadhivepakkā. Musāvādā veramaṇī pisuṇāya vācāya veramaṇī
     pharusāya vācāya veramaṇī samphappalāpā veramaṇī. Ayaṁ bhikkhave
     sammāvācā sāsavā puññabhāgiyā upadhivepakkā.
            Katamā ca bhikkhave sammāvācā ariyā anāsavā lokuttarā
     maggaṅgā. Yā kho bhikkhave ariyacittassa anāsavacittassa ariyamaggasamaṅgino
     ariyamaggaṁ bhāvayato catūhipi vacīduccaritehi ārati
     virati paṭivirati veramaṇī. Ayaṁ bhikkhave sammāvācā ariyā anāsavā
     lokuttarā maggaṅgā. .pe.
            Katamo ca bhikkhave sammākammanto. Sammākammantaṁpahaṁ
     bhikkhave dvāyaṁ vadāmi .pe. Upadhivepakko.
            Katamo ca bhikkhave sammākammanto ariyo anāsavo
     lokuttaro .pe.
            Katamo ca bhikkhave sammāājīvo. Sammāājīvaṁpahaṁ bhikkhave
     dvāyaṁ vadāmi .pe. Upadhivepakko.
            Katamo ca bhikkhave sammāājīvo ariyo anāsavo lokuttaro
     maggaṅgo. Yā kho bhikkhave ariyacittassa anāsavacittassa ariyamaggasamaṅgino
     ariyamaggaṁ bhāvayato micchāājīvā ārati virati paṭivirati
     veramaṇī. Ayaṁ bhikkhave sammāājīvo ariyo anāsavo lokuttaro
     maggaṅgo"ti. 1-

  *  *  *  *  *  *
  Footnote: 1 Ma.u. 14/138,139,140/124-5
-------------------------------------------------
[page 345]
      Evamettha catūhi vacīduccaritehi tīhi kāyaduccaritehi micchājīvato cāti
  ekekāva virati ariyā anāsavā lokuttarā maggaṅgāti vuttā, kuto ettha
  cetanābahuttaṁ, kuto pañcaṅgiko maggo, idante suttaṁ akāmakassa lokuttaramaggo
  aṭṭhaṅgikoti dīpeti. Sace ettakena sallakkheti, iccetaṁ kusalaṁ. No ce
  sallakkheti, aññānipi kāraṇāni āharitvā saññāpetabbo. Vuttaṁ hetaṁ bhagavatā:-
          "yasmiṁ kho subhadda dhammavinaye ariyo aṭṭhaṅgiko maggo
     na upalabbhati, samaṇopi tattha na upalabbhati .pe. Imasmiṁ kho
     subhadda dhammavinaye ariyo aṭṭhaṅgiko maggo upalabbhati, idheva
     subhadda samaṇo .pe. Suññā parappavādā samaṇebhi aññehī"ti. 1-
     Aññesupi anekesu suttasatesu aṭṭhaṅgikova maggo āgato. Kathāvatthupakaraṇepi
  vuttaṁ:-
           maggānaṭṭhaṅgiko 2- seṭṭho saccānaṁ caturo padā
           virāgo seṭṭho dhammānaṁ dvipadānañca cakkhumāti
  attheva suttantoti, āmantā. Tena hi aṭṭhaṅgiko maggo"ti. 3- Sace pana
  ettakenāpi saññattiṁ na gacchati, gaccha vihāraṁ pavisitvā yāguṁ pivāhīti
  uyyojetabbo. Uttariṁ pana kāraṇaṁ vakkhatīti aṭṭhānametaṁ. Sesamettha uttānatthameva.
      Nayā panettha gaṇetabbā. Aṭṭhaṅgikamaggasmiñhi ekato pucchitvā ekato
  vissajjane catūsu maggesu cattāri nayasahassāni vibhattāni, pañcaṅgikamagge
  ekato pucchitvā ekato vissajjane cattāri, pāṭiyekkaṁ pucchitvā pāṭiyekkaṁ
  vissajjane cattāri cattārīti pañcasu aṅgesu vīsati. Iti purimāni aṭṭha imāni
  ca vīsatīti sabbānipi maggavibhaṅge aṭṭhavīsati nayasahassāni vibhattāni. Tāni ca
  kho nibbattitalokuttarāni kusalāneva, vipāke pana kusalato tiguṇā nayā
  kātabbāti.
                      Abhidhammabhājanīyavaṇṇanā niṭṭhitā.
                         -----------------

  *  *  *  *  *  *
  Footnote: 1 dīṂa. 10/214/132-3 2 chaṂa. maggānaṁ aṭṭhaṅgiko 3 abhi. 37/872/496
-------------------------------------------------
[page 346]
                         3. Pañhāpucchakavaṇṇanā
      [504] Pañhāpucchake pālianusāreneva maggaṅgānaṁ kusalādibhāvo
  veditabbo. Ārammaṇattikesu pana sabbānipetāni appamāṇaṁ nibbānaṁ ārabbha
  pavattito appamāṇārammaṇāneva, na maggārammaṇāni. Neva hi maggo na phalaṁ
  maggaṁ ārammaṇaṁ karoti. Sahajātahetuvasena panettha kusalāni maggahetukāni, viriyaṁ
  vā vīmaṁsaṁ vā jeṭṭhakaṁ katvā maggabhāvanākāle maggadhipatīni, chandacittajeṭṭhikāya
  maggabhāvanāya na vattabbāni maggādhipatīnīti, phalakālepi na vattabbāneva.
      Atītādīsu ekārammaṇabhāvenapi na vattabbāni, nibbānassa pana
  bahiddhādhammattā bahiddhārammaṇāni nāma hontīti evametasmiṁ pañhāpucchakepi
  nibbattitalokuttarāneva maggaṅgāni kathitāni. Sammāsambuddhena hi
  suttantabhājanīyasmiṁyeva lokiyalokuttarāni maggaṅgāni kathitāni, abhidhammabhājanīye
  pana pañhāpucchake ca lokuttarānevāti evamayaṁ maggavibhaṅgopi teparivaṭṭaṁ
  nīharitvāva bhājetvā dassitoti.
                       Pañhāpucchakavaṇṇanā niṭṭhitā.
                      Sammohavinodaniyā vibhaṅgaṭṭhakathāya
                       maggaṅgavibhaṅgavaṇṇanā niṭṭhitā.
                          --------------
-------------------------------------------------
[page 347]
                            12. Jhānavibhaṅga
                     1. Suttantabhājanīya mātikāvaṇṇanā
      [508] Idāni tadanantare jhānavibhaṅge yā tāva ayaṁ sakalassāpi
  suttantabhājanīyassa paṭhamaṁ mātikā ṭhapitā, tattha idhāti vacanaṁ
  pubbabhāgakaraṇīyasampadāya sampannassa sabbappakārajjhānanibbattakassa puggalassa
  sannissayabhūtasāsanaparidīpanaṁ aññasāsanassa ca tathābhāvapaṭisedhanaṁ. Vuttaṁ hetaṁ "idheva
  bhikkhave samaṇo .pe. Suññā parappavādā samaṇebhi aññehī"ti. Bhikkhūti tesaṁ
  jhānānaṁ nibbattakapuggalaparidīpanaṁ. Pāṭimokkhasaṁvarasaṁvutoti idamassa pāṭimokkhasaṁvare
  patiṭṭhitabhāvaparidīpanaṁ. Viharatīti idamassa tadanurūpavihārasamaṅgībhāvaparidīpanaṁ.
  Ācāragocarasampannoti idamassa heṭṭhā pāṭimokkhasaṁvarassa upari jhānānuyogassa ca
  upakāradhammaparidīpanaṁ. Anumattesu vajjesu bhayadassāvīti idamassa pāṭimokkhato
  acavanadhammatāparidīpanaṁ. Samādāyāti idamassa sikkhāpadānaṁ anavasesato
  ādānaparidīpanaṁ. Sikkhatīti idamassa sikkhāya samaṅgībhāvaparidīpanaṁ. Sikkhāpadesūti
  idamassa sikkhitabbadhammaparidīpanaṁ.
      Indriyesūti idamassa guttadvāratāya bhūmiparidīpanaṁ. Rakkhitabbokāsa-
  paridīpanantipi vadantieva. Guttadvāroti idamassa chasu dvāresu
  saṁvihitārakkhabhāvaparidīpanaṁ. Bhojane mattaññūti idamassa santosādiguṇaparidīpanaṁ.
  Pubbarattāpararattaṁ jāgariyānuyogamanuyuttoti idamassa kāraṇabhāvaparidīpanaṁ. Sātaccaṁ
  nepakkanti idamassa paññāpariggahitena viriyena sātaccakāritāparidīpanaṁ.
  Bodhipakkhikānaṁ dhammānaṁ bhāvanānuyogamanuyuttoti idamassa paṭipattiyā
  nibbedhabhāgiyattaparidīpanaṁ.
      So abhikkante .pe. Tuṇhībhāve sampajānakārī hotīti idamassa
  sabbattha satisampajaññasamannāgatattaparidīpanaṁ. So vivittaṁ senāsanaṁ bhajatīti
  idamassa anurūpasenāsanapariggahaparidīpanaṁ. Araññaṁ .pe. Paṭisallānasāruppanti
-------------------------------------------------
[page 348]
  Idamassa senāsanappabhedanirādīnavatānisaṁsaparidīpanaṁ. So araññagato vāti idamassa
  vuttappakārena senāsanena yuttabhāvaparidīpanaṁ. Nisīdatīti imassa
  yogānurūpairiyāpathaparidīpanaṁ. Parimukhaṁ satiṁ upaṭṭhapetvāti idamassa
  yogārambhaparidīpanaṁ. So abhijjhaṁ loke pahāyātiādi panassa kammaṭṭhānānuyogena
  nīvaraṇappahānaparidīpanaṁ. Tasseva pahīnanīvaraṇassa vivicceva kāmehītiādi paṭipāṭiyā
  jhānuppattiparidīpanaṁ.
      Apica idha bhikkhūti imasmiṁ sāsane jhānuppādako bhikkhu. Idāni yasmā
  jhānuppādakena bhikkhunā cattāri sīlāni sodhetabbāni, tasmāssa pāṭimokkha-
  saṁvarasaṁvutoti iminā pāṭimokkhasaṁvarasīlavisuddhiṁ upadisati. Ācāragocara-
  sampannotiādinā ājīvapārisuddhisīlaṁ. Samādāya sikkhati sikkhāpadesūti iminā
  tesaṁ dvinnaṁ sīlānaṁ anavasesato ādānaṁ. Indriyesu guttadvāroti iminā
  indriyasaṁvarasīlaṁ. Bhojane mattaññūti iminā paccayasannissitasīlaṁ.
  Pubbarattāpararattantiādinā sīle patiṭṭhitassa jhānabhāvanāya upakārake
  dhamme. So abhikkantetiādinā tesaṁ dhammānaṁ aparihānāya
  kammaṭṭhānassa ca asammosāya satisampajaññasamāyogaṁ. So vivittantiādinā
  bhāvanānurūpasenāsanapariggahaṁ. So araññagato vātiādinā taṁ senāsanaṁ upagatassa
  jhānānurūpairiyāpathañceva jhānabhāvanārambhañca. So abhijjhantiādinā jhānabhāvanārambhena
  jhānapaccanīkadhammappahānaṁ. So ime pañca nīvaraṇe pahāyātiādinā
  evaṁ pahīnajjhānapaccanīkadhammassa sabbajjhānānaṁ uppattikkamaṁ upadisatīti.
                            Mātikāvaṇṇanā.
                           -------------
                            Niddesavaṇṇanā
        [509] Idāni yathānikkhittaṁ mātikaṁ paṭipāṭiyā bhājetvā dassetuṁ idhāti
  imissā diṭṭhiyātiādi āraddhaṁ. Tattha imissā diṭṭhiyātiādīhi dasahi padehi
  sikkhattayasaṅkhātaṁ sabbaññubuddhasāsanameva kathitaṁ. Tañhi buddhena bhagavatā diṭṭhattā
-------------------------------------------------
[page 349]
  Diṭṭhīti vuccati. Tasseva khamanavasena khanti, ruccanavasena ruci, gahaṇavasena ādāyo,
  sabhāvaṭṭhena dhammo, sikkhitabbaṭṭhena vinayo, tadubhayenāpi dhammavinayo, pavuttavasena
  pāvacanaṁ, seṭṭhacariyaṭṭhena brahmacariyaṁ, anusiṭṭhidānavasena satthusāsananti vuccati.
  Tasmā imissā diṭṭhiyātiādīsu imissā buddhadiṭṭhiyā imissā buddhakhantiyā
  imissā buddharuciyā imasmiṁ buddhāadāye imasmiṁ buddhadhamme imasmiṁ
  buddhavinaye.
               "ye Kho tvaṁ gotami dhamme jāneyyāsi `ime dhammā
          sarāgāya saṁvattanti no virāgāya, saṁyogāya saṁvattanti no
          visaṁyogāya, ācayāya saṁvattanti no apacayāya, 1- upādānāya
          saṁvattanti no paṭinissaggiyā, 1- mahicchatāya saṁvattanti no
          appicchatāya, asantuṭṭhiyā saṁvattanti no santuṭṭhiyā, saṅgaṇikāya
          saṁvattanti no pavivekāya, kosajjāya saṁvattanti no viriyārambhāya,
          dubbharatāya saṁvattanti no subharatāyā'ti. Ekaṁsena gotami dhāreyyāsi
          `neso dhammo, neso vinayo, netaṁ satthusāsanan'ti. Ye ca kho
          tvaṁ gotami dhamme jāneyyāsi `ime dhammā virāgāya saṁvattanti
          no sarāgāya .pe. Subharatāya saṁvattanti no dubbharatāyā'ti.
          Ekaṁsena hi gotami dhāreyyāsi `eso dhammo, eso vinayo,
          etaṁ satthusāsanan"ti 2-
  evaṁ vutte imasmiṁ buddhadhammavinaye imasmiṁ buddhapāvacane imasmiṁ
  buddhabrahmacariye imasmiṁ buddhasatthusāsaneti evamattho veditabbo.
      Apicetaṁ sikkhattayasaṅkhātaṁ sakalasāsanaṁ bhagavatā diṭṭhattā sammādiṭṭhipaccayattā
  sammādiṭṭhipubbaṅgamattā ca diṭṭhi. Bhagavato khamanavasena khanti. Ruccanavasena ruci.
  Gahaṇavasena ādāyo. Attano kārakaṁ apāyesu apatamānaṁ dhāretīti dhammo. Sova

  *  *  *  *  *  *
  Footnote: 1-1 pāliyaṁ ime pāṭhā na dissanti
  2 vinaYu. 7/406/239, aṅ. aṭṭhaka. 23/143/288 (syā)
-------------------------------------------------
[page 350]
  Saṅkilesapakkhaṁ vinetīti vinayo. Dhammo ca so vinayo cāti dhammavinayo. Kusaladhammehi
  vā akusaladhammānaṁ esa vinayoti dhammavinayo. Teneva vuttaṁ:- "ye ca kho tvaṁ
  gotami dhamme jāneyyāsi ime dhammā virāgāya saṁvattanti no sarāgāya .pe.
  Ekaṁsena gotami dhāreyyāsi eso dhammo, eso vinayo, etaṁ satthusāsanan"ti. 1-
      Dhammena vā vinayo na daṇḍādīhīti dhammavinayo. Vuttampi cetaṁ:-
             "daṇḍeneke damayanti aṅkusehi kasāhi ca
              adaṇḍena asatthena nāgo danto mahesinā"ti. 2-
      Tathā
             "dhammena nīyamānānaṁ kā usūyā vijānatan"ti. 3-
      Dhammāya vā vinayo dhammavinayo. Anavajjadhammatthaṁ hesa vinayo, na
  bhavabhogāmisatthaṁ. Tenāha bhagavā "nayidaṁ bhikkhave brahmacariyaṁ vussati janakuhanatthan"ti 4-
  vitthāro. Puṇṇattheropi āha "anupādāparinibbānatthaṁ kho āvuso bhagavati
  brahmacariyaṁ vussatī"ti. 5- Visiṭṭhaṁ vā nayatīti vinayo. Dhammato vinayo dhammavinayo.
  Saṁsāradhammato hi sokādidhammato vā esa visiṭṭhaṁ nibbānaṁ nayati. Dhammassa vā
  vinayo, na titthakarānanti dhammavinayo, dhammabhūto hi bhagavā, tasseva vinayo.
  Yasmā vā dhammāyeva abhiññeyyā pariññeyyā pahātabbā bhāvetabbā
  sacchikātabbā ca, tasmā esa dhammesu vinayo, na sattesu na jīvesu cāti
  dhammavinayo. Sātthasabyañjanatādīhi aññesaṁ vacanato padhānaṁ vacananti pavacanaṁ.
  Pavacanameva pāvacanaṁ. Sabbacariyāhi visiṭṭhacariyabhāvena brahmacariyaṁ. Devamanussānaṁ
  satthubhūtassa bhagavato sāsananti satthusāsanaṁ. Satthubhūtaṁ vā sāsanantipi satthusāsanaṁ.
  "so Vo mamaccayena satthā"ti 6- hi dhammavinayova satthāti vuttoti
  evametesaṁ padānaṁ attho veditabbo.

  *  *  *  *  *  *
  Footnote: 1 vinaYu. 7/406/239, aṅ. aṭṭhaka. 23/143/288 (syā)
  2 vinaYu. 7/342/135, MaṂa. 13/352/337 3 vinaYu. 4/63/56
  4 aṅ. catukka. 21/25/30 5 Maṃū. 12/259/221 6 dīṂa. 10/216/134
-------------------------------------------------
[page 351]
      Yasmā pana imasmiṁyeva sāsane sabbappakārajjhānanibbattako bhikkhu dissati,
  na aññattha, 1- tasmā tattha tattha "imissā"ti ca "imasmin"ti ca ayaṁ niyamo katoti
  veditabboti. Ayaṁ "idhā"ti mātikāpadaniddesassa attho.
      [510] Bhikkhuniddese samaññāyāti paññattiyā, vohārenāti attho.
  Samaññāyaeva hi ekacco bhikkhūti paññāyati. Tathā hi nimantanādimhi bhikkhūsu
  gaṇiyamānesu sāmaṇerepi gahetvā "sataṁ bhikkhū sahassaṁ bhikkhū"ti vadanti.
  Paṭiññāyāti attano paṭijānanena. Paṭiññāyapi hi ekacco bhikkhūti paññāyati.
  Tassa "ko ettha āvusoti. Ahaṁ āvuso bhikkhū"ti evamādīsu 2- sambhavo
  daṭṭhabbo. Ayaṁ pana ānandattherena vuttattā dhammikā paṭiññā. Rattibhāge
  pana dussīlāpi paṭipathaṁ āgacchantā "ko etthā"ti vutte adhammikāya paṭiññāya
  abhūtatthāya "mayaṁ bhikkhū"ti vadanti.
      Bhikkhatīti yācati. Yo hi koci bhikkhati bhikkhaṁ esati gavesati, so taṁ
  labhatu vā mā vā, athakho bhikkhatīti bhikkhu. Bhikkhakoti byañnena padaṁ vaḍḍhitaṁ,
  bhikkhanadhammatāya bhikkhūti attho. Bhikkhācariyaṁ ajjhupagatoti buddhādīhi ajjhupagataṁ
  bhikkhācariyaṁ ajjhupagatattā bhikkhācariyaṁ ajjhupagato nāMa. Yo hi koci appaṁ vā
  mahantaṁ vā bhogakkhandhaṁ pahāya agārasmā anagāriyaṁ pabbajito kasigorakkhādīhi
  jīvitakappanaṁ hitvā liṅgasampaṭicchaneneva bhikkhācariyaṁ ajjhupagatoti bhikkhu.
  Parapaṭibaddhajīvikattā vā vihāramajjhe kājabhattaṁ bhuñjamānopi bhikkhācariyaṁ
  ajjhupagatoti bhikkhu. Piṇḍiyālopabhojanaṁ nissāya pabbajjāya ussāhajātattā
  vā bhikkhācariyaṁ ajjhupagatoti bhikkhu.
      Agghaphassavaṇṇabhedena bhinnaṁ paṭaṁ dhāretīti bhinnapaṭadharo. Tattha
  satthakacchedanena agghabhedo veditabbo. Sahassagghanakopi hi paṭo satthakena
  khaṇḍākhaṇḍikaṁ chinno bhinnaggho hoti purimagghato upaḍḍhampi na agghati.

  *  *  *  *  *  *
  Footnote: 1 chaṂa. aññatra 2 aṅ. dasaka. 24/96/158
-------------------------------------------------
[page 352]
  Suttasaṁsibbanena phassabhedo veditabbo. Sukhasamphassopi hi paṭo suttehi
  saṁsibbito bhinnaphasso hoti, kharasamphassataṁ pāpuṇāti. Sūcimalādīhi vaṇṇabhedo
  veditabbo. Suparisuddhopi hi paṭo sūcikammato paṭṭhāya sūcimalena
  hatthasedamalajallikādīhi avasāne rajanakappakaraṇehi ca bhinnavaṇṇo hoti, pakativaṇṇaṁ vijahati.
  Evaṁ tīhākārehi bhinnapaṭadhāraṇato bhinnapaṭadharoti bhikkhu. Gihivatthavisabhāgānaṁ vā
  kāsāvānaṁ dhāraṇamatteneva bhinnapaṭadharoti bhikkhu.
      Bhindati pāpake akusale dhammeti bhikkhu. Sotāpattimaggena pañca kilese
  bhindatīti bhikkhu. Sakadāgāmimaggena cattāro, anāgāmimaggena cattāro,
  arahattamaggena aṭṭha kilese bhindatīti bhikkhu. Ettāvatā cattāro maggaṭṭhā dassitā.
  Bhinnattāti iminā pana cattāro phalaṭṭhā. Sotāpanno hi sotāpattimaggena
  pañca kilese bhinditvā ṭhito, sakadāgāmī sakadāgāmimaggena cattāro, anāgāmī
  anāgāmimaggena cattāro, arahā arahattamaggena aṭṭha kilese bhinditvā ṭhito.
  Evamayaṁ catubbidho phalaṭṭho bhinnattā pāpakānaṁ akusalānaṁ dhammānaṁ bhikkhu nāMa.
      Odhiso kilesānaṁ pahānāti ettha dve odhī maggodhi ca kilesodhi ca.
  Odhi nāma sīmā mariyādā. Tattha sotāpanno maggodhinā odhiso kilesānaṁ
  pahānā bhikkhu. Tassa hi catūsu maggesu ekeneva odhinā kilesā pahīnā, na
  sakalena maggacatukkena. Sakadāgāmīanāgāmīsupi eseva nayo. Sotāpanno ca
  kilesodhināpi odhiso kilesānaṁ pahānā bhikkhu. Tassa hi pahātabbakilesesu
  odhināva kilesā pahīnā, na sabbena sabbaṁ. Arahā pana anodhisova kilesānaṁ
  pahānā bhikkhu. Tassa hi maggacatukkena anodhināva kilesā pahīnā, na ekāya
  maggasīmāya. Pahātabbakilesesu ca anodhisova kilesā pahīnā. Ekāpi hi kilesasīmā
  ṭhitā nāma natthi. Evaṁ so ubhayathāpi anodhiso kilesānaṁ pahānā bhikkhu.
-------------------------------------------------
[page 353]
      Sekkhoti puthujjanakalyāṇakena saddhiṁ satta ariyā tisso sikkhā sikkhantīti
  sekkhā. Tesu yo koci sekkho bhikkhūti veditabbo. Na sikkhatīti asekkho.
  Sekkhadhamme atikkamma aggaphale ṭhito tato uttariṁ sikkhitabbābhāvato khīṇāsavo
  asekkhoti vuccati. Avaseso puthujjanabhikkhu tisso sikkhā neva sikkhati, na
  sikkhitvā ṭhitoti nevasekkhanāsekkhoti veditabbo.
       Sīlaggaṁ samādhiggaṁ paññaggaṁ vimuttagganti idamaggaṁ patvā ṭhitattā aggo
  bhikkhu nāMa. Bhadroti apāpako. Kalyāṇaputhujjanādayo hi yāva arahā, tāva
  bhadrena sīlena samādhinā paññāya vimuttiyā vimuttiñāṇadassanena ca samannāgatattā
  bhadro bhikkhūti saṅkhyaṁ gacchanti. Maṇḍo bhikkhūti pasanno bhikkhu, sappimaṇḍo
  viya anāvilo vippasannotyattho. Sāroti tehiyeva sīlasārādīhi samannāgatattā
  sīlasamannāgamena nīlo paṭo viya sāro bhikkhūti veditabbo, vigatakilesapheggubhāvato
  vā khīṇāsavova sāroti veditabbo.
      Ettha 1- ca bhindati pāpake akusale dhammeti bhikkhu, odhiso kilesānaṁ
  pahānā bhikkhu, sekkho bhikkhū"ti imesu tīsu ṭhānesu satta sekkhā kathitā.
  "bhinnattā Pāpakānaṁ akusalānaṁ dhammānanti bhikkhu, anodhiso kilesānaṁ pahānā
  bhikkhu, asekkho bhikkhu, aggo bhikkhu, maṇḍo bhikkhū"ti imesu pañcasu ṭhānesu
  khīṇāsavova kathito. "nevasekkhanāsekkho"ti Ettha puthujjanova kathito. Sesesu
  ṭhānesu puthujjanakalyāṇako satta sekkhā khīṇāsavoti ime sabbepi kathitā.
      Evaṁ samaññādīhi bhikkhuṁ dassetvā idāni upasampadāvasena dassetuṁ
  samaggena saṁghenātiādimāha. Tattha samaggena saṁghenāti sabbantimena paricchedena
  pañcavaggakaraṇīye kamme yāvatikā bhikkhū kammappattā, tesaṁ āgatattā chandārahānaṁ
  chandassa āhaṭattā sammukhībhūtānañca appaṭikkosanato ekasmiṁ kamme samaggabhāvaṁ

  *  *  *  *  *  *
  Footnote: 1 chaṂa. tattha
-------------------------------------------------
[page 354]
  Upagatena. Ñatticatutthenāti tīhi anusāvanāhi ekāya ca ñattiyā kātabbena.
  Kammenāti dhammikena vinayakammena. Akuppenāti vatthuñattianusāvanasīmāparisasampatti-
  sampannattā akopetabbataṁ appaṭikkositabbataṁ upagatena. Ṭhānārahenāti
  kāraṇārahena satthusāsanārahena.
      Upasampanno nāma uparibhāvaṁ samāpanno, pattoti attho. Bhikkhubhāvo hi
  uparibhāvo. Tañcesa yathāvuttena kammena samāpannattā upasampannoti vuccati.
  Etena yā imā ehibhikkhūpasampadā saraṇagamanaupasampadā ovādapaṭiggahaṇa-
  upasampadā pañhābyākaraṇaupasampadā garudhammapaṭiggahaṇaupasampadā dūtena upasampadā
  aṭṭhavācikā upasampadā ñatticatutthakammaupasampadāti aṭṭha upasampadā vuttā,
  tāsaṁ ñatticatutthakammaupasampadā dūtena upasampadā aṭṭhavācikā upasampadāti
  imā tisasova thāvarā, sesā buddhe dharamāneyeva ahesuṁ. Tāsu upasampadāsu
  imasmiṁ ṭhāne ayaṁ ñatticatutthakammaupasampadāva adhippetā.
      [511] Pāṭimokkhasaṁvaraniddese pāṭimokkhanti sikkhāpadasīlaṁ. Tañhi yo
  naṁ pāti rakkhati, taṁ mokkheti mocayati āpāyikādīhi dukkhehi, tasmā pāṭimokkhanti
  vuttaṁ. Sīlaṁ patiṭṭhātiādīni tasseva vevacanāni. Tattha sīlanti kāmañcetaṁ saha
  kammavācāpariyosānena ijjhanakassa pāṭimokkhassa vevacanaṁ, evaṁ santepi dhammato
  etaṁ sīlaṁ nāma pāṇātipātādīhi vā viramantassa vattapaṭipattiṁ mā pūrentassa
  cetanādayo dhammā veditabbā. Vuttañhetaṁ paṭisambhidāyaṁ "kiṁ sīlanti cetanā sīlaṁ,
  cetasikaṁ sīlaṁ, saṁvaro sīlaṁ, avītikkamo sīlan"ti. 1-
      Tattha cetanā sīlaṁ nāma pāṇātipātādīhi vā viramantassa vattapaṭipattiṁ
  vā pūrentassa cetanā, cetasikaṁ sīlaṁ nāma pāṇātipātādīhi viramantassa virati.
  Apica cetanā sīlaṁ nāma pāṇātipātādīni pajahantassa satta kammapathacetanā,

  *  *  *  *  *  *
  Footnote: 1 khu.paṭi. 31/89/64 (syā)
-------------------------------------------------
[page 355]
  Cetasikaṁ sīlaṁ nāma "abhijjhaṁ pahāya vigatābhijjhena cetasā viharatī"tiādinā
  nayena saṁyuttamahāvagge vuttā anabhijjhāabyāpādasammādiṭṭhidhammā. Saṁvaro sīlanti
  ettha pañcavidhena saṁvaro veditabbo pāṭimokkhasaṁvaro satisaṁvaro ñāṇasaṁvaro
  khantisaṁvaro viriyasaṁvaroti. Tassa nānākaraṇaṁ visuddhimagge 1- vuttaṁ. Avītikkamo
  sīlanti samādinnasīlassa kāyikavācasiko avītikkamo. Ettha ca saṁvarasīlaṁ
  avītikkamasīlanti idameva nippariyāyato sīlaṁ, cetanā sīlaṁ cetasikaṁ sīlanti pariyāyato
  sīlanti veditabbaṁ.
      Yasmā pana pāṭimokkhasaṁvarasīlena bhikkhu sāsane patiṭṭhāti nāma, tasmā
  taṁ patiṭṭhāti vuttaṁ. Patiṭṭhahati vā ettha bhikkhu, kusaladhammāeva vā ettha
  patiṭṭhahantīti patiṭṭhā. Ayamattho:-
            "sīle patiṭṭhāya naro sapañño cittaṁ paññañca bhāvayaṁ
             ātāpī nipako bhikkhu so imaṁ vijaṭaye jaṭan"ti 2- ca
      "patiṭṭhā mahārāja sīlaṁ sabbesaṁ kusalānaṁ dhammānan"ti ca "sīle
  patiṭṭhitassa kho mahārāja sabbe kusalā dhammā na parihāyantī"ti ca ādisuttavasena
  veditabbo.
      Tadetaṁ pubbuppattiatthena ādi. Vuttampi cetaṁ:-
               "tasmātiha tvaṁ uttiya ādimeva visodhehi kusalesu
          dhammesu. Ko cādi kusalānaṁ dhammānaṁ, sīlañca suvisuddhaṁ diṭṭhi
          ca ujukā"ti. 3-
      Yathā hi nagaravaḍḍhakī nagaraṁ māpetukāmo paṭhamaṁ nagaraṭṭhānaṁ sodheti,
  tato aparabhāge vīthicatukkasiṅghāṭakādiparicchedena vibhajitvā nagaraṁ māpeti, evameva

  *  *  *  *  *  *
  Footnote: 1 visuddhi. 1/8 sīlaniddesa 2 saṁ.sa. 15/23/16
  3 saṁṂa. 19/382/144
-------------------------------------------------
[page 356]
  Yogāvacaro āditova sīlaṁ visodheti, tato aparabhāge samathavipassanāmaggaphalanibbānāni
  sacchikaroti. Yathā vā pana rajako paṭhamaṁ tīhi khārehi vatthaṁ dhovitvā parisuddhe
  vatthe yathicchitaṁ 1- raṅgajātaṁ upaneti. Yathā vā pana cheko cittakāro rūpaṁ
  likhitukāmo āditova bhittiparikammaṁ karoti, tato aparabhāge rūpaṁ samuṭṭhāpeti,
  evameva yogāvacaro āditova sīlaṁ visodhetvā aparabhāge samathavipassanādayo
  dhamme sacchikaroti, tasmā sīlaṁ "ādī"ti vuttaṁ.
      Tadetaṁ caraṇasarikkhakatāya 2- caraṇaṁ. Caraṇāti hi pādā vuccanti, yathā hi
  chinnacaraṇassa purisassa disaṁ gamanābhisaṅkhāro na jāyati, paripuṇṇapādasseva
  jāyati, evameva yassa sīlaṁ bhinnaṁ hoti khaṇḍaṁ aparipuṇṇaṁ, tassa nibbānagamanāya
  ñāṇagamanaṁ na sampajjati. Yassa pana taṁ abhinnaṁ hoti akhaṇḍaṁ paripuṇṇaṁ,
  tassa nibbānagamanāya ñāṇagamanaṁ sampajjati. Tasmā sīlaṁ "caraṇan"ti vuttaṁ.
      Tadetaṁ saṁyamanavasena saññamo, saṁvaraṇavasena saṁvaro, ubhayenāpi sīlasaññamo
  ceva sīlasaṁvaro ca kathito. Vacanattho panettha saṁyameti vītikkamavipphandanaṁ puggalaṁ
  vā saṁyameti vītikkamavasena tassa vipphandituṁ na detīti saññamo. Vītikkamassa
  pavesanadvāraṁ saṁvarati pidahatīti saṁvaro. Mokkhanti 2- uttamaṁ mukhabhūtaṁ vā. Yathā hi
  sattānaṁ catubbidho āhāro mukhena pavisitvā aṅgamaṅgāni pharati, evaṁ yoginopi
  catubhūmikaṁ kusalaṁ sīlamukhena pavisitvā atthasiddhiṁ sampādeti. Tena vuttaṁ
  "mokkhan"ti. Pamukhena 4- sādhūti pāmokkhaṁ, pubbaṅgamaṁ seṭṭhaṁ padhānanti attho.
  Kusalānaṁ dhammānaṁ samāpattiyāti cutabhūmikakusalānaṁ paṭilābhatthāya pāmokkhaṁ pubbaṅgamaṁ
  seṭṭhaṁ padhānanti veditabbaṁ.
      Kāyiko avītikkamoti tividhaṁ kāyasucaritaṁ. Vācasikoti catubbidhaṁ vacīsucaritaṁ.
  Kāyikavācasikoti tadubhayaṁ. Iminā ājīvaṭṭhamakasīlaṁ pariyādāya dasseti. Saṁvutoti

  *  *  *  *  *  *
  Footnote: 1 chaṂa. yadicchakaṁ 2 chaṂa......sarikkhatāya 3 ka. mukhanti 4 chaṂa. pamukhe
-------------------------------------------------
[page 357]
  Pihito, saṁvutindriyo pihitindriyoti attho. Yathā hi saṁvutadvāraṁ gehaṁ "saṁvutaṁ
  gehaṁ pihitaṁ gehan"ti vuccati, evamidha saṁvutindriyo "saṁvuto"ti vutto.
  Pāṭimokkhasaṁvarenāti pāṭimokkhena ca saṁvarena ca, pāṭimokkhasaṅkhātena vā
  saṁvarena. Upetotiādīni vuttatthāneva.
      [512] Iriyatītiādīhi sattahipi padehi pāṭimokkhasaṁvarasīle ṭhitassa bhikkhuno
  iriyāpathavihāro kathito.
      [513] Ācāragocaraniddese kiñcāpi bhagavā samaṇācāraṁ samaṇagocaraṁ
  kathetukāmo "ācāragocarasampannoti atthi ācāro, atthi anācāro"ti padaṁ
  uddhari. Yathā pana maggakusalo puriso maggaṁ ācikkhanto "vāmaṁ muñca dakkhiṇaṁ
  gaṇhā"ti paṭhamaṁ muñcitabbaṁ sabhayamaggaṁ uppathamaggaṁ ācikkhati, pacchā gahetabbaṁ
  khemamaggaṁ ujumaggaṁ, evameva maggakusalapurisasadiso dhammarājā paṭhamaṁ pahātabbaṁ
  buddhapaṭikuṭṭhaṁ anācāraṁ ācikkhitvā pacchā ācāraṁ ācikkhitukāmo "tattha katamo
  anācāro"tiādimāha. Purisena hi ācikkhitamaggo sampajjeyya vā na vā,
  tathāgatena ācikkhitamaggo apaṇṇako indena vissaṭṭhaṁ vajiraṁ viya avirajjhanako
  nibbānanagaraṁyeva samosarati. Tena vuttaṁ "puriso maggakusaloti kho tissa
  tathāgatassetaṁ adhivacanaṁ arahato sammāsambuddhassā"ti. 1-
      Yasmā vā sasīsaṁ nahānena pahīnasedamalajallikassa purisassa mālāgandha-
  vilepanādivibhūsanavidhānaṁ viya pahīnapāpadhammassa kalyāṇadhammasamāyogo sampannarūpo
  hoti, tasmā sedamalajallikaṁ viya pahātabbaṁ paṭhamaṁ anācāraṁ ācikkhitvā
  pahīnasedamalajallikassa mālāgandhavilepanādivibhūsanavidhānaṁ viya pacchā ācāraṁ
  ācikkhitukāmopi tattha katamo anācārotyādimāha. Tattha kāyiko vītikkamoti
  tividhaṁ kāyaduccaritaṁ. Vācasiko vītikkamoti catubbidhaṁ vacīduccaritaṁ. Kāyikavācasiko
  vītikkamoti tadubhayaṁ. Evaṁ ājīvaṭṭhamakasīlasseva vītikkamaṁ dassesi.

  *  *  *  *  *  *
  Footnote: 1 saṁ.kha. 17/84/87
-------------------------------------------------
[page 358]
      Yasmā pana na kevalaṁ kāyavācāhiyeva anācāraṁ ācarati, manasāpi ācaratieva.
  Tasmā taṁ dassetuṁ "sabbampi dussīlyaṁ anācāro"ti vuttaṁ. Tattha ekacciyaṁ 1-
  anācāraṁ vibhajitvā dassento idhekacco veḷudānenātiādimāha. Tattha veḷudānenāti
  paccayahetukena veḷudānena. Vihāre uṭṭhitañhi araññato vā āharitvā
  rakkhitagopitaṁ veḷuṁ "evaṁ me paccayaṁ dassantī"ti upaṭṭhākānaṁ dātuṁ na vaṭṭati.
  Evañhi jīvitaṁ kappento anesanāya micchājīvena jīvati. So diṭṭhe ceva 2-
  dhamme garahaṁ pāpuṇāti, samparāye ca apāyaparipūrako hoti. Attano puggalikaveḷuṁ
  kulasaṅgahatthāya dadaṁ 3- kuladūsakadukkaṭamāpajjati, parapuggalikaṁ theyyacittena dadamāno
  bhaṇḍagghena kāretabbo. Saṁghikepi eseva nayo. Sace pana taṁ issaravatāya
  deti, garubhaṇḍavissajjanamāpajjati.
      Kataro pana veḷu garubhaṇḍaṁ hoti, kataro na hotīti. Yo tāva aropimo
  sayaṁ jāto, so saṁghena paricchinnaṭṭhāneyeva garubhaṇḍaṁ, tato paraṁ na garubhaṇḍaṁ.
  Ropitaṭṭhāne sabbena sabbaṁ garubhaṇḍaṁ. So pana pamāṇena paricchinno
  telanāḷippamāṇopi garubhaṇḍaṁ, na tato heṭṭhā. Yassa pana bhikkhuno telanāḷiyā
  vā kattaradaṇḍena vā attho, tena phātikammaṁ katvā gahetabbo. Phātikammaṁ
  tadagghanakaṁ vā atirekaṁ vā vaṭṭati, onakaṁ 4- na vaṭṭati. Hatthakammampi udakāharaṇamattaṁ
  vā appaharitakaraṇamattaṁ vā na vaṭṭati, taṁ 5- thāvaraṁ kātuṁ vaṭṭati. Tasmā
  pokkharaṇito vā paṁsuṁ uddharitvā sopānaṁ vā attharāpetvā visamaṭṭhānaṁ vā
  samaṁ katvā gahetuṁ vaṭṭati. Phātikammaṁ akatvā gahito tattha vasanteneva
  paribhuñjitabbo, pakkamantena saṁghikaṁ katvā ṭhapetvā gantabbaṁ. Asatiyā gahetvā
  gatena yattha gato sarati, tato paccāharitabbo. Sace antarā bhayaṁ hoti,
  sampattavihāre ṭhapetvā gantabbaṁ.

  *  *  *  *  *  *
  Footnote: 1 Ma. ekaccassa 2 chaṂa. diṭṭheva 3 chaṂa. dadanto
  4 Sī. omakaṁ, chaṂa. ūnakaṁ 5 chaṂa. ayaṁ pāṭho na dissati
-------------------------------------------------
[page 359]
      Manussā vihāraṁ gantvā veḷuṁ yācanti, bhikkhū saṁghikoti dātuṁ na visahanti,
  manussā punappunaṁ yācanti vā tajjenti vā, tadā bhikkhūhi "daṇḍakammaṁ katvā
  gaṇhathā"ti vattuṁ vaṭṭati. Veḷudānaṁ nāma na hoti. Sace te daṇḍakammatthāya
  vāsipharasuādīni vā khādanīyabhojanīyaṁ vā denti, gahetuṁ na vaṭṭati. Vinayaṭṭhakathāyaṁ
  pana "daḍḍhagehā manussā gaṇhitvā gacchantā na vāretabbā"ti vuttaṁ.
      Sace saṁghassa veḷugumbe veḷudūsikā uppajjanti, taṁ ākoṭṭāpentānaṁ 1-
  veḷu nassati, kiṁ kātabbanti. Bhikkhācāre manussānaṁ ācikkhitabbaṁ. Sace koṭṭetuṁ
  na icchanti, samabhāgaṁ labhissathāti vattabbā. Na icchantiyeva, dve koṭṭhāse
  labhissathāti vattabbā. Evampi anicchantesu naṭṭhenattho natthi, tumhākaṁ gaṇe 2-
  sati daṇḍakammaṁ karissatha, koṭṭetvā gaṇhathāti vattabbā. Veḷudānaṁ nāma na
  hoti. Veḷugumbe aggimhi uṭṭhitepi udakena vuyhamānaveḷūsupi eseva nayo.
  Rukkhesupi ayameva kathāmaggo. Rukkho pana sūcidaṇḍakappamāṇo garubhaṇḍaṁ hoti.
  Saṁghike rukkhe koṭṭāpetvā saṁghaṁ anāpucchitvāpi saṁghikaṁ āvāsaṁ kātuṁ labbhati.
  Vacanapathacchedanatthaṁ pana āpucchitvāva kātabbo.
      Puggalikaṁ kātuṁ labbhati na labbhatīti? na labbhati. Hatthakammasīsena pana
  Ekasmiṁ gehe mañcaṭṭhānamattaṁ labbhati. Tīsu gehesu ekaṁ gehaṁ labhati. Sace
  dabbasambhārā puggalikā honti, bhūmi saṁghikā, ekaṁ gehaṁ katvā samabhāgaṁ labhati.
  Dvīsu gehesu ekaṁ gehaṁ labhati. Saṁghikarukkhe saṁghikaṁ āvāsaṁ bādhente saṁghaṁ
  anāpucchā hāretuṁ vaṭṭati na vaṭṭatīti? vaṭṭati, vacanapathacchedanatthaṁ pana
  āpucchitvāva hāretabbo. Sace rukkhaṁ nissāya saṁghassa mahanto lābho hoti, na
  hāretabbo. Puggalikarukkhe saṁghikaṁ āvāsaṁ bādhente rukkhasāmikassa ācikkhitabbaṁ.
  Sace harituṁ na icchati, chedāpetvā hāretabbo. Rukkhaṁ me dethāti codentassa

  *  *  *  *  *  *
  Footnote: 1 chaṂa. akoṭṭāpentānaṁ 2 chaṂa. khaṇe
-------------------------------------------------
[page 360]
  Rukkhaṁ agghāpetvā mūlaṁ dātabbaṁ. Saṁghike rukkhe puggalikāvāsaṁ puggalike ca
  puggalikāvāsaṁ bādhentepi eseva nayo. Valliyampi ayameva kathāmaggo. Valli
  pana yattha vikkāyati, dullabhā hoti, tattha garubhaṇḍaṁ. Sā ca kho upaḍḍhabāhuppamāṇato
  paṭṭhāya, tato heṭṭhā vallikhaṇḍaṁ garubhaṇḍaṁ na hoti.
      Pattadānādīsupi pattadānenāti paccayahetukena pattadānenātiādi sabbaṁ
  veḷudāne vuttanayeneva veditabbaṁ. Garubhaṇḍatāya panettha ayaṁ vinicchayo.
  Pattampi hi yattha vikkāyati, ganthikādayo ganthapalivedhanādīnaṁ 1- atthāya gaṇhanti,
  tādise dullabhaṭṭhāneyeva garubhaṇḍaṁ hotieva. Esa tāva
  kiṁsukapattakaṇṇapilandhanatālapattādīsu vinicchayo.
      Tālapaṇṇampi imasmiṁyeva ṭhāne kathetabbaṁ. Tālapaṇṇampi hi sayaṁ jāte
  tālavane saṁghena paricchinnaṭṭhāneyeva garubhaṇḍaṁ, na tato paraṁ. Ropimatālesu
  sabbampi garubhaṇḍaṁ. Tassa pamāṇaṁ heṭṭhimakoṭiyā aṭṭhaṅgulappamāṇopi rittapotthako.
  Tiṇampi ettheva pakkhipitvā kathetabbaṁ. Yattha pana tiṇaṁ natthi, tattha
  muñjapalālanāḷikerapaṇṇādīhipi chādenti, tasmā tānipi tiṇeneva saṅgahitāni.
  Iti muñjapalālādīsu yaṅkiñci muṭṭhippamāṇaṁ tiṇaṁ nāḷikerapaṇṇādīsu ca
  ekapaṇṇampi saṁghassa dinnaṁ vā tatthajātakaṁ vā bahiārāme saṁghassa tiṇavatthumhi
  jātatiṇaṁ vā rakkhitagopitaṁ garubhaṇḍaṁ hoti. Taṁ pana saṁghakamme ca cetiyakamme ca
  kate atirekaṁ puggalikakamme dātuṁ 2- vaṭṭati. Heṭṭhā vuttaveḷumhipi eseva
  nayo.
      Pupphadāne "ettakesu rukkhesu pupphāni vissajjetvā yāgubhattavatte
  upanentu, ettakesu senāsanapaṭisaṅkharaṇesu upanentū"ti evaṁ niyamitaṭṭhāneeva
  pupphāni garubhaṇḍāni honti. Paratīre sāmaṇerā pupphāni ocinitvā rāsiṁ
  karonti. Pañcaṅgasamannāgato pupphabhājako bhikkhusaṁghaṁ gaṇetvā koṭṭhāse karoti,

  *  *  *  *  *  *
  Footnote: 1 chaṂa. gandhikādayo gandhapaliveṭhānadīnaṁ 2 chaṂa. kātuṁ
-------------------------------------------------
[page 361]
  So sampattaparisāya saṁghaṁ anāpucchitvāva dātuṁ labhati, asammatena pana āpucchitvāva
  dātabbaṁ. Bhikkhu pana kassa pupphāni dātuṁ labhati, kassa dātuṁ na labhatīti.
  Mātāpitūnaṁ gehaṁ haritvāpi gehato pakkosāpetvāpi "vatthupūjaṁ karothā"ti dātuṁ
  labhati, pilandhanatthāya dātuṁ na labhati, sesañātīnaṁ pana haritvā na dātabbaṁ,
  pakkosāpetvā "pūjaṁ karothā"ti dātabbaṁ. Sesajanassa pūjanaṭṭhānaṁ sampattassa
  apaccāsiṁsantena dātabbaṁ. Pupphadānaṁ nāma na hoti. Vihāre bahūni pupphāni
  pupphanti. Bhikkhunā piṇḍāya carantena manusse disvā "vihāre bahūni pupphāni
  pūjethā"ti vattabbaṁ. Vacanamatte doso natthi. Manussā khādanīyabhojanīyaṁ ādāya
  āgamissantīti cittena pana na vattabbaṁ. Sace vadati, khādanīyabhojanīyaṁ
  na paribhuñjitabbaṁ, manussā attano dhammatāya vihāre pupphāni atthīti pucchitvā
  "asukadivase vihāraṁ āgamissāma, sāmaṇerānaṁ pupphāni ocinituṁ mā dethā"ti
  vadanti. Bhikkhū sāmaṇerānaṁ kathetuṁ pamuṭṭhā. Sāmaṇerehi pupphāni ocinitvā
  ṭhapitāni. Manussā bhikkhū upasaṅkamitvā "bhante mayaṁ tumhākaṁ asukadivaseyeva
  ārocayimhā, `sāmaṇerānaṁ pupphāni ocinituṁ mā dethā'ti. Kasmā na vārayitthā"ti.
  "sati Me pamuṭṭhā, pupphāni ocinitamattāneva, 1- na tāva pūjā katā"ti
  vattabbaṁ. "gaṇhatha Pūjethā"ti na vattabbaṁ. Sace vadati, āmisaṁ na paribhuñjitabbaṁ.
        Aparo bhikkhu sāmaṇerānaṁ ācikkhati "asukagāmavāsino pupphāni mā
  ocinitthāti āhaṁsū"ti. Manussāpi āmisaṁ āharitvā dānaṁ datvā vadanti
  "amhākaṁ manussā na bahukā, sāmaṇere 2- amhehi saha pupphāni ocinituṁ
  āṇāpethā"ti. "sāmaṇerehi Bhikkhā laddhā, ye bhikkhācāraṁ na gacchanti, te
  sayameva jānissanti upāsakā"ti vattabbaṁ. Ettakaṁ nayaṁ labhitvā sāmaṇere
  putte vā bhātike vā katvā pupphāni ocināpetuṁ doso natthi, pupphadānaṁ
  nāma na hoti.

  *  *  *  *  *  *
  Footnote: 1 chaṂa. ocita.... 2 Ma. sāmaṇerehi
-------------------------------------------------
[page 362]
      Phaladāne phalampi pupphaṁ viya niyamitameva garubhaṇḍaṁ hoti. Vihāre bahukamhi
  phalāphale sati aphāsukā manussā āgantvā yācanti. Bhikkhū "saṁghikan"ti dātuṁ
  na ussahanti. Manussā vippaṭisārino akkosanti paribhāsanti. Tattha kiṁ
  kātabbanti. Phalehi vā rukkhehi vā paricchinditvā katikā kātabbā "asuke
  ca asuke ca rukkhe 1- ettakāni phalāni gaṇhantā ettakesu vā rukkhesu
  phalāni gaṇhantā na vāretabbā"ti. Corā pana issarā vā balakkārena
  gaṇhantā na vāretabbā. Kuddhā hi te sakalavihārampi nāseyyuṁ. Ādīnavo
  pana kathetabboti.
      Sinānadāne sinānacuṇṇāni koṭṭitāni na garubhaṇḍāni. Akoṭṭito
  rukkhatacova garubhaṇḍaṁ. Cuṇṇaṁ pana agilānassa rajananipakkaṁ vaṭṭati. Gilānassa
  yaṅkiñci cuṇṇaṁ vaṭṭatiyeva. Mattikāpi ettheva pakkhipitvā kathetabbā. Mattikāpi
  hi 2- yattha dullabhā hoti, tattheva garubhaṇḍaṁ. Sāpi heṭṭhimakoṭiyā
  tiṁsapalaguḷapiṇḍappamāṇāva, tato heṭṭhā na garubhaṇḍanti.
      Dantakaṭṭhadāne dantakaṭṭhaṁ acchinnakameva garubhaṇḍaṁ. Yesaṁ sāmaṇerānaṁ
  saṁghato dantakaṭṭhavāro pāpuṇāti, te attano ācariyupajjhāyānaṁ pāṭiyekkaṁ
  dātuṁ na labhanti. Yehi pana ettakāni dantakaṭṭhāni āharitabbānīti
  paricchinditvā vāraṁ gahitāni, te atirekāni ācariyupajjhāyānaṁ dātuṁ labhanti. Ekena
  bhikkhunā dantakaṭṭhamāḷakato bahūni dantakaṭṭhāni na gahetabbāni. Devasikaṁ
  ekekameva gahetabbaṁ pāṭiyekkaṁ vasantenāpi bhikkhusaṁghaṁ gaṇayitvā yattakāni
  attano pāpuṇanti, tattakāneva gahetvā gantabbaṁ. Antarā āgantukesu vā
  āgatesu disaṁ vā pakkamantena āharitvā gahitaṭṭhāneyeva ṭhapetabbāni.
      Cāṭukamyatāyātiādīsu cāṭukamyatā vuccati attānaṁ dāsaṁ viya nīcaṭṭhāne
  ṭhapetvā parassa khalitavacanampi saṇṭhapetvā piyakāmatāya paggayhavacanaṁ. Muggasūpatāyāti 3-
  muggasūpasamānāya saccālikena jīvitakappanatāyetaṁ adhivacanaṁ. Yathā hi muggasūpe

  *  *  *  *  *  *
  Footnote: 1 chaṂa. asukesu ca rukkhesu 2 chaṂa. ayaṁ saddo na dissati
  3 chaṂa. mugasūpyatāti
-------------------------------------------------
[page 363]
  Paccante bahū muggā pākaṁ gacchanti, thokā na gacchanti, evameva saccālikena
  jīvitakappake puggale bahu alikaṁ hoti, appakaṁ saccaṁ. Yathā vā muggasūpassa
  appavisanaṭṭhānaṁ nāma natthi, evameva saccālikavuttino puggalassa appaviṭṭhavācā
  nāma natthi. Siṅghāṭakaṁ viya icchiticchitadhārāya patiṭṭhāti. Tenassa sā musāvāditā
  muggasūpatāti vuttā. Pāribhaṭyatāti paribhaṭakammabhāvo. Paribhaṭassa hi kammaṁ
  pāribhaṭyaṁ, tassa bhāvo pāribhaṭyatā. Alaṅkārakaraṇādīhi dārakakīḷāpanassetaṁ
  adhivacanaṁ.
      Jaṅghapesanikanti gāmantaradesantarādīsu tesaṁ tesaṁ gihīnaṁ sāsanapaṭisāsanaharaṇaṁ.
  Idañhi jaṅghapesanikaṁ nāma attano mātāpitūnaṁ, ye cassa mātāpitaro
  upaṭṭhahanti, tesaṁ sāsanaṁ gahetvā katthaci gamanavasena vaṭṭati. Cetiyassa vā
  saṁghassa vā attano vā kammaṁ karontānaṁ vaḍḍhakīnampi sāsanaṁ harituṁ vaṭṭati.
  Manussā "dānaṁ dassāma, pūjaṁ karissāma, bhikkhusaṁghassa ācikkhathā"ti vadanti.
  "asukattherassa Nāma dethā"ti piṇḍapātaṁ vā bhesajjaṁ vā cīvaraṁ vā denti,
  "vihāre pūjaṁ karothā"ti mālāgandhavilepanādīni vā dhajapaṭākādīni vā niyyādenti,
  sabbaṁ harituṁ vaṭṭati, jaṅghapesanikaṁ nāma na hoti. Sesānaṁ sāsanaṁ gahetvā
  gacchantassa padavāre padavāre doso.
      Aññataraññatarenāti etesaṁ vā veḷudānādīnaṁ aññataraññatarena vejjakammaṁ
  bhaṇḍāgārikakammaṁ piṇḍapaṭipiṇḍakammaṁ saṁghuppādacetiyuppādaupaṭṭhāpanakammanti
  evarūpānaṁ vā micchājīvena jīvitakappanakakammānaṁ yena kenaci. Buddhapaṭikuṭṭhenāti
  buddhehi garahitena paṭisiddhena. Ayaṁ vuccatīti ayaṁ sabbopi anācāro nāma
  kathiyati. Ācāraniddeso vuttapaṭipakkhanayeneva veditabbo.
      [514] Gocaraniddesepi paṭhamaṁ agocarassa vacane kāraṇaṁ heṭṭhā
  vuttanayeneva veditabbaṁ. Ettha ca gocaroti piṇḍapātādīnaṁ atthāya upasaṅkamituṁ
-------------------------------------------------
[page 364]
  Yuttaṭṭhānaṁ gocaro, ayuttaṭṭhānaṁ agocaro. Vesiyā gocaro assāti vesiyāgocaro, 1-
  mittasanthavavasena upasaṅkamitaṭṭhānanti attho. Tattha vesiyā nāma rūpūpajīviniyo
  yena kenacideva sulabhajjhācāratāmittasanthavasinehavasena upasaṅkamanto vesiyāgocaro 1-
  nāma hoti. Tasmā evaṁ upasaṅkamituṁ na vaṭṭati. Kiṁkāraṇā? ārakkhavipattito.
  Evaṁ upasaṅkamantassa hi ciraṁ rakkhitagopitopi samaṇadhammo katipāheneva nassati.
  Sacepi na nassati, garahaṁ labhati. Dakkhiṇāvasena pana upasaṅkamantena satiṁ
  upaṭṭhāpetvā upasaṅkamitabbaṁ. Vidhavā vuccanti matapatikā vā pavutthapatikā vā.
  Thullakumāriyoti mahallikā aniviṭṭhakumāriyo. 2- Paṇḍakāti lokāmisanissitakathābahulā
  ussannakilesā avūpasantapariḷāhā napuṁsakā. Tesaṁ sabbesampi upasaṅkamane
  ādīnavo vuttanayeneva veditabbo. Bhikkhunīsupi eseva nayo. Apica bhikkhū nāma
  ussannabrahmacariyā honti, tathā bhikkhuniyo. Te aññamaññaṁ santhavavasena
  katipāheneva rakkhitagopitaṁ samaṇadhammaṁ nāsenti. Gilānapucchakena pana gantuṁ
  vaṭṭati. Bhikkhunā pupphāni labhitvā pūjanatthāyapi ovādadānatthāyapi gantuṁ
  vaṭṭatiyeva.
      Pānāgāranti surāgāraṁ. 3- Taṁ brahmacariyantarāyakarehi surāsoṇḍehi
  avivittaṁ hoti. Tattha tehi saddhiṁ sahasoṇḍavasena upasaṅkamituṁ na vaṭṭati.
  Brahmacariyantarāyo hoti. Saṁsaṭṭho viharati rājūhītiādīsu rājānoti abhisittā
  vā hontu anabhisittā vā, ye rajjamanusāsanti. Rājamahāmattāti rājūnaṁ
  issariyasadisāya mahatiyā issariyamattāya samannāgatā. Titthiyāti viparītadassanā
  bāhiraparibbājakā. Titthiyasāvakāti bhattivasena tesaṁ paccayadāyakā, etehi saddhiṁ
  saṁsaggajāto hotīti attho.
      Ananulomikena saṁsaggenāti ananulomikasaṁsaggo nāma tissannaṁ sikkhānaṁ
  ananulomo paccanīkasaṁsaggo, yena brahmacariyantarāyaṁ paññattivītikkamaṁ

  *  *  *  *  *  *
  Footnote: 1 ka. vesiyagocaro 2 Ma. anividdhakumāriyo
  3 chaṂa. surāpānagharaṁ
-------------------------------------------------
[page 365]
  Sallekhaparihāniñca pāpuṇāti. Seyyathīdaṁ? rājarājamahāmattehi saddhiṁ sahasokitā
  sahananditā samānasukhadukkhatā 1- uppannesu kiccakaraṇīyesu attanāva yogaṁ āpajjanatā,
  titthiyatitthiyasāvakehi saddhiṁ ekacchandarucisamācāratā ekacchandarucisamācārabhāvāvaho
  vā sinehabahumānasanthavo. Tattha rājarājamahāmattehi saddhiṁ saṁsaggo
  brahmacariyantarāyaṁ karoti. Itarehi tesaṁ laddhiggahaṇaṁ. Tesaṁ pana vādaṁ bhinditvā
  attano laddhiṁ gaṇhāpetuṁ samatthena upasaṅkamituṁ vaṭṭati.
      Idāni aparenapi pariyāyena agocaraṁ dassetuṁ yāni vā pana tāni
  kulānītiādimāraddhaṁ. Tattha assaddhānīti buddhādīsu saddhāvirahitāni. Buddho
  sabbaññū, dhammo niyyāniko, saṁgho supaṭipannoti na saddahanti. Appasannānīti
  cittaṁ pasannaṁ anāvilaṁ kātuṁ na sakkonti. Akkosakaparibhāsakānīti akkosakāni
  ceva paribhāsakāni ca, "corosi, bālosi, muḷhosi, oṭṭhosi, goṇosi, gadrabhosi,
  āpāyikosi, nerayikosi, tiracchānagatosi, natthi tuyhaṁ sugati, duggatiyeva
  pāṭikaṅkhā"ti evaṁ dasahi akkosavatthūhi akkosanti, "hotu idāni taṁ paharissāma
  bandhissāma vadhissāmā"ti evaṁ bhayadassanena paribhāsanti vātyattho. 2- Anatthakāmānīti
  atthaṁ na icchanti, anatthameva icchanti. Ahitakāmānīti ahitameva icchanti, hitaṁ
  na icchanti. Aphāsukakāmānīti phāsukaṁ na icchanti. Aphāsukameva icchanti.
  Ayogakkhemakāmānīti catūhi yogehi khemaṁ nibbhayaṁ na icchanti, sabhayameva icchanti.
  Bhikkhūnanti ettha sāmaṇerāpi saṅgahaṁ gacchanti. Bhikkhunīnanti ettha
  sikkhamānasāmaṇeriyopi. Sabbesampi hi bhagavantaṁ uddissa pabbajitānañceva saraṇagatānañca
  catunnampi parisānaṁ tāni anatthakāmāniyeva. Tathārūpāni kulānīti evarūpāni
  khattiyakulādīni kulāni. Sevatīti nissāya jīvati. Bhajatīti upasaṅkamati. Payirupāsatīti
  punappunaṁ upasaṅkamati. Ayaṁ vuccatītī ayaṁ vesiyādigocarassa vesiyādiko

  *  *  *  *  *  *
  Footnote: 1 chaṂa. samasukhadukkhatā 2 chaṂa. cāti attho
-------------------------------------------------
[page 366]
  Rājādisaṁsaṭṭhassa rājādiko assaddhakulādisevakassa assaddhakulādiko cāti tippakāropi
  ayuttagocaro agocaroti veditabbo.
      Tassa iminā pariyāyena agocaratā veditabbā. Vesiyādiko tāva
  pañcakāmaguṇanissayato agocaroti veditabbo. Yathāha "ko ca bhikkhave bhikkhuno
  agocaro paravisayo, yadidaṁ pañca kāmaguṇā"ti. 1- Rājādiko jhānānuyogassa
  anupanissayato lābhasakkārāsanicakkanipphotanadiṭṭhivipattihetuto 2- ca,
  assaddhakulādiko saddhāhānicittasantosāvahanato agocaroti.
      Gocaraniddese na vesiyāgocarotiādīni vuttapaṭipakkhavasena veditabbāni.
  Opānabhūtānītiādīsu pana opānabhūtānīti udapānabhūtāni bhikkhusaṁghassa catumahāpathe
  khatapokkharaṇī viya yathāsukhaṁ ogāhanakkhamāni cittamahāmattassa gehasadisāni. Tassa
  kira gehe kālatthambho yuttoyeva. Gharadvāraṁ sampattānaṁ bhikkhūnaṁ paccayavekallaṁ
  nāma natthi. Ekadivasaṁ bhesajjavattameva 3- saṭṭhī kahāpaṇāni nikkhamanti.
  Kāsāvapajjotānīti bhikkhubhikkhunīhi nivatthapārutānaṁ kāsāvānaṁyeva pabhāya ekobhāsāni
  bhūtapālaseṭṭhikulasadisāni. Isivātapaṭivātānīti gehaṁ pavisantānaṁ nikkhamantānañca
  bhikkhubhikkhunīsaṅkhātānaṁ isīnaṁ cīvaravātena ceva sammiñjanapasāraṇādijanitasarīravātena
  ca paṭivātāni pavāyitāni viniddhutakibbisāni vā.
      [515] Aṇumattesu vajjesu bhayadassāvitāniddese aṇumattānīti
  aṇuppamāṇā. Vajjāti dosā. Yāni tāni vajjānīti yāni tāni garahitabbaṭṭhena
  vajjāni. Appamattakānīti parittamattakāni khuddakappamāṇāni. Oramattakānīti
  parittatopi orimappamāṇattā oramattakāni. Lahusānīti lahukāni. Lahusammatānīti
  lahūti sammatāni. Saññamakaraṇīyānīti saññamena kattabbapaṭikammāni. Saṁvarakaraṇīyānīti
  saṁvarena 4- kātabbāni saṁvarena kattabbapaṭikammāni. Cittuppādakaraṇīyānīti

  *  *  *  *  *  *
  Footnote: 1 saṁṂa. 19/372/128 2 chaṂa....ṇipphādanato diṭṭhivipattihetuto ca
  3 Sī. bhesajjamattameva 4 Ma. saṁvarantena
-------------------------------------------------
[page 367]
  Cittuppādamattena kattabbapaṭikammāni. Manasikārapaṭibaddhānīti manasā āvajjitamatteneva
  kattabbapaṭikammāni. Kāni pana tānīti. Divāvihāravāsī 1- sumatthero tāva āha
  "anāpattigamanīyāni cittuppādamattakāni, yāni na puna evarūpaṁ karissāmīti
  manasā āvajjitamatteneva sujjhanti. Adhiṭṭhānāvikammaṁ nāmetaṁ kathitan"ti.
  Antevāsiko panassa tipiṭakacūḷanāgatthero panāha "idaṁ pāṭimokkhasaṁvarasīlasseva
  bhājanīyaṁ, tasmā sabbalahukaṁ dukkaṭadubbhāsitaṁ idha vajjanti veditabbaṁ.
  Vuṭṭhānāvikammannāmetaṁ kathitan"ti. Iti imesūti evaṁpakāresu imesu.
  Vajjadassāvīti vajjato dosato dassanasīlo. Bhayadassāvīti catubbidhassa bhayassa kāraṇattā
  bhayato dassanasīlo. Ādīnavadassāvīti idha nindāvahanato āyatiṁ dukkhavipākato
  upariguṇānaṁ antarāyakaraṇato vippaṭisārajananato ca etena nānappakārena ādīnavato
  dassanasīlo.
      Nissaraṇadassāvīti yaṁ tattha nissaraṇaṁ, tassa dassanasīlo. Kiṁ panettha
  nissaraṇanti. Ācariyattheravāde tāva "anāpattigamanīyatāya sati adhiṭṭhānāvikammaṁ
  nissaraṇan"ti kathitaṁ. Antevāsikattheravāde tāva "āpattigamanīyatāya sati
  vuṭṭhānāvikammaṁ nissaraṇan"ti kathitaṁ.
      Tattha tathārūpo bhikkhu aṇumattāni vajjāni vajjato bhayato passati nāma,
  taṁ dassetuṁ ayaṁ nayo kathito. Paramāṇu nāma, aṇu nāma, tajjārī nāma, rathareṇu
  nāma, likkhā nāma, ūkā nāma, dhaññamāso nāma, aṅgulaṁ nāma, vidatthi nāma,
  ratanaṁ nāma, yaṭṭhi nāma, usabhaṁ nāma, gāvutaṁ nāma, yojanaṁ nāMa. Tattha
  paramāṇu nāma ākāsakoṭṭhāsiko maṁsacakkhussa āpāthaṁ nāgacchati, dibbacakkhusseva
  āgacchati. Aṇu nāma bhitticchiddatālacchiddehi paviṭṭhasuriyarasmīsu vaṭṭavaṭṭī 2-
  hutvā paribbhamanto paññāyati. Tajjārī nāma gopathamanussapathacakkapathesu

  *  *  *  *  *  *
  Footnote: 1 Ma. dibbavihāravāsī 2 chaṂa. vaṭṭi vaṭṭi
-------------------------------------------------
[page 368]
  Chijjitvā ubhosu passesu uggantvā tiṭṭhati. Rathareṇu nāma tattha tattheva
  allīyati. Likkhādayo pākaṭāeva. Etesu pana chattiṁsa paramāṇū 1- ekassa aṇuno
  pamāṇaṁ. Chattiṁsa aṇū ekāya tajjāriyā pamāṇaṁ. Chattiṁsa tajjāriyo eko
  rathareṇu. Chattiṁsa rathareṇū ekā likkhā. Satta likkhā ekā ūkā. Satta ūkā
  eko dhaññamāso. Satta dhaññamāsā 2- ekaṅgulaṁ. Tenaṅgulena dvādasaṅgulāni
  vidatthi. Dve vidatthiyo ratanaṁ. Satta ratanāni yaṭṭhi. Tāya yaṭṭhiyā vīsati yaṭṭhiyo
  usabhaṁ. Asīti usabhāni gāvutaṁ. Cattāri gāvutāni yojanaṁ. Tena yojanena
  aṭṭhasaṭṭhiyojanasatasahassubbedho sinerupabbatarājā. Yo bhikkhu aṇumattaṁ vajjaṁ
  aṭṭhasaṭṭhiyojanasatasahassubbedhasinerupabbatasadisaṁ katvā daṭṭhuṁ sakkoti, ayaṁ bhikkhu
  aṇumattāni vajjāni bhayato passati nāMa. Yopi bhikkhu sabbalahukaṁ
  dukkaṭadubbhāsitamattaṁ paṭhamapārājikasadisaṁ katvā daṭṭhuṁ sakkoti, ayaṁ aṇumattāni
  vajjāni vajjato bhayato passati nāmāti veditabbo.
      [516] Samādāya sikkhati sikkhāpadesūti padaniddese bhikkhusikkhāti bhikkhūhi
  sikkhitabbasikkhā. Sā bhikkhunīhi sādhāraṇāpi asādhāraṇāpi bhikkhusikkhāeva nāMa.
  Bhikkhunīsikkhāti bhikkhunīhi sikkhitabbasikkhā. Sāpi bhikkhūhi sādhāraṇāpi
  asādhāraṇāpi bhikkhunīsikkhāeva nāMa. Sāmaṇerasikkhamānasāmaṇerīnaṁ sikkhāpi ettheva
  paviṭṭhā. Upāsakasikkhāti upāsakehi sikkhitabbasikkhā. Sā pañcasīladasasīlavasena
  vaṭṭati. Upāsikāsikkhāti upāsikāhi sikkhitabbasikkhā. Sāpi pañcasīladasasīlavasena
  vaṭṭati. Tattha bhikkhubhikkhunīnaṁ sikkhā yāva arahattamaggā vaṭṭati. Upāsakaupāsikānaṁ
  sikkhā yāva anāgāmimaggā. Tatrāyaṁ bhikkhu attanā sikkhitabbasikkhāpadesueva
  sikkhati, sesasikkhā pana atthuddhāravasena sikkhāpadassa atthadassanatthaṁ 3- vuttā.
  Iti imāsu sikkhāsūti evaṁpakārāsu etāsu sikkhāsu. Sabbena sabbanti sabbena

  *  *  *  *  *  *
  Footnote: 1 chaṂa. paramāṇavo 2 chaṂa. sattadhaññamāsappamāṇaṁ
  3 chaṂa. sikkhāpadassa atthassa dassanatthaṁ, Sī. sikkhāsaddassa atthadassanatthaṁ
-------------------------------------------------
[page 369]
  Sikkhāsamādānena sabbaṁ sikkhaṁ. Sabbathā sabbanti sabbena sikkhitabbākārena sabbaṁ
  sikkhaṁ. Asesaṁ nissesanti sesābhāvato asesaṁ, satisammohena 1- bhinnassapi
  sikkhāpadassa puna pākatikakaraṇato nissesaṁ. Samādāya vattatīti samādiyitvā gahetvā
  vattati. Tena vuccatīti yena kāraṇena etaṁ sabbaṁ sikkhāpadaṁ sabbena sikkhitabbākārena
  samādiyitvā sikkhati pūreti, tena vuccati "samādāya sikkhati sikkhāpadesū"ti.
      [517-518] Indriyesu guttadvāro bhojane mattaññūti padadvayaniddese
  kaṇhapakkhassa paṭhamavacane payojanaṁ ācāraniddese vuttanayeneva veditabbaṁ. Tattha
  katamā indriyesu aguttadvāratātiādīsu pana yaṁ vattabbaṁ, taṁ sabbaṁ
  nikkhepakaṇḍavaṇṇanāyaṁ vuttameva.
      [519] Jāgariyānuyoganiddese pubbarattāpararattanti ettha
  aḍḍharattasaṅkhātāya rattiyā pubbe pubbarattaṁ. Iminā paṭhamayāmañceva pacchābhattañca
  gaṇhāti. Rattiyā pacchā apararattaṁ. Iminā pacchimayāmañceva purebhattañca gaṇhāti.
  Majjhimayāmo panassa bhikkhuno niddākilamathavinodanokāsoti na gahito.
  Jāgariyānuyoganti jāgariyassa asupanabhāvassa anuyogaṁ. Anuyutto hotīti taṁ
  anuyogasaṅkhātaṁ āsevanaṁ bhāvanaṁ anuyutto hoti payutto. 2- Niddese 3- panassa idha
  bhikkhu divasanti pubbaṇho majjhaṇho sāyaṇhoti tayopi divasakoṭṭhāsā gahitā.
  Caṅkamena nisajjāyāti sakalampi divasaṁ imināpi iriyāpathadvayeneva viharanto
  cittassa āvaraṇato āvaraṇīyehi dhammehi pañcahipi nīvaraṇehi sabbākusaladhammehi
  vā cittaṁ parisodheti. Tehi dhammehi visodheti parimoceti. Ṭhānaṁ panettha kiñcāpi
  na gahitaṁ, caṅkamanisajjāsannissitaṁ pana katvā gahetabbameva. Paṭhamayāmanti
  sakalasmimpi paṭhamayāme. Majjhimayāmanti rattindivassa chaṭṭhakoṭṭhāsasaṅkhāte 4-
  majjhimayāme.

  *  *  *  *  *  *
  Footnote: 1 chaṂa. satisammosena 2 chaṂa. sampayutto
  3 abhi. 35/519/300 4 chaṂa. chakoṭṭhāsasaṅkhāte
-------------------------------------------------
[page 370]
      Sīhaseyyanti ettha kāmabhogīseyyā petaseyyā sīhaseyyā tathāgataseyyāti
  catasso seyyā. Tattha "yebhuyyena bhikkhave kāmabhogī sattā vāmena 1- passena
  sentī"ti ayaṁ kāmabhogīseyyā. Tesu hi yebhuyyena dakkhiṇapassena sayāno nāma
  natthi. "yebhuyyena Bhikkhave petā uttānā sentī"ti ayaṁ petaseyyā.
  Appamaṁsalohitattā hi aṭṭhisaṅghāṭajaṭitā ekena passena sayituṁ na sakkonti,
  uttānāva senti. "sīho Bhikkhave migarājā dakkhiṇena passena seyyaṁ kappeti
  .pe. Attamano hotī"ti 2- ayaṁ sīhaseyyā. Tejussadattā hi sīho migarājā
  dve purimapāde ekasmiṁ ṭhāne dve pacchimapāde ekasmiṁ ṭhāne ṭhapetvā naṅguṭṭhaṁ
  antarasatthimhi pakkhipitvā purimapādapacchimapādanaṅguṭṭhānaṁ ṭhitokāsaṁ sallakkhetvā
  dvinnaṁ purimapādānaṁ matthake sīsaṁ ṭhapetvā sayati, divasampi sayitvā pabujjhamāno
  na uttasanto pabujjhati, sīsaṁ pana ukkhipitvā purimapādādīnaṁ ṭhitokāsaṁ sallakkheti.
  Sace kiñci ṭhānaṁ vijahitvā ṭhitaṁ hoti, nayidaṁ tuyhaṁ jātiyā na sūrabhāvassa
  anurūpanti anattamano hutvā tattheva sayati, na gocarāya pakkamati. Avijahitvā
  ṭhite pana tuyhaṁ jātiyā ca sūrabhāvassa ca anurūpamidanti haṭṭhatuṭṭho uṭṭhāya
  sīhavijambhitaṁ vijambhitvā kesarabhāraṁ vidhūnitvā tikkhattuṁ sīhanādaṁ naditvā gocarāya
  pakkamati. Catutthajjhānaseyyā pana tathāgataseyyāti vuccati. Tāsu idha sīhaseyyā
  āgatā. Ayañhi tejussadairiyāpathattā uttamaseyyā nāMa.
      Pāde pādanti dakkhiṇapāde vāmapādaṁ. Accādhāyāti atiādhāya
  īsakaṁ atikkamma ṭhapetvā. Gopphakena hi gopphake jāṇunā vā jāṇumhi
  saṅghaṭṭiyamāne abhiṇhaṁ vedanā uppajjati, cittaṁ ekaggaṁ na hoti, seyyā
  aphāsukā hoti. Yathā pana na saṅghaṭṭeti, evaṁ atikkamma ṭhapite vedanā
  na uppajjati, cittaṁ ekaggaṁ hoti, seyyā phāsukā hoti. Tena vuttaṁ "pāde

  *  *  *  *  *  *
  Footnote: 1 chaṂa. kāmabhogī vāmena 2 aṅ. catukka. 21/246/272
-------------------------------------------------
[page 371]
  Pādaṁ accādhāyā"ti. Sato sampajānoti satiyā ceva sampajānapaññāya ca
  samannāgato hutvā. Iminā supariggāhakaṁ satisampajaññaṁ kathitaṁ. Uṭṭhānasaññaṁ
  manasikaritvāti "asukavelāya nāma uṭṭhahissāmī"ti evaṁ uṭṭhānavelāparicchedakaṁ
  uṭṭhānasaññaṁ citte ṭhapetvā. Evaṁ katvā nippanno hi yathāparicchinnakāleyeva
  uṭṭhātuṁ yutto.
      [520-521] Sātaccaṁ nepakkanti sattaṁ pavattayitabbato sātaccasaṅkhātaṁ
  viriyañceva paripākagatattā nepakkasaṅkhātaṁ paññañca yutto anuyutto
  pavattayamānoyeva jāgariyānuyogaṁ anuyutto viharatīti attho. Ettha ca viriyaṁ
  lokiyalokuttaramissakaṁ kathitaṁ, paññāpi viriyagatikāeva. Viriye lokiyamhi lokiyā,
  lokuttare lokuttarāti attho.
      [522] Bodhipakkhikānaṁ 1- dhammānanti catusaccabodhisaṅkhātassa maggaññāṇassa
  pakkhe bhavānaṁ dhammānaṁ. Ettāvatā sabbepi sattatiṁsa bodhipakkhiyadhamme samūhato
  gahetvā lokiyāyapi bhāvanāya ekārammaṇe ekato pavattanasamatthe bojjhaṅgeyeva
  dassento satta bojjhaṅgātiādimāha. Te lokiyalokuttaramissakāva kathitāti
  veditabbā. Sesamettha heṭṭhā vuttanayattā uttānatthameva.
      [523] Abhikkantetiādiniddese abhikkante paṭikkanteti ettha tāva
  abhikkantaṁ vuccati purato gamanaṁ. Paṭikkantanti nivattanaṁ. Tadubhayampi catūsu
  iriyāpathesu labbhati. Gamane tāva purato kāyaṁ abhiharanto abhikkamati nāMa.
  Paṭinivattanto 2- paṭikkamati nāMa. Ṭhānepi ṭhitakova kāyaṁ purato onamanto 3-
  abhikkamati nāMa. Pacchato apanāmento paṭikkamati nāMa. Nisajjāyapi nisinnakova
  āsanassa purimāṅgābhimukho saṁsaranto abhikkamati nāMa. Pacchimāṅgappadesaṁ
  paccosaranto 4- paṭikkamati nāMa. Nipajjāyapi eseva nayo.

  *  *  *  *  *  *
  Footnote: 1 ka. bodhipakkhiyānaṁ 2 chaṂa. paṭinivattento
  3 chaṂa. onāmento 4 chaṂa. paccāsaṁsaranto
-------------------------------------------------
[page 372]
      Sampajānakārī hotīti sampajaññena sabbakiccakārī, sampajaññassaseva vā
  kārī. So hi abhikkantādīsu sampajaññaṁ karoteva, na katthaci sampajññavirahito
  hoti. Taṁ pana sampajaññaṁ yasmā satisampayuttameva hoti, tenassa niddese
  "sato sampajāno abhikkamati, sato sampajāno paṭikkamatī"ti vuttaṁ.
      Ayañhi abhikkamanto paṭikkamanto vā na muṭṭhassatī asampajāno hoti,
  satiyā pana samannāgato paññāya ca sampajānoyeva abhikkamati ceva paṭikkamati
  ca. Sabbesu abhikkamādīsu catubbidhaṁ sampajaññaṁ otāreti. Catubbidhañhi sampajaññaṁ
  sātthakasampajaññaṁ sappāyasampajaññaṁ gocarasampajaññaṁ asammohasampajaññanti.
  Tattha abhikkamanacitte uppanne cittavaseneva agantvā "kinnu kho 1- me ettha
  gatena, attho atthi natthī"ti atthānatthaṁ pariggahetvā atthapariggaṇhanaṁ
  sātthakasampajaññaṁ. Tattha ca atthoti cetiyadassanabodhidassanasaṁghadassanathera-
  dassanāsubhadassanādivasena dhammato vuḍḍhi. Cetiyaṁ vā bodhiṁ vā disvāpi hi
  buddhārammaṇaṁ pītiṁ saṁghadassanena saṁghārammaṇaṁ pītiṁ uppādetvā tadeva khayato 2-
  sammasanto arahattaṁ pāpuṇāti. There disvā tesaṁ ovāde patiṭṭhāya asubhaṁ
  disvā tattha paṭhamaṁ jhānaṁ uppādetvā tadeva khayato 2- sammasanto arahattaṁ
  pāpuṇāti. Tasmā etesaṁ dassanaṁ sātthaṁ. Keci pana "āmisatopi vuḍḍhi
  atthoyeva, taṁ nissāya brahmacariyānuggahāya paṭipannattā"ti vadanti.
      Gamane pana 3- sappāyāsappāyaṁ pariggahetvā sappāyapariggaṇhanaṁ
  sappāyasampajaññaṁ. Seyyathīdaṁ? cetiyadassanaṁ tāva sātthaṁ. Sace pana cetiyassa
  mahatiyā pūjāya dvādasayojanantare 4- parisā sannipatanti, attano vibhavānurūpaṁ
  itthiyopi purisāpi alaṅkatapaṭiyattā cittakammarūpakāni viya sañcaranti. Tattha cassa
  iṭṭhe ārammaṇe lobho, aniṭṭhe paṭigho, asamapekkhane moho uppajjati,

  *  *  *  *  *  *
  Footnote: 1 chaṂa. ayaṁ saddo na dissati 2 chaṂa. khayavayato
  3 chaṂa. tasmiṁ pana gamane 4 chaṂa. dasadvādasa.....
-------------------------------------------------
[page 373]
  Kāyasaṁsaggāpattiṁ vā āpajjati, jīvitabrahamcariyānaṁ vā antarāyo hoti. Evaṁ
  taṁ ṭhānaṁ asappāyaṁ hoti, vuttappakārāntarāyābhāve sappāyaṁ. Bodhidassanepi
  eseva nayo. Saṁghadassanampi sātthaṁ. Sace pana antogāme mahāmaṇḍapaṁ kāretvā
  sabbarattiṁ dhammassavanaṁ karontesu manussesu vuttappakāreneva janasannipāto
  ceva antarāyo ca hoti. Evaṁ taṁ ṭhānaṁ asappāyaṁ hoti, antarāyābhāve sappāyaṁ
  hoti. Mahāparisaparivārānaṁ therānaṁ dassanepi eseva nayo.
      Asubhadassanampi sātthaṁ, tadatthadīpanatthañca idaṁ vatthu:- eko kira
  daharabhikkhu sāmaṇeraṁ gahetvā dantakaṭṭhatthāya gato, sāmaṇero maggā okkamitvā
  purato gacchanto asubhaṁ disvā paṭhamaṁ jhānaṁ nibbattetvā tadeva pādakaṁ katvā
  saṅkhāre sammasanto tīṇi phalāni sacchikatvā uparimaggatthāya kammaṭṭhānaṁ
  pariggahetvā aṭṭhāsi. Daharo taṁ apassanto "sāmaṇerā"ti pakkosi. So "mayā
  pabbajitadivasato paṭṭhāya bhikkhunā saddhiṁ dve kathā nāma na kathitapubbā,
  aññasmiṁ divase uparivisesaṁ nibbattessāmī"ti cintetvā "kiṁ bhante"ti
  paṭivacanaṁ adāsi. "ehī"ti Ca vutto ekavacaneneva āgantvā "bhante iminā
  tāva maggena gantvā mayā ṭhitokāse muhuttaṁ puratthābhimukho ṭhatvā olokethā"ti
  āha. So tathā katvā tena pattavisesameva pāpuṇi. Evaṁ ekaṁ asubhaṁ dvinnaṁ
  janānaṁ atthāya jātaṁ. Evaṁ sātthampi panetaṁ purisassa mātugāmāsubhaṁ asappāyaṁ,
  mātugāmassa ca purisāsubhaṁ. Sabhāgameva sappāyanti evaṁ sappāyapariggaṇhanaṁ
  sappāyasampajaññaṁ nāMa.
      Evaṁ pariggahitasātthasappāyassa pana aṭṭhatiṁsāya kammaṭṭhānesu attano
  caritaruciyaṁ 1- kammaṭṭhānasaṅkhātaṁ gocaraṁ uggahetvā bhikkhācāragocare taṁ gahetvāva
  gamanaṁ gocarasampajaññaṁ nāma, tassā vibhāvanatthaṁ idaṁ catukkaṁ veditabbaṁ:-

  *  *  *  *  *  *
  Footnote: 1 chaṂa. cittaruciyaṁ
-------------------------------------------------
[page 374]
      Idhekacco bhikkhu harati, na paccāharati, ekacco na harati, paccāharati,
  ekacco pana neva harati, na paccāharati, ekacco harati ca paccāharati ca.
  Tattha yo bhikkhu divasaṁ caṅkamena nisajjāya āvaraṇīyehi dhammehi cittaṁ
  parisodhetvā tathā rattiyā paṭhamayāmamajjhimayāme seyyaṁ kappetvā pacchimayāmepi
  nisajjacaṅkamehi vītināmetvā pageva cetiyaṅgaṇabodhiyaṅgaṇavattaṁ katvā bodhirukkhe
  udakaṁ āsiñcitvā pānīyaṁ paribhojanīyaṁ paccupaṭṭhāpetvā ācariyupajjhāyavattādīni
  sabbāni khandhakavattāni samādāya vattati. So sarīraparikammaṁ katvā senāsanaṁ pavisitvā
  dve tayo pallaṅke usumaṁ gāhāpento kammaṭṭhānamanuyuñjitvā bhikkhācāravelāya
  uṭṭhahitvā kammaṭṭhānasīseneva pattacīvaramādāya senāsanato nikkhamitvā kammaṭṭhānaṁ
  manasikarontova cetiyaṅgaṇaṁ gantvā sace buddhānussatikammaṭṭhānaṁ hoti, taṁ
  avissajjetvāva cetiyaṅgaṇaṁ pavisati. Aññaṁ ce kammaṭṭhānaṁ hoti, sopānamūle
  ṭhatvā hatthena gahitabhaṇḍaṁ viya taṁ ṭhapetvā buddhārammaṇaṁ pītiṁ gahetvā
  cetiyaṅgaṇaṁ āruyha mahantaṁ cetiyaṁ ce, tikkhattuṁ padakkhiṇaṁ katvā catūsu ṭhānesu
  vanditabbaṁ, khuddakaṁ ce, tatheva padakkhiṇaṁ katvā aṭṭhasu ṭhānesu vanditabbaṁ.
  Cetiyaṁ vanditvā bodhiyaṅgaṇaṁ pattenāpi buddhassa bhagavato sammukhā viya nipaccākāraṁ
  dassetvā bodhi vanditabbā.
      So evaṁ cetiyañca bodhiñca vanditvā paṭisāmitaṭṭhānaṁ gantvā paṭisāmitaṁ
  bhaṇḍakaṁ hatthena gaṇhanto viya nikkhittakammaṭṭhānaṁ gahetvā gāmasamīpe
  kammaṭṭhānasīseneva cīvaraṁ pārupitvā gāmaṁ piṇḍāya pavisati. Atha naṁ manussā disvā
  "ayyo no āgato"ti paccuggantvā pattaṁ gahetvā āsanasālāya vā gehe
  vā nisīdāpetvā yāguṁ datvā yāva bhattaṁ na niṭṭhāti, tāva pāde dhovitvā
  telena makkhetvā purato nisīditvā pañhaṁ vā pucchanti, dhammaṁ vā sotukāmā
  honti. Sacepi na kathāpenti, janasaṅgahatthaṁ dhammakathā nāma kātabbāyevāti
-------------------------------------------------
[page 375]
  Aṭṭhakathācariyā vadanti. Dhammakathā hi kammaṭṭhānavinimuttā nāma natthi. Tasmā
  kammaṭṭhānasīseneva āhāraṁ paribhuñjitvā anumodanaṁ vatvā nivattantehipi 1-
  manussehi anugatova gāmato nikkhamitvā tattha te nivattetvā maggaṁ paṭipajjati.
      Atha naṁ puretaraṁ nikkhamitvā bahigāme katabhattakiccāva sāmaṇeradaharabhikkhū
  disvā paccuggantvā pattacīvaramassa gaṇhanti. Porāṇakabhikkhū kira "amhākaṁ
  upajjhāyo amhākaṁ ācariyo"ti na mukhaṁ oloketvā vattaṁ karonti,
  sampattaparicchedeneva karonti. Te taṁ pucchanti "bhante ete manussā tumhākaṁ kiṁ
  honti, mātipakkhato sambandhā pītipakkhato"ti. Kiṁ disvā pucchathāti. Tumhesu
  etesaṁ pemaṁ bahumānanti. "āvuso Yaṁ mātāpitūhipi dukkaraṁ, taṁ ete amhākaṁ
  karonti, pattacīvarampi no etesaṁ santakameva, etesaṁ ānubhāvena neva bhaye
  bhayaṁ na chātake chātakaṁ jānāma, edisā nāma amhākaṁ upakārino natthī"ti
  tesaṁ guṇe kathento gacchati. Ayaṁ vuccati harati na paccāharatīti.
      Yassa pana pageva vuttappakāraṁ vattapaṭipattiṁ 2- karontassa kammajatejo
  pajjalati, anupādinnakaṁ muñcitvā upādinnakaṁ gaṇhāti, sarīrato sedā muccanti,
  kammaṭṭhānaṁ vīthiṁ nārohati, so pageva pattacīvaramādāya vegasāva cetiyaṁ vanditvā
  gorūpānaṁ nikkhamanavelāyameva gāmaṁ yāgubhikkhāya pavisitvā yāguṁ labhitvā āsanasālaṁ
  gantvā pivati, athassa dvattikkhattuṁ ajjhoharaṇamatteneva kammajatejodhātu
  upādinnakaṁ muñcitvā anupādinnakaṁ gaṇhāti, ghaṭasatena nhāto viya
  tejodhātupariḷāhanibbānaṁ patvā kammaṭṭhānasīsena yāguṁ paribhuñjitvā pattañca mukhañca
  dhovitvā antarābhatte kammaṭṭhānaṁ manasikatvā avasesaṭṭhāne piṇḍāya caritvā
  kammaṭṭhānasīsena āhāraṁ paribhuñjitvā tato paṭṭhāya pokhānupokhaṁ 3- upaṭṭhahamānaṁ
  kammaṭṭhānaṁ gahetvāva āgacchati. Ayaṁ vuccati na harati paccāharatīti. Edisā ca

  *  *  *  *  *  *
  Footnote: 1 chaṂa. nivattiyamānehipi 2 Sī. vattapaṭivattaṁ 3 chaṂa. poṅkhānupoṅkhaṁ
-------------------------------------------------
[page 376]
  Bhikkhū yāguṁ pivitvā vipassanaṁ ārabhitvā buddhasāsane arahattaṁ pattā nāma
  gaṇanapathaṁ vītivattā. Sīhaḷadīpeyeva tesu tesu gāmesu āsanasālāya na taṁ
  āsanaṁ atthi, yattha yāguṁ pivitvā arahattaṁ pattā bhikkhū natthīti.
      Yo pana 1- pamādavihārī hoti, nikkhittadhuro sabbavattāni bhinditvā
  pañcavidhacetokhīlavinibandhabaddhacitto viharanto "kammaṭṭhānaṁ nāma atthī"tipi saññaṁ
  akatvā gāmaṁ piṇḍāya pavisitvā ananulomikena gihisaṁsaggena saṁsaṭṭho caritvā
  ca bhuñjitvā ca tuccho nikkhamati. Ayaṁ vuccati neva harati na paccāharatīti.
      Yo panāyaṁ "harati ca paccāharati cā"ti vutto, so gatapaccāgatikavattavasena
  veditabbo:- atthakāmā hi kulaputtā sāsane pabbajitvā dasapi vīsampi
  tiṁsampi cattāḷīsampi paññāsampi satampi ekato vasantā katikavattaṁ katvā
  viharanti "āvuso tumhe na iṇaṭṭā, na bhayaṭṭā, na ājīvikāpakatā pabbajitā,
  dukkhā muccitukāmā panettha pabbajitā. Tasmā gamane uppannakilesaṁ gamaneyeva
  niggaṇhatha. Ṭhāne, nisajjāya, sayane uppannakilesaṁ sayaneyeva niggaṇhathā"ti.
      Te evaṁ katikavattaṁ katvā bhikkhācāraṁ gacchantā aḍḍhausabhausabhāḍḍhagāvuta-
  gāvutantaresu pāsāṇā honti, tāya saññāya kammaṭṭhānaṁ manasikarontāva
  gacchanti. Sace kassaci gamane kileso uppajjati, tattheva naṁ niggaṇhāti. Tathā
  asakkonto tiṭṭhati, athassa pacchato āgacchantopi tiṭṭhati. So "ayaṁ bhikkhu
  tuyhaṁ uppannavitakkaṁ jānāti, ananucchavikaṁ te etan"ti attānaṁ paṭicodetvā
  vipassanaṁ vaḍḍhetvā ariyabhūmiṁ okkamati. Tathā asakkonto nisīdati, athassa
  pacchato āgacchantopi nisīdatīti soeva nayo. Ariyabhūmiṁ okkamituṁ asakkontopi taṁ
  kilesaṁ vikkhambhetvā kammaṭṭhānaṁ manasikarontova gacchati. Na kammaṭṭhānavippayuttena
  cittena pādaṁ uddharati. Uddharati ce, paṭinivattitvā purimapadesaññeva

  *  *  *  *  *  *
  Footnote: 1 chaṂa. ayaṁ saddo na dissati
-------------------------------------------------
[page 377]
  Eti ālindakavāsī mahāpussadevatthero viya. So kira ekūnavīsati vassāni
  gatapaccāgatavattaṁ pūrentoeva vihāsi. Manussāpi sudaṁ 1- antarāmagge kasantā
  ca vapantā ca maddantā ca kammāni karontā theraṁ tathā gacchantaṁ disvā
  "ayaṁ thero punappunaṁ nivattitvā gacchati, kinnu kho maggamuḷho, udāhu kiñci
  pamuṭṭho"ti samullapanti. So taṁ anādiyitvā kammaṭṭhānayuttacitteneva samaṇadhammaṁ
  karonto vīsativassabbhantare arahattaṁ pāpuṇi. Arahattappattadivase cassa
  caṅkamanakoṭiyaṁ adhivatthā devatā aṅgulīhi dīpaṁ ujjāletvā aṭṭhāsi. Cattāropi
  mahārājāno sakko ca devānamindo brahmā ca sahampati upaṭṭhānaṁ āgamiṁsu.
  Tañca obhāsaṁ disvā vanavāsī mahātissatthero taṁ dutiyadivase pucchi "rattibhāge
  āyasmato santike obhāso ahosi, kiṁ so obhāso"ti. Thero vikkhepaṁ karonto
  "obhāso nāma dīpobhāsopi hoti maṇiobhāsopī"ti evamādimāha. Tato
  "paṭicchādetha tumhe"ti nibaddho "āmā"ti paṭijānitvā ārocesi.
      Kālavallimaṇḍapavāsī mahānāgatthero viya ca. Sopi kira gatapaccāgatavattaṁ
  pūrento paṭhamaṁ tāva bhagavato mahāpadhānaṁ pūjessāmīti satta vassāni ṭhānacaṅkamameva
  adhiṭṭhāsi, puna soḷasa vassāni gatapaccāgatavattaṁ pūretvā arahattaṁ pāpuṇi.
  So kammaṭṭhānayutteneva cittena pādaṁ uddharanto vippayuttena cittena uddhate
  pāde paṭinivattento gāmasamīpaṁ gantvā "gāvī nu kho pabbajito nu kho"ti
  āsaṅkanīyapadese ṭhatvā cīvaraṁ pārupitvā kacchakaraṇḍato 2- udakena pattaṁ dhovitvā
  udakagaṇḍūsaṁ karoti. Kiṁkāraṇā? mā me bhikkhaṁ dātuṁ vā vandituṁ vā āgacchante 3-
  manusse "dīghāyukā hothā"ti vacanamattenāpi kammaṭṭhānavikkhepo ahosīti.
  "ajja Bhante katimī"ti divasaṁ vā bhikkhugaṇanaṁ vā pañhaṁ vā pucchito pana udakaṁ
  gilitvā āroceti. Sace divasādipucchakā na honti, nikkhamanavelāya gāmadvāre
  niṭṭhuhitvāva 4- yāti.

  *  *  *  *  *  *
  Footnote: 1 chaṂa. ayaṁ saddo na dissati 2 cha. kacchakantarato
  3 chaṂa. āgate 5 chaṂa. niṭṭhubhitvāva
-------------------------------------------------
[page 378]
      Galambutitthavihāre 1- vassūpagatā paññāsa bhikkhū viya ca. Te kira
  āsāḷhapuṇṇamāya katikavattaṁ akaṁsu "arahattaṁ appatvāva aññamaññaṁ nālapissāmā"ti.
  Gāmañca piṇḍāya pavisantā udakagaṇḍūsaṁ katvā pavisiṁsu. Divasādīsu pucchitesu
  vuttanayena paṭipajjiṁsu. Tattha manussā niṭṭhuhanaṭṭhānaṁ disvā jāniṁsu "ajjeko
  āgato, ajja dve"ti. Evañca cintesuṁ "kinnu kho ete amheheva saddhiṁ
  na sallapanti udāhu aññamaññampi, yadi aññamaññaṁ na sallapanti, addhā
  vivādajātā bhavissanti. Etha ne aññamaññaṁ khamāpessāmā"ti sabbe vihāraṁ
  gantvā paññāsāya bhikkhūsu dvepi bhikkhū ekokāse nāddasaṁsu. Tato yo tesu
  cakkhumā puriso, so āha "na bho kalahakārakānaṁ vasanokāso īdiso hoti,
  susammaṭṭhaṁ cetiyaṅgaṇabodhiyaṅgaṇaṁ, sunikkhittā sammajjaniyo, supatiṭṭhitaṁ 2-
  pānīyaparibhojanīyan"ti. Te tatova nivattā. Tepi bhikkhū antotemāseyeva arahattaṁ
  patvā mahāpavāraṇāya visuddhipavāraṇaṁ pavāresuṁ.
      Evaṁ kālavallimaṇḍapavāsī mahānāgatthero viya galambutitthavihāre vassūpagatā
  bhikkhū viya ca kammaṭṭhānayutteneva cittena pādaṁ uddharanto gāmasamīpaṁ gantvā
  udakagaṇḍūsaṁ katvā vīthiyo sallakkhetvā yattha surāsoṇḍadhuttādayo kalahakārakā
  caṇḍahatthiassādayo vā natthi. Taṁ vīthiṁ paṭipajjati. Tattha piṇḍāya caranto na
  turitaturito viya javena gacchati. Na hi javanapiṇḍapātikadhutaṅgaṁ nāma kiñci atthi.
  Visamabhūmibhāgappattaṁ pana udakasakaṭaṁ viya niccalo hutvā gacchati. Antaragharaṁ 3-
  paviṭṭho ca dātukāmaṁ vā adātukāmaṁ vā sallakkhetuṁ tadanurūpaṁ kālaṁ āgamento
  bhikkhaṁ gahetvā antogāme vā bahigāme vā vihārameva vā āgantvā yathāphāsuke
  paṭirūpe okāse nisīditvā kammaṭṭhānaṁ manasikaronto āhāre paṭikūlasaññaṁ
  upaṭṭhapetvā akkhabbhañjanavaṇālepanaputtamaṁsūpamavasena paccavekkhanto

  *  *  *  *  *  *
  Footnote: 1 chaṂa. kalamba.... evamuparipi 2 chaṂa. sūpaṭṭhapitaṁ 3 chaṂa. anugharaṁ
-------------------------------------------------
[page 379]
  Aṭṭhaṅgasamannāgataṁ āhāraṁ āhāreti, neva davāya na madāya na maṇḍanāya na vibhūsanāya
  .pe. Phāsuvihāro cāti. Bhuttāvī ca udakakiccaṁ katvā muhuttaṁ bhattakilamathaṁ
  paṭipassambhetvā yathā purebhattaṁ, evaṁ pacchābhattaṁ purimayāmaṁ pacchimayāmañca
  kammaṭṭhānameva manasikaroti. Ayaṁ vuccati harati ca paccāharati cāti.
      Imaṁ pana haraṇapaccāharaṇasaṅkhātaṁ gatapaccāgatavattaṁ pūrento yadi
  upanissayasampanno hoti, paṭhamavayeeva arahattaṁ pāpuṇāti. No ce paṭhamavaye
  pāpuṇāti, atha majjhimavaye pāpuṇāti. No ce majjhimavaye pāpuṇāti, atha
  pacchimavaye pāpuṇāti. No ce pacchimavaye pāpuṇāti, atha maraṇasamaye pāpuṇāti.
  No ce maraṇasamaye pāpuṇāti, atha devaputto hutvā pāpuṇāti. No ce devaputto
  hutvā pāpuṇāti, anuppanne buddhe nibbatto paccekabodhiṁ sacchikaroti. No
  ce paccekabodhiṁ sacchikaroti, atha buddhānaṁ sammukhībhāve khippābhiñño vā hoti,
  seyyathāpi thero bāhiyo dāruciriyo, mahāpañño vā seyyathāpi thero sāriputto,
  mahiddhiko vā seyyathāpi thero mahāmoggallāno, dhutaṅgadharo vā seyyathāpi
  thero mahākassapo, dibbacakkhuko vā seyyathāpi thero anuruddho, vinayadharo vā
  seyyathāpi thero upāli, dhammakathiko vā seyyathāpi thero puṇṇo mantāniputto,
  āraññiko vā seyyathāpi thero revato, bahussuto vā seyyathāpi thero
  ānando, sikkhākāmo vā seyyathāpi thero rāhulo buddhaputtoti. Iti imasmiṁ
  catukke yvāyaṁ harati ca paccāharati ca, tassa gocarasampajaññaṁ sikhāppattaṁ hoti.
      Abhikkamādīsu pana asammuyhanaṁ asammohasampajaññaṁ, taṁ evaṁ veditabbaṁ:-
  idha bhikkhu abhikkamanto vā paṭikkamanto vā yathā andhabālaputhujjanā abhikkamādīsu
  "attā abhikkamati, attanā abhikkamo nibbattito"ti vā "ahaṁ abhikkamāmi,
  mayā abhikkamo nibbattito"ti vā sammuyhanti, tathā asammuyhanto "abhikkamāmī"ti
  citte uppajjamāne teneva cittena saddhiṁ cittasamuṭṭhānā vāyodhātu viññattiṁ
-------------------------------------------------
[page 380]
  Janayamānā uppajjati. Iti cittakiriyāvāyodhātuvipphāravasena ayaṁ kāyasammato
  aṭṭhisaṅghāto abhikkamati, tassevaṁ abhikkamato ekekapāduddharaṇe paṭhavīdhātu
  āpodhātūti dve dhātuyo omattā honti mandā, itarā dve adhimattā honti
  balavatiyo. Tathā atiharaṇavītiharaṇesu. Vossajjane tejodhātu vāyodhātūti dve
  dhātuyo omattā honti mandā, itarā dve adhimattā honti balavatiyo. Tathā
  sannikkhepanasannirumbhanesu. 1- Tattha uddharaṇe pavattā rūpārūpadhammā atiharaṇaṁ
  na pāpuṇanti, tathā atiharaṇe pavattā vītiharaṇaṁ, vītiharaṇe pavattā vossajjanaṁ,
  vossajjane pavattā sannikkhepanaṁ, sannikkhepane pavattā sannirumbhanaṁ 2- na
  pāpuṇanti. Tattha tattheva pabbapabbaṁ sandhisandhi odhiodhi hutvā tattakapāle
  pakkhittaṁ tilaṁ viya taṭataṭāyantā 3- bhijjanti. Tattha ko eko abhikkamati, kassa
  vā ekassa abhikkamanaṁ. Paramatthato hi dhātūnaṁyeva gamanaṁ, dhātūnaṁ ṭhānaṁ, dhātūnaṁ
  nisajjā, dhātūnaṁ sayanaṁ. Tasmiṁ tasmiñhi koṭṭhāse saddhiṁ rūpehi.
            Aññaṁ uppajjati 4- cittaṁ aññaṁ cittaṁ nirujjhati
            avīcimanusambandho nadīsotova pavattatīti.
      Evaṁ abhikkamādīsu asammuyhanaṁ asammohasampajaññaṁ nāmāti. Niṭṭhito
  abhikkante paṭikkante sampajānakārī hotīti padassattho.
      Ālokite vilokiteti ettha pana ālokitaṁ nāma purato pekkhanaṁ.
  Vilokitaṁ nāma anudisā pekkhanaṁ. Aññānipi heṭṭhā upari pacchato pekkhanavasena
  olokitaullokitāpalokitāni nāma honti, tāni idha na gahitāni. Sāruppavasena
  pana imāneva dve gahitāni, iminā vā mukhena sabbānipi tāni gahitānevāti.
      Tattha ālokessāmīti citte uppanne cittavaseneva anoloketvā
  atthapariggaṇhanaṁ sātthakasampajaññaṁ, taṁ āyasmantaṁ nandaṁ kāyasakkhiṁ katvā veditabbaṁ.
  Vuttañhetaṁ bhagavatā:-

  *  *  *  *  *  *
  Footnote: 1 chaṂa. sannikkhepanasannirujjhanesu 2 chaṂa. sannirujjhanaṁ
  3 chaṂa. paṭapaṭāyantā 4 chaṂa. uppajjate
-------------------------------------------------
[page 381]
               "sace Bhikkhave nandassa puratthimā disā āloketabbā
          hoti, sabbañcetaso 1- samannāharitvā nando puratthimaṁ disaṁ
          āloketi `evaṁ me puratthimaṁ disaṁ ālokayato nābhijjhādomanassā
          pāpakā akusalā dhammā anvāssavissantī'ti. Itiha sātthakasampajāno
          hoti. Sace bhikkhave nandassa pacchimā disā, uttarā
          disā, dakkhiṇā disā, uddhaṁ, adho, anudisā āloketabbā
          hoti, sabbañcetaso 1- samannāharitvā nando anudisaṁ anuviloketi
          `evaṁ me anudisaṁ anuvilokayato .pe. Sampajāno hotī"ti. 2-
      Apica idhāpi pubbe vuttacetiyadassanādivaseneva sātthakatā ca sappāyatā
  ca veditabbā.
      Kammaṭṭhānassa pana avijahanameva gocarasampajaññaṁ. Tasmā
  khandhadhātuāyatanakammaṭṭhānikehi attano kammaṭṭhānavaseneva kasiṇādikammaṭṭhānikehi vā pana
  kammaṭṭhānasīseneva ālokanavilokanaṁ kātabbaṁ.
      Abbhantare attā nāma ālokitā 3- vā vilokitā 4- vā natthi,
  ālokessāmīti pana citte uppajjamāne teneva cittena saddhiṁ cittasamuṭṭhānā
  vāyodhātu viññattiṁ janayamānā uppajjati. Iti cittakiriyāvāyodhātuvipphāravasena
  heṭṭhimaṁ akkhidalaṁ adho sīdati, uparimaṁ uddhaṁ laṅgheti, koci yantakena vivaranto
  nāma natthi, tato cakkhuviññāṇaṁ dassanakiccaṁ sādhentaṁ uppajjatīti evaṁ pajānanaṁ
  panettha asammohasampajaññaṁ nāMa.
      Apica mūlapariññāāgantukatāvakālikabhāvavasena panettha asammohasampajaññaṁ
  veditabbaṁ. Mūlapariññāvasena tāva:-

  *  *  *  *  *  *
  Footnote: 1 chaṂa. sabbaṁ cetasā 2 aṅ.aṭṭhaka. 23/99/168-9 (syā)
  3 chaṂa. āloketā 4 chaṂa. viloketā
-------------------------------------------------
[page 382]
               Bhavaṅgamāvajjanañceva dassanaṁ sampaṭicchanaṁ
               santīraṇaṁ voṭṭhabbanaṁ javanaṁ bhavati sattamaṁ.
      Tattha bhavaṅgaṁ upapattibhavassa aṅgakiccaṁ sādhayamānaṁ pavattati, taṁ āvaṭṭetvā
  kiriyāmanodhātu āvajjanakiccaṁ sādhayamānā, tannirodhā cakkhuviññāṇaṁ dassanakiccaṁ
  sādhayamānaṁ, tannirodhā vipākamanodhātu sampaṭicchannakiccaṁ sādhayamānā, tannirodhā
  vipākamanoviññāṇadhātu santīraṇakiccaṁ sādhayamānā, tannirodhā kiriyāmanoviññāṇadhātu
  voṭṭhabbanakiccaṁ sādhayamānā, tannirodhā sattakkhattuṁ javanaṁ javati. Tattha
  paṭhamajavanepi "ayaṁ itthī, ayaṁ puriso"ti rajjanadussanamuyhanavasena ālokitavilokitaṁ
  na hoti. Dutiyajavanepi .pe. Sattamajavanepi. Etesu pana yuddhamaṇḍale yodhesu
  viya heṭṭhupariyavasena bhijjitvā patitesu "ayaṁ itthī, ayaṁ puriso"ti rajjanādivasena
  ālokitavilokitaṁ hoti. Evantāvettha mūlapariññāvasena asammohasampajaññaṁ
  veditabbaṁ.
      Cakkhudvāre pana rūpe āpāthagate bhavaṅgacalanato uddhaṁ sakasakakiccanipphādanavasena
  āvajjanādīsu uppajjitvā niruddhesu avasāne javanaṁ uppajjati, taṁ pubbe
  uppannānaṁ āvajjanādīnaṁ gehabhūte cakkhudvāre āgantukapuriso viya hoti. Tassa yathā
  paragehe kiñci yācituṁ paviṭṭhassa āgantukapurisassa gehasāmikesupi tuṇhimāsinesu
  āṇākaraṇaṁ na yuttaṁ, evaṁ āvajjanādīnaṁ gehabhūte cakkhudvāre āvajjanādīsupi
  arajjantesu adussantesu amuyhantesu ca rajjanadussanamuyhanaṁ ayuttanti evaṁ
  āgantukabhāvavasena asammohasampajaññaṁ veditabbaṁ.
      Yāni panetāni cakkhudvāre voṭṭhabbanapariyosānāni cittāni uppajjanti,
  tāni saddhiṁ sampayuttadhammehi tattha tattheva bhijjanti, aññamaññaṁ na passantīti
  ittarāni tāvakālikāni honti. Tattha yathā ekasmiṁ ghare sabbesu mānusakesu
  matesu avasesassa ekakassa taṁkhaṇaṁyeva maraṇadhammassa na yuttā naccagītādīsu
-------------------------------------------------
[page 383]
  Abhirati nāma, evameva ekadvāre sasampayuttesu āvajjanādīsu tattha tattheva
  matesu avasesassa taṁkhaṇaṁyeva maraṇadhammassa javanassāpi rajjanadussanamuyhanavasena
  abhirati nāma na yuttāti. Evaṁ tāvakālikabhāvavasena asammohasampajaññaṁ
  veditabbaṁ.
      Apica khandhāyatanadhātupaccayapaccavekkhaṇavasenapetaṁ veditabbaṁ. Ettha hi
  cakkhu ceva rūpāni ca rūpakkhandho, dassanaṁ viññāṇakkhandho, taṁsampayuttā vedanā
  vedanākkhandho, saññā saññākkhandho, phassādiko 1- saṅkhārakkhandho. Evametesaṁ
  pañcannaṁ khandhānaṁ samavāye ālokanavilokanaṁ paññāyati. Tattha ko eko
  āloketi, ko viloketi.
      Tathā cakkhu cakkhvāyatanaṁ, rūpaṁ rūpāyatanaṁ, dassanaṁ manāyatanaṁ, vedanādayo
  taṁsampayuttā dhammā dhammāyatanaṁ. Evametesaṁ catunnaṁ āyatanānaṁ samavāye
  ālokanavilokanaṁ paññāyati. Tattha ko eko āloketi, ko viloketi.
      Tathā cakkhu cakkhudhātu, rūpaṁ rūpadhātu, dassanaṁ cakkhuviññāṇadhātu, taṁsampayuttā
  vedanādayo dhammā dhammadhātu. Evametāsaṁ catunnaṁ dhātūnaṁ samavāye ālokanavilokanaṁ
  paññāyati. Tattha ko eko āloketi, ko viloketi.
      Tathā cakkhu nissayapaccayo, rūpaṁ ārammaṇapaccayo, āvajjanaṁ
  anantarasamanantarānantarūpanissayanatthivigatapaccayo, āloko upanissayapaccayo, vedanādayo
  sahajātādipaccayā. Evametesaṁ paccayānaṁ samavāye ālokanavilokanaṁ
  paññāyati. Tattha ko eko āloketi, ko viloketīti evamettha
  khandhāyatanadhātupaccayapaccavekkhaṇavasenāpi asammohasampajaññaṁ veditabbaṁ.
      Sammiñjite pasāriteti pabbānaṁ sammiñjanapasāraṇe. Tattha cittavaseneva
  sammiñjanapasāraṇaṁ akatvā hatthapādānaṁ sammiñjanapasāraṇapaccayā atthānatthaṁ

  *  *  *  *  *  *
  Footnote: 1 chaṂa. phassādikā
-------------------------------------------------
[page 384]
  Pariggaṇhitvā 1- tattha atthapariggaṇhanaṁ sātthakasampajaññaṁ. Tattha hatthapāde
  aticiraṁ sammiñjitvā vā pasāretvāeva vā ṭhitassa khaṇe khaṇe vedanā
  uppajjanti, cittaṁ ekaggataṁ na labhati, kammaṭṭhānaṁ paripatati, visesaṁ nādhigacchati.
  Kāle sammiñjantassa kāle pasārentassa pana tā vedanā nuppajjanti,
  cittaṁ ekaggaṁ hoti, kammaṭṭhānaṁ phātiṁ gacchati, visesamadhigacchatīti evaṁ
  atthānatthapariggaṇhanaṁ veditabbaṁ.
      Atthe pana satipi sappāyāsappāyaṁ pariggaṇhitvā 1- sappāyapariggaṇhanaṁ
  sappāyasampajaññaṁ.
      Tatrāyaṁ nayo:- mahācetiyaṅgaṇe kira daharabhikkhū sajjhāyaṁ gaṇhanti,
  tesaṁ piṭṭhipasse daharabhikkhuniyo dhammaṁ suṇanti. Tatreko daharo hatthaṁ pasārento
  kāyasaṁsaggaṁ patvā teneva kāraṇena gihī jāto. Aparo bhikkhu pādaṁ pasārento
  aggimhi pasāresi, aṭṭhiṁ āhacca pādo jhāyi. Aparo bhikkhu vammike pasāresi,
  so āsīvisena daṭṭho. Aparo bhikkhu cīvarakuṭidaṇḍake pasāresi, taṁ maṇisappo
  ḍaṁsi. Tasmā evarūpe asappāye apasāretvā sappāye pasāretabbaṁ. Idamettha
  sappāyasampajaññaṁ.
      Gocarasampajaññaṁ pana mahātheravatthunā dīpetabbaṁ:- mahāthero kira
  divāṭṭhāne nisinno antevāsikehi saddhiṁ kathayamāno sahasā hatthaṁ sammiñjitvā
  puna yathāṭhāne ṭhapetvā saṇikaṁ sammiñjesi, taṁ antevāsikā pucchiṁsu "kasmā
  bhante sahasā hatthaṁ sammiñjitvā puna yathāṭhāne ṭhapetvā saṇikaṁ sammiñjathā"ti. 2-
  "yato Paṭṭhāyāhaṁ 3- āvuso kammaṭṭhānaṁ manasikātuṁ āraddho, na me kammaṭṭhānaṁ
  muñcitvā hattho sammiñjitapubbo, idāni pana me tumhehi saddhiṁ kathayamānena
  kammaṭṭhānaṁ muñcitvā sammiñjito, tasmā puna yathāṭhāne ṭhapetvā sammiñjesin"ti.

  *  *  *  *  *  *
  Footnote: 1 chaṂa. pariggahetvā 2 chaṂa. samiñjitthāti 3 chaṂa. paṭṭhāya mayā
-------------------------------------------------
[page 385]
  "sādhu Bhante bhikkhunā nāma evarūpena bhavitabban"ti evametthāpi
  kammaṭṭhānāvijahanameva gocarasampajaññanti veditabbaṁ.
      Abbhantare attā nāma koci sammiñjanto vā pasārento vā natthi,
  vuttappakāracittakiriyāvāyodhātuvipphārena pana suttākaḍḍhanavasena dāruyantassa
  hatthapādacalanaṁ viya sammiñjanapasāraṇaṁ hotīti evaṁ parijānanaṁ panettha
  asammohasampajaññanti veditabbaṁ.
      Saṅghāṭipattacīvaradhāraṇeti ettha saṅghāṭicīvarānaṁ nivāsanapārupanavasena
  pattassa bhikkhāpaṭiggahaṇādivasena paribhogo dhāraṇaṁ nāMa. Tattha saṅghāṭicīvaradhāraṇe
  tāva nivāsetvā pārupitvā ca piṇḍāya carato "āmisalābho sītassa
  paṭighātāyā"tiādinā nayena bhagavatā vuttappakāroyeva ca attho attho nāMa.
  Tassa vasena sātthakasampajaññaṁ veditabbaṁ.
      Uṇhapakatikassa pana dubbalassa ca cīvaraṁ sukhumaṁ sappāyaṁ, sītālukassa
  ghanaṁ dupaṭṭaṁ. Viparītaṁ asappāyaṁ. Yassa kassaci jiṇṇaṁ asappāyameva. Aggaḷādidānena
  hissa taṁ palibodhakaraṁ hoti. Tathā paṭṭuṇṇadukūlādibhedaṁ corānaṁ lobhanīyacīvaraṁ.
  Tādisañhi araññe ekakassa nivāsantarāyakaraṁ jīvitantarāyakaraṁ vāpi 1- hoti.
  Nippariyāyena pana yaṁ nimittakammādimicchājīvavasena uppannaṁ, yañcassa sevamānassa
  akusalā dhammā abhivaḍḍhanti, kusalā dhammā parihāyanti, taṁ asappāyaṁ. Viparītaṁ
  sappāyaṁ. Tassa vasenettha sappāyasampajaññaṁ kammaṭṭhānāvijahanavaseneva ca
  gocarasampajaññaṁ veditabbaṁ.
      Abbhantare attā nāma koci cīvaraṁ pārupanto natthi, vuttappakāracitta-
  kiriyāvāyodhātuvipphāreneva pana cīvarapārupanaṁ hoti. Tattha cīvarampi acetanaṁ,
  kāyopi acetano. Cīvaraṁ na jānāti "mayā kāyo pārupito"ti. Kāyopi na

  *  *  *  *  *  *
  Footnote: 1 chaṂa. cāpi
-------------------------------------------------
[page 386]
  Jānāti "ahaṁ cīvarena pārupito"ti. Dhātuyova dhātusamūhaṁ paṭicchādenti paṭapilotikāya
  potthakarūpapaṭicchādane viya. Tasmā neva sundaraṁ cīvaraṁ labhitvā somanassaṁ kātabbaṁ,
  nāsundaraṁ labhitvā domanassaṁ. Nāgavammikacetiyarukkhādīsu hi keci
  mālāgandhadhūpavatthādīhi sakkāraṁ karonti, keci gūthamuttakaddamadaṇḍasatthappahārādīhi
  asakkāraṁ. Na tena 1- nāgavammikarukkhādayo somanassaṁ vā domanassaṁ vā karonti,
  evameva neva sundaraṁ cīvaraṁ labhitvā somanassaṁ kātabbaṁ, nāsundaraṁ labhitvā
  domanassanti evaṁ pavattapaṭisaṅkhānavasenettha asammohasampajaññaṁ veditabbaṁ.
      Pattadhāraṇepi pattaṁ sahasāva aggahetvā "imaṁ gahetvā piṇḍāya
  caramāno bhikkhaṁ labhissāmī"ti evaṁ pattaggahaṇapaccayā paṭilabhitabbātthavasena
  sātthakasampajaññaṁ veditabbaṁ. Kīsadubbalasarīrassa pana garupatto asappāyo, yassa
  kassaci catupañcagaṇṭhikāhato dubbisodhanīyo asappāyova. Duddhotapatto hi na
  vaṭṭati, taṁ dhovantasseva cassa palibodho hoti. Maṇivaṇṇapatto pana lobhanīyova
  cīvare vuttanayeneva asappāyo. Nimittakammādivasena pana laddho, yañcassa
  sevamānassa akusalā dhammā abhivaḍḍhanti, kusalā dhammā parihāyanti, ayaṁ
  ekantāsappāyova, viparīto sappāyo. Tassa vasenettha sappāyasampajaññaṁ
  kammaṭṭhānāvijahanavaseneva gocarasampajaññaṁ veditabbaṁ.
      Abbhantare attā nāma koci pattaṁ gaṇhanto natthi, vuttappakāracittakiriyā-
  vāyodhātuvipphāravaseneva pana pattaggahaṇaṁ nāma hoti. Tattha pattopi
  acetano, hatthāpi acetanā. Patto na jānāti "ahaṁ hatthehi gahito"ti. Hatthāpi
  na jānanti "patto amhehi gahito"ti. Dhātuyova dhātusamūhaṁ gaṇhanti saṇḍāsena
  aggivaṇṇapattaggahaṇe viyāti evaṁ pavattapaṭisaṅkhānavasenettha
  asammohasampajaññaṁ veditabbaṁ.

  *  *  *  *  *  *
  Footnote: 1 chaṂa. tehi
-------------------------------------------------
[page 387]
      Apica yathā chinnahatthapāde vaṇamukhehi paggharitapubbalohitakimikule
  nīlamakkhikasamparikiṇṇe anāthasālāyaṁ anāthamanusse disvā dayālukā purisā tesaṁ
  vaṇabandhapaṭacoḷakāni ceva kapālādīhi ca bhesajjāni upanāmenti. Tattha coḷakānipi
  kesañci saṇhāni kesañci thūlāni pāpuṇanti. Bhesajjakapālakānipi kesañci
  susaṇṭhānāni kesañci dussaṇṭhānāni pāpuṇanti. Na te tattha sumanā
  vā honti dummanā vā. Vaṇapaṭicchādanamatteneva hi coḷakena
  bhesajjapaṭiggahaṇamatteneva ca kapālakena tesaṁ attho, evameva yo bhikkhu vaṇacoḷakaṁ
  viya cīvaraṁ bhesajjakapālakaṁ viya ca pattaṁ kapāle bhesajjamiva ca patte laddhabhikkhaṁ
  sallakkheti, ayaṁ saṅghāṭipattacīvaradhāraṇe asammohasampajaññena uttamasampajānakārīti
  veditabbo.
      Asitādīsu asiteti piṇḍapātādibhojane. Pīteti yāguādipāne. Khāyiteti
  piṭṭhakhajjakādikhādane. Sāyiteti madhuphāṇitādisāyane. Tattha "neva davāyā"tiādinā
  nayena vutto aṭṭhavidhopi attho attho nāMa. Tassa vasena sātthakasampajaññaṁ
  veditabbaṁ.
      Lūkhapaṇītatittakamadhurādīsu pana yena bhojanena yassa aphāsu hoti, taṁ
  tassa asappāyaṁ. Yaṁ pana nimittakammādivasena paṭiladdhaṁ, yañcassa bhuñjato akusalā
  dhammā abhivaḍḍhanti, kusalā dhammā parihāyanti, taṁ ekantaṁ asappāyameva. Viparītaṁ
  sappāyaṁ. Tassa vasenettha sappāyasampajaññaṁ kammaṭṭhānāvijahanavaseneva ca
  gocarasampajaññaṁ veditabbaṁ.
      Abbhantare attā nāma koci bhuñjako natthi, vuttappakāracittakiriyāvāyodhātu-
  vipphāreneva pana pattapaṭiggahaṇaṁ nāma hoti. Cittakiriyāvāyodhātuvipphāreneva
  hatthassa patte otāraṇaṁ nāma hoti. Cittakiriyāvāyodhātuvipphāreneva ālopakaraṇaṁ
  ālopauddharaṇaṁ mukhavivaraṇañca hoti. Na koci kuñcikāya, na yantakena hanukaṭṭhīni 1-

  *  *  *  *  *  *
  Footnote: 1 chaṂa. hanukaṭṭhiṁ
-------------------------------------------------
[page 388]
  Vivarati, cittakiriyāvāyodhātuvipphāreneva ālopassa mukhe ṭhapanaṁ uparidantānaṁ
  musalakiccasādhanaṁ heṭṭhādantānaṁ udukkhalakiccasādhanaṁ jivhāya hatthakiccasādhanañca
  hoti. Iti naṁ tattha aggajivhāya tanukakheḷo mūlajivhāya bahalakheḷo makkheti, taṁ
  heṭṭhādantaudukkhale jivhāhatthaparivattitaṁ kheḷaudakatemitaṁ
  uparidantamusalasañcuṇṇitaṁ koci kaṭacchunā vā dabbiyā vā anto pavesento nāma
  natthi, vāyodhātuyāva pavisati. Paviṭṭhaṁ paviṭṭhaṁ koci palālasantharaṁ 1- katvā dhārento
  nāma natthi, vāyodhātuvaseneva tiṭṭhati. Ṭhitaṁ ṭhitaṁ koci uddhanaṁ katvā aggiṁ jāletvā
  pacanto nāma natthi, tejodhātuyāva paccati. Pakkaṁ pakkaṁ koci daṇḍakena vā
  yaṭṭhiyā vā bahi nīhārako nāma natthi, vāyodhātuyeva nīharati. Iti vāyodhātu
  atiharati ca vītiharati ca dhāreti ca parivatteti ca sañcuṇṇeti ca visoseti ca
  nīharati ca. Paṭhavīdhātu dhāreti ca parivatteti ca sañcuṇṇeti ca visoseti ca
  nīharati ca. Āpodhātu senheti 2- ca allattañca anupāleti. Tejodhātu
  antopaviṭṭhaṁ paripāceti. Ākāsadhātu añjaso hoti. Viññāṇadhātu tattha tattha
  sammāpayogamanvāya ābhujatīti evaṁ pavattapaṭisaṅkhānavasenettha asammohasampajaññaṁ
  veditabbaṁ.
      Apica gamanato pariyesanato paribhogato āsayato nidhānato aparipakkato
  paripakkato phalato nissandato sammakkhanatoti evaṁ dasavidhapaṭikūlabhāvapaccavekkhaṇatopettha
  asammohasampajaññaṁ veditabbaṁ. Vitthārakathā panettha visuddhimagge
  āhārapaṭikūlasaññāniddesato gahetabbā.
      Uccārapassāvakammeti uccārassa ca passāvassa ca karaṇe. Tattha pakkakāle
  uccārapassāvaṁ akarontassa sakalasarīrato sedā muccanti, akkhīni bhamanti, cittaṁ
  na ekaggaṁ hoti, aññe ca rogā uppajjanti. Karontassa pana sabbantaṁ na
  hotīti ayamettha attho. Tassa vasena sātthakasampajaññaṁ veditabbaṁ.

  *  *  *  *  *  *
  Footnote: 1 chaṂa. palālasanthāraṁ 2 chaṂa. sineheti
-------------------------------------------------
[page 389]
      Aṭṭhāne uccārapassāvaṁ karontassa pana āpatti hoti, ayaso vaḍḍhati,
  jīvitantarāyo hoti. Paṭirūpe ṭhāne karontassa sabbantaṁ na hotīti idamettha
  sappāyaṁ. Tassa vasena sappāyasampajaññaṁ kammaṭṭhānāvijahanavaseneva ca
  gocarasampajaññaṁ veditabbaṁ.
      Abbhantare attā nāma koci uccārapassāvakammaṁ karonto natthi,
  cittakiriyāvāyodhātuvipphāreneva pana uccārapassāvakammaṁ hoti. Yathā pana pakke
  gaṇḍe gaṇḍabhedena pubbalohitaṁ akāmatāya nikkhamati, yathā ca atibharitā
  udakabhājanā udakaṁ akāmatāya nikkhamati, evaṁ pakkāsayamuttavatthīsu sannicitā
  uccārapassāvā vāyuvegasamuppīḷitā akāmatāyapi nikkhamanti. So panāyaṁ evaṁ
  nikkhamanto uccārapassāvo neva tassa bhikkhuno attano hoti na parassa,
  kevalaṁ pana sarīranissandova hoti. Yathākiṁ? yathā udakakumbhato 1- purāṇaudakaṁ
  chaḍḍentassa neva taṁ attano hoti na paresaṁ, kevalaṁ paṭijagganamattameva hoti,
  evanti evaṁ pavattapaṭisaṅkhānavasenettha asammohasampajaññaṁ veditabbaṁ.
      Gatādīsu gateti gamane. Ṭhiteti ṭhāne. Nisinneti nisajjāya. Sutteti sayane.
  Tattha abhikkantādīsu vuttanayeneva sampajānakāritā veditabbā.
      Ayampanettha aparopi nayo:- eko hi bhikkhu gacchanto aññaṁ
  cintento aññaṁ vitakkento gacchati, eko kammaṭṭhānaṁ avissajjetvāva
  gacchati, tathā eko bhikkhu tiṭṭhanto, nisīdanto, sayanto aññaṁ cintento
  aññaṁ vitakkento sayati, eko kammaṭṭhānaṁ avissajjetvāva sayati.
      Ettakena pana na pākaṭaṁ hotīti caṅkamena dīpayiṁsu. Yo hi bhikkhu
  caṅkamanaṁ otaritvā caṅkamanakoṭiyaṁ ṭhito pariggaṇhāti, pācīnacaṅkamanakoṭiyaṁ pavattā
  rūpārūpadhammā pacchimacaṅkamanakoṭiṁ appatvā ettheva niruddhā, pacchimacaṅkamanakoṭiyaṁ

  *  *  *  *  *  *
  Footnote: 1 chaṂa. udakatumbato
-------------------------------------------------
[page 390]
  Pavattāpi pācīnacaṅkamanakoṭiṁ appatvā ettheva niruddhā, caṅkamanavemajjhe pavattā
  ubho koṭiyo appatvā ettheva niruddhā, caṅkamane pavattā rūpārūpadhammā ṭhānaṁ
  appatvā ettheva niruddhā, ṭhāne pavattā nisajjaṁ, nisajjāya pavattā sayanaṁ
  appatvā ettheva niruddhāti evaṁ pariggaṇhanto pariggaṇhantoyeva cittaṁ 1-
  bhavaṅgaṁ otāreti, uṭṭhahanto kammaṭṭhānaṁ gahetvāva uṭṭhāti. Ayaṁ bhikkhu gatādīsu
  sampajānakārī nāma hotīti.
      Evaṁ pana sutte kammaṭṭhānaṁ avibhūtaṁ hoti, kammaṭṭhānaṁ avibhūtaṁ na
  kātabbaṁ, tasmā yo bhikkhu yāva sakkoti, tāva caṅkamitvā ṭhatvā nisīditvā
  sayamāno evaṁ pariggahetvā sayati, "kāyo acetano mañco acetano. Kāyo
  na jānāti `ahaṁ mañce sayito'ti mañcopi na jānāti `mayi kāyo sayito'ti.
  Acetano kāyo acetane mañce sayito"ti evaṁ pariggaṇhanto pariggaṇhantoyeva
  cittaṁ bhavaṅgaṁ otāreti, pabujjhamāno kammaṭṭhānaṁ gahetvāva pabujjhatīti. 2- Ayaṁ
  sutte sampajānakārī nāma hotīti.
      Jāgariteti jāgaraṇe. Tattha kiriyāmayapavattassa appavattiyā sati jāgaritaṁ
  nāma na hoti, kiriyāmayapavattavalañje pavattante jāgaritaṁ nāma hotīti
  pariggaṇhanto bhikkhu jāgarite sampajānakārī nāma hoti. Apica rattindivaṁ cha
  koṭṭhāse katvā pañca koṭṭhāse jaggantopi jāgarite sampajānakārī nāma
  hoti.
      Bhāsiteti kathane. Tattha upādāyarūpassa saddāyatanassa appavatte sati
  bhāsitaṁ nāma na hoti, tasmiṁ pavattante hotīti pariggāhako bhikkhu bhāsite
  sampajānakārī nāma hoti. Vimuttāyatanasīsena dhammaṁ desentopi dvattiṁsa
  tiracchānakathā pahāya dasakathāvatthunissitaṁ kathaṁ kathentopi bhāsite sampajānakārī
  nāma hoti.

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. pabujjhati
-------------------------------------------------
[page 391]
      Tuṇhībhāveti akathane. Tattha upādāyarūpassa saddāyatanassa pavattiyaṁ sati
  tuṇhībhāvo nāma natthi, appavattiyaṁ hotīti pariggāhako bhikkhu tuṇhībhāve
  sampajānakārī nāma hoti. Aṭṭhatiṁsārammaṇesu cittaruciyaṁ kammaṭṭhānaṁ gahetvā
  nisinnopi dutiyajjhānaṁ samāpannopi tuṇhībhāve sampajānakārīyeva nāma hoti.
      Ettha ca eko iriyāpatho dvīsu ṭhānesu āgato. So heṭṭhā
  abhikkante paṭikkanteti ettha bhikkhācāragāmaṁ gacchato ca āgacchato ca
  addhānagamanavasena kathito. Gate ṭhite nisinneti ettha vihāre
  cuṇṇikapāduddhārairiyāpathavasena kathitoti veditabbo.
      [524] Tattha katamā satītiādi sabbaṁ uttānatthameva.
      [526] So vivittanti iminā kiṁ dasseti? etassa bhikkhuno upāsanaṭṭhānaṁ
  Yogapathaṁ sappāyasenāsanaṁ dasseti. Yassa hi abbhantare ettakā guṇā atthi,
  tassa anucchaviko araññavāso. Yassa panete natthi, tassa ananucchaviko.
  Evarūpassa hi araññavāso kāḷamakkaṭācchataracchadīpimigādīnaṁ aṭavīvāsasadiso hoti.
  Kasmā? icchāya ṭhatvā paviṭṭhattā. Tassa hi araññavāsamūlako koci attho
  Natthi, araññavāsañceva āraññake ca dūseti, sāsane appasādaṁ uppādeti.
  Yassa pana abbhantare ettakā guṇā atthi, tasseva so anucchaviko. So hi
  araññavāsaṁ nissāya vipassanaṁ paṭṭhapetvā arahattaṁ gaṇhitvā parinibbāti,
  sakalāraññavāsaṁ upasobheti, āraññakānaṁ 1- sīsaṁ dhovati, sakalasāsanaṁ pasāreti.
  Tasmā satthā evarūpassa bhikkhuno upāsanaṭṭhānaṁ yogapathaṁ sappāyasenāsanaṁ
  dassento so vivittaṁ senāsanaṁ bhajatītiādimāha. Tattha vivittanti suññaṁ
  appasaddaṁ appanigghosaṁ. Etameva hi atthaṁ dassetuṁ tañca anākiṇṇantiādi
  vuttaṁ. Tattha anākiṇṇanti asaṅkiṇṇaṁ asambādhaṁ. Tattha yassa senāsanassa sāmantā

  *  *  *  *  *  *
  Footnote: 1 chaṂa. āraññikānaṁ
-------------------------------------------------
[page 392]
  Gāvutampi aḍḍhayojanampi pabbatagahanaṁ vanagahanaṁ nadīgahanaṁ hoti, na koci
  avelāya upasaṅkamituṁ sakkoti, idaṁ santikepi anākiṇṇaṁ nāMa. Yaṁ pana
  aḍḍhayojanikaṁ vā yojanikaṁ vā hoti, idaṁ dūratāyaeva anākiṇṇaṁ nāma hoti.
      [527] Seti ceva āsati ca etthāti senāsanaṁ. Tassa pabhedaṁ dassetuṁ
  mañco pīṭhantiādi vuttaṁ. Tattha mañcoti cattāro mañcā masārako bundikābaddho
  kuḷīrapādako āhaccapādakoti, tathā piṭhaṁ. Bhisīti pañca bhisiyo uṇṇābhisi coḷabhisi
  vākabhisi tiṇabhisi paṇṇabhisīti. Bimbohananti sīsupadhānaṁ 1- vuttaṁ. Taṁ vitthārato
  vidatthicaturaṅgulaṁ vaṭṭati, dīghato mañcavitthārappamāṇaṁ. Vihāroti samantā parihārapathaṁ
  antoyeva rattiṭṭhānadivāṭṭhānāni dassetvā katasenāsanaṁ. Aḍḍhayogoti
  supaṇṇavaṅkagehaṁ. Pāsādoti dve kaṇṇikāni gahetvā kato dīghapāsādo. Aṭṭoti
  paṭirājādipaṭibāhanatthaṁ iṭṭhakāhi kato bahalabhittiko catupañcabhūmiko patissayaviseso.
  Māḷoti bhojanasālasadiso maṇḍalamāḷo. Vinayaṭṭhakathāyaṁ pana ekakūṭasaṅgahito
  caturassapāsādoti vuttaṁ. Leṇanti pabbataṁ khaṇitvā vā pabbhārassa appahonakaṭṭhāne
  kuṭṭaṁ uṭṭhāpetvā vā katasenāsanaṁ. Guhāti bhūmidari vā yattha
  rattindivaṁ dīpaṁ laddhuṁ vaṭṭati, pabbataguhā vā bhūmiguhā vā. Rukkhamūlanti rukkhassa
  heṭṭhā parikkhittaṁ vā aparikkhittaṁ vā. Veḷugumboti veḷugaccho. Yattha vā
  pana bhikkhū paṭikkamantīti ṭhapetvā vā etāni mañcādīni yattha bhikkhū sannipatanti,
  yaṁ tesaṁ sannipātārahaṭṭhānaṁ, sabbametaṁ senāsanaṁ.
      [528] Bhajatīti upeti. Sambhajatīti tattha abhirativasena anukkaṇṭhito
  suṭṭhu upeti. Sevatīti nivāsanavasena sevati. Nisevatīti anukkaṇṭhamāno sannissito
  hutvā sevati. Saṁsevatīti senāsanavattaṁ sampādento sammā sevati.
      [529] Idāni yaṁ taṁ vivittanti vuttaṁ, tassa pabhedaṁ dassetuṁ araññaṁ
  rukkhamūlantiādimāraddhaṁ. Ettha 2- araññanti vinayapariyāyena tāva "ṭhapetvā

  *  *  *  *  *  *
  Footnote: 1 Ma. sīsappamāṇaṁ 2. chaṂa. tattha
-------------------------------------------------
[page 393]
  Gāmañca gāmūpacārañca avasesaṁ araññan"ti 1- āgataṁ. Suttantapariyāyena
  āraññikabhikkhuṁ sandhāya "āraññakaṁ nāma senāsanaṁ pañcadhanusatikaṁ pacchiman"ti 2- āgataṁ.
  Vinayasuttantā pana ubhopi pariyāyadesanā nāma, abhidhammo nippariyāyadesanā. 3-
  Abhidhammapariyāyena araññaṁ dassetuṁ nikkhamitvā bahi indakhīlāti vuttaṁ, indakhīlato
  bahi nikkhamitvāti attho.
      [530] Rukkhamūlādīnaṁ pakatiyā ca suviññeyyabhāvato rukkhamūlaṁyeva
  rukkhamūlantiādi vuttaṁ. Apicettha rukkhamūlanti yaṅkiñci sandhacchāyaṁ 4-
  vivittaṁ rukakhamūlaṁ. Pabbatanti selaṁ. Tattha hi udakasoṇḍīsu udakakiccaṁ katvā sītāya
  rukkhacchāyāya nisinnassa nānādisāsu khāyamānāsupi sītena vātena bījiyamānassa cittaṁ
  ekaggaṁ hoti. Kandaranti kaṁ vuccati udakaṁ, kena daritaṁ udakena bhinnaṁ
  pabbatappadesaṁ. Yaṁ "nitumban"tipi "nadīkuñjan"tipi vadanti. Tattha hi rajatapaṭṭasadisā
  vālikā honti, matthake maṇivitānaṁ viya vanagahanaṁ maṇikkhandhasadisaṁ udakaṁ sandati,
  evarūpaṁ kandaraṁ oruyha pānīyaṁ pivitvā gattāni sītaṁ katvā vālikaṁ ussāpetvā
  paṁsukūlacīvaraṁ paññāpetvā nisinnassa samaṇadhammaṁ karoto cittaṁ ekaggaṁ hoti.
  Giriguhanti dvinnaṁ pabbatānamantaraṁ, ekasmiṁyeva vā umaṅgasadisaṁ mahāvivaraṁ.
  Susānalakkhaṇaṁ visuddhimagge 5- vuttaṁ.
      [531] Vanapatthanti gāmantaṁ atikkamitvā manussānaṁ anupacāraṭṭhānaṁ,
  yattha na kasanti na vapanti. Tenevassa niddese "vanapatthanti dūrānametaṁ
  senāsanānaṁ adhivacanan"tiādi vuttaṁ. Yasmā vā rukkhamūlādīsu idamevekaṁ bhājetvā
  dassitaṁ, tasmā tassa 6- nikkhepapaṭipāṭiyā niddesaṁ akatvā sabbapariyante
  niddeso katoti veditabbo. Abbhokāsanti acchannaṁ. Ākaṅkhamāno panettha
  cīvarakuṭiṁ katvā vasati. Palālapuñjanti palālarāsi. Mahāpalālapuñjato hi palālaṁ

  *  *  *  *  *  *
  Footnote: 1 vinaYu. 1/92/61 2 vinaYu. 2/573/376 3 chaṂa. nippariyāyadesanāti
  4 chaṂa. sītacchāyaṁ 5 visuddhi. 1/95 dhutaṅganiddesa 6 chaṂa. tasmāssa
-------------------------------------------------
[page 394]
  Nikkaḍḍhitvā pabbhāraleṇasadise ālaye karonti. Gacchagumbādīnampi upari palālaṁ
  pakkhipitvā heṭṭhā nisinnā samaṇadhammaṁ karonti. Taṁ sandhāyetaṁ vuttaṁ.
  Vanapatthaniddese salomahaṁsānanti yattha paviṭṭhassa lomahaṁso uppajjati, evarūpānaṁ
  bhiṁsanakasenāsanānaṁ. 1- Pariyantānanti dūrabhāvena pariyante ṭhitānaṁ. Na
  manussūpacārānanti kasanavapanavasena manussehi upacaritabbaṁ vanantaṁ atikkamitvā
  ṭhitānaṁ. Durabhisambhavānanti aladdhavivekassādehi abhibhuyya vasituṁ na sakkuṇeyyānaṁ.
      [532] Appasaddādiniddese appasaddanti vacanasaddena appasaddaṁ.
      [533] Appanigghosanti nagaranigghosasaddena appanigghosaṁ. Yasmā pana
  ubhayampetaṁ saddaṭṭhena ekaṁ, tasmāssa niddese "yadeva taṁ appasaddaṁ, tadeva
  taṁ appanigghosan"ti vuttaṁ. Vijanavātanti anusañcaraṇajanassa sarīravātena virahitaṁ.
  "vijanavādan"tipi Pāṭho, antojanavādena virahitanti attho. Yasmā pana yaṁ
  appanigghosaṁ, tadeva janasañcaraṇena ca janavādena ca virahitaṁ hoti, tasmāssa
  niddese "yadeva taṁ appanigghosaṁ, tadeva taṁ vijanavātan"ti vuttaṁ.
  Manussarāhasseyyakanti manussānaṁ rahassakiriyaṭṭhāniyaṁ. Yasmā pana taṁ janasañcaraṇarahitaṁ
  hoti. Tenassa niddese "yadeva taṁ vijanavātaṁ, tadeva taṁ manussarāhasseyyakan"ti
  vuttaṁ. Paṭisallānasāruppanti vivekānurūpaṁ. Yasmā pana taṁ niyameneva
  manussarāhasseyyakaṁ hoti, tasmāssa niddese "yadeva taṁ manussarāhasseyyakaṁ, tadeva
  taṁ paṭisallānasāruppan"ti vuttaṁ.
      [534] Araññagatādiniddese araññaṁ vuttameva. Tathā rukkhamūlaṁ. Avasesaṁ
  pana sabbampi senāsanaṁ suññāgārena saṅgahitaṁ.
      [535] Pallaṅkaṁ ābhujitvāti samantato ūrubaddhāsanaṁ bandhitvā. Ujuṁ
  kāyaṁ paṇidhāyāti uparimaṁ sarīraṁ ujukaṁ 2- ṭhapetvā aṭṭhārasa piṭṭhikaṇṭake koṭiyā

  *  *  *  *  *  *
  Footnote: 1 chaṂa. bhīsanakasenāsanānaṁ 2 chaṂa. ujuṁ
-------------------------------------------------
[page 395]
  Koṭiṁ paṭipādetvā. Evañhi nisinnassa cammamaṁsanahārūni na paṇamanti. Athassa
  yā tesaṁ paṇamanapaccayā khaṇe khaṇe vedanā uppajjeyyuṁ, tā nuppajjanti.
  Tāsu na uppajjamānāsu cittaṁ ekaggaṁ hoti, kammaṭṭhānaṁ na paripatati, vuḍḍhiṁ
  phātiṁ upagacchati.
      [536] Ujuko hoti kāyo ṭhito paṇihitoti idampi hi imamevatthaṁ
  sandhāya vuttaṁ.
      [537] Parimukhaṁ satiṁ upaṭṭhapetvāti kammaṭṭhānābhimukhaṁ satiṁ ṭhapayitvā,
  mukhasamīpe vā katvāti attho. Teneva vuttaṁ "ayaṁ sati upaṭṭhitā hoti supaṭṭhitā
  nāsikagge vā mukhanimitte vā"ti. Mukhanimittanti cettha uttaroṭṭhassa
  vemajjhappadeso daṭṭhabbo, yattha nāsikavāto paṭihaññati. Athavā parīti pariggahaṭṭho.
  Mukhanti niyyānaṭṭho. Satīti upaṭṭhānaṭṭho. Tena vuccati "parimukhaṁ satin"ti. Evaṁ
  paṭisambhidāyaṁ 1- vuttanayenapettha attho daṭṭhabbo. Tatrāyaṁ saṅkhepo
  "pariggahitaniyyānaṁ satiṁ katvā"ti.
      [538] Abhijjhāniddeso uttānatthoyeva. Ayaṁ panettha saṅkhepavaṇṇanā:-
  abhijjhaṁ loke pahāyāti lujjanapalujjanaṭṭhena pañcupādānakkhandhā loko,
  tasmā pañcasu upādānakkhandhesu rāgaṁ pahāya kāmacchandaṁ vikkhambhetvāti
  ayametthattho.
      [539] Vigatābhijjhenāti vikkhambhanavasena pahīnattā vigatābhijjhena, na
  cakkhuviññāṇasadisenāti attho.
      [541] Abhijjhāya cittaṁ parisodhetīti abhijjhāto cittaṁ parimoceti, 2-
  yathā naṁ sā muñcati ceva, muñcitvā ca na puna gaṇhāti, evaṁ karotīti attho.
  Niddesapadesu panassa āsevanto sodheti, bhāvento visodheti, bahulīkaronto
  parisodhetīti evamattho veditabbo. Mocetītiādīsupi eseva nayo.

  *  *  *  *  *  *
  Footnote: 1 khu.paṭi. 31/388/264 (syā) 2 chaṂa. parisodheti
-------------------------------------------------
[page 396]
      [542-543] Byāpādapadosaṁ pahāyātiādīnampi imināva nayena 1-
  attho veditabbo. Byāpajjati iminā cittaṁ pūtikummāsādayo viya pakatibhāvaṁ 2-
  jahatīti byāpādo. Vikārappattiyā padussati paraṁ vā padūseti vināsetīti padoso.
  Ubhayametaṁ kodhassevādhivacanaṁ. Teneva vuttaṁ "yo byāpādo so padoso. Yo
  padoso so byāpādo"ti. Yasmā cesa sabbasaṅgāhikavasena niddiṭṭho, tasmā
  "sabbapāṇabhūtahitānukampī"ti avatvā "abyāpannacitto"ti ettakameva vuttaṁ.
      [546] Thīnaṁ cittagelaññaṁ, middhaṁ cetasikagelaññaṁ, thīnañca middhañca
  thīnamiddhaṁ. Santā hontīti ime dvepi dhammā nirodhasantatāya santā hontīti. 3-
  Idaṁ sandhāyettha vacanabhedo kato.
      [549] Ālokasaññīti rattimpi divāpi diṭṭhāalokasañjānanasamatthāya
  vigatanīvaraṇāya parisuddhāya saññāya samannāgato.
      [550] Sato sampajānoti satiyā ca ñāṇena ca samannāgato. Idaṁ
  ubhayaṁ ālokasaññāya upakārakattā vuttaṁ.
      [553] Vigatathīnamiddhatāya pana ālokasaññāya niddesapadesu cattattātiādīni
  aññamaññavevacanāneva. Tattha cattattāti cattakāraṇā. Sesapadesupi
  eseva nayo. Cattattāti idampanettha sakabhāvapariccajanavasena vuttaṁ. Vantattāti
  idaṁ puna anādiyanabhāvadassanavasena. Muttattāti idaṁ santatito vinimocanavasena.
  Pahīnattāti idaṁ muttassāpi katthaci ṭhānābhāvavasena. Paṭinissaṭṭhattāti idaṁ
  pubbe ādinnapubbassa nissaggadassanavasena. Paṭimuñcato vā nissaṭṭhattā
  bhāvanāvasena 4- abhibhuyya nissaṭṭhattāti attho. Pahīnapaṭinissaṭṭhattāti yathā
  vikkhambhanavaseneva pahānaṁ hoti, punappunaṁ santatiṁ na ajjhārūhati, tathā

  *  *  *  *  *  *
  Footnote: 1 Ma. upāyena 2 chaṂa. pakatiṁ
  3 chaṂa. honti 4 chaṂa. bhāvanābalena
-------------------------------------------------
[page 397]
  Paṭinissaṭṭhattāti. Ālokā hotīti sappabhā hoti. Nirāvaraṇaṭṭhena vivaṭā.
  Nirūpakilesaṭṭhena parisuddhā. Pabhassaraṭṭhena pariyodātā.
      [556] Uddhaccakukkuccanti ettha uddhatākāro uddhaccaṁ. Ārammaṇe
  anicchayatāya vatthujjhācāro kukkuccaṁ. Idhāpi "santā hontī"ti purimanayeneva
  vacanabhedo veditabbo.
      [558] Tiṇṇavicikicchoti vicikicchaṁ taritvā atikkamitvā ṭhito.
  Niddesepissa tiṇṇoti idaṁ vicikicchāya animuggabhāvadassanavasena vuttaṁ.
  Uttiṇṇoti idaṁ tassā atikkamadassanavasena. Nittiṇṇoti idaṁ bhāvanāvasena 1-
  abhibhuyya upaddave tiṇṇabhāvadassanavasena. Pāragatoti 2- nibbicikicchābhāvasaṅkhātaṁ
  vicikicchāpāraṁ gato. Pāramanuppattoti tadeva pāraṁ bhāvanānuyogena pattoti.
  Evamassa paṭipattiyā saphalataṁ dasseti.
      [559] Akathaṁkathīti "kathamidaṁ kathamidan"ti evaṁ pavattāya kathaṁkathāya virahito.
  Kusalesu dhammesūti anavajjadhammesu. Na kaṅkhatīti "ime nu kho kusalā"ti kaṅkhaṁ na
  uppādeti. Na vicikicchatīti te dhamme sabhāvato vinicchetuṁ na kicchati na kilamati.
  Akathaṁkathī hotīti "kathaṁ nu kho ime kusalā"ti kathaṁkathāya rahito hoti. Nikkathaṁkatho
  vigatakathaṁkathoti 3- tasseva vevacanaṁ. Vacanattho panettha kathaṁkathāto nikkhantoti
  nikkathaṁkatho. Vigatā kathaṁkathā assāti vigatakathaṁkatho.
      [562] Upakkileseti upakkilesabhūte. Te hi cittaṁ upagantvā kilissanti.
  Tasmā upakkilesāti vuccanti.
      [563] Paññāya dubbalīkaraṇeti yasmā ime nīvaraṇā uppajjamānā
  anuppannāya lokiyalokuttarāya paññāya uppajjituṁ na denti, uppannā api
  aṭṭha samāpattiyo pañca vā abhiññāyo upacchinditvā pātenti, tasmā

  *  *  *  *  *  *
  Footnote: 1 chaṂa. bhāvanābalena 2 chaṂa. pāraṅgatoti 3 chaṂa. nikkathaṁkathī vikathaṁkathoti
-------------------------------------------------
[page 398]
  "paññāya Dubbalīkaraṇā"ti vuccanti. "anuppannā Ceva paññā na uppajjati,
  uppannā ca paññā nirujjhatī"ti idampi hi imamevatthaṁ sandhāya vuttaṁ. Sesamettha
  sabbaṁ heṭṭhā tattha tattha pakāsitattā uttānatthameva.
      [564] Vivicceva kāmehītiādīsupi niddesesu yaṁ vattabbaṁ siyā, taṁ
  heṭṭhā cittuppādakaṇḍe 1- rūpāvacaraniddese idheva ca tattha tattha vuttameva.
  Kevalañhi dutiyatatiyacatutthajjhānaniddesesupi yathā tāni jhānāni heṭṭhā "tivaṅgikaṁ
  jhānaṁ hoti, duvaṅgikaṁ jhānaṁ hotī"ti vuttāni, evaṁ avatvā "ajjhattaṁ
  sampasādanan"tiādivacanato pariyāyena sampasādādīhi saddhiṁ tāni aṅgāni gahetvā
  "jhānanti sampasādo pītisukhaṁ cittassa ekaggatā"tiādinā nayena taṁ taṁ jhānaṁ
  niddiṭṭhanti ayamettha viseso.
      [588] Yantaṁ ariyā ācikkhantīti padaniddese pana kiñcāpi "ācikkhanti
  desentī"tiādīni sabbāneva aññamaññavevacanāni, evaṁ santepi "upekkhako
  satimā sukhavihārī"tiādiuddesavasena ācikkhanti, niddesavasena desenti,
  paṭiniddesavasena paññāpenti, tena tena pakārena atthaṁ ṭhapetvā paṭṭhapenti, tassa
  tassa atthassa kāraṇaṁ dassentā vivaranti, byañjanavibhāgaṁ dassentā vibhajanti,
  nikkujjitabhāvaṁ gambhīrabhāvañca nīharitvā sotūnaṁ ñāṇassa patiṭṭhaṁ janayantā
  uttāniṁ karonti, sabbehipi imehi ākārehi sotūnaṁ aññāṇandhakāraṁ vidhamentā
  pakāsentīti evamattho daṭṭhabbo.
      Samatikkamaniddesepi tattha tattha tehi tehi dhammehi vuṭṭhitattā atikkanto,
  uparibhūmipattiyā vītikkanto. Tato aparihānibhāvena samatikkantoti evamattho
  daṭṭhabbo.
                      Suttantabhājanīyavaṇṇanā niṭṭhitā.
                           -------------

  *  *  *  *  *  *
  Footnote: 1 saṅgaṇī. A. 1/160/215
-------------------------------------------------
[page 399]
                        2. Abhidhammabhājanīyavaṇṇanā
      [623] Abhidhammabhājanīye heṭṭhā cittuppādakaṇḍe 1- āgatanayeneva tanti
  ṭhapitā, tasmā tattha sabbesampi kusalavipākakiriyāvasena niddiṭṭhānaṁ jhānānaṁ
  tattha vuttanayeneva attho daṭṭhabbo. 2- Suddhikanavakādibhedopi sabbo tattha
  vuttanayasadisoyevāti.
                      Abhidhammabhājanīyavaṇṇanā niṭṭhitā.
                            ----------
                         3. Pañhāpucchakavaṇṇanā
      [638] Pañhāpucchake pālianusāreneva jhānānaṁ kusalādibhāvo veditabbo.
  Ārammaṇattikesu pana tiṇṇaṁ jhānānaṁ nimittārammaṇattā parittārammaṇādibhāvena
  navattabbatā veditabbā. Lokuttarā panettha maggakāle phalakāle vā siyā
  appamāṇārammaṇā. Catutthaṁ jhānaṁ siyā parittārammaṇanti ettha kusalato terasa
  catutthajjhānāni sabbatthapādakacatutthaṁ, iddhividhacatutthaṁ, dibbasotañāṇacatutthaṁ,
  cetopariyañāṇacatutthaṁ, pubbenivāsañāṇacatutthaṁ, dibbacakkhuñāṇacatutthaṁ
  yathākammūpagañāṇacatutthaṁ, anāgataṁsañāṇacatutthaṁ, ākāsānañcāyatanādicatutthaṁ,
  lokuttaracatutthanti.
      Tattha sabbatthapādakacatutthaṁ navattabbārammaṇameva hoti.
      Iddhividhacatutthaṁ cittavasena kāyaṁ pariṇāmentassa adissamānena kāyena
  pāṭihāriyakaraṇe kāyārammaṇattā parittārammaṇaṁ. Kāyavasena cittaṁ pariṇāmentassa
  dissamānena kāyena pāṭihāriyaṁ katvā brahmalokaṁ gacchantassa
  samāpatticittārammaṇattā mahaggatārammaṇaṁ.
      Dibbasotañāṇacatutthaṁ saddārammaṇattā parittārammaṇaṁ.
      Cetopariyañāṇacatutthaṁ kāmāvacaracittajānanakāle parittārammaṇaṁ, rūpāvacarā-
  rūpāvacaracittajānanakāle mahaggatārammaṇaṁ, lokuttaracittajānanakāle appamāṇārammaṇaṁ.
  Cetopariyañāṇalābhī pana puthujjano puthujjanānaṁyeva cittaṁ jānāti, na ariyānaṁ.

  *  *  *  *  *  *
  Footnote: 1 abhi. 34/271/81 2 chaṂa. veditabbo
-------------------------------------------------
[page 400]
  Sotāpanno sotāpannassa ceva puthujjanassa ca. Sakadāgāmī sakadāgāmino ceva
  heṭṭhimānañca dvinnaṁ. Anāgāmī anāgāmino ceva heṭṭhimānañca tiṇṇaṁ.
  Khīṇāsavo sabbesampi jānāti.
      Pubbenivāsañāṇacatutthaṁ kāmāvacarakkhandhānussaraṇakāle parittārammaṇaṁ,
  rūpāvacarārūpāvacarakkhandhānussaraṇakāle mahaggatārammaṇaṁ, "atīte
  buddhapaccekabuddhakhīṇāsavā maggaṁ bhāvayiṁsu, phalaṁ sacchikariṁsū"ti anussaraṇakāle
  appamāṇārammaṇaṁ, nāmagottānussaraṇakāle navattabbārammaṇaṁ.
      Dibbacakkhuñāṇacatutthaṁ vaṇṇārammaṇattā parittārammaṇaṁ.
      Yathākammūpagañāṇacatutthaṁ kāmāvacarakammānussaraṇakāle parittārammaṇaṁ,
  rūpāvacarārūpāvacarakammānussaraṇakāle mahaggatārammaṇaṁ.
      Anāgataṁsañāṇacatutthaṁ anāgate kāmadhātuyā nibbattijānanakāle
  parittārammaṇaṁ, rūpārūpabhavesu nibbattijānanakāle mahaggatārammaṇaṁ, "anāgate
  buddhapaccekabuddhakhīṇāsavā maggaṁ bhāvayissanti, 1- phalaṁ sacchikarissantī"ti jānanakāle
  appamāṇārammaṇaṁ, "anāgate saṅkho nāma rājā bhavissatī"tiādinā 2- nayeneva 3-
  nāmagottānussaraṇakāle navattabbārammaṇaṁ.
      Ākāsānañcāyatanāakiñcaññāyatanacatutthaṁ navattabbārammaṇaṁ.
  Viññāṇañcāyatananevasaññānāsaññāyatanacatutthaṁ mahaggatārammaṇaṁ.
      Lokuttaracatutthaṁ appamāṇārammaṇaṁ.
      Kiriyatopi tesaṁ dvādasannaṁ jhānānaṁ idameva ārammaṇavidhānaṁ. Tīṇi jhānāni
  namaggārammaṇāti paccavekkhaṇañāṇaṁ vā cetopariyādiñāṇaṁ vā maggaṁ ārammaṇaṁ
  kareyya, tīṇi jhānāni tathā appavattito namaggārammaṇā, sahajātahetuvasena
  pana siyā maggahetukā. Viriyajeṭṭhikāya vā vīmaṁsājeṭṭhikāya vā maggabhāvanāya
  maggādhipatino. Chandacittajeṭṭhakakāle phalakāle ca navattabbā.

  *  *  *  *  *  *
  Footnote: 1 chaṂa. bhāvessanti 2 dī.pā. 11/106/64 3 chaṂa. nayena
-------------------------------------------------
[page 401]
      Catutthaṁ jhānanti idhāpi kusalato terassu catutthajjhānesu
  sabbatthapādakaiddhividhadibbasotadibbacakkhuyathākammūpagañāṇacatutthañceva catubbidhañca
  āruppacatutthaṁ maggārammaṇādibhāvena na vattabbaṁ. Cetopariyapubbenivāsa-
  anāgataṁsañāṇacatutthaṁ pana maggārammaṇaṁ hoti. Na vattabbaṁ maggahetukaṁ maggādhipatīti vā,
  lokuttaracatutthaṁ maggārammaṇaṁ na hoti, maggakāle pana sahajātahetuvasena maggahetukaṁ.
  Viriyavīmaṁsājeṭṭhikāya maggabhāvanāya maggādhipati. Chandacittajeṭṭhikāya ceva maggabhāvanāya
  phalakāle ca na vattabbaṁ. Kiriyatopi dvādasasu jhānesu ayameva nayo.
      Tīṇi jhānāni navattabbāti atītādīsu ekadhammampi ārabbha appavattanato 1-
  navattabbāti veditabbā.
      Catutthaṁ jhānanti kusalato terasasu catutthajjhānesu sabbatthapādakacatutthaṁ
  navattabbārammaṇameva. Iddhividhacatutthaṁ kāyavasena cittapariṇāmane 2-
  samāpatticittārammaṇattā atītārammaṇaṁ, "anāgate imāni pupphāni mā milāyiṁsu, dīpā
  mā nibbāyiṁsu, eko aggikkhandho samuṭṭhātu, pabbato samuṭṭhātū"ti adhiṭṭhānakāle
  anāgatārammaṇaṁ, cittavasena kāyapariṇāmanakāle kāyārammaṇattā paccuppannārammaṇaṁ.
  Dibbasotañāṇacatutthaṁ 3- saddārammaṇattā paccuppannārammaṇaṁ. Cetopariyañāṇacatutthaṁ
  atīte sattadivasabbhantare uppajjitvā niruddhacittajānanakāle atītārammaṇaṁ, anāgate
  sattadivasabbhantare uppajjanakacittajānanakāle anāgatārammaṇaṁ. "yathā Imassa bhoto
  manosaṅkhārā paṇihitā imassa cittassa anantarā amunnāma vitakkaṁ vitakkissatīti.
  So bahuñcepi ādisati, tatheva taṁ hoti no aññathā"ti iminā hi suttena 4-
  cetopariyañāṇasseva pavatti pakāsitā. Addhānapaccuppannasantatipaccuppannavaseneva
  paccuppannaṁ ārabbha pavattikāle paccuppannārammaṇaṁ. Vitthārakathā panettha heṭṭhā
  aṭṭhakathākaṇḍavaṇṇanāyaṁ 5- vuttanayeneva veditabbā.
      Pubbenivāsañāṇacatutthaṁ atītakkhandhānussaraṇakāle atītārammaṇaṁ, nāma-
  gottānussaraṇakāle navattabbārammaṇaṁ. Dibbacakkhuñāṇacatutthaṁ vaṇṇārammaṇattā

  *  *  *  *  *  *
  Footnote: 1 chaṂa. appavattito 2 Sī. cittapariṇāmena 3 chaṂa. dibbasotacatutthaṁ
  4 aṅṭika. 20/61/166 5 saṅgaṇī.A. 1/1420/467
-------------------------------------------------
[page 402]
  Paccuppannārammaṇaṁ. Yathākammūpagañāṇacatutthaṁ atītakammameva ārammaṇaṁ karotīti
  atītārammaṇaṁ. Anāgataṁsañāṇacatutthaṁ anāgatakkhandhānussaraṇakāle anāgatārammaṇaṁ,
  nāmagottānussaraṇakāle navattabbārammaṇaṁ. Ākāsānañcāyatanāakiñcaññāyatanacatutthaṁ
  navattabbārammaṇameva. Viññāṇañcāyatananevasaññānāsaññāyatanacatutthaṁ
  atītārammaṇameva. Lokuttaracatutthaṁ navattabbārammaṇameva. Kiriyatopi dvādasasu
  catutthajjhānesu eseva nayo.
      Tīṇi jhānāni bahiddhārammaṇāti ajjhattato bahiddhābhūtaṁ nimittaṁ ārabbha
  pavattito bahiddhārammaṇā.
      Catutthaṁ jhānanti idhāpi kusalato terasasu catutthajjhānesu sabbatthapādakacatutthaṁ
  bahiddhārammaṇameva.
      Iddhividhacatutthaṁ kāyavasena cittapariṇāmanepi cittavasena kāyapariṇāmanepi
  attanova kāyacittārammaṇattā ajjhattārammaṇaṁ, "bahiddhā hatthimpi dassetī"tiādinā
  nayena pavattakāle bahiddhārammaṇaṁ.
      Dibbasotañāṇacatutthaṁ attano kucchigatasaddārammaṇakāle ajjhattārammaṇaṁ,
  parassa saddārammaṇakāle bahiddhārammaṇaṁ, ubhayavasenāpi ajjhattabahiddhārammaṇaṁ.
      Cetopariyañāṇacatutthaṁ bahiddhārammaṇameva.
      Pubbenivāsañāṇacatutthaṁ attano khandhānussaraṇakāle ajjhattārammaṇaṁ,
  parassa khandhānañceva nāmagottassa ca anussaraṇakāle bahiddhārammaṇaṁ.
      Dibbacakkhuñāṇacatutthaṁ attano rūpārammaṇakāle ajjhattārammaṇaṁ, parassa
  rūpārammaṇakāle bahiddhārammaṇaṁ, ubhayavasenāpi ajjhattabahiddhārammaṇaṁ.
      Yathākammūpagañāṇacatutthaṁ attano kammajānanakāle ajjhattārammaṇaṁ, parassa
  kammajānanakāle bahiddhārammaṇaṁ, ubhayavasenāpi ajjhattabahiddhārammaṇaṁ.
      Anāgataṁsañāṇacatutthaṁ attano anāgate nibbattijānanakāle ajjhattārammaṇaṁ,
  parassa khandhānussaraṇakāle ceva nāmagottānussaraṇakāle ca bahiddhārammaṇaṁ,
  ubhayavasenāpi ajjhattabahiddhārammaṇaṁ.
-------------------------------------------------
[page 403]
      Ākāsānañcāyatanacatutthaṁ bahiddhārammaṇaṁ. Ākiñcaññāyatanacatutthaṁ
  navattabbārammaṇaṁ. Viññāṇañcāyatananevasaññānāsaññāyatanacatutthaṁ ajjhattārammaṇaṁ.
      Lokuttaracatutthaṁ bahiddhārammaṇameva. Kiriyatopi dvādasasu jhānesu ayameva
  nayoti.
                       Pañhāpucchakavaṇṇanā niṭṭhitā.
      Imasmiṁ pana jhānavibhaṅge sammāsambuddhena suttantabhājanīyepi
  lokiyalokuttaramissakāneva jhānāni kathitāni, abhidhammabhājanīyepi pañhāpucchakepi.
  Tayopi hi ete nayā tebhūmikadhammamissakattā ekaparicchedāeva. Evamayaṁ
  jhānavibhaṅgopi teparivaṭṭaṁ nīharitvāva bhājetvā dassitoti.
                      Sammohavinodaniyā vibhaṅgaṭṭhakathāya
                        jhānavibhaṅgavaṇṇanā niṭṭhitā.
                          --------------
-------------------------------------------------
[page 404]
                          13. Appamaññāvibhaṅga
                        1. Suttantabhājanīyavaṇṇanā
      [642] Idāni tadanantare appamaññāvibhaṅge catassoti gaṇanaparicchedo.
  Appamaññāyoti pharaṇāppamāṇavasena appamaññāyo. Etā hi ārammaṇavasena
  appamāṇe vā satte pharanti, ekasattampi vā anavasesapharaṇavasena pharantīti
  pharaṇāppamāṇavasena appamaññāyoti vuccanti. Idha bhikkhūti imasmiṁ sāsane bhikkhu.
  Mettāsahagatenāti mettāya samannāgatena. Cetasāti cittena. Ekaṁ disanti
  ekissā disāya. Paṭhamapariggahitaṁ sattaṁ upādāya ekadisapariyāpannasattapharaṇavasena
  vuttaṁ. Pharitvāti phusitvā ārammaṇaṁ karitvā. Viharatīti brahmavihārādhiṭṭhitaṁ
  iriyāpathavihāraṁ pavatteti. Tathā dutiyanti yathā puratthimādīsu disāsu yaṅkiñci
  ekaṁ disaṁ pharitvā viharati, tatheva tadanantaraṁ dutiyaṁ tatiyaṁ catutthañcāti attho.
      Iti uddhanti eteneva ca nayena uparimadisanti vuttaṁ hoti. Adho tiriyanti
  adhodisampi tiriyadisampi evameva. Ettha ca adhoti heṭṭhā. Tiriyanti anudisā. Evaṁ
  sabbadisāsu assamaṇḍale assamiva mettāsahagataṁ cittaṁ sāretipi paccāsāretipīti
  ettāvatā ekamekaṁ disaṁ pariggahetvā odhiso mettāpharaṇaṁ dassitaṁ. Sabbadhītiādi
  pana anodhiso dassanatthaṁ vuttaṁ. Tattha sabbadhīti sabbattha. Sabbattatāyāti sabbesu
  hīnamajjhimukkaṭṭhamittasapattamajjhattādippabhedesu attatāya ayaṁ parasattoti vibhāgaṁ
  akatvā attasamatāyāti vuttaṁ hoti. Athavā sabbattatāyāti sabbena cittabhāvena
  īsakampi bahi avikkhipamānoti vuttaṁ hoti. Sabbāvantanti sabbasattavantaṁ,
  sabbasattayuttanti attho. Lokanti sattalokaṁ.
      Vipulenāti evamādipariyāyadassanato panettha puna "mettāsahagatenā"ti
  vuttaṁ. Yasmā vā ettha odhiso pharaṇe viya puna tathāsaddo itisaddo vā na
  vutto, tasmā puna "mettāsahagatena cetasā"ti vuttaṁ. Nigamanavasena vā etaṁ
-------------------------------------------------
[page 405]
  Vuttaṁ. Vipulenāti ettha ca pharaṇavasena vipulatā daṭṭhabbā. Bhūmivasena pana taṁ mahaggataṁ.
  Paguṇavasena appamāṇaṁ. Sattārammaṇavasena ca appamāṇaṁ. Byāpādapaccatthikappahānena
  averaṁ. Domanassappahānato abyāpajjhaṁ, 1- niddukkhanti vuttaṁ hoti. Ayaṁ tāva
  "mettāsahagatena cetasā"tiādinā nayena ṭhapitāya mātikāya attho.
      [643] Idāni yadetaṁ "kathañca bhikkhave mettāsahagatena cetasā"ti-
  ādinā nayena vuttaṁ padabhājanīyaṁ, tattha yasmā idaṁ kammaṭṭhānaṁ dosacaritassa
  sappāyaṁ, tasmā yathārūpe puggale ayaṁ mettā appanaṁ pāpuṇāti, taṁ mettāya
  vatthubhūtaṁ puggalaṁ tāva dassetuṁ seyyathāpi nāma ekaṁ puggalantiādi vuttaṁ. Tattha
  seyyathāpi nāmāti upamatthe 2- nipāto, yathā ekaṁ puggalanti attho. Piyanti
  pemanīyaṁ. Manāpanti hadayavuḍḍhikaraṁ. Tattha pubbeva sannivāsena paccuppannahitena
  vā piyo nāma hoti, sīlādiguṇasamāyogena manāpo nāMa. Dānasamānattatāhi
  vā piyatā, piyavacanātthacariyatāhi manāpatā veditabbā. Yasmā cettha piyatāya
  imassa byāpādappahānaṁ hoti, tato mettā sukhaṁ pharati, manāpatāya udāsīnatā
  na saṇṭhāti, hirottappañca paccupaṭṭhāti, tato hirottappānupālitā mettā na
  parihāyati, tasmā taṁ upamaṁ katvā idaṁ vuttaṁ piyaṁ manāpanti. Mettāyeyyāti
  mettāya phareyya, tasmiṁ puggale mettaṁ kareyya, pavatteyyāti attho. Evameva
  sabbe satteti yathā piyaṁ puggalaṁ mettāyeyya, evaṁ tasmiṁ puggale appanāppattāya
  vasibhāvaṁ upagatāya mettāya majjhattaverisaṅkhātepi sabbe satte anukkamena
  pharatīti attho. Metti mettāyanātiādīni vuttatthāneva.
      [644] Vidisaṁ vāti padaṁ tiriyaṁ vāti etassa atthavibhāvanatthaṁ vuttaṁ.
      [645] Pharitvāti ārammaṇakaraṇavasena phusitvā. Adhimuñcitvāti adhikabhāvena
  muñcitvā, yathā muttaṁ sumuttaṁ hoti suppasāritaṁ suvitthataṁ, tathā muñcitvāti
  attho.

  *  *  *  *  *  *
  Footnote: 1 chaṂa. abyāpajjaṁ 2 chaṂa. opammatthe
-------------------------------------------------
[page 406]
      [648] Sabbadhiādiniddese yasmā tīṇipi etāni padāni sabbasaṅgāhikāni,
  tasmā nesaṁ ekatova atthaṁ dassetuṁ sabbena sabbantiādi vuttaṁ. Tassa attho
  heṭṭhā vuttoyeva.
      [650] Vipulādiniddese yasmā yaṁ appanāppattaṁ hutvā anantasattapharaṇavasena
  vipulaṁ, taṁ niyamato bhūmivasena mahaggataṁ hoti. Yañca mahaggataṁ, taṁ appamāṇagocaravasena
  appamāṇaṁ. Yaṁ appamāṇaṁ, taṁ paccatthikavighātavasena averaṁ. Yañca averaṁ, taṁ
  vihatabyāpajjhatāya abyāpajjhaṁ. Tasmā "yaṁ vipulaṁ taṁ mahaggatan"tiādi vuttaṁ.
  Avero abyāpajjhoti cettha liṅgavipariyāyena vuttaṁ. Manena vā saddhiṁ yojanā
  kātabbā:- yaṁ appamāṇaṁ cittaṁ, so avero mano. Yo avero, so abyāpajjhoti.
  Apicettha heṭṭhimaṁ heṭṭhimaṁ padaṁ uparimassa uparimassa uparimaṁ uparimaṁ vā
  heṭṭhimassa heṭṭhimassa atthotipi veditabbaṁ. 1-
      [653] Seyyathāpi nāma ekaṁ puggalaṁ duggataṁ durupetanti idampi karuṇāya
  vatthubhūtaṁ puggalaṁ dassetuṁ vuttaṁ. Evarūpasmiñhi puggale balavakāruñañaṁ
  uppajjati. Tattha duggatanti dukkhena samaṅgībhāvaṁ gataṁ. Durupetanti
  kāyaduccaritādīhi upetaṁ, gatikulabhogādivasena vā tamabhāve ṭhito puggalo duggalo,
  kāyaduccaritādīhi upetattā tamaparāyanabhāve ṭhito durupetoti evamettha attho
  veditabbo.
      [663] Ekaṁ puggalaṁ piyaṁ manāpanti idampi muditāya vatthubhūtaṁ
  puggalaṁ dassetuṁ vuttaṁ. Tattha gatikulabhogādivasena jotibhāve ṭhito piyo,
  kāyasucaritādīhi upetattā jotiparāyanabhāve ṭhito manāpoti daṭṭhabbo.
      [673] Neva manāpaṁ na amanāpanti idampi upekkhāya vatthubhūtaṁ
  puggalaṁ dassetuṁ vuttaṁ. Tattha mittabhāvaṁ asampattatāya neva manāpo, amittabhāvaṁ
  asampattatāya na amanāpoti veditabbo. Sesamettha yaṁ vattababaṁ siyā, taṁ sabbaṁ
  heṭṭhā cittuppādakaṇḍe 2- vuttameva. Bhāvanāvidhānampi etesaṁ kammaṭṭhānānaṁ
  visuddhimagge vitthārato kathitamevāti.
                      Suttantabhājanīyavaṇṇanā niṭṭhitā.

  *  *  *  *  *  *
  Footnote: 1 chaṂa. veditabbo 2 saṅgaṇī.A. 1/251/247
-------------------------------------------------
[page 407]
                        2. Abhidhammabhājanīyavaṇṇanā
      abhidhammabhājanīyaṁ kusalatopi vipākatopi kiriyatopi heṭṭhā cittuppādakaṇḍe 1-
  bhājitanayeneva bhājitaṁ, atthopissa tattha vuttanayeneva veditabbo.
                      Abhidhammabhājanīyavaṇṇanā niṭṭhitā.
                           ------------
                         3. Pañhāpucchakavaṇṇanā
      pañhāpucchake pālianusāreneva mettādīnaṁ kusalādibhāvo veditabbo.
  Ārammaṇattikesu pana sabbāpi tīsu tikesu navattabbārammaṇāeva. Ajjhattārammaṇattike
  bahiddhārammaṇāti. Imasmiṁ pana appamaññāvibhaṅge sammāsambuddhena suttantabhājanīyepi
  lokiyāeva appamaññāyo kathitā, abhidhammabhājanīyepi pañhāpucchakepi. Tayopi hi ete
  nayā lokiyattā ekaparicchedāeva. Evamayaṁ appamaññāvibhaṅgopi teparivaṭṭaṁ nīharitvāva
  bhājetvā dassitoti.
                       Pañhāpucchakavaṇṇanā niṭṭhitā.
                      Sammohavinodaniyā vibhaṅgaṭṭhakathāya
                    appamaññāvibhaṅgavaṇṇanā niṭṭhitā.
                           -------------

  *  *  *  *  *  *
  Footnote: 1 saṅgaṇī.A. 1/251/247
-------------------------------------------------
[page 408]
                          14. Sikkhāpadavibhaṅga
                        1. Abhidhammabhājanīyavaṇṇanā
      [703] Idāni tadanantare sikkhāpadavibhaṅge pañcāti gaṇanaparicchedo.
  Sikkhāpadānīti sikkhitabbapadāni, sikkhākoṭṭhāsāti attho. Apica upari āgatā
  sabbepi kusalā dhammā sikkhitabbato sikkhā, pañcasu pana sīlaṅgesu yaṅkiñci
  aṅgaṁ tāsaṁ sikkhānaṁ patiṭṭhānaṭṭhena padanti sikkhānaṁ padattāpi sikkhāpadāni.
  Pāṇātipātāti pāṇassa atipātā, ghātanā māraṇāti attho. Veramaṇīti virati.
  Adinnādānāti adinnassa ādānā, parapariggahitassa haraṇāti attho. Kāmesūti
  vatthukāmesu. Micchācārāti kilesakāmavasena lāmakācāRā. Musāvādāti abhūtavādato.
  Surāmerayamajjapamādaṭṭhānāti ettha surāti piṭṭhasurā pūvasurā odanasurā
  kiṇṇapakkhittā sambhārasaṁyuttāti pañca suRā. Merayanti pupphāsavo phalāsavo
  guḷāsavo madhvāsavo sambhārasaṁyuttoti pañca āsavā. Tadubhayampi madanīyaṭṭhena
  majjaṁ. Yāya cetanāya taṁ pivanti, sā pamādakāraṇattā pamādaṭṭhānaṁ, tasmā
  surāmerayamajjapamādaṭṭhānā. Ayaṁ tāvettha mātikānikkhepassa attho.
      [704] Padabhājanīye pana yasmiṁ samaye kāmāvacarantiādi sabbaṁ heṭṭhā
  vuttanayattā uttānatthameva. Yasmā pana na kevalaṁ viratiyeva sikkhāpadaṁ, cetanāpi
  sikkhāpadameva, tasmā taṁ dassetuṁ dutiyanayo dassito. Yasmā ca na kevalaṁ
  eteyeva dve dhammā sikkhāpadaṁ, cetanāsampayuttā pana paropaṇṇāsa dhammāpi
  sikkhitabbakoṭṭhāsato sikkhāpadameva, tasmā tatiyanayopi dassito.
      Tattha duvidhaṁ sikkhāpadaṁ pariyāyasikkhāpadaṁ nippariyāyasikkhāpadañca. Tattha
  virati nippariyāyasikkhāpadaṁ. Sā hi "pāṇātipātā veramaṇī"ti pāliyaṁ āgatā, no
  cetanā. Viramanto ca tāyaeva tato tato viramati, na cetanāya, cetanaṁ pana
-------------------------------------------------
[page 409]
  Āharitvā dassesi. Tathā sesacetanāsampayuttadhamme. Vītikkamakāle hi veracetanā
  dussīlyaṁ nāMa. Tasmā sā viratikālepi sulīlyavasena vuttā, phassādayo
  taṁsampayuttattā gahitāti.
      Idāni etesu sikkhāpadesu ñāṇasamuttejanatthaṁ imesaṁ pāṇātipātādīnaṁ
  dhammato koṭṭhāsato ārammaṇato vedanāto mūlato kammato sāvajjato payogato
  ca vinicchayo veditabbo.
      Tattha dhammatoti pañcapete pāṇātipātādayo cetanādhammāva honti.
  Koṭṭhāsato pañcapi kammapathāeva.
      Ārammaṇato pāṇātipāto jīvitindriyārammaṇo. Adinnādānaṁ sattārammaṇaṁ
  vā saṅkhārārammaṇaṁ vā. Micchācāro itthīpurisārammaṇo. Musāvādo sattārammaṇo
  vā saṅkhārārammaṇo vā. Surāpānaṁ saṅkhārārammaṇaṁ.
      Vedanāto pāṇātipāto dukkhavedano. Adinnādānaṁ tivedanaṁ. Tañhi
  haṭṭhatuṭṭhassa adinnaṁ ādiyato sukhavedanaṁ hoti, bhītakāle dukkhavedanaṁ, majjhattassa
  hutvā gaṇhato adukkhamasukhavedanaṁ. Micchācāro sukhavedano vā adukkhamasukhavedano
  vā. Musāvādo adinnādānaṁ viya tivedano. Surāpānaṁ sukhamajjhattavedanaṁ.
      Mūlato pāṇātipāto dosamohamūlo. Adinnādānaṁ kiñcikāle lobhamohamūlaṁ,
  kiñcikāle dosamohamūlaṁ. Micchācāro lobhamohamūlo. Musāvādo kiñcikāle
  lobhamohamūlo, kiñcikāle dosamohamūlo. Surāpānaṁ lobhamohamūlaṁ.
      Kammato musāvādo cettha vacīkammaṁ, sesā kāyakammameva.
      Sāvajjato pāṇātipāto atthi appasāvajjo, atthi mahāsāvajjo. Tathā
  adinnādānādīni. Tesaṁ nānākaraṇaṁ heṭṭhā 1- dassitameva.
      Ayaṁ pana aparo nayo:- kunthakipillikassa hi vadho appasāvajjo, tato
  mahantatarassa mahāsāvajjo. Sopi appasāvajjo, tato mahantatarāya sakuṇikāya

  *  *  *  *  *  *
  Footnote: 1 saṅgaṇī.A. 1/1/145
-------------------------------------------------
[page 410]
  Mahāsāvajjo. Tato godhāya, tato sasakassa, tato migassa, tato gavayassa, tato
  assassa, tato hatthissa vadho mahāsāvajjo. Tatopi dussīlamanussassa, tato
  gorūpasīlakamanussassa, tato saraṇagatassa, tato pañcasikkhāpadikassa, tato sāmaṇerassa,
  tato puthujjanabhikkhuno, tato sotāpannassa, tato sakadāgāmissa, tato anāgāmissa,
  tato khīṇāsavassa vadho atimahāsāvajjoyeva.
      Adinnādānaṁ dussīlassa santake appasāvajjaṁ, tato gorūpasīlakassa
  santake mahāsāvajjaṁ. Tato saraṇagatassa, tato pañcasikkhāpadikassa, sāmaṇerassa,
  puthujjanabhikkhuno, sotāpannassa, sakadāgāmissa, tato anāgāmissa santake
  mahāsāvajjaṁ. Tato khīṇāsavassa santake atimahāsāvajjaṁyeva.
      Micchācāropi 1- dussīlāya itthiyā vītikkamane 2- appasāvajjo, tato
  gorūpasīlakāya mahāsāvajjo. Tato saraṇagatāya, pañcasikkhāpadikāya, sāmaṇeriyā,
  puthujjanabhikkhuniyā, sotāpannāya, sakadāgāminiyā, tato anāgāminiyā vītikkamane
  mahāsāvajjo. Khīṇāsavāya pana bhikkhuniyā ekantamahāsāvajjova.
      Musāvādo kākaṇikamattassa atthāya musākathane appasāvajjo, tato
  aḍḍhamāsakassa, māsakassa, pañcamāsakassa, aḍḍhakahāpaṇassa, kahāpaṇassa, tato
  anagghaniyabhaṇḍassa atthāya musākathane mahāsāvajjo. Musā kathetvā pana saṁghaṁ
  bhindantassa ekantamahāsāvajjova.
       Surāpānaṁ pasatamattassa pāne appasāvajjaṁ, añjalimattassa pāne
  mahāsāvajjaṁ. Kāyacālanasamatthaṁ pana bahuṁ pivitvā gāmaghātanigamaghātakammaṁ karontassa
  ekantamahāsāvajjameva.
      Pāṇātipātañhi patvā khīṇāsavassa vadho mahāsāvajjo. Adinnādānaṁ
  patvā khīṇāsavasantakassa haraṇaṁ, micchācāraṁ patvā khīṇāsavāya bhikkhuniyā vītikkamanaṁ,

  *  *  *  *  *  *
  Footnote: 1 chaṂa. pi-saddo na dissati 2 chaṂa. vītikkame
-------------------------------------------------
[page 411]
  Musāvādaṁ patvā musāvādena saṁghabhedo, surāpānaṁ patvā kāyacālanasamatthaṁ bahuṁ
  pivitvā gāmanigamaghātanaṁ mahāsāvajjaṁ. Sabbehipi panetehi musāvādena saṁghabhedanameva
  mahāsāvajjaṁ. Tañhi kappaṁ niraye pācanasamatthaṁ mahākibbisaṁ.
      Payogatoti pāṇātipāto sāhatthikopi hoti āṇattikopi. Tathā adinnādānaṁ.
  Micchācāramusāvādasurāpānāni sāhatthikānevāti.
      Evamettha pāṇātipātādīnaṁ dhammādivasena vinicchayaṁ ñatvā pāṇātipātā
  veramaṇītiādīnampi dhammato koṭṭhāsato ārammaṇato vedanāto mūlato kammato
  khaṇḍato samādānato payogato ca vinicchayo veditabbo.
      Tattha dhammatoti pariyāyasīlavasena paṭipāṭiyā pañca cetanādhammāva.
  Koṭṭhāsatoti pañcapi kammapathāeva. Ārammaṇatoti pāṇātipātā veramaṇī parassa
  jīvitindriyaṁ ārammaṇaṁ katvā attano veracetanāya viramati. Itarāsupi eseva
  nayo. Sabbāpi hi etā vītikkamitabbavatthuṁ ārammaṇaṁ katvā veracetanāhiyeva
  viramanti. Vedanātoti sabbāpi sukhavedanā vā honti majjhattavedanā vā.
  Mūlatoti ñāṇasampayuttacittena viramantassa alobhādosāmohamūlā honti,
  ñāṇavippayuttacittena viramantassa alobhādosamūlā honti. Kammatoti musāvādā
  veramaṇīyevettha vacīkammaṁ, sesā kāyakammaṁ. Khaṇḍatoti gahaṭṭhā yaṁ yaṁ vītikkamanti,
  taṁ tadeva khaṇḍaṁ hoti bhijjati, avasesaṁ na bhijjati. Kasmā? gahaṭṭhā hi
  anibaddhasīlā honti, yaṁ yaṁ sakkonti, taṁ tadeva gopenti. Sāmaṇerānaṁ pana
  ekasmimpi 1- vītikkamante sabbānipi 1- bhijjantiyeva. Na kevalañca etāni,
  sesasīlānipi bhijjantiyeva. Tesaṁ pana vītikkamo daṇḍakammavatthuko, "puna evarūpaṁ
  na karissāmī"ti daṇḍakamme kate sīlaṁ paripuṇṇaṁ hoti. Samādānatoti sayameva
  "pañca sīlāni adhiṭṭhahāmī"ti adhiṭṭhahantenapi pāṭiyekkaṁ pāṭiyekkaṁ samādiyantenapi
  samādinnāni honti, aññassa santike nisīditvā "pañca sīlāni samādiyāmī"ti

  *  *  *  *  *  *
  Footnote: 1 chaṂa. pi-saddo na dissati
-------------------------------------------------
[page 412]
  Samādiyantenapi pāṭiyekkaṁ pāṭiyekkaṁ samādiyantenapi samādinnāneva honti.
  Payogato sabbānipi sāhatthikapayogānevāti veditabbāni.
      [712] Idāni yāsaṁ sikkhānaṁ koṭṭhāsabhāvena imāni pañca sikkhāpadāni
  vuttāni, tāni dassetuṁ katame dhammā sikkhāti ayaṁ sikkhāvāro āraddho. Tattha
  yasmā sabbepi catubhūmikā kusalā dhammā sikkhitabbabhāvato sikkhā, tasmā te dassetuṁ
  yasmiṁ samaye kāmāvacarantiādi vuttaṁ. Tattha heṭṭhā cittuppādakaṇḍe 1- vuttanayeneva
  pāliṁ vitthāretvā attho veditabbo, idha pana mukhamattameva dassitanti.
                      Abhidhammabhājanīyavaṇṇanā niṭṭhitā.
                           -------------
                         2. Pañhāpucchakavaṇṇanā
      [714] Pañhāpucchake pālinayānusāreneva sikkhāpadānaṁ kusalādibhāvo
  veditabbo. Ārammaṇattikesu pana yāni sikkhāpadāni ettha sattārammaṇānīti
  vuttāni, tāni yasmā sattoti saṅkhagate saṅkhāreyeva ārammaṇaṁ karonti, yasmā ca
  sabbānipi etāni sampattavirativaseneva niddiṭṭhāni, tasmā "parittārammaṇā"ti
  ca "paccuppannārammaṇā"ti ca vuttaṁ. Yato pana viramati, tassa vatthuno
  accantabahiddhattā sabbesampi bahiddhārammaṇatā veditabbāti.
                       Pañhāpucchakavaṇṇanā niṭṭhitā.
      Imasmiṁ pana sikkhāpadavibhaṅge sammāsambuddhena abhidhammabhājanīyepi
 pañhāpucchakepi lokiyāneva sikkhāpadāni kathitāni. Ubhopi hi ete nayā
 lokiyattā ekaparicchedāeva. Evamayaṁ sikkhāpadavibhaṅgo dveparivaṭṭaṁ nīharitvāva
 bhājetvā dassitoti.
                      Sammohavinodaniyā vibhaṅgaṭṭhakathāya
                      sikkhāpadavibhaṅgavaṇṇanā niṭṭhitā.
                         ----------------

  *  *  *  *  *  *
  Footnote: 1 abhi. 34/1/21
-------------------------------------------------
[page 413]
                          15. Paṭisambhidāvibhaṅga
                  1. Suttantabhājanīya 1. Saṅgahavāravaṇṇanā
      [718] Idāni tadanantare paṭisambhidāvibhaṅge catassoti gaṇanaparicchedo.
  Paṭisambhidāti pabhedā. Yasmā pana parato atthe ñāṇaṁ atthapaṭisambhidātiādimāha,
  tasmā na aññassa kassaci pabhedā, ñāṇasseva pabhedāti veditabbā. Iti "catasso
  paṭisambhidā"ti padena cattāro ñāṇappabhedāti ayamattho saṅgahito. Atthapaṭisambhidāti
  atthe paṭisambhidā, atthappabhedassa sallakkhaṇavibhāvanavavatthānakaraṇasamatthaṁ atthe
  pabhedagataṁ ñāṇanti attho. Sesapadesupi eseva nayo. Dhammappabhedassa hi
  sallakkhaṇavibhāvanavavatthānakaraṇasamatthaṁ dhamme pabhedagataṁ ñāṇaṁ dhammapaṭisambhidā nāMa.
  Niruttippabhedassa sallakkhaṇavibhāvanavavatthānakaraṇasamatthaṁ niruttābhilāpe pabhedagataṁ
  ñāṇaṁ niruttipaṭisambhidā nāMa. Paṭibhāṇappabhedassa sallakkhaṇavibhāvanavavatthānakaraṇasamatthaṁ
  paṭibhāṇe pabhedagataṁ ñāṇaṁ paṭibhāṇapaṭisambhidā nāMa.
      Idāni yathānikkhittā paṭisambhidā bhājetvā dassento atthe ñāṇaṁ
  atthapaṭisambhidātiādimāha. Tattha atthoti saṅkhepato hetuphalaṁ. Tañhi hetuvasena
  araṇīyaṁ gantabbaṁ pattabbaṁ, tasmā atthoti vuccati. Pabhedato pana yaṅkiñci
  paccayasamuppannaṁ, nibbānaṁ, bhāsitattho, vipāko, kiriyāti ime pañca dhammā
  atthoti veditabbo, 1- taṁ atthaṁ paccavekkhantassa tasmiṁ atthe pabhedagataṁ ñāṇaṁ
  atthapaṭisambhidā.
      Dhammoti saṅkhepato paccayo. So hi yasmā taṁ taṁ vidahati pavatteti
  ceva pāpeti ca, tasmā dhammoti vuccati. Pabhedato pana yo koci phalanibbattako

  *  *  *  *  *  *
  Footnote: 1 chaṂa. veditabbā
-------------------------------------------------
[page 414]
  Hetu, ariyamaggo, bhāsitaṁ, kusalaṁ, akusalanti ime pañca dhammā dhammoti
  veditabbo, 1- taṁ dhammaṁ paccavekkhantassa tasmiṁ dhamme pabhedagataṁ ñāṇaṁ
  dhammapaṭisambhidā.
      Tatra dhammaniruttābhilāpe ñāṇanti tasmiṁ atthe ca dhamme ca yā
  sabhāvanirutti, tassā abhilāpe taṁ sabhāvaniruttiṁ saddaṁ ārammaṇaṁ katvā
  paccavekkhantassa tasmiṁ sabhāvaniruttābhilāpe pabhedagataṁ ñāṇaṁ niruttipaṭisambhidā.
  Evamayaṁ niruttipaṭisambhidā saddārammaṇā nāma jātā, na paññattiārammaṇā.
  Kasmā? yasmā saddaṁ sutvā "ayaṁ sabhāvanirutti, ayaṁ na sabhāvaniruttī"ti
  Jānanti. Paṭisambhidāppatto hi "phasso"ti vutte "ayaṁ sabhāvaniruttī"ti
  jānāti, "phassā"ti vā "phassan"ti vā vutte pana "ayaṁ na sabhāvaniruttī"ti
  jānāti. Vedanādīsupi eseva nayo. Aññaṁ panesa nāmākhyātaupasaggabyañjanasaddaṁ
  jānāti na jānātīti? yadaggena saddaṁ sutvā "ayaṁ sabhāvanirutti,
  ayaṁ na sabhāvaniruttī"ti jānāti, tadaggenetampi jānissatīti. Taṁ pana nayidaṁ
  paṭisambhidākiccanti paṭikkhipitvā idaṁ vatthu kathitaṁ:-
      tissadattatthero kira bodhimaṇḍale 2- suvaṇṇasalākaṁ gahetvā aṭṭhārasasu
  bhāsāsu katarabhāsāya kathemīti pavāresi. Taṁ pana tena attano uggahe ṭhatvā
  pavāritaṁ, na paṭisambhidāya ṭhitena. So hi mahāpaññatāya taṁ taṁ bhāsaṁ kathāpetvā
  kathāpetvā uggaṇhi. Tato uggahe ṭhatvā evaṁ pavāresi.
      Bhāsaṁ nāma sattā uggaṇhantīti vatvā ca panettha idaṁ kathitaṁ.
  Mātāpitaro hi daharakāle kumārake mañce vā pīṭhe vā nipajjāpetvā taṁ taṁ
  kathayamānā tāni tāni kiccāni karonti. Dārakā tesaṁ taṁ taṁ bhāsaṁ vavatthāpenti
  "iminā idaṁ vuttaṁ, iminā idaṁ vuttan"ti. Gacchante gacchante kāle sabbampi
  bhāsaṁ jānanti. Mātā damiḷī, pitā andhako. Tesaṁ jātadārako sace mātu kathaṁ

  *  *  *  *  *  *
  Footnote: 1 chaṂa. veditabbo 2 chaṂa. bodhimaṇḍe
-------------------------------------------------
[page 415]
  Paṭhamaṁ suṇāti, damiḷabhāsaṁ bhāsissati. Sace pitu kathaṁ paṭhamaṁ suṇāti, andhakabhāsaṁ
  bhāsissati. Ubhinnampi pana kathaṁ asuṇanto māgadhabhāsaṁ bhāsissati.
      Yopi agāmake mahāaraññe nibbatto, tattha añño kathento nāma
  natthi, sopi attano dhammatāya vacanaṁ samuṭṭhāpento māgadhabhāsameva bhāsissati.
  Niraye tiracchānayoniyaṁ pittivisaye manussaloke devaloketi sabbattha māgadhabhāsāva
  ussannā. Tattha sesā oṭṭakirātāndhakayonakadamiḷabhāsādikā aṭṭhārasa bhāsā
  parivattanti, [1] ayamevekā yathābhuccabrahmavohārāriyavohārasaṅkhātā māgadhabhāsāva
  na parivattati. Sammāsambuddhopi tepiṭakaṁ buddhavacanaṁ tantiṁ āropento
  māgadhabhāsāyaeva āropesi. Kasmā? evañhi atthaṁ āharituṁ sukhaṁ hoti. Māgadhabhāsāya
  hi tantiṁ āruḷhassa buddhavacanassa paṭisambhidāppattānaṁ sotapathāgamanameva
  papañco. Sote pana saṅghaṭṭitamatteyeva nayasatena nayasahassena attho
  upaṭṭhāti. Aññāya pana bhāsāya tantiṁ āruḷhaṁ pothetvā pothetvā
  uggahetabbaṁ hoti. Bahumpi uggahetvā pana puthujjanassa paṭisambhidāppatti nāma
  natthi, ariyasāvako no paṭisambhidāppatto nāma natthi.
      Ñāṇesu ñāṇanti sabbatthakañāṇaṁ ārammaṇaṁ katvā ñāṇaṁ paccavekkhantassa
  pabhedagataṁ ñāṇaṁ paṭibhāṇapaṭisambhidāti. Imā pana catassopi paṭisambhidā dvīsu ṭhānesu
  pabhedaṁ gacchanti, pañcahi kāraṇehi visadā hontīti veditabbā. Katamesu dvīsu?
  sekkhabhūmiyañca asekkhabhūmiyañca. Tattha sāriputtattherassa mahāmoggallānattherassa
  mahākassapattherassa mahākaccāyanattherassa mahākoṭṭhitattherassāti asītiyāpi
  mahātherānaṁ paṭisambhidā asekkhabhūmiyaṁ pabhedaṁ gatā, ānandattherassa cittassa
  gahapatino dhammikassa upāsakassa upālissa gahapatino khujjuttarāya upāsikāyāti
  evamādīnaṁ paṭisambhidā sekkhabhūmiyaṁ pabhedaṁ gatāti imāsu dvīsu bhūmīsu pabhedaṁ
  gacchanti.

  *  *  *  *  *  *
  Footnote: (1) Ma. kālantarena aññathā honti vinassanti ca
-------------------------------------------------
[page 416]
      Katamehi pañcahi kāraṇehi paṭisambhidā visadā hontīti? adhigamena pariyattiyā
  savanena paripucchāya pubbayogenāti. Tattha adhigamo nāma arahattaṁ. Tañhi pattassa
  paṭisambhidā visadā honti. Pariyatti nāma buddhavacanaṁ. Tañhi uggaṇhantassa
  paṭisambhidā visadā honti. Savanaṁ nāma dhammassavanaṁ. Sakkaccaṁ 1- dhammaṁ suṇantassa
  hi paṭisambhidā visadā honti. Paripucchā nāma aṭṭhakathā. Uggahitapāliyā atthaṁ
  kathentassa hi paṭisambhidā visadā honti. Pubbayogo nāma pubbayogāvacaratā atītabhave
  haraṇapaccāharaṇanayena parihatakammaṭṭhānatā. 2- Pubbayogāvacarassa hi paṭisambhidā visadā
  honti. Tattha arahattappattiyā punabbasukuṭumbikaputtassa tissattherassa
  paṭisambhidā visadā ahesuṁ. So kira tāmbapaṇṇidīpe 3- buddhavacanaṁ uggaṇhitvā
  paratīraṁ gantvā yonakadhammarakkhitattherassa santike buddhavacanaṁ uggaṇhitvā
  āgacchanto nāvaṁ abhirūhanatitthe ekasmiṁ pade uppannakaṅkho yojanasatikaṁ maggaṁ 4-
  nivattitvā ācariyassa santikaṁ gacchanto antarāmagge ekassa kuṭumbikassa pañhaṁ
  kathesi. So pasīditvā satasahassagghanikaṁ kambalaṁ adāsi. Sopi taṁ āharitvā ācariyassa
  adāsi. Thero vāsiyā koṭṭetvā nisīdanaṭṭhāne paribhaṇḍaṁ kāresi. Kimatthāyāti?
  pacchimāya janatāya anuggahatthāyāti. Evaṁ kirassa ahosi "amhākaṁ gatamaggaṁ
  āvajjitvā anāgate sabrahmacārino paṭipattiṁ pūretabbaṁ maññissantī"ti.
  Tissattheropi ācariyassa santike kaṅkhaṁ chinditvā jambukolapaṭṭane oruyha
  cetiyaṅgaṇasammajjanavelāya vālikavihāraṁ patvā sammajji. Tassa sammajjitaṭṭhānaṁ
  disvā "idaṁ vītarāgassa bhikkhuno sammajjanaṭṭhānan"ti 5- therassa vīmaṁsanatthāya
  pañhaṁ pucchiṁsu. Thero paṭisambhidāppattatāya pucchitapucchite pañhe kathesīti.
      Pariyattiyā pana tissadattattherassa ceva nāgasenattherassa ca
  paṭisambhidā visadā ahesuṁ. Sakkaccaṁ dhammassavanena sudhammasāmaṇerassa paṭisambhidā

  *  *  *  *  *  *
  Footnote: 1 chaṂa. sakkaccañhi 2 chaṂa. pariggahita.... 3 chaṂa. tamba....
  4 chaṂa. yojanasatamaggaṁ 5 chaṂa. sammaṭṭhaṭṭhānaṁ
-------------------------------------------------
[page 417]
  Visadā ahesuṁ. So kira taḷaṅgarāsīdhammadinnattherassa 1- bhāgineyyo khuraggeyeva
  arahattaṁ patto. Mātulattherassa dhammavinicchayaṭṭhāne nisīditvā suṇantoyeva
  tīṇi piṭakāni paguṇāni akāsi. Uggahitapāliyā atthaṁ kathentassa pana
  tissadattattherasseva paṭisambhidā visadā ahesuṁ. Gatapaccāgatavattaṁ pana pūretvā
  yāva anulomaṁ kammaṭṭhānaṁ ussukkāpetvā āgatānaṁ visadabhāvappattapaṭisambhidānaṁ
  pubbayogāvacarānaṁ anto natthi.
      Etesu pana kāraṇesu pariyatti, savanaṁ, paripucchāti imāni tīṇi pabhedasseva
  balavakāraṇāni. Pubbayogo adhigamassa balavapaccayo, pabhedassa hoti na hotīti?
  hoti, na pana tathā. Pariyattisavanaparipucchā hi pubbe hontu vā mā vā,
  pubbayogena pana 2- pubbe ceva etarahi ca saṅkhārasammasanaṁ vinā paṭisambhidā
  nāma natthi. Ime pana dvepi ekato hutvā paṭisambhidā upatthambhetvā visadā
  karontīti.
                        Saṅgahavāravaṇṇanā niṭṭhitā.
                           -------------
                         2. Saccavārādivaṇṇanā
      [719] Idāni ye saṅgahavāre pañca atthā ca dhammā ca saṅgahitā,
  tesaṁ pabhedadassananayena paṭisambhidā vibhajituṁ puna catassotiādinā nayena
  pabhedavāro āraddho. So saccavārahetuvāradhammavārapaccayākāravārapariyattivāravasena
  pañcavidho. Tattha paccayasamuppannassa dukkhassa 3- paccayena pattabbassa
  nibbānassa ca atthabhāvaṁ phalanibbattakassa samudayassa nibbānasampāpakassa
  ariyamaggassa ca dhammabhāvañca dassetuṁ saccavāro vutto. Yassa kassaci pana
  phalanibbattakassa 4- hetuno dhammabhāvaṁ hetuphalassa ca atthabhāvaṁ dassetuṁ hetuvāro

  *  *  *  *  *  *
  Footnote: 1 Ma. vāḷaṅkaravāSī...., cha. talaṅgaravāSī.... 2 chaṂa. ayaṁ saddo na dissati
  3 chaṂa. dukkhasaccassa 4 chaṂa. hetuphala....
-------------------------------------------------
[page 418]
  Vutto. Tattha ca hetuphalakkamavasena uppaṭipāṭiyā paṭhamaṁ dhammapaṭisambhidā niddiṭṭhā.
  Ye pana dhammā tamhā tamhā rūpārūpappabhedā hetuto jātā, tesaṁ atthabhāvaṁ
  tassa tassa ca rūpārūpadhammappabhedassa hetuno dhammabhāvaṁ dassetuṁ dhammavāro
  vutto. Jarāmaraṇādīnaṁ pana atthabhāvaṁ jarāmaraṇādisamudayasaṅkhātānaṁ jātiādīnañca
  dhammabhāvaṁ dassetuṁ paccayākāravāro vutto. Tato pariyattisaṅkhātassa tassa
  tassa bhāsitassa dhammabhāvaṁ bhāsitasaṅkhātena paccayena pattabbassa bhāsitatthassa
  ca atthabhāvaṁ dassetuṁ pariyattivāro vutto.
      Tattha ca yasmā bhāsitaṁ ñatvā tassattho ñāyati, tasmā bhāsitabhāsitatthakkamena
  uppaṭipāṭiyā paṭhamaṁ dhammapaṭisambhidā niddiṭṭhā. Pariyattidhammassa pana pabhedadassanatthaṁ
  "tattha katamā dhammapaṭisambhidā"ti pucchāpubbaṅgamo paṭiniddesavāro vutto. Tattha
  suttantiādīhi navahi aṅgehi nippadesato tanti gahitā. Ayaṁ imassa bhāsitassa
  attho, ayaṁ imassa bhāsitassa atthoti imasmimpi ṭhāne bhāsitavasena nippadesato
  tantieva gahitāti.
                      Suttantabhājanīyavaṇṇanā niṭṭhitā.
                          --------------
                        2. Abhidhammabhājanīyavaṇṇanā
      [725] Tattha tisso paṭisambhidā lokiyā, atthapaṭisambhidā lokiyalokuttaramissakā.
  Sā hi nibbānārammaṇamaggaphalañāṇānaṁ vasena lokuttarāpi hoti, abhidhammabhājanīyaṁ 1-
  kusalākusalavipākakiriyānaṁ vasena catūhi vārehi vibhattaṁ. Tattha yattakāni heṭṭhā
  cittuppādakaṇḍe 2- kusalacittāni vibhattāni, tesaṁ sabbesampi vasena ekekasmiṁ
  cittaniddese catasso catasso paṭisambhidā vibhattāti veditabbā. Akusalacittesupi
  eseva nayo. Vipākakiriyāvāresu vipākakiriyānaṁ atthena saṅgahitattā dhammapaṭisambhidaṁ
  chaḍḍetvā ekekasmiṁ vipākacittepi kiriyācittepi 3- tisso tissova

  *  *  *  *  *  *
  Footnote: 1 chaṂa. abhidhammabhājanīye 2 abhi. 34/1/21 3 chaṂa. vipākacitte ca kiriyacitte ca
-------------------------------------------------
[page 419]
  Paṭisambhidā vibhattā. Pāli pana mukhamattameva dassetvā saṅkhittā, sā heṭṭhā
  āgatavitthāravaseneva veditabbā.
      Kasmā pana yathā kusalākusalavāresu "tesaṁ vipāke ñāṇaṁ atthapaṭisambhidā"ti
  vuttaṁ, evamidha "yesaṁ dhammānaṁ ime vipākā, tesu ñāṇaṁ dhammapaṭisambhidā"ti
  evaṁ na vuttanti? heṭṭhā vuttattā. Yadevaṁ tesaṁ vipāke ñāṇaṁ atthapaṭisambhidāti
  heṭṭhā vuttattā ayaṁ atthapaṭisambhidāpi idha na vattabbā siyāti. No na
  vattabbā. Kasmā? heṭṭhā vipākakiriyācittuppādavasena avuttattā. Kiriyāvāre
  ca yesaṁ dhammānaṁ ime kiriyāti vacanameva na yujjatīti dvīsupi imesu vāresu
  tisso tissova paṭisambhidā vibhattā.
      Tattha yāya niruttīyā tesaṁ dhammānaṁ paññatti hotīti yāya niruttiyā
  tesaṁ phasso hotītiādinā nayena vuttānaṁ dhammānaṁ ayaṁ phasso, ayaṁ vedanāti
  evaṁ paññatti hoti. Tatra dhammaniruttābhilāpe ñāṇanti tasmiṁ atthe ca dhamme
  ca pavattamānāya tassā dhammaniruttiyā sabhāvapaññattiyā abhilāpe ñāṇaṁ.
  Abhilāpasaddaṁ ārammaṇaṁ katvā uppannaṁ ñāṇameva idhāpi kathitaṁ. Yena ñāṇenāti
  yena paṭibhāṇapaṭisambhidāñāṇena. Tāni ñāṇāni jānātīti itarāni tīṇi
  paṭisambhidāñāṇāni jānāti.
      Idāni yathā yaṁ ñāṇaṁ tāni ñāṇāni jānāti, tathā tassa tesu pavattiṁ
  dassetuṁ imāni ñāṇāni idamatthajotakānīti vuttaṁ. Tattha idamatthajotakānīti
  imassa atthassa jotakāni pakāsakāni, imaṁ nāma atthaṁ jotenti pakāsenti
  paricchindantīti attho. Iti ñāṇesu ñāṇanti iminā ākārena pavattaṁ tīsu
  ñāṇesu ñāṇaṁ paṭibhāṇapaṭisambhidā nāMa.
      Tattha kiñcāpi ayaṁ paṭibhāṇapaṭisambhidā "imissā idaṁ kiccaṁ, imissā
  idaṁ kiccan"ti itarāsaṁ paṭisambhidānaṁ kiccaṁ jānāti, sayampana tāsaṁ kiccaṁ kātuṁ
-------------------------------------------------
[page 420]
  Na sakkoti bahussutadhammakathiko viya appassutadhammakathikassa. Dve kira bhikkhū eko
  bahussuto eko appassuto. Te ekatova ekaṁ dhammakathāmaggaṁ uggaṇhiṁsu. Tattha
  appassuto sarasampanno ahosi, itaro mandassaro. Tesu appassuto gatagataṭṭhāne
  attano sarasampattiyā sakalaparisaṁ khobhetvā dhammaṁ kathesi. Dhammaṁ suṇamānā
  haṭṭhatuṭṭhamānasā hutvā "yathā esa dhammaṁ kathesi, eko tipiṭakadharo maññe
  bhavissatī"ti vadanti. Bahussutabhikkhu pana "dhammassavane jānissatha `ayaṁ tipiṭakadharo
  vā no vā"ti āha. So kiñcāpi evamāha, yathā pana so sakalaparisaṁ khobhetvā
  dhammaṁ kathetuṁ sakkoti, evamassa kathanasamatthatā natthi. Tattha kiñcāpi
  paṭibhāṇapaṭisambhidā bahussuto viya appassutassa itarāsaṁ kiccaṁ jānāti, sayaṁ
  pana taṁ kiccaṁ kātuṁ na sakkotīti veditabbaṁ. Sesamettha 1- uttānatthameva.
      [746] Evaṁ kusalacittuppādādivasena paṭisambhidā vibhajitvā idāni tāsaṁ
  uppattiṭṭhānabhūtaṁ khettaṁ dassetuṁ puna catasso paṭisambhidātiādimāha. Tattha tisso
  paṭisambhidā kāmāvacarakusalato catūsu ñāṇasampayuttesu cittuppādesūti idaṁ sekkhānaṁ
  vasena vuttaṁ. Tesampi hi dhammapaccavekkhaṇakāle heṭṭhā vuttaṁ pañcappakāraṁ dhammaṁ
  ārammaṇaṁ katvā catūsu ñāṇasampayuttakusalacittesu dhammapaṭisambhidā uppajjati.
  Tathā niruttipaccavekkhaṇakāle saddaṁ ārammaṇaṁ katvā niruttipaṭisambhidā,
  ñāṇapaccavekkhaṇakāle sabbatthakañāṇaṁ ārammaṇaṁ katvā paṭibhāṇapaṭisambhidāti.
      Kiriyato catūsūti idaṁ pana asekkhānaṁ vasena vuttaṁ. Tesañhi
  dhammapaccavekkhaṇakāle heṭṭhā vuttaṁ pañcappakāraṁ dhammaṁ ārammaṇaṁ katvā
  catūsu ñāṇasampayuttakiriyācittesu dhammapaṭisambhidā uppajjati. Tathā
  niruttipaccavekkhaṇakāle saddaṁ ārammaṇaṁ katvā niruttipaṭisambhidā,
  ñāṇapaccavekkhaṇakāle sabbatthakañāṇaṁ ārammaṇaṁ katvā paṭibhāṇapaṭisambhidāti.

  *  *  *  *  *  *
  Footnote: 1 chaṂa. sesaṁ
-------------------------------------------------
[page 421]
      Atthapaṭisambhidā etesu ceva uppajjatīti idaṁ pana sekkhāsekkhānaṁ
  vasena vuttaṁ. Tathā hi sekkhānaṁ atthapaccavekkhaṇakāle heṭṭhā vuttappabhedaṁ
  atthaṁ ārammaṇaṁ katvā catūsu ñāṇasampayuttakusalacittesu ayaṁ uppajjati, maggaphalakāle
  ca maggaphalesu. Asekkhassa panatthaṁ paccavekkhaṇakāle heṭṭhā vuttappabhedameva
  atthaṁ ārammaṇaṁ katvā catūsu ñāṇasampayuttakiriyācittesu uppajjati,
  phalakāle ca uparime sāmaññaphaleti evametā sekkhāsekkhānaṁ uppajjamānā
  imāsu bhūmīsu uppajjantīti bhūmidassanatthaṁ ayaṁ nayo dassitoti.
                      Abhidhammabhājanīyavaṇṇanā niṭṭhitā.
                            -----------
                         3. Pañhāpucchakavaṇṇanā
      [747] Pañhāpucchake pālianusāreneva catunnaṁ paṭisambhidānaṁ kusalādibhāvo
  veditabbo. Ārammaṇattikesu pana niruttipaṭisambhidā saddameva ārammaṇaṁ karotīti
  parittārammaṇā. Atthapaṭisambhidā kāmāvacaravipākakiriyāsaṅkhātañceva
  paccayasamuppannañca atthaṁ paccavekkhantassa parittārammaṇā, vuttappabhedameva
  rūpāvacarārūpāvacaraṁ atthaṁ paccavekkhantassa mahaggatārammaṇā, lokuttaravipākatthañceva
  paramatthañca nibbānaṁ paccavekkhantassa appamāṇārammaṇā. Dhammapaṭisambhidā
  kāmāvacarakusaladhammaṁ akusaladhammaṁ paccayadhammañca paccavekkhantassa parittārammaṇā,
  rūpāvacarārūpāvacarakusaladhammaṁ paccayadhammañca paccavekkhantassa mahaggatārammaṇā,
  lokuttarakusaladhammaṁ paccayadhammañca paccavekkhantassa appamāṇārammaṇā.
  Paṭibhāṇapaṭisambhidā kāmāvacarakusalavipākakiriyāñāṇāni paccavekkhantassa parittārammaṇā,
  rūpāvacarārūpāvacarāni kusalavipākakiriyāñāṇāni paccavekkhantassa tāsaṁ 1- ārammaṇāni
  vijānantassa mahaggatārammaṇā, lokuttarāni kusalavipākañāṇāni paccavekkhantassa
  appamāṇārammaṇā.

  *  *  *  *  *  *
  Footnote: 1 chaṂa. tesaṁ
-------------------------------------------------
[page 422]
      Atthapaṭisambhidā sahajātahetuvasena siyā maggahetukā, viriyajeṭṭhikāya
  maggabhāvanāya siyā maggādhipati, chandacittajeṭṭhikāya navattabbā, phalakālepi
  navattabbāeva. Dhammapaṭisambhidā maggapaccavekkhaṇakāle maggārammaṇā, maggaṁ garuṁ
  katvā paccavekkhantassa ārammaṇādhipativasena maggādhipati. Paṭibhāṇapaṭisambhidā
  maggañāṇapaccavekkhaṇakāle maggārammaṇā, maggaṁ garuṁ katvā paccavekkhantassa
  maggādhipati. Sesañāṇapaccavekkhaṇakāle navattabbārammaṇā. Niruttipaṭisambhidā
  paccuppannameva saddaṁ ārammaṇaṁ karotīti paccuppannārammaṇā.
      Atthapaṭisambhidā atītaṁ vipākatthaṁ kiriyatthaṁ paccayasamuppannañca
  paccavekkhantassa atītārammaṇā, anāgataṁ paccavekkhantassa anāgatārammaṇā, paccuppannaṁ
  paccavekkhantassa paccuppannārammaṇā, lokuttaraṁ paramatthaṁ paccavekkhantassa
  navattabbārammaṇā. Dhammapaṭisambhidā atītaṁ kusalaṁ akusalaṁ paccayadhammañca
  paccavekkhantassa atītārammaṇā, anāgataṁ paccavekkhantassa anāgatārammaṇā,
  paccuppannaṁ paccavekkhantassa paccuppannārammaṇā. Paṭibhāṇapaṭisambhidā atītaṁ
  kusalañāṇaṁ vipākañāṇaṁ kiriyāñāṇañca paccavekkhantassa atītārammaṇā, anāgataṁ
  paccavekkhantassa anāgatārammaṇā, paccuppannaṁ paccavekkhantassa paccuppannārammaṇā.
      Niruttipaṭisambhidā saddārammaṇattā bahiddhārammaṇā. Itarāsu tīsu
  atthapaṭisambhidā ajjhattaṁ vipākatthaṁ kiriyatthaṁ paccayasamuppannañca paccavekkhantassa
  ajjhattārammaṇā, bahiddhā paccavekkhantassa bahiddhārammaṇā, ajjhattabahiddhā
  paccavekkhantassa ajjhattabahiddhārammaṇā, paramatthaṁ paccavekkhantassa
  bahiddhārammaṇāeva. Dhammapaṭisambhidā ajjhattakusalākusalapaccayadhammapaccavekkhaṇakāle
  ajjhattārammaṇā, bahiddhākusalākusalapaccayadhammapaccavekkhaṇakāle bahiddhārammaṇā,
  ajjhattabahiddhākusalākusalapaccayadhammapaccavekkhaṇakāle ajjhattabahiddhārammaṇā.
-------------------------------------------------
[page 423]
  Paṭibhāṇapaṭisambhidā ajjhattakusalavipākakiriyāñāṇapaccavekkhaṇakāle ajjhattārammaṇā,
  bahiddhākusalavipākakiriyāñāṇapaccavekkhaṇakāle bahiddhārammaṇā,
  ajjhattabahiddhākusalavipākakiriyāñāṇapaccavekkhaṇakāle ajjhattabahiddhārammaṇāti.
                       Pañhāpucchakavaṇṇanā niṭṭhitā.
      Idhāpi tisso paṭisambhidā lokiyā, atthapaṭisambhidā lokiyalokuttaRā.
  Imasmiñhi paṭisambhidāvibhaṅge sammāsambuddhena tayopi nayā
  lokiyalokuttaramissakattā ekaparicchedāva kathitā. Tīsupi hi etāsu 1- tisso
  paṭisambhidā lokiyā, atthapaṭisambhidā lokiyalokuttarāti evamayaṁ paṭisambhidāvibhaṅgopi
  teparivaṭṭaṁ nīharitvāva bhājetvā dassitoti.
                      Sammohavinodaniyā vibhaṅgaṭṭhakathāya
                      paṭisambhidāvibhaṅgavaṇṇanā niṭṭhitā.
                          --------------

  *  *  *  *  *  *
  Footnote: 1 chaṂa. etesu
-------------------------------------------------
[page 424]
                            16. Ñāṇavibhaṅga
                        1. Ekakamātikādivaṇṇanā
      [751] Idāni tadanantare ñāṇavibhaṅge ekavidhena ñāṇavatthūtiādinā
  nayena paṭhamaṁ ekavidhādīhi dasavidhapariyosānehi dasahi paricchedehi mātikaṁ ṭhapetvā
  nikkhittapadānukkamena niddeso kato.
      Tattha ekavidhenāti ekappakārena ekakoṭṭhāsena vā. Ñāṇavatthūti ettha
  pana ñāṇañca taṁ vatthu ca nānappakārānaṁ sampattīnanti ñāṇavatthu, okāsaṭṭhena
  ñāṇassa vatthūtipi ñāṇavatthu. Idha pana purimenevatthena ñāṇavatthu veditabbaṁ.
  Teneva ekavidhaparicchedāvasāne "yāthāvakavatthuvibhāvanā paññā. Evaṁ ekavidhena
  ñāṇavatthū"ti vuttaṁ. Pañca viññāṇāti cakkhuviññāṇādīni pañca. Na hetūtiādīni
  heṭṭhā dhammasaṅgahaṭṭhakathāyaṁ 1- vuttanayeneva veditabbāni. Saṅkhepato panettha yaṁ
  vattabbaṁ, taṁ niddesavāre āvībhavissati. Yathā cettha, evaṁ dukamātikādipadesupi
  yaṁ vattabbaṁ, taṁ tattheva āvībhavissati. Nikkhepaparicchedamattaṁ panettha evaṁ
  veditabbaṁ. Ettha hi "na hetū ahetukā"tiādīhi tāva dhammasaṅgahamātikāvasena, "aniccā
  jarābhibhūtā"tiādīhi amātikāvasenāti saṅkhepato duvidhehi, pabhedato aṭṭhasattatiyā
  padehi ekakamātikā nikkhittā.
      Dukānurūpehi pana pañcatiṁsāya dukehi dukamātikā nikkhittā.
      Tikānurūpehi "cintāmayā paññā"tiādīhi catūhi bāhirattikehi, vipākā
  paññātiādīhi aniyamitapaññāvasena vuttehi cuddasahi mātikātikehi, vitakkattike
  paṭhamapadena niyamitapaññāvasena vuttehi terasahi, dutiyapadena niyamitapaññāvasena
  vuttehi sattahi, tatiyapadena niyamitapaññāvasena vuttehi dvādasahi, pītittike ca
  paṭhamapadena niyamitapaññāvasena vuttehi terasahi, tathā dutiyapadena, tatiyapadena
  niyamitapaññāvasena vuttehi dvādasahīti aṭṭhāsītiyā tikehi tikamātikā nikkhittā.

  *  *  *  *  *  *
  Footnote: 1 saṅgaṇī.A. 1/1-6/94
-------------------------------------------------
[page 425]
      Catukkamātikā pana kammassakataññāṇantiādīhi ekavīsatiyā catukkehi.
  Pañcakamātikā dvīhi pañcakehi. Chakkamātikā ekena chakkena. Sattakamātikā
  "sattasattati ñāṇavatthūnī"ti evaṁ saṅkhepato vuttehi ekādasahi sattakehi.
  Aṭṭhakamātikā ekena aṭṭhakena. Navakamātikā ekena navakena.
                         10. Dasakamātikāvaṇṇanā
      [760] Dasakamātikā "dasa tathāgatassa tathāgatabalānī"tiādinā ekeneva
  dasakena nikkhittā. Tattha dasāti gaṇanaparicchedo. Tathāgatassāti yathā vipassīādayo
  pubbakā isayo āgatā, tathā āgatassa. Yathā ca te gatā, tathā gatassa.
  Tathāgatabalānīti aññehi asādhāraṇāni tathāgatasseva balāni. Yathā vā pubbabuddhānaṁ
  balāni puññūpanissayasampattiyā 1- āgatāni, tathā āgatabalānītipi attho. Tattha
  duvidhaṁ tathāgatassa balaṁ kāyabalañca ñāṇabalañca. Tesu kāyabalaṁ hatthikulānusāreneva 2-
  veditabbaṁ. Vuttañhetaṁ porāṇehi:-
           "kāḷāvakañca gaṅgeyyaṁ paṇḍaraṁ tambapiṅgalaṁ
            gandhaṁ maṅgalahemañca uposathaṁ chaddantime dasā"ti
  imāni hi dasa hatthikulāni.
      Tattha kāḷāvakanti pakatihatthikulaṁ daṭṭhabbaṁ. Yaṁ dasannaṁ purisānaṁ kāyabalaṁ,
  taṁ ekassa kāḷāvakassa hatthino balaṁ. 3- Yaṁ dasannaṁ kāḷāvakānaṁ balaṁ, taṁ
  ekassa gaṅgeyyassa. Yaṁ dasannaṁ gaṅgeyyānaṁ balaṁ, 3- taṁ ekassa paṇḍarassa. Yaṁ
  dasannaṁ paṇḍarānaṁ, taṁ ekassa tambassa. Yaṁ dasannaṁ tambānaṁ, taṁ ekassa
  piṅgalassa. Yaṁ dasannaṁ piṅgalānaṁ, taṁ ekassa gandhahatthino. Yaṁ dasannaṁ
  gandhahatthīnaṁ, taṁ ekassa maṅgalassa. Yaṁ dasannaṁ maṅgalānaṁ, taṁ ekassa hemavatassa.
  Yaṁ dasannaṁ hemavatānaṁ, taṁ ekassa uposathassa. Yaṁ dasannaṁ uposathānaṁ, taṁ ekassa
  chaddantassa. Yaṁ dasannaṁ chaddantānaṁ, taṁ ekassa tathāgatassa, nārāyanasaṅkhātabalantipi 4-
  idameva vuccati. Tadetaṁ pakatihatthīnaṁ gaṇanāya hatthikoṭisahassānaṁ,
  purisagaṇanāya dasannaṁ purisakoṭisahassānaṁ balaṁ hoti, idantāva tathāgatassa kāyabalaṁ.

  *  *  *  *  *  *
  Footnote: 1 chaṂa. puññussayasampattiyā 2 chaṂa. hatthikulānusārena
  3 chaṂa. ayaṁ pāṭho na dissati 4 Ma......saṅghātabalantipi
-------------------------------------------------
[page 426]
      Ñāṇabalaṁ pana idha tāva pāliyaṁ āgatameva dasabalañāṇaṁ, "mahāsīhanāde 1- dasabalañāṇaṁ,
  catuvesārajjañāṇaṁ, aṭṭhasu parisāsu akampanañāṇaṁ, catuyoniparicchedakañāṇaṁ,
  pañcagatiparicchedakañāṇaṁ, saṁyuttake 2- āgatāni tesattati ñāṇāni, sattasattati
  ñāṇānī"ti evaṁ aññānipi anekāni ñāṇasahassāni, etaṁ ñāṇabalaṁ nāMa.
  Idhāpi ñāṇabalameva adhippetaṁ, ñāṇañhi akampiyaṭṭhena upatthambhanaṭṭhena ca
  balanti vuttaṁ.
      Yehi balehi samannāgatoti yehi dasahi ñāṇabalehi upeto samupeto.
  Āsabhaṇṭhānanti seṭṭhaṭṭhānaṁ uttamaṭṭhānaṁ, āsabhā vā pubbabuddhā, tesaṁ
  ṭhānanti attho. Apica gavasatajeṭṭhako usabho, gavasahassajeṭṭhako vasabho. Vajasatajeṭṭhako
  vā usabho, vajasahassajeṭṭhako vasabho. Sabbagavaseṭṭho sabbaparissayasaho
  seto pāsādiko mahābhāravaho asanisatasaddehipi akampanīyo nisabho. So idha
  usabhoti adhippeto. Idampi hi tassa pariyāyavacanaṁ. Usabhassa idanti āsabhaṁ.
  Ṭhānanti catūhi pādehi paṭhaviṁ uppīḷetvā acalaṭṭhānaṁ. Idaṁ pana āsabhaṁ viyāti
  āsabhaṁ. Yatheva hi nisabhasaṅkhāto usabho usabhabalena samannāgato catūhi pādehi
  paṭhaviṁ uppīḷetvā acalaṭṭhānena tiṭṭhati. Evaṁ tathāgatopi dasahi tathāgatabalehi
  samannāgato catūhi vesārajjapādehi aṭṭhaparisapaṭhaviṁ uppīḷetvā sadevake loke
  kenaci paccatthikena paccāmittena akampiyo acalaṭṭhānena tiṭṭhati, evaṁ tiṭṭhamāno
  ca taṁ āsabhaṇṭhānaṁ paṭijānāti upagacchati na paccakkhāti attani āropeti.
  Tena vuttaṁ "āsabhaṇṭhānaṁ paṭijānātī"ti.
      Parisāsūti aṭṭhasu parisāsu. Sīhanādaṁ nadatīti seṭṭhanādaṁ abhītanādaṁ nadati,
  sīhanādasadisaṁ vā nādaṁ nadati. Ayamattho sīhanādasuttena dīpetabbo. Yathā vā
  sīho sahanato ca hananato ca sīhoti vuccati, evaṁ tathāgato lokadhammānaṁ
  sahanato parappavādānañca hananato sīhoti vuccati. Evaṁ vuttassa sīhassa nādaṁ

  *  *  *  *  *  *
  Footnote: 1 Maṃū. 12/146/104 2 saṁṇi. 16/34/58
-------------------------------------------------
[page 427]
  Sīhanādaṁ. Tattha yathā sīho sīhabalena samannāgato sabbattha visārado vigatalomahaṁso
  sīhanādaṁ nadati, evaṁ tathāgatasīhopi tathāgatabalehi samannāgato aṭṭhasu parisāsu
  visārado vigatalomahaṁso iti rūpantiādinā nayena nānāvidhadesanāvilāsasampannaṁ
  sīhanādaṁ nadati. Tena vuttaṁ "parisāsu sīhanādaṁ nadatī"ti.
      Brahmacakkaṁ pavattetīti ettha brahmanti seṭṭhaṁ uttamaṁ visuddhaṁ. Cakkasaddo
  ca panāyaṁ:-
            sampattiyaṁ lakkhaṇe ca rathaṅge iriyāpathe
            1- dāne ca ratane dhamme khuracakkādīsu ca dissati 1-
            dhammacakke idha mato tañca dvedhā vibhāvaye.
      "cattārimāni Bhikkhave cakkāni yehi samannāgatānaṁ devamanussānan"tiādīsu 2-
  hi ayaṁ sampattiyaṁ dissati. "heṭṭhāpādatalesu Cakkāni jātānī"ti ettha 3-
  lakkhaṇe. "cakkaṁva Vahato padan"ti ettha 4- rathaṅge. "catucakkaṁ Navadvāran"ti
  ettha 5- iriyāpathe. "dadaṁ Bhuñja mā ca pamādo, cakkaṁ vattaya 6- sabbapāṇīnan"ti
  ettha 7- dāne. "dibbaṁ Cakkaratanaṁ pāturahosī"ti ettha 8- ratanacakke. "mayā
  Pavattitaṁ cakkan"ti ettha 9- dhammacakke. "icchāhatassa Posassa, cakkaṁ bhamati
  matthake"ti ettha 10- khuracakke. 11- "khurapariyantena Cepi cakkenā"ti ettha 12-
  paharaṇacakke. "asanivicakkan"ti Ettha 13- asanimaṇḍale. Idha panāyaṁ dhammacakke
  mato.
      Taṁ pana dhammacakkaṁ duvidhaṁ hoti paṭivedhañāṇañca desanāñāṇañca. Tattha
  paññāpabhāvitaṁ attano ariyaphalāvahaṁ paṭivedhañāṇaṁ, karuṇāpabhāvitaṁ sāvakānaṁ

  *  *  *  *  *  *
  Footnote: 1-1 chaṂa. dāne ratanadhammūra- cakkādīsu ca dissati 2 aṅ.catukka. 21/31/37
  3 dīṂa. 10/35/15 4 khuḍha. 25/1/15 5 saṁ.sa. 15/29/18
  6 chaṂa. pavattaya, ka. vattassu 7 khu.jā. 27/1110/234 (syā)
  8 dīṂa. 10/243/150 9 khu.su. 25/563/448
  10 khu.jā. 27/104,796/34,180 (syā) 11 cha. uracakke
  12 dī.Sī. 9/166/52 13 dī.pā. 11/61/36, saṁṇi. 16/162/219
-------------------------------------------------
[page 428]
  Ariyaphalāvahaṁ desanāñāṇaṁ. Tattha paṭivedhañāṇaṁ uppajjamānaṁ uppannanti duvidhaṁ.
  Tañhi abhinikkhamanato yāva arahattamaggā uppajjamānaṁ, phalakkhaṇe uppannaṁ
  nāMa. Tusitabhavanato vā yāva mahābodhipallaṅke arahattamaggā uppajjamānaṁ,
  phalakkhaṇe uppannaṁ nāMa. Dīpaṅkarabyākaraṇato paṭṭhāya vā yāva arahattamaggā
  uppajjamānaṁ, phalakkhaṇe uppannaṁ nāMa. Desanāñāṇampi pavattamānaṁ pavattanti
  duvidhaṁ. Tañhi yāva aññākoṇḍaññassa 1- sotāpattimaggā pavattamānaṁ, phalakkhaṇe
  pavattaṁ nāMa. Tesu paṭivedhañāṇaṁ lokuttaraṁ, desanāñāṇaṁ lokiyaṁ. Ubhayampi
  panetaṁ aññehi asādhāraṇaṁ, buddhānaṁyeva orasañāṇaṁ.
      Idāni yehi dasahi balehi samannāgato tathāgato āsabhaṇṭhānaṁ paṭijānāti,
  yāni āditova "dasa tathāgatassa tathāgatabalānī"ti nikkhittāni, tāni vitthārato
  dassetuṁ katamāni dasa idha tathāgato ṭhānañca ṭhānatotiādimāha. Tattha ṭhānañca
  ṭhānatoti kāraṇañca kāraṇato. Kāraṇañhi yasmā tattha phalaṁ tiṭṭhati tadāyattavuttitāya
  uppajjati ceva pavattati ca, tasmā ṭhānanti vuccati. Taṁ bhagavā ye ye dhammā
  yesaṁ yesaṁ dhammānaṁ hetū paccayā uppādāya, taṁ taṁ ṭhānanti ca ye ye dhammā
  yesaṁ yesaṁ dhammānaṁ na hetū na paccayā uppādāya, taṁ taṁ aṭṭhānanti ca
  pajānanto ṭhānañca ṭhānato aṭṭhānañca aṭṭhānato yathābhūtaṁ pajānāti. Yampīti
  yena ñāṇena. Idampi tathāgatassāti idampi ṭhānāṭhānañāṇaṁ tathāgatassa tathāgatabalaṁ
  nāma hotīti attho. Evaṁ sabbapadesu yojanā veditabbā. (1)
      Kammasamādānānanti samādiyitvā katānaṁ kusalākusalakammānaṁ. Kammameva vā
  kammasamādānaṁ. Ṭhānaso hetusoti paccayato ceva hetuto ca. Tattha gatiupadhikālapayogā
  vipākassa ṭhānaṁ, kammaṁ hetu. (2)
      Sabbatthagāmininti sabbagatigāminiñca agatigāminiñca. Paṭipadanti maggaṁ.
  Yathābhūtaṁ pajānātīti bahūsupi manussesu ekameva pāṇaṁ ghātentesu imassa cetanā
  nirayagāminī bhavissati, imassa tiracchānayonigāminīti iminā nayena ekavatthusmimpi
  kusalākusalacetanāsaṅkhātānaṁ paṭipattīnaṁ aviparītato sabhāvaṁ pajānāti. (3)

  *  *  *  *  *  *
  Footnote: 1 chaṂa. aññāsikoṇḍaññassa
-------------------------------------------------
[page 429]
      Anekadhātunti cakkhudhātuādīhi kāmadhātuādīhi vā dhātūhi bahudhātuṁ.
  Nānādhātunti tāsaṁyeva dhātūnaṁ vilakkhaṇattā 1- nānappakāradhātuṁ. Lokanti
  khandhāyatanadhātulokaṁ. Yathābhūtaṁ pajānātīti tāsaṁ tāsaṁ dhātūnaṁ aviparītato sabhāvaṁ
  paṭivijjhati. (4)
      Nānādhimuttikatanti hīnādīhi adhimuttīhi nānādhimuttikabhāvaṁ. (5)
      Parasattānanti padhānasattānaṁ. Parapuggalānanti tato paresaṁ hīnasattānaṁ. Ekatthameva
  vā etaṁ padadvayaṁ, veneyyavasena pana dvedhā vuttaṁ. Indriyaparopariyattanti
  saddhādīnaṁ indriyānaṁ parabhāvañca aparabhāvañca vuḍḍhiñca hāniñcāti attho. (6)
      Jhānavimokkhasamādhisamāpattīnanti paṭhamādīnaṁ catunnaṁ jhānānaṁ "rūpārūpāni 2-
  passatī"tiādīnaṁ aṭṭhannaṁ vimokkhānaṁ savitakkasavicārādīnaṁ tiṇṇaṁ samādhīnaṁ
  paṭhamajjhānasamāpattiādīnañca navannaṁ anupubbasamāpattīnaṁ. Saṅkilesanti
  hānabhāgiyadhammaṁ. Vodānanti visesabhāgiyadhammaṁ. Vuṭṭhānanti yena kāraṇena jhānādīhi
  vuṭṭhahanti, taṁ kāraṇaṁ. (7)
      Pubbenivāsānussatinti pubbe nivuṭṭhakkhandhānussaraṇaṁ. (8)
      Cutūpapātanti cutiñca upapātañca. (9)
      Āsavānaṁ khayanti kāmāsavādīnaṁ khayasaṅkhātaṁ āsavanirodhaṁ nibbānaṁ. (10)
      Imānīti yāni heṭṭhā "dasa tathāgatassa tathāgatabalānī"ti avoca, imāni
  tānīti appanaṁ karotīti evamettha anupubbapadavaṇṇanaṁ ñatvā idāni yasmā
  tathāgato paṭhamameva ṭhānāṭhānañāṇena veneyyasattānaṁ āsavakkhayādhigamassa ceva
  anadhigamassa ca ṭhānāṭhānabhūtaṁ kilesāvaraṇābhāvaṁ passati, lokiyasammādiṭṭhiṭhānadassanato 3-
  niyatamicchādiṭṭhiṭhānābhāvadassanato ca. Atha nesaṁ kammavipākañāṇena vipākāvaraṇābhāvaṁ
  passati, tihetukapaṭisandhidassanato. Sabbatthagāminīpaṭipadāñāṇena kammāvaraṇābhāvaṁ
  passati, anantariyakammābhāvadassanato. Evaṁ anāvaraṇānaṁ

  *  *  *  *  *  *
  Footnote: 1 chaṂa. vilakkhaṇatāya 2 chaṂa. rūpī rūpāni 3 Ma. lokiyasammādiṭṭhiṭhitidassanato
-------------------------------------------------
[page 430]
  Anekadhātunānādhātuñāṇena anukūladhammadesanatthaṁ cariyāvisesaṁ passati,
  dhātuvemattadassanato. Atha tesaṁ nānādhimuttikatāñāṇena adhimuttiṁ passati, payogaṁ
  anādiyitvāpi adhimuttivasena dhammadesanatthaṁ. Athevaṁ diṭṭhādhimuttīnaṁ yathāsatti
  yathābalaṁ dhammaṁ desetuṁ indriyaparopariyattiñāṇena indriyaparopariyattiṁ passati,
  saddhādīnaṁ tikkhamudubhāvadassanato. Evaṁ pariññātindriyaparopariyattāpi panete sace
  dūre honti, atha jhānādiñāṇena 1- jhānādīsu vasībhūtattā iddhivisesena te 2- khippaṁ
  upagacchati. Upagantvā ca nesaṁ pubbenivāsānussatiñāṇena ca pubbajātibhāvaṁ 3-
  dibbacakkhvānubhāvato ca pattabbena cetopariyañāṇena sampatticittavisesaṁ passanto
  āsavakkhayañāṇānubhāvena āsavakkhayagāminiyā paṭipadāya vigatasammohattā āsavakkhayāya
  dhammaṁ deseti. Tasmā iminā anukkamena imāni dasa balāni vuttānīti veditabbāni.
  Ayantāva mātikāya atthavaṇṇanā.
                         1. Ekakaniddesavaṇṇanā
      [761] Idāni yathānikkhittāya mātikāya "pañcaviññāṇā na hetumevā"tiādinā
  nayena āraddhe niddesavāre na hetumevāti sādhāraṇahetupaṭikkhepaniddeso.
  Tattha "hetuhetu paccayahetu uttamahetu sādhāraṇahetūti catubbidho hetū"tiādinā
  nayena yaṁ vattabbaṁ siyā, taṁ sabbaṁ rūpakaṇḍe "sabbaṁ rūpaṁ nahetumevā"tiādīnaṁ
  atthavaṇṇanāyaṁ 4- vuttameva. Ahetukamevātiādīsu byañjanasandhivasena makāro
  veditabbo, ahetukāevāti attho. Sesapadesupi eseva nayo. Apica "hetū dhammā na
  hetū dhammā"tiādīsu 5- dhammakoṭṭhāsesu pañcaviññāṇāni hetū dhammāti vā sahetukā
  dhammāti vā na honti. Ekantena pana na hetuyeva, ahetukāevāti imināpi nayenettha
  sabbapadesu attho veditabbo. Abyākatamevāti padaṁ vipākābyākatavasena vuttaṁ.
  Sārammaṇamevāti olubbhārammaṇavasena. Paccayārammaṇaṁ olubbhārammaṇanti hi duvidhaṁ
  ārammaṇaṁ. Imasmiṁ pana

  *  *  *  *  *  *
  Footnote: 1 chaṂa. jhānādipariññāṇena 2 chaṂa. ayaṁ pāṭho na dissati 3 chaṂa. pubbajātibhāvanaṁ
  4 saṅgaṇī.A. 1/594/362 5 abhi. 34/1/5
-------------------------------------------------
[page 431]
  Ṭhāne olubbhārammaṇameva dhuraṁ, paccayārammaṇampi labbhatiyeva. Acetasikamevāti
  padaṁ cittaṁ, rūpaṁ, nibbānanti tīsu acetasikesu cittameva sandhāya vuttaṁ. No
  apariyāpannamevāti gatipariyāpannacutipariyāpannasaṁsāravaṭṭabhavapariyāpannabhāvato
  pariyāpannāeva, no apariyāpannā. Lokato vaṭṭato na niyyantīti aniyyānikā.
  Uppannaṁ manoviññāṇaviññeyyamevāti rūpakaṇḍe cakkhuviññāṇādīnaṁ
  paccuppannāneva rūpādīni ārabbha pavattito atītādivisayaṁ manoviññāṇampi
  pañcaviññāṇasotapatitameva katvā "uppannaṁ chahi viññāṇehi viññeyyan"ti 1-
  vuttaṁ. Pañcaviññāṇā pana yasmā paccuppannāpi cakkhuviññāṇādīnaṁ ārammaṇā na
  honti, manoviññāṇasseva honti, tasmā "manoviññāṇaviññeyyamevā"ti vuttaṁ.
  Aniccamevāti hutvā abhāvaṭṭhena aniccāeva. Jarābhibhūtamevāti jarāya abhibhūtattā
  jarābhibhūtāeva.
      [762] Uppannavatthukā, uppannārammaṇāti anāgatapaṭikkhePo. Na hi
  te anāgatesu vatthārammaṇesu uppajjanti.
      Purejātavatthukā, purejātārammaṇāti sahuppattipaṭikkhePo. Na hi te
  sahuppannaṁ vatthuṁ vā ārammaṇaṁ vā paṭicca uppajjanti, sayaṁ pana pacchājātā
  hutvā purejātesu vatthārammaṇesu uppajjanti.
      Ajjhattikavatthukāti ajjhattajjhattavasena 2- vuttaṁ. Tāni hi ajjhattike
  pañca pasāde vatthuṁ katvā uppajjanti. Bāhirārammaṇāti bāhirarūpādiārammaṇā.
  Tattha catukkaṁ veditabbaṁ. Pañcaviññāṇā hi pasādavatthukattā ajjhattikā
  ajjhattikavatthukā. Manoviññāṇaṁ hadayarūpaṁ vatthuṁ katvā uppajjanakāle ajjhattikaṁ
  bāhiravatthukaṁ, pañcaviññāṇasampayuttā tayo khandhā bāhirā ajjhattikavatthukā,
  manoviññāṇasampayuttā tayo khandhā hadayarūpaṁ vatthuṁ katvā uppajjanakāle
  bāhirā bāhiravatthukā.
      Asambhinnavatthukāti aniruddhavatthukā. Na hi te niruddhaṁ atītaṁ vatthuṁ paṭicca
  uppajjanti. Asambhinnārammaṇatāyapi eseva nayo.

  *  *  *  *  *  *
  Footnote: 1 abhi. 34/584/168 2 Ma. ajjhattajjhattamattavasena
-------------------------------------------------
[page 432]
      Aññaṁ cakkhuviññāṇassa vatthu ca ārammaṇañcātiādīsu cakkhuviññāṇassa
  hi aññaṁ vatthu, aññaṁ ārammaṇaṁ. Aññaṁ sotaviññāṇādīnaṁ. Cakkhuviññāṇaṁ
  sotapasādādīsu aññataraṁ vatthuṁ saddādīsu vā aññataraṁ ārammaṇaṁ katvā kappato
  kappaṁ gantvāpi na uppajjati, cakkhupasādameva pana vatthuṁ katvā rūpañca ārammaṇaṁ
  katvā uppajjati. Evamassa vatthupi dvārampi ārammaṇampi nibaddhaṁ, aññaṁ
  vatthuṁ vā dvāraṁ vā ārammaṇaṁ vā na saṅkamati. Nibaddhavatthu nibaddhadvāraṁ
  nibaddhārammaṇameva hutvā uppajjati. Sotaviññāṇādīsupi eseva nayo.
      [763] Na aññamaññassa gocaravisayaṁ paccanubhontīti ettha aññamaññassa
  cakkhu sotassa sotaṁ vā cakkhussāti evaṁ ekaṁ ekassa gocaravisayaṁ na
  paccanubhontīti attho. Sace hi nīlādibhedaṁ rūpārammaṇaṁ samodhānetvā
  sotindriyassa upaneyya "iṅgha tāva naṁ vavatthāpehi vibhāvehi `kinnāmetaṁ
  ārammaṇan"ti, cakkhuviññāṇaṁ vināpi mukhena attano dhammatāya evaṁ vadeyya
  "are andhabāla vassasatampi vassasahassampi paridhāvamāno aññatra mayā kuhiṁ
  etassa jānanakaṁ labhissasi, āhara naṁ cakkhupasāde upanehi, ahametaṁ ārammaṇaṁ
  jānissāmi yadi vā nīlaṁ yadi vā pītakaṁ. Na hi eso aññassa visayo,
  mayhameveso visayo"ti. Sesaviññāṇesupi eseva nayo. Evamete aññamaññassa
  gocaravisayaṁ na paccanubhonti nāMa.
      [764] Samannāharantassāti āvajjaneneva samannāharantassa. Manasikarontassāti
  āvajjaneneva manasikarontassa. Etāni hi cittāni āvajjanena samannāhatakāle
  manasikatakāleyeva ca uppajjanti.
      Na abbokiṇṇāti aññena viññāṇena abbokiṇṇā nirantarāva na
  uppajjanti. Etena tesaṁ anantaratā paṭikkhittā.
      [765] Na apubbaṁ acarimanti etena sabbesampi sahuppatti paṭikkhittā.
  Na aññamaññassa samanantarāti etena samanantaratā paṭikkhittā.
-------------------------------------------------
[page 433]
      [766] Āvajjanā 1- vātiādīni cattāripi āvajjanasseva nāmāni. Tañhi
  bhavaṅgassa āvajjanato āvajjanāti, tasseva ābhujanato ābhogoti, 2- rūpādīnaṁ
  samannāharaṇato samannāhāroti, 3- tesaṁyeva manasikaraṇato manasikāroti vuccati.
  Evamettha saṅkhepato pañcannaṁ viññāṇānaṁ āvajjanaṭṭhāne ṭhatvā āvajjanādikiccaṁ
  kātuṁ samatthabhāvo paṭikkhitto.
      Na kañci dhammaṁ paṭivijānātīti "manopubbaṅgamā dhammā"ti 4- evaṁ vuttaṁ
  ekampi kusalaṁ vā akusalaṁ vā na paṭivijānāti.
      Aññatra abhinipātamattāti ṭhapetvā rūpādīnaṁ abhinipātamattaṁ. Idaṁ vuttaṁ
  hoti:- supaṇḍitopi puriso ṭhapetvā āpāthagatāni rūpādīni aññaṁ kusalākusalesu
  ekadhammampi pañcahi viññāṇehi na paṭivijānāti, cakkhuviññāṇaṁ panettha
  dassanamattameva hoti. Sotaviññāṇādīni savanaghāyanasāyanaphusanamattāneva.
  Dassanādimattato pana muttā aññā etesaṁ kusalādipaṭiviññatti nāma natthi.
      Manodhātuyāpīti sampaṭicchanamanodhātuyāpi. Sampiṇḍanattho cettha pikāro. Tasmā
  manodhātuyāpi tato parāhi manoviññāṇadhātūhipīti sabbehipi pañcadvārikaviññāṇehi
  na kañci kusalākusalaṁ dhammaṁ paṭivijānātīti evamettha attho daṭṭhabbo.
      Na kañci iriyāpathaṁ kappetītiādīsupi eseva nayo. Na hi pañcadvārikaviññāṇehi
  gamanādīsu kañci iriyāpathaṁ kappeti, na kāyakammaṁ na vacīkammaṁ paṭṭhapeti, na kusalākusalaṁ
  dhammaṁ samādiyati, na samādhiṁ samāpajjati lokiyaṁ vā lokuttaraṁ vā, na samādhito vuṭṭhāti
  lokiyā vā lokuttarā vā, na bhavato cavati, na bhavantare upapajjati. Sabbampi hetaṁ
  kusalākusaladhammapaṭivijānanādi cavanapariyosānaṁ kiccaṁ manodvārikacitteneva hoti, na
  pañcadvārikenāti sabbassāpetassa kiccassa karaṇe sahajavanakāni vīthicittāni
  paṭikkhittāni. Yathā cetesaṁ

  *  *  *  *  *  *
  Footnote: 1 chaṂa. āvaṭṭanā 2 chaṂa. ābhogo 3 chaṂa. samannāhāro
  4 khuḍha. 25/1/15
-------------------------------------------------
[page 434]
  Etāni kiccāni natthi, evaṁ niyāmokkamanādīnipi. Na hi pañcadvārikajavanena
  micchattaniyāmaṁ okkamati, na sammattaniyāmaṁ. Na cetaṁ javanaṁ nāmagottamārabbha
  javati, na kasiṇādipaṇṇattiṁ. Na lakkhaṇārammaṇikavipassanāvasena pavattati, na
  vuṭṭhānagāminībalavavipassanāvasena. Na rūpārūpadhamme ārabbha javati, na nibbānaṁ.
  Na cetena saddhiṁ paṭisambhidāñāṇaṁ uppajjati, na abhiññāṇaṁ, na sāvakapāramīñāṇaṁ,
  na paccekabodhiñāṇaṁ, na sabbaññutaññāṇaṁ. Sabbopi panesa pabhedo manodvārikajavaneyeva
  labbhati.
      Na supati na paṭibujjhati na supinaṁ passatīti sabbenāpi ca pañcadvārikacittena
  neva niddaṁ okkamati, na niddāyati, na paṭibujjhati, na kiñci supinaṁ passatīti
  imesu tīsu ṭhānesu saha javanena vīthicittaṁ paṭikkhittaṁ.
      Niddāyantassa hi mahāvaṭṭiṁ jāletvā dīpe cakkhusamīpe upanīte
  paṭhamaṁ cakkhudvārikaṁ āvajjanaṁ bhavaṅgaṁ na āvaṭṭeti, manodvārikameva āvaṭṭeti.
  Atha javanaṁ javitvā bhavaṅgaṁ otarati. Dutiyavāre cakkhudvārikaṁ āvajjanaṁ bhavaṅgaṁ
  āvaṭṭeti, tato cakkhuviññāṇādīni javanapariyosānāni pavattanti, tadanantaraṁ bhavaṅgaṁ
  pavattati. Tatiyavāre manodvārikāavajjanena bhavaṅge āvaṭṭite manodvārikajavanaṁ
  javati, tena cittena ñatvā "kiṁ ayaṁ imasmiṁ ṭhāne āloko"ti jānāti.
      Tathā niddāyantassa kaṇṇasamīpe turiyesu paggahitesu ghānasamīpe sugandhesu
  vā duggandhesu vā pupphesu upanītesu mukhe sappimhi vā phāṇite vā
  pakkhitte piṭṭhiyaṁ pāṇinā pahāre dinne paṭhamaṁ sotadvārikādīni āvajjanāni
  bhavaṅgaṁ na āvaṭṭenti, manodvārikameva āvaṭṭeti. Atha javanaṁ javitvā bhavaṅgaṁ
  otarati. Dutiyavāre sotadvārikādīni āvajjanāni bhavaṅgaṁ āvaṭṭenti, tato
  sotaghānajivhākāyaviññāṇādīni javanapariyosānāni pavattanti, tadanantaraṁ bhavaṅgaṁ
  pavattati. Tatiyavāre manodvārikāavajjanena bhavaṅge āvaṭṭite manodvārikajavanaṁ
  javati. Tena cittena ñatvā "kiṁ ayaṁ imasmiṁ ṭhāne saddo, saṅkhasaddo
  bherīsaddo"ti vā "kiṁ ayaṁ imasmiṁ ṭhāne gandho, mūlagandho sāragandho"ti vā
-------------------------------------------------
[page 435]
  "kiṁ Idaṁ mayhaṁ mukhe pakkhittarasaṁ, sappīti vā phāṇitan"ti vā "kenamhi piṭṭhiyaṁ
  pahato, atithaddho me pahāro"ti vā vattā hoti. 1- Evaṁ manodvārikajavaneneva
  paṭibujjhati, na pañcadvārikena. Supinampi teneva passati, na pañcadvārikena.
      Tañca panetaṁ supinaṁ passanto catūhi kāraṇehi passati dhātukkhobhato
  vā anubhūtapubbato vā devatopasaṁhārato vā pubbanimittato vāti. Tattha
  pittādīnaṁ khobhakaraṇapaccayayogena khubhitadhātuko dhātukkhobhato supinaṁ passati,
  passanto ca nānāvidhaṁ supinaṁ passati, pabbatā patanto viya ākāsena
  gacchanto viya vāḷamigahatthicorādīhi anubaddho viya ca hoti. Anubhūtapubbato
  passanto pubbe anubhūtapubbaṁ ārammaṇaṁ passati. Devatopasaṁhārato passantassa
  devatā atthakāmatāya vā anatthakāmatāya vā atthāya vā anatthāya vā
  nānāvidhāni ārammaṇāni upasaṁharanti, so tāsaṁ devatānaṁ ānubhāvena tāni
  ārammaṇāni passati. Pubbanimittato passanto puññāpuññavasena uppajjitukāmassa
  atthassa vā anatthassa vā pubbanimittabhūtaṁ supinaṁ passati bodhisattamātā
  viya puttapaṭilābhanimittaṁ bodhisatto viya pañca mahāsupine, 2- kosalarājā viya
  ca soḷasa supineti. 3-
      Tattha yaṁ dhātukkhobhato anubhūtapubbato ca supinaṁ passati, na taṁ saccaṁ
  hoti. Yaṁ devatopasaṁhārato passati, taṁ saccaṁ vā hoti alikaṁ vā. Kuddhā hi
  devatā upāyena vināsetukāmā viparītampi katvā dassenti. Tatridaṁ vatthu:-
  rohaṇe kira nāgamahāvihāre mahāthero bhikkhusaṁghaṁ anapaloketvāva ekaṁ nāgarukkhaṁ
  chindāpesi. Rukkhe adhivatthā devatā therassa kuddhā paṭhamameva naṁ palobhetvā
  pacchā "ito te sattadivasassa matthake upaṭṭhāko rājā marissatī"ti supine
  ārocesi. Thero taṁ kathaṁ āharitvā rājorodhānaṁ ācikkhi. Tā ekapapahāreneva

  *  *  *  *  *  *
  Footnote: 1 chaṂa. vattāro honti 2 aṅ. pañcaka. 22/196/267 (syā)
  3 khu.jā. 27/77/24 (syā)
-------------------------------------------------
[page 436]
  Mahāviravaṁ viraviṁsu. Rājā "kiṁ etan"ti pucchi. Tā "evaṁ therena vuttan"ti
  ārocayiṁsu. Rājā divase gaṇāpetvā sattāhe vītivatte kujajhitvā therassa
  hatthapāde chindāpesi.
      Yampana pubbanimittato passati, taṁ ekantasaccameva hoti. Etesañca
  catunnaṁ mūlakāraṇānaṁ saṁsaggabhedatopi supinabhedo hotiyeva. Tañca panetaṁ catubbidhampi
  supinaṁ sekkhaputhujjanāva passanti appahīnavipallāsattā. Asekkhā na passanti
  pahīnavipallāsattā.
      Kiṁ panetaṁ 1- passanto sutto passati, paṭibuddho, udāhu neva sutto
  passati na paṭibuddhoti? kiñcettha, yadi tāva sutto passati, abhidhammavirodho
  āpajjati. Bhavaṅgacittena hi supati, tañca rūpanimittādiārammaṇaṁ rāgādisampayuttaṁ
  vā na hoti, supinaṁ passantassa ca īdisāni cittāni uppajjanti. Atha paṭibuddho
  passati, vinayavirodho āpajjati. Yañhi paṭibuddho passati, taṁ sabbohārikacittena
  passati, sabbohārikacittena ca kate vītikkame anāpatti nāma natthi, supinaṁ
  passantena pana kate vītikkame ekantaṁ anāpattieva. Atha neva sutto na
  paṭibuddho passati, na supinaṁ nāma passati. Evañhi sati supinassa abhāvova
  āpajjati. Na abhāvo. Kasmā? yasmā kapimiddhapareto passati. Vuttañhetaṁ
  "kapimiddhapareto kho mahārāja supinaṁ passatī"ti. Kapimiddhaparetoti makkaṭaniddāya
  yutto. Yathā hi makkaṭassa niddā lahuparivattā hoti, evaṁ yā niddā punappunaṁ
  kusalādicittavokiṇṇattā lahuparivattā, yassā pavattiyaṁ punappunaṁ bhavaṅgato
  uttaraṇaṁ hoti, tāya yutto supinaṁ passati. Tenāyaṁ supino kusalopi hoti
  akusalopi abyākatopi. Tattha supinante cetiyavandanadhammassavanadhammadesanādīni
  karontassa kusalo, pāṇātipātādīni karontassa akusalo, dvīhi cittehi 2-
  mutto āvajjanatadārammaṇakkhaṇe abyākatoti veditabbo. Supineneva "diṭṭhaṁ
  viya me, sutaṁ viya me"ti kathanakālepi abyākatoyeva.

  *  *  *  *  *  *
  Footnote: 1 chaṂa. pana taṁ 2 chaṂa. antehi
-------------------------------------------------
[page 437]
      Kiṁ pana supine kataṁ kusalākusalakammaṁ savipākaṁ avipākanti. Savipākaṁ,
  dubbalattā pana paṭisandhiṁ ākaḍḍhituṁ na sakkoti. Dinnāya aññena kammena
  paṭisandhiyā pavatte vedanīyaṁ hoti.
      Evaṁ yāthāvakavatthuvibhāvanā paññāti pañcannaṁ viññāṇānaṁ na hetvaṭṭho
  yāthāvaṭṭho, taṁ yāthāvavatthuṁ 1- vibhāvetīti yāthāvakavatthuvibhāvanā. Tathā pañcannaṁ
  viññāṇānaṁ ahetukaṭṭho jarābhibhūtaṭṭho na supinaṁ passanaṭṭho yāthāvaṭṭho taṁ 2-
  yāthāvavatthuṁ vibhāvetīti yāthāvakavatthuvibhāvanā. Iti yā heṭṭhā "yāthāvakavatthuvibhāvanā
  paññā"ti mātikāya nikkhittā. Sā evaṁ yāthāvakavatthuvibhāvanā paññāti veditabbā.
  Tassāeva ca vasena evaṁ ekavidhena ñāṇavatthūti evaṁ ekekakoṭṭhāsena
  ñāṇagaṇanā ekena vā ākārena ñāṇaparicchedo hotīti. 3-
                       Ekakaniddesavaṇṇanā niṭṭhitā.
                             ---------
                          2. Dukaniddesavaṇṇanā
      [767] Duvidhena ñāṇavatthuniddese catūsu bhūmīsu kusaleti sekkhaputhujjanānaṁ
  catubhūmikakusalapaññā. Paṭisambhidāvibhaṅge vuttesu pañcasu atthesu attano attano
  bhūmipariyāpannaṁ vipākasaṅkhātaṁ atthaṁ jāpeti janeti pavattetīti atthajāpikā.
  Arahato abhiññaṁ uppādentassa samāpattiṁ uppādentassa kiriyābyākateti
  abhiññāya ceva samāpattiyā ca parikammasamaye kāmāvacarakiriyāpaññā. Sā hi
  abhiññāsamāpattippabhedaṁ kiriyāsaṅkhātaṁ atthaṁ jāpeti janeti pavattetīti atthajāpikā
  paññāti vuttā. Ayaṁ pana aparopi pālimuttako aṭṭhakathānayo:- yāpi hi purimā
  kāmāvacarakiriyā pacchimāya kāmāvacarakiriyāya anantarādivasena paccayo hoti, sāpi
  taṁ kiriyatthaṁ jāpetīti atthajāpikā paññā nāMa. Rūpāvacarārūpāvacaresupi eseva
  nayo.

  *  *  *  *  *  *
  Footnote: 1 Ma. yathāvaṭṭhaṁ, cha. yāthāvaṭṭhaṁ vatthuṁ 2 chaṂa. ayaṁ pāṭho na dissati 3 chaṂa. hoti
-------------------------------------------------
[page 438]
      Dutiyapadaniddese catūsu bhūmīsu vipāketi kāmāvacaravipāke paññā
  sahajātādipaccayavasena kāmāvacaravipākatthaṁ jāpetvā ṭhitāti jāpitatthā.
  Rūpāvacarādivipākapaññāsupi eseva nayo. Sabbāpi vā esā attano attano kāraṇehi
  jāpitā janitā pavattitā sayampi atthabhūtātipi jāpitatthā. Arahato uppannāya
  abhiññāya uppannāya samāpattiyāti vuttakiriyāpaññāyapi eseva nayo. Ayaṁ pana
  aparopi pālimuttako aṭṭhakathānayo:- kāmāvacarakiriyāpaññāpi hi
  sahajātādivasena kāmāvacarakiriyāsaṅkhātaṁ atthaṁ jāpetvā ṭhitāti jāpitatthā.
  Rūpāvacarārūpāvacarakiriyāpaññāsupi eseva nayo. Sabbāpi vāesā attano attano
  kāraṇehi jāpitā janitā pavattitā sayañca atthabhūtātipi jāpitatthā. Sesamettha sabbaṁ
  dhammasaṅgahaṭṭhakathāyaṁ 1- vuttanayattā pākaṭamevāti.
                        Dukaniddesavaṇṇanā niṭṭhitā.
                            ----------
                          3. Tikaniddesavaṇṇanā
      [768] Tividhena ñāṇavatthuniddese yogavihitesūti yogoti 2- vuccati paññā,
  paññāvihitesu paññāpariṇāmitesūti attho. Kammāyatanesūti ettha kammameva
  kammāyatanaṁ. Athavā kammañca taṁ āyatanañca ājīvādīnantipi kammāyatanaṁ.
  Sippāyatanesupi eseva nayo. Tattha duvidhaṁ kammaṁ hīnañca ukkaṭṭhañca. Tattha hīnaṁ
  nāma vaḍḍhakīkammaṁ pupphachaḍḍakakammanti evamādi. Ukkaṭṭhaṁ nāma kasi vaṇijjā
  gorakkhanti evamādi. Sippampi duvidhaṁ hīnañca ukkaṭṭhañca. Tattha hīnaṁ sippaṁ
  nāma naḷakārasippaṁ pesakārasippaṁ kumbhakārasippaṁ cammakārasippaṁ nhāpitasippanti
  evamādi. Ukkaṭṭhaṁ nāma sippaṁ muddhā gaṇanā lekhañcāti evamādi. Vijjāva
  vijjāṭṭhānaṁ, taṁ dhammikameva gahitaṁ. Nāgamaṇḍalaparittasadisaṁ, phudhamanakamantasadisaṁ

  *  *  *  *  *  *
  Footnote: 1 saṅgaṇī.A. 1/1-6/94 2 chaṂa. yogo
-------------------------------------------------
[page 439]
  Sālākiyaṁ sallakattiyantiādīni pana vejjasatthāni "icchāmahaṁ ācariya sippaṁ
  sikkhitun"ti 1- sippāyatanameva 2- paviṭṭhattā na gahitāni.
      Tattha eko paṇḍito manussānaṁ phāsuvihāratthāya attanova dhammatāya
  gehapāsādayānanāvādīni uppādeti. So hi "ime manussā vasanaṭṭhānena vinā
  dukkhitā"ti hitakiriyāya ṭhatvā dīghacaturassādibhedaṁ gehaṁ uppādeti.
  Sītuṇhapaṭighātatthāya ekabhūmikadvibhūmikādibhede pāsāde karoti. "yāne Asati
  anusañcaraṇaṁ nāma dukkhana"ti jaṅghādikilamathapaṭivinodanatthāya vayhasakaṭasandamānikādīni
  uppādeti. "nāvāya Asati samuddādīsu sañcāro 3- nāma natthī"ti nānappakāraṁ nāvaṁ
  uppādeti. So sabbampetaṁ neva aññehi kariyamānaṁ passati, na kataṁ uggaṇhāti,
  na kathentānaṁ suṇāti, attano pana dhammatāya cintāya karoti. Paññavatā hi
  attano dhammatāya katampi aññehi uggaṇhitvā karontehi katasadisameva hoti.
  Ayaṁ tāva hīnakamme nayo.
      Ukkaṭṭhakammepi "kasikamme asati manussānaṁ jīvitaṁ na pavattatī"ti eko
  paṇḍito manussānaṁ phāsuvihāratthāya yuganaṅgalādīni kasibhaṇḍāni uppādeti.
  Tathā nānappakāraṁ vāṇijjakammaṁ gorakkhañca uppādeti. So sabbampetaṁ neva
  aññehi kariyamānaṁ passati .pe. Katasadisameva hoti. Ayaṁ ukkaṭṭhakamme nayo.
      Duvidhepi pana sippāyatane eko paṇḍito manussānaṁ phāsuvihāratthāya
  naḷakārasippādīni hīnasippāni hatthamuddhāya 4- gaṇanasaṅkhātaṁ muddhaṁ acchinnakasaṅkhātaṁ
  gaṇanaṁ mātikāpabhedakādibhedañca 5- lekhaṁ uppādeti. So sabbampetaṁ neva aññehi
  kariyamānaṁ passati .pe. Katasadisameva hoti. Ayaṁ sippāyatane nayo.
      Ekacco pana paṇḍito amanussasiriṁsapādīhi 6- upaddutānaṁ manussānaṁ
  tikicchanatthāya dhammikāni nāgamaṇḍalamantādīni vijjāṭṭhānāni uppādeti. Tāni

  *  *  *  *  *  *
  Footnote: 1 vinaYu. 5/329/125 2 chaṂa. sippāyatane 3 Ma. samuddādisañcāro
  4 chaṂa. hatthamuddāya 5 chaṂa. mātikappabhedañca 6 chaṂa. amanussasarīsapādīhi
-------------------------------------------------
[page 440]
  Neva aññehi kariyamānāni passati, na katāni uggaṇhāti, na kathentānaṁ
  suṇāti, attano pana dhammatāya cintāya karoti. Paññavatā hi attano dhammatāya
  katampi aññehi uggaṇhitvā karontehi katasadisameva hoti.
      Kammassakataṁ vāti "idaṁ kammaṁ sattānaṁ sakaṁ, idaṁ no sakan"ti evaṁ jānanañāṇaṁ.
  Saccānulomikaṁ vāti vipassanāñāṇaṁ. Tañhi catunnaṁ saccānaṁ anulomanato
  saccānulomikanti vuccati. Idānissa pavattanākāraṁ dassetuṁ rūpaṁ aniccanti
  vātiādi vuttaṁ. Ettha ca aniccalakkhaṇameva āgataṁ, na dukkhalakkhaṇānattalakkhaṇāni,
  atthavasena pana āgatānevāti daṭṭhabbāni:- yañhi aniccaṁ, taṁ dukkhaṁ. Yaṁ dukkhaṁ, taṁ
  anattāti. 1-
      Yaṁ evarūpinti yaṁ evaṁ heṭṭhā niddiṭṭhasabhāvaṁ anulomikaṁ. Khantintiādīni
  sabbāni paññāvevacanāneva. Sā hi heṭṭhā vuttānaṁ kammāyatanādīnaṁ pañcannaṁ
  kāraṇānaṁ apaccanīkadassanena anulometīti anulomikā. Tathā sattānaṁ hitacariyāya
  anulometīti, 2- maggasaccassa anulometīti, 2- paramatthasaccassa nibbānassa anulomanato
  anulometītipi anulomikā. Sabbānipi etāni kāraṇāni khamati sahati daṭṭhuṁ sakkotīti
  khanti. Passatīti diṭṭhi. Rocetīti ruci. Mucatīti muti. 3- Mudatīti mudītipi
  pāṭho. Pekkhatīti pekkhā. Sabbepissā te kammāyatanādayo dhammā nijjhānaṁ
  khamanti. Visesato ca pañcakkhandhasaṅkhātā dhammā punappunaṁ aniccadukkhānattavasena
  nijjhāyamānā taṁ nijjhānaṁ khamantīti dhammanijjhānakhanti.
      Parato assutvā paṭilabhatīti aññassa upadesavacanaṁ assutvā sayameva
  cintento paṭilabhati. Ayaṁ vuccatīti ayaṁ cintāmayā paññā nāma vuccati. Sā
  panesā na yesaṁ kesañci uppajjati, abhiññātānaṁ pana mahāsattānameva
  uppajjati. Tatthāpi saccānulomikañāṇaṁ dvinnaṁyeva bodhisattānaṁ uppajjati.
  Sesapaññā sabbesampi pūritapāramīnaṁ mahāpaññānaṁ uppajjatīti veditabbā.

  *  *  *  *  *  *
  Footnote: 1 chaṂa. tadanattāti 2 chaṂa. iti-saddo na dissati 3 chaṂa. mudatīti mudi
-------------------------------------------------
[page 441]
      Parato sutvā paṭilabhatīti ettha kammāyatanādīni parena kariyamānāni
  vā katāni vā disvāpi yassa kassaci kathayamānassa vacanaṁ sutvāpi ācariyasantike
  uggahetvāpi paṭiladdhā sabbā parato sutvāyeva paṭiladdhā nāmāti veditabbā.
      Samāpannassāti samāpattisamaṅgissa, antosamāpattiyaṁ pavattā paññā
  bhāvanāmayā nāmātyattho.
      [769] Dānaṁ ārabbhāti dānaṁ paṭicca, dānacetanāpaccayātyattho.
  Dānādhigacchāti dānaṁ adhigacchantassa, pāpuṇantassāti attho. Yā uppajjatīti
  yā evaṁ dānacetanāsampayuttā paññā uppajjati, ayaṁ dānamayā paññā
  nāMa. Sā panesā "dānaṁ dassāmī"ti cintentassa, dānaṁ dadantassa, dānaṁ datvā taṁ
  paccavekkhantassa pubbacetanā muñcanacetanā aparacetanāti tividhena uppajjati.
      Sīlaṁ ārabbha sīlādhigacchāti idhāpi sīlacetanāsampayuttāva sīlamayā
  paññāti adhippetā. Ayampi "sīlaṁ pūressāmī"ti cintentassa sīlaṁ pūrentassa
  sīlaṁ pūretvā taṁ paccavekkhantassa pubbacetanā muñcanacetanā aparacetanāti
  tividheneva uppajjati. Bhāvanāmayā heṭṭhā vuttāyeva.
      [770] Adhisīlapaññādīsu sīlādīni dubbidhena 1- veditabbāni sīlaṁ adhisīlaṁ,
  cittaṁ adhicittaṁ, paññā adhipaññāti. Tattha "uppādā vā tathāgatānaṁ anuppādā
  vā tathāgatānaṁ ṭhitāva sā dhātu dhammaṭṭhitatā dhammaniyāmatā"ti 2- imāya tantiyā
  saṅgahitavasena pañcapi sīlāni dasapi sīlāni sīlaṁ nāMa. Tañhi tathāgate
  uppannepi anuppannepi hoti. Anuppanne ke paññāpentīti. Tāpasaparibbājakā
  sabbaññubodhisattā cakkavattirājāno ca paññāpenti. Uppanne sammāsambuddhe
  bhikkhusaṁgho bhikkhunīsaṁgho upāsakā upāsikāyo ca paññāpenti. Pāṭimokkhasaṁvarasīlaṁ
  pana sabbasīlehi adhikaṁ, uppanneyeva tathāgate uppajjati, no anuppanne.

  *  *  *  *  *  *
  Footnote: 1 chaṂa. duvidhena 2 saṁṇi. 16/20/25, aṅṭika. 20/137/278
-------------------------------------------------
[page 442]
  Sabbaññubuddhāyeva ca naṁ paññāpenti. "imasmiṁ Vatthusmiṁ vītikkame idaṁ nāma
  hotī"ti paññāpanañhi aññesaṁ avisayo, buddhānaṁyeva esa visayo, buddhānaṁ
  balaṁ. Iti yasmā pāṭimokkhasaṁvaro adhisīlaṁ, tasmā taṁ adhisīlapaññaṁ dassetuṁ
  pāṭimokkhasaṁvaraṁ saṁvarantassātiādi vuttaṁ.
      Heṭṭhā vuttāyaeva pana tantiyā saṅgahitavasena vaṭṭapādikā aṭṭha
  samāpattiyo cittaṁ nāMa. Tañhi tathāgate uppannepi hoti anuppannepi.
  Anuppanne ke nibbattentīti. Tāpasaparibbājakā ceva sabbaññubodhisattā
  ca cakkavattirājāno ca. Uppanne bhagavati visesatthikā bhikkhuādayopi
  nibbattentiyeva. Vipassanāpādikā pana aṭṭha samāpattiyo sabbacittehi adhikā,
  uppanneyeva tathāgate uppajjanti, no anuppanne. Sabbaññubuddhāeva ca
  etā paññāpenti. Iti yasmā aṭṭha samāpattiyo adhicittaṁ, tasmā adhicittappattaṁ
  paññaṁ 1- dassetuṁ rūpāvacarārūpāvacarasamāpattiṁ samāpajjantassātiādi vuttaṁ.
      Heṭṭhā vuttāyaeva pana tantiyā saṅgahitavasena kammassakataññāṇaṁ
  paññā nāMa. Tañhi tathāgate uppannepi hoti anuppannepi. Anuppanne
  velāmabrāhmaṇavessantaradānādivasena 2- uppajjati, uppanne tena ñāṇena
  mahādānaṁ pavattentānaṁ pamāṇaṁ natthi. Maggaphalapaññā pana sabbapaññāhi
  adhikā, uppanneyeva tathāgate vitthārikā hutvā pavattati, no anuppanne.
  Iti yasmā maggaphalapaññā adhipaññā, tasmā adhipaññāya 3- paññaṁ dassetuṁ
  catūsu maggesūtiādi vuttaṁ.
      Tattha siyā:- "sīlaṁ, adhisīlaṁ, cittaṁ, adhicittaṁ, paññā, adhipaññā"ti
  imesu chasu koṭṭhāsesu vipassanāpaññā katarasannissitāti. Adhipaññāsannissitā.
  Tasmā yathā omakatarappamāṇaṁ chattaṁ vā dhajaṁ vā upādāya atippamāṇaṁ 4-

  *  *  *  *  *  *
  Footnote: 1 chaṂa. adhicittapaññaṁ 2 chaṂa. velāmadāna.....
  3 chaṂa. atirekapaññāya 4 chaṂa. atirekappamāṇaṁ
-------------------------------------------------
[page 443]
  Atichattaṁ atidhajoti vuccati, evamidampi pañcasīlaṁ dasasīlamupādāya pāṭimokkhasaṁvarasīlaṁ
  adhisīlaṁ nāMa. Vaṭṭapādikā aṭṭha samāpattiyo upādāya vipassanāpādikā aṭṭha
  samāpattiyo adhicittaṁ nāMa. Kammassakatapaññaṁ upādāya vipassanāpaññā ca
  maggaphalapaññā ca 1- adhipaññā nāmāti veditabbā.
      [771] Āyakosallādiniddese yasmā āyoti vuḍḍhi, sā anatthahānito
  atthuppattito ca duvidhā. Apāyoti avuḍḍhi, sāpi atthahānito ca anatthuppattito
  ca duvidhā. Tasmā taṁ dassetuṁ ime dhamme manasikarototiādi vuttaṁ. Idaṁ vuccatīti
  yā imesaṁ akusalānaṁ dhammānaṁ anuppattippahānesu kusaladhammānañca uppattiṭṭhitīsu
  paññā, idaṁ āyakosallaṁ nāma vuccati. Yā ca 2- panesā kusaladhammānaṁ
  anuppajjananirujjhanesu akusaladhammānañca uppattiṭṭhitīsu paññā, idaṁ apāyakosallaṁ
  nāmāti attho. Āyakosallaṁ tāva paññā hotu, apāyakosallaṁ kathaṁ paññā
  nāma jātāti? paññavāyeva hi "mayhaṁ evaṁ manasikaroto anuppannā kusalā
  dhammā nuppajjanti, uppannā ca nirujjhanti. Anuppannā akusalā dhammā
  uppajjanti, uppannā ca vaḍḍhantī"ti pajānāti. So evaṁ ñatvā anuppannānaṁ
  akusalānaṁ dhammānaṁ uppajjituṁ na deti, uppanne pajahati. Anuppanne kusale
  uppādeti, uppanne bhāvanāpāripūriṁ pāpeti. Evaṁ apāyakosallampi paññāevāti
  veditabbaṁ. Sabbāpi tatrupāyā paññā upāyakosallanti idampana accāyikakicce
  vā bhaye vā uppanne tassa tikicchanatthaṁ ṭhānuppattiyakāraṇajānanavaseneva
  veditabbaṁ. Sesaṁ sabbattha uttānatthamevāti.
                        Tikaniddesavaṇṇanā niṭṭhitā.
                           -------------

  *  *  *  *  *  *
  Footnote: 1 chaṂa. maggapaññā ca phalapaññā ca 2 chaṂa. ayaṁ saddo na dissati
-------------------------------------------------
[page 444]
                         4. Catukkaniddesavaṇṇanā
      [793] Catubbidhena ñāṇavatthuniddese atthi dinnantiādīsu dinnapaccayā
  phalaṁ atthīti iminā upāyena attho veditabbo. Idaṁ vuccatīti yaṁ ñāṇaṁ "idaṁ
  kammaṁ sakaṁ, idaṁ no sakan"ti jānāti, idaṁ kammassakataññāṇaṁ nāma vuccatīti
  attho. Tattha tividhaṁ kāyaduccaritaṁ catubbidhaṁ vacīduccaritaṁ tividhaṁ manoduccaritanti
  idaṁ na sakakammaṁ nāma, tīsu dvāresu dasavidhampi sucaritaṁ sakakammaṁ nāMa. Attano
  vāpi hotu parassa vā, sabbampi akusalaṁ na sakakammaṁ nāMa. Kasmā? atthabhañjanato
  ca anatthajananato ca. Attano vā hotu parassa vā, sabbampi kusalaṁ sakakammaṁ
  nāMa. Kasmā? anatthabhañjanato ca atthajananato ca. Evaṁ jānanasamatthe imasmiṁ
  kammassakataññāṇe ṭhatvā bahuṁ dānaṁ datvā sīlaṁ pūretvā uposathaṁ samādiyitvā
  sukhena sukhaṁ sampattiyā sampattiṁ anubhavitvā nibbānaṁ pattānaṁ gaṇanaparicchedo
  natthi. Yathā hi sadhano puriso pañcasu sakaṭasatesu sappimadhuphāṇitādīni ceva
  loṇatilataṇḍulādīni ca āropetvā kantāramaggaṁ paṭipanno kenacideva karaṇīyena
  atthe uppanne sabbesaṁ upakaraṇānaṁ gahitattā na cinteti, na paritassati,
  sukheneva khemantaṁ pāpuṇāti, evameva imasmimpi kammassakataññāṇe ṭhatvā bahuṁ
  dānaṁ datvā .pe. Nibbānaṁ pattānaṁ gaṇanapatho natthi. Ṭhapetvā saccānulomikaṁ
  ñāṇanti maggasaccassa ca paramatthasaccassa ca anulomanato saccānulomikanti
  laddhanāmaṁ vipassanāñāṇaṁ ṭhapetvā avasesā sabbāpi sāsavā kusalā paññā
  kammassakataññāṇamevāti attho.
      [794] Maggasamaṅgissa ñāṇaṁ dukkhepetaṁ ñāṇanti ettha ekameva maggañāṇaṁ
  catūsu saccesu ekapaṭivedhavasena catūsu ṭhānesu gahitaṁ. 1-
      [796] Dhamme ñāṇanti ettha maggapaññā tāva catunnaṁ saccānaṁ
  ekapaṭivedhavasena dhamme ñāṇaṁ nāma hotu, phalapaññā kathaṁ dhamme ñāṇaṁ nāmāti?

  *  *  *  *  *  *
  Footnote: 1 chaṂa. saṅgahitaṁ
-------------------------------------------------
[page 445]
  Nirodhasaccavasena. Dubbidhāpi hesā paññā aparappaccaye attapaccakkhe ariyasaccadhamme
  kiccato ca ārammaṇato ca pavattattā dhamme ñāṇanti veditabbā. So iminā
  dhammenāti ettha maggañāṇaṁ dhammagocarattā gocaravohārena dhammoti vuttaṁ,
  upayogatthe vā karaṇavacanaṁ, imaṁ dhammaṁ ñātenāti attho, catusaccadhammaṁ jānitvā
  ṭhitena maggañāṇenāti vuttaṁ hoti. Diṭṭhenāti dassanena, dhammaṁ passitvā
  ṭhitenāti attho. Pattenāti cattāri ariyasaccāni patvā ṭhitattā dhammaṁ pattena.
  Viditenāti maggañāṇena cattāri ariyasaccāni viditāni pākaṭāni katāni, tasmā
  taṁ dhammaṁ viditaṁ nāma hoti, tena viditadhammena. Pariyogāḷhenāti catusaccadhammaṁ
  pariyogāhetvā ṭhitena. Nayaṁ netīti atīte ca anāgate ca nayaṁ neti harati peseti.
  Idampana na maggañāṇassa kiccaṁ, paccavekkhaṇañāṇassa kiccaṁ. Satthārā pana
  maggañāṇaṁ atītānāgate nayaṁ nayanasadisaṁ kataṁ. Kasmā? maggamūlakattā. Bhāvitamaggassa
  hi paccavekkhaṇā nāma hoti. Tasmā satthā maggañāṇameva nayaṁ nayanasadisaṁ
  akāsi. Apica evamettha attho daṭṭhabbo:- yadetaṁ iminā catusaccagocaraṁ
  maggañāṇaṁ adhigataṁ, tena ñāṇena kāraṇabhūtena atītānāgate paccavekkhaṇañāṇasaṅkhātaṁ
  nayaṁ neti.
      Idāni yathā tena nayaṁ neti, taṁ ākāraṁ dassetuṁ ye hi keci atītamaddhānanti-
  ādimāha. Tattha abbhaññiṁsūti 1- jāniṁsu paṭivijjhiṁsu. Imaññevāti yaṁ dukkhaṁ atīte
  abbhaññiṁsu, yañca anāgate abhijānissanti, na taññeva imaṁ, sarikkhaṭṭhena pana
  evaṁ vuttaṁ. Atītepi hi ṭhapetvā taṇhaṁ tebhūmikakhandheyeva dukkhasaccanti
  paṭivijjhiṁsu, taṇhaṁyeva samudayasaccanti, nibbānameva nirodhasaccanti, ariyamaggameva
  maggasaccanti paṭivijjhiṁsu, anāgatepi evameva paṭivijjhissanti, etarahipi evameva
  paṭivijjhantīti sarikkhaṭṭhena "imaññevā"ti vuttaṁ. Idaṁ vuccati anvaye ñāṇanti
  idaṁ anugamanañāṇaṁ nayanañāṇaṁ kāraṇañāṇanti vuccati.

  *  *  *  *  *  *
  Footnote: 1 chaṂa. abbhaññaṁsūti
-------------------------------------------------
[page 446]
      Paricce 1- ñāṇanti cittaparicchedañāṇaṁ. Parasattānanti ṭhapetvā attānaṁ
  sesasattānaṁ. Itaraṁ tasseva vevacanaṁ. Cetasā ceto paricca pajānātīti attano
  cittena tesaṁ cittaṁ sarāgādivasena paricchinditvā nānappakārato jānāti. Sarāgaṁ
  vātiādīsu yaṁ vattabbaṁ, taṁ heṭṭhā satipaṭṭhānavibhaṅge vuttameva. Ayaṁ pana
  viseso:- idha "anuttaraṁ vā cittaṁ, vimuttaṁ vā cittan"ti ettha lokuttarampi
  labbhati. Avipassanūpagampi hi paracittañāṇassa visayo hotiyeva.
      Avasesā paññāti dhamme ñāṇādikā tisso paññā ṭhapetvā sesā
  sabbāpi paññā ñāṇanti sammatattā sammatiñāṇaṁ nāma hoti. Vacanattho
  panettha sammatimhi ñāṇanti sammatiñāṇaṁ.
      [797] Kāmāvacarakusaleti paññāti ayañhi ekantena vaṭṭasmiṁ cutipaṭisandhiṁ
  ācinateva, tasmā "ācayāya no apacayāyā"ti vuttā. Lokuttaramaggapaññā pana
  yasmā cutipaṭisandhiṁ apacinateva, tasmā "apacayāya no ācayāyā"ti vuttā.
  Rūpāvacarārūpāvacarapaññā cutipaṭisandhimpi ācinati, vikkhambhanavasena kilese ceva
  kilesamūlake ca dhamme apacinati, tasmā "ācayāya ceva apacayāya cā"ti vuttā.
  Sesā neva cutipaṭisandhiṁ ācinati na apacinati, tasmā "neva ācayāya no
  apacayāyā"ti vuttā.
      [798] Na ca abhiññāyo paṭivijjhatīti idaṁ paṭhamajjhānapaññaṁ sandhāya
  vuttaṁ. Sā hissa kāmavivekena pattabbattā kilesanibbidāya saṁvattati, tāya
  cesa kāmesu vītarāgo hoti, abhiññāpādakabhāvaṁ pana appattatāya neva pañca
  abhiññāyo paṭivijjhati, nimittārammaṇattā na saccāni paṭivijjhati, evamayaṁ
  paññā nibbidāya hoti no paṭivedhāya. Svevāti paṭhamajjhānaṁ patvā ṭhito.
  Kāmesu vītarāgo samānoti tathā vikkhambhitānaṁyeva kāmānaṁ vasena vītarāgo.

  *  *  *  *  *  *
  Footnote: 1 chaṂa. pariye
-------------------------------------------------
[page 447]
  Abhiññāyo paṭivijjhatīti pañca abhiññāyo paṭivijjhatīti. 1- Idaṁ catutthajjhānapaññaṁ
  sandhāya vuttaṁ. Catutthajjhānapaññā hi abhiññāpādakabhāvenāpi pañca abhiññāyo
  paṭivijjhati, abhiññābhāvappattiyāpi paṭivijjhatieva, tasmā sā paṭīvedhāya hoti,
  paṭhamajjhānapaññāyaeva pana kilesesupi nibbindattā no nibbidāya. Yā
  panāyaṁ dutiyatatiyajjhānapaññā, sā kataraṁ koṭṭhāsaṁ bhajatīti? somanassavasena
  paṭhamajjhānampi bhajati, avitakkavasena catutthajjhānampi. Evamesā paṭhamajjhānasannissitā
  vā catutthajjhānasannissitā vā kātabbā. Nibbidāya ceva paṭivedhāya
  cāti maggapaññā sabbasmimpi vaṭṭe nibbindanato nibbidāya chaṭṭhaṁ abhiññaṁ
  paṭivijjhanato paṭivedhāya ca hoti.
      [799] Paṭhamassa jhānassa lābhintiādīsu 2- yvāyaṁ appaguṇassa paṭhamajjhānassa
  lābhiṁ, taṁ tato vuṭṭhitaṁ ārammaṇavasena kāmasahagatā hutvā saññāmanasikārā
  samudācaranti tudanti codenti. Tassa kāmānupakkhandānaṁ saññāmanasikārānaṁ
  vasena sā paṭhamajjhānapaññā hāyati parihāyati, tasmā hānabhāginīti vuttā.
  Tadanudhammatāti tadanurūpasabhāvā. Sati santiṭṭhatīti idaṁ micchāsatiṁ sandhāya vuttaṁ,
  na sammāsatiṁ. Yassa hi paṭhamajjhānānurūpasabhāvā paṭhamajjhānaṁ santato paṇītato
  disvā assādayamānā abhinandamānā nikanti uppajjati, tassa nikantivasena sā
  paṭhamajjhānapaññā neva hāyati, na vaḍḍhati, ṭhitikoṭṭhāsikā hoti. Tena vuttaṁ ṭhitibhāginī
  paññāti. Avitakkasahagatāti avitakkaṁ dutiyajjhānaṁ santato paṇītato manasikaroto
  ārammaṇavasena avitakkasahagatā. Samudācarantīti paguṇato paṭhamajjhānato vuṭṭhitaṁ
  dutiyajjhānādhigamanatthāya tudanti codenti, tassa upari dutiyajjhānānupakkhandānaṁ
  saññāmanasikārānaṁ vasena sā paṭhamajjhānapaññā visesabhūtassa dutiyajjhānassa
  uppattiṭṭhānatāya visesabhāginīti vuttā. Nibbidāsahagatāti tameva paṭhamajjhānalābhiṁ

  *  *  *  *  *  *
  Footnote: 1 chaṂa. iti-saddo na dissati 2 chaṂa. lābhīti.....
-------------------------------------------------
[page 448]
  Jhānato 1- vuṭṭhitaṁ nibbidāsaṅkhātena vipassanāñāṇena sahagatā. Vipassanāñāṇañhi
  jhānaṅgabhede vattante nibbindati ukkaṇṭhati. Tasmā nibbidāti vuccati.
  Samudācarantīti nibbānasacchikiriyatthāya tudanti codenti. Virāgūpasañhītāti
  virāgasaṅkhātena nibbānena upasaṁhitā. Vipassanāñāṇañhi sakkā iminā maggena virāgaṁ
  nibbānaṁ sacchikātunti pavattito "virāgūpasañhitan"ti vuccati. Taṁsampayuttā
  saññāmanasikārāpi virāgūpasañhitāeva nāMa. Tassa tesaṁ saññāmanasikārānaṁ
  vasena sā paṭhamajjhānapaññā ariyamaggapaṭivedhassa padaṭṭhānatāya nibbedhabhāginīti
  vuttā. Evaṁ catūsu ṭhānesu paṭhamajjhānapaññāva kathitā. Dutiyajjhānapaññādīsupi
  imināva nayena attho veditabbo.
      [801] Kicchena kasirena samādhiṁ uppādentassāti lokuttarasamādhiṁ
  uppādentassa pubbabhāge āgamanakāle kicchena kasirena dukkhena sasaṅkhārena
  sappayogena kilamantassa kilese vikkhambhetvā āgatassa. Dandhaṁ taṇṭhānaṁ
  abhijānantassāti vikkhambhitesu kilesesu vipassanāparivāse ciraṁ vasitvā taṁ
  lokuttarasamādhisaṅkhātaṁ ṭhānaṁ dandhaṁ saṇikaṁ abhijānantassa paṭivijjhantassa,
  pāpuṇantassātyattho. Ayaṁ vuccatīti yā esā evaṁ uppajjati, ayaṁ
  kilesavikkhambhanapaṭipadāya dukkhattā vipassanāparivāsapaññāya ca dandhattā maggakāle
  ekacittakkhaṇe uppannāpi paññā āgamanavasena dukkhāpaṭipadā dandhābhiññā
  nāmāti vuccati. Upari tīsu padesupi imināva nayena attho veditabbo.
      [802] Samādhissa na nikāmalābhissāti yo samādhissa na nikāmalābhī
  hoti, so tassa na nikāmalābhī nāMa. Yassa samādhi uparūpari samāpajjanatthāya
  ussakkituṁ paccayo na hoti, tassa appaguṇajjhānalābhissāti attho. Ārammaṇaṁ
  thokaṁ pharantassāti paritte suppamatte vā sarāvamatte vā ārammaṇe parikammaṁ

  *  *  *  *  *  *
  Footnote: 1 chaṂa. paṭhamajjhānato
-------------------------------------------------
[page 449]
  Katvā tattheva appanaṁ patvā taṁ avaḍḍhitaṁ thokameva ārammaṇaṁ pharantassāti
  attho. Sesapadesupi eseva nayo. Nanikāmalābhīpaṭipakkhato hi paguṇajjhānalābhī
  ettha nikāmalābhīti vutto, avaḍḍhitārammaṇapaṭipakkhato ca vaḍḍhitārammaṇaṁ
  vipulanti vuttaṁ. Sesaṁ tādisameva.
      Jarāmaraṇepetaṁ ñāṇanti nibbānameva ārammaṇaṁ katvā catunnaṁ saccānaṁ
  ekapaṭivedhavasena etaṁ vuttaṁ.
      Jarāmaraṇaṁ ārabbhātiādīni pana ekekaṁ vatthuṁ ārabbha pavattikāle
  pubbabhāge saccavavatthāpanavasena vuttāni. Sesaṁ sabbattha uttānatthamevāti.
                       Catukkaniddesavaṇṇanā niṭṭhitā.
                          --------------
                         5. Pañcakaniddesavaṇṇanā
      [804] Pañcavidhena ñāṇavatthuniddese pītipharaṇatādīsu pīti pharamānā
  uppajjatīti dvīsu jhānesu paññā pītipharaṇatā nāMa. Sukhaṁ pharamānā uppajjatīti
  tīsu jhānesu paññā sukhapharaṇatā nāMa. Paresaṁ ceto pharamānā uppajjatīti
  cetopariyapaññā cetopharaṇatā nāMa. Ālokaṁ pharamānā uppajjatīti dibbacakkhupaññā
  ālokapharaṇatā nāMa. Paccavekkhaṇañāṇaṁ paccavekkhaṇānimittaṁ nāMa.
  Teneva vuttaṁ "dvīsu jhānesu paññā pītipharaṇatā"tiādi. Tattha ca pītipharaṇatā
  sukhapharaṇatā dve pādā viya, cetopharaṇatā ālokapharaṇatā dve hatvā viya,
  abhiññāpādakajjhānaṁ majjhimakāyo viya, paccavekkhaṇānimittaṁ sīsaṁ viya, iti bhagavā
  pañcaṅgikaṁ sammāsamādhīti ayaṁ hatthapādasīsasadisehi pañcahi aṅgehi yutto
  sammāsamādhīti pādakajjhānasamādhiṁ kathesi.

  *  *  *  *  *  *
  Footnote: 1 chaṂa. dasseti
-------------------------------------------------
[page 450]
      Ayaṁ samādhi paccuppannasukho cevātiādīsu arahattaphalasamādhi adhippeto.
  So hi appitappitakkhaṇe sukhattā paccuppannasukho. Purimo purimo pacchimassa
  pacchimassa samādhisukhassa paccayattā āyatiṁ sukhavipāko. Santaṁ sukhumaṁ phalacittaṁ
  paṇītaṁ madhurarūpaṁ samuṭṭhāpeti. Phalasamāpattiyā vuṭṭhitassa hi sabbakāyānugataṁ
  sukhasamphassaṁ phoṭṭhabbaṁ paṭicca sukhasahagataṁ kāyaviññāṇaṁ uppajjati. Imināpi
  pariyāyena āyatiṁ sukhavipāko. Kilesehi ārakattā ariyo. Kāmāmisavaṭṭāmisalokāmisānaṁ
  abhāvā nirāmiso. Buddhādīhi mahāpurisehi sevitattā akāpurisasevito.
  Aṅgasantatāya ārammaṇasantatāya sabbakilesadarathasantatāya ca santo. Atappanīyaṭṭhena
  paṇīto. Kilesapaṭippassaddhiyā laddhattā kilesapaṭippassaddhibhāvassa vā laddhattā
  paṭippassaddhaladdho. Paṭippassaddhaṁ paṭippassaddhīti hi idaṁ atthato ekaṁ.
  Paṭippassaddhakilesena vā arahatā laddhattāpi paṭippassaddhaladdho. Ekodibhāvena
  adhigatattā ekodibhāvameva vā adhigatattā ekodibhāvādhigato. Appaguṇasāsavasamādhi
  viya sasaṅkhārena sappayogena cittena paccanīkadhamme niggayha kilese vāretvā
  anadhigatattā na sasaṅkhāraniggayhavāritagato. Tañca samādhiṁ samāpajjanto tato
  vā vuṭṭhahanto sativepullappattattā satova samāpajjati satova vuṭṭhahati.
  Yathāparicchinnakālavasena vā sato samāpajjati sato vuṭṭhahati. Tasmā yadettha
  "ayaṁ samādhi paccuppannasukho ceva āyatiñca sukhavipāko"ti evaṁ paccavekkhamānassa
  paccattaṁyeva aparappaccayaṁ ñāṇaṁ uppajjati, taṁ ekamaṅgaṁ. Esa nayo sesesupi.
  Evamimehi pañcahi paccavekkhaṇañāṇehi ayaṁ samādhi pañcañāṇiko sammāsamādhi
  nāma vuttoti.
                       Pañcakaniddesavaṇṇanā niṭṭhitā.
                           -------------
-------------------------------------------------
[page 451]
                         6. Chakkaniddesavaṇṇanā
      [805] Chabbidhena ñāṇavatthuniddese iddhividhe ñāṇanti "ekopi hutvā
  bahudhā hotī"tiādinayappavatte 1- iddhividhe ñāṇaṁ. Iminā avitakkāvicārā
  upekkhāsahagatā rūpāvacarā bahudhābhāvādisādhikā ekacittakkhaṇikā appanāpaññāva kathitā.
  Sotadhātuvisuddhiyā ñāṇanti dūrasantikādibhedasaddārammaṇāya dibbasotadhātuyā ñāṇaṁ.
  Imināpi avitakkāvicārā upekkhāsahagatā rūpāvacarā pakatisotavisayātītasaddārammaṇā
  ekacittakkhaṇikā appanāpaññāva kathitā. Paracitte ñāṇanti parasattānaṁ cittaparicchede
  ñāṇaṁ. Imināpi yathāvuttappakārā paresaṁ sarāgādicittārammaṇā ekacittakkhaṇikā
  appanāpaññāva kathitā. Pubbenivāsānussatiñāṇanti pubbenivāsānussatisampayuttaṁ
  ñāṇaṁ. Imināpi yathāvuttappakārā pubbenivuṭṭhakkhandhānussaraṇasatisampayuttā
  ekacittakkhaṇikā appanāpaññāva kathitā. Sattānaṁ cutūpapāte ñāṇanti sattānaṁ cutiyañca
  upapāte ca ñāṇaṁ. Imināpi yathāvuttappakārā cavanakaupapajjanakānaṁ sattānaṁ
  vaṇṇadhātuārammaṇā ekacittakkhaṇikā appanāpaññāva kathitā. Āsavānaṁ khaye ñāṇanti
  saccaparicchedajānanañāṇaṁ. Idaṁ lokuttarameva, sesāni lokiyānīti.
                       Chakkaniddesavaṇṇanā niṭṭhitā.
                            ----------
                         7. Sattakaniddesavaṇṇanā
      [806] Sattavidhena ñāṇavatthuniddese jātipaccayā jarāmaraṇantiādinā
  nayena pavattinivattivasena ekādasasu paṭiccasamuppādaṅgesu ekekasmiṁ kālattayabhedato
  paccavekkhaṇañāṇaṁ vatvā puna "yampissa taṁ dhammaṭṭhitiñāṇan"ti evaṁ tadeva

  *  *  *  *  *  *
  Footnote: 1 dī.Sī. 9/484/216, khu.paṭi. 31/253/163 (syā)
-------------------------------------------------
[page 452]
  Ñāṇaṁ saṅkhepato khayadhammatādīhi pakārehi vuttaṁ. Tattha jātipaccayā jarāmaraṇaṁ,
  asati jātiyā natthi jarāmaraṇanti ñāṇadvayaṁ paccuppannaddhānavasena vuttaṁ.
  Atītampi addhānaṁ, anāgatampi addhānanti evaṁ atīte ñāṇadvayaṁ anāgate
  ñāṇadvayanti cha, tāni dhammaṭṭhitiñāṇena saddhiṁ satta. Tattha dhammaṭṭhitiñāṇanti
  paccayākārañāṇaṁ. Paccayākāro hi dhammānaṁ pavattiṭṭhitikāraṇattā dhammaṭṭhitīti
  vuccati, tattha ñāṇaṁ dhammaṭṭhitiñāṇaṁ, etasseva chabbidhassa ñāṇassetaṁ adhivacanaṁ.
  Evaṁ ekekasmiṁ aṅge imāni satta satta katvā ekādasasu aṅgesu sattasattati
  honti. Tattha khayadhammanti khayagamanasabhāvaṁ. Vayadhammanti vayagamanasabhāvaṁ. Virāgadhammanti
  virajjanasabhāvaṁ. Nirodhadhammanti nirujjhanasabhāvaṁ. Iminā kiṁ kathitaṁ? aparavipassanāya
  purimavipassanāsammasanaṁ kathitaṁ. Tena kiṁ kathitaṁ hotīti? sattakkhattuṁ
  vipassanāpaṭivipassanā kathitā. Paṭhamañāṇena hi sabbasaṅkhāre aniccā dukkhā anattāti
  disvā taṁ ñāṇaṁ dutiyena daṭṭhuṁ vaṭṭati, dutiyaṁ tatiyena, tatiyaṁ catutthena, catutthaṁ
  pañcamena, pañcamaṁ chaṭṭhena, chaṭṭhaṁ sattamena. Evaṁ satta vipassanāpaṭivipassanā
  kathitā hontīti.
                       Sattakaniddesavaṇṇanā niṭṭhitā.
                           ------------
                         8. Aṭṭhakaniddesavaṇṇanā
      [807] Aṭṭhavidhena ñāṇavatthuniddese sotāpattimagge paññāti sotāpattimaggamhi
  paññā. Iminā sampayuttapaññāva kathitā. Sesapadesupi eseva nayoti.
                       Aṭṭhakaniddesavaṇṇanā niṭṭhitā.
                          --------------
-------------------------------------------------
[page 453]
                         9. Navakaniddesavaṇṇanā
      [808] Navavidhena ñāṇavatthuniddese anupubbavihārasamāpattīsūti
  anupubbavihārasaṅkhātāsu samāpattīsu. Tāsaṁ anupubbena anupaṭipāṭiyā
  vihāritabbaṭṭhena anupubbavihāratā, samāpajjitabbaṭṭhena samāpattitā daṭṭhabbā. Tattha
  paṭhamajjhānasamāpattiyā paññātiādayo aṭṭha sampayuttapaññā veditabbā. Navamā
  paccavekkhaṇapaññā. Sā hi nirodhasamāpattiṁ santato paṇītato paccavekkhamānassa
  pavattati. Tena vuttaṁ "saññāvedayitanirodhasamāpattiyā vuṭṭhitassa paccavekkhaṇañāṇan"ti.
                       Navakaniddesavaṇṇanā niṭṭhitā.
                          --------------
                         10. Dasakaniddesavaṇṇanā
                            paṭhamabalaniddesa
      [809] Dasavidhena ñāṇavatthuniddese aṭṭhānanti hetupaṭikkhePo. Anavakāsoti
  paccayapaṭikkhePo. Ubhayenāpi kāraṇameva paṭikkhipati. Kāraṇañhi tadāyattavuttitāya
  attano phalassa ṭhānanti ca avakāsoti ca vuccati. Yanti yena kāraṇena.
  Diṭṭhisampannoti maggadiṭṭhiyā sampanno sotāpanno ariyasāvako. Kañci
  saṅkhāranti catubhūmikesu saṅkhatasaṅkhāresu kañci ekaṁ saṅkhārampi. Niccato
  upagaccheyyāti niccoti gaṇheyya. Netaṁ ṭhānaṁ vijjatīti etaṁ kāraṇaṁ natthi, na
  upalabbhati. Yaṁ puthujjanoti yena kāraṇena puthujjano. Ṭhānametaṁ vijjatīti etaṁ
  kāraṇaṁ atthi, sassatadiṭṭhiyā hi so tebhūmikesu saṅkhāresu kañci saṅkhāraṁ niccato
  gaṇheyyāti attho. Catubhūmikasaṅkhāro 1- pana tejussadattā divasaṁ santatto
  ayoguḷo viya makkhikānaṁ diṭṭhiyā vā aññesaṁ vā akusalānaṁ ārammaṇaṁ na

  *  *  *  *  *  *
  Footnote: 1 chaṂa. catutthabhūmakasaṅkhāro
-------------------------------------------------
[page 454]
  Hoti. Iminā nayena kañci saṅkhāraṁ sukhatotiādīsupi attho veditabbo. Sukhato
  upagaccheyyāti "ekantasukhī attā hoti arogo parammaraṇā"ti 1- evaṁ attadiṭṭhivasena
  sukhato gāhaṁ sandhāyetaṁ vuttaṁ. Diṭṭhivippayuttacittena pana ariyasāvako
  pariḷāhābhibhūto pariḷāhavūpasamatthaṁ mattahatthīhi paritāsito viya sucikāmo
  pokkharabrāhmaṇo 2- gūthaṁ kañci saṅkhāraṁ sukhato upagacchati. Attavāde
  kasiṇādipaṇṇattisaṅgahanatthaṁ saṅkhāranti avatvā kañci dhammanti vuttaṁ. Idhāpi
  ariyasāvakassa catubhūmikavasena paricchedo veditabbo, puthujjanassa tebhūmikavasena.
  Sabbavāresu vā ariyasāvakassāpi tebhūmikavaseneva paricchedo vaṭṭati. Yañhi yaṁ 3-
  puthujjano gaṇhāti, tato tato ariyasāvako gāhaṁ vinivedheti, 4- puthujjano hi yaṁ yaṁ
  niccaṁ sukhaṁ attāti gaṇhāti, taṁ taṁ ariyasāvako aniccaṁ dukkhaṁ anattāti gaṇhanto
  gāhaṁ vinivedheti. 4-
      Mātarantiādīsu janikāva mātā. Janako pitā. 5- Manussabhūtova khīṇāsavo
  arahāti adhippeto. Kiṁ pana ariyasāvako aññaṁ jīvitā voropeyyāti? etampi
  aṭṭhānaṁ. Sacepi bhavantaragataṁ ariyasāvakaṁ attano ariyasāvakabhāvaṁ ajānantampi
  koci evaṁ vadeyya "imaṁ kunthakipillikaṁ jīvitā voropetvā sakalacakkavāḷagabbhe
  cakkavattirajjaṁ paṭipajjāhī"ti, neva so taṁ jīvitā voropeyya. Athavāpi naṁ evaṁ
  vadeyyuṁ "sace imaṁ na ghātessasi, sīsante chindissāmā"ti, sīsamevassa chindeyyuṁ,
  neva so taṁ ghāteyya. Puthujjanabhāvassa pana mahāsāvajjabhāvadassanatthaṁ ariyasāvakassa
  ca baladīpanatthametaṁ vuttaṁ. Ayañhettha adhippāyo:- sāvajjo puthujjanabhāvo,
  yatra hi nāma puthujjano mātughātādīnipi anantariyāni karissati. Mahābalova
  ariyasāvako, so etāni kammāni na karotīti.
      Paduṭṭhena cittenāti dosasampayuttena vadhakacittena. Lohitaṁ uppādeyyāti
  jīvamānakasarīre khuddakamakkhikāya pivanamattampi lohitaṁ uppādeyya. Saṁghaṁ bhindeyyāti

  *  *  *  *  *  *
  Footnote: 1 Ma.u. 14/21,27/18,22 2 chaṂa. cokkhabrāhmaṇo 3 cha. yaṁ yaṁ hi
  4 chaṂa. viniveṭheti 5 chaṂa. "janako pitā"ti pāṭhā na dissanti
-------------------------------------------------
[page 455]
  Samānasaṁvāsakaṁ samānasīmāya ṭhitaṁ pañcahi kāraṇehi saṁghaṁ bhindeyya. Vuttañhetaṁ
  "pañcahi upāli ākārehi saṁgho bhijjati. Kammena uddesena voharanto
  anussāvanena salākaggāhenā"ti. 1-
      Tattha kammenāti apalokanādīsu catūsu kammesu aññatarena kammena.
  Uddesenāti pañcasu pāṭimokkhuddesesu aññatarena uddesena. Voharantoti
  kathayanto, tāhi tāhi uppattīhi adhammaṁ dhammotiādīni aṭṭhārasa bhedakaravatthūni
  dīpento. Anussāvanenāti "nanu tumhe jānātha mayhaṁ uccākulā pabbajitabhāvaṁ
  bahussutabhāvañca, mādiso nāma uddhammaṁ ubbinayaṁ satthusāsanaṁ gāheyyāti
  cittampi uppādetuṁ tumhākaṁ na yuttaṁ, kiṁ mayhaṁ avīci nīluppalavanaṁ viya
  sītalo, kimahaṁ apāyato na bhāyāmī"tiādinā nayena kaṇṇamūle vacībhedaṁ
  katvā anussāvanena. Salākaggāhenāti evaṁ anussāvetvā tesaṁ cittaṁ
  upatthambhetvā anivattanadhamme katvā "gaṇhatha imaṁ salākan"ti salākaggāhena.
  Ettha ca kammameva uddeso vā pamāṇaṁ, vohārānussāvanasalākaggāhā pana
  pubbabhāgā. Aṭṭhārasavatthudīpanavasena hi voharantena tattha rucijananatthaṁ
  anussāvetvā salākāya gāhitāyapi abhinnova hoti saṁgho. Yadā pana evaṁ cattāro
  vā atirekā vā salākaṁ gāhetvā āveṇikaṁ kammaṁ vā uddesaṁ vā karonti,
  tadā saṁgho bhinno nāma hoti.
      Evaṁ diṭṭhisampanno puggalo saṁghaṁ bhindeyyāti netaṁ ṭhānaṁ vijjati.
  Ettāvatā mātughātādīni pañca anantariyakammāni dassitāni honti, yāni
  puthujjano karoti, na ariyasāvako. Tesaṁ āvībhāvatthaṁ:-
            kammato dvārato ceva kappaṭṭhitiyato tathā
            pākasādhāraṇādīhi viññātabbo vinicchayo.

  *  *  *  *  *  *
  Footnote: 1 vinaYu. 8/458/409
-------------------------------------------------
[page 456]
      Tattha kammato tāva:- ettha hi manussabhūtasseva manussabhūtaṁ mātaraṁ
  vā pitaraṁ vā api parivattaliṅgaṁ jīvitā voropentassa kammaṁ anantariyaṁ hoti,
  "tassa vipākaṁ paṭibāhissāmī"ti sakalacakkavāḷaṁ mahācetiyappamāṇehi kāñcanathūpehi
  pūretvāpi sakalacakkavāḷaṁ pūretvā nisinnabhikkhusaṁghassa mahādānaṁ datvāpi
  buddhassa bhagavato saṅghāṭikaṇṇaṁ amuñcitvāva vicaritvāpi kāyassa bhedā nirayameva
  upapajjati. Yo pana sayaṁ manussabhūto tiracchānabhūtaṁ mātaraṁ vā pitaraṁ vā sayaṁ
  vā tiracchānabhūto manussabhūtaṁ tiracchānabhūtoyeva vā tiracchānabhūtaṁ jīvitā
  voropeti, tassa kammaṁ anantariyaṁ na hoti, kammaṁ pana bhāriyaṁ hoti, anantariyaṁ
  āhacceva tiṭṭhati. Manussajātikānaṁ pana vasena ayaṁ pañho kathito.
      Ettha eḷakacatukkaṁ saṅgāmacatukkaṁ coracatukkañca kathetabbaṁ. Eḷakaṁ
  māressāmīti 1- abhisandhināpi hi eḷakaṭṭhāne ṭhitaṁ manusso manussabhūtaṁ mātaraṁ vā
  pitaraṁ vā mārento anantariyaṁ phusati. Eḷakābhisandhinā pana mātāpitiabhisandhinā
  vā eḷakaṁ mārento anantariyaṁ na phusati. Mātāpitiabhisandhinā mātāpitaro
  mārento phusateva. Eseva 2- nayo itarasmimpi catukkadvaye. Yathā ca mātāpitūsu,
  evaṁ arahantepi etāni catukkāni veditabbāni. Manussārahantameva ca māretvā
  anantariyaṁ phusati, na yakkhabhūtaṁ, kammaṁ pana bhāriyaṁ anantariyasadisameva. Manussārahantassa
  ca puthujjanakāleyeva satthappahāre vā vise vā dinnepi yadi so arahattaṁ
  patvā teneva marati, arahantaghāto hotiyeva. Yaṁ pana puthujjanakāle dinnadānaṁ
  arahattaṁ patvā paribhuñjati, puthujjanasseva taṁ dinnaṁ hoti. Sesāriyapuggale
  mārentassa anantariyaṁ natthi, kammaṁ pana bhāriyaṁ anantariyasadisameva.
      Lohituppāde tathāgatassa abhijjakāyatāya parūpakkamena cammacchedaṁ katvā
  lohitapaggharaṇaṁ nāma natthi, sarīrassa pana antoyeva ekasmiṁ ṭhāne lohitaṁ

  *  *  *  *  *  *
  Footnote: 1 chaṂa. māremiti 2 chaṂa. esa
-------------------------------------------------
[page 457]
  Samosarati. Devadattena paṭividdhasilāto bhijjitvā gatā sakkhalikāpi 1- tathāgatassa
  pādantaṁ pahari, pharasunā pahato viya pādo antolohitoyeva ahosi. Tathā
  karontassa anantariyaṁ hoti. Jīvako pana tathāgatassa ruciyā satthakena cammaṁ
  chinditvā tamhā ṭhānā duṭṭhalohitaṁ nīharitvā phāsukamakāsi, tathā karontassa
  puññakammameva hoti.
      Atha ye ca parinibbute tathāgate cetiyaṁ bhindanti, bodhiṁ chindanti,
  dhātumhi upakkamanti, tesaṁ kiṁ hotīti? bhāriyaṁ kammaṁ hoti anantariyasadisaṁ.
  Sadhātukaṁ pana thūpaṁ vā paṭimaṁ vā bādhayamānaṁ bodhisākhañca chindituṁ vaṭṭati.
  Sacepi tattha nilīnā sakuṇā cetiye vaccaṁ pātenti, chindituṁ vaṭṭatiyeva.
  Paribhogacetiyato hi sarīracetiyaṁ mahantataraṁ. Cetiyavatthuṁ bhinditvā gacchantaṁ
  bodhimūlampi chinditvā harituṁ vaṭṭati. Yā pana bodhisākhā bodhigharaṁ bādhati, taṁ
  geharakkhanatthaṁ chindituṁ na labbhati. Bodhiatthañhi gehaṁ, na gehatthāya bodhi.
  Āsanagharepi eseva nayo. Yasmiṁ pana āsanaghare dhātu nihitā hoti, tassa
  rakkhanatthāya bodhisākhaṁ chindituṁ vaṭṭati. Bodhijagganatthaṁ ojoharaṇasākhaṁ vā
  pūtiṭṭhānaṁ vā chindituṁ vaṭṭatiyeva, sarīrapaṭijaggane viya puññampi hoti.
      Saṁghabhede sīmaṭṭhakasaṁghe asannipatite visuṁ visuṁ 2- parisaṁ gahetvā
  katavohārānussāvanasalākaggāhassa kammaṁ vā karontassa uddesaṁ vā uddisantassa
  bhedo ca hoti anantariyakammañca. 3- Samaggasaññāya pana vaṭṭati, samaggasaññāya hi
  karontassa neva bhedo hoti, 3- na anantariyakammaṁ. Tathā navato ūnaparisāya.
  Sabbantimena pana paricchedena navannaṁ janānaṁ yo saṁghaṁ bhindati, tassa
  anantariyakammaṁ hoti. Anuvattakānaṁ adhammavādīnaṁ mahāsāvajjaṁ kammaṁ, dhammavādino

  *  *  *  *  *  *
  Footnote: 1 cha. sakalikāpi 2 chaṂa. visuṁ
  3-3 Ma. samaggasaññāya pana "vaṭṭatī"ti saññāya vā karontassa bhedova hoti
-------------------------------------------------
[page 458]
  Anavajjā. Tattha navannameva saṁghabhede idaṁ suttaṁ:- "ekato upāli cattāro
  honti, ekato cattāro, navamo anussāveti, salākaṁ gāheti `ayaṁ dhammo ayaṁ
  vinayo idaṁ satthusāsanaṁ, imaṁ gaṇhatha imaṁ rocethā'ti, evampi kho upāli saṁgharāji
  ceva hoti saṁghabhedo ca. Navannaṁ vā upāli atirekanavannaṁ vā saṁgharāji ceva
  hoti saṁghabhedo cā"ti. 1-
      Etesu ca pana pañcasu saṁghabhedova vacīkammaṁ, sesāni kāyakammānīti evaṁ
  kammatopi viññātabbo vinicchayo.
      Dvāratoti sabbāneva cetāni kāyadvāratopi vacīdvāratopi samuṭṭhahanti.
  Purimāni panettha cattāri āṇattikavijjāmayapayogavasena vacīdvārato samuṭṭhahitvāpi
  kāyadvārameva pūrenti. Saṁghabhedo hatthamuddhāya bhedaṁ karontassa kāyadvārato
  samuṭṭhahitvāpi vacīdvārameva pūretīti evamettha dvāratopi viññātabbo vinicchayo.
      Kappaṭṭhitiyatoti saṁghabhedoyeva cettha kappaṭṭhitiyo. Saṇṭhahante hi kappe
  kappavemajjhe vā saṁghabhedaṁ katvā kappavināseyeva muccati. Sacepi hi "sveva
  kappo vinassissatī"ti ajja saṁghabhedaṁ karoti, sveyeva muccati, ekadivasameva
  niraye paccati, evaṁ karaṇaṁ pana natthi. Sesāni cattāri kammāni anantariyāneva
  honti, na kappaṭṭhitiyānīti evamettha kappaṭṭhitiyatopi viññātabbo vinicchayo.
      Pākatoti yena ca pañcapetāni kammāni katāni honti, tassa saṁghabhedoyeva
  paṭisandhivasena vipaccati, sesāni "ahosikammaṁ nāhosi kammavipāko"ti evamādīsu
  saṅkhyaṁ 2- gacchanti. Saṁghabhedābhāve lohituppādo, tadabhāve arahantaghātako,
  tadabhāve sacepi pitā sīlavā hoti mātā dussilā, no vā tathā sīlavatī, pitughāto
  paṭisandhivasena vipaccati. Sace mātā, mātughāto. Dvīsupi sīlena vā dussīlena
  vā samānesu mātughātova paṭisandhivasena vipaccati. Mātā hi dukkarakārinī
  bahūpakārā ca puttānanti evamettha pākatopi viññātabbo vinicchayo.

  *  *  *  *  *  *
  Footnote: 1 vinaYu. 7/351/147 2 chaṂa. saṅkhaṁ
-------------------------------------------------
[page 459]
      Sādhāraṇādīhīti purimāni cattāri sabbesampi gahaṭṭhapabbajitānaṁ sādhāraṇāni.
  Saṁghabhedo pana "na kho upāli bhikkhunī saṁghaṁ bhindati, na sikkhamānā, na sāmaṇero,
  na sāmaṇerī, na upāsako, na upāsikā saṁghaṁ bhindati, bhikkhu kho upāli pakatatto
  samānasaṁvāsako samānasīmāyaṁ ṭhito saṁghaṁ bhindatī"ti 1- vacanato vuttappakārassa
  bhikkhunova hoti, na aññassa. Tasmā asādhāraṇo. Ādisaddena sabbepete
  dukkhavedanāsahagatā dosamohasampayuttā cāti evamettha sādhāraṇādīhipi viññātabbo
  vinicchayo.
      Aññaṁ satthāranti "ayaṁ me satthā satthukiccaṁ kātuṁ asamattho"ti bhavantarepi aññaṁ
  titthakaraṁ "ayaṁ me satthā"ti evaṁ gaṇheyya, netaṁ ṭhānaṁ vijjatīti attho. Aṭṭhamaṁ bhavaṁ
  nibbatteyyāti sabbamandapaññopi sattamaṁ bhavaṁ atikkamitvā aṭṭhamaṁ bhavaṁ
  nibbatteyya, netaṁ ṭhānaṁ vijjati. Uttamakoṭiyā hi sattamaṁ bhavaṁ sandhāyevesa "niyato
  sambodhiparāyano"ti vutto. Kiṁ pana taṁ niyāmeti, kiṁ pubbahetu niyāmeti, udāhu
  paṭiladdhamaggo, udāhu upari tayo maggāti? sammāsambuddhena gahitaṁ nāmamattametaṁ.
  Puggalo pana niyato nāma natthi. "pubbahetu Niyāmetī"ti vutte hi upari tiṇṇaṁ
  maggānaṁ upanissayo vutto hoti, paṭhamamaggassa upanissayābhāvo āpajjati. Iccassa
  ahetu appaccayā nibbattiṁ pāpuṇāti. "paṭiladdhamaggo Niyāmetī"ti vutte upari
  tayo maggā akiccakā honti, paṭhamamaggoeva sakiccako, paṭhamamaggeneva kilese
  khepetvā parinibbāyitabbaṁ hoti. "upari Tayo maggā niyāmentī"ti vutte
  paṭhamamaggo akiccako hoti, upari tayo maggāva sakiccakā, paṭhamamaggaṁ anibbattetvā
  upari tayo maggā nibbattetabbā honti, paṭhamamaggeneva ca anuppajjitvāva
  kilesā khepetabbā honti. Tasmā na añño koci niyāmeti, upari tiṇṇaṁ
  maggānaṁ vipassanāva niyāmeti. Sace hi tesaṁ vipassanā tikkhā sūrā hutvā

  *  *  *  *  *  *
  Footnote: 1 vinaYu. 7/351/147
-------------------------------------------------
[page 460]
  Vahati, ekaṁyeva bhavaṁ nibbattetvā arahattaṁ patvā parinibbāti. Tato mandatarapañño
  dutiye vā tatiye vā catutthe vā pañcame vā chaṭṭhe vā bhave arahattaṁ patvā
  parinibbāti. Sabbamandapañño sattamaṁ bhavaṁ nibbattetvā arahattaṁ pāpuṇāti,
  aṭṭhame bhave paṭisandhi na hoti. Iti sammāsambuddhena gahitaṁ nāmamattametaṁ.
  Satthā hi buddhatulāya tuletvā sabbaññutaññāṇena paricchinditvā ayaṁ puggalo
  sabbamahāpañño tikkhavipassako ekameva bhavaṁ nibbattetvā arahattaṁ gaṇhissatīti
  ekabījīti nāmaṁ akāsi. Ayaṁ puggalo dutiyaṁ tatiyaṁ catutthaṁ pañcamaṁ chaṭṭhaṁ bhavaṁ
  nibbattetvā arahattaṁ gaṇhissatīti kolaṁkoloti nāmaṁ akāsi. Ayaṁ puggalo
  sattamaṁ bhavaṁ nibbattetvā arahattaṁ gaṇhissatīti sattakkhattuparamoti nāmaṁ akāsi.
      Koci pana puggalo sattannaṁ bhavānaṁ niyato nāma natthi, ariyasāvako
  pana yena kenacipi ākārena mandapañño samāno aṭṭhamaṁ bhavaṁ appatvā
  antarāva parinibbāti. Sakkasadisopi hi 1- vaṭṭābhirato sattamaṁyeva bhavaṁ gacchati,
  sattame bhave sabbākārena pamādavihārinopi vipassanāñāṇaṁ paripākaṁ gacchati,
  appamattakepi ārammaṇe nibbinditvā nibbutiṁ pāpuṇāti. Sacepi hissa sattame
  bhave niddaṁ vā okkamantassa parammukhaṁ vā gacchantassa pacchato ṭhatvā tikhiṇena
  asinā kocideva sīlaṁ pāteyya, udake vā osādetvā māreyya, asani vā
  panassa sīse pateyya, evarūpepi kāle sappaṭisandhikā kālakiriyā nāma na hoti,
  arahattaṁ patvāva parinibbāti. Tena vuttaṁ "aṭṭhamaṁ bhavaṁ nibbatteyya, netaṁ ṭhānaṁ
  vijjatī"ti.
      Ekissā lokadhātuyāti dasasahassīlokadhātuyā. Tīṇi hi khettāni jātikhettaṁ
  āṇākhettaṁ visayakhettanti. Tattha jātikhettaṁ nāma dasasahassīlokadhātu. Sā hi
  tathāgatassa mātukucchiokkamanakāle nikkhamanakāle sambodhikāle dhammacakkappavattane

  *  *  *  *  *  *
  Footnote: 1 chaṂa. ayaṁ saddo na dissati
-------------------------------------------------
[page 461]
  Āyusaṅkhāravossajjane 1- parinibbāne ca kampati. Koṭisatasahassacakkavāḷaṁ pana
  āṇākhettaṁ nāMa. Āṭānāṭiyamoraparittadhajaggaparittaratanaparittādīnañhi ettha
  āṇā vattati. Visayakhettassa pana parimāṇaṁ natthi. Buddhānañhi "yāvatakaṁ ñāṇaṁ,
  tāvatakaṁ neyyaṁ, yāvatakaṁ neyyaṁ, tāvatakaṁ ñāṇaṁ, ñāṇapariyantikaṁ neyyaṁ,
  neyyapariyantikaṁ ñāṇan"ti 2- vacanato avisayo nāma natthi.
      Imesu pana tīsu khettesu ṭhapetvā imaṁ cakkavāḷaṁ aññasmiṁ cakkavāḷe
  buddhā uppajjantīti suttaṁ natthi, na uppajjantīti pana atthi. Tīṇi piṭakāni
  vinayapiṭakaṁ suttantapiṭakaṁ abhidhammapiṭakanti. Tisso saṅgītiyo mahākassapattherassa
  saṅgīti, yasattherassa saṅgīti, moggaliputtatissattherassa saṅgītīti. Imā tisso
  saṅgītiyo āruḷhe tepiṭake buddhavacane imaṁ cakkavāḷaṁ muñcitvā aññattha
  buddhā uppajjantīti suttaṁ natthi, na uppajjantīti pana atthi.
      Apubbaṁ acarimanti apure apacchā, ekato na uppajjanti, pure vā pacchā
  vā uppajjantīti vuttaṁ hoti. Tattha bodhipallaṅke "bodhiṁ appatvā na
  uṭṭhahissāmī"ti nisinnakālato paṭṭhāya yāva mātukucchismiṁ paṭisandhiggahaṇaṁ, tāva
  pubbanti 3- na veditabbaṁ. Bodhisattassa hi paṭisandhiggahaṇe
  dasasahassacakkavāḷakampaneneva jātikhettapariggaho kato, aññassa buddhassa uppatti
  nivāritā hoti. Parinibbānato paṭṭhāya ca yāva sāsapamattāpi dhātu tiṭṭhati, 4- tāva
  pacchāti na veditabbaṁ. Dhātūsu hi ṭhitāsu buddhā ṭhitāva honti. Tasmā etthantare
  aññassa buddhassa uppatti nivāritāva hoti, dhātuparinibbāne pana jāte aññassa
  buddhassa uppatti na nivāritā.
      Tīṇi hi antaradhānāni nāma pariyattiantaradhānaṁ paṭivedhāntaradhānaṁ
  paṭipattiantaradhānanti. Tattha pariyattīti tīṇi piṭakāni. Paṭivedhoti saccapaṭivedho.

  *  *  *  *  *  *
  Footnote: 1 chaṂa. āyusaṅkhārossajjane 2 khu.paṭi. 31/669/577 (syā)
  3 chaṂa. pubbeti 4 chaṂa. dhātuyo tiṭṭhanti
-------------------------------------------------
[page 462]
  Paṭipattīti paṭipadā. Tattha paṭivedho ca paṭipatti ca hotipi na hotipi.
  Ekasmiñhi kāle paṭivedhakarā bhikkhū bahū honti, na esa bhikkhu 1- puthujjanoti
  aṅguliṁ pasāretvā dassetabbo hoti. Imasmiṁyeva dīpe ekavāraṁ kira
  puthujjanabhikkhu nāma nāhosi. Paṭipattipūrakāpi kadāci bahū honti, kadāci
  appā. Iti paṭivedho ca paṭipatti ca hotipi na hotipi.
      Sāsanaṭṭhitiyā pana pariyatti 2- pamāṇaṁ. Paṇḍito hi tepiṭakaṁ sutvā
  dvepi pūreti. Yathā amhākaṁ bodhisatto āḷārassa santike pañcābhiññā
  satta ca samāpattiyo nibbattetvā nevasaññānāsaññāyatanasamāpattiyā parikammaṁ
  pucchi, so na jānāmīti āha. Tato udakassa rāmaputtassa 3- santikaṁ gantvā
  adhigatavisesaṁ saṁsandetvā nevasaññānāsaññāyatanassa parikammaṁ pucchi, so
  ācikkhi, tassa vacanasamanantarameva mahāsatto taṁ sampādesi, evameva paññavā
  bhikkhu pariyattiṁ sutvā dvepi pūreti. Tasmā pariyattiyā ṭhitāya sāsanaṁ ṭhitaṁ
  hoti. Yadā pana sā antaradhāyati, tadā paṭhamaṁ abhidhammapiṭakaṁ nassati.
  Tattha paṭṭhānaṁ sabbapaṭhamaṁ antaradhāyati, anukkamena pacchā dhammasaṅgaho,
  tasmiṁ antarahite itaresu dvīsu piṭakesu ṭhitesupi sāsanaṁ ṭhitameva hoti.
      Tattha suttantapiṭake antaradhāyamāne paṭhamaṁ aṅguttaranikāyo ekādasakato
  paṭṭhāya yāva ekakā antaradhāyati, tadanantaraṁ saṁyuttanikāyo cakkapeyyālato
  paṭṭhāya yāva oghataraṇā antaradhāyati, tadanantaraṁ majjhimanikāyo indriyabhāvanato
  paṭṭhāya yāva mūlapariyāyā antaradhāyati, tadanantaraṁ dīghanikāyo dasuttarato
  paṭṭhāya yāva brahmajālā anataradhāyati. Ekissāpi dvinnampi gāthānaṁ pucchā
  addhānaṁ gacchati, sāsanaṁ dhāretuṁ na sakkoti sabhiyapucchā 4- viya āḷavakapucchā 5-
  viya ca. Etā kira kassapabuddhakālikā antarā sāsanaṁ dhāretuṁ nāsakkhiṁsu.

  *  *  *  *  *  *
  Footnote: 1 chaṂa. esa bhikkhu 2 chaṂa. pariyattiyeva 3 chaṂa. ayaṁ pāṭho na dissati
  4 khu.su. 25/516/434 5 saṁ.sa. 15/246/258, khu.su. 25/183/369
-------------------------------------------------
[page 463]
      Dvīsu pana piṭakesu antarahitesupi vinayapiṭake ṭhite sāsanaṁ tiṭṭhati.
  Parivārakhandhakesu antarahitesu ubhatovibhaṅge ṭhite ṭhitameva hoti. Ubhatovibhaṅge
  antarahite mātikāya ṭhitāyapi ṭhitameva hoti. Mātikāya antarahitāya
  pāṭimokkhapabbajjāupasampadāsu ṭhitāsu sāsanaṁ tiṭṭhati. Liṅgaṁ addhānaṁ gacchati.
  Setavatthasamaṇavaṁso pana kassapabuddhakālato paṭṭhāya sāsanaṁ dhāretuṁ nāsakkhi. Pacchimakassa
  pana saccapaṭivedhato pacchimakassa sīlabhedato ca paṭṭhāya sāsanaṁ osakkitaṁ
  nāma hoti. Tato paṭṭhāya aññassa buddhassa uppatti na nivāritā. 1-
      Tīṇi parinibbānāni nāma kilesaparinibbānaṁ khandhaparinibbānaṁ
  dhātuparinibbānanti. Tattha kilesaparinibbānaṁ bodhipallaṅke ahosi, khandhaparinibbānaṁ
  kusinārāyaṁ, dhātuparinibbānaṁ anāgate bhavissati. Sāsanassa kira osakkanakāle
  imasmiṁ tāmbapaṇṇidīpe dhātuyo sannipatitvā mahācetiyaṁ gamissanti, mahācetiyato
  nāgadīpe rājāyatanacetiyaṁ, tato mahābodhipallaṅkaṁ gamissanti, nāgabhavanatopi
  devalokatopi brahmalokatopi dhātuyo mahābodhipallaṅkameva gamissanti. Sāsapamattāpi
  dhātu na antarā nassissati. Sabbā dhātuyo mahābodhipallaṅke rāsibhūtā
  suvaṇṇakkhandho viya ekagghanā hutvā chabbaṇṇaraṁsiyo vissajjessanti, tā
  dasasahassīlokadhātuṁ pharissanti. Tato dasasahassacakkavāḷe devatā sannipatitvā
  "ajja satthā parinibbāyati, ajja sāsanaṁ osakkati, pacchimadassanandāni
  idaṁ amhākan"ti dasabalassa parinibbutadivasato mahantataraṁ kāruññaṁ karissanti,
  ṭhapetvā anāgāmikhīṇāsave avasesā sakabhāvena sandhāretuṁ na sakkhissanti.
  Dhātūsu tejodhātu uṭṭhahitvā yāva brahmalokā uggañchissati, sāsapamattāyapi
  dhātuyā sati ekajālāva bhavissati, dhātūsu pariyādānaṁ gatāsu pacchijjissati.
  Evaṁ mahantaṁ ānubhāvaṁ dassetvā dhātūsu antarahitāsu sāsanaṁ antarahitaṁ

  *  *  *  *  *  *
  Footnote: 1 chaṂa. vāritā
-------------------------------------------------
[page 464]
  Nāma hoti. Yāva evaṁ na antaradhāyati, tāva acarimaṁ nāma hoti. Evaṁ
  apubbaṁ acarimaṁ uppajjeyyuṁ, netaṁ ṭhānaṁ vijjati.
      Kasmā pana apubbaṁ acarimaṁ na uppajjantīti. Anacchariyattā. Buddhā
  hi acchariyamanussā. Yathāha "ekapuggalo bhikkhave loke uppajjamāno uppajjati
  acchariyamanusso, katamo ekapuggalo, tathāgato bhikkhave arahaṁ sammāsambuddho"ti. 1-
  Yadi ca dve vā cattāro vā aṭṭha vā soḷasa vā ekato uppajjeyyuṁ, na
  acchariyā bhaveyyuṁ. Ekasmiñhi vihāre dvinnaṁ cetiyānampi lābhasakkāro
  uḷāro na hoti, bhikkhūpi bahutāya na acchariyā jātā, evaṁ buddhāpi
  bhaveyyuṁ, tasmā na uppajjanti. Desanāya ca visesābhāvato. Yañhi satipaṭṭhānādibhedaṁ
  dhammaṁ eko deseti, aññena uppajjitvāpi sova desetabbo siyā. Tato
  anacchariyo siyā, ekasmiṁ pana dhammaṁ desente desanāpi acchariyā hoti.
  Vivādabhāvato ca. Bahūsu ca 2- buddhesu uppannesu bahūnaṁ ācariyānaṁ antevāsikā
  viya "amhākaṁ buddho pāsādiko, amhākaṁ buddho madhurassaro lābhī puññavā"ti
  vivadeyyuṁ, tasmāpi evaṁ na uppajjanti.
      Apicetaṁ kāraṇaṁ milindaraññā puṭṭhena nāgasenattherena vitthāritameva.
  Vuttañhi tattha:-
               bhante nāgasena bhāsitampetaṁ bhagavatā "aṭṭhānametaṁ
          bhikkhave anavakāso, yaṁ ekissā lokadhātuyā dve arahanto
          sammāsambuddhā apubbaṁ acarimaṁ uppajjeyyuṁ, netaṁ ṭhānaṁ vijjatī"ti. 3-
          Desentā ca bhante nāgasena sabbepi tathāgatā sattatiṁsa
          bodhipakkhiyadhamme desenti, kathayamānā ca cattāri ariyasaccāni

  *  *  *  *  *  *
  Footnote: 1 aṅ.ekaka. 20/172/22 2 chaṂa. hi
  3 Ma.u 14./128/114, aṅ.ekaka. 20/277/29
-------------------------------------------------
[page 465]
          Kathenti, sikkhāpentā ca tīsu sikkhāsu sikkhāpenti, anusāsamānā
          ca appamādapaṭipattiyaṁ anusāsanti. Yadi bhante nāgasena
          sabbesampi tathāgatānaṁ ekuddeso 1- ekakathā ekasikkhā
          ekānusiṭṭhi, kena kāraṇena dve tathāgatā ekakkhaṇe nuppajjanti.
          Ekenapi tāva buddhuppādena ayaṁ loko obhāsajāto, yadi
          dutiyo buddho bhaveyya, dvinnaṁ pabhāya ayaṁ loko bhiyyoso
          mattāya obhāsajāto bhaveyya, ovadantā ca dve tathāgatā
          sukhaṁ ovadeyyuṁ, anusāsamānā ca sukhaṁ anusāseyyuṁ, tattha me
          kāraṇaṁ dassehi, 2- yathāhaṁ nissaṁsayo bhaveyyanti.
              Ayaṁ mahārāja dasasahassī lokadhātu ekabuddhadhāraṇī,
          ekasseva tathāgatassa guṇaṁ dhāreti, yadi dutiyo buddho
          uppajjeyya, nāyaṁ dasasahassī lokadhātu dhāreyya, caleyya
          kampeyya nameyya onameyya vinameyya vikireyya vidhameyya
          viddhaṁseyya, na ṭhānamupagaccheyya.
              Yathā mahārāja nāvā ekapurisasandhāraṇī bhaveyya, ekasmiṁ
          purise abhirūḷhe sā nāvā samupādikā bhaveyya, atha dutiyo
          puriso āgaccheyya tādiso āyunā vaṇṇena vayena pamāṇena
          kīsathūlena sabbaṅgapaccaṅgena, so taṁ nāvaṁ abhirūheyya, api nu
          sā mahārāja nāvā dvinnampi dhāreyyāti. Na hi bhante,
          caleyya kampeyya nameyya onameyya vinameyya vikireyya
          vidhameyya viddhaṁseyya, na ṭhānamupagaccheyya, osīdeyya udaketi.
          Evameva kho mahārāja ayaṁ dasasahassī lokadhātu ekabuddhadhāraṇī,

  *  *  *  *  *  *
  Footnote: 1 chaṂa. ekā desanā 2 chaṂa. brūhi
-------------------------------------------------
[page 466]
          Ekasseva tathāgatassa guṇaṁ dhāreti, yadi dutiyo buddho
          uppajjeyya, nāyaṁ dasasahassī lokadhātu dhāreyya, caleyya .pe.
          Na ṭhānamupagaccheyya.
               Yathā vā pana mahārāja puriso yāvadatthaṁ bhojanaṁ bhuñjeyya
          chādentaṁ yāva kaṇṭhamabhipūrayitvā, so dhāto pīṇito paripuṇṇo
          nirantaro tandīkato anonamitadaṇḍajāto punadeva tattakaṁ
          bhojanaṁ bhuñjeyya, api nu kho so mahārāja puriso sukhito
          bhaveyyāti. Na hi bhante, sakiṁ bhuttova mareyyāti. Evameva kho
          mahārāja ayaṁ dasasahassī lokadhātu ekabuddhadhāraṇī .pe. Na
          ṭhānamupagaccheyyāti.
               Kinnu kho bhante nāgasena abhidhammabhārena paṭhavī calatīti.
          Idha mahārāja dve sakaṭā ratanabharitā 1- bhaveyyuṁ yāva mukhasamā,
          ekasakaṭato ratanaṁ gahetvā ekamhipi sakaṭe ākireyyuṁ, api nu
          kho taṁ mahārāja sakaṭaṁ dvinnampi sakaṭānaṁ ratanaṁ dhāreyyāti. Na
          hi bhante, nābhīpi tassa caleyya, 2- arāpi tassa bhijjeyyuṁ,
          nemipi tassa opateyya, akkhopi tassa bhijjeyyāti. Kinnu kho
          mahārāja atiratanabhārena sakaṭaṁ bhijjatīti. Āma bhanteti. Evameva
          kho mahārāja abhidhammabhārena paṭhavī calatīti.
               Apica mahārāja idaṁ kāraṇaṁ buddhabalaparidīpanāya osāritaṁ,
          aññampi tattha paṭirūpakāraṇaṁ 3- suṇohi, yena kāraṇena dve
          sammāsambuddhā ekakkhaṇe nuppajjanti. Yadi mahārāja dve

  *  *  *  *  *  *
  Footnote: 1 chaṂa. ratanaparipūritā
  2 chaṂa. phaleyaya 3 chaṂa. abhirūpaṁ kāraṇaṁ
-------------------------------------------------
[page 467]
          Sammāsambuddhā ekakkhaṇe uppajjeyyuṁ, parisāya vivādo
          uppajjeyya, "tumhākaṁ buddho amhākaṁ buddho"ti ubhatopakkhajātā
          bhaveyyuṁ. Yathā mahārāja dvinnaṁ balavāmaccānaṁ parisāya vivādo
          uppajjeyya "tumhākaṁ amacco amhākaṁ amacco"ti ubhatopakkhajātā
          honti, evameva kho mahārāja yadi dve sammāsambuddhā
          ekakkhaṇe uppajjeyyuṁ, tesaṁ parisāya vivādo uppajjeyya
          "tumhākaṁ buddho amhākaṁ buddho"ti ubhatopakkhajātā bhaveyyuṁ.
          1- Idaṁ paṭhamaṁ kāraṇaṁ suṇohi, 1- yena kāraṇena dve sammāsambuddhā
          ekakkhaṇe nuppajjanti.
               Aparampi mahārāja uttariṁ kāraṇaṁ suṇohi, yena kāraṇena
          dve sammāsambuddhā ekakkhaṇe nuppajjanti, yadi mahārāja dve
          sammāsambuddhā ekakkhaṇe uppajjeyyuṁ, "aggo buddho"ti yaṁ
          vacanaṁ, taṁ micchā bhaveyya, "jeṭṭho buddho"ti "seṭṭho buddho"ti
          "visiṭṭho buddho"ti "uttamo buddho"ti "pavaro buddho"ti "asamo
          buddho"ti "asamasamo buddho"ti "appaṭisamo buddho"ti "appaṭibhāgo
          buddho"ti "appaṭipuggalo buddho"ti yaṁ vacanaṁ, taṁ micchā
          bhaveyya. Idampi kho tvaṁ mahārāja kāraṇaṁ atthato sampaṭiccha,
          yena kāraṇena dve sammāsambuddhā ekakkhaṇe nuppajjanti.
               Apica kho mahārāja buddhānaṁ bhagavantānaṁ sabhāvapakatikā
          esā, yaṁ ekoyeva buddho loke uppajjati. Kasmā?
          kāraṇamahantattā 2- sabbaññubuddhaguṇānaṁ. Aññampi mahārāja

  *  *  *  *  *  *
  Footnote: 1-1 chaṂa. idaṁ tāva mahārāja ekaṁ kāraṇaṁ 2 chaṂa. kāraṇā? mahantatāya
-------------------------------------------------
[page 468]
          Yaṁ loke mahantaṁ hoti, 1- taṁ ekaṁyeva hoti. Paṭhavī mahārāja
          mahantī, sā ekāyeva. Sāgaro mahanto, so ekoyeva. Sineru
          girirājā mahanto, so ekoyeva. Ākāso mahanto,
          so ekoyeva. Sakko mahanto, so ekoyeva. Māro mahanto,
          so ekoyeva. Brahmā 2- mahanto, so ekoyeva. Tathāgato
          arahaṁ sammāsambuddho mahanto, so ekoyeva lokasmiṁ. Yattha
          te uppajjanti, tattha aññesaṁ 3- okāso na hoti. Tasmā
          mahārāja tathāgato arahaṁ sammāsambuddho ekoyeva loke
          uppajjatīti.
               Sukathito bhante nāgasena pañho opammehi kāraṇehīti.
      Ekissā lokadhātuyāti ekasmiṁ cakkavāḷe. Heṭṭhā imināva padena dasa
  cakkavāḷasahassāni gahitāni, tānipi ekacakkavāḷeneva paricchindituṁ vaṭṭanti.
  Buddhā hi uppajjamānā imasmiṁyeva cakkavāḷe uppajjanti, uppajjanaṭṭhāne
  pana vārite ito aññesu cakkavāḷesu nuppajjantīti vāritameva hoti. Apubbaṁ
  acarimanti ettha cakkaratanassa pātubhāvato pubbe pubbaṁ, tasseva antaradhānato
  pacchā carimaṁ. Tattha dvidhā cakkaratanassa antaradhānaṁ hoti, cakkavattino kālakiriyāya
  vā pabbajjāya vā. Antaradhāyamānañca pana taṁ kālakiriyato vā pabbajitato 4-
  vā sattame divase antaradhāyati, tato paraṁ cakkavattino pātubhāvo avārito.
  Kasmā pana ekacakkavāḷe dve cakkavattino nuppajjantīti? vivādupacchedato
  Anacchariyabhāvato cakkaratanassa mahānubhāvato ca. Dvīsu hi uppajjantesu "amhākaṁ
  rājā mahanto, amhākaṁ rājā mahanto"ti vivādo uppajjeyya. Ekasmiṁ dīpe
  cakkavatti ekasmiṁ dīpe cakkavattīti ca anacchariyo bhaveyya. Yo cāyaṁ cakkaratanassa

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. mahābrahmā
  3 chaṂa. aññassa 4 chaṂa. pabbajjato
-------------------------------------------------
[page 469]
  Dvisahassadīpaparivāresu catūsu mahādīpesu issariyānuppadānasamattho mahānubhāvo,
  so parihāyeyya. Iti vivādupacchedato anacchariyabhāvato cakkaratanassa mahānubhāvato
  ca na ekacakkavāḷe dve uppajjanti.
      Yaṁ itthī arahaṁ assa sammāsambuddhoti ettha tiṭṭhatu tāva sabbaññuguṇe
  nibbattetvā lokatāraṇasamattho 1- buddhabhāvo, paṇidhānamattampi itthiyā na
  sampajjati.
          Manussattaṁ liṅgasampatti hetu satthāradassanaṁ
          pabbajjā guṇasampatti adhikāro ca chandatā
          aṭṭhadhammasamodhānā abhinīhāro samijjhatīti. 2-
      Imāni hi paṇidhānasampattikāraṇāni. Iti paṇidhānampi sampādetuṁ asamatthāya
  itthiyā kuto buddhabhāvoti "aṭṭhānametaṁ anavakāso, yaṁ itthī arahaṁ assa
  sammāsambuddho"ti vuttaṁ. Sabbākāraparipūro vā puññussayo sabbākāraparipūrameva
  attabhāvaṁ nibbattetīti purisova arahaṁ hoti sammāsambuddho, na itthī. 3-
      Yaṁ itthī rājā assa cakkavattītiādīsupi yasmā itthiyā
  kosohitavatthaguyhatādīnaṁ abhāvena lakkhaṇāni na paripūrenti, itthīratanabhāvena
  sattaratanasamaṅgitā na sampajjati, sabbamanussehi ca adhiko attabhāvo na hoti, tasmā
  "aṭṭhānametaṁ anavakāso, yaṁ itthī rājā assa cakkavattī"ti vuttaṁ. Yasmā ca
  sakkattādīnipi tīṇi ṭhānāni uttamāni, itthīliṅgañca hīnaṁ, tasmā tassā
  sakkattādīnipi paṭisiddhāni. Nanu ca yathā itthīliṅgaṁ, evaṁ purisaliṅgampi
  brahmaloke natthi, tasmā "yaṁ puriso brahamattaṁ kareyya, ṭhānametaṁ vijjatī"tipi na
  vattabbaṁ siyāti. No na vattabbaṁ, kasmā? idha purisassa tattha nibbattanato.
  Brahmattanti hi

  *  *  *  *  *  *
  Footnote: 1 Ma. lokadhāraṇasamattho, cha. lokuttāraṇasamattho 2 khu.buddha. 33/59/453
  3 chaṂa. "na itthī"ti pāṭho na dissati
-------------------------------------------------
[page 470]
  Mahābrahmattaṁ adhippetaṁ. Itthī ca idha jhānaṁ bhāvetvā kālaṁ katvā
  brahmapārisajjānaṁ sahabyataṁ upapajjati, na mahābrahmānaṁ. Puriso pana tattha na
  upapajjatīti na vattabbo. Samānepi cettha ubhayaliṅgābhāve purisasaṇṭhānāva
  brahmāno, na itthīsaṇṭhānā. Tasmā suvuttamevetaṁ.
      Kāyaduccaritassātiādīsu yathā nimbabījakosātakībījādīni madhuraṁ phalaṁ na
  nibbattenti, asātaṁ amadhurameva nibbattenti. Evaṁ kāyaduccaritādīni madhuraṁ
  vipākaṁ na nibbattenti, amadhurameva nibbattenti, yathā ca ucchubījasālibījādīni
  madhuraṁ sādhurasameva phalaṁ nibbattenti, na asātaṁ kaṭukaṁ, evaṁ kāyasucaritādīni
  madhurameva vipākaṁ nibbattenti, na amadhuraṁ. Vuttampi cetaṁ:-
           "yādisaṁ vapate bījaṁ tādisaṁ labhate 1- phalaṁ
            kalyāṇakārī kalyāṇaṁ pāpakārī ca pāpakan"ti. 2-
      Tasmā "aṭṭhānametaṁ anavakāso, yaṁ kāyaduccaritassā"tiādi vuttaṁ.
      Kāyaduccaritasamaṅgītiādīsu samaṅgīti pañcavidhā samaṅgitā āyūhanasamaṅgitā,
  cetanāsamaṅgitā, kammasamaṅgitā, vipākasamaṅgitā, upaṭṭhānasamaṅgitāti. Tattha
  kusalākusalakammāyūhanakkhaṇe āyūhanasamaṅgitā 3- vuccati, tathā cetanāsamaṅgitā.
  Yāva pana arahattaṁ na pāpuṇanti, tāva sabbepi sattā pubbe upacitaṁ
  vipākārahaṁ kammaṁ sandhāya kammasamaṅginoti vuccanti, esā kammasamaṅgitā.
  Vipākasamaṅgitā pana vipākakkhaṇeyeva veditabbā. Yāva pana sattā arahattaṁ
  na pāpuṇanti, tāva tesaṁ tato tato vacitvā niraye tāva uppajjamānānaṁ
  aggijālalohakumbhīādīni upaṭṭhānākārehi nirayo, gabbhaseyyakattaṁ āpajjamānānaṁ
  mātukucchi, devesu uppajjamānānaṁ kapparukkhavimānādīhi upaṭṭhānākārehi
  devalokoti evaṁ uppattinimittaṁ upaṭṭhāti, iti nesaṁ iminā

  *  *  *  *  *  *
  Footnote: 1 chaṂa. harate 2 saṁ.sa. 15/256/273 3 chaṂa. āyūhanasamaṅgitāti
-------------------------------------------------
[page 471]
  Uppattinimattupaṭṭhānena aparimuttattā upaṭṭhānasamaṅgitā nāMa. Sāva 1- calati, sesā
  niccalā. Niraye hi upaṭṭhitepi devaloko upaṭṭhāti, devaloke upaṭṭhitepi nirayo
  upaṭṭhāti, manussaloke upaṭṭhitepi tiracchānayoni upaṭṭhāti, tiracchānayoniyā
  ca upaṭṭhitāyapi manussaloko upaṭṭhātiyeva.
      Tatridaṁ vatthu:- soṇagiripāde kira pipphalivihāre 2- soṇatthero nāma
  eko dhammakathiko, tassa pitā sunakhavājiko nāma luddako ahosi, thero taṁ
  paṭibāhantopi saṁvare ṭhapetuṁ asakkonto "mā nassi varāko"ti mahallakakāle
  akāmakaṁ pabbājesi. Tassa gilānaseyyāya nipannassa nirayo upaṭṭhāsi,
  soṇagiripādato mahantā mahantā soṇā 3- āgantvā khāditukāmā viya
  samparivāresuṁ. So mahābhayabhīto "vārehi tāta soṇa, vārehi tāta soṇā"ti
  āha. Kiṁ mahātherāti. "na Passasi tātā"ti taṁ pavattiṁ ācikkhi. Soṇatthero
  "kathañhi nāma mādisassa pitā niraye nibbattissati, patiṭṭhāhamassa bhavissāmī"ti
  sāmaṇerehi nānāpupphāni āharāpetvā cetiyaṅgaṇabodhiyaṅgaṇesu mālāsanthārapūjañca 4-
  āsanapūjañca kāretvā pitaraṁ mañcena cetiyaṅgaṇaṁ āharitvā mañce
  nipajjāpetvā "ayaṁ me 5- mahāthera pūjā tumhākaṁ atthāya katā, `ayaṁ
  me bhagavā duggatapaṇṇākāro'ti vatvā bhagavantaṁ vanditvā cittaṁ pasādehī"ti
  āha. So mahāthero pūjaṁ disvā tathā karonto cittaṁ pasādesi, tāvadevassa
  devaloko upaṭṭhāsi, nandavanacittalatāvanamissakavanapārusakavanavimānāni ceva
  devanāṭakāni ca parivāretvā ṭhitāni viya ahesuṁ. So "apetha soṇa apetha
  soṇā"ti āha. Kimidaṁ mahātherāti. Etā te tāta mātaro āgacchantīti.
  Thero "saggo upaṭṭhito mahātherassā"ti cintesi. Evaṁ upaṭṭhānasamaṅgitā

  *  *  *  *  *  *
  Footnote: 1 chaṂa. sā 2 cha. acelavihāre 3 chaṂa. sunakhā
  4 chaṂa. talasantharaṇapūjaṁ 5 chaṂa. ayaṁ pāṭho na dissati
-------------------------------------------------
[page 472]
  Calatīti veditabbā. Etāsu samaṅgitāsu idha āyūhanacetanākammasamaṅgitāvasena
  "kāyaduccaritasamaṅgī"tiādi vuttaṁ. Sesaṁ sabbattha uttānatthamevāti.
                         Paṭhamabalaniddesavaṇṇanā.
                            ----------
                            Dutiyabalaniddesa
      [810] Dutiyabalaniddese gatisampattipaṭibāḷhānīti gatisampattiyā paṭibāhitāni
  vāritāni paṭisedhitāni. Sesapadesupi eseva nayo. Ettha ca gatisampattīti
  sampannā gati devaloko ca manussaloko ca. Gativipattīti vipannā gati
  cattāro apāyā. Upadhisampattīti attabhāvasamiddhi. Upadhivipattīti hīnāttabhāvatā.
  Kālasampattīti surājasumanussakālasaṅkhāto sampannakālo. Kālavipattīti
  durājadumanussakālasaṅkhāto vipannakālo. Payogasampattīti sammāpayogo. Payogavipattīti
  micchāpayogo.
      Tattha ekaccassa bahūni pāpakammāni honti, tāni gativipattiyaṁ ṭhitassa
  vipacceyyuṁ. So pana ekena kalyāṇakammena gatisampattiyaṁ devesu vā manussesu
  vā nibbatto, tādise ca ṭhāne akusalassa vāro natthi, ekantaṁ kusalasseva
  vāro. 1- Evamassa tāni kammāni gatisampattipaṭibāḷhāni na vipaccantīti
  pajānāti.
      Aparassāpi bahūni pāpakammāni honti, tāni upadhivipattiyaṁ ṭhitassa vipacceyyuṁ.
  So pana ekena kalyāṇakammena upadhisampattiyaṁ ṭhito susaṇṭhitaṅgapaccaṅgo abhirūpo
  dassanīyo brahmavacchasadiso. Sacepi dāsiyā kucchismiṁ dāsajāto hoti, evarūpo
  attabhāvo kiliṭṭhakammassa nānucchavikoti

  *  *  *  *  *  *
  Footnote: 1 chaṂa. vāroti
-------------------------------------------------
[page 473]
  Hatthimeṇḍāssabandhakagopālakakammādīni taṁ na kārenti, sukhumavatthāni nivāsāpetvā
  bhaṇḍāgārikaṭṭhānādīsu ṭhapenti. Sace itthī hoti, hatthibhattapacanādīni na
  kārenti, vatthālaṅkāraṁ datvā sayanapālikaṁ vā naṁ karonti, somadeviṁ 1- viya
  vallabhaṭṭhāne vā ṭhapenti. Bhātikarājakāle kira gomaṁsakhādake bahū jane
  gahetvā rañño dassesuṁ. Te daṇḍaṁ dātuṁ sakkothāti puṭṭhā na sakkomāti
  vadiṁsu. Atha ne rājaṅgaṇe sodhake akaṁsu. Tesaṁ ekā dhītā abhirūpā dassanīyā
  pāsādikā, taṁ disvā rājā antepuraṁ atinetvā 2- vallabhaṭṭhāne ṭhapesi.
  Sesañātakāpi tassā ānubhāvena sukhaṁ jīviṁsu. Tādisasmiñhi attabhāve pāpakammānipi
  vipākaṁ dātuṁ na sakkonti. Evaṁ upadhisampattipaṭibāḷhāni na vipaccantīti
  pajānāti.
      Ekaccassa 3- bahūni pāpakammāni honti, tāni kālavipattiyaṁ ṭhitassa
  vipacceyyuṁ. So pana ekena kalyāṇakammena paṭhamakappikānaṁ vā cakkavattirañño
  vā buddhānaṁ vā uppattisamaye surājasumanussakāle nibbatto, tādise ca
  kāle nibbattassa akusalassa vipākaṁ dātuṁ okāso natthi, ekantaṁ kusalasseva
  okāso. 4- Evaṁ kālasampattipaṭibāḷhāni na vipaccantīti pajānāti.
      Aparassāpi bahūni pāpakammāni honti, tāni payogavipattiyaṁ ṭhitassa
  vipacceyyuṁ. So pana ekena kalyāṇakammena payogasampattiyaṁ ṭhito pāṇātipātādīhi
  virato kāyavacīmanosucaritāni pūreti, tādise ṭhāne akusalassa vipaccanokāso natthi,
  ekantaṁ kusalasseva okāso. 4- Evaṁ payogasampattipaṭibāḷhāni na vipaccantīti
  pajānāti.
       Aparassāpi bahūni pāpakammāni honti, tāni gatisampattiyaṁ ṭhitassa na
  vipacceyyuṁ. So pana ekena pāpakammena gativipattiyaṁyeva nibbatto. Tatthassa

  *  *  *  *  *  *
  Footnote: 1 chaṂa. sāmadeviṁ 2 cha. abhinetvā
  3 chaṂa. ekassa 4 chaṂa. okāsoti
-------------------------------------------------
[page 474]
  Tāni pāpakammāni 1- upagantvā vārena vārena vipākaṁ denti, kālena niraye
  nibbattāpenti, kālena tiracchānayoniyaṁ, kālena pittivisaye, kālena asurakāye.
  Dīghenāpi addhunā apāyato sīsaṁ ukkhipituṁ na denti. Evaṁ gatisampattipaṭibāhitattā
  vipākaṁ dātuṁ asakkontāni gativipattiṁ āgamma vipaccantīti pajānāti.
      Aparassāpi bahūni pāpakammāni honti, tāni upadhisampattiyaṁ ṭhitassa na
  vipacceyyuṁ. So pana ekena pāpakammena upadhivipattiyaṁyeva ṭhito 2- dubbaṇṇo
  durūpo dusaṇṭhito bībhaccho pisācasadiso. So sace dāsiyā kucchiyaṁ dāsajāto,
  imāni etassānucchavikānīti sabbāni naṁ kiliṭṭhakammāni kārenti antamaso
  pupphachaḍḍakakammaṁ upādāya. Sace itthī hoti, imāni etissā anucchavikānīti
  sabbāni naṁ hatthibhattapacanādīni kiliṭṭhakammāni kārenti, kulagehe jātampi
  baliṁ sādhayamānā rājapurisā gehadāsīti saññaṁ katvā bandhitvā gacchanti
  kotalavāpigāme mahākuṭambikassa gharaṇī viya. Evaṁ upadhisampattipaṭibāhitattā
  vipākaṁ dātuṁ asakkontāni upadhivipattiṁ āgamma vipaccantīti pajānāti.
      Aparassāpi bahūni pāpakammāni honti, tāni kālasampattiyaṁ ṭhitassa 3-
  na vipacceyyuṁ. So pana ekena pāpakammena kālavipattiyaṁ durājadumanussakāle
  kasaṭe niroje dasavassāyukakāle nibbatto, tadā 4- pañca gorasāpi bahū
  pacchijjanti, 5- kudrūsakaṁ aggabhojanaṁ hoti. Kiñcāpi manussaloke nibbatto,
  migapasusarikkhajīviko pana hoti. Evarūpe kāle kusalassa vipaccanokāso natthi,
  ekantaṁ akusalasseva hoti. 6- Evaṁ kālasampattipaṭibāhitattā vipākaṁ dātuṁ
  asakkontāni kālavipattiṁ 7- āgamma vipaccantīti pajānāti.

  *  *  *  *  *  *
  Footnote: 1 chaṂa. kammāni 2 chaṂa. patiṭṭhito 3 chaṂa. nibbattassa
  4 chaṂa. yadā 5 chaṂa. gorasā pacchijjanti 6 chaṂa. hotīti
  7 chaṂa. kālavipattiyaṁ
-------------------------------------------------
[page 475]
      Aparassāpi bahūni pāpakāni kammāni honti, tāni payogasampattiyaṁ ṭhitassa na
  vipacceyyuṁ. So pana payogavipattiyaṁ ṭhito pāṇātipātādīni dasākusalakammāni
  karoti, tamenaṁ sahoḍhaṁ 1- gahetvā rañño dassenti. Rājā bahūni kammakaraṇāni
  kāretvā ghātāpeti. Evaṁ payogasampattipaṭibāhitattā vipākaṁ dātuṁ
  asakkontāni payogavipattiṁ āgamma vipaccantīti pajānāti. Evaṁ catūhi sampattīhi
  paṭibāhitaṁ pāpakammaṁ vipākaṁ adatvā catasso vipattiyo āgamma deti.
      Yathā hi kocideva puriso kenacideva kammena rājānaṁ ārādheyya, athassa
  rājā ṭhānantaraṁ datvā janapadaṁ dadeyya, so taṁ sammā paribhuñjituṁ asakkonto
  makkaṭena gahitabhattapuṭaṁ viya bhindeyya, yassa yaṁ yānaṁ vā vāhanaṁ vā dāsaṁ vā
  dāsiṁ vā ārāmaṁ vā vatthuṁ vā sampannarūpaṁ passati, sabbaṁ balakkārena
  gaṇheyya, manussā rājavallabhoti kiñci vattuṁ na sakkuṇeyyuṁ, so aññassa
  vallabhatarassa rājamahāmattassa virujjheyya, 2- so taṁ 3- gahetvā supothitaṁ
  pothāpetvā bhūmiṁ piṭṭhiyā ghaṁsāpento 4- nikkaḍḍhāpetvā rājānaṁ upasaṅkamitvā
  "asuko nāma te deva janapadaṁ bhindatī"ti gaṇhāpeyya, rājā bandhanāgāre
  bandhāpetvā "asukena nāma kassa kiṁ avahaṭan"ti nagare bheriñcārāpeyya,
  manussā āgantvā "mayhaṁ idaṁ gahitaṁ, mayhaṁ idaṁ gahitan"ti viravasahassaṁ
  uṭṭhāpeyyuṁ, rājā bhiyyoso mattāya kuddho nānappakārena taṁ bandhanāgāre
  kilametvā ghātāpetvā "gacchatha naṁ susāne chaḍḍetvā saṅkhalikā āharathā"ti
  vadeyya. Evaṁ sampadamidaṁ daṭṭhabbaṁ.
      Tassa hi purisassa kenacideva kammena rājānaṁ ārādhetvā ṭhānantaraṁ
  laddhakālo viya puthujjanassāpi kenacideva puññakammena sagge nibbattakālo.
  Tasmiṁ janapadaṁ bhinditvā manussānaṁ santakaṁ gaṇhante kassaci kiñci vattuṁ

  *  *  *  *  *  *
  Footnote: 1 cha. sahoḍḍhaṁ, Ma. sahoṭṭaṁ 2 chaṂa. virajjheyya
  3 chaṂa. naṁ 4 chaṂa. ghaṁsāpetvā
-------------------------------------------------
[page 476]
  Avisahanakālo viya imasmimpi sagge nibbatte akusalassa vipaccanokāsaṁ alabhanakālo.
  Tassa ekadivasaṁ ekasmiṁ rājavallabhe 1- virujjhitvā tena kuddhena naṁ pothāpetvā
  rañño ārocetvā bandhanāgāre bandhāpitakālo viya imassa saggato cavitvā
  niraye nibbattakālo. Manussānaṁ "mayhaṁ idaṁ gahitaṁ, mayhaṁ idaṁ gahitan"ti
  viravakālo viya tasmiṁ niraye nibbatte sabbākusalakammānaṁ sannipatitvā gahaṇakālo.
  Susāne chaḍḍetvā saṅkhalikānaṁ āharaṇakālo viya ekekasmiṁ kamme khīṇe
  itarassa vipākena nirayato sīsaṁ anukkhipitvā sakalakappaṁ nirayamhi paccanakālo.
  Kappaṭṭhitikakammañhi katvā ekakappaṁ nirayamhi paccanakasattā neva eko, na
  dve, na sataṁ, na sahassaṁ. Evaṁ paccanakasattā kira gaṇanapathaṁ vītivattā.
      Atthekaccāni kalyāṇāni kammasamādānāni gativipattipaṭibāḷhāni na
  vipaccantītiādīsupi evaṁ yojanā veditabbā:- idhekaccassa bahūni kalyāṇakammāni
  honti, tāni gatisampattiyaṁ ṭhitassa vipacceyyuṁ. So pana ekena pāpakammena
  gativipattiyaṁ niraye vā asurakāye vā nibbatto, tādise ca ṭhāne kusalaṁ vipākaṁ
  dātuṁ na sakkoti, ekantaṁ akusalameva sakkoti. 2- Evamassa tāni kammāni
  gativipattipaṭibāḷhāni na vipaccantīti pajānāti.
      Aparassāpi bahūni kalyāṇakammāni honti, tāni upadhisampattiyaṁ ṭhitassa
  vipacceyyuṁ. So pana ekena pāpakammena upadhivipattiyaṁ patiṭṭhito dubbaṇṇo
  hoti pisācasadiso. So sacepi rājakule nibbatto, pitu accayena "kiṁ imassa
  nissirikassa rajjenā"ti rajjaṁ na labhati, senāpatigehādīsu nibbattopi
  senāpatiṭṭhānaseṭṭhiṭṭhānādīni 3- na labhati.
      Imassa panatthassāvībhāvanatthaṁ dīparājavatthu kathetabbaṁ:- rājā kira
  putte jāte deviyā pasīditvā varaṁ adāsi. Sā varaṁ gahetvā ṭhapesi. Kumāro

  *  *  *  *  *  *
  Footnote: 1 chaṂa. rājavallabhatare 2 chaṂa. sakkotīti 3 chaṂa. senāpatiṭṭhānādīni
-------------------------------------------------
[page 477]
  Sattaṭṭhavassakāleva rājaṅgaṇe kukkuṭe yujjhāpesi. Eko kukkuṭo uppatitvā
  kumārassa akkhīni bhindi. Kumāramātā devī puttassa paṇṇarasasoḷasavassakāle
  "rajjaṁ vāressāmī"ti 1- rājānaṁ upasaṅkamitvā āha "deva tumhehi kumārassa
  jātakāle varo dinno, mayā so gahetvā ṭhapito, idāni naṁ gaṇhāmī"ti.
  Sādhu devi gaṇhāhīti. Mayā deva tumhākaṁ santikā kiñci aladdhaṁ nāma natthi,
  idāni pana mama puttassa rajjaṁ vāremīti. 2- Devi tava putto aṅgavikalo, na
  sakkā tassa rajjaṁ dātunti. Tumhe mayhaṁ ruccanakaṁ varaṁ dātuṁ 3- asakkontā
  kasmā varaṁ adatthāti. Rājā ativiya nippīḷiyamāno "na sakkā tuyhaṁ puttassa
  sakalalaṅkādīpe rajjaṁ dātuṁ, nāgadīpe pana chattaṁ ussāpetvā vasatū"ti nāgadīpaṁ
  pesesi. So dīparājā nāma ahosi. Sace cakkhuvikalo nābhavissa. 4- Diyaḍḍhayojanasatike 5-
  sakalatāmbapaṇṇidīpe sabbasampattiparivāraṁ rajjaṁ alabhissa. 6- Evaṁ
  upadhivipattipaṭibāḷhāni na vipaccantīti pajānāti.
      Aparassāpi bahūni kalyāṇakammāni honti, tāni kālasampattiyaṁ ṭhitassa
  vipacceyyuṁ. So pana ekena pāpakammena kālavipattiyaṁ durājadumanussakāle kasaṭe
  niroje appāyuke gatikoṭike nibbatto, tādise ca kāle kalyāṇakammaṁ vipākaṁ
  dātuṁ na sakkoti. 7- Evaṁ kālavipattipaṭibāḷhāni na vipaccantīti pajānāti.
      Aparassāpi bahūni kalyāṇakammāni honti, tāni payogasampattiyaṁ ṭhitassa
  vipacceyyuṁ. Ayaṁ pana payogavipattiyaṁ ṭhito pāṇaṁ hanati .pe. Sabbaṁ dussīlyaṁ
  pūreti. Tathā tena saddhiṁ samajātikānipi kulāni āvāhavivāhaṁ na karonti,
  "itthīdhutto surādhutto akkhadhutto ayaṁ pāpapuriso"ti ārakā parivajjenti,
  kalyāṇakammāni vipaccituṁ na sakkonti. Evaṁ payogavipattipaṭibāḷhāni na

  *  *  *  *  *  *
  Footnote: 1 chaṂa. dhāressāmīti 2 chaṂa. dehīti 3 chaṂa. adātuṁ
  4 chaṂa. nābhavissā 5 chaṂa. tiyojanasatike 6 chaṂa. alabhissā
  7 chaṂa. sakkotīti
-------------------------------------------------
[page 478]
  Vipaccantīti pajānāti. Evaṁ catasso sampattiyo āgamma vipākadāyakaṁ kalyāṇakammaṁ
  catūhi vipattīhi paṭibāhitattā na vipaccati.
      Aparassāpi bahūni kalyāṇakammāni honti, tāni gativipattiyaṁ ṭhitassa na
  vipacceyyuṁ. So pana ekena kalyāṇakammena gatisampattiyaṁyeva nibbatto. Tatthassa
  tāni kammāni upagantvā vārena vārena vipākaṁ denti, kālena manussaloke
  nibbattāpenti, kālena devaloke. Evaṁ gativipattipaṭibāhitattā vipākaṁ dātuṁ
  asakkontāni gatisampattiṁ āgamma vipaccantīti pajānāti.
      Aparassāpi bahūni kalyāṇakammāni honti, tāni upadhivipattiyaṁ ṭhitassa
  na vipacceyyuṁ. So pana ekena kalyāṇakammena upadhisampattiyaṁyeva patiṭṭhito
  abhirūpo dassanīyo pāsādiko brahmavacchasadiso. Tassa upadhisampattiyaṁ ṭhitattā
  kalyāṇakammāni vipākaṁ denti. Sace rājakule nibbattati, aññesu jeṭṭhakabhātikesu
  santesupi "etassa attabhāvo samiddho, etassa chatte ussāpite lokassa
  phāsu bhavissatī"ti tameva rajje abhisiñcanti. Uparājagehādīsu nibbatto
  pitu accayena uparajjaṁ senāpatiṭṭhānaṁ bhaṇḍāgārikaṭṭhānaṁ seṭṭhiṭṭhānaṁ labhati.
  Evaṁ upadhivipattipaṭibāhitattā vipākaṁ dātuṁ asakkontāni upadhisampattiṁ āgamma
  vipaccantīti pajānāti.
      Aparassāpi bahūni kalyāṇakammāni honti, tāni kālavipattiyaṁ ṭhitassa na
  vipacceyyuṁ. So pana ekena kalyāṇakammena kālasampattiyaṁ nibbatto
  surājasumanussakāle, tādisāya kālasamiddhiyā nibbattassa kalyāṇakammaṁ vipākaṁ deti.
      Tatridaṁ mahāsoṇattheravatthu kathetabbaṁ:- brāhmaṇatissabhaye kira cittalapabbate
  dvādasa bhikkhusahassāni paṭivasanti, tathā tissamahāvihāre. Dvīsupi mahāvihāresu 1-
  tiṇṇaṁ vassānaṁ ekarattameva vatthaṁ 2- mahāmūsikāyo khāditvā thusamattameva ṭhapesuṁ.

  *  *  *  *  *  *
  Footnote: 1 chaṂa. vihāresu 2 Ma. vattaṁ, cha. vaṭṭaṁ. evamuparipi
-------------------------------------------------
[page 479]
  Cittalapabbate bhikkhusaṁgho "tissamahāvihāre vatthaṁ vattissati, tattha gantvā
  vasissāmā"ti vihārato nikkhami. Tissamahāvihārepi bhikkhusaṁgho "cittalapabbate vatthaṁ
  vattissati, tattha gantvā vasissāmā"ti vihārato nikkhami. Ubhatopi ekissā
  gambhīrakandarāya tīre samāgantvā 1- pucchitvā vatthassa khīṇabhāvaṁ ñatvā "tattha
  gantvā kiṁ karissāmā"ti catuvīsati bhikkhusahassāni gambhīrakandaravanaṁ pavisitvā
  nisīditvā 2- nisinnanīhāreneva anupādisesāya nibbānadhātuyā parinibbāyiṁsu.
  Pacchā bhaye vūpasante bhikkhusaṁgho sakkaṁ devarājānaṁ gahetvā dhātuyo saṁharitvā
  cetiyaṁ akāsi.
      Brāhmaṇatissacoropi janapadaṁ viddhaṁsesi. Saṁgho sannipatitvā mantetvā "coraṁ
  paṭibāhatū"ti sakkassa santikaṁ aṭṭha there pesesi. Sakko devarājā "mayā
  bhante uppanno coro na sakkā paṭibāhituṁ, saṁgho parasamuddaṁ gacchatu, ahaṁ
  samuddārakkhaṁ karissāmī"ti. Saṁgho sabbadisāhi nāgadīpaṁ gantvā jambukolapaṭṭane
  tibhūmikaṁ mahāuḷumpaṁ bandhāpesi. Ekā bhūmikā udake osīdi, ekissā bhikkhusaṁgho
  nisinno, ekissā pattacīvarāni ṭhapayiṁsu. Saṁyuttabhāṇakacūḷasivatthero isidattatthero
  mahāsoṇattheroti tayo therā tāsaṁ parisānaṁ pāmokkhā. Tesu dve therā
  mahāsoṇattheraṁ āhaṁsu "āvuso mahāsoṇa abhirūha mahāuḷumpan"ti. Tumhe pana
  bhanteti. Āvuso udake maraṇampi thale maraṇampi ettakameva, 3- na mayaṁ gamissāma,
  taṁ nissāya pana anāgate sāsanassa paveṇī ṭhassati, gaccha tvaṁ āvusoti. "nāhaṁ
  Bhante tumhesu agacchantesu gamissāmī"ti yāvatatiyaṁ kathetvāpi theraṁ āropetuṁ
  asakkontā nivattiṁsu.
      Atha cūḷasivatthero isidattattheraṁ āha "āvuso isidatta anāgate
  mahāsoṇaṁ 4- nissāya sāsanapaveṇī ṭhassati, mā kho naṁ hatthato vissajjehī"ti.

  *  *  *  *  *  *
  Footnote: 1 chaṂa. samāgatā 2 chaṂa. ayaṁ pāṭho na dissati
  3 chaṂa. ekameva 4 chaṂa. mahāsoṇattheraṁ
-------------------------------------------------
[page 480]
  Tumhe pana bhanteti. "ahaṁ Mahācetiyaṁ vandissāmī"ti dve there anusāsitvā
  anupubbena cārikaṁ caranto mahāvihāraṁ sampāpuṇi. Tasmiṁ samaye mahāvihāro
  suñño, cetiyaṅgaṇe eraṇḍā jātā, cetiyaṁ gacchehi parivāritaṁ, sevālena
  pariyonaddhaṁ. Thero dharamānakabuddhassa nipaccakāraṁ 1- dassento viya mahācetiyaṁ
  vanditvā pacchimadisāya sālaṁ pavisitvā olokento "evarūpassa nāma
  lābhaggayasaggappattassa sarīradhātunicayaṭṭhānaṁ 2- anāthaṁ jātan"ti cintayamāno nisīdi.
      Athāvidūre rukkhe adhivatthā devatā addhikamanussarūpena taṇḍulanāḷiñca
  guḷapiṇḍañca ādāya therassa santikaṁ gantvā kattha gacchatha bhanteti. Ahaṁ
  dakkhiṇadisaṁ upāsakāti. Ahampi tattheva gantukāmo, saha gacchāma bhanteti. Ahaṁ
  dubbalo tava gatiyā gantuṁ na sakkhissāmi, tvaṁ purato gaccha upāsakāti. "ahampi
  Tumhākaṁ gatiyā gamissāmī"ti therassa pattacīvaraṁ aggahesi. Tissavāpīpāḷiṁ
  āruḷhakāle ca pattaṁ āharāpetvā pānakaṁ katvā adāsi. Therassa pītamatteyeva
  balamattā saṇṭhāti. Devatā paṭhaviṁ saṅkhipitvā veṇunadīsantike ekaṁ chaḍḍitavihāraṁ
  patvā therassa vasanaṭṭhānaṁ paṭijaggitvā adāsi.
      Punadivase therena mukhe dhovitamatte yāguṁ pacitvā adāsi, yāguṁ pītassa
  bhattaṁ pacitvā upanāmesi. Thero "tuyhaṁ ṭhapehi upāsakā"ti pattaṁ hatthena pidahi.
  "ahaṁ Na dūraṁ gamissāmī"ti devatā therasseva patte bhattaṁ pakkhipitvā
  katabhattakiccassa therassa 3- pattacīvaramādāya gamanamaggaṁ 4- paṭipannā paṭhaviṁ saṅkhipitvā
  jajjaranadīsantikaṁ netvā "bhante etaṁ paṇṇakhādakamanussānaṁ vasanaṭṭhānaṁ, dhumo 5-
  paññāyati, ahaṁ purato gamissāmī"ti theraṁ vanditvā attano bhavanaṁ agamāsi. Thero
  sabbampi bhayakālaṁ paṇṇakhādakamanusse nissāya vasi.

  *  *  *  *  *  *
  Footnote: 1 chaṂa. nipaccākāraṁ 2 Sī. sarīradhātucetiyaṭṭhānaṁ
  3 chaṂa. katabhattakicce there 4 chaṂa. maggaṁ 5 chaṂa. dhūmo
-------------------------------------------------
[page 481]
      Isidattattheropi anupubbena cārikaṁ caranto aḷajanapadaṁ sampāpuṇi. Tattha
  manussā nātipakkāni madhukaphalāni bhinditvā aṭṭhiṁ ādāya tacaṁ chaḍḍetvā
  agamaṁsu. Thero "āvuso mahāsoṇa bhikkhāhāro paññāyatī"ti vatvā pattacīvaraṁ
  āharāpetvā cīvaraṁ pārupitvā pattaṁ nīharitvā aṭṭhāsi. Taruṇadārikā 1- theraṁ
  ṭhitaṁ disvā "iminā koci attho bhavissatī"ti vālukaṁ puñjitvā madhukaphalattacaṁ
  patte pakkhipitvā adaṁsu. Therā paribhuñjiṁsu. Sattāhamattaṁ soyeva āhāro ahosi.
      Anupubbena coriyassaraṁ sampāpuṇiṁsu. Manussā kumudāni gahetvā kumudanāḷe
  chaḍḍetvā agamaṁsu. Thero "āvuso mahāsoṇa bhikkhāhāro paññāyatī"ti vatvā
  pattacīvaraṁ āharāpetvā cīvaraṁ pārupitvā pattaṁ nīharitvā aṭṭhāsi. Gāmadārakā
  kumudanāḷe sodhetvā patte pakkhipitvā adaṁsu. Therā paribhuñjiṁsu. Sattāhamattameva
  so 2- āhāro ahosi.
      Anupubbena carantā paṇṇakhādakamanussānaṁ vasanaṭṭhāne ekaṁ gāmadvāraṁ
  sampāpuṇiṁsu. Tattha ekissā dārikāya mātāpitaro araññaṁ gacchantā "sace koci
  ayyo āgacchati, katthaci gantuṁ mā adāsi, ayyassa vasanaṭṭhānaṁ ācikkheyyāsi
  ammā"ti āhaṁsu. Sā there disvā pattaṁ gahetvā nisīdāpesi. Gehe dhaññajāti
  nāma natthi. Vāsiṁ pana gahetvā guñjacocarukkhattacaṁ guñjalatāpattehi saddhiṁ ekato
  koṭṭetvā tayo piṇḍe katvā ekaṁ isidattattherassa, ekaṁ mahāsoṇattherassa
  patte ṭhapetvā "atirekapiṇḍaṁ isidattattherassa patte ṭhapessāmī"ti hatthaṁ pasāresi,
  hattho parivattitvā mahāsoṇattherassa patte patiṭṭhāpesi. Isidattatthero
  "brāhmaṇatissabhaye guñjacocapiṇḍe vipākadāyakakammaṁ desakālasampadāya kīvapamāṇaṁ
  vipākaṁ dassatī"ti āha. Te taṁ samparibhuñjitvā vasanaṭṭhānaṁ agamaṁsu. Sāpi araññato
  āgatānaṁ mātāpitūnaṁ ācikkhi "dve therā āgatā,

  *  *  *  *  *  *
  Footnote: 1 chaṂa. taruṇadārakā 2 chaṂa. sova
-------------------------------------------------
[page 482]
  Tesaṁ me vasanaṭṭhānaṁ ācikkhitan"ti. Te ubhopi therānaṁ santikaṁ gantvā vanditvā
  "bhante yaṁ mayaṁ labhāma, tena tumhe paṭijaggissāma, idheva vasathā"ti paṭiññaṁ
  gaṇhiṁsu. Therāpi sabbabhayakālaṁ te upanissāya vasiṁsu.
      Brāhmaṇatissacore mate pitumahārājā chattaṁ ussāpesi. "bhayaṁ Vūpasantaṁ,
  janapado sampuṇṇo"ti sutvā parasamuddato bhikkhusaṁgho nāvāya mahātitthapaṭṭane
  oruyha "mahāsoṇatthero kahaṁ vasatī"ti pucchitvā therassa santikaṁ agamāsi. Thero
  pañcasatabhikkhuparivāro 1- kālakagāme maṇḍalārāmavihāraṁ sampāpuṇi. Tasmiṁ samaye
  kālakagāme sattamattāni kulasatāni paṭivasanti. Rattibhāge devatā āhiṇḍitvā
  "mahāsoṇatthero pañcasatabhikkhuparivāro maṇḍalārāmavihāraṁ sampatto, 2- ekeko
  navahatthena sāṭakena saddhiṁ ekekakahāpaṇagghanakaṁ piṇḍapātaṁ detū"ti manusse
  avocuṁ. Punadivase ca therā kālakagāme piṇḍāya pavisiṁsu. Manussā nisīdāpetvā
  yāguṁ adaṁsu. Maṇḍalārāmavāsī tissabhūtatthero 3- saṁghatthero hutvā nisīdi. Eko
  mahāupāsako taṁ vanditvā "bhante mahāsoṇatthero nāma kataro"ti pucchi. Tena
  samayena thero navakataro 4- hoti pariyante nisinno. Thero hatthaṁ pasāretvā
  "mahāsoṇo nāma esa upāsakā"ti āha. Upāsako taṁ vanditvā pattaṁ gaṇhāti.
  Thero na deti. Tissabhūtatthero "āvuso soṇa yathā tvaṁ na jānāsi, mayampi
  evameva na jānāma, puññavantānaṁ devatā paripācenti, pattaṁ muñca 5- sabrahmacārīnaṁ
  saṅgahaṁ karohī"ti āha. Thero pattaṁ adāsi. Mahāupāsako pattaṁ ādāya gantvā
  kahāpaṇagghanakassa piṇḍapātassa pūretvā navahatthasāṭakaṁ ādhārakaṁ katvā āharitvā
  therassa hatthe ṭhapesi. Aparopi upāsako therassāti satta sāṭakasatāni satta ca
  piṇḍapātasatāni therasseva adaṁsu.

  *  *  *  *  *  *
  Footnote: 1 chaṂa. pañcabhikkhusataparivāro 2 chaṂa. patto
  3 chaṂa. tissabhūtitthero. evamuparipi 4 chaṂa. navako 5 chaṂa. dehi
-------------------------------------------------
[page 483]
      Thero bhikkhusaṁghassa saṁvibhāgaṁ katvā anupubbena mahāvihāraṁ pāpuṇitvā
  mukhaṁ dhovitvā mahābodhiṁ vanditvā mahācetiyaṁ vanditvā thūpārāme ṭhito cīvaraṁ
  pārupitvā bhikkhusaṁghaparivāro dakkhiṇadvārena nagaraṁ pavisitvā dvārato yāva
  valañjanakasālā etasmiṁ antare saṭṭhikahāpaṇagghanakaṁ piṇḍapātaṁ labhi. Tato
  paṭṭhāya pana sakkārassa pamāṇaṁ natthi. Evaṁ kālavipattiyaṁ madhukaphalattacopi kumudanāḷīpi
  dullabhā jātā, kālasampattiyaṁ evarūpo mahālābho udapādi.
      Vattabbakanigrodhattherassāpi sāmaṇerakāle brāhmaṇatissabhayaṁ udapādi,
  sāmaṇero ca upajjhāyo cassa parasamuddaṁ na agamaṁsu, "paṇṇakhādakamanusse
  upanissāya vasissāmā"ti paccantābhimukhā ahesuṁ. Sāmaṇero sattāhamattaṁ
  anāhāro hutvā ekasmiṁ gāmaṭṭhāne tālarukkhe tālapakkaṁ disvā upajjhāyaṁ
  āha "bhante thokaṁ āgametha, tālapakkaṁ pātessāmī"ti. Dubbalosi tvaṁ
  sāmaṇera, mā abhiruhīti. "abhiruhissāmi Bhante"ti khuddakavāsiṁ gahetvā tālaṁ
  abhiruyha 1- tālapiṇḍiṁ 2- chindituṁ ārabhi, vāsiphalaṁ nikkhamitvā bhūmiyaṁ pati.
      Thero cintesi "ayaṁ kilamantova rukkhaṁ āruḷho, kinnu kho idāni
  karissatī"ti. Sāmaṇero tālapaṇṇaṁ phāletvā phāletvā vāsidaṇḍake bandhitvā
  ghaṭento ghaṭento bhūmiyaṁ pātetvā "bhante sādhu vatassa, sace vāsiphalaṁ ettha
  paveseyyāthā"ti āha. Thero "upāyasampanno sāmaṇero"ti vāsiphalaṁ pavesetvā
  adāsi. So vāsiṁ ukkhipitvā tālaphalāni pātesi. Thero vāsiṁ pātāpetvā
  pavaṭṭitvā gataṁ tālaphalaṁ chinditvā 3- sāmaṇeraṁ otiṇṇakāle āha "sāmaṇera
  tvaṁ dubbalo, idaṁ tāva khādāhī"ti. "nāhaṁ Bhante tumhehi akhādite
  khādissāmī"ti vāsiṁ gaṇhitvā tālaphalāni chinditvā 3- pattaṁ nīharitvā tālamiñjaṁ
  pakkhipitvā therassa datvā sayaṁ khādi. Yāva tālaphalāni ahesuṁ, tāva tattheva

  *  *  *  *  *  *
  Footnote: 1 chaṂa. āruyha 2 chaṂa. tālapiṇḍaṁ 3 chaṂa. bhinditvā
-------------------------------------------------
[page 484]
  Vasitvā phalesu khīṇesu anupubbena paṇṇakhādakamanussānaṁ vasanaṭṭhāne ekaṁ
  chaḍḍitavihāraṁ pavisiṁsu. Sāmaṇero therassa vasanaṭṭhānaṁ paṭijaggi. Thero sāmaṇerassa
  ovādaṁ datvā vihāraṁ pāvisi. Sāmaṇero "anāyatane naṭṭhānaṁ attabhāvānaṁ
  pamāṇaṁ natthi, buddhānaṁ upaṭṭhānaṁ karissāmī"ti cetiyaṅgaṇaṁ gantvā appaharitaṁ
  karoti, sattāhamattaṁ nirāhāratāya pavedhamāno patitvā nipannakova tiṇāni
  uddharati. Ekacce ca manussā araññe carantā madhuṁ labhitvā dārūni ceva
  sākapaṇṇañca gahetvā tiṇacalanasaññāya "migo nu kho eso"ti sāmaṇerassa
  santikaṁ gantvā "kiṁ karosi sāmaṇerā"ti āhaṁsu. Tiṇagaṇṭhiṁ gaṇhāmi upāsakāti.
  Aññopi koci atthi bhanteti. Āma upāsakā upajjhāyo me antogabbheti.
  "mahātherassa Datvā khādeyyāsi bhante"ti sāmaṇerassa madhuṁ datvā attano
  vasanaṭṭhānaṁ ācikkhitvā "mayaṁ sākhābhaṅgaṁ 1- karontā gamissāma, etāya saññāya
  theraṁ gahetvā āgaccheyyāsi ayyā"ti vatvā agamaṁsu.
      Sāmaṇero madhuṁ gahetvā therassa santikaṁ gantvā bahi ṭhatvā "vandāmi
  bhante"ti āha. Thero "sāmaṇero jighacchāya anuḍayhamāno āgato bhavissatī"ti
  tuṇhī ahosi. Sopi puna "vandāmi bhante"ti āha. Kasmā sāmaṇera
  dubbalabhikkhūnaṁ sukhena nipajjituṁ na desīti. Dvāraṁ vivarituṁ te 2- sāruppaṁ
  bhanteti. Thero uṭṭhahitvā dvāraṁ vivaritvā "kinte sāmaṇera laddhan"ti āha.
  Manussehi madhu dinnaṁ, khādituṁ sāruppaṁ bhanteti. Sāmaṇera evameva khādituṁ
  kilamissāma, pānakaṁ katvā pivissāmāti. Sāmaṇero pānakaṁ katvā therassa 3-
  adāsi. Atha naṁ thero "manussānaṁ vasanaṭṭhānaṁ pucchasi sāmaṇerā"ti āha.
  Sayameva ācikkhiṁsu bhanteti. "sāmaṇera Pātova gacchantā kilamissāma, ajjeva
  gamissāmā"ti pattacīvaraṁ gaṇhāpetvā nikkhami. Te gantvā manussānaṁ vasanaṭṭhānassa
  avidūre nipajjiṁsu.

  *  *  *  *  *  *
  Footnote: 1 chaṂa. sākhabhaṅgaṁ 2 chaṂa. ayaṁ pāṭho na dissati
  3 chaṂa. ayaṁ pāṭho na dissati
-------------------------------------------------
[page 485]
      Sāmaṇero rattibhāge cintesi "mayā pabbajitakālato paṭṭhāya gāmante
  aruṇaṁ nāma na uṭṭhāpitapubban"ti, so pattaṁ gahetvā aruṇaṁ uṭṭhāpetuṁ
  araññaṁ agamāsi. Mahāthero sāmaṇeraṁ nipannaṭṭhāne apassanto "manussakhādakehi
  gahito bhavissatī"ti cintesi. Sāmaṇero araññe aruṇaṁ uṭṭhāpetvā pattena
  udakañca dantakaṭṭhañca gahetvā āgami. Sāmaṇera kuhiṁ gatosi, mahallakabhikkhūnaṁ
  te vitakko uppādito, daṇḍakammaṁ āharāti. Āharissāmi bhanteti. Thero
  mukhaṁ dhovitvā cīvaraṁ pārupi. Ubhopi manussānaṁ vasanaṭṭhānaṁ agamaṁsu. Manussāpi
  attano paribhogaṁ kandamūlaphalapaṇṇaṁ adaṁsu. Theropi paribhuñjitvā vihāraṁ agamāsi.
  Sāmaṇero udakaṁ āharitvā "pāde dhovissāmi 1- bhante"ti āha. Sāmaṇera
  tvaṁ rattiṁ kahaṁ gato, amhākaṁ vitakkaṁ uppādesīti. Bhante gāmante me
  aruṇaṁ na uṭṭhāpitapubbaṁ, aruṇuṭṭhāpanatthāya araññaṁ agamāsinti. 2- "sāmaṇera
  Na tuyhaṁ daṇḍakammaṁ anucchavikaṁ, amhākaṁ anucchavikan"ti vatvā thero tasmiṁyeva
  ṭhāne vasi, sāmaṇerassa ca saññaṁ adāsi "mayaṁ tāva mahallakā, `idaṁ nāma
  bhavissatī'ti na sakkā jānituṁ, tvaṁ attānaṁ rakkheyyāsī"ti. Thero kira anāgāmī,
  taṁ aparabhāge manussakhādakā khādiṁsu. Sāmaṇero attānaṁ rakkhitvā bhaye
  vūpasante tathārūpe 3- ṭhāne upajjhaṁ gāhetvā upasampanno hutvā buddhavacanaṁ
  uggahetvā tipiṭakadharo hutvā vattabbakanigrodhatthero nāma jāto.
      Pitumahārājā rajjaṁ paṭipajji. Parasamuddā āgatāgatā bhikkhū "kahaṁ
  vattabbakanigrodhatthero, kahaṁ vattabbakanigrodhatthero"ti pucchitvā tassa santikaṁ
  agamaṁsu. Mahābhikkhusaṁgho theraṁ parivāresi. So mahābhikkhusaṁghaparivuto anupubbena
  mahāvihāraṁ patvā mahābodhiṁ mahācetiyaṁ thūpārāmañca vanditvā nagaraṁ pāyāsi. 4-

  *  *  *  *  *  *
  Footnote: 1 chaṂa. dhovāmi 2 chaṂa. agacchinti
  3 chaṂa. yathārūpe 4 chaṂa. pāvisi
-------------------------------------------------
[page 486]
  Yāva dakkhiṇadvārā gacchantasseva navasu ṭhānesu ticīvaraṁ uppajji, antonagaraṁ
  paviṭṭhakālato paṭṭhāya mahāsakkāro uppajji. Iti kālavipattiyaṁ
  tālaphalakandamūlapaṇṇampi dullabhaṁ jātaṁ, kālasampattiyaṁ evarūpo mahālābho uppanno. 1-
  Evaṁ kālavipattipaṭibāhitattā vipākaṁ dātuṁ asakkontāni kālasampattiṁ āgamma
  vipaccantīti pajānāti.
      Aparassāpi bahūni kalyāṇakammāni honti, tāni payogavipattiyaṁ ṭhitassa
  na vipacceyyuṁ. So pana ekena kalyāṇakammena sammāpayoge patiṭṭhito
  tīṇi sucaritāni pūreti, pañcasīlaṁ dasasīlaṁ rakkhati. Kālasampattiyaṁ nibbattassa
  rājāno sabbālaṅkārapaṭimaṇḍitā rājakaññāyo etassa anucchavikāti pesenti,
  yānavāhanamaṇisuvaṇṇarajatādibhedaṁ taṁ taṁ paṇṇākāraṁ etassa anucchavikanti
  pesenti.
      Pabbajjūpagatopi mahāyaso hoti mahānubhāvo. Tatridaṁ vatthu:- kūṭakaṇṇarājā
  kira girigāmakaṇṇavāsikaṁ cūḷasudhammattheraṁ mamāyati, so uppalavāpiyaṁ vasamāno
  theraṁ pakkosāpesi. Thero āgantvā mālārāmavihāre vasati. Rājā therassa
  mātaraṁ pucchi "kiṁ thero piyāyatī"ti. Kandaṁ mahārājāti. Rājā kandaṁ
  gāhāpetvā vihāraṁ gantvā therassa dadamāno mukhaṁ ulloketuṁ nāsakkhi, so
  nikkhamitvā ca bahipariveṇe deviṁ pucchi "kīdiso thero"ti. Tvaṁ puriso hutvā
  ulloketuṁ na sakkosi, ahaṁ kathaṁ sakkhissāmi, nāhaṁ jānāmi kīdisoti. Rājā
  "mama raṭṭhe balikārakaṁ gahapatiputtaṁ ulloketuṁ na visahāmi, mahantaṁ vata bho
  buddhasāsanaṁ nāmā"ti apphoṭesi. Tipiṭakacūḷanāgattherampi mamāyati, tassa aṅguliyaṁ
  ekā piḷakā uṭṭhahi. Rājā "theraṁ passissāmī"ti vihāraṁ gantvā balavapemena aṅguliṁ
  mukhena gaṇhi, antomukheyeva piḷakā bhinnā, pubbalohitaṁ anuṭṭhuhitvā there

  *  *  *  *  *  *
  Footnote: 1 chaṂa. uppannoti
-------------------------------------------------
[page 487]
  Sinehena amataṁ viya ajjhohari. Soyeva thero aparabhāge maraṇamañce nipajji.
  Rājā gantvā asucikapallakaṁ sīse ṭhapetvā "dhammasakaṭassa akkho bhijjatī"ti
  paridevamāno vicari. Paṭhavissarassa asucikapallakaṁ sīsena ukkhipitvā vicaraṇaṁ nāma
  kassa gatamaggo, sammāpayogassa gatamaggo. 1- Evaṁ payogavipattipaṭibāhitattā
  vipākaṁ dātuṁ asakkontāni payogasampattimāgamma vipaccantīti pajānāti. Evaṁ
  catūhi vipattīhi paṭibāhitaṁ kalyāṇakammaṁ vipākaṁ adatvā catasso sampattiyo
  āgamma deti.
      Tatridaṁ bhūtamatthaṁ katvā opammaṁ:- eko kira mahārājā ekassa
  amaccassa appamattakena kujjhitvā taṁ bandhanāgāre bandhāpesi, tassa ñātakā
  rañño kuddhabhāvaṁ ñatvā kiñci avatvā caṇḍakodhe vigate rājānaṁ tassa
  niraparādhabhāvaṁ jānāpesuṁ. Rājā muñcitvā tassa ṭhānantaraṁ paṭipākatikaṁ akāsi.
  Athassa tato tato āgacchantānaṁ paṇṇākārānaṁ pamāṇaṁ nāhosi. Manussā
  sampaṭicchituṁ nāsakkhiṁsu. Tattha rañño appamattakena kujjhitvā tassa bandhanāgāre
  bandhāpitakālo viya puthujjanassa niraye nibbattakālo, athassa ñātakehi rājānaṁ
  saññāpetvā ṭhānantarassa paṭipākatikakaraṇakālo viya tassa sagge nibbattakālo,
  paṇṇākāraṁ sampaṭicchituṁ asamatthakālo viya catasso sampattiyo āgamma kalyāṇakammānaṁ
  devalokato manussalokaṁ, manussalokato devalokanti evaṁ sukhaṭṭhānato
  sukhaṭṭhānameva netvā kappasatasahassampi sukhavipākaṁ datvā nibbānasampāpanaṁ
  veditabbaṁ.
      Evaṁ tāva pālivasena dutiyabalaṁ dīpetvā puna "ahosi kammaṁ ahosi
  kammavipāko"ti iminā paṭisambhidānayenāpi 2- dīpetabbaṁ. Tattha ahosi kammanti
  atīte āyūhitaṁ kammaṁ atīteyeva ahosi. Yena ca atīte vipāko dinno, taṁ

  *  *  *  *  *  *
  Footnote: 1 chaṂa. gatamaggoti 2 khu.paṭi. 31/523/414 (syā)
-------------------------------------------------
[page 488]
  Sandhāya ahosi kammavipākoti vuttaṁ. Diṭṭhadhammavedanīyādīsu pana bahūsupi āyūhitesu
  ekaṁ diṭṭhadhammavedanīyaṁ vipākaṁ deti, sesāni avipākāni. Ekaṁ upapajjavedanīyaṁ
  paṭisandhiṁ ākaḍḍhati, sesāni avipākāni. Ekenānantariyena niraye upapajjati,
  sesāni avipākāni. Aṭṭhasu samāpattīsu ekāya brahmaloke nibbattati, sesā
  avipākā. Idaṁ sandhāya nāhosi kammavipākoti vuttaṁ. Yo pana bahumpi kusalākusalaṁ
  kammaṁ katvā kalyāṇamittaṁ nissāya arahattaṁ pāpuṇāti, etassa kammavipāko
  nāhosi nāMa. Yaṁ atīte āyūhitaṁ etarahi vipākaṁ deti, taṁ ahosi kammaṁ
  atthi kammavipāko nāMa. Yaṁ purimanayeneva avipākataṁ āpajjati, taṁ ahosi
  kammaṁ natthi kammavipāko nāMa. Yaṁ atīte āyūhitaṁ anāgate vipākaṁ dassati,
  taṁ ahosi kammaṁ bhavissati kammavipāko nāMa. Yaṁ purimanayeneva avipākataṁ
  āpajjissati, taṁ ahosi kammaṁ na bhavissati kammavipāko nāMa.
      Yaṁ etarahi āyūhitaṁ etaraheva vipākaṁ deti, taṁ atthi kammaṁ atthi
  kammavipāko nāMa. Yaṁ purimanayeneva avipākataṁ āpajjati, taṁ atthi kammaṁ
  natthi kammavipāko nāMa. Yaṁ etarahi āyūhitaṁ anāgate vipākaṁ dassati, taṁ
  atthi kammaṁ bhavissati kammavipāko nāMa. Yaṁ purimanayeneva avipākataṁ āpajjissati,
  taṁ atthi kammaṁ na bhavissati kammavipāko nāMa.
      Yaṁ sayampi anāgataṁ, vipākopissa anāgato, taṁ bhavissati kammaṁ bhavissati
  kammavipāko nāMa. Yaṁ sayaṁ bhavissati, purimanayeneva avipākataṁ āpajjissati, taṁ
  bhavissati kammaṁ na bhavissati kammavipāko nāMa.
      Idaṁ tathāgatassāti idaṁ sabbehipi etehi ākārehi tathāgatassa
  kammantaravipākantarajānanañāṇaṁ akampiyaṭṭhena dutiyabalaṁ veditabbanti.
                         Dutiyabalaniddesavaṇṇanā.
                           -------------
-------------------------------------------------
[page 489]
                            Tatiyabalaniddesa
      [811] Tatiyabalaniddese maggoti vā paṭipadāti vā kammassevetaṁ nāmaṁ.
  Nirayagāminītiādīsu nirassādaṭṭhena niratiatthena ca nirayo. Uddhaṁ anugantvā tiriyaṁ
  añcitāti tiracchānā, tiracchānāyeva tiracchānayoni. Petatāya pitti, 1- ito pecca
  gatabhāvenāti attho. Pittiyeva pittivisayo. Manassa ussannatāya manussā, manussāva
  manussaloko. Dibbanti pañcahi kāmaguṇehi adhimattāya vā ṭhānasampattiyāti
  devā, devāva devaloko. Vānaṁ vuccati taṇhā, taṁ tattha 2- natthīti nibbānaṁ.
  Nirayaṁ gacchatīti nirayagāmī. Idaṁ maggaṁ sandhāya vuttaṁ. Paṭipadā pana nirayagāminī
  nāma hoti. Sesapadesupi eseva nayo. Imaṁ sabbampi paṭipadaṁ tathāgato pajānāti.
      Kathaṁ? sakalagāmavāsikesupi hi ekato ekaṁ sūkaraṁ vā migaṁ vā jīvitā
  Voropentesu sabbesampi cetanā parassa jīvitindriyārammaṇāva hoti, taṁ pana
  kammaṁ tesaṁ āyūhanakkhaṇeyeva nānā hoti. Tesu hi eko ādarena chandajāto
  karoti, eko "ehi tvampi karohī"ti parehi nippīḷitattā karoti, eko
  samānacchando viya hutvā appaṭibāhiyamāno vicarati. Tesu eko teneva kammena
  niraye nibbattati, eko tiracchānayoniyaṁ, eko pittivisaye. Taṁ tathāgato
  āyūhanakkhaṇeyeva "iminā nīhārena āyūhitattā esa niraye nibbattissati,
  esa tiracchānayoniyaṁ, esa pittivisaye"ti pajānāti. Niraye nibbattamānampi
  "esa aṭṭhasu mahānirayesu nibbattissati, esa soḷasasu ussadesūti 3- pajānāti.
  Tiracchānayoniyaṁ nibbattamānampi "esa apādako bhavissati, esa dipādako, esa
  catuppādako, esa bahuppādako"ti pajānāti. Pittivisaye nibbattamānampi "esa
  nijjhāmataṇhiko bhavissati, esa khuppipāsiko, esa paradattūpajīvī"ti pajānāti.

  *  *  *  *  *  *
  Footnote: 1 chaṂa. petti. evamuparipi 2 chaṂa. ettha
  3 chaṂa. ussadanirayesu nibbattissatīti
-------------------------------------------------
[page 490]
  Tesu ca kammesu "idaṁ kammaṁ paṭisandhiṁ ākaḍḍhituṁ na sakkhissati, dubbalaṁ dinnāya
  paṭisandhiyā upadhivepakkaṁ bhavissatī"ti pajānāti.
      Tathā sakalagāmavāsikesu ekato piṇḍapātaṁ dadamānesu sabbesampi cetanā
  piṇḍapātārammaṇāva hoti. Taṁ pana kammaṁ tesaṁ āyūhanakkhaṇeyeva purimanayena
  nānā hoti. Tesu keci devaloke nibbattanti, 1- keci manussaloke. Taṁ tathāgato
  āyūhanakkhaṇeyeva "iminā nīhārena āyūhitattā esa manussaloke nibbattissati,
  esa devaloke"ti pajānāti. Devaloke nibbattamānampi "esa paranimmitavasavattīsu
  nibbattissati, esa nimmānaratīsu, esa tusitesu, esa yāmesu, esa tāvatiṁsesu,
  esa cātumahārājikesu, esa bhummadevesu, esa pana jeṭṭhakadevarājā hutvā
  nibbattissati, esa etassa dutiyaṁ vā tatiyaṁ vā ṭhānantaraṁ kārento 2- paricārako
  hutvā nibbattissatī"ti pajānāti. Manussesu nibbattamānampi "esa khattiyakule
  nibbattissati, esa brāhmaṇakule, esa vessakule, esa suddakule, esa pana
  manussesu rājā hutvā nibbattissati, esa etassa dutiyaṁ vā tatiyaṁ vā
  ṭhānantaraṁ kārento 2- paricārako hutvā nibbattissatī"ti pajānāti. Tesu ca
  kammesu "idaṁ kammaṁ paṭisandhiṁ ākaḍḍhituṁ na sakkhissati, dubbalaṁ dinnāya
  paṭisandhiyā upadhivepakkaṁ bhavissatī"ti pajānāti.
      Tathā vipassanaṁ paṭṭhapentesuyeva "yena nīhārena vipassanā āraddhā,
  esa arahattaṁ pāpuṇissati, esa arahattaṁ pattuṁ na sakkhissati, esa anāgāmīyeva
  bhavissati, esa sakadāgāmīyeva, esa sotāpannoyeva, esa pana maggaṁ vā phalaṁ
  vā sacchikātuṁ na sakkhissati, lakkhaṇārammaṇāya vipassanāyameva ṭhassati, esa
  paccayapariggaheyeva ṭhassati, esa nāmarūpapariggaheyeva ṭhassati, esa arūpapariggaheyeva
  ṭhassati, esa rūpapariggaheyeva ṭhassati, esa mahābhūtamattameva vavatthapessati, esa kiñci
  sallakkhetuṁ na sakkhissatī"ti pajānāti.

  *  *  *  *  *  *
  Footnote: 1 chaṂa. nibbattissanti 2 chaṂa. karonto
-------------------------------------------------
[page 491]
      Kasiṇaparikammaṁ karontesupi "etassa parikammamattameva bhavissati, nimittaṁ
  uppādetuṁ na sakkhissati, esa pana nimittaṁ uppādetuṁ sakkhissati, appanaṁ
  pāpetuṁ na sakkhissati. Esa appanaṁ pāpetvā jhānaṁ pādakaṁ katvā vipassanaṁ
  paṭṭhapetvā arahattaṁ gaṇhissatī"ti pajānātīti.
                         Tatiyabalaniddesavaṇṇanā.
                            ----------
                            Catutthabalaniddesa
      [812] Catutthabalaniddese khandhanānattanti "ayaṁ rūpakkhandho nāma .pe.
  Ayaṁ viññāṇakkhandho nāmā"ti evaṁ pañcannaṁ khandhānaṁ nānākaraṇaṁ pajānāti.
  Tesupi "ekavidhena rūpakkhandho .pe. Ekādasavidhena rūpakkhandho. Ekavidhena
  vedanākkhandho .pe. Bahuvidhena vedanākkhandho. Ekavidhena saññākkhandho .pe.
  Ekavidhena saṅkhārakkhandho .pe. Ekavidhena viññāṇakkhandho .pe. Bahuvidhena
  viññāṇakkhandho"ti evaṁ ekekassa khandhassa nānattaṁ pajānāti. Āyatananānattanti
  "idaṁ cakkhvāyatanaṁ nāma .pe. Idaṁ dhammāyatanaṁ nāMa. Tattha dasāyatanā kāmāvacarā,
  dve catubhūmikā"ti evaṁ āyatananānattaṁ pajānāti dhātunānattatanti "ayaṁ cakkhudhātu
  nāma .pe. Ayaṁ manoviññāṇadhātu nāMa. Tattha soḷasa dhātuyo kāmāvacarā,
  dve catubhūmikā"ti evaṁ dhātunānattaṁ pajānāti.
      Puna anekadhātunānādhātulokanānattanti idaṁ na kevalaṁ upādinnakasaṅkhāralokasseva
  nānattaṁ tathāgato pajānāti, anupādinnakasaṅkhāralokassāpi nānattaṁ tathāgato
  pajānātiyevāti dassetuṁ gahitaṁ. Paccekabuddhā hi dve ca aggasāvakā
  upādinnakasaṅkhāralokassāpi nānattaṁ ekadesatova pajānanti, 1- no nippadesato.
  Anupādinnakassa 2- pana nānattaṁ na pajānanti. Sabbaññubuddho pana "imāya

  *  *  *  *  *  *
  Footnote: 1 chaṂa. jānanti 2 chaṂa. anupādinnakalokassa
-------------------------------------------------
[page 492]
  Nāma dhātuyā ussannāya imassa nāma rukkhassa khandho seto hoti, imassa
  kāḷako, imassa maṭṭho, imassa bahalattaco, imassa tanuttaco. Imāya nāma
  dhātuyā ussannāya imassa rukkhassa pattaṁ vaṇṇasaṇṭhānādivasena evarūpaṁ nāma
  hoti. Imāya pana dhātuyā ussannāya 1- imassa rukkhassa pupaphaṁ nīlakaṁ hoti,
  pītakaṁ lohitakaṁ odātaṁ sugandhaṁ duggandhaṁ hoti. Imāya nāma dhātuyā ussannāya
  phalaṁ khuddakaṁ hoti, mahantaṁ dīghaṁ rassaṁ vaṭṭaṁ susaṇṭhānaṁ dussaṇṭhānaṁ maṭṭhaṁ pharusaṁ
  sugandhaṁ duggandhaṁ madhuraṁ tittakaṁ ambilaṁ kaṭkaṁ kasāvaṁ hoti. Imāya nāma dhātuyā
  ussannāya imassa rukkhassa kaṇṭako tikhiṇo hoti, atikhiṇo ujuko kuṭilo
  tāmbo kāḷako nīlo odāto hotī"ti evaṁ anupādinnakasaṅkhāralokassa nānattaṁ
  pajānāti. Sabbaññubuddhānaṁyeva hi etaṁ balaṁ, na aññesanti.
                         Catutthabalaniddesavaṇṇanā.
                             --------
                            Pañcamabalaniddesa
      [813] Pañcamabalaniddese hīnādhimuttikāti hīnajjhāsayā. Paṇītādhimuttikāti
  kalyāṇajjhāsayā. Sevantīti nissayanti allīyanti. Bhajantīti upasaṅkamanti.
  Payirupāsantīti punappunaṁ upasaṅkamanti. Sace hi ācariyupajjhāyā na sīlavantā 2-
  honti, saddhivihārikā sīlavantā 2- honti, te attano ācariyupajjhāyepi na
  upasaṅkamanti, attanā sadise sāruppabhikkhūyeva upasaṅkamanti. Sace ācariyupajjhāyā
  sāruppabhikkhū, itare asāruppā, tepi na ācariyupajjhāye upasaṅkamanti, attanā
  sadise hīnādhimuttikeeva upasaṅkamanti.
      Evaṁ upasaṅkamanaṁ pana na kevalaṁ etaraheva, atītānāgatepīti dassetuṁ
  atītampi addhānantiādimāha. Taṁ uttānatthameva. Idampana dussīlānaṁ

  *  *  *  *  *  *
  Footnote: 1 chaṂa. ussannattā 2 chaṂa. sīlavanto
-------------------------------------------------
[page 493]
  Dussīlasevanameva, sīlavantānaṁ sīlavantasevanameva, duppaññānaṁ duppaññasevanameva,
  paññavantānaṁ paññavantasevanameva ko niyāmetīti? ajjhāsayadhātu niyāmeti.
  Sambahulā kira bhikkhū ekaṁ gāmaṁ gaṇabhikkhācāraṁ caranti. Manussā bahuṁ bhattaṁ
  āharitvā pattāni pūretvā "tumhākaṁ yathāsabhāgena paribhuñjathā"ti datvā
  uyyojesuṁ. Bhikkhūpi āhaṁsu "āvuso manussā dhātusampayuttakamme payojentī"ti.
  Tipiṭakacūḷābhayattheropi nāgadīpe cetiyavandanāya pañcahi bhikkhusatehi saddhiṁ gacchanto
  ekasmiṁ gāme manussehi nimantito. Therena ca saddhiṁ eko asāruppo bhikkhu atthi,
  dhuravihārepi eko asāruppabhikkhu atthi. Dvīsu bhikkhusaṁghesu gāmaṁ osarantesu
  te ubhopi janā kiñcāpi āgantukena nevāsiko nevāsikena vā āgantuko na
  diṭṭhapubbo, evaṁ santepi ekato hutvā hasitvā hasitvā kathayamānā ekamantaṁ
  aṭṭhaṁsu. Thero disvā "sammāsambuddhena jānitvā dhātusaṁyuttaṁ kathitan"ti āha.
      Evaṁ ajjhāsayadhātu niyāmetīti vatvā dhātusaṁyuttena 1- ayamevattho
  dīpetabbo. Gijjhakūṭapabbatasmiñhi gilānaseyyāya nipanno bhagavā ārakkhanatthāya
  parivāretvā vasantesu sāriputtamoggallānādīsu ekamekaṁ attano attano parisāya
  saddhiṁ caṅkamantaṁ oloketvā bhikkhū āmantesi "passatha no tumhe bhikkhave
  sāriputtaṁ sambahulehi bhikkhūhi saddhiṁ caṅkamantanti. Evambhanteti. Sabbe kho
  ete bhikkhave bhikkhū mahāpaññā"ti 1- sabbaṁ vitthāretabbanti.
                         Pañcamabalaniddesavaṇṇanā.
                          --------------
                            Chaṭṭhabalaniddesa
      [814] Chaṭṭhabalaniddese āsayanti yattha sattā āsayanti nivasanti, taṁ
  tesaṁ nivāsaṭṭhānaṁ diṭṭhigataṁ vā yathābhūtañāṇaṁ vā. Anusayanti appahīnānusayitaṁ

  *  *  *  *  *  *
  Footnote: 1 saṁṇi. 16/99/149
-------------------------------------------------
[page 494]
  Kilesaṁ. Caritanti kāyādīhi abhisaṅkhataṁ kusalākusalaṁ. Adhimuttinti ajjhāsayaṁ.
  Apparajakkhetiādīsu paññāmaye akkhimhi appaṁ parittaṁ rāgadosamoharajaṁ etesanti
  apparajakkhā. Tasseva mahantatāya mahārajakkhā. Ubhayenāpi mandakilese mahākilese
  ca satte dasseti. Yesaṁ saddhādīni indriyāni tikkhāni, te tikkhindriyā. Yesaṁ
  tāni mudūni, te mudindriyā. Yesaṁ āsayādayo koṭṭhāsā sundarā, te svākāRā.
  Viparītā dvākāRā. Ye kathitaṁ kāraṇaṁ sallakkhenti, sukhena sakkā honti
  viññāpetuṁ, te suviññāpayā. Viparītā duviññāpayā. Ye ariyamaggapaṭivedhassa
  anucchavikā upanissayasampannā, te bhabbā. Viparītā abhabbā.
      [815] Evaṁ chaṭṭhabalassa mātikaṁ ṭhapetvā idāni yathāpaṭipāṭiyā bhājento
  katamo ca sattānaṁ āsayotiādimāha. Tatthassa sassato lokotiādīnaṁ attho heṭṭhā
  nikkhepakaṇḍavaṇṇanāyaṁ 1- vuttoyeva. Iti bhavadiṭṭhisannissitā vāti evaṁ
  sassatadiṭṭhiṁ vā sannissitā. Sassatadiṭṭhi hi ettha "bhavadiṭṭhī"ti vuttā,
  ucchedadiṭṭhi ca "vibhavadiṭṭhī"ti. Sabbadiṭṭhīnañhi sassatucchedadiṭṭhīhi
  saṅgahitattā sabbepime diṭṭhigatikā sattā imāva dve diṭṭhiyo sannissitā
  honti. Vuttampi cetaṁ:- "dvayanissito khvāyaṁ kaccāna loko yebhuyyena
  atthitañceva natthitañcā"ti. 2- Ettha hi atthitāti sassataṁ. Natthitāti ucchedo.
  Ayantāva vaṭṭasannissitānaṁ puthujjanānaṁ sattānaṁ āsayo.
      Idāni vivaṭṭasannissitānaṁ suddhasattānaṁ āsayaṁ dassetuṁ ete vā pana ubho
  ante anupagammātiādi vuttaṁ. Tattha ete vā panāti eteyeva. Ubho anteti
  sassatucchedasaṅkhāte dve ante. Anupagammāti anallīyitvā. Idappaccayatā-
  paṭiccasamuppannesu dhammesūti idappaccayatāya ceva paṭiccasamuppannesu dhammesu ca.
  Anulomikā khantīti vipassanāñāṇaṁ. Yathābhūtaṁ ñāṇanti maggañāṇaṁ. Idaṁ vuttaṁ

  *  *  *  *  *  *
  Footnote: 1 saṅgaṇī. A. 1/1105/428 2 saṁṇi. 16/15/18
-------------------------------------------------
[page 495]
  Hoti:- yā paṭiccasamuppāde ceva paṭiccasamuppannadhammesu ca ete ubho
  sassatucchedānte anupagantvā vipassanā paṭiladdhā, yañca tato uttarimaggañāṇaṁ,
  ayaṁ sattānaṁ āsayo, ayaṁ vaṭṭasannissitānañca vivaṭṭasannissitānañca sabbesampi
  sattānaṁ āsayo, idaṁ vasanaṭṭhānanti. Ayaṁ ācariyānaṁ samānaṭṭhakathā.
      Vitaṇḍavādī panāha "maggo nāma vāsaṁ viddhaṁsento gacchati, nanu tvaṁ
  maggo vāsoti vadesī"ti. So vattabbo "tvaṁ ariyavāsabhāṇako hosi na hosī"ti.
  Sace pana "na homī"ti vadati, "tvaṁ abhāṇakatāya na jānāsī"ti vattabbo.
  Sace "bhāṇakosmī"ti vadati, suttaṁ āharā"ti vattabbo. Sace āharati, iccetaṁ
  kusalaṁ. No ce āharati, sayaṁ āharitabbaṁ "dasayime bhikkhave ariyavāsā, ye ariyā 1-
  āvasiṁsu vā āvasanti vā āvasissanti vā"ti. 2- Etañhi suttaṁ maggassa
  vāsabhāvaṁ dīpeti, tasmā sukathitamevetanti. Idampana bhagavā sattānaṁ āsayaṁ jānanto
  imesañca diṭṭhigatānaṁ vipassanāñāṇamaggañāṇānaṁ appavattikkhaṇepi pajānātieva.
  Vuttampi cetaṁ:-
               "kāmaṁ sevantaññeva jānāti `ayaṁ puggalo kāmagaruko
          kāmāsayo kāmādhimutto'ti. Nekkhammaṁ sevantaññeva jānāti
          `ayaṁ puggalo nekkhammagaruko nekkhammāsayo nekkhammādhimutto'ti.
          Byāpādaṁ .pe. Abyāpādaṁ .pe. Thīnamiddhaṁ .pe. Ālokasaññaṁ
          sevantaññeva jānāti `ayaṁ puggalo ālokasaññāgaruko
          ālokasaññāsayo ālokasaññādhimutto"ti. 3-
      [816] Anusayaniddese kāmarāgo ca so appahīnaṭṭhena anusayo cāti
  kāmarāgānusayo. Sesapadesupi eseva nayo. Yaṁ loke piyarūpanti yaṁ imasmiṁ
  loke piyajātikaṁ. Sātarūpanti sātajātikaṁ assādapadaṭṭhānaṁ iṭṭhārammaṇaṁ. Ettha
  sattānaṁ rāgānusayo anusetīti etasmiṁ iṭṭhārammaṇe sattānaṁ appahīnaṭṭhena

  *  *  *  *  *  *
  Footnote: 1 ka. yadariyā 2 aṅḍasaka. 24/19/23 3 khu.paṭi. 31/278/180 (syā)
-------------------------------------------------
[page 496]
  Rāgānusayo anuseti. Yathā nāma udake nimuggassa heṭṭhā ca upari ca
  samantabhāge ca udakameva hoti, evameva iṭṭhārammaṇe rāguppatti nāma
  sattānaṁ āciṇṇasamāciṇṇā. Tathā aniṭṭhārammaṇe paṭighuppatti. Iti imesu dvīsu
  dhammesūti evaṁ imesu dvīsu kāmarāgapaṭighavantesu iṭṭhāniṭṭhārammaṇadhammesu.
  Avijjānupatitāti kāmarāgapaṭighasampayuttā hutvā ārammaṇakaraṇavasena avijjā
  anupatitā. Tadekaṭṭhoti tāya avijjāya sampayuttekaṭṭhavasena ekaṭṭho. Māno
  ca diṭṭhi ca vicikicchā cāti navavidho māno dvāsaṭṭhividhā diṭṭhi aṭṭhavatthukā
  ca vicikicchā. Bhavarāgānusayo panettha kāmarāgānusayeneva saṅgahitoti veditabbo.
      [817] Caritaniddese terasa cetanā puññābhisaṅkhāro, dvādasa apuññābhisaṅkhāro,
  catasso āneñjābhisaṅkhāro. Tattha kāmāvacaro parittabhūmiko, itaro mahābhūmiko.
  Tīsupi vā etesu yo koci appavipāko parittabhūmiko, bahuvipāko mahābhūmikoti
  veditabbo.
      [818] Adhimuttiniddeso heṭṭhā pakāsitova. Kasmā panāyaṁ adhimutti
  heṭṭhā vuttāpi puna gahitāti? ayañhi heṭṭhā pāṭiyekkaṁ baladassanavasena
  gahitā, idha sattānaṁ tikkhindriyamudindriyabhāvadassanatthaṁ.
      [819] Mahārajakkhaniddese ussadagatānīti vepullagatāni. Pahānakkamavasena
  cesa uppaṭipāṭiyā niddeso kato.
      [820] Anussadagatānīti avepullagatāni. Tikkhindriyamudindriyaniddese
  upanissayaindriyāni nāma kathitāni. Uppaṭipāṭiyā niddese panettha payojanaṁ
  heṭṭhā vuttanayeneva veditabbaṁ.
      [823] Tathā dvākāraniddesādīsu pāpāsayāti akusalāsayā. Pāpacaritāti
  apuññābhisaṅkhāraparipūrakā. Pāpādhimuttikāti sakkāyābhiratā vaṭṭajjhāsayā.
-------------------------------------------------
[page 497]
      [824] Svākāraniddese yasmā kalyāṇo nāma anusayo natthi, tasmā
  "kalyāṇānusayā"ti na vuttaṁ. Sesaṁ vuttavipariyāyena veditabbaṁ.
      [826] Bhabbābhabbaniddese kammāvaraṇenāti pañcavidhena anantariyakammena.
  Kilesāvaraṇenāti niyatamicchādiṭṭhiyā. Vipākāvaraṇenāti ahetukapaṭisandhiyā. Yasmā
  pana duhetukānampi ariyamaggapaṭivedho natthi, tasmā duhetukapaṭisandhipi
  vipākāvaraṇamevāti veditabbā. Assaddhāti buddhādīsu saddhārahitā. Acchandikāti
  kattukamyatākusalacchandarahitā. Uttarakurukā manussā acchandikaṭṭhānaṁ paviṭṭhā.
  Duppaññāti bhavaṅgapaññāya parihīnā. Bhavaṅgapaññāya pana paripuṇṇāyapi yassa bhavaṅgaṁ
  lokuttarassa pādakaṁ na hoti, so duppaññoyeva nāMa. Abhabbā niyāmaṁ okkamituṁ
  kusalesu dhammesu sammattanti kusalesu dhammesu sammattaniyāmasaṅkhāta maggaṁ
  okkamituṁ abhabbā.
        [827] Na kammāvaraṇenātiādīni vuttavipariyāyena veditabbāni. Idaṁ
  dvinnaṁ ñāṇānaṁ bhājanīyaṁ indriyaparopariyattiñāṇassa ca āsayānusayañāṇassa
  ca. Ettha hi āsayānusayañāṇena indriyaparopariyattiñāṇampi bhājitaṁ. Iti
  imāni dve ñāṇāni ekato hutvā ekaṁ balañāṇaṁ nāma jātanti.
                         Chaṭṭhabalaniddesavaṇṇanā.
                           ------------
                            Sattamabalaniddesa
      [828] Sattamabalaniddese jhāyatīti jhāyī. Cattāro jhāyīti jhāyino
  cattāro janā vuccanti. Tattha paṭhamacatukke tāva paṭhamo samāpattilābhī samānoyeva
  na lābhimhīti, kammaṭṭhānaṁ samānaṁyeva na kammaṭṭhānanti saññī hoti, ayaṁ
  appaguṇajjhānalābhīti veditabbo. Dutiyo samāpattiyā alābhīyeva lābhimhīti,
-------------------------------------------------
[page 498]
  Akammaṭṭhānaṁ samānaṁyeva kammaṭṭhānanti saññī hoti, ayaṁ niddājhāyī nāMa.
  Niddāyitvā paṭibuddho evaṁ maññati. Tatiyo samāpattilābhī samāno
  samāpattilābhimhīti, kammaṭṭhānameva samānaṁ kammaṭṭhānanti saññī hoti, ayaṁ
  paguṇajjhānalābhīti veditabbo. Catuttho alābhīyeva alābhimhīti, akammaṭṭhānaṁyeva
  akammaṭṭhānanti saññī hoti, evamettha dve janā ajjhāyinova jhāyīnaṁ anto
  paviṭṭhattā jhāyīti vuttā.
      Dutiyacatukke sasaṅkhārena sappayogena samādhipāribandhikadhamme vikkhambhento
  dandhaṁ samāpajjati nāma, ekadvicittavāre ṭhatvā sahasā vuṭṭhahanto khippaṁ
  vuṭṭhāti nāMa. Sukheneva pana samādhipāribandhikadhamme sodhento khīppaṁ samāpajjati
  nāma, yathāparicchedena avuṭṭhahitvā kālaṁ atināmetvā vuṭṭhahanto dandhaṁ
  vuṭṭhāti nāMa. Itare dvepi imināva nayena veditabbā. Ime cattāropi janā
  samāpattilābhinova.
      Tatiyacatukke idaṁ jhānaṁ pañcaṅgikaṁ idaṁ caturaṅgikanti evaṁ
  aṅgavavatthānaparicchede cheko samādhismiṁ samādhikusalo nāma, nīvaraṇāni pana vikkhambhetvā
  cittamañjusāya cittaṁ ṭhapetuṁ acheko no samādhismiṁ samāpattikusalo nāMa.
  Itarepi tayo imināva nayena veditabbā. Imepi cattāro samāpattilābhinoyeva.
      Idāni yāni jhānāni nissāya ime puggalā jhāyī nāma jātā, tāni
  dassetuṁ cattāri jhānānītiādimāha. Tattha cattāri jhānāni tayo ca vimokkhā
  atthato heṭṭhā dhammasaṅgahaṭṭhakathāyameva 1- pakāsitā. Sesānampi vimokkhaṭṭho
  tattha vuttanayeneva veditabbo. Apicettha paṭipāṭiyā satta appitappitakkhaṇe
  paccanīkadhammehi vimuccanato ārammaṇe ca adhimuccanato vimokkho nāMa. Aṭṭhamo

  *  *  *  *  *  *
  Footnote: 1 saṅgaṇī.A. 1/160,248/219,244
-------------------------------------------------
[page 499]
  Pana sabbaso saññāvedayitehi vimuttattā apagatavimokkho 1- nāMa. Samādhīsu
  catukkanayapañcakanayesu paṭhamajjhānasamādhi savitakkasavicāro nāMa. Pañcakanaye
  dutiyajjhānasamādhi avitakkavicāramattasamādhi nāMa. Catukkanayepi pañcakanayepi upari
  tīsu jhānesu samādhi avitakkāvicārasamādhi nāMa. Samāpattīsu hi paṭipāṭiyā
  aṭṭhannaṁ samāpattīnaṁ samādhītipi nāmaṁ samāpattītipi. Kasmā? cittekaggatāsabbhāvato.
  Nirodhasamāpattiyā tadabhāvato na samādhīti nāmaṁ.
      Hānabhāgiyo dhammoti appaguṇehi paṭhamajjhānādīhi vuṭṭhitassa saññāmanasikārānaṁ
  kāmādianupakkhandanaṁ. Visesabhāgiyo dhammoti paguṇehi paṭhamajjhānādīhi vuṭṭhitassa
  saññāmanasikārānaṁ dutiyajjhānādianupakkhandanaṁ. Vodānampi vuṭṭhānanti iminā
  paguṇavodānaṁ vuṭṭhānaṁ nāma kathitaṁ. Heṭṭhimaṁ heṭṭhimañhi paguṇajjhānaṁ uparimassa
  uparimassa padaṭṭhānaṁ hoti. Tasmā "vodānampi vuṭṭhānan"ti vuttaṁ. Tamhā
  tamhā samādhimhā vuṭṭhānampi vuṭṭhānanti iminā bhavaṅgavuṭṭhānaṁ nāma kathitaṁ.
  Bhavaṅgena hi sabbajjhānehi vuṭṭhānaṁ hoti, nirodhato pana phalasamāpattiyāva vuṭṭhahanti.
  Idaṁ pālimuttakavuṭṭhānaṁ nāmāti.
                         Sattamabalaniddesavaṇṇanā.
                           ------------
                            Aṭṭhamabalaniddesa
      [829] Aṭṭhamabalaniddese anekavihitaṁ pubbenivāsantiādi sabbampi
  visuddhimagge vitthāritameva.
                       Aṭṭhamabalaniddesavaṇṇanā.
                        --------------

  *  *  *  *  *  *
  Footnote: 1 chaṂa. apagamavimokkho
-------------------------------------------------
[page 500]
                            Navamabalaniddesa
      [830] Navamabalaniddesepi dibbena cakkhunātiādi sabbaṁ tattheva
  vitthāritameva.
                         Navamabalaniddesavaṇṇanā.
                            -----------
                            Dasamabalaniddesa
      [831] Dasamabalaniddese cetovimuttinti phalasamādhiṁ. Paññāvimuttinti
  phalañāṇaṁ. Sesaṁ sabbattha uttānatthameva. Ayantāvettha ācariyānaṁ samānaṭṭhakathā.
  Paravādī panāha "dasabalañāṇaṁ nāma pāṭiyekkaṁ natthi, sabbaññutaññāṇassevāyaṁ
  pabhedo"ti. Taṁ na tathā daṭṭhabbaṁ. Aññameva hi dasabalañāṇaṁ, aññaṁ sabbaññutaññāṇaṁ.
  Dasabalañāṇañhi sakasakakiccameva jānāti, sabbaññutaññāṇaṁ pana tampi tato avasesampi
  jānāti. Dasabalañāṇesupi hi 1- paṭhamaṁ kāraṇākāraṇameva jānāti. Dutiyaṁ
  kammantaravipākantarameva, tatiyaṁ kammaparicchedameva, catutthaṁ dhātunānattakāraṇameva,
  pañcamaṁ sattānaṁ ajjhāsayādhimuttimeva, chaṭṭhaṁ indriyānaṁ tikkhamudubhāvameva, sattamaṁ
  jhānādīhi saddhiṁ tesaṁ saṅkilesādimeva, aṭṭhamaṁ pubbenivuṭṭhakkhandhasantatimeva, navamaṁ
  sattānaṁ cutipaṭisandhimeva, dasamaṁ saccaparicchedameva. Sabbaññutaññāṇaṁ pana etehi
  jānitabbañca tato uttaritarañca pajānāti, etesaṁ pana kiccaṁ na sabbaṁ karoti. Tañhi
  jhānaṁ hutvā appetuṁ na sakkoti, iddhi hutvā vikubbituṁ na sakkoti, maggo
  hutvā kilese khepetuṁ na sakkoti.
      Apica paravādī evaṁ pucchitabbo "dasabalañāṇaṁ nāma etaṁ savitakkasavicāraṁ
  avitakkavicāramattaṁ avitakkāvicāraṁ kāmāvacaraṁ rūpāvacaraṁ arūpāvacaraṁ lokiyaṁ
  lokuttaran"ti.

  *  *  *  *  *  *
  Footnote: 1 chaṂa. ayaṁ saddo na dissati
-------------------------------------------------
[page 501]
  Jānanto "paṭipāṭiyā satta ñāṇāni savitakkasavicārānī"ti vakkhati, tato "parāni
  dve ñāṇāni avitakkāvicārānī"ti vakkhati, "āsavakkhayañāṇaṁ siyā savitakkasavicāraṁ,
  siyā avitakkavicāramattaṁ, siyā avitakkāvicāran"ti vakkhati. Tathā "paṭipāṭiyā satta
  kāmāvacarāni, tato dve rūpāvacarāni, avasāne ekaṁ lokuttaran"ti vakkhati,
  "sabbaññutaññāṇaṁ pana savitakkasavicārameva kāmāvacarameva lokiyamevā"ti vakkhati.
  Iti aññadeva dasabalañāṇaṁ, aññaṁ sabbaññutaññāṇanti.
                      Sammohavinodaniyā vibhaṅgaṭṭhakathāya
                        ñāṇavibhaṅgavaṇṇanā niṭṭhitā.
                          ---------------
-------------------------------------------------
[page 502]
                          17. Khuddakavatthuvibhaṅga
                        1. Ekakamātikādivaṇṇanā
      [832] Idāni tadanantare khuddakavatthuvibhaṅgepi paṭhamaṁ mātikaṁ ṭhapetvā
  nikkhittapadānukkamena niddeso kato. Tatrāyaṁ nikkhepaparicchedo, ādito tāva
  jātimadotiādayo tesattati ekakā nikkhittā, tato kodho ca upanāho cātiādayo
  aṭṭhārasa dukā, akusalamūlādayo pañcatiṁsa tikā, āsavacatukkādayo cuddasa catukkā,
  orambhāgiyasaṁyojanādayo pannarasa pañcakā, vivādamūlādayo cuddasa chakkā,
  anusayādayo satta sattakā, kilesavatthuādayo aṭṭha aṭṭhakā, āghātavatthuādayo
  nava navakā, kilesavatthuādayo satta dasakā, ajjhattikassa upādāya aṭṭhārasa
  taṇhāvicaritānītiādayo cha aṭṭhārasakāti sabbānipi etāni aṭṭhakilesatāni
  nikkhittānīti veditabbāni. Ayantāva nikkhepaparicchedo.
                         1. Ekakaniddesavaṇṇanā
      [843-4] Idāni yathānikkhittāya mātikāya tattha katamo jātimadotiādinā
  nayena āraddhe niddesavāre jātiṁ paṭiccāti jātiṁ nissāya. Ettha ca atthipaṭiccaṁ
  nāma kathitaṁ, tasmā jātiyā satīti ayamettha attho. Gottaṁ paṭiccātiādīsupi
  eseva nayo. Madanavasena mado. Majjanākāro majjanā. Majjitabhāvo majjitattaṁ.
  Māno maññanātiādīni heṭṭhā dhammasaṅgahaṭṭhakathāyaṁ 1- vuttatthāneva. Ayaṁ vuccatīti
  ayaṁ evaṁ jātiyā sati taṁ jātiṁ nissāya uppanno majjanākārappatto māno
  jātimadoti vuccati. Svāyaṁ khattiyādīnaṁ catunnampi vaṇṇānaṁ uppajjati.
  Jātisampanno hi khattiyo "mādiso añño natthi, avasesā antarā uṭṭhāya khattiyā

  *  *  *  *  *  *
  Footnote: 1 saṅgaṇī.A. 1/1121/430
-------------------------------------------------
[page 503]
  Jātā, ahaṁ pana vaṁsāgatakhattiyo"ti mānaṁ karoti. Brāhmaṇādīsupi eseva nayo.
  Gottamadaniddesādīsupi imināva nayena 1- attho veditabbo. Khattiyopi hi "ahaṁ
  koṇḍaññagotto, ahaṁ ādiccagotto"ti mānaṁ karoti. Brāhmaṇopi "ahaṁ
  kassapagotto, ahaṁ bhāradvājagotto"ti mānaṁ karoti. Vessopi suddopi attano
  attano kulagottaṁ nissāya mānaṁ karoti. Aṭṭhārasāpi seṇiyo "ekissā
  seṇiyā asambhinnāya 2- jātamhā"ti mānaṁ karontiyeva.
      Ārogyamadādīsu "ahaṁ arogo, avasesā rogabahulā, gadduhanamattampi
  mayhaṁ byādhi nāma natthī"ti majjanavasena uppanno māno ārogyamado nāMa.
      "ahaṁ Taruṇo, avasesasattānaṁ attabhāvo papāte ṭhitarukkhasadiso, ahaṁ pana
  paṭhamavaye ṭhito"ti majjanavasena uppanno māno yobbanamado nāMa.
      "ahaṁ Ciraṁ jīviṁ, ciraṁ jīvāmi, ciraṁ jīvissāmi. Sukhaṁ jīviṁ, sukhaṁ jīvāmi, sukhaṁ
  jīvissāmī"ti majjanavasena uppanno māno jīvitamado nāMa.
      "ahaṁ Lābhī, avasesā sattā appalābhā, mayhaṁ pana lābhassa pamāṇaṁ
  natthī"ti majjanavasena uppanno māno lābhamado nāMa.
      "avasesā Sattā yaṁ vā taṁ vā labhanti, ahaṁ pana sukataṁ paṇītaṁ
  cīvarādipaccayaṁ labhāmī"ti majjanavasena uppanno māno sakkāramado nāMa.
      "avasesabhikkhūnaṁ Pādapiṭṭhiyaṁ akkamitvā gacchantā manussā ayaṁ samaṇotipi
  na vandanti, maṁ pana disvāva vandanti, pāsāṇacchattaṁ viya garuṁ katvā
  aggikkhandhaṁ viya ca durāsadaṁ katvā maññantī"ti majjanavasena uppanno māno
  garukāramado nāMa.
      "uppanno Pañho mayhameva mukhena chijjati, bhikkhācāraṁ gacchantāpi
  mameva purato katvā parivāretvā gacchantī"ti majjanavasena uppanno māno
  purekkhāramado nāMa.

  *  *  *  *  *  *
  Footnote: 1 chaṂa. imināvupāyena 2 chaṂa. ayaṁ pāṭho na dissati
-------------------------------------------------
[page 504]
      Āgārikassa tāva mahāparivārassa "purisasatampi purisasahassampi maṁ
  parivāretī"ti, anāgārikassa pana "samaṇasatampi samaṇasahassampi maṁ parivāreti, sesā
  appaparivārā, ahaṁ mahāparivāro ceva suciparivāro cā"ti majjanavasena uppanno
  māno parivāramado nāMa.
      Bhogo pana kiñcāpi lābhaggahaṇeneva gahito hoti, imasmiṁ pana ṭhāne
  nikkheparāsi nāma gahito, tasmā "avasesā sattā attano paribhogamattampi na
  labhanti, mayhaṁ pana nidhānagatasseva dhanassa pamāṇaṁ natthī"ti majjanavasena
  uppanno māno bhogamado nāMa.
      Vaṇṇaṁ paṭiccāti sarīravaṇṇampi guṇavaṇṇampi paṭicca. "avasesā Sattā
  dubbaṇṇā durūpā, ahaṁ pana abhirūpo pāsādiko. Avasesā sattā nigguṇā
  patthaṭākittino, mayhaṁ pana kittisaddo devamanussesu pākaṭo itipi thero
  bahussuto, itipi sīlavā, itipi dhutaguṇayutto"ti majjanavasena uppanno māno
  vaṇṇamado nāMa.
      "avasesā Sattā appassutā, ahaṁ pana bahussuto"ti majjanavasena
  uppanno māno sutamado nāMa.
      "avasesā Sattā appaṭibhāṇā, mayhaṁ pana paṭibhāṇassa pamāṇaṁ natthī"ti
  majjanavasena uppanno māno paṭibhāṇamado nāMa.
      "ahaṁ Rattaññū asukaṁ buddhavaṁsaṁ rājavaṁsaṁ janapadavaṁsaṁ gāmavaṁsaṁ rattindivaparicchedaṁ
  nakkhattamuhuttayogaṁ jānāmī"ti majjanavasena uppanno māno rattaññumado nāMa.
      "avasesā Bhikkhū antarā piṇḍapātikā jātā, ahaṁ pana jātipiṇḍapātiko"ti
  majjanavasena uppanno māno piṇḍapātikamado nāMa.
-------------------------------------------------
[page 505]
      "avasesā Sattā uññātā avaññātā, ahaṁ pana anuññāto anavaññāto"ti
  majjanavasena uppanno māno anavaññātamado nāMa.
      "avasesānaṁ Iriyāpatho apāsādiko, mayhaṁ pana pāsādiko"ti majjanavasena
  uppanno māno iriyāpathamado nāMa.
      "avasesā Sattā chinnapakkhakākasadisā, ahaṁ pana mahiddhiko mahānubhāvo"ti
  vā "ahaṁ yaṁ yaṁ karomi, taṁ taṁ ijjhatī"ti vā majjanavasena uppanno māno
  iddhimado nāMa.
      Heṭṭhā parivāraggahaṇena yaso gahitova hoti. Imasmiṁ pana ṭhāne
  upaṭṭhākamado nāma gahito, so āgārikenapi anāgārikenapi dīpetabbo.
  Āgāriko hi ekacco aṭṭhārasasu seṇīsu ekissā jeṭṭhako hoti, tassa
  "avasese purise ahaṁ paṭṭhapemi, ahaṁ vicāremī"ti, anāgārikopi ekacco katthaci
  jeṭṭhako hoti, tassa "avasesā bhikkhū mayhaṁ ovāde vattanti, ahaṁ jeṭṭhako"ti
  majjanavasena uppanno māno yasamado nāMa.
      "avasesā Sattā dussīlā, ahaṁ pana sīlavā"ti majjanavasena uppanno
  māno sīlamado nāMa. "avasesasattānaṁ Kukkuṭassa udakapānamattepi kāle
  cittekaggatā natthi, ahaṁ pana upacārappanājhānānaṁ 1- lābhī"ti majjanavasena
  uppanno māno jhānamado nāMa.
      "avasesā Sattā nissippā, ahaṁ pana sippavā"ti majjanavasena uppanno
  māno sippamado nāMa. "avasesā Sattā rassā, ahaṁ pana dīgho"ti majjanavasena
  uppanno māno ārohamado nāMa. "avasesā Sattā rassā vā honti dīghā
  vā, ahaṁ nigrodhaparimaṇḍalo"ti majjanavasena uppanno māno pariṇāhamado
  nāMa. "avasesānaṁ Sattānaṁ sarīrasaṇṭhānaṁ virūpaṁ bībhacchaṁ, mayhaṁ pana manāpaṁ
  pāsādikan"ti majjanavasena uppanno māno saṇṭhānamado nāMa. "avasesānaṁ

  *  *  *  *  *  *
  Footnote: 1 chaṂa. upacārappanānaṁ
-------------------------------------------------
[page 506]
  Sattānaṁ sarīre bahū dosā, mayhaṁ pana sarīre kesaggamattampi vajjaṁ natthī"ti
  majjanavasena uppanno māno pāripūrimado nāMa.
      [845] Iminā ettakena ṭhānena savatthukaṁ mānaṁ kathetvā idāni
  avatthukaṁ nibbattitamānameva dassento tattha katamo madotiādimāha. Taṁ
  uttānatthameva.
      [846] Pamādaniddese cittassa vossaggoti imesu ettakesu ṭhānesu satiyā
  aniggaṇhitvā cittassa vossajjanaṁ, sativirahoti attho. Vossaggānuppadānanti
  vossaggassa anuppadānaṁ, punappunaṁ vissajjananti attho. Asakkaccakiriyatāti
  etesaṁ dānādīnaṁ kusaladhammānaṁ bhāvanāya puggalassa vā deyyadhammassa vā
  asakkaccakaraṇavasena asakkaccakiriyā. Satatabhāvo sātaccaṁ, na satatabhāvo asātaccaṁ,
  na sātaccakiriyatā asātaccakiriyatā. Na aṭṭhitakaraṇaṁ anaṭṭhitakiriyatā. Yathā nāma
  kakaṇṭako thokaṁ gantvā thokaṁ tiṭṭhati, na nirantaraṁ gacchati, evameva yo puggalo
  ekadivasaṁ dānaṁ vā datvā pūjaṁ vā katvā dhammaṁ vā sutvā samaṇadhammaṁ vā pana 1-
  katvā puna cirassaṁ karoti, na nirantaraṁ pavatteti, tassa sā kiriyā anaṭṭhitakiriyatāti
  vuccati. Olīnavuttitāti nirantaraṁ karaṇasaṅkhātassa vipphārasseva abhāvena
  olīnavuttitā. 2- Nikkhittachandatāti kusalakiriyāya viriyachandassa nikkhittabhāvo.
  Nikkhittadhuratāti viriyadhurassa oropanaṁ, osakkitamānasatāti attho. Anadhiṭṭhānanti
  kusalakaraṇe patiṭṭhābhāvo. Ananuyogoti ananuyuñjanaṁ. Pamādoti pamajjanaṁ. Yo
  evarūpo pamādoti idaṁ atthapariyāyassa byañjanapariyāyassa ca pariyantābhāvato
  ākāradassanaṁ, idaṁ vuttaṁ hoti:- yvāyaṁ ādito paṭṭhāya dassito pamādo, yo
  aññopi evamākāro evaṁjātiko pamādo pamajjanākāravasena pamajjanā
  pamajjitabhāvavasena pamajjitattanti saṅkhyaṁ gato, ayaṁ vuccati pamādoti. Lakkhaṇato
  panesa pañcasu kāmaguṇesu sativossaggalakkhaṇo, tattheva satiyā vissaṭṭhākāroti
  veditabbo.

  *  *  *  *  *  *
  Footnote: 1 chaṂa. ayaṁ saddo na dissati 2 chaṂa. līnavuttitā
-------------------------------------------------
[page 507]
      [847] Thambhaniddese thaddhaṭṭhena thambho. Khaliyā thaddhasāṭakassa 1- viya
  cittassa thaddhatā ettha kathitā. Thambhanākāro thambhanā, thambhitassa bhāvo thambhitattaṁ.
  Kakkhaḷassa puggalassa bhāvo kakkhaḷiyaṁ. Pharusassa puggalassa bhāvo phārusiyaṁ.
  Abhivādanādisāmīcirahānaṁ tassā sāmīciyā akaraṇavasena ujumeva ṭhapitacittabhāvo
  ujucittatā. Thaddhassa amuduno bhāvo amudutā. Ayaṁ vuccatīti ayaṁ thambho nāma
  vuccati, yena samannāgato puggalo gilitanaṅgalasīso viya ajagaro, vātabharitā
  viya bhastā cetiyaṁ vā vuḍḍhatare vā disvā onamituṁ na sakkoti, pariyanteneva
  carati. Svāyaṁ cittassa uddhumātabhāvalakkhaṇoti veditabbo.
      [848] Sārambhaniddese sārambhanavasena sārambho. Paṭippharitvā sārambho
  paṭisārambho. Sārambhanākāro sārambhanā. Paṭippharitvā sārambhanā paṭisārambhanā.
  Paṭisārambhitassa bhāvo paṭisārambhitattaṁ. Ayaṁ vuccatīti ayaṁ sārambho nāma vuccati.
  Svāyaṁ lakkhaṇato karaṇuttariyalakkhaṇoti vuccati, yena samannāgato puggalo taṁ
  diguṇaṁ taṁ diguṇaṁ karoti. Āgāriko samāno ekenekasmiṁ gharavatthusmiṁ sajjite
  aparo dve vatthūni sajjeti, aparo cattāri. Aparo aṭṭha, aparo soḷasa.
  Anāgāriko samāno ekenekasmiṁ nikāye gahite "nāhaṁ etassa heṭṭhā
  bhavissāmī"ti aparo dve gaṇhāti, aparo tayo, aparo cattāro, aparo pañca.
  Sārambhavasena hi taṁ 2- gaṇhituṁ na vaṭṭati. Akusalapakkho esa nirayagāmimaggo.
  Kusalapakkhavasena pana ekasmiṁ ekaṁ salākabhattaṁ dente dve dātuṁ, dve dente
  cattāri dātuṁ vaṭṭati. Bhikkhunāpi parena ekasmiṁ nikāye gahite dve nikāye
  gahetvā sajjhāyantassa me phāsu hotīti vivaṭṭapakkhe ṭhatvā taduttariṁ gaṇhituṁ
  vaṭṭati.

  *  *  *  *  *  *
  Footnote: 1 Ma. baddhasāṭakassa 2 chaṂa. ayaṁ pāṭho na dissati
-------------------------------------------------
[page 508]
      [849] Atricchatāniddese yathā ariyavaṁsasutte 1- lāmakalāmakaṭṭho
  itarītaraṭṭho, evaṁ aggahetvā cīvarādīsu yaṁ yaṁ laddhaṁ hoti, tena tena asantuṭṭhassa,
  gihino vā pana rūpasaddagandharasaphoṭṭhabbesu yaṁ yaṁ laddhaṁ hoti, tena tena
  asantuṭṭhassa. Bhiyyokamyatāti visesakāmatā. Icchanakavasena icchā. Icchāva
  icchāgatā icchanākāro vā. Attano lābhaṁ aticca icchanabhāvo aticchatā.
  Rāgotiādīni heṭṭhā vuttatthāneva. Ayaṁ vuccatīti ayaṁ aticchatā nāma vuccati.
  Atricchatātipi etassāeva nāmaṁ. Lakkhaṇato pana sakalābhe asantuṭṭhi paralābhe
  ca patthanā etaṁ atricchatālakkhaṇaṁ. Atricchapuggalassa hi attanā laddhaṁ
  paṇītampi lāmakaṁ viya khāyati, parena laddhaṁ lāmakampi paṇītaṁ viya khāyati,
  ekabhājane pakkayāgu vā bhattaṁ vā pūvo vā attano patte pakkhitto
  lāmako viya, parassa patte paṇīto viya khāyati. Ayaṁ pana atricchatā
  pabbajitānampi hoti gihīnampi tiracchānagatānampi.
      Tatrimāni vatthūni:- eko kira kuṭumbiko tiṁsa bhikkhuniyo nimantetvā
  sapūvaṁ bhattaṁ adāsi. Saṁghattherī sabbabhikkhunīnaṁ patte pūvaṁ parivattāpetvā
  pacchā attanā laddhameva akhādi. Bārāṇasirājāpi "aṅgārapakkamaṁsaṁ khādissāmī"ti
  deviṁ ādāya araññaṁ paviṭṭho ekaṁ kinnariṁ disvā deviṁ pahāya tassā
  anupadaṁ gato. Devī nivattitvā assamapadaṁ gantvā kasiṇaparikammaṁ katvā aṭṭha
  samāpattiyo pañca ca abhiññāyo patvā nisinnā rājānaṁ āgacchantaṁ disvā
  ākāse uppatitvā agamāsi. Rukkhe adhivatthā devatā imaṁ gāthamāha:-
          "atricchā 2- atilobhena atilobhamadena ca
           evaṁ hāyati atthamhā ahaṁva asitābhuyā"ti. 3-
      Yathā candakinnariṁ patthayanto asitābhuyā rājadhītāya hīno parihīno,
  evaṁ atricchaṁ atilobhena attānaṁ 4- hāyati jīyatīti devatā raññā saddhiṁ
  keḷimakāsi.

  *  *  *  *  *  *
  Footnote: 1 aṅ.catukka. 21/28/32 2 chaṂa. atricchaṁ
  3 khu.jā. 27/318/90 (syā) 4 cha. atthamhā
-------------------------------------------------
[page 509]
      Kassapabuddhakālepi mittavinduko nāma seṭṭhiputto assaddho appasanno,
  mātarā "tāta ajja uposathiko hutvā vihāre sabbarattiṁ dhammassavanaṁ suṇa,
  sahassaṁ te dassāmī"ti vutto 1- dhanalobhena uposathaṅgāni samādāya vihāraṁ
  gantvā "idaṁ ṭhānaṁ akutobhayan"ti sallakkhetvā dhammāsanassa heṭṭhā nipanno
  sabbarattiṁ niddāyitvā gharaṁ agamāsi. Mātā pātova yāguṁ pacitvā upanāmesi.
  So sahassaṁ gahetvāva yāguṁ pivi. Athassa etadahosi "dhanaṁ saṁharissāmī"ti.
  So nāvāya samuddaṁ pakkhanditukāmo ahosi. Atha naṁ mātā "tāta imasmiṁ
  kule cattāḷīsakoṭidhanaṁ atthi, alaṁ gamanenā"ti nivāresi. So tassā vacanaṁ
  anādiyitvā gacchatieva. Sā purato aṭṭhāsi. Atha naṁ kujjhitvā "ayaṁ mayhaṁ
  purato tiṭṭhatī"ti pādena paharitvā pāteti, 2- taṁ mātaraṁ antaraṁ katvā
  agamāsi. Mātā uṭṭhahitvā "mādisāya mātari evarūpaṁ kammaṁ katvā gatassa me
  gataṭṭhāne sukhaṁ bhavissatī"ti 3- evaṁ saññaṁ mā akāsi 3- tvaṁ puttāti āha.
  Tassa nāvaṁ abhiruyha gacchato sattame divase nāvā aṭṭhāsi. Atha te manussā
  "addhā ettha pāpapuriso atthi, salākaṁ dethā"ti salākā dīyamānā tasseva
  tikkhattuṁ pāpuṇi. Te tassa uḷumpaṁ datvā taṁ samudde pakkhipiṁsu. So ekaṁ dīpaṁ
  gantvā vimānapetīhi saddhiṁ sampattiṁ anubhavanto tāhi "purato mā agamāsī"ti
  vuccamānopi tandiguṇaṁ sampattiṁ passanto anupubbena khuracakkadharaṁ ekaṁ purisaṁ
  addasa. Tassa taṁ cakkaṁ padumapupphaṁ viya khāyati. 4- So taṁ āha "ambho idaṁ
  tayā pilandhaṁ padumaṁ mayhaṁ dehī"ti. Nayidaṁ sāmi padumaṁ, khuracakkaṁ etanti.
  So "vañcesi maṁ tvaṁ, kiṁ mayā padumaṁ na diṭṭhapubban"ti vatvā "tvaṁ hi
  lohitacandanaṁ vilimpitvā pilandhanapadumapupphaṁ mayhaṁ na dātukāmosī"ti āha.
  So cintesi "ayampi mayā katasadisaṁ kammaṁ katvā tassa phalaṁ anubhavitukāmo"ti.
  Atha naṁ "handa repī"ti vatvā tassa matthake cakkaṁ pakkhipitvā palāyi.
  Etamatthaṁ viditvā satthā imaṁ gāthamāha:-

  *  *  *  *  *  *
  Footnote: 1 chaṂa. vutte 2 chaṂa. patitaṁ
  3-3 chaṂa. evaṁsaññī nāma 4 chaṂa. upaṭṭhāsi
-------------------------------------------------
[page 510]
          "catubbhi Aṭṭhajjhagamā aṭṭhābhipi ca soḷasa
           soḷasābhi ca battiṁsa atricchaṁ cakkamāsado
           icchāhatassa posassa cakkaṁ bhamati matthake"ti. 1-
      Aññataropi atriccho amacco sakavisayaṁ atikkamitvā paravisayaṁ pāvisi.
  Tattha pothito palāyitvā ekassa tāpasassa vasanaṭṭhānaṁ pavisitvā uposathaṅgāni
  adhiṭṭhāya nipajji. So tāpasena "kinte katan"ti pucchito imā gāthā
  abhāsi 2-:-
                    "sakaṁ niketaṁ atiheḷayāno
                     atricchatāya malataṁ 3- agañchiṁ
                     tato janā nikkhamitvāna gāmā
                     kodaṇḍakena paripothayiṁsu maṁ.
                     So bhinnasīso ruhiramakkhitaṅgo
                     paccāgamāsiṁ sakaṁ niketaṁ
                     tasmā ahaṁposatha pālayāmi
                     atricchatā mā punarāgamāsī"ti. 4-
      [850] Mahicchatāniddese mahantāni vatthūni icchati, mahatī vā panassa
  icchāti mahiccho, tassa bhāvo mahicchatā. Lakkhaṇato pana asantaguṇasambhāvanatā
  paṭiggahaṇe ca paribhoge ca amattaññutā, etaṁ mahicchatālakkhaṇaṁ. Mahiccho hi
  puggalo yathā nāma kacchapuṭvāṇijo pilandhanabhaṇḍakaṁ hatthena gahetvā
  ucchaṅgepi pakkhipitabbayuttakaṁ pakkhipitvā mahājanassa passantasseva "ammā
  asukaṁ gaṇhatha, asukaṁ gaṇhathā"ti mukhena saṁvidahati, evameva appamattakampi
  attano sīlaṁ vā ganthaṁ vā dhutaguṇaṁ vā antamaso araññavāsamattakampi
  mahājanassa jānantasseva sambhāvetukāmo hoti, sambhāvetvā ca pana sakaṭehipi

  *  *  *  *  *  *
  Footnote: 1 khu.jā. 27/104/34 (syā) 2 chaṂa. āha
  3 chaṂa. atricchatā mallagāmaṁ 4 khu.jā. 27/1958/387 (syā)
-------------------------------------------------
[page 511]
  Upanīte paccaye "alan"ti avatvā gaṇhāti. Tayo hi pūretuṁ na sakkā aggi
  upādānena, samuddo udakena, mahiccho paccayehīti.
          Aggikkhandho samuddo ca mahiccho cāpi puggalo
          bahuke paccaye dente tayopete na pūraye. 1-
      Mahicchapuggalo hi vijātamātuyāpi manaṁ gaṇhituṁ na sakkoti, pageva
  upaṭṭhākānaṁ.
      Tatrimāni vatthūni:- eko kira daharabhikkhu piṭṭhapūve piyāyati. Athassa
  mātā paṭipattiṁ vīmaṁsamānā "sace me putto paṭiggahaṇe mattaṁ jānāti,
  sakalampi naṁ temāsaṁ pūveheva upaṭṭhahissāmī"ti vassūpanāyikadivase parivīmaṁsamānā
  paṭhamaṁ ekaṁ pūvaṁ adāsi, tasmiṁ niṭṭhite dutiyaṁ, tasmimpi niṭṭhite tatiyaṁ. Daharo
  "alan"ti avatvā khādiyeva. Mātā tassa amattaññubhāvaṁ ñatvā "ajjeva me
  puttena sakalatemāsassa pūvā khāditā"ti dutiyadivasato paṭṭhāya ekaṁ pūvampi
  na adāsi.
      Tissamahārājāpi devasikaṁ cetiyapabbate bhikkhusaṁghassa dānaṁ dadamāno
  "mahārāja kiṁ ekameva ṭhānaṁ bhajasi, kiṁ aññattha dānaṁ 2- dātuṁ na vaṭṭatī"ti
  jānapadehi vutto dutiyadivase anurādhapure mahādānaṁ dāpesi, ekabhikkhupi
  paṭiggahaṇe mattaṁ na aññāsi, ekamekena paṭiggahitaṁ khādanīyabhojanīyaṁ dve
  tayo janā ukkhipiṁsu. Rājā dutiyadivase cetiyapabbate bhikkhusaṁghaṁ nimantāpetvā
  rājantepuraṁ āgatakāle "pattaṁ dethā"ti āha. "alaṁ Mahārāja, attano
  pamāṇena bhikkhaṁ gaṇhissantī"ti 3- ekabhikkhupi pattaṁ na adāsi, sabbe
  pamāṇayuttakameva paṭiggahesuṁ. Atha rājā āha "passatha tumhākaṁ bhikkhūsu
  ekopi mattaṁ na jānāti, hiyyo kiñci avasesaṁ nāhosi, ajja gahitaṁ mandaṁ,
  avasesameva bahū"ti tesaṁ mattaññutāya attamano itaresañca amattaññutāya
  anattamano ahosi.

  *  *  *  *  *  *
  Footnote: 1 sakaṭena paccayaṁ detu, tayopete atappayā, pa.sū. 2/252/46
  2 chaṂa. ayaṁ pāṭho na dissati 3 chaṂa. gaṇhissatīti
-------------------------------------------------
[page 512]
      [851] Pāpicchatāniddese assaddho samāno saddhoti maṁ jano
  jānātūtiādīsu evaṁ icchanto kiṁ karoti? assaddho saddhākāraṁ dasseti,
  dussīlādayo sīlavantādīnaṁ ākāraṁ dassenti. Kathaṁ? assaddho tāva mahāmahadivase
  manussānaṁ vihāraṁ āgamanavelāya sammajjaniṁ ādāya vihāraṁ sammajjati, kacavaraṁ
  chaḍḍeti, manussehi diṭṭhabhāvaṁ ñatvā cetiyaṅgaṇaṁ gacchati, tatthāpi sammajjitvā
  kacavaraṁ chaḍḍeti, vālikaṁ samaṁ karoti, āsanāni dhovati, bodhimhi udakaṁ siñcati.
  Manussā disvā "natthi maññe añño bhikkhu vihārajagganako, ayameva imaṁ
  vihāraṁ paṭijaggati, saddho thero"ti gamanakāle nimantetvā gacchanti. Dussīlopi
  upaṭṭhākānaṁ sammukhe vinayadharaṁ upasaṅkamitvā pucchati "bhante mayi gacchante
  goṇo ubbiggo, tena dhāvatā tiṇāni chinnāni, sammajjantassa me tiṇāni
  chijjanti, caṅkamantassa me pāṇakā mīyanti, kheḷaṁ pātentassa asatiyā
  tiṇamatthake patati, tattha tattha kiṁ hotī"ti. "anāpatti Āvuso asañcicca
  asatiyā ajānantassā"ti ca vutte "bhante mayhaṁ garukaṁ viya upaṭṭhāti,
  suṭṭhu vīmaṁsathā"ti bhaṇati. Taṁ sutvā manussā "amhākaṁ ayyo ettakepi
  kukkuccāyati, aññasmiṁ oḷārike kiṁ nāma karissati, natthi iminā sadiso
  sīlavā"ti pasannā sakkāraṁ karonti. Appassutopi upaṭṭhākamajjhe nisinno
  "asuko tipiṭakadharo, asuko catunikāyiko mayhaṁ antevāsiko, mama santike tehi
  dhammo uggahito"ti vadati. Manussā "amhākaṁ ayyena sadiso bahussuto natthi,
  etassa kira santike asukena ca asukena ca dhammo uggahito"ti pasannā
  sakkāraṁ karonti.
      Saṅgaṇikārāmopi mahāmahadivase dīghapīṭhañca apassayañca gāhāpetvā vihārapaccante
  rukkhamūle divāvihāraṁ nisīdati. Manussā āgantvā "thero kuhin"ti pucchanti.
  Gaṇṭhikaputtā nāma gaṇṭhikāeva honti, tena "thero evarūpe kāle
-------------------------------------------------
[page 513]
  Idha na nisīdati, vihārapaccante divāṭṭhāne dīghacaṅkame viharatī"ti vadanti. Sopi
  divasabhāgaṁ vītināmetvā nalāte makkaṭakasuttaṁ allīyāpetvā pīṭhaṁ gāhāpetvā
  āgamma pariveṇadvāre nisīdati. Manussā "kahaṁ bhante gatattha, āgantvā na
  addasamhā"ti vadanti. "upāsakā Antovihāro ākiṇṇo, daharasāmaṇerānaṁ
  vicaraṇaṭṭhānametaṁ, saṭṭhihatthe caṅkame divāṭṭhāne nisīdimhā"ti attano pavivittabhāvaṁ
  jānāpeti.
      Kusītopi upaṭṭhākamajjhe nisinno "upāsakā tumhehi ukkāpāto diṭṭho"ti
  vadati. "na Passāma bhante, kāya velāya ahosī"ti ca puṭṭho "amhākaṁ
  caṅkamanavelāyā"ti vatvā "bhūmicalanasaddaṁ 1- assutthā"ti pucchati. "na Suṇāma bhante,
  kāya velāyā"ti puṭṭho "majjhimayāme amhākaṁ ālambanaphalakaṁ apassāya
  ṭhitakāle"ti vatvā "mahāobhāso ahosi, so vo diṭṭho"ti pucchati. "kāya Velāya
  bhante"ti ca vutte "mayhaṁ caṅkamamhā otaraṇakāle"ti vadati. Manussā "amhākaṁ
  thero tīsupi yāmesu caṅkameyeva hoti, natthi ayyena sadiso āraddhaviriyo"ti
  pasannā sakkāraṁ karonti.
      Muṭṭhassatīpi upaṭṭhākamajjhe nisinno "mayā asukakāle nāma dīghanikāyo
  uggahito, asukakāle majjhimo, saṁyutto, aṅguttarako. 2- Antarantarā 3- olokanaṁ
  nāma natthi, icchiticchitaṭṭhāne mukhāruḷhāva tanti āgacchati, ime panaññe
  bhikkhū eḷakā viya mukhaṁ phandāpentā viharantī"ti vadati. Manussā "natthi
  ayyena sadiso upaṭṭhitassatī"ti pasannā sakkāraṁ karonti.
      Asamāhitopi upaṭṭhākānaṁ sammukhe aṭṭhakathācariye pañhaṁ pucchati, "kasiṇaṁ
  nāma kathaṁ bhāventi, kittakena nimittaṁ uppannaṁ nāma hoti, kittakena
  upacāro, kittakena appanā, paṭhamajjhānassa katī aṅgāni, dutiyassa tatiyassa

  *  *  *  *  *  *
  Footnote: 1 chaṂa. bhūmicālasaddaṁ 2 chaṂa. aṅguttariko 3 chaṂa. antarā
-------------------------------------------------
[page 514]
  Catutthassa jhānassa katī aṅgānī"ti pucchati. Tehi attano uggahānurūpena 1-
  kathitakāle hasitaṁ 2- katvā "kiṁ āvuso evaṁ na hosī"ti vutte "vaṭṭati
  bhante"ti attano samāpattilābhitaṁ sūceti. Manussā "samāpattilābhī ayyo"ti
  pasannā sakkāraṁ karonti.
      Duppaññopi upaṭṭhākānaṁ majjhe nisinno "majjhimanikāye me papañcattayaṁ 3-
  olokentassa sahiddhiyā maggova āgato, pariyatti nāma amhākaṁ na dukkarā,
  pariyattivāvaṭo pana dukkhato na muccatīti pariyattiṁ vissajjayimhā"tiādīni
  vadanto attano mahāpaññattaṁ dīpeti. Evaṁ vadanto panassa sāsane pahāraṁ deti,
  iminā sadiso mahācoro nāma natthi. Na hi pariyattidharo dukkhato na muccatīti.
  Akhīṇāsavopi gāmadārake disvā "tumhākaṁ mātāpitaro amhe kiṁ vadantī"ti.
  Arahāti vadanti bhanteti. Yāva chekā gahapatikā na sakkā vañcetunti attano
  khīṇāsavabhāvaṁ dīpeti.
      Aññepi cettha cāṭiarahantapārohārahantādayo veditabbā:- eko
  kira kuhako antogabbhe cāṭiṁ nikhaṇitvā manussānaṁ āgamanakāle pavisati.
  Manussā "kahaṁ thero"ti pucchanti. Antogabbheti ca vutte pavisitvā vicinantāpi
  adisvā nikkhamitvā "natthi thero"ti vadanti. "antogabbheyeva Thero"ti ca
  vutte puna pavisanti. Thero cāṭito nikkhamitvā pīṭhe nisinno hoti. Tato
  tehi "mayaṁ bhante pubbe adisvā nikkhantā, kahaṁ tumhe gatatthā"ti vutte
  "samaṇā nāma attano icchiticchitaṭṭhānaṁ gacchantī"ti vacanena attano
  khīṇāsavabhāvaṁ dīpeti.
      Aparo kuhako ekasmiṁ pabbate paṇṇasālāyaṁ vasati. Paṇṇasālāya ca
  pacchato papātaṭṭhāne eko kacchakarukkho atthi, tassa pāroho gantvā

  *  *  *  *  *  *
  Footnote: 1 cha. Ma. uggahitānurūpena 2 chaṂa. sitaṁ
  3 Ma.u. 14/21/18 (ādito paṭṭhāya passitabbaṁ)
-------------------------------------------------
[page 515]
  Parabhāge bhūmiyaṁ patiṭṭhito. Manussā maggenāgantvā nimantenti. So pattacīvaramādāya
  pārohena otaritvā gāmadvāre attānaṁ dasseti. Tato manussehi pacchā
  āgantvā "katarena maggena āgatattha bhante"ti puṭṭho "samaṇānaṁ āgatamaggo
  nāma pucchituṁ na vaṭṭati, attano icchiticchitaṭṭhāneneva āgacchantī"ti vacanena
  khīṇāsavabhāvaṁ dīpeti. Taṁ pana kuhakaṁ eko viddhakaṇṇo ñatvā "pariggahessāmi
  nan"ti ekadivasaṁ pārohena otarantaṁ disvā pacchato chinditvā appamattakena
  ṭhapesi. So "pārohato otarissāmī"ti `ṭhan'ti patito, mattikāpatto bhijji,
  so ñātomhīti nikkhamitvā palāyi.
      Pāpicchassa bhāvo pāpicchatā. Lakkhaṇato pana asantaguṇasambhāvanatā
  paṭiggahaṇe ca amattaññutā, etaṁ pāpicchatālakkhaṇanti veditabbaṁ.
      [852] Siṅganiddese vijjhanaṭṭhena siṅgaṁ. Nāgarikabhāvasaṅkhātassa
  kilesasiṅgassetaṁ nāmaṁ. Siṅgārassa bhāvo siṅgāratā siṅgārakaraṇākāro vā. Cāturabhāvo
  cāturatā. Tathā cāturiyaṁ. Parikkhatabhāvo parikkhatatā, parikkhaṇitvā ṭhapitasseva
  daḷhasiṅgārabhāvassetaṁ nāmaṁ. Itaraṁ tasseva vevacanaṁ. Evaṁ sabbehipi padehi
  kilesasiṅgāratāva kathitā.
      [853] Tintiṇaniddese tintiṇanti khiyyanaṁ. Tintiṇāyanākāro
  tintiṇāyanā. Tintiṇena ayitassa tintiṇasamaṅgino bhāvo tintiṇāyitattaṁ.
  Lolupabhāvo loluppaṁ. Itare dve ākārabhāvaniddesā. Pucchañjikatāti
  labhanālabhanakaṭṭhāne 1- vedanākampanā nīcavuttitā. Sādhukamyatāti paṇītapaṇītānaṁ patthanā.
  Evaṁ sabbehipi padehi suvānadoṇiyaṁ kañjiyaṁ pivanakasunakhassa aññaṁ sunakhaṁ disvā
  bhubhukkaraṇaṁ viya "tava santakaṁ, mama santakan"ti kilesavasena khīyanākāro kathito.

  *  *  *  *  *  *
  Footnote: 1 chaṂa. lābhalabhanakaṭṭhāne
-------------------------------------------------
[page 516]
      [854] Cāpalyaniddese ākoṭitapaccākoṭitabhāvādīhi cīvarassa maṇḍanā
  cīvaramaṇḍanā. Maṇivaṇṇacchavikaraṇādīhi pattassa maṇḍanā pattamaṇḍanā. Cittakammādīhi
  puggalikasenāsanassa maṇḍanā senāsanamaṇḍanā. Imassa vā pūtikāyassāti
  imassa manussasarīrassa. Yathā hi tadahujātopi siṅgālo jarasiṅgālotveva
  ūruppamāṇāpi ca gaḷocilatā pūtilatātveva saṅkhyaṁ gacchati, evaṁ suvaṇṇavaṇṇopi
  manussakāyo pūtikāyotveva vuccati. Tassa antarantarā rattavaṇṇapaṇḍuvaṇṇādīhi
  nivāsanapārupanādīhi sajjanā maṇḍanā nāMa. Bāhirānaṁ vā parikkhārānanti
  ṭhapetvā pattacīvaraṁ sesaparikkhārānaṁ. Athavā yā esā cīvaramaṇḍanā pattamaṇḍanāti
  vuttā, sā tehi vā parikkhārehi kāyassa maṇḍanā tesaṁ vā bāhiraparikkhārānaṁ
  maṇḍitvā ṭhapanavasena maṇḍanāti evamettha attho veditabbo. Maṇḍanā vibhūsanāti
  ettha ūnaṭṭhānassa pūraṇavasena maṇḍanā, chavirāgādivasena vibhūsanāti veditabbā.
  Keḷanāti kīḷanā. Parikeḷanāti parikīḷanā. Giddhikatāti gedhayuttatā. Giddhikattanti
  tasseva vevacanaṁ. Capalabhāvo capalatā. Tathā cāpalyaṁ. Idaṁ vucactīti idaṁ cāpalyaṁ
  nāma vuccati, yena samannāgato puggalo vassasatikopi samāno tadahujāto
  dārako viya hoti.
      [855] Asabhāgavuttiniddese vippaṭikūlaggāhitāti ananulomaggāhitā.
  Vipaccanīkasātatāti vipaccanīkena paṭiviruddhakaraṇena sukhāyanā. Anādarabhāvo
  anādariyaṁ. Tathā anādariyatā. Agāravassa bhāvo agāravatā. Jeṭṭhakabhāvassa
  akaraṇaṁ appatissavatā. Ayaṁ vuccatīti ayaṁ asabhāgavutti nāma vuccati, visabhāgajīvikatāti
  attho, yāya samannāgato puggalo mātaraṁ vā pitaraṁ vā gilānaṁ paṭivattitvāpi
  na oloketi, pitu santakassa kāraṇā mātarā saddhiṁ, mātu santakassa kāraṇā
  pitarā saddhiṁ kalahaṁ karoti, visabhāgajīvitaṁ jīvati, mātāpitūnaṁ santakassa kāraṇā
-------------------------------------------------
[page 517]
  Jeṭṭhakena vā kaniṭṭhena vā bhātarā saddhiṁ kalahaṁ karoti, nillajjavacanaṁ
  vadati, ācariyassa vā upajjhāyassa vā vattapaṭivattaṁ na karoti, gilānaṁ na
  upaṭṭhāti, buddhassa bhagavato cetiyadassanaṭṭhāne uccāraṁ vā passāvaṁ vā
  karoti, kheḷampi siṅghāṇikampi chaḍḍeti, chattaṁ dhāreti, upāhanā āruyha
  gacchati, buddhasāvakesu na lajjati, saṁghe cittīkāraṁ na karoti, mātimattapitimattādīsu
  garuṭṭhāniyesu hirottappaṁ na paccupaṭṭhāpeti. Tassevaṁ pavattamānassa sabbāpesā
  kiriyāva mātarītiādīsupi vatthūsu asabhāgavuttitā nāma hoti.
      [856] Aratiniddese pantesūti dūresu vivittesu vā. Adhikusalesūti
  samathavipassanādhammesu. Aratīti ratipaṭikkhePo. Aratitāti aramaṇākāro. Anabhiratīti
  anabhiratabhāvo. Anabhiramaṇāti anabhiramaṇākāro. Ukkaṇṭhitāti ukkaṇṭhanākāro.
  Paritassitāti ukkaṇṭhanavaseneva paritassanā.
      [857] Tandīniddese tandīti jātiālasiyaṁ. Tandiyanāti tandiyanākāro.
  Tandimanakatāti tandiyā abhibhūtacittatā. Alasassa bhāvo ālasyaṁ. Ālasyāyanākāro
  ālasyāyanā. Ālasyāyitassa bhāvo ālasyāyitattaṁ. Iti sabbehipi imehi
  padehi kilesavasena kāyālasiyaṁ kathitaṁ.
      [858] Vijambhitāniddese jambhanāti phandanā. Punappunaṁ jambhanā
  vijambhanā. Ānamanāti purato namanā. Vinamanāti pacchato namanā. Sannamanāti
  samantato namanā. Paṇamanāti yathā hi tantato uṭṭhitapesakāro kismiñcideva
  gahetvā ujukaṁ kāyaṁ ussāpeti, evaṁ kāyassa uddhaṁ ṭhapanā. Byādhiyakanti
  uppannabyādhitā. Iti sabbehipi imehi padehi kilesavasena kāyaphandanameva
  kathitaṁ.
      [859] Bhattasammadaniddese bhuttāvissāti bhuttavato. Bhattamucchāti bhattagelaññaṁ.
  Balavabhattena hi mucchāpatto viya hoti. Bhattakilamathoti bhattena
-------------------------------------------------
[page 518]
  Kilantabhāvo. Bhattapariḷāhoti bhattadaratho. Tasmiñhi samaye pariḷāhuppattiyā
  upahatindriyo hoti, kāyo jīrati. Kāyaduṭṭhullanti bhattaṁ nissāya kāyassa
  akammaññatā.
      [860] Cetaso līnattaniddeso heṭṭhā dhammasaṅgahaṭṭhakathāyaṁ 1- vuttatthoyeva.
  Imehi pana sabbehipi padehi kilesavasena cittassa gilānākāro kathitoti
  veditabbo.
      [861] Kuhanāniddese lābhasakkārasilokasannissitassāti lābhañca sakkārañca
  kittisaddañca sannissitassa, patthayantassāti attho. Pāpicchassāti
  asantaguṇadīpanakāmassa. Icchāpakatassāti icchāya apakatassa, upaddutassāti attho.
      Ito paraṁ yasmā paccayapaṭisevanasāmantajappanairiyāpathasannissitavasena 2-
  mahāniddese tividhaṁ kuhanavatthu āgataṁ, tasmā tividhampi taṁ dassetuṁ
  paccayapaṭisevanasaṅkhātena vāti evamādi āraddhaṁ. Tattha cīvarādīhi nimantitassa
  tadatthikasseva sato pāpicchataṁ nissāya paṭikkhipanena, te ca gahapatike
  attani supatiṭṭhitasaddhe ñatvā puna tesaṁ "aho ayyo appiccho, na
  kiñci paṭiggaṇhituṁ icchati, suladdhaṁ vata no assa, sace appamattakampi kiñci
  paṭiggaṇheyyā"ti nānāvidhehi upāyehi paṇītāni cīvarādīni upanentānaṁ
  tadanuggahakāmataṁyeva āvīkatvā paṭiggahaṇena ca tato pabhūti asītisakaṭabhārehi
  upanāmanahetubhūtaṁ vimhāpanaṁ paccayapaṭisevanasaṅkhātaṁ kuhanavatthūti veditabbaṁ. Vuttampi
  cetaṁ mahāniddese 3-:-
               katamaṁ paccayapaṭisevanasaṅkhātaṁ kuhanavatthu, idha gahapatikā
          bhikkhuṁ nimantenti cīvarapiṇḍapātasenāsanagilānapaccayabhesajjaparikkhārehi,

  *  *  *  *  *  *
  Footnote: 1 saṅgaṇī.A. 1/1162/435 2 Sī. paccayapaṭisedhana.....
  3 khuṃahā. 29/397/268 (syā)
-------------------------------------------------
[page 519]
          So pāpiccho icchāpakato atthiko cīvara .pe. Parikkhārānaṁ
          bhiyyokamyataṁ upādāya cīvaraṁ paccakkhāti, piṇḍapātaṁ paccakkhāti,
          senāsanaṁ paccakkhāti, gilānapaccayabhesajjaparikkhāraṁ paccakkhāti.
          So evamāha "kiṁ samaṇassa mahagghena cīvarena, etaṁ sāruppaṁ,
          yaṁ samaṇo susānā vā saṅkārakūṭā vā pāpaṇikā vā nantakāni
          uccinitvā saṅghāṭiṁ katvā dhāreyya. Kiṁ samaṇassa mahagghena
          piṇḍapātena, etaṁ sāruppaṁ, yaṁ samaṇo uñchācariyāya piṇḍiyālopena
          jīvikaṁ kappeyya. Kiṁ samaṇassa mahagghena senāsanena,
          etaṁ sāruppaṁ, yaṁ samaṇo rukkhamūliko vā assa sosāniko vā
          abbhokāsiko vā. Kiṁ samaṇassa mahagghena gilānapaccayabhesajjaparikkhārena,
          etaṁ sāruppaṁ, yaṁ samaṇo pūtimuttena vā harītakīkhaṇḍena
          vā osathaṁ kareyyā"ti. Tadupādāya lūkhaṁ cīvaraṁ dhāreti,
          lūkhaṁ piṇḍapātaṁ bhuñjati, 1- lūkhaṁ senāsanaṁ paṭisevati, lūkhaṁ
          gilānapaccayabhesajjaparikkhāraṁ paṭisevati. Tamenaṁ gahapatikā evaṁ
          jānanti "ayaṁ samaṇo appiccho santuṭṭho pavivitto asaṁsaṭṭho
          āraddhaviriyo dhutavādo"ti bhiyyo bhiyyo nimantenti cīvara .pe.
          Parikkhārehi. So evamāha "tiṇṇaṁ sammukhībhāvā saddho kulaputto
          bahuṁ puññaṁ pasavati, saddhāya sammukhībhāvā saddho kulaputto bahuṁ
          puññaṁ pasavati, deyyadhammassa .pe. Dakkhiṇeyyānaṁ sammukhībhāvā
          saddho kulaputto bahuṁ puññaṁ pasavati, tumhākañcevāyaṁ saddhā
          atthi, deyyadhammo cāyaṁ 2- saṁvijjati, ahañca paṭiggāhako, sacāhaṁ
          na paṭiggahessāmi, evaṁ tumhe puññena parihīnā 3- bhavissatha,

  *  *  *  *  *  *
  Footnote: 1 chaṂa. paribhuñjati 2 chaṂa. ca 3 chaṂa. paribāhirā
-------------------------------------------------
[page 520]
          Na mayhaṁ iminā attho, apica tumhākaññeva anukampāya
          paṭiggaṇhāmī"ti. Tadupādāya bahumpi cīvaraṁ paṭiggaṇhāti. Bahumpi
          piṇḍapātaṁ .pe. Bhesajjaparikkhāraṁ paṭiggaṇhāti. Yā evarūpā
          bhākuṭikā bhākuṭiyaṁ kuhanā kuhāyanā kuhitattaṁ. Idaṁ vuccati
          paccayapaṭisevanasaṅkhātaṁ kuhanavatthūti.
               Pāpicchasseva pana sato uttarimanussadhammādhigamaparidīpanavācāya
          tathā tathā vimhāpanaṁ sāmantajappanasaṅkhātaṁ kuhanavatthūti
          veditabbaṁ. Yathāha:- katamaṁ sāmantajappanasaṅkhātaṁ kuhanavatthu,
          idhekacco pāpiccho icchāpakato sambhāvanādhippāyo "evaṁ maṁ
          jano sambhāvessatī"ti ariyadhammasannissitaṁ vācaṁ bhāsati, yo
          evarūpaṁ cīvaraṁ dhāreti, so samaṇo mahesakkhoti bhaṇati. Yo
          evarūpaṁ pattaṁ, lohathālakaṁ, dhammakarakaṁ, 1- parisāvanaṁ, kuñcikaṁ, upāhanaṁ,
          kāyabandhanaṁ, āyogaṁ dhāreti, so samaṇo mahesakkhoti bhaṇati.
          Yassa evarūpo upajjhāyo, ācariyo, samānupajjhāyā, samānācariyakā,
          mittā, sandiṭṭhā, sambhattā, sahāyā. Yo evarūpe vihāre
          vasati, aḍḍhayoge, pāsāde, hammiye, guhāyaṁ, leṇe, kuṭiyā,
          kūṭāgāre, aṭṭe, māḷe, udosite, 2- uddaṇḍe, upaṭṭhānasālāyaṁ,
          maṇḍape, rukkhamūle vasati, so samaṇo mahesakkhoti bhaṇati.
               Athavā korajikakorajiko bhākuṭikabhākuṭiko kuhakakuhako
          lapakalapako mukhasambhāvito. Ayaṁ samaṇo imāsaṁ evarūpānaṁ santānaṁ
          vihārasamāpattīnaṁ lābhīti tādisaṁ gambhīraṁ gūḷhaṁ nipuṇaṁ paṭicchannaṁ
          lokuttarasuññatapaṭisaññuttaṁ kathaṁ katheti. 3- Yā evarūpā bhākuṭikā

  *  *  *  *  *  *
  Footnote: 1 chaṂa. dhamakaraṇaṁ 2 pāliyaṁ ayaṁ pāṭho na dissati 3 chaṂa. kathesi
-------------------------------------------------
[page 521]
          Bhākuṭiyaṁ kuhanā kuhāyanā kuhitattaṁ. Idaṁ vuccati sāmantajappanasaṅkhātaṁ
          kuhanavatthūti.
               Pāpicchasseva pana sato sambhāvanādhippāyakatena iriyāpathena
          vimhāpanaṁ iriyāpathasannissitaṁ kuhanavatthūti veditabbaṁ.
          Yathāha:- katamaṁ iriyāpathasaṅkhātaṁ kuhanavatthu, idhekacco. Pāpiccho
          icchāpakato sambhāvanādhippāyo evaṁ maṁ jano sambhāvessatīti
          gamanaṁ saṇṭhapeti .pe. Sayanaṁ saṇṭhapeti, paṇidhāya gacchati,
          paṇidhāya tiṭṭhati, paṇidhāya nisīdati, paṇidhāya seyyaṁ kappeti,
          samāhito viya gacchati, samāhito viya tiṭṭhati, nisīdati, seyyaṁ kappeti,
          āpāthakajjhāyīva hoti. Yā evarūpā iriyāpathassa aṭṭhapanā ṭhapanā
          saṇṭhapanā bhākuṭikā bhākuṭiyaṁ kuhanā kuhāyanā kuhitattaṁ. Idaṁ
          vuccati iriyāpathasaṅkhātaṁ kuhanavatthūti.
      Tattha paccayapaṭisevanasaṅkhātenāti paccayapaṭisevananti evaṁ saṅkhātena
  paccayapaṭisevanena. Sāmantajappitenāti samīpe bhaṇitena. Iriyāpathassāti
  catuiriyāpathassa. Aṭṭhapanāti ādiṭhapanā, ādarena vā ṭhapanā. Ṭhapanāti ṭhapanākāro.
  Saṇṭhapanāti abhisaṅkharaṇā, pāsādikabhāvakaraṇanti vuttaṁ hoti. Bhākuṭikāti
  padhānapurimaṭṭhitabhāvadassanena bhākuṭikaraṇaṁ, mukhasaṅkocoti vuttaṁ hoti. Bhākuṭikaraṇaṁ
  sīlamassāti bhākuṭiko, bhākuṭikassa bhāvo bhākuṭiyaṁ. Kuhanāti vimhāpanaṁ. Kuhassa āyanā
  kuhāyanā. Kuhitassa bhāvo kuhitattanti.
      [862] Lapanāniddese ālapanāti vihāraṁ āgate manusse disvā "kimatthāya
  bhonto āgatā, kiṁ bhikkhū nimantetuṁ, yadi evaṁ gacchatha, ahaṁ pacchato bhikkhū
  gahetvā gacchāmī"ti 1- evaṁ āditova lapanā. Athavā attānaṁ upanetvā "ahaṁ

  *  *  *  *  *  *
  Footnote: 1 chaṂa. āgacchāmīti
-------------------------------------------------
[page 522]
  Tisso, mayi rājā pasanno, mayi asuko ca asuko ca rājamahāmatto pasanno"ti
  evaṁ attūpanāyikā lapanā ālapanā. Lapanāti puṭṭhasseva sato vuttappakārameva
  lapanaṁ. Sallapanāti gahapatikānaṁ ukkaṇṭhane bhītassa okāsaṁ datvā suṭṭhu lapanā.
  Ullapanāti mahākuṭumbiko mahānāviko mahādānapatīti evaṁ uddhaṁ katvā lapanā.
  Samullapanāti sabbatobhāgena uddhaṁ katvā lapanā. Unnahanāti upāsakā pubbe
  īdise kāle dānaṁ detha, idāni kiṁ na dethāti evaṁ yāva "dassāma bhante
  okāsaṁ na labhāmā"tiādīni vadanti, tāva uddhaṁ nahanā, veṭhanāti vuttaṁ hoti.
  Athavā ucchuhatthaṁ disvā "kuto ābhataṁ 1- upāsakā"ti pucchati. Ucchukhettato
  bhanteti. Kiṁ tattha ucchu madhuranti. Khāditvā bhante jānitabbanti. "na Upāsakā
  bhikkhussa ucchuṁ dethāti vattuṁ vaṭṭatī"ti yā evarūpā nibbeṭhentassāpi
  veṭhanakakathā, sā unnahanā. Sabbatobhāgena punappunaṁ unnahanā samunnahanā.
  Ukkācanāti "etaṁ kulaṁ maṁyeva jānāti, sace ettha deyyadhammo uppajjati,
  mayhameva detī"ti evaṁ ukkhipitvā kācanā ukkācanā, ukkhipanāti 2- vuttaṁ hoti.
      Telakandarikavatthu cettha vattabbaṁ:- dve kira bhikkhū ekaṁ gāmaṁ pavisitvā
  āsanasālāyaṁ nisīditvā ekaṁ kumārikaṁ disvā pakkosiṁsu. Atheko 3- ekaṁ pucchati 4-
  "ayaṁ bhante kassa kumārikā"ti. Amhākaṁ upaṭṭhāyikāya telakandarikāya dhītā
  āvuso, imissā mātā mayi gehaṁ gate sappiṁ dadamānā ghaṭeneva deti, ayampi
  mātā viya ghaṭeneva detīti ukkāceti.
      Sabbatobhāgena punappunaṁ ukkācanā samukkācanā. Anuppiyabhāṇitāti
  saccānurūpaṁ vā dhammānurūpaṁ vā anapaloketvā punappunaṁ piyabhaṇanameva. Cāṭukamyatāti
  nīcavuttitā, attānaṁ heṭṭhato ṭhapetvā vattanaṁ. Muggasūpyatāti muggasūpasadisatā.
  Yathā hi muggesu paccamānesu kocideva na paccati, avasesā paccanti, evaṁ yassa

  *  *  *  *  *  *
  Footnote: 1 Ma. āgatāttha 2 cha. uddīpanāti
  3 chaṂa. tāya āgatāya tatreko 4 chaṂa. pucchi
-------------------------------------------------
[page 523]
  Puggalassa vacane kiñcideva saccaṁ hoti, sesaṁ alikaṁ, ayaṁ puggalo muggasūpyoti
  vuccati, tassa bhāvo muggasūpyatā. Pāribhaṭyatāti pāribhaṭyabhāvo. Yo hi kuladārake
  dhātī viya aṅkena vā khandhena vā paribhaṭati, dhāretīti attho, tassa paribhaṭassa
  kammaṁ pāribhaṭyaṁ, pāribhaṭyassa bhāvo pāribhaṭyatāti.
      [863] Nemittikatāniddese nimittanti yaṅkiñci paresaṁ paccayadānasaññojanakaṁ
  kāyavacīkammaṁ. Nimittakammanti nimittassa karaṇakosallaṁ.
      Tatridaṁ vatthu:- eko kira piṇḍapātiko upaṭṭhākakammārassa gehadvāraṁ
  gantvā "kiṁ bhante"ti pucchito cīvarantarena hatthaṁ nīharitvā vāsipaharaṇākāraṁ
  akāsi. Kammāro "sallakkhitaṁ me bhante"ti vāsiṁ katvā adāsi. Obhāsoti
  paccayapaṭisaṁyuttā kathā. Obhāsakammanti vacchakapālake disvā "kiṁ ime vacchā
  khīragovacchā takkagovacchā"ti pucchitvā "khīragovacchā bhante"ti vutte "na
  khīragovacchā, yadi khīragovacchā siyuṁ, bhikkhūpi khīraṁ labheyyun"ti evamādinā nayena
  tesaṁ dārakānaṁ mātāpitūnaṁ nivedetvā khīradāpanādikaṁ obhāsakaraṇaṁ. Sāmantajappāti
  samīpaṁ katvā jappanaṁ.
      Jātakabhāṇakavatthu cettha kathetabbaṁ:- eko kira jātakabhāṇakatthero
  bhuñjitukāmo upaṭṭhāyikāya gehaṁ pavisitvā nisīdi. Sā adātukāmā "taṇḍulā
  natthī"ti bhaṇantī taṇḍule āharitukāmā viya paṭivissakagharaṁ gatā. Bhikkhu antogabbhaṁ
  pavisitvā olokento kavāṭakoṇe ucchuṁ, bhājane guḷaṁ, piṭake loṇamacchaphāle, 1-
  kumbhiyaṁ taṇḍule, ghaṭe ghataṁ disvā nikkhamitvā nisīdi. Gharaṇī "taṇḍulaṁ
  nālatthan"ti āgatā. Thero "upāsike ajja bhikkhā na sampajjissatīti paṭikacceva
  nimittaṁ addasan"ti āha. Kiṁ bhanteti. Kavāṭakoṇe nikkhittaucchuṁ viya sappaṁ
  addasaṁ, taṁ paharissāmīti olokento bhājane ṭhapitaguḷapiṇḍake viya 2- pāsāṇaṁ,

  *  *  *  *  *  *
  Footnote: 1 chaṂa. loṇamacchaphālaṁ 2 chaṂa. ṭhapitaṁ guḷapiṇḍaṁ viya
-------------------------------------------------
[page 524]
  Leḍḍukena pahaṭena sappena kataṁ piṭake nikkhittaloṇamacchaphālasadisaṁ phaṇaṁ, tassa
  taṁ leḍḍuṁ ḍaṁsitukāmassa kumbhiyā taṇḍulasadise dante, athassa kupitassa ghaṭe
  pakkhittaghatasadisaṁ mukhato nikkhamantaṁ visamissakaṁ kheḷanti. Sā "na sakkā muṇḍakaṁ
  vañcetun"ti ucchuṁ datvā odanaṁ pacitvā ghataguḷamacchehi saddhiṁ adāsīti evaṁ
  samīpaṁ katvā jappanaṁ sāmantajappāti veditabbaṁ. Parikathāti yathā taṁ labhati, tathā
  parivattetvā parivattetvā kathanaṁ.
      [864] Nippesikatāniddese akkosanāti dasahi akkosavatthūhi akkosanā. 1-
  Vambhanāti paribhavitvā kathanaṁ. Garahanāti "assaddho appasanno"tiādinā nayena
  dosāropanā. Ukkhepanāti "mā etaṁ ettha kathethā"ti vācāya ukkhipanaṁ.
  Sabbatobhāgena savatthukaṁ sahetkaṁ katvā ukkhepanā samukkhepanā. Athavā adentaṁ
  disvā "aho dānapatī"ti evaṁ ukkhipanaṁ ukkhepanā. Mahādānapatīti evaṁ suṭṭhu
  ukkhepanā samukkhepanā. Khipanāti "kiṁ imassa jīvitaṁ bījabhojino"ti evaṁ upphaṇḍanā.
  2- Saṅkhipanāti "kiṁ imaṁ adāyakoti bhaṇatha, yo niccakālaṁ sabbesampi natthīti vacanaṁ
  detī"ti evaṁ suṭṭhutaraṁ upphaṇḍanā. Pāpanāti adāyakattassa avaṇṇassa vā
  pāpanaṁ. Sabbatobhāgena pāpanā sampāpanā, avaṇṇahārikāti "evaṁ me
  avaṇṇabhayāpi dassatī"ti gehato gehaṁ gāmato gāmaṁ janapadato janapadaṁ
  avaṇṇaharaṇaṁ. Parapiṭṭhimaṁsikatāti purato madhuraṁ bhaṇitvā parammukhe avaṇṇabhāsitā.
  Esā hi abhimukhaṁ oloketuṁ asakkontassa parammukhānaṁ piṭṭhimaṁsakhādanaṁ viya hoti.
  Tasmā parapiṭṭhimaṁsikatāti vuttā. Ayaṁ vuccati nippesikatāti ayaṁ yasmā veḷupesikā
  viya abbhaṅgaṁ parassa guṇaṁ nippeseti nipuñchati, yasmā vā gandhajātaṁ piṁsitvā 3-
  gandhamagganā viya paraguṇe nippiṁsitvā vicuṇṇetvā esā lābhamagganā hoti,
  tasmā nippesikatāti vuccatīti.

  *  *  *  *  *  *
  Footnote: 1 chaṂa. akkosanaṁ 2 chaṂa. uppaṇḍanā 3 chaṂa. nipisitvā
-------------------------------------------------
[page 525]
      [865] Lābhena lābhaṁ nijigiṁsanatāniddese nijigiṁsanāti magganā. Ito
  laddhanti imamhā gehā laddhaṁ. Amutrāti amukamhi gehe. Eṭṭhīti icchanā.
  Gaveṭṭhīti magganā. Pariyeṭṭhīti punappunaṁ magganā. Ādito paṭṭhāya laddhaṁ laddhaṁ
  bhikkhaṁ tatra tatra kuladārakānaṁ datvā ante khīrayāguṁ labhitvā gatabhikkhuvatthu
  cettha kathetabbaṁ. Esanātiādīni eṭṭhītiādīnaṁ vevacanāni. Tasmā eṭṭhīti
  esanā, gaveṭṭhīti gavesanā, pariyeṭṭhīti pariyesanā iccevamettha yojanā veditabbā.
      [866] Seyyamānaniddese jātiyāti khattiyabhāvādijātisampattiyā. Gottenāti
  gotamagottādinā uttamagottena. 1- Kolaputtiyenāti mahākulabhāvena.
  Vaṇṇapokkharatāyāti vaṇṇasampannasarīratāya. Sarīrañhi pokkharanti vuccati, tassa
  vaṇṇasampattiyā abhirūpabhāvenāti attho. Dhanenātiādīni uttānatthāneva. Mānaṁ
  jappetīti etesu yena kenaci vatthunā "seyyohamasmī"ti mānaṁ pavatteti karoti.
       [867] Sadisamānaniddese mānaṁ jappetīti etesuyeva yena kenaci
  vatthunā "sadisohamasmī"ti mānaṁ pavatteti. Ayamettha atthato viseso, pāliyaṁ pana
  nānākaraṇaṁ natthi.
      [868] Hīnamānaniddese omānaṁ jappetīti heṭṭhā mānaṁ pavatteti. Omānoti
  lāmako heṭṭhā māno. Omaññanā omaññitattanti ākārabhāvaniddesā. 2-
  Hīḷanāti jātiādīhi attajigucchanā. Ohīḷanāti atirekato hīḷanā. Ohīḷitattanti
  tasseva bhāvaniddeso. Attuññāti attānaṁ hīnaṁ katvā jānanā. Attāvaññāti
  attānaṁ avajānanā. Attaparibhavoti jātiādisampattināmameva jātāti attānaṁ
  paribhavitvā maññanā. Evamime tayo mānā puggalaṁ anissāya jātiādivatthuvaseneva
  kathitā. Tesu ekeko tiṇṇampi seyyasadisahīnānaṁ uppajjati. Tattha

  *  *  *  *  *  *
  Footnote: 1 chaṂa. ukkaṭṭhagottena 2 chaṂa. ākārabhāvaniddeso
-------------------------------------------------
[page 526]
  "seyyohamasmī"ti Māno seyyasseva yāthāvamāno, sesānaṁ ayāthāvamāno.
  Sadisohamasmī"ti māno sadisasseva yāthāvamāno, sesānaṁ ayāthāvamāno.
  "hīnohamasmī"ti Māno hīnasseva yāthāvamāno, sesānaṁ ayāthāvamāno.
      [869] Tattha katamo seyyassa seyyohamasmītiādayo pana nava mānā
  puggalaṁ nissāya kathitā. Tesu tayo tayo ekekassa uppajjanti. Tattha dahatīti
  ṭhapeti. Taṁ nissāyāti taṁ seyyato dahanaṁ nissāya. Ettha pana seyyassa
  seyyohamasmīti māno rājūnañceva pabbajitānañca uppajjati. Rājā hi "raṭṭhena
  vā dhanena vā vāhanehi vā ko mayā sadiso atthī"ti etaṁ mānaṁ karoti.
  Pabbajitopi "sīladhutaṅgādīhi ko mayā sadiso atthī"ti etaṁ mānaṁ karoti.
      [870] Seyyassa sadisohamasmīti mānopi etesaṁeva uppajjati. Rājā
  hi "raṭṭhena vā dhanena vā vāhanehi vā aññehi rājūhi saddhiṁ mayhaṁ
  kinnānākaraṇan"ti etaṁ mānaṁ karoti. Pabbajitopi "sīladhutaṅgādīhi aññena
  bhikkhunā saddhiṁ mayhaṁ kinnānākaraṇan"ti etaṁ mānaṁ karoti.
      [871] Seyyassa hīnohamasmīti mānopi etesaṁyeva uppajjati. Yassa hi
  rañño raṭṭhaṁ vā dhanaṁ vā vāhanādīni 1- vā sampannāni na honti, so
  "mayhaṁ rājāti vohārasukhamattameva, kiṁ rājā nāma ahan"ti etaṁ mānaṁ karoti.
  Pabbajitopi appalābhasakkāro "ahaṁ dhammakathiko, bahussuto, mahātheroti kathāmattameva,
  kiṁ dhammakathiko nāmāhaṁ, kiṁ bahussuto nāmāhaṁ, kiṁ mahāthero nāmāhaṁ, yassa me
  lābhasakkāro natthī"ti etaṁ mānaṁ karoti.
      [872] Sadisassa seyyohamasmīti mānādayo amaccādīnaṁ uppajjanti.
  Amacco hi raṭṭhiyā vā "bhogayānavāhanādīhi ko mayā sadiso añño rājapuriso

  *  *  *  *  *  *
  Footnote: 1 chaṂa. vāhanāni
-------------------------------------------------
[page 527]
  Atthī"ti vā "mayhaṁ aññehi saddhiṁ kinnānākaraṇan"ti vā "amaccoti nāmamattameva
  mayhaṁ, ghāsacchādanamattampi me natthi, kiṁ amacco nāmāhan"ti vā ete māne
  karoti.
      [875] Hīnassa seyyohamasmīti mānādayo dāsādīnaṁ uppajjanti.
  Dāso hi "mātito vā pitito vā ko mayā sadiso añño dāso nāma atthi,
  aññe jīvituṁ asakkontā kucchihetu dāsā nāma jātā, ahaṁ pana paveṇiāgatattā
  seyyo"ti vā "paveṇiāgatabhāvena ubhatosuddhikadāsattena asukadāsena
  nāma saddhiṁ kiṁ mayhaṁ nānākaraṇan"ti vā "kucchivasenāhaṁ dāsabyaṁ upagato,
  mātāpitukoṭiyā pana me dāsaṭṭhānaṁ natthi, kiṁ dāso nāmāhan"ti vā ete
  māne karoti. Yathā pana dāso, evaṁ pukkusacaṇḍālādayopi ete māne
  karontiyeva.
      Ettha ca seyyassa seyyohamasmīti uppannamānova yāthāvamāno, itare
  dve ayāthāvamānā. Tathā sadisassa sadisohamasmīti, hīnassa hīnohamasmīti
  uppannamānova yāthāvamāno, itare dve ayāthāvamānā. Tattha yāthāvamānā
  arahattamaggavajjhā, ayāthāvamānā sotāpattimaggavajjhā.
      [878] Evaṁ savatthuke māne kathetvā idāni avatthukaṁ nibbattitamānameva
  dassetuṁ tattha katamo mānotiādi vuttaṁ.
      [879] Atimānaniddese seyyādivasena puggalaṁ anāmasitvā jātiādivatthuvaseneva
  niddiṭṭho. Tattha atimaññatīti jātiādīhi mayā sadiso natthīti atikkamitvā maññati.
      [880] Mānātimānaniddese yo evarūpoti yo eso "ayaṁ pubbe
  mayā sadiso, idāni ahaṁ seṭṭho, ayaṁ hīnataro"ti uppanno māno, ayaṁ
-------------------------------------------------
[page 528]
  Bhārātibhāro viya purimaṁ sadisamānaṁ upādāya mānātimāno nāmāti dassetuṁ
  evamāha.
      [881] Omānaniddeso hīnamānaniddesasadisoyeva. Veneyyavasena pana
  so hīnohamasmīti māno nāma vutto, ayaṁ omāno nāMa. Apicettha "tvaṁ
  jātimā, kākajāti viya te jāti, tvaṁ gottavā, caṇḍālagottaṁ viya te gottaṁ,
  tuyhaṁ saro atthi, kākassaro viya te saro"ti evaṁ attānaṁ heṭṭhā katvā
  pavattanavasena ayaṁ omānoti veditabbo.
      [882] Adhimānaniddese appatte pattasaññitāti cattāri saccāni
  appatvā pattasaññitā. 1- Akateti catūhi maggehi kattabbakicce akateyeva.
  Anadhigateti catusaccadhamme anadhigate. Asacchikateti arahattena apaccakkhakate.
  Ayaṁ vuccati adhimānoti ayaṁ adhigatamāno nāma vuccati.
      Ayaṁ pana kassa uppajjati, kassa na uppajjatīti? ariyasāvakassa tāva
  Na uppajjati. So hi maggaphalanibbānapahīnakilesāvasiṭṭhakilesapaccavekkhaṇeneva
  sañjātasomanasso ariyaguṇapaṭivedhe nikkaṅkho, tasmā sotāpannādīnaṁ "ahaṁ
  sakadāgāmī"tiādivasena māno na uppajjati, dussīlassāpi na uppajjati. So hi
  ariyaguṇādhigame nirāsova, sīlavatopi pariccattakammaṭṭhānassa niddārāmatādimanuyuttassa
  na uppajjati.
      Parisuddhasīlassa pana kammaṭṭhāne appamattassa nāmarūpaṁ vavatthapetvā
  paccayapariggahena vitiṇṇakaṅkhassa tilakkhaṇaṁ āropetvā saṅkhāre sammasantassa
  āraddhavipassakassa uppajjati, uppanne ca suddhasamathalābhī vā suddhavipassanālābhī
  vā antarā ṭhapeti. So hi dasapi vīsampi tiṁsampi vassāni kilesasamudācāraṁ
  apassanto "ahaṁ sotāpanno"ti vā "sakadāgāmī"ti vā "anāgāmī"ti vā

  *  *  *  *  *  *
  Footnote: 1 chaṂa. pattasaññitāya
-------------------------------------------------
[page 529]
  Maññati, samathavipassanālābhī pana arahatteyeva ṭhapeti. Tassa hi samādhibalena
  kilesā vikkhambhitā, vipassanābalena saṅkhārā supariggahitā, tasmā saṭṭhīpi vassāni
  asītipi vassāni vassasatampi kilesā na samudācaranti, khīṇāsavasseva cittacāro
  hoti. So evaṁ dīgharattaṁ kilesasamudācāraṁ apassanto antarā aṭṭhatvāva
  "arahā ahan"ti maññati uccatalaṅkavāsī 1- mahānāgatthero viya haṅkanakavāsī
  mahādattatthero viya cittalapabbate niṅkapoṇṇapadhānagharavāsī 2- cūḷasumatthero
  viya ca.
      Tatridaṁ ekavatthuparidīpanaṁ:- talaṅgaravāsī dhammadinnatthero kira nāma eko
  pabhinnapaṭisambhido mahākhīṇāsavo mahato bhikkhusaṁghassa ovādadāyako ahosi,
  so ekadivasaṁ attano divāṭṭhāne nisīditvā "kinnu kho amhākaṁ ācariyassa
  uccatalaṅkavāsīmahānāgattherassa samaṇakiccaṁ matthakaṁ pattaṁ, 3- no"ti āvajjento
  puthujjanabhāvamevassa disvā "mayi agacchante puthujjanakālakiriyameva karissatī"ti
  ca ñatvā iddhiyā vehāsaṁ uppatitvā divāṭṭhāne nisinnassa therassa samīpe
  otaritvā 4- vanditvā vattaṁ dassetvā ekamantaṁ nisīdi. "kiṁ Āvuso dhammadinna
  akāle āgatosī"ti ca vutto "pañhaṁ bhante pucchituṁ āgatomhī"ti āha.
      Tato "pucchāvuso jānamānā kathessāmā"ti vutte 5- pañhāsahassaṁ
  pucchi. Thero pucchitapucchitaṁ pañhaṁ asajjamānova kathesi. Tato "atitikkhaṁ vo
  bhante ñāṇaṁ, kadā tumhehi ayaṁ dhammo adhigato"ti vutte 5- "ito saṭṭhivassakāle
  āvuso"ti āha. Samādhimpi bhante valañjethāti. Nayidaṁ āvuso bhāriyanti.
  Tenahi bhante ekaṁ hatthiṁ māpethāti. Thero sabbasetaṁ hatthiṁ māpesi. Idāni bhante
  yathā ayaṁ hatthī añcitakaṇṇo pasāritanaṅguṭṭho soṇḍaṁ mukhe pakkhipitvā bheravaṁ

  *  *  *  *  *  *
  Footnote: 1 Sī. uccamālikavāsī 2 Sī. poṇṇaka..... 3 chaṂa. patto
  4 chaṂa. orohitvā 5 chaṂa. vutto
-------------------------------------------------
[page 530]
  Koñcanādaṁ karonto tumhākaṁ abhimukho āgacchati, tathā naṁ karothāti. Thero
  tathā katvā vegena āgacchato hatthissa bheravaṁ ākāraṁ disvā uṭṭhāya
  palāyitumāraddho. Tamenaṁ khīṇāsavatthero hatthaṁ pasāretvā cīvarakaṇṇe gahetvā
  "bhante khīṇāsavassa sārajjaṁ nāma hotī"ti āha. So tasmiṁ kāle attano
  puthujjanabhāvaṁ ñatvā "avassayo me āvuso dhammadinna hohī"ti vatvā
  pādamūle ukkuṭikaṁ nisīdi. "bhante Tumhākaṁ avassayo bhavissāmiccevāhaṁ āgato,
  mā cintayitthā"ti kammaṭṭhānaṁ kathesi. Thero kammaṭṭhānaṁ gahetvā caṅkamaṁ
  āruyha tatiye padavāre aggaphalaṁ arahattaṁ pāpuṇi. Thero kira dosacarito
  ahosi.
      [883] Asmimānaniddese rūpaṁ 1- asmīti mānoti ahaṁ rūpanti uppannamāno.
  Chandoti mānaṁ anugatacchandova. Tathā anusayo. Vedanādīsupi eseva nayo.
      [884] Micchāmānaniddese pāpakena vā kammāyatanenātiādīsu pāpakaṁ kammāyatanaṁ nāma
  kevaṭṭamacchabandhanesādānaṁ 2- kammaṁ. Pāpakaṁ sippāyatanaṁ nāma macchajālakhipanakumīnakaraṇesu
  ceva pāsaoḍḍanasūlāropanādīsu ca chekatā. Pāpakaṁ vijjāṭṭhānaṁ nāma yā kāci
  parūpaghātavijjā. Pāpakaṁ sutaṁ nāma bhāratayuddhasītāharaṇādipaṭisaṁyuttaṁ. Pāpakaṁ paṭibhāṇaṁ
  nāma dubbhāsitayuttaṁ kābbanāṭakavilappanādipaṭibhāṇaṁ. 3- Pāpakaṁ sīlaṁ nāma ajasīlaṁ
  gosīlaṁ. Vatampi ajavatagovatameva. Pāpikā diṭṭhi pana dvāsaṭṭhiyā diṭṭhigatesu yā kāci
  diṭṭhi.
      [885] Ñātivitakkaniddesādīsu "mayhaṁ ñātayo sukhajīvino sampattiyuttā"ti
  evaṁ pañcakāmaguṇasannissitena gehasitapemena ñātake ārabbha uppannavitakkova
  ñātivitakko nāMa. "khayaṅgatā Vayaṅgatā saddhā pasannā"ti evaṁ pavatto pana
  ñātivitakko nāma na hoti.

  *  *  *  *  *  *
  Footnote: 1 ka. rūpe 2 chaṂa.....ṇesādādīnaṁ 3 chaṂa. kappanāṭaka.....
-------------------------------------------------
[page 531]
      [886] "amhākaṁ Janapado subhikkho sampannasasso"ti tuṭṭhamānassa
  gehasitapemavaseneva uppannavitakko janapadavitakko nāMa. "amhākaṁ Janapade
  manussā saddhā pasannā khayaṅgatā vayaṅgatā"ti evaṁ pavatto pana janapadavitakko
  nāma na hoti.
      [887] Amaratthāya vitakko, amaro vā vitakkoti amaravitakko. Tattha
  ukkuṭikappadhānādīhi dukkhe nijjiṇṇe samparāye attā sukhī hoti amaroti
  dukkarakārikaṁ karontassa tāya dukkarakārikāya paṭisaṁyutto vitakko amaratthāya
  vitakko nāMa. Diṭṭhigatiko pana sassataṁ vadesītiādīni puṭṭho "evantipi me
  no, tathātipi me no, aññathātipi me no, notipi me no, no notipi me
  no"ti 1- vikkhepaṁ āpajjati, tassa so diṭṭhigatapaṭisaṁyutto vitakko. Yathā amaro
  nāma maccho udake gahetvā māretuṁ na sakkā, ito cito ca dhāvati, gāhaṁ
  na gacchati, evameva ekasmiṁ pakkhe asaṇṭhahanato na maratīti amaro nāma
  hoti. Taṁ duvidhampi ekato katvā ayaṁ vuccati amaravitakkoti vuttaṁ.
      [888] Parānuddayatāpaṭisaṁyuttoti anuddayatāpaṭirūpakena gehasitapemena
  paṭisaṁyutto. Sahanandītiādīsu upaṭṭhākesu nandantesu socantesu ca tehi
  saddhiṁ diguṇaṁ nandati, diguṇaṁ socati, tesu sukhitesu dviguṇaṁ sukhito hoti,
  dukkhitesu dviguṇaṁ dukkhito hoti. Uppannesu kiccakaraṇīyesūti tesu mahantesu
  vā khuddakesu vā kammesu uppannesu. Attanā vā yogaṁ āpajjatīti tāni
  tāni kiccāni sādhento paññattiṁ vītikkamati, sallekhaṁ kopeti. Yo tatthāti
  yo tasmiṁ saṁsaṭṭhavihāre tasmiṁ vā yogāpajjane gehasito vitakko, ayaṁ
  parānuddayatāpaṭisaṁyutto vitakko nāMa.

  *  *  *  *  *  *
  Footnote: 1 dī.Sī. 9/64/27
-------------------------------------------------
[page 532]
      [889] Lābhasakkārasilokapaṭisaṁyuttoti cīvarādilābhena ceva sakkārena
  ca kittisaddena ca saddhiṁ ārammaṇakaraṇavasena paṭisaṁyutto.
      [890] Anavaññattipaṭisaṁyuttoti "aho vata maṁ pare na avajāneyyuṁ,
  na pothetvā viheṭhetvā katheyyun"ti evaṁ anavaññātabhāvapatthanāya 1- saddhiṁ
  uppannavitakko. 2- Yo tattha gehasitoti yo tasmiṁ "mā maṁ pare avajāniṁsū"ti
  uppanne citte pañcakāmaguṇasaṅkhātagehanissito hutvā uppannavitakko. Sesaṁ
  sabbattha pākaṭamevāti.
                       Ekakaniddesavaṇṇanā niṭṭhitā.
                            -----------
                          2. Dukaniddesavaṇṇanā
      [891] Dukesu kodhaniddesādayo heṭṭhā vuttanayeneva veditabbā.
  Heṭṭhā anāgatesu pana upanāhaniddesādīsu pubbakālaṁ kodhaṁ upanayhatīti
  aparakālakodho upanāho nāMa. Upanayhanākāro upanayhanā. Upanayhitassa
  bhāvo upanayhitattaṁ. Aṭṭhapanāti paṭhamuppannassa anantaraṭṭhapanā mariyādaṭṭhapanā
  vā. Ṭhapanāti pakatiṭhapanā. Saṇṭhapanāti sabbatobhāgena punappunaṁ āghātaṭṭhapanā.
  Anusaṁsandanāti paṭhamuppannena kodhena saddhiṁ antaraṁ adassetvā ekībhāvakaraṇaṁ. 3-
  Anuppabandhanāti purimena saddhiṁ pacchimassa ghaṭanā. Daḷhīkammanti thirakaraṇaṁ.
  Ayaṁ vuccatīti ayaṁ upanaddhanalakkhaṇo veraṁ appaṭinissajjanaraso upanāhoti
  vuccati, yena samannāgato puggalo veraṁ nissajjituṁ na sakkoti, "evaṁ nāma
  maṁ esa vattuṁ ananucchaviko"ti aparāparaṁ anubandhati, ādittapūtialātaṁ viya
  jalateva, dhoviyamānaṁ acchacammaṁ viya vasātelamakkhitapilotikā viya ca na parisujjhati.

  *  *  *  *  *  *
  Footnote: 1 Ma. anavaññattibhāvapatthanāya 2 chaṂa. uppajjanavitakko
  3 chaṂa. ekībhāvakaraṇā
-------------------------------------------------
[page 533]
      [892] Makkhanabhāvavasena makkho, paraguṇamakkhanāya pavattentopi attano
  kārakaṁ 1- gūthapaharaṇakaṁ gūtho viya paṭhamataraṁ makkhetīti attho. Tato parā dve
  ākārabhāvaniddesā. Niṭṭhurabhāvo niṭṭhuriyaṁ, "taṁ nissāya ettakampi natthī"ti
  kheḷapātananti attho. Niṭṭhuriyakammanti niṭṭhuriyakaraṇaṁ. Gahaṭṭho vā hi gahaṭṭhaṁ
  bhikkhu vā bhikkhuṁ nissāya vasanto appamattakeneva kujjhitvā "taṁ nissāya
  ettakampi natthī"ti kheḷaṁ pātetvā pādena maddanto viya niṭṭhuriyaṁ nāma
  karoti, tassa taṁ kammaṁ niṭṭhuriyakammanti vuccati. Lakkhaṇādito panesa
  paraguṇamakkhanalakkhaṇo makkho, tesaṁ vināsanaraso, parena sukatānaṁ kiriyānaṁ
  avacchādanapaccupaṭṭhāno.
      Palāsatīti palāso, parassa guṇe dassetvā attano guṇehi samaṁ karotīti
  attho. Palāsassa āyanā palāsāyanā. Palāso ca so attano jayāharaṇato
  āhāro cāti palāsāhāro. Vivādaṭṭhānanti vivādakāraṇaṁ. Yugaggāhoti samadhuraggahaṇaṁ.
  Appaṭinissaggoti attanā gahitassa appaṭinissajjanaṁ. Lakkhaṇādito panesa
  yugaggāhalakkhaṇo palāso, paraguṇehi attano guṇānaṁ samakaraṇaraso, paresaṁ
  guṇappamāṇena upaṭṭhānapaccupaṭṭhāno. Palāsī hi puggalo dutiyassa dhuraṁ na
  deti, samaṁ pasāretvā tiṭṭhati. Sākacchamaṇḍale aññena bhikkhunā bahūsu suttesu
  ca kāraṇesu ca ābhatesupi "tava ca mama ca vāde kinnāma nānākaraṇaṁ, nanu
  majjhe bhinnaṁ suvaṇṇaṁ viya ekasadisameva amhākaṁ vacanan"ti samaṁ pasāretvā 2-
  vadati. Issāmacchariyaniddesā vuttatthāeva.
      [894] Māyāniddese vācaṁ bhāsatīti jānaṁyeva "paṇṇattiṁ vītikkamantā
  bhikkhū bhāriyaṁ karonti, amhākaṁ pana vītikkamaṭṭhānaṁ nāma natthī"ti upasanto

  *  *  *  *  *  *
  Footnote: 1 chaṂa. kāraṇaṁ 2 chaṂa. "samaṁ pasāretvā"ti pāṭho na dissati
-------------------------------------------------
[page 534]
  Viya bhāsati. Kāyena parakkamatīti "mayā kataṁ idaṁ pāpakammaṁ mā keci jāniṁsū"ti
  kāyena vattaṁ karoti. Vijjamānadosapaṭicchādanato cakkhumohanamāyā viyāti māyā.
  Māyāvino bhāvo māyāvitā. Katvā pāpaṁ puna paṭicchādanato aticca āsaranti
  etāya sattāti accāsaRā. Kāyavācākiriyā hi aññathā dassanato vañcetīti
  vañcanā. Etāya sattā nikarontīti nikati, micchā karontīti attho. "nāhaṁ
  Evaṁ karomī"ti pāpānaṁ vikkhipanato vikiraṇā. "nāhaṁ Evaṁ karomī"ti parivajjanato
  pariharaṇā. Kāyādīhi saṁvaraṇato gūhanā. Sabbatobhāgena gūhanā parigūhanā.
  Tiṇapaṇṇehi viya gūthaṁ kāyavacīkammehi pāpaṁ chādetīti chādanā. Sabbatobhāgena
  chādanā paṭicchādanā. Na uttānaṁ katvā dassetīti anuttānīkammaṁ. Na pākaṭaṁ
  katvā dassetīti anāvikammaṁ. Suṭṭhu chādanā vocchādanā. Katapaṭicchādanavasena
  punapi pāpassa karaṇato pāpakiriyā. Ayaṁ vuccatīti ayaṁ katapaṭicchādanalakkhaṇā
  māyā nāma vuccati, yāya samannāgato puggalo bhasmāpaṭicchanno viya aṅgāro
  udakapaṭicchanno viya khāṇu pilotikāpaliveṭhitaṁ ca satthaṁ hoti.
      Sātheyyaniddese sathoti asantaguṇaparidīpanato na sammā bhāsitā. Sabbatobhāgena satho
  parisatho. Yaṁ tatthāti yaṁ tasmiṁ puggale. Sathanti asantaguṇadīpanaṁ kerāṭiyaṁ. Sathatāti
  sathākāro. Kakkhaḷatāti padumanāḷissa viya aparāmasanakkhamo kharapharusabhāvo. Kakkhaḷiyantipi
   tasseva vevacanaṁ. Parikkhattatā pārikkhattiyanti padadvayena nikhaṇitvā ṭhapitaṁ viya
  daḷhakerāṭiyaṁ vuttaṁ. Idaṁ vuccatīti idaṁ attano avijjamānaguṇappakāsanalakkhaṇaṁ
  sātheyyaṁ nāma vuccati, yena samannāgatassa puggalassa kucchiṁ vā piṭṭhiṁ vā
  jānituṁ na sakkā.
              Vāmena sūkaro hoti dakkhiṇena ajāmigo
              sarena nelako hoti visāṇena jaraggavoti
  evaṁ vuttayakkhasūkarasadiso hoti. Avijjādiniddesā vuttatthāeva.
-------------------------------------------------
[page 535]
      [902] Anajjavanidadese anajjavoti anujutākāro. Anajjavabhāvo
  anajjavatā. Jimhatāti candavaṅkatā. Vaṅkatāti gomuttavaṅkatā. Kuṭilatāti
  naṅgalakoṭivaṅkatā. Sabbehipi imehi padehi kāyavacīcittavaṅkatāva kathitā.
      Amaddavaniddese na mudubhāvo amudutā. Amaddavākāro amaddavatā.
  Kakkhaḷabhāvo kakkhaḷiyaṁ. Maddavakarassa sinehassa abhāvato pharusabhāvo phārusiyaṁ.
  Anīcavuttitāya ujukameva ṭhitacittabhāvo ujucittatā. Puna amudutāgahaṇaṁ tassā
  visesanatthaṁ "amudutāsaṅkhātā ujucittatā, na ajjavasaṅkhātā ujucittatā"ti.
      [903] Akkhantiniddesādayo khantiniddesādipaṭipakkhato veditabbā.
      [908] Saññojananiddese ajjhattanti kāmabhavo. Bahiddhāti rūpārūpabhavo.
  Kiñcāpi hi sattā kāmabhave appaṁ kālaṁ vasanti kappassa catutthameva koṭṭhāsaṁ,
  itaresu tīsu koṭṭhāsesu kāmabhavo suñño hoti tuccho, rūpārūpabhave bahukālaṁ
  vasanti, tathāpi tesaṁ yasmā kāmabhave cutipaṭisandhiyo bahukā honti, appā
  rūpārūpabhavesu. Yattha ca cutipaṭisandhiyo bahukā, tattha ālayopi patthanāpi
  abhilāsopi bahu hoti. Yattha appā, tattha apPo. Tasmā kāmabhavo ajjhattaṁ
  nāma jāto. Rūpārūpabhavā bahiddhā nāMa. Iti ajjhattasaṅkhāte kāmabhave
  bandhanaṁ ajjhattasaññojanaṁ nāma, bahiddhāsaṅkhātesu rūpārūpabhavesu bandhanaṁ
  bahiddhāsaññojanaṁ nāMa. Tattha ekekaṁ pañcapañcavidhaṁ hoti. Tena vuttaṁ
  "pañcorambhāgiyāni pañcuddhambhāgiyānī"ti. Tatrāyaṁ vacanattho:- oraṁ vuccati
  kāmadhātu, tattha upapattinipphādanato taṁ oraṁ bhajantīti orambhāgiyāni. Uddhaṁ
  vuccati rūpārūpadhātu, tattha upapattinipphādanato taṁ uddhaṁ bhajantīti
  uddhambhāgiyānīti.
                        Dukaniddesavaṇṇanā niṭṭhitā.
                           ------------
-------------------------------------------------
[page 536]
                          3. Tikaniddesavaṇṇanā
      [909] Tikaniddese tīhi akusalamūlehi tivaṭṭamūlasamudācāro kathito,
  akusalavitakkādīsu vitakkanavasena vitakko, sañjānanavasena saññā, sabhāvaṭṭhena
  dhātūti veditabbā. Duccaritaniddese paṭhamanayo kammapathavasena vibhatto, dutiyo
  sabbasaṅgāhikakammavasena, tatiyo nibbattitacetanāvaseneva.
      [914] Āsavaniddese suttantapariyāyena tayova āsavā kathitā.
      [919] Esanāniddese saṅkhepato tattha katamā kāmesanātiādinā
  nayena vutto kāmagavesanarāgo kāmesanā. Yo bhavesu bhavacchandotiādinā nayena
  vutto bhavagavesanarāgo bhavesanā. Sassato lokotiādinā nayena vuttā
  diṭṭhigatikasammatassa brahmacariyassa gavesanā diṭṭhi brahmacariyesanāti veditabbā.
  Yasmā ca na kevalaṁ rāgadiṭṭhiyoeva esanā, tadekaṭṭhaṁ pana kammampi esanāyeva.
  Tasmā taṁ dassetuṁ dutiyanayo vibhatto. Tattha tadekaṭṭhanti sampayuttekaṭṭhaṁ
  veditabbaṁ. Tattha kāmarāgekaṭṭhaṁ kāmāvacarasattānameva pavattati, bhavarāgekaṭṭhaṁ pana
  mahābrahmānaṁ. Samāpattito vuṭṭhāya caṅkamantānaṁ jhānaṅgānaṁ assādanakāle
   akusalaṁ kāyakammaṁ hoti, "aho sukhaṁ aho sukhan"ti vācaṁ bhinditvā assādanakāle
  vacīkammaṁ, kāyaṅgavācaṅgāni acopetvā manasāva assādanakāle manokammaṁ.
  Antaggāhikadiṭṭhivasena pana sabbesampi diṭṭhigatikānaṁ caṅkamanādivasena tāni
  hontiyeva.
      [920] Vidhāniddese "kathaṁvidhaṁ sīlavantaṁ vadanti, kathaṁvidhaṁ paññavantaṁ
  vadantī"tiādīsu 1- ākārasaṇṭhānaṁ vidhā nāMa. "ekavidhena Ñāṇavatthū"tiādīsu 2-
  koṭṭhāso. "vidhāsu Na vikampatī"tiādīsu 3- māno. Idhāpi mānova vidhā nāMa.

  *  *  *  *  *  *
  Footnote: 1 saṁ.sa. 15/95/61 2 abhi. 35/751/377 3 khuṭhera. 26/1079/404
-------------------------------------------------
[page 537]
  So hi seyyādivasena vidahanato vidhāti vuccati, ṭhapanaṭṭhena vā vidhā. Tasmā
  "seyyo ahan"ti 1- evamuppannā mānavidhā mānaṭhapanā seyyohamasmīti vidhāti
  veditabbā. Sesapadadvayesupi eseva nayo.
      [921] Bhayaniddese jātiṁ paṭicca bhayanti jātipaccayā uppannabhayaṁ.
  Bhayānakanti ākāraniddeso. Chambhitattanti bhayavasena gattacalanaṁ. Lomahaṁsoti
  lomānaṁ haṁsanaṁ uddhaggabhāvo. Iminā padadvayena kiccato bhayaṁ dassetvā puna
  cetaso utrāsoti sabhāvato dassitaṁ.
     [922] Tamaniddese vicikicchāsīsena avijjā kathitā. "tamandhakāro
  Sammoho, avijjogho mahabbhayo"ti vacanato hi avijjā tamo nāMa. Tiṇṇaṁ pana
  addhānaṁ vasena desanāsukhatāya vicikicchāsīsena desanā katā. Tattha "kinnu kho
  ahaṁ atīte khattiyo ahosiṁ, udāhu brāhamṇo, vesso, suddo, kāḷo,
  odāto, rasso, dīgho"ti kaṅkhanto atītaṁ addhānaṁ ārabbha kaṅkhati nāMa.
  "kinnu Kho ahaṁ anāgate khattiyo bhavissāmi, udāhu brāhamṇo, vesso
  .pe. Dīgho"ti kaṅkhanto anāgataṁ addhānaṁ ārabbha kaṅkhati nāMa. "kinnu Kho
  ahaṁ etarahi khattiyo, udāhu brāhmaṇo, vesso, suddo, kiṁ vā ahaṁ rūpaṁ,
  udāhu vedanā, saññā, saṅkhārā, viññāṇan"ti kaṅkhanto paccuppannaṁ addhānaṁ
  ārabbha kaṅkhati nāMa.
      Tattha kiñcāpi khattiyo vā attano khattiyabhāvaṁ .pe. Suddo vā
  suddabhāvaṁ ajānanako nāma natthi, jīvaladdhiko pana sabbo 2- khattiyajīvādīnaṁ
  vaṇṇādibhedaṁ sutvā "kīdiso nu kho amhākaṁ abbhantare jīvo, kinnu kho
  nīlako, udāhu pītako, lohitako, odāto, caturaṁso, chaḷaṁso, aṭṭhaṁso"ti kaṅkhanto
  evaṁ kaṅkhati nāMa.

  *  *  *  *  *  *
  Footnote: 1 chaṂa. seyyohamasmīti 2 chaṂa. satto
-------------------------------------------------
[page 538]
      [923] Titthāyatanānīti titthabhūtāni āyatanāni, titthiyānaṁ vā āyatanāni.
  Tattha titthaṁ nāma dvāsaṭṭhī diṭṭhiyo. Titthiyā nāma yesaṁ tā diṭṭhiyo
  ruccanti khamanti. Āyatanaṭṭho heṭṭhā vuttoyeva. Tattha yasmā sabbepi diṭṭhigatikā
  sañjāyamānā imesuyeva tīsu ṭhānesu sañjāyanti, samosaramānāpi etesuyeva
  samosaranti sannipatanti, diṭṭhigatikabhāve ca nesaṁ etāniyeva kāraṇāni, tasmā
  titthāni ca tāni sañjātānītiādinā atthena āyatanāni cāti titthāyatanāni.
  Tenevatthena titthiyānaṁ āyatanānītipi titthāyatanāni. Purisapuggaloti satto.
  Kāmañca purisotipi puggalotipi vutte sattoyeva vutto hoti, 1- ayaṁ pana
  sammatikathā nāma yo yathā jānāti, tassa tathā vuccati. Paṭisaṁvedetīti attano
  santāne uppannaṁ jānāti, paṭisaṁviditaṁ karoti anubhavati vā. Pubbe katahetūti
  pubbe katakāraṇā, pubbe katakammapaccayeneva paṭisaṁvedetīti attho. Ayaṁ
  nigaṇṭhasamayo. Evaṁvādino pana te kammavedanañca kiriyāvedanañca paṭikkhipitvā
  ekaṁ vipākavedanameva sampaṭicchanti. Pittasamuṭṭhānādīsu 2- ca aṭṭhasu ābādhesu
  satta paṭikkhipitvā aṭṭhamaṁyeva sampaṭicchanti. Diṭṭhadhammavedanīyādīsu ca tīsu
  kammesu dve paṭikkhipitvā ekaṁ aparāpariyavedanīyameva sampaṭicchanti.
  Kusalākusalavipākakiriyāsaṅkhātāsu ca catūsu cetanāsu vipākacetanaṁyeva sampaṭicchanti.
      Issaranimmānahetūti issaranimmānakāraṇā, brahmunā vā pajāpatinā
  vā issarena nimmitattā paṭisaṁvedetīti attho. Ayaṁ brāhmaṇasamayo. Ayañhi
  tesaṁ adhippāyo:- imā tisso vedanā paccuppanne attanā katamūlakena
  vā āṇattimūlakena vā pubbe katena vā ahetuappaccayā vā paṭisaṁvedetuṁ
  nāma na sakkā, issaranimmānakāraṇāeva pana imā paṭisaṁvedetīti. Evaṁvādino
  panete heṭṭhā vuttesu aṭṭhasu ābādhesu ekampi asampaṭicchitvā sabbe 3-

  *  *  *  *  *  *
  Footnote: 1 chaṂa. ayaṁ pāṭho na dissati 2 khuṃahā. 29/22/14 (syā) 3 chaṂa. sabbaṁ
-------------------------------------------------
[page 539]
  Paṭibāhanti. Tathā diṭṭhadhammavedanīyādīsupi sabbakoṭṭhāsesu ekampi asampaṭicchitvā
  sabbe paṭibāhanti.
      Ahetuappaccayāti hetuñca paccayañca vinā akāraṇeneva paṭisaṁvedetīti
  attho. Ayaṁ ājīvakasamayo. Evaṁvādino etepi heṭṭhā vuttesu kāraṇesu ca
  byādhiādīsu 1- ca ekampi asampaṭicchitvā sabbaṁ paṭikkhipanti.
      [924] Kiñcanāti palibodhā. Rāgo kiñcananti rāgo uppajjamāno
  satte bandhati palibundheti, tasmā kiñcananti vuccati. Dosamohesupi eseva
  nayo. Aṅgaṇānīti "udaṅgaṇe tattha papaṁ avindun"ti 2- āgataṭṭhāne bhūmipadeso
  aṅgaṇaṁ. "tasseva Rajassa vā aṅgaṇassa vā pahānāya vāyamatī"ti 3- āgataṭṭhāne
  yaṅkiñci malaṁ vā paṅko vā. "saṅgaṇova Samāno"ti 4- āgataṭṭhāne nānappakāro
  tibbakileso. Idhāpi tadeva kilesaṅgaṇaṁ adhippetaṁ. Teneva rāgo aṅgaṇantiādimāha.
       Malānīti malīnabhāvakaraṇāni. Rāgo malanti rāgo uppajjamāno cittaṁ
  malīnaṁ karoti, malaṁ gāhāpeti, tasmā malanti vuccati. Itaresupi dvīsu eseva
  nayo.
      Visamaniddese yasmā rāgādīsu ceva kāyaduccaritādīsu ca sattā pakkhalanti,
  pakkhalitā ca pana sāsanatopi sugatitopi patanti, tasmā pakkhalanapātahetuto
  rāgo visamantiādi vuttaṁ.
      Aggīti anudahanaṭṭhena aggi. Rāgaggīti rāgo uppajjamāno satte
  anudahati jhāpeti, tasmā aggīti vuccati. Dosamohesupi eseva nayo. Tattha
  vatthūni:- ekā kira daharabhikkhunī cittalapabbatavihāre uposathāgāraṁ gantvā

  *  *  *  *  *  *
  Footnote: 1 chaṂa. byādhīsu 2 khu.jā. 27/2/1 (syā)
  3 Maṃū. 12/184/155, aṅḍasaka. 24/51/73 4 Maṃū. 12/57/32
-------------------------------------------------
[page 540]
  Dvārapālakarūpaṁ olokayamānā ṭhitā, athassā anto rāgo uppanno, sā
  teneva jhāyitvā kālamakāsi. Bhikkhuniyo gacchamānā "ayaṁ daharā ṭhitā, pakkosatha
  nan"ti āhaṁsu. Ekā gantvā "kasmā ṭhitāsī"ti hatthe gaṇhi. Gahitamattā
  parivattitvā patitā. Idaṁ tāva rāgassa anudahanatāya vatthu. Dosassa pana
  anudahanatāya manopadosikā devā daṭṭhabbā. Mohassa anudahanatāya khiḍḍāpadosikā
  devā daṭṭhabbā. Mohanavasena hi tesaṁ satisammoso hoti, tasmā
  khiḍḍāvasena āhārakālaṁ ativattetvā kālaṁ karonti. Kasāvāti kasaṭā nirojā.
  Rāgādīsu ca kāyaduccaritādīsu ca ekampi paṇītaṁ ojavantaṁ natthi, tasmā
  rāgo kasāvotiādi vuttaṁ.
      [925] Assādadiṭṭhīti assādasampayuttā diṭṭhi. Natthi kāmesu dosoti
  kilesakāmena vatthukāmapaṭisevanadoso natthīti vadati. Pātabyatanti pātabbabhāvaṁ
  paribhuñjanaṁ ajjhoharaṇaṁ. Evaṁvādī hi so vatthukāmesu kilesakāmaṁ pivanto
  viya ajjhoharanto viya paribhuñjati. Attānudiṭṭhīti attānaṁ anugatā diṭṭhi.
  Micchādiṭṭhīti lāmakā diṭṭhi. Idāni yasmā ettha paṭhamā sassatadiṭṭhi hoti,
  dutiyā sakkāyadiṭṭhi, tatiyā ucchedadiṭṭhi, tasmā tamatthaṁ dassetuṁ sassatadiṭṭhi
  assādadiṭṭhītiādimāha.
      [926] Aratiniddeso ca vihesāniddeso ca vuttatthoyeva. Adhammassa
  cariyā adhammacariyā, adhammakaraṇanti attho. Visamā cariyā visamacariyā, visamassa
  vā kammassa cariyāti visamacariyā. Dovacassatāpāpamittatāniddesā vuttatthāyeva.
  Puthunimittārammaṇesu pavattito nānattesu saññā nānattasaññā. Yasmā vā
  aññāva kāmasaññā, aññā byāpādādisaññā, tasmā nānattā saññātipi
  nānattasaññā. Kosajjapamādaniddesesu pañcasu kāmaguṇesu vissaṭṭhacittassa
-------------------------------------------------
[page 541]
  Kusaladhammabhāvanāya ananuyogavasena līnavuttitā kosajjaṁ, pamajjanavasena pamattabhāvo
  pamādoti veditabbo. Asantuṭṭhitādiniddesā vuttatthāyeva.
      [931] Anādariyaniddese ovādassa anādiyanavasena anādarabhāvo
  anādariyaṁ. Anādariyanākāro anādaratā. Sagaruvāsaṁ avasanaṭṭhena agāravabhāvo
  agāravatā. Sajeṭṭhakavāsaṁ avasanaṭṭhena appatissavatā. Anaddāti anādiyanā.
  Anaddāyanāti anādiyanākāro. Anaddāya ayitassa bhāvo anaddāyitattaṁ. Asīlassa
  bhāvo asīlyaṁ. Acittīkāroti garucittīkārassa akaraṇaṁ.
      [932] Assaddhabhāvo assaddhiyaṁ. Asaddahanākāro asaddahanā. Okappetvā
  anupavisitvā agahaṇaṁ anokappanā. Appasīdanaṭṭhena anabhippasādo.
      Avadaññutāti thaddhamacchariyavasena dehi karohīti vacanassa ajānanā. 1-
      [934] Buddhā ca buddhasāvakā cāti ettha buddhaggahaṇena paccekabuddhāpi
  gahitāva. Asametukamyatāti tesaṁ samīpaṁ agantukāmatā. Saddhammaṁ asotukamyatāti
  sattatiṁsa bodhipakkhiyadhammā saddhammo nāma, taṁ asuṇitukāmatā. Anuggahetukamyatāti
  na uggahetukāmatā.
      Upārambhacittatāti upārambhacittabhāvo. Yasmā pana so atthato upārambhova
  hoti, tasmā taṁ dassetuṁ tattha katamo upārambhotiādi vuttaṁ. Tattha
  upārambhanavasena upārambho. Punappunaṁ upārambho anupārambho. Upārambhanākāro
  upārambhanā. Punappunaṁ upārambhanā anupārambhanā. Anupārambhitassa bhāvo
  anupārambhitattaṁ. Uññāti heṭṭhā katvā jānanā. Avaññāti avajānanā.
  Paribhavanaṁ paribhavo. Randhassa gavesitā randhagavesitā. Randhaṁ vā gavesatīti randhagavesī,
  tassa bhāvo randhagavesitā. Ayaṁ vuccatīti ayaṁ pana paravajjānupassanalakkhaṇo

  *  *  *  *  *  *
  Footnote: 1 chaṂa. ajānatā
-------------------------------------------------
[page 542]
  Upārambho nāma vuccati. Yena samannāgato puggalo yathā nāma tunnakāro
  sāṭakaṁ pasāretvā chiddameva oloketi, evameva parassa sabbepi guṇe makkhetvā
  aguṇesuyeva patiṭṭhāti.
      [936] Ayoniso manasikāroti anupāyamanasikāro. Anicce niccanti anicceyeva
  vatthusmiṁ idaṁ niccanti evaṁ pavatto. Dukkhe sukhantiādīsupi eseva nayo.
  Saccavippaṭikulena vāti catunnaṁ saccānaṁ ananulomavasena. Cittassa āvaṭṭanātiādīni
  sabbānipi āvajjanasseva vevacanāneva. Āvajjanañhi bhavaṅgacittaṁ āvaṭṭetīti
  cittassa āvaṭṭanā. Anuāvaṭṭetīti anvāvaṭṭanā. 1- Ābhujatīti ābhogo.
  Bhavaṅgārammaṇato aññaṁ ārammaṇaṁ samannāharatīti samannāhāro. Tadevārammaṇaṁ
  attānaṁ anubandhitvā anubandhitvā uppajjamāne manasi karotīti manasikāro.
  Karotīti ṭhapeti. Ayaṁ vuccatīti ayaṁ anupāyamanasikāro uppathamanasikāralakkhaṇo
  ayoniso manasikāroti vuccati. Tassa vasena puggalo dukkhādīni saccāni yathābhūtato 2-
  āvajjituṁ na sakkoti.
      Kummaggasevanāniddese yaṁ kummaggaṁ sevato sevanā kummaggasevanāti
  vuccati, taṁ dassetuṁ tattha katamo kummaggoti dutiyapucchā katā. Sesaṁ sabbattha
  uttānamevāti.
                        Tikaniddesavaṇṇanā niṭṭhitā.
                          ---------------
                         4. Catukkaniddesavaṇṇanā
      [939] Catukkaniddese taṇhuppādesu cīvarahetūti "kattha 3- manāpaṁ cīvaraṁ
  labhissāmī"ti cīvarakāraṇā uppajjati. Itibhavābhavahetūti ettha itīti nidassanatthe

  *  *  *  *  *  *
  Footnote: 1 chaṂa. anāvaṭṭanā 2 chaṂa. yāthāvato 3 Sī. tattha
-------------------------------------------------
[page 543]
  Nipāto, yathā cīvarādihetu, evaṁ bhavābhavahetūtipi attho. Bhavābhavoti cettha
  paṇītapaṇītatarāni telamadhuphāṇitādīni adhippetāni. Imesaṁ pana catunnaṁ taṇhuppādānaṁ
  pahānatthāya paṭipāṭiyāva cattāro ariyavaṁsā desitāti veditabbā.
      Agatigamanesu chandāgatiṁ gacchatīti chandena pemena agatiṁ gacchati, akattabbaṁ
  karoti. Parapadesupi eseva nayo. Tattha yo "ayaṁ me mitto vā sandiṭṭho vā
  sambhatto vā ñātako vā lañcaṁ vā pana me detī"ti chandavasena assāmikaṁ
  sāmikaṁ karoti, ayaṁ chandāgatiṁ gacchati nāMa. Yo "ayaṁ me verī"ti pakativeravasena
  vā taṅkhaṇuppannakodhavasena vā sāmikaṁ assāmikaṁ karoti, ayaṁ dosāgatiṁ gacchati
  nāMa. Yo pana mandattā momūhattā yaṁ vā taṁ vā vatvā assāmikaṁ sāmikaṁ
  karoti, ayaṁ mohāgatiṁ gacchati nāMa. Yo pana "ayaṁ rājavallabho vā visamanissito
  vā anatthampi me kareyyā"ti bhīto assāmikaṁ sāmikaṁ karoti, ayaṁ bhayāgatiṁ gacchati
  nāMa. Yo vā pana bhājanīyaṭṭhāne kiñci bhājento "ayaṁ me mitto vā
  sandiṭṭho vā sambhatto vā"ti pemavasena atirekaṁ deti, "ayaṁ me verī"ti
  dosavasena ūnakaṁ deti, momūhattā dinnādinnaṁ ajānamāno kassaci ūnakaṁ
  kassaci adhikaṁ deti, "ayaṁ imasmiṁ adīyamāne mayhaṁ anatthampi kareyyā"ti bhīto
  kassaci atirekaṁ deti, so catubbidhopi yathānukkamena chandāgatiādīni gacchati
  nāMa. Ariyā etāya na gacchantīti agati. Anariyā iminā agatiṁ gacchantīti
  agatigamanaṁ. Idaṁ dvayaṁ catunnampi sādhāraṇavasena vuttaṁ. Chandena gamanaṁ chandagamanaṁ.
  Idaṁ dosādīnaṁ asādhāraṇavasena vuttaṁ. Sapakkharāgañca parapakkhadosañca purakkhatvā
  asamaggabhāvena gamanaṁ vaggagamanaṁ. Idaṁ chandadosasādhāraṇavasena vuttaṁ. Vārino viya
  yathā ninnaṁ gamananti vārigamanaṁ. Idaṁ catunnampi sādhāraṇavasena vuttaṁ.
      Vipariyesesu 1- aniccādīni vatthūni niccantiādinā nayena viparītato esantīti
  vipariyesā, saññāya vipariyeso saññāvipariyeso. Itaresupi dvīsu eseva nayo.

  *  *  *  *  *  *
  Footnote: 1 chaṂa. vipariyāsesu
-------------------------------------------------
[page 544]
  Evamete catunnaṁ vatthūnaṁ vasena cattāro yesu vatthūsu saññādīnaṁ vasena dvādasa
  honti, tesu aṭṭha sotāpattimaggena pahīyanti. Asubhe subhanti saññācittavipallāsā
  sakadāgāmimaggena tanukā honti, anāgāmimaggena pahīyanti. Dukkhe sukhanti
  saññācittavipallāsā arahattamaggena pahīyantīti veditabbā.
      Anariyavohāresu anariyavohārāti anariyānaṁ lāmakānaṁ vohāRā. Diṭṭhavāditāti
  "diṭṭhaṁ mayā"ti evaṁ vāditā. Ettha ca taṁtaṁsamuṭṭhāpikacetanāvasena attho veditabbo.
  Saha saddena cetanā kathitātipi vuttameva. Dutiyacatukkepi eseva nayo. Ariyo hi
  adisvā vā "diṭṭhaṁ mayā"ti disvā vā "na diṭṭhaṁ mayā"ti vattā nāma natthi,
  anariyova evaṁ vadati, tasmā evaṁ vadantassa etā saha saddena aṭṭha cetanā
  aṭṭha anariyavohārāti veditabbā.
      Duccaritesu paṭhamacatukkaṁ veracetanāvasena vuttaṁ, dutiyaṁ vacīduccaritavasena.
      Bhayesu paṭhamacatukke jātiṁ paṭicca uppannaṁ bhayaṁ jātibhayaṁ. Sesesupi eseva
  nayo. Dutiyacatukke rājato uppannaṁ bhayaṁ rājabhayaṁ. Sesesupi eseva nayo.
      Tatiyacatukke cattāri bhayānīti mahāsamudde udakaṁ orohantassa vuttabhayāni.
  Mahāsamudde kira mahindavīci nāma saṭṭhī yojanāni uggacchati. Gaṅgāvīci nāma paṇṇāsa
  yojanāni uggacchati. Rohaṇavīci nāma cattāḷīsa yojanāni uggacchati. Evarūpā
  ūmiyo paṭicca uppannaṁ bhayaṁ ūmibhayaṁ nāMa. Kumbhīlato uppannaṁ bhayaṁ kumbhīlabhayaṁ.
  Udakāvaṭṭato bhayaṁ āvaṭṭabhayaṁ. Susukā 1- vuccati caṇḍamaccho, tato bhayaṁ susukābhayaṁ.
      Catutthacatukke attānuvādabhayanti pāpakammino attānaṁ anuvadantassa
  uppajjanakabhayaṁ. Parānuvādabhayanti parassa anuvādato uppajjanakabhayaṁ. Daṇḍabhayanti
  āgārikassa raññā pavattitadaṇḍaṁ, anāgārikassa vinayadaṇḍaṁ paṭicca uppajjanakabhayaṁ.

  *  *  *  *  *  *
  Footnote: 1 ka. suṁsukā
-------------------------------------------------
[page 545]
  Duggatibhayanti cattāro apāye paṭicca uppajjanakabhayaṁ. Iti imehi catūhi catukkehi
  soḷasa mahābhayāni nāma kathitāni.
      Diṭṭhicatukke timbarukkhadiṭṭhi 1- nāma kathitā. Tattha sayaṁkataṁ sukhadukkhanti
  vedanaṁ attato samanupassato vedanāyaeva vedanā katāti uppannā diṭṭhi.
  Evañca sati tassā vedanāya pubbepi atthitā āpajjatīti ayaṁ sassatadiṭṭhi
  nāma hoti. Saccato thetatoti saccato thirato. Paraṁkatanti paccuppannavedanato
  aññaṁ vedanākāraṇaṁ vedanattānaṁ samanupassato aññāya vedanāya ayaṁ vedanā
  katāti uppannā diṭṭhi. Evaṁ sati purimāya vedanāya kārakavedanāya ucchedo
  āpajjatīti ayaṁ ucchedadiṭṭhi nāma hoti. Sayaṁkatañca paraṁkatañcāti yathāvutteneva
  atthena upaḍḍhaṁ sayaṁ kataṁ upaḍḍhaṁ parena katanti gaṇhato uppannā diṭṭhi.
  Ayaṁ sassatucchedadiṭṭhi nāMa. Catutthā akāraṇāeva sukhadukkhaṁ hotīti gaṇhato
  uppannā diṭṭhi. Evaṁ sati ayaṁ ahetukadiṭṭhi nāMa. Sesamettha heṭṭhā
  vuttanayattā uttānatthamevāti.
                       Catukkaniddesavaṇṇanā niṭṭhitā.
                           -------------
                         5. Pañcakaniddesavaṇṇanā
      [940] Pañcakaniddese yasmā yesaṁ sakkāyadiṭṭhiādīni appahīnāni,
  te bhavaggepi nibbattante 2- etāni ākaḍḍhitvā kāmabhaveyeva pātenti,
  tasmā orambhāgiyāni saññojanānīti vuttāni. Iti etāni pañca gacchantaṁ na
  vārenti, gataṁ pana ānenti. Rūparāgādīnipi pañca gacchantaṁ na vārenti,
  āgantuṁ pana na denti. Rāgādayo pañca lagganaṭṭhena saṅgā, anupaviṭṭhaṭṭhena
  pana sallāti vuttā.

  *  *  *  *  *  *
  Footnote: 1 chaṂa. timbarukadiṭṭhi, saṁṇi. 16/18/22 2 chaṂa. nibbatte
-------------------------------------------------
[page 546]
      [941] Cetokhīlāti cittassa thaddhabhāvā kacavarabhāvā khāṇukabhāvā. Satthari kaṅkhatīti
  satthu sarīre vā guṇe vā kaṅkhati. Sarīre kaṅkhamāno "davattiṁsavaralakkhaṇapaṭimaṇḍitaṁ
  nāma sarīraṁ atthi nu kho natthī"ti kaṅkhati. Guṇe kaṅkhamāno
  "atītānāgatapaccuppannajānanasamatthaṁ sabbaññutaññāṇaṁ atthi nu kho natthī"ti kaṅkhati.
  Vicikicchatīti vicinanto kicchati, dukkhaṁ āpajjati, vinicchetuṁ na sakkoti.
  Nādhimuccatīti evametanti adhimokkhaṁ na paṭilabhati. Na sampasīdatīti guṇesu
  otaritvā nibbicikicchabhāvena pasīdituṁ anāvilo bhavituṁ na sakkoti.
      Dhammeti pariyattidhamme ca paṭivedhadhamme ca kaṅkhati. 1- Pariyattidhamme
  kaṅkhamāno "tepiṭakaṁ buddhavacanaṁ caturāsīti dhammakkhandhasahassānīti vadanti, atthi
  nu kho etaṁ natthī"ti kaṅkhati. Paṭivedhadhamme kaṅkhamāno "vipassanānissando
  maggo nāma, magganissando phalaṁ nāma, sabbasaṅkhārānaṁ paṭinissaggo
  nibbānaṁ nāmāti vadanti, taṁ atthi nu kho natthī"ti kaṅkhati.
      Saṁghe kaṅkhatīti "ujupaṭipannotiādīnaṁ padānaṁ vasena evarūpaṁ paṭipadaṁ
  paṭipannā cattāro maggaṭṭhā cattāro phalaṭṭhāti aṭṭhannaṁ puggalānaṁ samūhabhūto
  saṁgho nāma atthi nu kho natthī"ti kaṅkhati. Sikkhāya kaṅkhamāno "adhisīlasikkhā
  adhicittasikkhā adhipaññāsikkhāti vadanti, sā atthi nu kho natthī"ti kaṅkhati.
      Cetaso vinibandhāti cittaṁ bandhitvā muṭṭhiyaṁ katvā viya gaṇhantīti cetaso
  vinibandhā. Kāmeti vatthukāmepi kilesakāmepi. Kāyeti attano kāye. Rūpeti
  bahiddhārūpe. Yāvadatthanti yattakaṁ icchati, tattakaṁ. Udarāvadehakanti udarapūraṁ.
  Tañhi udaraṁ avadehanato udarāvadehakanti vuccati. Seyyasukhanti pañcapīṭhasukhaṁ
  utusukhaṁ vā. Passasukhanti yathā samparivattakaṁ sayantassa dakkhiṇapassavāmapassānaṁ sukhaṁ
  hoti, evaṁ uppannasukhaṁ. Middhasukhanti niddāsukhaṁ. Anuyuttoti yuttapayutto

  *  *  *  *  *  *
  Footnote: 1 chaṂa. ayaṁ pāṭho na dissati
-------------------------------------------------
[page 547]
  Viharati. Paṇidhāyāti patthayitvā. Sīlenātiādīsu sīlanti catupārisuddhisīlaṁ. Vatanti
  vatasamādānaṁ. Tapoti tapacaraṇaṁ. Brahmacariyanti methunavirati. Devo vā bhavissāmīti
  mahesakkhadevo vā bhavissāmi. Devaññataro vāti appesakkhadevesu vā aññataro.
  Kusaladhamme āvaranti nīvārentīti nīvaraṇāni.
      Mātā jīvitā voropitā hotīti manusseneva sakajanikā manussamātā
  jīvitā voropitā hoti. Pitāpi manussapitāva. Arahāpi manussārahāva. Duṭṭhena
  cittenāti vadhakacittena.
      Saññīti saññāsamaṅgī. Arogoti nicco. Itthethe abhivadantīti itthaṁ eke
  abhivadanti, evameke abhivadantīti attho. Ettāvatā soḷasa saññīvādā kathitā.
  Asaññīti saññāvirahito. Iminā padena aṭṭha asaññīvādā 1- kathitā. Tatiyapadena
  aṭṭha nevasaññīnāsaññīvādā kathitā. Sato vā pana sattassāti athavā pana
  vijjamānasseva sattassa. Ucchedanti upacchedaṁ. Vināsanti adassanaṁ. Vibhavanti
  bhavavigamaṁ. 2- Sabbānetāni aññamaññavevacanāneva. Tattha dve janā ucchedadiṭṭhiṁ
  gaṇhanti lābhī ca alābhī ca. Tattha lābhī arahato dibbena cakkhunā cutiṁ
  disvā upapattiṁ apassanto yo vā cutimattameva daṭṭhuṁ sakkoti, na upapātaṁ.
  So ucchedadiṭṭhiṁ gaṇhāti. Alābhī "ko paralokaṁ jānātī"ti kāmasukhagiddhatāya
  vā "yathā rukkhapaṇṇāni 3- patitāni na puna virūhanti, evaṁ sattā"tiādinā
  vitakkena vā ucchedaṁ gaṇhāti. Idha pana taṇhādiṭṭhīnaṁ vasena tathā ca
  aññathā ca vikappetvāva uppannā satta ucchedavādā kathitā. Tesañhi idaṁ
  saṅgahavacanaṁ. Diṭṭhadhammanibbānaṁ vā paneketi ettha diṭṭhadhammoti paccakkhadhammo
  vuccati. Tattha tattha paṭiladdhattabhāvassetaṁ adhivacanaṁ. Diṭṭhadhamme nibbānaṁ

  *  *  *  *  *  *
  Footnote: 1 chaṂa. saññīvādā 2 chaṂa. bhāvavigamaṁ 3 chaṂa. rukkhato paṇṇāni
-------------------------------------------------
[page 548]
  Diṭṭhadhammanibbānaṁ, imasmiṁyeva attabhāve dukkhavūpasamananti 1- attho. Idaṁ pañcanna
  diṭṭhadhammanibbānavādānaṁ saṅgahavacanaṁ.
      [942] Verāti veracetanā. Byasanāti vināsā. Akkhantiyāti anadhivāsanāya.
  Appiyoti dassanasavanapaṭikūlattā 2- na piyāyitabbo. Cintetumpi paṭikūlattā
  mano etasmiṁ na appetīti amanāPo. Verabahuloti bahuvero. Vajjabahuloti
  bahudoso.
      Ājīvakabhayanti ājīvaṁ jīvitavuttiṁ paṭicca uppannaṁ bhayaṁ, taṁ āgārikassapi
  hoti anāgārikassapi. Tattha āgārikena tāva ājīvahetu bahuṁ akusalaṁ kataṁ
  hoti. Athassa maraṇasamaye niraye upaṭṭhahante bhayaṁ uppajjati. Anāgārikenāpi
  bahū anesanā katā honti. 3- Athassa maraṇakāle niraye upaṭṭhahante bhayaṁ
  uppajjati. Idaṁ ājīvakabhayaṁ nāMa. Asilokabhayanti garahabhayaṁ. Parisasārajjabhayanti
  katapāpassa puggalassa sannipatitaṁ parisaṁ upasaṅkamantassa sārajjasaṅkhātaṁ bhayaṁ
  uppajjati. Idaṁ parisasārajjabhayaṁ nāMa. Itaradvayaṁ pākaṭameva.
      [943] Diṭṭhadhammanibbānavādesu 4- pañcahi kāmaguṇehīti manāpiyarūpādīhi
  pañcahi kāmakoṭṭhāsehi bandhanehi vā. Samappitoti suṭṭhu appito allīno
  hutvā. Samaṅgībhūtoti samannāgato. Paricāretīti tesu kāmaguṇesu yathāsukhaṁ
  indriyāni cāreti sañcāreti ito cito ca upaneti. Athavā pana laḷati ramati
  kīḷatīti. Ettha ca duvidhā kāmaguṇā mānussakā ceva dibbā ca. Mānussakā
  mandhātukāmaguṇasadisā daṭṭhabbā, dibbā paranimmitavasavattidevarājassa
  kāmaguṇasadisāti. Evarūpe kāme upagatañhi te paramadiṭṭhadhammanibbānappatto hotīti
  vadanti. Tattha paramadiṭṭhadhammanibbānanti paramaṁ diṭṭhadhammanibbānaṁ, uttamanti
  attho.

  *  *  *  *  *  *
  Footnote: 1 chaṂa. dukakhā vūpasammantīti 2 chaṂa. dassanasavanapaṭikūlatāya
  3 chaṂa. hoti 4 chaṂa......vāresu
-------------------------------------------------
[page 549]
      Dutiyavāre hutvā abhāvaṭṭhena aniccā, paṭipīḷanaṭṭhena dukkhā,
  pakatijahanaṭṭhena vipariṇāmadhammāti veditabbā. Tesaṁ vipariṇāmaññathābhāvāti
  tesaṁ kāmānaṁ vipariṇāmasaṅkhātā aññathābhāvā. "yampi Me ahosi, tampi me
  natthī"ti vuttanayeneva uppajjanti sokaparidevadukkhadomanassupāyāsā. Tattha
  antonijjhāyanalakkhaṇo soko, tannissitalālappalakkhaṇo paridevo,
  kāyapaṭipīḷanalakkhaṇaṁ dukkhaṁ, manovighātalakkhaṇaṁ domanassaṁ. Visādalakkhaṇo 1- upāyāso.
      Vitakkitanti abhiniropanavasena pavatto vitakko. Vicāritanti anumajjanavasena
  pavatto vicāro. Etena etanti etena vitakkitena ca vicāritena ca 2- etaṁ
  paṭhamajjhānaṁ oḷārikaṁ sakaṇṭakaṁ viya khāyati.
      Pītigatanti pītiyeva. Cetaso ubbilāvitanti cittassa ubbilabhāvakaraṇaṁ. 3-
  Cetaso ābhogoti jhānā vuṭṭhāya tasmiṁ sukhe punappunaṁ cittassa ābhogo
  manasikāroti. Sesaṁ sabbattha uttānatthamevāti.
                       Pañcakaniddesavaṇṇanā niṭṭhitā.
                            -----------
                         6. Chakkaniddesavaṇṇanā
      [944] Chakkaniddese yasmā kuddho vā kodhavasena sandiṭṭhiparāmāsī
  vā sandiṭṭhiparāmasitāya kalahaṁ viggahaṁ vivādaṁ āpajjati, tasmā kodhādayo
  "vivādamūlānī"ti vuttā.
      Chandarāganiddese kāmagehasitattā chandarāgā gehasitā dhammāti saṅgahato
  vatvā puna pabhedato dassetuṁ manāpiyesu rūpesūtiādi vuttaṁ. Tattha manāpiyesūti
  manavaḍḍhanakesu iṭṭhesu. Virodhāeva virodhavatthūni. Amanāpiyesūti aniṭṭhesu.

  *  *  *  *  *  *
  Footnote: 1 chaṂa. vighātalakkhaṇo 2 chaṂa. vitakkena ca vicārena ca 3 chaṂa. uppilabhāvakaraṇaṁ
-------------------------------------------------
[page 550]
      [945] Agāravesu agāravoti gāravavirahito. Appatissoti appatissayo
  anīcavutti. Ettha pana yo bhikkhu satthari dharamāne tīsu kālesu upaṭṭhānaṁ na
  yāti, satthari anupāhane caṅkamante saupāhano caṅkamati, nīce caṅkame caṅkamante
  ucce caṅkamati, heṭṭhā vasante upari vasati, satthu dassanaṭṭhāne ubho aṁse
  pārupati, chattaṁ dhāreti, upāhanaṁ dhāreti, nhāyati, uccāraṁ vā passāvaṁ vā
  karoti, parinibbute vā pana cetiyaṁ vandituṁ na gacchati, cetiyassa paññāyanaṭṭhāne
  satthu dassanaṭṭhāne vuttaṁ sabbaṁ karoti, ayaṁ satthari agāravo nāMa. Yo pana
  dhammassavane saṅghuṭṭhe na sakkaccaṁ gacchati, sakkaccaṁ dhammaṁ na suṇāti, samullapanto
  nisīdati, na sakkaccaṁ gaṇhāti, na sakkaccaṁ vāceti, ayaṁ dhamme agāravo nāMa.
  Yo pana therena bhikkhunā anajjhiṭṭho dhammaṁ deseti, pañhaṁ katheti, vuḍḍhe
  bhikkhū ghaṭṭento gacchati, tiṭṭhati, nisīdati, dussapallatthikaṁ vā hatthapallatthikaṁ
  vā karoti, saṁghamajjhe ubho aṁse pārupati, chattupāhanaṁ dhāreti, ayaṁ saṁghe agāravo
  nāMa. Ekasmimpi 1- hi agārave kate saṁghe agāravo katova hoti. Tisso sikkhā
  pana apūrayamānova sikkhāya agāravo nāMa. Appamādalakkhaṇaṁ ananubrūhayamāno
  appamāde agāravo nāMa. Duvidhaṁ paṭisanthāraṁ akaronto paṭisanthāre agāravo
  nāMa.
      Parihāniyā dhammāti parihānakarā dhammā. Kammārāmatāti navakamme vā
  cīvaravicāraṇādīsu vā kammesu abhirati yuttapayuttatā. Bhassārāmatāti tiracchānakathāvasena
  bhasse yuttapayuttatā. Niddārāmatāti niddāya yuttapayuttatā. Saṅgaṇikārāmatāti
  saṅgaṇikāya yuttapayuttatā. Saṁsaggārāmatāti savanasaṁsagge dassanasaṁsagge
  samullāpasaṁsagge paribhogasaṁsagge kāyasaṁsaggeti pañcavidhe saṁsagge yuttapayuttatā.
  Papañcārāmatāti taṇhāmānadiṭṭhipapañcesu yuttapayuttatā.

  *  *  *  *  *  *
  Footnote: 1 chaṂa. ekabhikkhusmimpi
-------------------------------------------------
[page 551]
      [946] Somanassupavicārādīsu somanassena saddhiṁ upavicarantīti somanassupavicāRā.
  Cakkhunā rūpaṁ disvāti cakkhuviññāṇena rūpaṁ passitvā. Somanassaṭṭhāniyanti
  somanassassa ārammaṇavasena kāraṇabhūtaṁ. Upavicaratīti tattha vicārappavattanena
  upavicarati. Vitakko pana taṁsampayutto vāti iminā nayena tīsupi chakkesu attho
  veditabbo.
      [947] Gehasitānīti kāmaguṇanissitāni. Somanassānīti cetasikasukhāni.
  Domanassānīti cetasikadukkhāni. Upekkhāti aññāṇasampayuttā upekkhāvedanā.
  Aññāṇupekkhātipi etāsaṁyeva nāmaṁ.
      [948] Atthi me attāti vāti sabbapadesu vāsaddo vikappattho, evaṁ
  vā diṭṭhi uppajjatīti vuttaṁ hoti. Atthi me attāti cettha sassatadiṭṭhi
  sabbakālesu attano atthitaṁ gaṇhāti. Saccato thetatoti bhūtato ca thirato ca, idaṁ
  saccanti suṭṭhu daḷhabhāvenāti vuttaṁ hoti. Natthi me attāti ayaṁ pana
  udchedadiṭṭhi, sato sattassa tattha tattha vibhavaggahaṇato. Athavā purimāpi tīsu
  kālesu atthīti gahaṇato sassatadiṭṭhi. Paccuppannameva natthīti gaṇhantī
  ucchedadiṭṭhi. Pacchimāpi atītānāgatesu natthīti gahaṇato bhasmantā āhutiyoti
  gahitadiṭṭhikānaṁ viya ucchedadiṭṭhi. Atīteyeva natthīti gaṇhantī
  adhiccasamuppattikasseva 1- sassatadiṭṭhi. Attanā vā attānaṁ sañjānāmīti
  saññākkhandhasīsena khandhe attāti gahetvā saññāya avasesakkhandhe sañjānanato
  iminā attanā imaṁ attānaṁ sañjānāmīti evaṁ hoti. Attanā vā anattānanti
  saññākkhandhaṁyeva attāti gahetvā itare cattāro khandhe anattāti gahetvā
  saññāya tesaṁ jānanato evaṁ hoti. Anattanā vā attānanti saññākkhandhaṁ

  *  *  *  *  *  *
  Footnote: 1 chaṂa. adhiccasamuppannikasseva
-------------------------------------------------
[page 552]
  Anattāti itare ca cattāro khandhe attāti gahetvā saññāya tesaṁ jānanato
  evaṁ hoti. Sabbāpi sassatucchedadiṭṭhiyova.
      Vado vedeyyotiādayo pana sassatadiṭṭhiyāeva abhinivesākāRā. Tattha
  vadatīti vado, vacīkammassa kārakoti vuttaṁ hoti. Vedayatīti vedeyyo, jānāti
  anubhavati cāti vuttaṁ hoti. Idāni yaṁ so vedeti, taṁ dassetuṁ tatra tatra
  dīgharattaṁ kalyāṇapāpakānantiādi vuttaṁ. Tattha tatra tatrāti tesu tesu
  yonigatiṭṭhitinivāsanikāyesu ārammaṇesu vā. Dīgharattanti cirarattaṁ. Paccanubhotīti
  paṭisaṁvedayati. Na so jāto nāhosīti so attā ajātidhammato na jāto nāma,
  sadā vijjamānoyevāti attho. Teneva atīte nāhosi, anāgatepi na bhavissati.
  Yo hi jāto, so ahosi. Yo ca jāyissati, so bhavissatīti. Athavā "na so
  jāto nāhosī"ti so sadā vijjamānattā atītepi na jātu nāhosi, anāgatepi
  na jātu na bhavissati. Niccoti uppādavayarahito. Dhuvoti thiro sārabhūto. Sassatoti
  sabbakāliko. Avipariṇāmadhammoti attano pakatibhāvaṁ avijahanadhammo kakaṇṭako
  viya nānappakārattaṁ nāpajjati. Evamayaṁ sabbāsavadiṭṭhi 1- nāma kathitā. Sesaṁ
  sabbattha uttānatthamevāti.
                       Chakkaniddesavaṇṇanā niṭṭhitā.
                           -------------
                         7. Sattakaniddesavaṇṇanā
      [949] Sattakaniddese thāmagataṭṭhena appahīnaṭṭhena ca anusentīti
  anusayā. Vaṭṭasmiṁ satte saṁyojenti ghaṭentīti saññojanāni. Samudācāravasena
  pariyuṭṭhahantīti pariyuṭṭhānāni. Kāmarāgova pariyuṭṭhānaṁ kāmarāgapariyuṭṭhānaṁ.
  Sesesupi eseva nayo.

  *  *  *  *  *  *
  Footnote: 1 Maṃū. 12/19/12
-------------------------------------------------
[page 553]
      [950] Asataṁ dhammā, lāmakaṭṭhena vā asantā dhammāti asaddhammā.
  Rāgādīhi dosehi duṭṭhāni caritānīti duccaritāni. Tena tenākārena maññantīti
  mānā.
      [951] Diṭṭhiniddese rūpīti rūpavā. Cātumahābhūtikoti catumahābhūtamayo.
  Mātāpitūnaṁ etanti mātāpettikaṁ. Kintaṁ? sukkasoṇitaṁ. Mātāpettike sambhūto.
  Jātoti mātāpettikasambhavo. Idha rūpakāyasīsena manussattabhāvaṁ attāti vadati.
  Dutiyo taṁ paṭikkhipitvā dibbattabhāvaṁ vadati. Dibboti devaloke sambhūto.
  Kāmāvacaroti chakāmāvacaradevapariyāpanno. Kabaḷiṅkāraṁ bhakkhayatīti kabaḷiṅkārabhakkho.
  Manomayoti jhānamanena nibbatto. Sabbaṅgapaccaṅgīti sabbaṅgapaccaṅgayutto.
  Ahīnindriyoti paripuṇṇindriyo. Yāni brahmaloke atthi, tesaṁ vasena itaresañca
  saṇṭhānavasenetaṁ vuttaṁ. Ākāsānañcāyatanūpagoti ākāsānañcāyatanabhavaṁ upagato.
  Itaresupi eseva nayo. Sesaṁ sabbattha uttānatthamevāti.
                       Sattakaniddesavaṇṇanā niṭṭhitā.
                           ------------
                         8. Aṭṭhakaniddesavaṇṇanā
      [952] Aṭṭhakaniddese kilesāyeva kilesavatthūni. Kusītavatthūnīti kusītassa
  alasassa vatthūni patiṭṭhā, kosajjakāraṇānīti attho. Kammaṁ kattabbaṁ hotīti
  cīvaravicāraṇādikammaṁ kātabbaṁ hoti. Na viriyaṁ ārabhatīti duvidhampi viriyaṁ nārabhati.
  Appattassāti jhānavipassanāmaggaphaladhammassa appattassa pattiyā. Anadhigatassāti tasseva
  anadhigatassa adhigamatthāya. Asacchikatassāti tasseva asacchikatassa sacchikaraṇatthāya. Idaṁ
  paṭhamanti idaṁ "handāhaṁ nipajjāmī"ti evaṁ osīdanaṁ paṭhamaṁ kusītavatthu. Iminā nayena
  sabbattha attho veditabbo.
-------------------------------------------------
[page 554]
      Māsācitaṁ maññeti ettha pana māsācitaṁ tintamāso. Yathā tintamāso
  garuko hoti, evaṁ garukoti adhippāyo. Gilānā vuṭṭhito 1- hotīti gilāno hutvā
  pacchā vuṭṭhito hoti.
      [954] Aṭṭhasu lokadhammesūti ettha lokassa dhammāti lokadhammā. Etehi
  vimuttā nāma 2- natthi, buddhānampi hontiyeva, tasmā "lokadhammā"ti vuccanti.
  Paṭighātoti paṭihaññanākāro. Lābhe sārāgoti "ahaṁ lābhaṁ labhāmī"ti evaṁ
  gehasitasomanassavasena uppanno sārāgo, so cittaṁ paṭihanati. Alābhe 3-
  paṭivirodhoti "ahaṁ lābhaṁ na labhāmī"ti domanassavasena uppanno virodho, sopi
  cittaṁ paṭihanati, tasmā "paṭighāto"ti vutto. Yasādīsupi "ahaṁ mahāparivāro, ahaṁ
  appaparivāro, ahaṁ pasaṁsappatto, ahaṁ garahappatto, ahaṁ sukhappatto, ahaṁ
  dukkhappatto"ti evametesaṁ uppatti veditabbā. Anariyavohārāti anariyānaṁ vohāRā.
      [957] Purisadosāti purisānaṁ dosā. Na sarāmīti "mayā etassa kammassa
  kataṭṭhānaṁ na sarāmi na sallakkhemī"ti evaṁ asatibhāvena nibbedheti moceti.
  Codakaṁyeva paṭippharatīti paṭiviruddho hutvā pharati, paṭibhāṇitabhāvena tiṭṭhati. Kinnu
  kho tuyhanti tuyhaṁ bālassa abyattassa bhaṇitena nāma kiṁ, yo tvaṁ neva vatthunā
  āpattiṁ, na codanaṁ jānāsīti dīpeti. Tvampi nāma evaṁ kiñci ajānanto
  bhaṇitabbaṁ maññissasīti ajjhottharati. Paccāropetīti "tvampi khosī"tiādīni vadanto
  paṭiāropeti. Paṭikarohīti desanāgāminiṁ desehi, vuṭṭhānagāminito vuṭṭhāhi. Tato
  suddhante patiṭṭhito aññaṁ codessasīti dīpeti.
      Aññenaññaṁ paṭicaratīti aññena kāraṇena vacanena vā aññaṁ kāraṇaṁ
  vacanaṁ vā paṭicchādeti. "āpattiṁ Āpannosī"ti vutto "ko āpanno, kiṁ
  āpanno, kathaṁ āpanno kismiṁ āpanno, kaṁ bhaṇatha, kiṁ bhaṇathā"ti vadati.

  *  *  *  *  *  *
  Footnote: 1 saddanītiyaṁ "gilānavuṭṭhito"ti pāṭho dissati 2 chaṂa. vimutto nāma
  3 Sī. alābhena
-------------------------------------------------
[page 555]
  "evarūpaṁ Kiñci tayā diṭṭhan"ti vutte "na suṇāmī"ti sotaṁ vā upaneti.
  Bahiddhā kathaṁ apanāmetīti "itthannāmaṁ āpattiṁ āpannosī"ti puṭṭho "pāṭaliputtaṁ
  gatomhī"ti vatvā puna "tava pāṭaliputtagamanaṁ na pucchāmā"ti vutte "tato
  rājagahaṁ gatomhī"ti. "rājagahaṁ Vā yāhi brāhmaṇagehaṁ vā, āpattiṁ āpannosī"ti.
  "tattha Me sūkaramaṁsaṁ laddhan"tiādīni vadanto kathaṁ bahiddhā vikkhipati. Kopanti
  kupitabhāvaṁ. Dosanti duṭṭhabhāvaṁ. Ubhayampetaṁ kodhasseva nāmaṁ. Appaccayanti
  asantuṭṭhākāraṁ, domanassassetaṁ nāmaṁ. Pātukarotīti dasseti pakāseti.
  Bāhāvikkhepakaṁ bhaṇatīti bāhā vikkhipitvā alajjivacanaṁ vadati. Vihesetīti viheṭheti
  bādhati. Anādiyitvāti cittīkārena aggahetvā avajānitvā, anādaro hutvāti attho.
      Atibāḷhanti atidaḷhaṁ atippamāṇaṁ. Mayi byāvaṭāti mayi byāpāraṁ āpannā.
  Hīnāyāvattitvāti hīnassa gihibhāvassa atthāya āvattitvā, gihī hutvāti
  attho. Attamanā hothāti tuṭṭhacittā hotha, "mayā labhitabbaṁ labhatha, mayā
  vasitabbaṭṭhāne vasatha, phāsuvihāro vo mayā kato"ti adhippāyena vadati.
      [958] Asaññīti pavatto vādo asaññīvādo, so tesaṁ atthīti
  asaññīvādā. Rūpī attātiādīsu lābhino kasiṇarūpaṁ attāti gahetvā rūpīti diṭṭhi
  uppajjati, alābhino takkamatteneva ājīvakānaṁ viya. Lābhinoyeva ca pana
  arūpasamāpattinimittaṁ attāti gahetvā arūpīti diṭṭhi uppajjati, alābhino
  takkamatteneva nigaṇṭhānaṁ viya. Asaññībhāve panettha na ekanteneva kāraṇaṁ
  pariyesitabbaṁ. Diṭṭhigatiko hi ummattako viya yaṁ vā taṁ vā gaṇhāti. Rūpī
  ca arūpī cāti rūpārūpajjhānamissakagāhavasena 1- vuttaṁ. Ayaṁ diṭṭhi
  rūpāvacarārūpāvacarasamāpattilābhinopi takkitassāpi uppajjati, neva rūpī nārūpīti pana
  ekantato takkitadiṭṭhiyeva. Antavāti parittakasiṇaṁ attato gaṇhantassa diṭṭhi.
  Anantavāti

  *  *  *  *  *  *
  Footnote: 1 chaṂa. rūpārūpamissaka.....
-------------------------------------------------
[page 556]
  Appamāṇakasiṇaṁ. Antavā ca anantavā cāti uddhaṁ adho sapariyantaṁ tiriyaṁ apariyantaṁ
  kasiṇaṁ attāti gahetvā uppannadiṭṭhi. Nevantavā nānantavāti takkitadiṭṭhiyeva.
  Sesaṁ sabbattha uttānatthamevāti.
                       Aṭṭhakaniddesavaṇṇanā niṭṭhitā.
                            -----------
                         9. Navakaniddesavaṇṇanā
      [960] Navakaniddese nava āghātavatthūnīti sattesu uppattivaseneva
  kathitāni. Purisānaṁ malānīti purisamalāni. Navavidhāti navakoṭṭhāsā navappabhedā vā.
      [963] Taṇhaṁ paṭiccāti taṇhaṁ nissāya. Pariyesanāti rūpādiārammaṇapariyesanā.
  Sā hi taṇhāya sati hoti. Lābhoti rūpādiārammaṇapaṭilābho. So hi
  pariyesanāya sati hoti. Vinicchayo pana ñāṇataṇhādiṭṭhivitakkavasena catubbidho.
  Tattha "sukhavinicchayaṁ jaññā, sukhavinicchayaṁ ñatvā ajjhattaṁ sukhamanuyuñjeyyā"ti 1-
  ayaṁ ñāṇavinicchayo. "vinicchayāti Dve vinicchayā taṇhāvinicchayo ca diṭṭhivinicchayo
  cā"ti 2- evaṁ āgatāni aṭṭhasataṁ taṇhāvicaritāni taṇhāvinicchayo. Dvāsaṭṭhī
  diṭṭhiyo diṭṭhivinicchayo. "chando Kho devānaminda vitakkanidāno"ti 3- imasmiṁ pana
  sutte idha vinicchayoti vutto vitakkoyeva āgato. Lābhaṁ labhitvā hi iṭṭhāniṭṭhaṁ
  sundarāsundarañca vitakkeneva vinicchināti "ettakaṁ me rūpārammaṇatthāya bhavissati,
  ettakaṁ saddādiārammaṇatthāya, ettakaṁ mayhaṁ bhavissati, ettakaṁ parassa, ettakaṁ
  paribhuñjissāmi, ettakaṁ nidahissāmī"ti. Tena vuttaṁ "lābhaṁ paṭicca vinicchayo"ti.
      Chandarāgoti evaṁ akusalavitakkena vitakkite vatthusmiṁ dubbalarāgo ca
  balavarāgo ca uppajjati. Idañhi idha chandoti dubbalarāgassādhivacanaṁ. Ajjhosānanti

  *  *  *  *  *  *
  Footnote: 1 Ma.u. 14/323/296 2 khuṃahā. 29/470/319 (syā) 3 dīṂa. 10/358/237
-------------------------------------------------
[page 557]
  Ahaṁ mamanti balavasanniṭṭhānaṁ. Pariggahoti taṇhādiṭṭhivasena pariggahakaraṇaṁ.
  Macchariyanti parehi sādhāraṇabhāvassa asahanatā. Tenevassa porāṇā evaṁ vacanatthaṁ
  vadanti "idaṁ acchariyaṁ mayhameva hotu, mā aññassa acchariyaṁ hotūti pavattattā
  macchariyanti vuccatī"ti. Ārakkhoti dvārapidahanamañjusagopanādivasena suṭṭhu rakkhanaṁ.
  Adhikarotīti adhikaraṇaṁ, kāraṇassetaṁ nāmaṁ. Ārakkhādhikaraṇanti bhāvanapuṁsakaṁ,
  ārakkhahetūti attho. Daṇḍādānādīsu paranisedhanatthaṁ daṇḍassa ādānaṁ daṇḍādānaṁ.
  Ekatodhārādino satthassa ādānaṁ satthādānaṁ. Kalahoti kāyakalahopi vācākalahopi.
  Purimo purimo virodho viggaho. Pacchimo pacchimo vivādo. Tuvaṁ tuvanti agāravavacanaṁ,
  tvaṁ tvanti attho.
      [964] Iñjitānīti phandanāni 1- calanāni. Asmīti iñjitametantiādīhi
  sabbapadehi mānova kathito. Ahanti pavattopi hi 2- māno iñjitameva,
  ayamahanti pavattopi, nevasaññīnāsaññī bhavissanti pavattopi. Sesanavakehipi
  mānova kathito. Māno hi iñjanato iñjitaṁ, maññanato maññitaṁ, phandanato
  phanditaṁ, papañcanato papañcitaṁ, tehi tehi kāraṇehi saṅkhatattā saṅkhatanti
  ca vuccati. Sesaṁ sabbattha uttānatthamevāti.
                       Navakaniddesavaṇṇanā niṭṭhitā.
                           ------------
                         10. Dasakaniddesavaṇṇanā
      [966] Dasakaniddese kilesāeva kilesavatthūni. Āghātavatthūni panettha
  "anatthaṁ me acarī"tiādīnaṁ padānaṁ vasena avikuppitabbe 3- khāṇukaṇṭakādimhipi
  aṭṭhāne uppannāghātena saddhiṁ vuttāni.

  *  *  *  *  *  *
  Footnote: 1 chaṂa. iñjanāni 2 chaṂa. ayaṁ saddo na dissati 3 chaṂa. avikopetabbe
-------------------------------------------------
[page 558]
      [970] Micchattesu micchāñāṇanti pāpakiriyāsu upāyacintāvasena pāpaṁ
  katvā "sukataṁ mayā"ti paccavekkhaṇākārena uppanno moho. Micchāvimuttīti
  avimuttasseva sato vimuttisaññitā. Sesaṁ sabbattha uttānatthamevāti.
                       Dasakaniddesavaṇṇanā niṭṭhitā.
                            -----------
                        Taṇhāvicaritaniddesavaṇṇanā
      [973] Taṇhāvicaritaniddese taṇhāvicaritānīti taṇhāsamudācārā
  taṇhāpavattiyo. Ajjhattikassa upādāyāti ajjhattikaṁ khandhapañcakaṁ upādāya. Idañhi
  upayogatthe sāmivacanaṁ. Asmīti hotīti yadetaṁ ajjhattaṁ khandhapañcakaṁ upādāya
  taṇhāmānadiṭṭhivasena samūhagāhato asmīti hoti, tasmiṁ satīti attho. Itthasmīti
  hotītiādīsu pana evaṁ samūhato ahanti gahaṇe sati tato anupanidhāya
  ca upanidhāya cāti dvidhā gahaṇaṁ hoti. Tattha anupanidhāyāti aññaṁ
  ākāraṁ anupagamma sakabhāvameva ārammaṇaṁ katvā itthasmīti hoti, khattiyādīsu
  "idaṁ pakāro ahan"ti evaṁ taṇhāmānadiṭṭhivaseneva hotīti attho. Idaṁ tāva
  anupanidhāya gahaṇaṁ, upanidhāya gahaṇaṁ pana duvidhaṁ hoti samato ca asamato ca,
  taṁ dassetuṁ evasmīti ca aññathāsmīti ca vuttaṁ. Tattha evasmīti idaṁ samato
  upanidhāya gahaṇaṁ. Yathā ayaṁ khattiyo, yathā ayaṁ brāhmaṇo, evaṁ ahampīti
  attho. Aññathāsmīti idaṁ pana asamato gahaṇaṁ, yathāyaṁ khattiyo, yathāyaṁ
  brāhmaṇo, tato aññathā ahaṁ hīno vā adhiko vāti attho. Imāni tāva
  paccuppannavasena cattāri taṇhāvicaritāni vuttāni. 1- Bhavissantiādīni pana
  cattāri anāgatavasena vuttāni. Tesaṁ purimacatukke vuttanayeneva attho veditabbo.

  *  *  *  *  *  *
  Footnote: 1 chaṂa. ayaṁ pāṭho na dissati
-------------------------------------------------
[page 559]
  Asmīti sassato asmi. Sātasmīti asassato asmi. "asasmīti Satasmī"ti vā
  pāṭho. Tattha atthīti asaṁ, niccassetaṁ adhivacanaṁ. Sīdatīti sataṁ, aniccassetaṁ
  adhivacanaṁ. Iti imāni dve sassatucchedavasena vuttānīti veditabbāni. Ito
  parāni siyantiādīni cattāri saṁsayaparivitakkavasena vuttāni, tāni purimacatukke
  vuttanayeneva atthato veditabbāni. Apāhaṁ siyantiādīni pana cattāri "api
  nāmāhaṁ bhaveyyan"ti evaṁ patthanākappanavasena vuttāni, tāni purimacatukke
  vuttanayeneva veditabbāni. Evametesu:-
             dve diṭṭhisīsā cattāro suddhasīsā sīsamūlakā
             tayo tayoti etāni aṭṭhārasa vibhāvaye.
      Etesu hi sassatucchedavasena vuttā dve diṭṭhisīsā nāMa. Asmīti,
  bhavissanti, siyanti, apāhaṁ siyanti ete cattāro suddhasīsāeva. Itthasmītiādayo
  tayo tayoti dvādasa sīsamūlakā nāmāti evamete dve diṭṭhisīsā, cattāro
  suddhasīsā, dvādasa sīsamūlakāti aṭṭhārasa taṇhāvicaritadhammā veditabbā.
      [974] Idāni paṭipāṭiyāva te dhamme bhājetvā dassetuṁ kathañca
  asmīti hotītiādi āraddhaṁ. Tattha kañci dhammaṁ anavakāriṁ karitvāti rūpavedanādīsu
  kañci ekadhammampi avinibbhogaṁ katvā, ekekato aggahetvā samūhatova
  gahetvāti attho. Asmīti chandaṁ paṭilabhatīti pañcakkhandhe niravasesato gahetvā
  ahanti taṇhaṁ paṭilabhati. Mānadiṭṭhīsupi eseva nayo. Tattha kiñcāpi ayaṁ
  taṇhāvicaritaniddeso, mānadiṭṭhiyo pana na vinā taṇhāya, tasmā tadekaṭṭhavasena
  idha vuttā. Taṇhāsīsena vā papañcattayampi uddiṭṭhaṁ, taṁ uddesānurūpeneva
  niddisitumpi mānadiṭṭhiyo gahitā. Taṇhāpapañcaṁ vā dassento teneva saddhiṁ
  sesapapañcepi dassetuṁ evamāha.
-------------------------------------------------
[page 560]
      Tasmiṁ sati imāni papañcitānīti tasmiṁ "asmīti chandaṁ paṭilabhatī"tiādinā
  nayena vutte papañcattaye sati puna imāni "itthasmīti vā"tiādīni papañcitāni
  hontīti attho.
      Khattiyosmītiādīsu abhisekasenāmaccādinā khattiyo ahaṁ,
  mantajjhenaporohiccādinā brāhmaṇo ahaṁ, kasigorakkhādinā vesso ahaṁ,
  asitabyābhaṅgitāya suddo ahaṁ, gihibyañjanena gahaṭṭho ahanti iminā nayena attho
  veditabbo. Evaṁ itthasmīti hotīti evaṁ khattiyādīsu khattiyādippakāraṁ attani
  uppādayitvā itthaṁpakāro ahanti hoti.
      Yathā so khattiyotiādīsu yathā so abhisekasenāmaccādinā khattiyo,
  tathā ahampi khattiyoti iminā nayena attho veditabbo. Dutiyanaye yathā so
  abhisekasenāmaccādinā khattiyo, nāhaṁ tathā khattiyo, ahaṁ pana tato hīno
  vā seṭṭho vāti iminā nayena attho veditabbo. Bhavissantiādiniddesādīsupi
  eseva nayo.
      [975] Evaṁ ajjhattikassa upādāya taṇhāvicaritāni bhājetvā idāni
  bāhirassa upādāya taṇhāvicaritāni bhājetuṁ tattha katamānītiādimāha. Tattha
  bāhirassa upādāyāti bāhiraṁ khandhapañcakaṁ upādāya. Idampi hi upayogatthe
  sāmivacanaṁ. Imināti iminā rūpena vā .pe. Viññāṇena vā. Avasesaṁ pana
  uddesavāre tāva vuttanayeneva veditabbaṁ.
      [976] Niddesavāre pana avakāriṁ karitvāti vinibbhogaṁ katvā. Iminā
  asmīti chandaṁ paṭilabhatītiādīsu iminā rūpena vā .pe. Viññāṇena vāti
  evaṁ pañcakkhandhe ekadesato gahetvā iminā ahanti chandādīni paṭilabhatīti
  evamattho veditabbo.
-------------------------------------------------
[page 561]
      Iminā khattiyosmītiādīsu iminā chattena vā khaggena vā abhisekasenāmaccādinā
  vā khattiyo ahanti evaṁ purimanayeneva attho veditabbo. Imināti padamattameva hi
  ettha viseso.
      Yathā so khattiyotiādīsupi imināti vuttapadameva viseso. Tasmā tassa vasena
  yathā khattiyo, evaṁ ahampi iminā khaggena vā chattena vā abhisekasenāmaccādinā
  vā khattiyoti evaṁ yojetvā sabbapadesu attho veditabbo. Iminā niccosmīti
  pañcakkhandhe anavakāriṁ karitvā rūpādīsu ekameva dhammaṁ ahanti gahetvā
  iminā khaggena vā chattena vā ahaṁ nicco dhuvoti maññati. Ucchedadiṭṭhiyampi
  eseva nayo. Sesaṁ sabbattha vuttanayeneva veditabbaṁ.
      Iti evarūpāni atītāni chattiṁsāti ekekassa puggalassa atīte chattiṁsa.
  Anāgatāni chattiṁsāti ekekasseva anāgate chattiṁsa. Paccuppannāni chattiṁsāti
  ekekassa vā puggalassa yathālābhavasena bahunnaṁ vā paccuppanne chattiṁsa.
  Sabbasattānaṁ pana ekaṁseneva atīte chattiṁsa, anāgate chattiṁsa, paccuppanne
  chattiṁsāti veditabbāni. Anantā hi asadisataṇhāmānadiṭṭhibhedā sattā. Aṭṭhasataṁ
  taṇhāvicaritaṁ 1- hotīti ettha pana aṭṭhasatasaṅkhātaṁ taṇhāvicaritaṁ hotīti evamettha
  attho veditabbo. 2- Sesaṁ sabbattha uttānatthamevāti.
                        Taṇhāvicaritaniddesavaṇṇanā.
                            ----------
                          Diṭṭhigataniddesavaṇṇanā
      [977] Diṭṭhigataniddese brahmajāle veyyākaraṇeti brahmajālanāmake
  veyyākaraṇe dīghanikāyassa paṭhamasuttante. Vuttāni bhagavatāti satthārā sayaṁ

  *  *  *  *  *  *
  Footnote: 1 chaṂa. aṭṭhataṇhāvicaritasataṁ 2 chaṂa. daṭṭhabbo
-------------------------------------------------
[page 562]
  Āhacca bhāsitāni. Cattāro sassatavādātiādīsu "te ca bhonto samaṇabrāhmaṇā
  kimāgamma kimārabbha sassatavādā sassataṁ attānañca lokañca paññapenti
  catūhi vatthūhī"tiādinā 1- brahmajāle vuttanayeneva pabhedo ca attho ca
  veditabboti.
                      Sammohavinodaniyā vibhaṅgaṭṭhakathāya
                      khuddakavatthuvibhaṅgavaṇṇanā niṭṭhitā.
                           ------------

  *  *  *  *  *  *
  Footnote: 1 dī.Sī. 9/30/13
-------------------------------------------------
[page 563]
                          18. Dhammahadayavibhaṅga
                       1. Sabbasaṅgāhikavāravaṇṇanā
      [978] Idāni tadanantare dhammahadayavibhaṅge pāliparicchedo tāva evaṁ
  veditabbo:- ettha hi āditova khandhādīnaṁ dvādasannaṁ koṭṭhāsānaṁ vasena
  sabbasaṅgāhikavāro nāma vutto, dutiyo tesaṁyeva dhammānaṁ kāmadhātuādīsu
  uppattānuppattidassanavāro nāma, tatiyo tattheva pariyāpannāpariyāpannadassanavāro
  nāma, catuttho tīsu bhūmīsu upapattikkhaṇe vijjamānāvijjamānadhammadassanavāro
  nāma, pañcamo tesaṁ dhammānaṁ bhummantaravasena dassanavāro nāma, chaṭṭho
  gatīsu uppādakakammāayuppamāṇadassanavāro nāma, sattamo abhiññeyyādivāro
  nāma, aṭṭhamo sārammaṇānārammaṇavāro nāma, navamo tesaṁ khandhādidhammānaṁ
  diṭṭhasutādivasena saṅgahetvā dassanavāro nāma, dasamo kusalattikādivasena
  saṅgahetvā dassanavāro nāMa.
      [979] Evaṁ dasahi vārehi paricchinnāya pāliyā paṭhame tāva sabbasaṅgāhikavāre
  "avīcito yāva bhavaggaṁ etthantare kati khandhā"ti pucchite "ekoti vā .pe.
  Cattāroti vā chāti vā avatvā pañcāti vattuṁ samattho añño natthī"ti attano
  ñāṇabalaṁ dīpento pañcakkhandhāti pucchānurūpaṁ vissajjanaṁ āha. Yathāpucchaṁ
  vissajjanañhi sabbaññubyākaraṇaṁ nāmāti vuccati. Dvādasāyatanānītiādīsupi
  eseva nayo. Rūpakkhandhādīnaṁ pabhedo khandhavibhaṅgādīsu vuttanayeneva veditabbo.
                      2. Uppattānuppattivāravaṇṇanā
      [991] Dutiyavāre ye dhammā kāmabhave kāmadhātusambhūtānañca sattānaṁ
  uppajjanti kāmadhātuyaṁ pariyāpannā vā apariyāpannā vā, te sabbe saṅgahetvā
-------------------------------------------------
[page 564]
  Kāmadhātuyā pañcakkhandhātiādi vuttaṁ. Rūpadhātuādīsupi eseva nayo. Yasmā pana
  rūpadhātupariyāpannānaṁ sattānaṁ ghānāyatanādīnaṁ abhāvena gandhāyatanādīni
  āyatanādikiccaṁ na karonti, tasmā rūpadhātuyā cha āyatanāni, nava dhātuyotiādi
  vuttaṁ. Yasmā ca okāsavasena vā sattuppattivasena vā apariyāpannadhātu nāma
  natthi, tasmā "apariyāpannadhātuyā"ti avatvā yaṁ yaṁ apariyāpannaṁ, taṁ tadeva
  dassetuṁ apariyāpanne kati khandhātiādi vuttaṁ.
                    3. Pariyāpannāpariyāpannavāravaṇṇanā
      [999] Tatiyavāre kāmadhātupariyāpannāti kāmadhātubhajanaṭṭhena pariyāpannā,
  tannissitā tadantogadhā 1- kāmadhātutveva saṅkhyaṁ gatāti attho. Sesapadesupi eseva
  nayo. Pariyāpannāti bhavavasena okāsavasena ca sattuppattivasena vā 2- paricchinnā.
  Apariyāpannāti tathā aparicchinnā.
                        4. Dhammadassanavāravaṇṇanā
      [1007] Catutthavāre ekādasāyatanānīti saddāyatanavajjāni. Tañhi
  ekantena paṭisandhiyaṁ na uppajjati. Iminā nayena sabbattha attho veditabbo.
  Sattake "devānaṁ asurānan"ti gativasena avatvā avisesena gabbhaseyyakānanti
  vuttaṁ. Tasmā yattha yattha gabbhaseyyakā sambhavanti, tattha tattha tesaṁ sattāyatanāni
  veditabbāni. Tathā dhātuyo. Sesamettha uttānatthameva. Pañcamavāre yaṁ vattabbaṁ,
  taṁ dhammasaṅgahaṭṭhakathāyaṁ vuttameva.
                   6. Uppādakakammāayuppamāṇavāravaṇṇanā
                           1. Uppādakakamma
      [1021] Chaṭṭhavāre pañcahi kāmaguṇehi nānappakārehi vā iddhivisesehi
  dibbantīti devā. Sammatidevāti "devo devī"ti evaṁ lokasammatiyā devā.

  *  *  *  *  *  *
  Footnote: 1 chaṂa. tadantogatā 2 chaṂa. "sattuppattivasena vā"ti pāṭho na dissati
-------------------------------------------------
[page 565]
  Uppattidevāti devaloke uppannattā upapattiyā devā. Visuddhidevāti sabbesaṁ
  devānaṁ pūjārahā sabbakilesavisuddhiyā devā. Rājānoti muddhābhisittā khattiyā.
  Deviyoti tesaṁ mahesiyo. Kumārāti abhisittarājūnaṁ abhisittadeviyā kucchismiṁ
  uppannakumāRā.
      Uposathakammaṁ katvāti cātuddasādīsu aṭṭhaṅgasamannāgataṁ uposathaṁ upavasitvā.
  Idāni yasmā parittadānādipuññakammaṁ manussasobhagyatāya paccayo, mattaso kataṁ
  manussasobhagyatāya adhimattaṁ, adhimattabhāvepi nānappakārabhedato nānappakārassa
  khattiyamahāsālādibhāvassa paccayo, tasmā tassa vasena upapattibhedaṁ dassento
  appekacce gahapatimahāsālānantiādimāha. Tattha mahanto 1- sāro etesanti
  mahāsārā, rakārassa pana lakāraṁ katvā mahāsālāti vuttaṁ. Gahapatayova mahāsālā,
  gahapatīsu vā mahāsālāti gahapatimahāsālā. Sesesupi eseva nayo. Tattha yassa
  gehe pacchimantena cattāḷīsakoṭidhanaṁ nidhānagataṁ hoti, kahāpaṇānañca pañca
  ambaṇāni divasavaḷañjo nikkhamati, ayaṁ gahapatimahāsālo nāMa. Yassa pana gehe
  pacchimantena asītikoṭidhanaṁ nidhānagataṁ hoti, kahāpaṇānañca dasa ambaṇāni
  divasavaḷañjo nikkhamati, ayaṁ brāhmaṇamahāsālo nāMa. Yassa pana gehe
  pacchimantena koṭisatadhanaṁ nidhānagataṁ hoti, kahāpaṇānañca vīsati ambaṇāni
  divasavaḷañjo nikkhamati, ayaṁ khattiyamahāsālo nāMa.
      Sahabyatanti sahabhāvaṁ, sabhāgā hutvā nibbattantīti attho.
  Cātumahārājikānantiādīsu cātumahārājikā nāma sinerupabbatassa vemajjhe honti,
  tesu keci 2- pabbataṭṭhakāpi, keci 2- ākāsaṭṭhakāpi, tesaṁ paramparā cakkavāḷapabbataṁ
  pattā. Khiḍḍāpadosikā manopadosikā sītavalāhakā uṇhavalāhakā candimā devaputto
  suriyo devaputtoti ete sabbepi cātumahārājikadevalokaṭṭhakāeva.

  *  *  *  *  *  *
  Footnote: 1 chaṂa. mahā 2 chaṂa. ayaṁ pāṭho na dissati
-------------------------------------------------
[page 566]
      Tettiṁsa janā tattha upapannāti tāvatiṁsā. Apica tāvatiṁsāti tesaṁ devānaṁ
  nāmamevāti vuttaṁ, tepi atthi pabbataṭṭhakā, atthi ākāsaṭṭhakā. Tesaṁ paramparā
  cakkavāḷapabbataṁ pattā. Tathā yāmādīnaṁ. Ekadevalokepi hi devānaṁ paramparā
  cakkavāḷapabbataṁ appattā nāma natthi. Tattha dibbasukhaṁ yātā payātā sampattāti
  yāmā. Tuṭṭhā pahaṭṭhāti tusitā. Pakatipaṭiyattārammaṇato atirekena ramitukāmakāle
  yathārucite kāmabhoge 1- nimminitvā nimminitvā ramantīti nimmānaratī. Cittācāraṁ
  ñatvā parehi nimmitesu bhogesu vasaṁ vattentīti paranimmitavasavattī.
                            2. Āyuppamāṇa
      [1022] Appaṁ vā bhiyyoti dutiyaṁ vassasataṁ appatvā vīsāya vā tiṁsāya
  vā cattāḷīsāya vā paññāsāya vā saṭṭhiyā vā vassehi adhikampi vassasatanti
  attho. Sabbampi hetaṁ dutiyaṁ vassasataṁ appattattā appanti vuttaṁ.
      [1024] Brahmapārisajjādīsu mahābrahmānaṁ pārisajjā paricārikāti
  brahmapārisajjā. Tesaṁ purohitabhāve ṭhitāti brahmapurohitā. Vaṇṇavantatāya
  ceva dīghāyukatāya ca mahanto brahmāti mahābrahmā, tesaṁ mahābrahmānaṁ. Ime
  tayopi janā paṭhamajjhānabhūmiyaṁ ekatale vasanti, āyuantaraṁ pana nesaṁ nānā.
      [1025] Parittā ābhā etesanti parittābhā. Appamāṇā ābhā
  etesanti appamāṇābhā. Daṇḍadīpikāya acci viya etesaṁ sarīrato ābhā
  chijjitvā pacchijjitvā patantī viya sarati vissaratīti ābhassaRā. Imepi tayo
  janā dutiyajjhānabhūmiyaṁ ekatale vasanti, āyuantaraṁ pana nesaṁ nānā.
      [1026] Parittā subhā etesanti parittasubhā. Appamāṇā subhā etesanti
  appamāṇasubhā. Subhena okiṇṇā vikiṇṇā subhena sarīrappabhāvaṇṇena ekagghanā

  *  *  *  *  *  *
  Footnote: 1 chaṂa. bhoge
-------------------------------------------------
[page 567]
  Suvaṇṇamañjusāya ṭhapitasamujjalitakāñcanapiṇḍasassirikāti subhakiṇhā. Imepi tayo
  janā tatiyajjhānabhūmiyaṁ ekatale vasanti, āyuantaraṁ pana nesaṁ nānā.
      [1027] Ārammaṇanānattatāti ārammaṇassa nānattabhāvo. Manasikāranānattatādīsupi
  eseva nayo. Ettha ekassa paṭhavīkasiṇaṁ ārammaṇaṁ hoti .pe. Ekassa
  odātakasiṇanti idaṁ ārammaṇanānattaṁ. Eko paṭhavīkasiṇaṁ manasikaroti .pe.
  Eko odātakasiṇanti idaṁ manasikāranānattaṁ. Ekassa paṭhavīkasiṇe chando hoti
  .pe. Ekassa odātakasiṇeti idaṁ chandanānattaṁ. Eko paṭhavīkasiṇe patthanaṁ
  karoti .pe. Eko odātakasiṇeti idaṁ paṇidhinānattaṁ. Eko paṭhavīkasiṇavasena
  adhimuccati .pe. Eko odātakasiṇavasenāti idaṁ adhimokkhanānattaṁ. Eko
  paṭhavīkasiṇavasena cittaṁ abhinīharati .pe. Eko odātakasiṇavasenāti idaṁ
  abhinīhāranānattaṁ. Ekassa paṭhavīkasiṇaparicchindanakapaññā hoti .pe. Ekassa
  odātakasiṇaparicchindanakapaññāti idaṁ paññānānattaṁ. Tattha ārammaṇamanasikārā
  pubbabhāgena kathitā. Chandapaṇidhiadhimokkhābhinīhārā appanāyapi vattanti upacārepi,
  paññā pana lokiyalokuttaramissakā kathitā.
      Asaññasattānanti saññāvirahitasattānaṁ. Ekacce hi titthāyatane pabbajitvā
  "cittaṁ nissāya rajjanadussanamuyhanāni nāma hontī"ti citte dosaṁ disvā
  "acittakabhāvo nāma sobhaṇo, diṭṭhadhammanibbānametan"ti saññāvirāgaṁ janetvā
  tatrupagaṁ samāpattiṁ bhāvetvā tattha nibbattanti, tesaṁ upapattikkhaṇe eko
  rūpakkhandhoyeva nibbattati. Ṭhatvā nibbatto ṭhitakova hoti, nisīditvā nibbatto
  nisinnova, nipajjitvā nibbatto nipannova. Cittakammarūpakasadisā hutvā pañca
  kappasatāni tiṭṭhanti. Tesaṁ pariyosāne so rūpakāyo antaradhāyati, kāmāvacarasaññā
-------------------------------------------------
[page 568]
  Uppajjati, tena idha saññuppādena te devā tamhā kāyā cutāti
  paññāyanti.
      Vipulā phalā etesanti vehapphalā. Attano sampattiyā na vihāyantīti
  avihā. Na kañci sattaṁ tappantīti atappā. Sundarā dassanā abhirūpā
  pāsādikāti sudassā. Suṭṭhu passanti sundarametesaṁ vā dassananti sudasSī.
  Sabbehiyeva guṇehi ca bhavasampattiyā ca jeṭṭhā natthettha kaniṭṭhāti akaniṭṭhā.
      [1028] Ākāsānañcāyatanaṁ upagatāti ākāsānañcāyatanūpagā. Itaresupi
  eseva nayo. Iti cha kāmāvacarā nava brahmalokā pañca suddhāvāsā cattāro
  arūpā asaññasattavehapphalehi saddhiṁ chabbīsati devalokā, manussalokena saddhiṁ
  sattavīsati.
      Tattha sammāsambuddhena manussānaṁ devānañca āyuṁ paricchindamānena
  catūsu apāyesu bhummadevesu ca āyu na paricchinditaṁ, 1- taṁ kasmāti? niraye tāva
  kammameva pamāṇaṁ. Yāva kammaṁ na khīyati, na tāva cavanti. Tathā sesāpāyesu.
  Bhummadevānampi kammameva pamāṇaṁ. Tattha nibbattā hi keci sattāhamattaṁ tiṭṭhanti,
  keci aḍḍhamāsaṁ, keci māsaṁ, kappaṁ tiṭṭhamānāpi atthiyeva.
      Tattha manussesu gihibhāve ṭhitāyeva sotāpannāpi honti, sakadāgāmiphalampi
  anāgāmiphalampi arahattaphalampi pāpuṇanti. Tesu sotāpannādayo yāvajīvaṁ tiṭṭhanti,
  khīṇāsavā pana parinibbāyanti vā pabbajanti vā. Kasmā? arahattaṁ nāma
  seṭṭhaguṇo, gihiliṅgaṁ hīnaṁ, taṁ hīnatāya uttamaguṇaṁ dhāretuṁ na sakkoti. Tasmā
  te parinibbāyitukāmā vā pabbajitukāmā vā honti.

  *  *  *  *  *  *
  Footnote: 1 chaṂa. aparicchinnaṁ
-------------------------------------------------
[page 569]
      Bhummadevā pana arahattaṁ patvāpi yāvajīvaṁ tiṭṭhanti, chasu kāmāvacaradevesu
  sotāpannasakadāgāminova yāvajīvaṁ tiṭṭhanti, anāgāminā rūpabhavaṁ gantuṁ vaṭṭati,
  khīṇāsavena parinibbāyituṁ. 1- Kasmā? nilīyanokāsassa abhāvā. Rūpāvacarārūpāvacaresu
  sabbepi yāvajīvaṁ tiṭṭhanti, tattha rūpāvacare nibbattā sotāpannasakadāgāmino
  na puna idhāgacchanti, tattheva parinibbāyanti. Ete hi jhānalābhīanāgāmino 2-
  nāMa.
      Aṭṭhasamāpattilābhīnaṁ pana kiṁ niyameti? paguṇajjhānaṁ. Yadevassa paguṇaṁ hoti,
  Tena upapajjati. Sabbesu pana paguṇesu kiṁ niyameti? patthanā. Yattha upapattiṁ
  Pattheti, tattheva upapajjati. Patthanāya asati kiṁ niyāmeti? maraṇasamaye samāpannasamāpatti.
  Maraṇasamaye samāpannā natthi, kiṁ niyameti? nevasaññānāsaññāyatanasamāpatti. Ekaṁsena
  Hi so nevasaññānāsaññāyatane upapajjati. Navasu brahmalokesu nibbattāriyasāvakānaṁ
  tatrūpapattiyeva hoti uparūpapattipi, na heṭṭhūpapatti. Puthujjanānaṁ pana
  tatrūpapattipi hoti uparūpapattipi heṭṭhūpapattipi. Pañcasu suddhāvāsesu catūsu ca
  āruppesu ariyasāvakānaṁ tatrūpapattipi hoti uparūpapattipi. Paṭhamajjhānabhūmiyaṁ
  nibbatto anāgāmī nava brahmaloke sodhetvā matthake ṭhito parinibbāti. Vehapphalā
  akaniṭṭhā nevasaññānāsaññāyatananti ime tayo devalokā seṭṭhabhavā nāMa. Imesu
  tīsu ṭhānesu nibbattānāgāmino neva uddhaṁ gacchanti, na adho, tattha tattheva
  parinibbāyantīti idamettha pakiṇṇakaṁ.
                       7. Abhiññeyyādivāravaṇṇanā
      [1030] Sattamavāre salakkhaṇapariggāhikāya abhiññāya vasena abhiññeyyatā
  veditabbā, ñātatīraṇapahānapariññānaṁ vasena pariññeyyatā. Sā ca rūpakkhandho

  *  *  *  *  *  *
  Footnote: 1 chaṂa. parinibbātuṁ 2 chaṂa. jhānānāgāmino
-------------------------------------------------
[page 570]
  Abhiññeyyo pariññeyyo na pahātabbotiādīsu ñātatīraṇapariññānaṁ vaseneva
  veditabbā, samudayasaccaṁ abhiññeyyaṁ pariññeyyaṁ pahātabbantiādīsu
  pahānapariññāvasenāti.
      Aṭṭhamavāre rūpādiārammaṇānaṁ cakkhuviññāṇādīnaṁ vasena sārammaṇānārammaṇatā
  veditabbā. Navamavāro uttānatthoyeva. Dasamavārepi yaṁ vattabbaṁ siyā, taṁ sabbaṁ tattha
  tattha pañhāpucchakavāre vuttamevāti.
                      Sammohavinodaniyā vibhaṅgaṭṭhakathāya
                      dhammahadayavibhaṅgavaṇṇanā niṭṭhitā.
                           ------------
-------------------------------------------------
[page 571]
                              Nigamanakathā
      ettāvatā ca:-
           abhidhammaṁ desento dhammagarudhammagāravayuttānaṁ
           devānaṁ devapure devagaṇasahassaparivāro.
           Dutiyaṁ adutiyapuriso yaṁ āha vibhaṅgappakaraṇaṁ nātho
           aṭṭhārasahi vibhaṅgehi maṇḍitamaṇḍapeyyaguṇo.
           Atthappakāsanatthaṁ tassāhaṁ yācito ṭhitaguṇena
           yatinā adandhagatinā subuddhinā buddhaghosena.
           Yaṁ ārabhiṁ racayituṁ aṭṭhakathaṁ sunipuṇesu atthesu
           sammohavinodanato sammohavinodaniṁ nāMa.
           Porāṇaṭṭhakathānaṁ sāraṁ ādāya sā ayaṁ niṭṭhaṁ
           pattā anantarāyena pāliyā bhāṇavārehi.
           Cattāḷīsāya yathā ekena ca evameva sabbepi
           niṭṭhaṁ vajantu vimalā manorathā sabbasattānaṁ.
           Saddhammassa ṭhitatthaṁ yañca imaṁ racayatā mayā puññaṁ
           pattaṁ tena samattaṁ pāpuṇatu sadevako loko.
           Suciraṁ tiṭṭhatu saddhammo 1- dhammābhirato sadā bhavatu loko
           niccaṁ khemasubhikkhādi- sampadā janapadā hontūti.
      Paramavisuddhasaddhābuddhiviriyapaṭimaṇḍitena sīlācārajjavamaddavādiguṇasamudayasamuditena
  sakasamayasamayantaragahanajjhogāhaṇasamatthena paññāveyyattiyasamannāgatena
  tipiṭakapariyattippabhede sāṭṭhakathe satthu sāsane appaṭihataññāṇappabhāvena

  *  *  *  *  *  *
  Footnote: 1 chaṂa. dhammo
-------------------------------------------------
[page 572]
  Mahāveyyākaraṇena karaṇasampattijanitasukhaviniggatamadhuroḷāravacananelavaṇṇayuttena 1-
  yuttamuttavādinā vādivarena mahākavinā pabhinnapaṭisambhidāparivāre
  chaḷabhiññādippabhedaguṇapaṭimaṇḍite 2- uttarimanussadhamme suppatiṭṭhitabuddhīnaṁ
  theravaṁsappadīpānaṁ therānaṁ mahāvihāravāsīnaṁ vaṁsālaṅkārabhūtena vipulavisuddhabuddhinā
  buddhaghosoti garūhi gahitanāmadheyyena therena katā ayaṁ sammohavinodanī nāma
  vibhaṅgaṭṭhakathā:-
           tāva tiṭṭhatu lokasmiṁ lokanittharaṇesinaṁ
           dassentī kulaputtānaṁ nayaṁ paññāvisuddhiyā.
           Yāva buddhoti nāmampi suddhacittassa tādino
           lokamhi lokajeṭṭhassa pavattati mahesinoti.
                          ---------------
           3- Yāva tiṭṭhati selendo yāva cando virocati
           tāva tiṭṭhatu saddhammo gotamassa yasassinoti. 3-
                   Sammohavinodaniyā nāma abhidhammaṭṭhakathāya
                         vibhaṅgavaṇṇanā niṭṭhitā.
                           ------------

  *  *  *  *  *  *
  Footnote: 1 chaṂa....ṃadhurodāravacanalāvaṇṇayuttena 2 chaṂa. chaḷabhiññāpaṭisambhidādi....
  3-3 chaṂa. ayaṁ gāthā na dissati
-------------------------------------------------
