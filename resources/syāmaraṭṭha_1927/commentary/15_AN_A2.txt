[page 001]
                   Manorathapūraṇī nāma aṅguttaranikāyaṭṭhakathā
                           dukādinipātavaṇṇanā
                             ---------
                 namo tassa bhagavato arahato sammāsambuddhassa.
                            Dukanipātavaṇṇanā
                           1. Paṭhamapaṇṇāsaka
                    1. Kammakaraṇavagga 1. Vajjasuttavaṇṇanā
        [1] Dukanipātassa paṭhame vajjānīti dosā aparādhā. Diṭaṭhadhammikanti diṭaṭheva
  dhamme imasmiṁyeva attabhāve uppannaphal. Samparāyikanti samparāye anāgate
  attabhāve uppannaphal. Āgucārinti pāpakāriṁ aparādhakārakaṁ. Rājāno gahetvā
  vividhā kammakaraṇā 1- kārenteti 2- coraṁ gahetvā vividhā kammakaraṇā rājapurisā
  karonti, rājāno pana tā kārenti nāMa. Taṁ coraṁ evaṁ kammakaraṇā kāriyamānaṁ
  esa passati. Tena vuttaṁ "passati coraṁ āgucāriṁ rājāno gahetvā vividhā kammakaraṇā
  kārente"ti. Aḍḍhadaṇḍakehīti muggarehi, 3- paharaṇatthaṁ 4- vā catuhatthadaṇḍaṁ dvedhā
  chetvā gahitadaṇḍakehi. Bilaṅgathālikanti kañjiyaukkhalikakammakaraṇaṁ. Taṁ karontā
  sīsakaṭāhaṁ uppāṭetvā tattaṁ ayoguḷaṁ saṇḍāsena gahetvā tattha pakkhipanti, tena
  matthaluṅgaṁ pakkuṭaṭhitvā 5- uttarati. Saṅkhamuṇḍikanti 6- saṅkhamuṇḍikakammakaraṇaṁ.

  *  *  *  *  *  *
  Footnote: 1 Ma. vividhāni kammakaraṇāni 2 i. kārentīti
  3 Sī. muggarehi pahārehipi 4 chaṂa.,i. pahārasādhanatthaṁ
  5 chaṂa. pakkuthitvā, Sī.,i. pakkaṭṭhitvā 6 Sī.,i. saṅkhamuṇḍakanti
-------------------------------------------------
[page 002]
  Taṁ karontā ubhato 1- kaṇṇacūḷikagalavāṭakaparicchedena cammaṁ chinditvā
  sabbakese ekato gaṇṭhiṁ katvā daṇḍakena vaṭṭetvā 2- uppāṭenti, saha kesehi
  cammaṁ uṭṭhahati. Tato sīsakaṭāhaṁ thūlasakkharāhi ghaṁsitvā dhovantā saṅkhavaṇṇaṁ karonti.
  Rāhumukhanti rāhumukhakammakaraṇaṁ. Taṁ karontā ayosaṅkunā mukhaṁ vivaritvā antomukhe
  dīpaṁ jālenti, kaṇṇacūḷikāhi vā paṭṭhāya mukhaṁ nikhādanena khananti, lohitaṁ paggharitvā
  mukhaṁ pūreti.
        Jotimālikanti sakalasarīraṁ telapilotikāya veṭhetvā ālimpenti.
  Hatthapajjotikanti hatthe telapilotikāya veṭhetvā dīpaṁ viya pajjālenti.
  Erakavaṭṭikanti 3- erakavaṭṭikakammakaraṇaṁ. Taṁ karontā heṭaṭhāgīvato paṭṭhāya cammavaṭṭe
  kantitvā 4- gopphake ṭhapenti, 5- atha naṁ yottehi bandhitvā kaḍḍhanti. So attano
  cammavaṭṭe akkamitvā akkamitvā patati. Cīrakavāsikanti cīrakavāsikakammakaraṇaṁ. Taṁ
  karontā tatheva cammavaṭṭe kantitvā kaṭiyaṁ ṭhapenti, kaṭito paṭṭhāya kantitvā
  gopphakesu ṭhapenti, uparimehi heṭṭhimasarīraṁ cīrakanivāsananivaṭṭhaṁ viya hoti.
  Eṇeyyakanti eṇeyyakakammakaraṇaṁ. Taṁ karontā ubhosu kapparesu ca ubhosu jānukesu ca
  ayavaḷākāni 6- datvā ayasūlāni koṭṭenti, so catūhi ayasūlehi bhūmiyaṁ patiṭṭhahati.
  Atha naṁ parivāretvā aggiṁ karonti. "eṇeyyako Jotipariggaho yathā"ti āgataṭṭhānepi
  idameva vuttaṁ. Taṁ kālena kālaṁ sūlāni apanetvā catūhi aṭṭhikoṭīhiyeva ṭhapenti.
  Evarūpā kammakaraṇā nāma natthi.
      Baḷisamaṁsikanti ubhatomukhehi baḷisehi paharitvā cammamaṁsanhārūni uppāṭenti.
  Kahāpaṇakanti 7- sakalasarīraṁ tiṇhāhi vāsīhi kaṭito 8- paṭṭhāya kahāpaṇamattaṁ kahāpaṇamattaṁ

  *  *  *  *  *  *
  Footnote: 1 chaṂa.,i. uttaroṭṭhaubhato.... 2 chaṂa. veṭhetvā, i. daṇḍena cāletvā
  3 chaṂa.,i. erakavaṭṭakanti 4 Sī.,i. kantantā
  5 Sī.,i. pātenti 6 chaṂa. ayavalayāni
  7 chaṂa. kahāpaṇikanti 8 chaṂa. koṭito
-------------------------------------------------
[page 003]
  Pātentā koṭṭenti. Khārāpaṭicchakanti 1- sarīraṁ tattha tattha āvudhehi paharitvā
  kocchehi khāraṁ ghaṁsanti, cammamaṁsanhārūni paggharitvā aṭaṭhikasaṅkhalikāva tiṭṭhati.
  Palighaparivattakanti 2- ekena passena nipajjāpetvā kaṇṇacchiddena ayasūlaṁ koṭṭetvā
  paṭhaviyā ekābaddhaṁ karonti. Atha naṁ pāde gahetvā āviñchanti. 3- Palālapīṭhakanti
  cheko kāraṇiko chavicammaṁ acchinditvā nisadapotakehi aṭṭhīni bhinditvā kesesu
  gahetvā ukkhipati, maṁsarāsiyeva hoti. Atha naṁ keseheva pariyonandhitvā gaṇhanti,
  palālavaṭṭiṁ viya katvā pariveṭhenti. 4- Sunakhehipi khādāpenteti katipayāni divasāni
  āhāraṁ adatvā chātakasunakhehi khādāpenti. Te muhuttena aṭṭhikasaṅkhalikameva karonti.
  Sūle uttāsenteti sūle āropente.
      Na paresaṁ pābhataṁ palumpanto caratīti paresaṁ santakaṁ bhaṇḍaṁ parammukhaṁ ābhataṁ 5-
  antamaso antaravīthiyaṁ patitaṁ sahassabhaṇḍikaṁpi disvā "iminā jīvissāmī"ti
  vilumpanto na vicarati, 6- ko iminā atthoti piṭṭhipādena vā pavaṭṭetvā gacchati.
      Pāpakoti lāmako. Dukkhoti aniṭṭho. Kiñca tanti kinnāma taṁ kāraṇaṁ
  bhaveyya. Yenāhanti 7- yena ahaṁ. Kāyaduccaritanti pāṇātipātādi tividhaṁ akusalaṁ
  kāyakammaṁ. Kāyasucaritanti tassa paṭipakkhabhūtaṁ tividhaṁ kusalaṁ kammaṁ. Vacīduccaritanti
  musāvādādi catubbidhaṁ akusalaṁ vacīkammaṁ. Vacīsucaritanti tassa paṭipakkhabhūtaṁ catubbidhaṁ
  kusalaṁ kammaṁ. Manoduccaritanti abhijjhādi tividhaṁ akusalaṁ manokammaṁ. Manosucaritanti
  tassa paṭipakkhabhūtaṁ tividhaṁ kusalaṁ kammaṁ. Suddhaṁ attānaṁ pariharatīti ettha duvidhā
  suddhi pariyāyato ca nippariyāyato ca. Saraṇagamanena hi pariyāyena suddhaṁ attānaṁ
  pariharati nāMa. Tathā pañcahi sīlehi, dasahi sīlehi, catupārisuddhisīlena, paṭhamajjhānena
  .pe. Nevasaññānāsaññāyatanena, sotāpattimaggena, sotāpattiphalena .pe.

  *  *  *  *  *  *
  Footnote: 1 chaṂa.,i. khārāpaticchikanti 2 chaṂa.,i. palighaparivattikanti
  3 Sī.,i. āvijjhanti 4 chaṂa.,i. puna veṭhenti
  5 Sī.,i. paṭimukhaṁ ābhataṁ 6 Sī.,i. palumpanto vilumpanto na carati
  7 chaṂa.,i. yāhanti
-------------------------------------------------
[page 004]
  Arahattamaggena pariyāyena suddhaṁ attānaṁ pariharati nāMa. Arahattaphale patiṭṭhito pana
  khīṇāsavo chinnamūlake pañcakkhandhe nhāpentopi khādāpentopi bhuñjāpentopi
  nisīdāpentopi nipajjāpentopi nippariyāyeneva suddhaṁ nimmalaṁ attānaṁ pariharati
  paṭijaggatīti veditabbo.
      Tasmāti yasmā imāni dve vajjāneva, no na vajjāni, tasmā. Vajjabhīrunoti
  vajjabhīrukā. Vajjabhayadassāvinoti vajjāni bhayato dassanasīlā. Etaṁ pāṭikaṅkhanti
  etaṁ icchitabbaṁ, etaṁ avassabhāvīti 1- attho. Yanti nipātamattaṁ, kāraṇavacanaṁ vā
  yena kāraṇena parimuccissati sabbavajjehi. Kena pana kāraṇena parimuccissatīti?
  catutthamaggena ceva catutthaphalena ca. Maggena hi parimuccissati nāma, 2- phale patte
  parimutto nāma hoti. 3- Kiṁ pana khīṇāsavassa akusalaṁ na vipaccatīti? vipaccati,
  taṁ pana khīṇāsavabhāvato pubbe kataṁ. Taṁ ca kho imasmiṁyeva attabhāve, samparāye
  panassa kammaphalannāma natthīti. Paṭhamaṁ.
                          2. Padhānasuttavaṇṇanā
      [2] Dutiye padhānānīti viriyāni. Viriyañhi padahitabbato padhānabhāvakaraṇato vā
  padhānanti vuccati. Durabhisambhavānīti dussahāni duppūriyāni, dukkarānīti
  attho. Agāraṁ ajjhāvasatanti agāre vasantānaṁ. Cīvarapiṇḍapātasenāsanagilāna-
  paccayabhesajjaparikkhārānuppādanatthaṁ padhānanti etesaṁ cīvarādīnaṁ catunnaṁ paccayānaṁ
  anuppādanatthāya padhānannāma durabhisambhavanti dasseti. Caturatanikaṁpi hi pilotikaṁ,
  pasatataṇḍulamattaṁ vā bhattaṁ, caturatanikaṁ vā paṇṇasālaṁ, telasappinavanītādīsu vā
  appamattakaṁpi bhesajjaṁ paresaṁ dethāti vattuṁpi nīharitvā dātuṁ dukkaraṁ ubhato
  byūḷhasaṅgāmappavesanasadisaṁ. Tenāha bhagavā:-

  *  *  *  *  *  *
  Footnote: 1 chaṂa. avassaṁbhāvīti, Ma. avassaṁbhāvī attani bhāvīti 2 chaṂa. parimuccati nāma
  3 chaṂa.,i. phalaṁ patto parimutto nāma hotīti
-------------------------------------------------
[page 005]
                  "dānaṁ Ca yuddhaṁ ca samānamāhu
                   appāpi santā bahuke jinanti
                   appaṁpi ce saddahāno dadāti
                   teneva so hoti sukhī paratthā"ti. 1-
      Agārasmā anagāriyaṁ pabbajitānanti gehato nikkhamitvā agārassa gharāvāsassa
  hitāvahehi kasigorakkhādīhi virahitaṁ anagāriyaṁ pabbajjaṁ upagatānaṁ. Sabbūpadhi-
  paṭinissaggatthaṁ padhānanti sabbesaṁ khandhūpadhikilesūpadhiabhisaṅkhārūpadhīnaṁ 2- paṭi-
  nissaggasaṅkhātassa nibbānassa atthāya vipassanāya ceva maggena 3- ca sahajātaṁ
  viriyaṁ. Tasmāti yasmā imāni dve padhānāni durabhisambhavāni, tasmā. Dutiyaṁ.
                          3. Tapanīyasuttavaṇṇanā
      [3] Tatiye tapanīyāti idha ceva samparāye ca tapantīti tapanīyā. Tappatīti
  cittasantāpena tappati anusocati kāyaduccaritaṁ katvā nandayakkho viya nandamāṇavo
  viya nandagoghātako viya devadatto viya dve bhātikā viya ca. Te kira gāviṁ 4-
  vadhitvā maṁsaṁ dve koṭṭhāse akaṁsu. Tato kaniṭṭho jeṭaṭhakaṁ āha "mayhaṁ dārakā
  bahū, imāni me 5- antāni dehī"ti. Atha naṁ so "sabbamaṁsaṁ dvedhā vibhattaṁ,
  puna kiṁ maggasī"ti paharitvā jīvitakkhayaṁ pāpesi. Nivattitvā pana 6- olokento
  mataṁ disvā "bhāriyaṁ me kammaṁ katanti cittaṁ uppādesi. Athassa balavasoko uppajji.
  So ṭhitaṭṭhānepi nisinnaṭaṭhānepi tadeva kammaṁ āvajjeti, cittassādaṁ na labhati.
  Asitapītakhāditasāyitaṁpissa sarīre ojaṁ na pharati, aṭṭhicammamattameva ahosi. Atha naṁ
  eko thero disvā "upāsaka tvaṁ pahūtannapāno, aṭṭhicammamattameva te avasiṭṭhaṁ,

  *  *  *  *  *  *
  Footnote: 1 saṁ.sa. 15/33/24 sādhusutta, khu.jā.ka. 27/1183/249 ādittajātaka (syā)
  2 chaṂa.,i....abhisaṅkhārūpadhisaṅkhātānaṁ upadhīnaṁ 3 Ma. aggamaggena 4 chaṂa. gāvaṁ
  5 Sī.,i. dve 6 chaṂa.,i. ca naṁ
-------------------------------------------------
[page 006]
  Atthi nu kho te kiñci tapanīyakamman"ti pucchi. 1- So "āma bhante"ti sabbaṁ
  ārocesi. Atha naṁ thero "bhāriyaṁ te upāsaka kammaṁ kataṁ, anaparādhaṭṭhāne
  aparaddhan"ti āha. So teneva kammena kālaṁ katvā niraye nibbatto. Vacīduccaritena
  suppabuddhasakkakokālikaciñcamāṇavikādayo viya tappati. Sesamettha catutthe ca
  uttānatthamevāti. 2-
                         5. Upaññātasuttavaṇṇanā
      [5] Pañcame dvinnāhanti dvinnaṁ ahaṁ. Upaññāsinti upagantvā guṇaṁ
  aññāsiṁ, jāniṁ paṭivijjhinti attho. Idāni te dhamme dassento yā ca
  asantuṭaṭhitātiādimāha. Imañhi dhammadvayaṁ nissāya satthā sabbaññutaṁ patto, tasmā
  tassānubhāvaṁ dassento evamāha. Tattha asantuṭṭhitā kusalesu dhammesūti iminā
  imaṁ dīpeti:- "ahaṁ jhānamattakena vā obhāsanimittamattakena vā asantuṭaṭho hutvā
  arahattamaggameva uppādesiṁ. Yāva so na uppajjati, 3- na tāvāhaṁ santuṭaṭho ahosiṁ.
  Padhānasmiṁ ca anukkaṇṭhito hutvā anosakkanāya ṭhatvāyeva padhānakiriyaṁ akāsin"ti
  imamatthaṁ dassento yā ca appaṭivānitātiādimāha. Tattha appaṭivānitāti
  appaṭikkamanā anosakkanā. Appaṭivānī sudāhaṁ bhikkhave padahāmīti ettha sudanti
  nipātamattaṁ, ahaṁ bhikkhave anosakkanāyaṁ ṭhito bodhisattakāle sabbaññutaṁ paṭṭhento
  padhānamakāsinti ayamettha attho.
      Idāni yathā tena taṁ padhānaṁ kataṁ, taṁ dassento kāmaṁ taco cātiādimāha.
  Tattha pattabbanti iminā pattabbaguṇajātaṁ dasseti. Purisathāmenātiādīsu 4-
  purisassa ñāṇathāmo ñāṇaviriyaṁ ñāṇaparakkamo ca kathito. Saṇṭhānanti ṭhapanā
  appavattanā osakkanā, paṭippassaddhīti attho. Ettāvatānena caturaṅgasamannāgataṁ
  viriyādhiṭṭhānannāma kathitaṁ. Ettha hi kāmaṁ taco cāti ekaṁ aṅgaṁ, nhāru cāti

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa.,i. uttānatthameva
  3 chaṂa.,i. uppajji 4 chaṂa.....ādinā
-------------------------------------------------
[page 007]
  Ekaṁ, aṭṭhi cāti ekaṁ, maṁsalohitanti ekaṁ, imāni cattāri aṅgāni.
  Purisathāmenātiādīni adhimattaviriyādhivacanāni. Iti purimehi catūhi aṅgehi
  samannāgatena hutvā evaṁ adhiṭṭhitaviriyaṁ caturaṅgasamannāgataṁ viriyādhiṭṭhānannāmāti
  veditabbaṁ. Ettāvatā tena bodhipallaṅke attano āgamanīyapaṭipadā kathitā.
      Idāni tāya paṭipadāya paṭiladdhaguṇaṁ kathetuṁ tassa mayhaṁ bhikkhavetiādimāha. Tattha
  appamādādhigatāti satiavippavāsasaṅkhātena appamādena adhigatā, na suttappamattena 1-
  laddhā. Sambodhīti catumaggañāṇaṁ ceva sabbaññutañāṇaṁ ca. Na hi sakkā etaṁ
  suttappamattena adhigantunti. Tenāha "appamādādhigatā sambodhī"ti. Anuttaro
  yogakkhemoti na kevalaṁ bodhiyeva, arahattaphalanibbānasaṅkhāto anuttaro yogakkhemopi
  appamādādhigatova.
      Idāni attanā paṭiladdhaguṇesu bhikkhusaṁghaṁ samādapento tumhe cepi
  bhikkhavetiādimāha. Tattha yassatthāyāti yassa atthāya, yaṁ upasampajja viharitukāmā
  hutvāti attho. Tadanuttaranti taṁ anuttaraṁ. Brahmacariyapariyosānanti maggabrahma-
  cariyassa pariyosānabhūtaṁ ariyaphalaṁ. Abhiññā sacchikatvāti abhiññāya uttamapaññāya
  paccakkhaṁ katvā. Upasampajja viharissathāti paṭilabhitvā pāpuṇitvā viharissatha.
  Tasmāti yasmā appaṭivānapadhānaṁ nāmetaṁ bahupakāraṁ uttamatthasādhakaṁ, tasmā.
                         6. Saññojanasuttavaṇṇanā
      [6] Chaṭṭhe saññojaniyesu dhammesūti dasannaṁ saṁyojanānaṁ paccayabhūtesu
  tebhūmikadhammesu. Assādānupassitāti assādato passitā passanabhāvoti attho.
  Nibbidānupassitāti nibbidāvasena ukkaṇṭhanavasena passanabhāvo. Jātiyāti
  khandhanibbattito. Jarāyāti khandhaparipākato. Maraṇenāti khandhabhedato. Sokehīti
  antonijjhāyanalakkhaṇehi sokehi. Paridevehīti tannissitalālappitalakkhaṇehi

  *  *  *  *  *  *
  Footnote: 1 Ma. mattappamattena. evamuparipi
-------------------------------------------------
[page 008]
  Paridevehi. Dukkhehīti kāyapaṭipīḷanadukkhehi. Domanassehīti manovighātadomanassehi.
  Upāyāsehīti adhimattāyāsalakkhaṇaupāyāsehi. Dukkhasmāti sakalavaṭṭadukkhato. Pajahatīti
  maggena pajahati. Pahāyāti ettha pana phalakkhaṇo kathito. Imasmiṁ sutte vaṭṭavivaṭṭaṁ
  kathitaṁ.
                          7. Kaṇhasuttavaṇṇanā
      [7] Sattame kaṇhāti na kāḷavaṇṇatāya kaṇhā, kaṇhatāya pana
  upanentīti nipphattikāḷatāya kaṇhā. Sarasenāpi vā sabbākusalā dhammā kaṇhā
  eva. Na hi tesaṁ uppattiyā cittaṁ pabhassaraṁ hoti. Ahirikanti ahirikabhāvo.
  Anottappanti anottappibhāvo. 1-
                          8. Sukkasuttavaṇṇanā
      [8] Aṭṭhame sukkāti na vaṇṇasukkatāya sukkā, sukkatāya pana upanentīti
  nipphattisukkatāya sukkā. Sarasenāpi vā sabbe kusalā dhammā sukkāeva. Tesañhi
  uppattiyā cittaṁ pabhassaraṁ hoti. Hirī ca ottappaṁ cāti ettha pāpato
  jigucchanalakkhaṇā hirī, bhāyanalakkhaṇaṁ ottappaṁ. Yampanettha vitthārato vattabbaṁ
  siyā, taṁ visuddhimagge vuttameva.
                          9. Cariyasuttavaṇṇanā
      [9] Navame lokaṁ pālentīti lokaṁ sandhārenti ṭhapenti rakkhanti. Nayidha
  paññāyetha mātāti imasmiṁ loke janikā mātā "ayaṁ me mātā"ti garucittīkāravasena
  na paññāyetha. Avasesapadesupi eseva nayo. Sambhedanti saṅkaraṁ mariyādabhedaṁ
  vā. Yathā ajeḷakātiādīsu ete hi sattā "ayaṁ me mātā"ti "mātucchā"ti

  *  *  *  *  *  *
  Footnote: 1 chaṂa.,i. anottāpibhāvo
-------------------------------------------------
[page 009]
  Vāti garucittīkāravasena na jānanti. Yaṁ vatthuṁ nissāya uppannā, tattheva
  vippaṭipajjanti. Tasmā upamaṁ āharanto "yathā ajeḷakā"tiādimāha.
                     10. Vassūpanāyikasuttavaṇṇanā
      [10] Dasame 1- atthuppattiyaṁ vuttaṁ. Katarātthuppattiyaṁ? manussānaṁ
  ujjhāyane. Bhagavatā hi paṭhamabodhiyaṁ vīsati vassāni vassūpanāyikā apaññattā ahosi.
  Bhikkhū anibaddhavāsā 2- gimhepi hemantepi 2- utuvassepi yathāsukhaṁ vicariṁsu. Te
  disvā manussā "kathañhi nāma samaṇā sakyaputtiyā hemantaṁpi gimhaṁpi vassaṁpi cārikaṁ
  carissanti haritāni tiṇāni sammaddantā ekindriyaṁ jīvaṁ viheṭhentā bahū khuddake
  pāṇe saṅghātaṁ āpādentā. Ime hi nāma aññatitthiyā durakkhātadhammā vassāvāsaṁ
  allīyissanti saṅgāhayissanti, 3- ime nāma sakuṇā rukkhagge 4- kulāvakāni
  karitvā vassāvāsaṁ allīyissanti saṅgāhayissantī"tiādīni vatvā ujjhāyiṁsu.
  Tamatthaṁ bhikkhū bhagavato ārocesuṁ. Bhagavā taṁ atthuppattiṁ katvā imaṁ suttaṁ dassento
  paṭhamaṁ tāva "anujānāmi bhikkhave vassaṁ upagantun"ti 5- ettakameva āha. Atha bhikkhūnaṁ
  "kadā nu kho vassaṁ upagantabban"ti uppannaṁ vitakkaṁ sutvā "anujānāmi bhikkhave
  vassāne vassaṁ upagantun"ti āha. Athakho bhikkhūnaṁ etadahosi "kati nu kho
  vassūpanāyikā"ti bhagavato etamatthaṁ ārocesuṁ. Taṁ sutvā sakalaṁpi imaṁ suttaṁ
  dassento dvemā bhikkhavetiādimāha. Tattha vassūpanāyikāti vassūpagamanā. 6-
  Purimikāti aparajjugatāya āsāḷhiyā upagantabbā purimakattikapuṇṇamīpariyosānā
  paṭhamā temāSī. Pacchimikāti māsagatāya āsāḷhiyā upagantabbā pacchimakattikapariyosānā
  pacchimā temāsīti.
                         Kammakaraṇavaggo paṭhamo.

  *  *  *  *  *  *
  Footnote: 1 chaṂa.,i. dasamaṁ 2-2 chaṂa. ime pāṭhā na dissanti
  3 chaṂa. saṅkasāyissanti, i. saṅkāsayissanti. evamuparipi
  4 chaṂa.,i. rukkhaggesu 5 viṃahā. 4/184/203 vassūpanāyikānujānanā
  6 chaṂa.,i. vassūpagamanāni
-------------------------------------------------
[page 010]
                         2. Adhikaraṇavaggavaṇṇanā
      [11] Dutiyassa paṭhame balānīti kenaṭṭhena balāni. Akampaniyaṭṭhena 1- balāni
  nāma, tathā durabhisambhavanaṭṭhena anajjhomaddanaṭṭhena ca. Paṭisaṅkhānabalanti paccavekkhaṇabalaṁ.
  Bhāvanābalanti brūhanabalaṁ vaḍḍhanabalaṁ. Suddhaṁ attānanti idaṁ heṭṭhā vuttanayeneva
  veditabbaṁ. Tatrāti tesu dvīsu balesu. Yadidanti yaṁ idaṁ. Sekhānametaṁ balanti
  sattannaṁ sekhānaṁ ñāṇabalametaṁ. Sekhaṁ hi so bhikkhave balaṁ āgammāti sattannaṁ
  sekhānaṁ ñāṇabalaṁ ārabbha sandhāya paṭicca. Pajahatīti maggena pajahati. Pahāyāti
  iminā pana phalaṁ kathitaṁ. Yaṁ pāpanti yaṁ pāpakaṁ lāmakaṁ. Yasmā panetāni dvepi
  vaḍḍhetvā arahattaṁ pāpuṇāti, tasmā ettha etadaggaṁ nāgatanti veditabbaṁ.
      [12] Dutiye satisambojjhaṅgaṁ bhāvetītiādīsu ayaṁ heṭṭhā anāgatānaṁ padānaṁ vasena
  atthavaṇṇanā:- vivekanissitanti vivekaṁ nissitaṁ. 2- Vivekoti vivittatā. Svāyaṁ
  tadaṅgaviveko vikkhambhanasamucchedapaṭippassaddhinissaraṇavivekoti pañcavidho. Tasmiṁ
  pañcavidhe viveke. Vivekanissitanti tadaṅgavivekanissitaṁ samucchedavivekanissitaṁ
  nissaraṇavivekanissitañca satisambojjhaṅgaṁ bhāvetīti ayamattho veditabbo. Tathā hi
  satisambojjhaṅgabhāvanānuyutto yogī vipassanākkhaṇe kiccato tadaṅgavivekanissitaṁ,
  ajjhāsayato nissaraṇavivekanissitaṁ, maggakāle pana kiccato samucchedavivekanissitaṁ,
  ārammaṇato nissaraṇavivekanissitaṁ satisambojjhaṅgaṁ bhāveti. Pañcavidhaviveka-
  nissitaṁpīti eke. Te hi na kevalaṁ balavavipassanāmaggaphalakkhaṇesuyeva bojjhaṅge 3-
  uddharanti, vipassanāpādakakasiṇajjhānāanāpānāsubhabrahmavihārajjhānesupi 4-
  uddharanti, na ca paṭisiddhā aṭṭhakathācariyehi. Tasmā tesaṁ matena etesaṁ jhānānaṁ
  pavattikkhaṇe

  *  *  *  *  *  *
  Footnote: 1 chaṂa. akampiyaṭṭhena, Sī. akampanīyaṭṭhena 2 pa.sū. 1/27/93
  3 Ma. sambojjhaṅge 4 Sī.,i. vipassanājhāna...
-------------------------------------------------
[page 011]
  Kiccatoyeva vikkhambhanavivekanissitaṁ. Yathā ca "vipassanākkhaṇe ajjhāsayato nissaraṇa-
  vivekanissitan"ti vuttaṁ, evaṁ "paṭippassaddhivivekanissitaṁpi bhāvetī"ti vattuṁ
  vaṭṭati. Eseva nayo virāganissitantiādīsupi. Vivekatthāeva hi virāgādayo.
       Kevalañhettha vossaggo duvidho pariccāgavossaggo ca pakkhandanavossaggo
  cāti. Tattha pariccāgavossaggoti vipassanākkhaṇe ca tadaṅgavasena maggakkhaṇe ca
  samucchedavasena kilesappahānaṁ. Pakkhandanavossaggoti vipassanākkhaṇe tanninnabhāvena,
  maggakkhaṇe pana ārammaṇakaraṇena nibbānapakkhandanaṁ. Tadubhayaṁpi imasmiṁ lokiya-
  lokuttaramissake atthavaṇṇanānaye vaṭṭati. Tathā hi ayaṁ satisambojjhaṅgo yathāvuttena
  pakārena kilese pariccajati, nibbānaṁ ca pakkhandati. Vossaggapariṇāminti iminā
  pana sakalena vacanena vossaggaṭṭhaṁ pariṇamantaṁ pariṇataṁ ca, paripaccantaṁ paripakkaṁ
  cāti idaṁ vuttaṁ hoti. Ayañhi bojjhaṅgabhāvanamanuyutto bhikkhu yathā satisambojjhaṅgo
  kilesapariccāgavossaggatthaṁ nibbānapakkhandanavossaggatthaṁ ca paripaccati, yathā ca
  paripakko hoti, tathā naṁ bhāvetīti. Eseva nayo sesabojjhaṅgesupi.
       Idaṁ pana nibbānaṁyeva sabbasaṅkhatehi vivittattā viveko, sabbesaṁ virāgabhāvato
  virāgo, nirodhabhāvato nirodhoti vuttaṁ. Maggoeva ca vossagge pariṇāmī,
  tasmā satisambojjhaṅgaṁ bhāveti vivekaṁ ārammaṇaṁ katvā pavattiyā vivekanissitaṁ,
  tathā virāganissitaṁ nirodhanissitaṁ. Tañca kho ariyamaggakkhaṇuppattiyā 1- kilesānaṁ
  samucchedato pariccāgabhāvena ca nibbānapakkhandanabhāvena ca pariṇataṁ paripakkanti ayameva
  attho daṭṭhabbo. Eseva nayo sesabojjhaṅgesupi. Iti ime satta bojjhaṅgā
  lokiyalokuttaramissakā kathitā. Imesupi dvīsu balesu etadaggabhāvo vuttanayeneva
  veditabbo.

  *  *  *  *  *  *
  Footnote: 1 Sī. maggakkhaṇapavattiyā, i. maggakkhaṇappavattiyā
-------------------------------------------------
[page 012]
       [13] Tatiye vivicceva kāmehītiādīnaṁ catunnaṁ jhānānaṁ pāliattho ca
  bhāvanānayo ca sabbākārena visuddhimagge 1- vitthāritoyeva. Imāni pana cattāri
  jhānāni eko bhikkhu cittekaggatthāya bhāveti, eko vipassanāpādakatthāya, eko
  abhiññāpādakatthāya, eko nirodhapādakatthāya, eko bhavavisesatthāya. Idha pana
  tānipi vipassanāpādakāni adhippetāni. Ayaṁ hi bhikkhu imāni jhānāni samāpajjitvā
  samāpattito vuṭṭhāya saṅkhāre sammasitvā hetupaccayapariggahaṁ katvā sapaccayaṁ
  nāmarūpaṁ ca vavaṭṭhapetvā indriyabalabojjhaṅgāni samodhānetvā arahattaṁ pāpuṇāti.
  Evametāni jhānāni lokiyalokuttaramissakāneva kathitāni. Imasmiṁ vāpi 2- baladvaye
  etadaggabhāvo vuttanayeneva veditabbo.
       [14] Catutthe saṅkhittena ca vitthārena cāti saṅkhittadhammadesanā
  vitthāradhammadesanā cāti dveyeva dhammadesanāti dasseti. Tattha mātikaṁ uddisitvā
  kathitā desanā saṅkhittadesanā nāma, tameva mātikaṁ vitthārato vibhajitvā kathitā
  vitthāradesanā nāMa. Mātikaṁ vā ṭhapetvāpi aṭṭhapetvāpi vitthārato vibhajitvā
  kathitā vitthāradesanā nāMa. Tāsu saṅkhittadesanā nāma mahāpaññassa puggalassa
  vasena kathitā, vitthāradesanā nāma mandapaññassa. Mahāpaññassa hi vitthāradesanā
  atipapañco viya hoti. Mandapaññassa saṅkhepadesanā sasakassa uppatanaṁ viya hoti,
  neva antaṁ na koṭiṁ pāpuṇituṁ sakkoti. Saṅkhepadesanā ca ugghaṭitaññuno vasena
  kathitā, vitthāradesanā itaresaṁ tiṇṇaṁ vasena. Sakalaṁpi hi tepiṭakaṁ saṅkhepadesanā
  vitthāradesanāti ettheva saṅkhaṁ gacchati.
       [15] Pañcame yasmiṁ bhikkhave adhikaraṇeti vivādādhikaraṇaṁ anuvādādhikaraṇaṁ
  āpattādhikaraṇaṁ kiccādhikaraṇanti imesaṁ catunnaṁ adhikaraṇānaṁ yasmiṁ adhikaraṇe. Āpanno
  ca bhikkhūti āpattiṁ āpanno bhikkhu ca. Tasmetanti tasmiṁ etaṁ. 3- Dīghattāyāti

  *  *  *  *  *  *
  Footnote: 1 visuddhi. 1/175 2 chaṂa. imasmimpi, i. imasmiñcapi
  3 Ma. etaṁ vivādādhikaraṇaṁ
-------------------------------------------------
[page 013]
  Dīghaṁ addhānaṁ tiṭṭhanatthāya. Kharattāyāti dāsakoṇḍacaṇḍālaveṇāti evaṁ
  kharavācāpavattanatthāya. Vāḷattāyāti pāsāṇaleḍḍudaṇḍādippaharaṇakakkhaḷabhāvatthāya. 1-
  Bhikkhū ca na phāsuṁ viharissantīti aññamaññaṁ vivādāpanne bhikkhusaṁghe yepi
  uddesaṁ vā paripucchaṁ vā gahetukāmā padhānaṁ vā anuyuñjitukāmā, te phāsuṁ 2-
  na viharissanti. Bhikkhusaṁghasmiṁ hi uposathapavāraṇāya ṭhitāya uddesādīhi atthikā
  uddesādīni gahetuṁ na sakkonti, vipassakānaṁ cittuppādo na ekaggo hoti,
  tato visesaṁ nibbattetuṁ na sakkonti. Evaṁ bhikkhū ca na phāsuṁ viharissantīti.
  Na dīghattāyātiādīsu vuttapaṭipakkhanayena attho veditabbo.
       Idhāti imasmiṁ sāsane. Iti paṭisañcikkhatīti evaṁ paccavekkhati. Akusalaṁ
  āpannoti ettha akusalanti āpatti adhippetā, āpattiṁ āpannoti attho.
  Kiñcideva desanti na sabbameva āpattiṁ, āpattiyā pana kiñcieva desaṁ aññataraṁ
  āpattinti attho. Kāyenāti karajakāyena. Anattamanoti atuṭṭhacitto. Anattamanavācanti
  atuṭṭhavācaṁ. Mamevāti maṁ eva. Tatthāti tasmiṁ adhikaraṇe. Accayo accaggamāti
  aparādho atikkamitvā madditvā gato, ahamevettha aparādhiko. Suṅkadāyakaṁva 3-
  bhaṇḍasminti yathā suṅkaṭṭhānaṁ pariharitvā nīte bhaṇḍasmiṁ suṅkadāyakaṁ aparādho
  abhibhavati, so ca tattha aparādhiko hoti, na rājāno na rājapurisāti attho.
  Idaṁ vuttaṁ hoti:- yo hi raññā ṭhapitaṁ suṅkaṭṭhānaṁ pariharitvā bhaṇḍaṁ harati,
  taṁ saha bhaṇḍasakaṭena ānetvā rañño dassenti. Tattha neva suṅkaṭṭhānassa
  doso atthi, na rañño na rājapurisānaṁ, pariharitvā āgatasseva 4- pana doso,
  evameva yaṁ so bhikkhu āpattiṁ āpanno, tattha neva āpattiyā doso, na codakassa.
  Tīhi pana kāraṇehi tasseva bhikkhuno doso. Tassa hi āpattiāpannabhāvenapi doso,
  codakānattamanatāyapi doso, anattamanassa sato paresaṁ ārocanenapi

  *  *  *  *  *  *
  Footnote: 1 chaṂa.,i. pāṇileḍḍudaṇḍādīhi paharaṇavasena kakkhaḷabhāvatthāya 2 Sī.,i. phāsukaṁ
  3 Sī.,i. suṅkadāyikaṁva 4 chaṂa.,i. gatasseva
-------------------------------------------------
[page 014]
  Doso. Codakassa pana so taṁ āpattiṁ āpajjantaṁ addasa, tattha doso natthi.
  Anattamanatāya codanāya 1- pana doso. Taṁpi amanasikaritvā ayaṁ bhikkhu attano ca dosaṁ
  paccavekkhanto 2- "iti mameva ettha accayo accaggamā suṅkadāyakaṁva bhaṇḍasmin"ti
  evaṁ paṭisañcikkhatīti attho. Dutiyavāre codakassa anattamanatā ca anattamanatāya
  coditabhāvo cāti dve dosā, tesaṁ vasena "accayo accaggamā"ti ettha yojanā
  kātabbā. Sesamettha uttānamevāti.
       [16] Chaṭṭhe aññataroti eko apākaṭanāmo brāhmaṇo. Yena bhagavā
  tenupasaṅkamīti yenāti bhummatthe 3- karaṇavacanaṁ. Tasmā yattha bhagavā, tattha
  upasaṅkamīti evamettha attho veditabbo. Yena vā kāraṇena bhagavā devamanussehi
  upasaṅkamitabbo, tena kāraṇena upasaṅkamīti evamettha attho veditabbo. 4-
  Kena ca kāraṇena bhagavā upasaṅkamitabbo? nānappakāraguṇavisesādhigamādhippāyena,
  sādhuphalūpabhogādhippāyena dijagaṇehi niccaphalitamahārukkho viya. Upasaṅkamīti gatoti
  vuttaṁ hoti. Upasaṅkamitvāti upasaṅkamanapariyosānaparidīpanaṁ. 5- Athavā evaṁ gato tato
  āsannataraṁ ṭhānaṁ bhagavato atisamīpasaṅkhātaṁ 6- gantvātipi vuttaṁ hoti.
      Bhagavatā saddhiṁ sammodīti yathā ca khamanīyādīni pucchanto bhagavā tena,
  evaṁ sopi bhagavatā saddhiṁ samappavattappamodo ahosi, sītodakaṁ viya uṇhodakena
  sammoditaṁ ekībhāvaṁ agamāsi. Yāya ca "kacci bho gotama khamanīyaṁ, kacci yāpanīyaṁ,
  kacci bhoto gotamassa ca sāvakānaṁ ca appābādhaṁ appātaṅkaṁ lahuṭṭhānaṁ balaṁ
  phāsuvihāro"tiādikāya kathāya sammodi, taṁ pītipāmojjasaṅkhātasammodajananato
  sammodituṁ yuttabhāvato ca sammodanīyaṁ, atthabyañjanamadhuratāya suciraṁpi kālaṁ sāretuṁ
  nirantaraṁ pavattetuṁ araharūpato ca saritabbabhāvato ca sāraṇīyaṁ. Suyyamānasukhato vā

  *  *  *  *  *  *
  Footnote: 1 Sī.,i. codanā pana 2 ka. paccavekkhati 3 i. bhūmatthe
  4 chaṂa. daṭṭhabbo 5 chaṂa.....pariyosānadīpanaṁ 6 chaṂa.,i. samīpasaṅkhāta
-------------------------------------------------
[page 015]
  Sammodanīyaṁ, anussariyamānasukhato sāraṇīyaṁ, tathā byañjanaparisuddhatāya sammodanīyaṁ,
  atthaparisuddhatāya sāraṇīyanti evaṁ anekehi pariyāyehi sammodanīyaṁ sāraṇīyaṁ kathaṁ
  vītisāretvā pariyosāpetvā niṭṭhapetvā yenatthena āgato, taṁ pucchitukāmo
  ekamantaṁ nisīdi.
       Ekamantanti bhāvanapuṁsakaniddeso "visamaṁ candimasuriyā parivattantī"tiādīsu 1-
  viya. Tasmā yathā nisinno ekamante 2- nisinno hoti, tathā nisīdīti evamettha attho
  daṭṭhabbo. Bhummatthe vā etaṁ upayogavacanaṁ. Nisīdīti upāvisi. Paṇḍitā hi
  purisā garuṭṭhāniyaṁ upasaṅkamitvā āsanakusalatāya ekamantaṁ nisīdanti. Ayaṁ ca nesaṁ
  aññataro, tasmā ekamantaṁ nisīdi.
       Kathaṁ nisinno pana ekamantaṁ nisinno hotīti? cha nisajjadose vajjetvā.
  Seyyathīdaṁ? atidūraṁ accāsannaṁ uparivātaṁ unnatappadesaṁ atisammukhaṁ atipacchāti.
  Atidūre nisinno hi sace kathetukāmo hoti, uccāsaddena kathetabbaṁ hoti. Accāsanne
  nisinno saṅghaṭṭanaṁ karoti. Uparivāte nisinno sarīragandhena bādhati. Unnatappadese
  nisinno agāravaṁ pakāseti. Atisammukhā nisinno sace daṭṭhukāmo hoti, cakkhunā
  cakkhuṁ āhacca daṭṭhabbaṁ hoti. Atipacchā nisinno sace daṭṭhukāmo hoti, gīvaṁ
  pasāretvā daṭṭhabbaṁ hoti. Tasmā ayaṁpi ete cha nisajjadose vajjetvā nisīdi.
  Tena vuttaṁ "ekamantaṁ nisīdī"ti.
       Etadavocāti duvidhā hi pucchā agārikapucchā ca anagārikapucchā ca. Tattha
  "kiṁ bhante kusalaṁ kiṁ akusalan"ti 3- iminā nayena agārikapucchā āgatā. "ime
  Nu kho bhante pañcupādānakkhandhā"ti 4- iminā nayena anagārikapucchā. Ayaṁ pana
  attano anurūpaṁ agārikapucchaṁ 5- pucchanto etaṁ "ko nu kho bho gotama hetu

  *  *  *  *  *  *
  Footnote: 1 aṅ.catukka. 21/70/85 adhammikasutta 2 chaṂa. ekamantaṁ
  3 Ma.u. 14/296/267 cūḷakammavibhaṅgasutta
  4 Ma.u. 14/86/67 mahāpuṇṇamasutta 5 Ma. agāriyaṁ
-------------------------------------------------
[page 016]
  Ko paccayo"tiādivacanaṁ avoca. Tattha hetu paccayoti 1- ubhayametaṁ 2- kāraṇavevacanameva.
  Adhammacariyāvisamacariyāhetūti adhammacariyāsaṅkhātāya visamacariyāya hetu, taṁkāraṇā
  tappaccayāti attho. Tatrāyaṁ padattho:- adhammassa cariyā adhammacariyā, adhammakaraṇanti
  attho. Visamā 3- cariyā, visamassa vā kammassa cariyāti visamacariyā. Adhammacariyā
  ca sā visamacariyā cāti adhammacariyāvisamacariyā. Etenupāyena sukkapakkhepi attho
  veditabbo. Atthato panettha adhammacariyāvisamacariyā nāma dasa akusalakammapathā,
  dhammacariyāsamacariyā nāma dasa kusalakammapathāti veditabbā.
       Abhikkantaṁ bho gotamāti ettha ayaṁ abhikkantasaddo khayasundarābhirūpa-
  abbhanumodanesu dissati. "abhikkantā Bhante ratti, nikkhanto paṭhamo yāmo,
  ciranisinno bhikkhusaṁgho"tiādīsu 4- hi khaye dissati. "ayaṁ Imesaṁ catunnaṁ
  puggalānaṁ abhikkantataro ca paṇītataro cā"tiādīsu 5- sundare.
            "ko Me vandati pādāni iddhiyā yasasā jalaṁ
             abhikkantena vaṇṇena sabbā obhāsayaṁ disā"ti-
  ādīsu 6- abhirūpe. "abhikkantaṁ Bhante"tiādīsu 7- abbhanumodane. Idhāpi
  abbhanumodaneyeva. Yasmā ca abbhanumodane, tasmā sādhu sādhu bho gotamāti vuttaṁ
  hotīti veditabbaṁ.
            "bhaye Kodhe pasaṁsāyaṁ turite kotūhalacchare
             hāse soke pasāde ca kare āmeṇḍitaṁ 8- budho"ti
  iminā ca lakkhaṇena idha pasādavasena pasaṁsāvasena cāyaṁ dvikkhattuṁ vuttoti veditabbo.
  Athavā abhikkantanti abhikkantaṁ 9- atiiṭṭhaṁ atimanāpaṁ, atisundaranti vuttaṁ
  hoti.

  *  *  *  *  *  *
  Footnote: 1 Ma. ko hetu ko paccayoti 2 chaṂa. ubhayampetaṁ 3 chaṂa. visamaṁ
  4 aṅ.aṭṭhaka. 23/110(20)/207 uposathasutta (syā), khu.u. 25/45/164
  uposathasutta, vi.cu. 7/383/204 pāṭimokkhuddesayācana
  5 aṅ.catukka. 21/100/113 potaliyasutta 6 khu.vimāna. 26/857/87
  maṇḍūkadevaputtavimāna 7 dī.Sī. 9/250/85 ajātasattūpāsakattapaṭivedanā,
  viṃahā. 1/15/7 verañjakaṇḍa 8 chaṂa. āmeḍitaṁ 9 Sī. atikantaṁ
-------------------------------------------------
[page 017]
       Tattha ekena abhikkantasaddena desanaṁ thometi, ekena attano pasādaṁ.
  Ayañhettha adhippāyo:- abhikkantaṁ bho gotama yadidaṁ bhoto gotamassa dhammadesanā,
  abhikkantaṁ yadidaṁ bhoto gotamassa dhammadesanaṁ āgamma mama pasādoti. Bhagavatoyeva
  vacanaṁ 1- dve dve atthe sandhāya thometi:- bhoto gotamassa vacanaṁ abhikkantaṁ
  dosanāsanato, abhikkantaṁ guṇādhigamanato, tathā saddhājananato, paññājananato,
  sātthato, byañjanato, uttānapadato, gambhīratthato, kaṇṇasukhato, hadayaṅgamato,
  anattukkaṁsanato, aparavambhanato, karuṇāsītalato, paññāvadātato, āpātharamaṇīyato,
  vimaddakkhamato, suyyamānasukhato, vīmaṁsiyamānato hitato cāti 2- evamādīhi yojetabbaṁ.
       Tato paraṁpi catūhi upamāhi desanaṁyeva thometi. Tattha nikkujjitanti adhomukhaṭhapitaṁ
  heṭṭhāmukhajātaṁ vā. Ukkujjeyyāti uparimukhaṁ kareyya. Paṭicchannanti tiṇādīhi
  paṭicchāditaṁ. 3- Vivareyyāti ugghāṭeyya. Mūḷhassāti disāmūḷhassa. Maggaṁ
  ācikkheyyāti hatthe gahetvā "esa maggo"ti vadeyya. Andhakāreti kāḷapakkhacātuddasī
  aḍḍharattaghanavanasaṇḍameghapaṭalehi caturaṅge tame. Ayaṁ tāva anuttānapadattho.
       Ayaṁ pana adhippāyo 4-:- yathā koci nikkujjitaṁ ukkujjeyya, evaṁ saddhamma-
  vimukhaṁ asaddhamme patitaṁ 5- maṁ asaddhammā vuṭṭhāpentena, yathā paṭicchannaṁ vivareyya,
  evaṁ kassapassa bhagavato sāsanantaradhānato pabhūti micchādiṭṭhigahaṇapaṭicchannasāsanaṁ
  vivarantena, yathā mūḷhassa maggaṁ ācikkheyya, evaṁ kummaggamicchāmaggapaṭipannassa
  me saggamokkhamaggaṁ āvīkarontena, yathā andhakāre telapajjotaṁ dhāreyya, evaṁ
  mohandhakāranimuggassa me buddhādiratanarūpāni apassato tappaṭicchādakamohandhakāra-
  viddhaṁsakadesanāpajjotadhāraṇena mayhaṁ bhotā gotamena etehi pariyāyehi pakāsitattā
  anekapariyāyena dhammo pakāsito. 6-

  *  *  *  *  *  *
  Footnote: 1 chaṂa. vā vacanaṁ 2 chaṂa.,i. vīmaṁsiyamānahitatoti 3 chaṂa.,i. tiṇapaṇṇādichāditaṁ
  4 chaṂa.,i. adhippāyayojanā 5 Ma. patiṭṭhitaṁ 6 chaṂa. pakāsitoti
-------------------------------------------------
[page 018]
      Evaṁ desanaṁ thometvā imāya desanāya ratanattaye pasannacitto pasannākāraṁ
  karonto esāhantiādimāha. Tattha esāhanti eso ahaṁ. Bhavantaṁ gotamaṁ saraṇaṁ
  gacchāmīti bhavaṁ me gotamo saraṇaṁ parāyanaṁ aghassa dātā 1- hitassa ca vidātāti 2-
  iminā adhippāyena bhavantaṁ gotamaṁ gacchāmi bhajāmi sevāmi payirupāsāmi, evaṁ
  vā jānāmi bujjhāmīti. Yesañhi dhātūnaṁ gati attho, buddhipi tesaṁ attho. Tasmā
  gacchāmīti imassa jānāmi bujjhāmīti ayamattho vutto. Dhammañca bhikkhusaṁghañcāti
  ettha pana 3- adhigatamagge ceva sacchikatanirodhe ca yathānusiṭṭhaṁ paṭipajjamāne catūsu 3-
  apāyesu apatamāne dhāretīti dhammo. So atthato ariyamaggo ceva nibbānaṁ
  ca. Vuttañhetaṁ "yāvatā bhikkhave dhammā saṅkhatā, ariyo aṭṭhaṅgiko maggo tesaṁ
  aggamakkhāyatī"ti 4- vitthāro. Na kevalaṁ ca ariyamaggo ceva nibbānaṁ ca, apica
  kho ariyaphalehi saddhiṁ pariyattidhammopi. Vuttañhetaṁ chattamāṇavakavimāne:-
           "rāgavirāgamanejamasokaṁ dhammamasaṅkhatamappaṭikūlaṁ
            madhuramimaṁ paguṇaṁ suvibhattaṁ dhammamimaṁ saraṇatthamupehī"ti. 5-
       Ettha rāgavirāgoti maggo kathito. Anejamasokanti phalaṁ. Dhammamasaṅkhatanti
  nibbānaṁ. Appaṭikūlaṁ madhuramimaṁ paguṇaṁ suvibhattanti piṭakattayena vibhattaṁ
  sabbadhammakkhandhaṁ. 6- Diṭṭhisīlasaṅghātena saṁhatoti 7- saṁgho. So atthato
  aṭṭhāriyapuggalasamūho. Vuttañhetaṁ tasmiññeva vimāne:-
                        "yattha ca dinnamahapphalamāhu
                          catūsu sucīsu purisayugesu

  *  *  *  *  *  *
  Footnote: 1 chaṂa.,i. tātā, Ma. sukhassadātā 2 chaṂa.,i. vidhātāti
  3-3 chaṂa. adhigatamagge sacchikatanirodhe yathānusiṭṭhaṁ paṭipajjamāne ca catūsu
  4 aṅ.catukka. 21/34/38 aggappasādasutta 5 khu.vimāna. 26/887/91 chattamāṇavakavimāna
  6 chaṂa.,i. vibhattā sabbadhammakkhandhāti 7 ka. saṁghaṭatoti
-------------------------------------------------
[page 019]
                        Aṭṭha ca puggaladhammadasā te
                       saṁghamimaṁ saraṇatthamupehī"ti. 1-
       Bhikkhūnaṁ saṁgho bhikkhusaṁgho. Ettāvatā brāhmaṇo tīṇi saraṇagamanāni
  paṭivedesi.
       Idāni tesu saraṇagamanesu kosallatthaṁ saraṇaṁ, saraṇagamanaṁ, yo ca saraṇaṁ
  gacchati, saraṇagamanappabhedo, saraṇagamanaphalaṁ, saṅkileso, bhedoti ayaṁ vidhi veditabbo.
       Seyyathīdaṁ:- padatthato tāva hiṁsatīti saraṇaṁ, saraṇaṁ gatānaṁ teneva saraṇagamanena
  bhayasantāsadukkhaduggatiparikkilesaṁ hanati vināsetīti attho, ratanattayassevetaṁ
  adhivacanaṁ. Athavā hite pavattanena ahitā ca nivattanena sattānaṁ bhayaṁ hiṁsatīti
  buddho, bhavakantārā uttāraṇena lokassa assāsadānena ca dhammo, appakānampi
  kārānaṁ vipulaphalapaṭilābhakaraṇena saṁgho. Tasmā imināpi pariyāyena ratanattayaṁ
  saraṇaṁ. Tappasādataggarutāhi vihatakileso tapparāyanatākārappavatto cittuppādo
  saraṇagamanaṁ. Taṁsamaṅgīsatto saraṇaṁ gacchati, vuttappakārena cittuppādena "etāni
  tīṇi ratanāni saraṇaṁ, etāni parāyanan"ti evaṁ upetīti attho. Evaṁ tāva
  saraṇaṁ saraṇagamanaṁ yo ca saraṇaṁ gacchati idaṁ tayaṁ veditabbaṁ.
       Saraṇagamanappabhede pana duvidhaṁ saraṇagamanaṁ lokuttaraṁ lokiyañca. 2- Tattha lokuttaraṁ
  diṭṭhasaccānaṁ maggakkhaṇe saraṇagamanūpakkilesasamucchedena ārammaṇato nibbānārammaṇaṁ
  hutvā kiccato sakalepi ratanattaye ijjhati. Lokiyaṁ puthujjanānaṁ saraṇagamanūpakkilesa-
  vikkhambhanena ārammaṇato buddhādiguṇārammaṇaṁ hutvā ijjhati. Taṁ atthato buddhādīsu
  tīsu vatthūsu saddhāpaṭilābho, saddhāmūlikā ca sammādiṭṭhi dasasu puññakiriyāvatthūsu
  diṭṭhujukammanti 3- vuccati.

  *  *  *  *  *  *
  Footnote: 1 khu.vimāna. 26/888/92 chattamāṇavakavimāna 2 chaṂa. lokiyañcāti
  3 chaṂa. diṭṭhijukammanti
-------------------------------------------------
[page 020]
      Tayidaṁ catudhā pavattati attasanniyyātanena tapparāyanatāya sissabhāvūpagamanena
  paṇipātenāti. Tattha attasanniyyātanaṁ nāma "ajja ādiṁ katvā ahaṁ attānaṁ
  buddhassa niyyādemi, dhammassa, saṁghassā"ti evaṁ buddhādīnaṁ attapariccajanaṁ.
  Tapparāyanatā nāma "ajja ādiṁ katvā ahaṁ buddhaparāyano, dhammaparāyano, saṁghaparāyano
  iti maṁ dhārethā"ti evaṁ tapparāyanabhāvo. Sissabhāvūpagamanaṁ nāma "ajja ādiṁ
  katvā ahaṁ buddhassa antevāsiko, dhammassa, saṁghassa iti maṁ dhārethā"ti
  evaṁ sissabhāvūpagamo. Paṇipāto nāma "ajja ādiṁ katvā ahaṁ abhivādanaṁ
  paccupaṭṭhānaṁ añjalikammaṁ sāmīcikammaṁ buddhādīnaṁyeva tiṇṇaṁ vatthūnaṁ karomi iti
  maṁ dhārethā"ti evaṁ buddhādīsu paramanipaccakāro. Imesañhi catunnaṁ ākārānaṁ
  aññataraṁpi karontena gahitaṁyeva hoti saraṇagamanaṁ.
       Apica "bhagavato attānaṁ pariccajāmi, dhammassa, saṁghassa attānaṁ pariccajāmi,
  jīvitaṁ pariccajāmi, pariccattoyeva me attā, pariccattameva me jīvitaṁ,
  jīvitapariyantikaṁ buddhaṁ saraṇaṁ gacchāmi, buddho me saraṇaṁ leṇaṁ tāṇan"ti evaṁpi
  attasanniyyātanaṁ veditabbaṁ. "satthārañca Vatāhaṁ passeyyaṁ, bhagavantameva passeyyaṁ,
  sugatañca vatāhaṁ passeyyaṁ, bhagavantameva passeyyaṁ, sammāsambuddhaṁ ca vatāhaṁ
  passeyyaṁ, bhagavantameva passeyyan"ti 1- evaṁpi mahākassapassa saraṇagamanaṁ 2- viya
  sissabhāvūpagamanaṁ daṭṭhabbaṁ.
            "so Ahaṁ vicarissāmi gāmā gāmaṁ purā puraṁ
             namassamāno sambuddhaṁ dhammassa ca sudhammatan"ti. 3-
       Evaṁpi āḷavakādīnaṁ saraṇagamanaṁ viya tapparāyanatā veditabbāti. 4- "athakho
  Brahmāyu brāhmaṇo uṭṭhāyāsanā ekaṁsaṁ uttarāsaṅgaṁ karitvā bhagavato pādesu

  *  *  *  *  *  *
  Footnote: 1 saṁṇi. 16/154/210 cīvarasutta 2 chaṂa. saraṇagamane
  3 khu.su. 25/194/371, saṁ. sa. 15/246/259 āḷavakasutta 4 chaṂa.,i. veditabbā
-------------------------------------------------
[page 021]
  Sirasā nipatitvā bhagavato pādāni mukhena ca paricumbati, pāṇīhi ca sambāhati, 1-
  nāmañca sāveti brahmāyu ahaṁ bho gotama brāhmaṇo, brahmāyu ahaṁ bho
  gotama brāhmaṇo"ti 2- evaṁpi paṇipāto daṭṭhabbo.
       So panesa ñātibhayācariyadakkhiṇeyyavasena catubbidho hoti. Tattha dakkhiṇeyya-
  paṇipātena saraṇagamanaṁ hoti, na itarehi. Seṭṭhavaseneva hi saraṇaṁ gaṇhāti,
  seṭṭhavasena ca bhijjati. Tasmā yo sākiyo vā koliyo vā "buddho amhākaṁ
  ñātako"ti vandati, agahitameva hoti saraṇaṁ. Yo vā "samaṇo gotamo rājapūjito
  mahānubhāvo avandiyamāno anatthaṁpi kareyyā"ti bhayena vandati, agahitameva hoti
  saraṇaṁ. Yo vā bodhisattakāle bhagavato santike kiñci uggahitaṁ saramāno buddhakāle vā:-
           "ekena bhoge bhuñjeyya dvīhi kammaṁ payojaye
            catutthañca nidhāpeyya āpadāsu bhavissatī"ti 3-
  evarūpaṁ anusāsaniṁ 4- uggahetvā "ācariyo me"ti vandati, agahitameva hoti saraṇaṁ.
  Yo pana "ayaṁ loke aggadakkhiṇeyyo"ti vandati, teneva gahitaṁ hoti saraṇaṁ.
       Evaṁ gahitasaraṇasseva 5- upāsakassa vā upāsikāya vā aññatitthiyesu pabbajitaṁpi
  ñātiṁ "ñātako me ayan"ti vandato saraṇagamanaṁ na bhijjati, pageva apabbajitaṁ.
  Tathā rājānaṁ bhayavasena vandato. So hi raṭṭhapūjitattā avandiyamāno anatthaṁpi
  kareyyāti. Tathā yaṅkiñci sippaṁ sikkhāpakaṁ titthiyaṁpi "ācariyo me ayan"ti
  vandatopi na bhijjatīti. Evaṁ saraṇagamanappabhedo veditabbo.
       Ettha ca lokuttarassa saraṇagamanassa cattāri sāmaññaphalāni vipākaphalaṁ,

  *  *  *  *  *  *
  Footnote: 1 chaṂa. parisambāhati 2 MaṂa. 13/394/377 brahmāyusutta
  3 dī.pā. 11/265/164 suhadamitta
  4 Ma. anusāsanaṁ 5 chaṂa.,i. gahitasaraṇassa ca
-------------------------------------------------
[page 022]
  Sabbadukkhakkhayo ānisaṁsaphalaṁ. Vuttañhetaṁ:-
          "yo ca buddhañca dhammañca saṁghañca saraṇaṁ gato
           cattāri ariyasaccāni sammappaññāya passati.
           Dukkhaṁ dukkhasamuppādaṁ dukkhassa ca atikkamaṁ
           ariyañcaṭṭhaṅgikaṁ maggaṁ dukkhūpasamagāminaṁ.
           Etaṁ kho saraṇaṁ khemaṁ etaṁ saraṇamuttamaṁ
           etaṁ saraṇamāgamma sabbadukkhā pamuccatī"ti. 1-
       Apica niccato anupagamanādivasenapetassa ānisaṁsaphalaṁ veditabbaṁ. Vuttañhetaṁ:-
               "aṭṭhānametaṁ bhikkhave anavakāso, yaṁ diṭṭhisampanno puggalo
           kañci saṅkhāraṁ niccato upagaccheyya, sukhato upagaccheyya, kañci dhammaṁ
           attato upagaccheyya, mātaraṁ jīvitā voropeyya, pitaraṁ jīvitā voropeyya,
           arahantaṁ jīvitā voropeyya, paduṭṭhacitto tathāgatassa lohitaṁ uppādeyya,
           saṁghaṁ bhindeyya, aññaṁ satthāraṁ uddiseyya, netaṁ ṭhānaṁ vijjatī"ti. 2-
       Lokiyassa pana saraṇagamanassa bhavasampadāpi bhogasampadāpi phalameva.
  Vuttañhetaṁ:-
                  "ye keci buddhaṁ saraṇaṁ gatāse
                   na te gamissanti apāyabhūmiṁ 3-
                   pahāya mānusaṁ dehaṁ
                   devakāyaṁ paripūressantī"ti. 4-

  *  *  *  *  *  *
  Footnote: 1 khuḍha. 25/190-2/50-1 aggidattapurohitavatthu
  2 Ma.u. 14/128/114 bahudhātukasutta,
  aṅ.ekaka. 20/268-276/28-9 aṭṭhānapāli: paṭhamavagga
  3 Sī.,i. apāyaṁ 4 saṁ.sa. 15/37/30 samayasutta
-------------------------------------------------
[page 023]
       Aparaṁpi vuttaṁ:-
               "athakho sakko devānamindo asītiyā devatāsahassehi saddhiṁ
          yenāyasmā mahāmoggallāno tenupasaṅkami .pe. Ekamantaṁ ṭhitaṁ kho
          sakkaṁ devānamindaṁ āyasmā mahāmoggallāno etadavoca `sādhu kho
          devānaminda buddhasaraṇagamanaṁ hoti, buddhasaraṇagamanahetu kho devānaminda
          evamidhekacce sattā kāyassa bhedā parammaraṇā sugatiṁ saggaṁ lokaṁ
          upapajjanti, te aññe deve dasahi ṭhānehi adhigaṇhanti dibbena
          āyunā dibbena vaṇṇena sukhena yasena ādhipateyyena dibbehi rūpehi
          saddehi gandhehi rasehi phoṭṭhabbehī"ti. 1-
       Esa nayo dhamme ca saṁghe ca. Apica velāmasuttādivasenāpi 2- saraṇagamanassa
  phalaviseso veditabbo. Evaṁ saraṇagamanaphalaṁ veditabbaṁ.
       Tattha ca lokiyasaraṇagamanaṁ tīsu vatthūsu aññāṇasaṁsayamicchāñāṇādīhi saṅkilissati,
  na mahājutikaṁ hoti na mahāvipphāraṁ. Lokuttarassa natthi saṅkileso. Lokiyassa
  ca saraṇagamanassa duvidho bhedo sāvajjo ca anavajjo ca. Tattha sāvajjo
  aññasatthārādīsu attasanniyyātanādīhi hoti, so aniṭṭhaphalo. Anavajjo kālakiriyāya,
  so avipākattā aphalo. Lokuttarassa pana nevatthi bhedo. Bhavantarepi hi ariyasāvako
  aññaṁ satthāraṁ na uddisatīti evaṁ saraṇagamanassa saṅkileso ca bhedo ca veditabbo.
       Upāsakaṁ maṁ bhavaṁ gotamo dhāretūti maṁ bhavaṁ gotamo "upāsako ayan"ti
  evaṁ dhāretu, jānātūti attho. Upāsakavidhikosallatthaṁ panettha ko upāsako, kasmā
  upāsakoti vuccati, kimassa sīlaṁ, ko ājīvo, kā vipatti, kā sampattīti idaṁ
  pakiṇṇakaṁ veditabbaṁ.

  *  *  *  *  *  *
  Footnote: 1 saṁ.saḷā. 18/530/337 moggallānasaṁyutta (syā)
  2 aṅṇavaka. 23/224(20)/405 velāmasutta (syā)
-------------------------------------------------
[page 024]
       Tattha ko upāsakoti yokoci tisaraṇaṁ gato gahaṭṭho. Vuttañhetaṁ:-
               "yato kho mahānāma upāsako buddhaṁ saraṇaṁ gato hoti, dhammaṁ
          saraṇaṁ gato hoti, saṁghaṁ saraṇaṁ gato hoti, ettāvatā kho mahānāma
          upāsako hotī"ti. 1-
       Kasmā upāsakoti ratanattayassa upāsanato. So hi buddhaṁ upāsatīti
  upāsako. Dhammaṁ, saṁghaṁ upāsatīti upāsakoti.
       Kimassa sīlanti pañca veramaṇiyo. Yathāha:-
               "yato kho mahānāma upāsako pāṇātipātā paṭivirato hoti,
          adinnādānā, kāmesumicchācārā, musāvādā, surāmerayamajja-
          pamādaṭṭhānā paṭivirato hoti. Ettāvatā kho mahānāma upāsako
          sīlavā hotī"ti. 1-
       Ko ājīvoti pañca micchāvaṇijjā pahāya dhammena samena jīvikakappanaṁ.
  Vuttañhetaṁ:-
               "pañcimā bhikkhave vaṇijjā upāsakena akaraṇīyā. Katamā pañca.
          Satthavaṇijjā sattavaṇijjā maṁsavaṇijjā majjavaṇijjā visavaṇijjā. Imā
          kho bhikkhave pañca vaṇijjā upāsakena akaraṇīyā"ti. 2-
       Kā vipattīti yā tasseva sīlassa ca ājīvassa ca vipatti, ayamassa vipatti.
  Apica yāya esa caṇḍālo ceva hoti malañca paṭikiṭṭho 3- ca, sāpi tassa vipattīti

  *  *  *  *  *  *
  Footnote: 1 saṁṂa. 19/1033/343 mahānāmasutta 2 aṅ.pañcaka. 22/177/232 upāsakavagga (syā)
  3 chaṂa. patikuṭṭho. evamuparipi
-------------------------------------------------
[page 025]
  Veditabbā. Te ca atthato assaddhiyādayo pañca dhammā honti. Yathāha:-
               "pañcahi bhikkhave dhammehi samannāgato upāsako upāsaka-
          caṇḍālo ca hoti upāsakamalañca upāsakapaṭikiṭṭho ca. Katamehi pañcahi.
          Assaddho hoti, dussīlo hoti, kotuhalamaṅgaliko hoti, maṅgalaṁ pacceti
          no kammaṁ, ito ca bahiddhā dakkhiṇeyyaṁ pariyesati, tattha ca pubbakāraṁ
          karotī"ti. 1-
       Kā sampattīti yā cassa sīlasampadā ca ājīvasampadā ca, sā sampatti.
  Ye cassa ratanabhāvādikarā saddhādayo pañca dhammā yathāha:-
               "pañcahi bhikkhave dhammehi samannāgato upāsako upāsakaratanaṁ
          ca hoti upāsakapadumaṁ ca upāsakapuṇḍarikaṁ ca. Katamehi pañcahi. Saddho
          hoti, sīlavā hoti, na kotuhalamaṅgaliko hoti, kammaṁ pacceti no
          maṅgalaṁ, na ito bahiddhā dakkhiṇeyyaṁ gavesati, idha ca pubbakāraṁ
          karotī"ti. 1-
       Ajjataggeti ettha ayaṁ aggasaddo ādikoṭikoṭṭhāsaseṭṭhesu dissati.
  "ajjatagge Samma dovārika āvarāmi dvāraṁ niggaṇṭhānaṁ niggaṇṭhīnan"tiādīsu 2-
  hi ādimhi dissati. "teneva Aṅgulaggena taṁ aṅgulaggaṁ parāmaseyya. 3- Ucchuggaṁ
  veḷuggan"tiādīsu koṭiyaṁ. "ambilaggaṁ Vā madhuraggaṁ vā tittakaggaṁ vā, 4-
  anujānāmi bhikkhave vihāraggena vā pariveṇaggena vā bhājetun"tiādīsu 5- koṭṭhāse.
  "yāvatā Bhikkhave satta apadā vā .pe. Tathāgato tesaṁ aggamakkhāyatī"tiādīsu 6-
  seṭṭhe.

  *  *  *  *  *  *
  Footnote: 1 aṅ. pañcaka. 22/175/230 upāsakavagga (syā) 2 MaṂa. 13/70/47 upālivādasutta
  3 abhi. ka. 37/441/267 paccuppannañāṇakathā 4 saṁṂa. 19/374/131 sūdasutta
  5 vi.cu. 7/318/89 senāsanaggāhāpakasammati 6 aṅ.catukka. 21/34/39 aggappasādasutta
-------------------------------------------------
[page 026]
  Idha panāyaṁ ādimhi daṭṭhabbo. Tasmā ajjataggeti ajjataṁ ādiṁ katvāti evamettha
  attho daṭṭhabbo. 1- Ajjatanti ajjabhāvaṁ. 2- Ajjadaggetipi vā pāṭho, dakāro
  padasandhikaro, ajja aggaṁ katvāti attho.
       Pāṇupetanti pāṇehi upetaṁ, yāva me jīvitaṁ pavattati, tāva upetaṁ,
  anaññasatthukaṁ tīhi saraṇagamanehi saraṇagataṁ upāsakaṁ kappiyakārakaṁ maṁ bhavaṁ gotamo dhāretu
  jānātu. Ahañhi sacepi me tikhiṇena asinā sīsaṁ chindeyyuṁ, neva buddhaṁ "na
  buddho"ti vā dhammaṁ "na dhammo"ti vā saṁghaṁ "na saṁgho"ti vā vadeyyanti evaṁ
  attasanniyyātanena saraṇaṁ gantvā catūhi paccayehi pavāretvā uṭṭhāyāsanā
  bhagavantaṁ abhivādetvā tikkhattuṁ padakkhiṇaṁ katvā pakkāmīti.
       [17] Sattame jāṇussoṇīti jāṇussoṇīti ṭhānantaraṁ kira nāmetaṁ 3-
  ṭhānantaraṁ, taṁ yena kulena laddhaṁ, taṁ jāṇussoṇikulanti vuccati. Ayaṁ hi 4- tasmiṁ
  kule jātattā rañño santikā 5- ca laddhajāṇussoṇisakkārattā jāṇussoṇīti vuccati.
  Tenupasaṅkamīti "samaṇo kira gotamo paṇḍito byatto bahussuto"ti sutvā "sace
  so liṅgavibhattikārakādibhedaṁ jānissati, amhehi ñātameva jānissati, aññātaṁ kiṁ
  jānissati. Ñātameva kathessati, aññātaṁ kiṁ kathessatī"ti cintetvā mānaddhajaṁ
  paggayha sīghaṁ ukkhipitvā mahāparivārehi parivuto yena bhagavā tenupasaṅkami. Katattā
  ca brāhmaṇa akatattā cāti satthā tassa vacanaṁ sutvā "ayaṁ brāhmaṇo idha
  āgacchanto na jānitukāmo atthagavesī hutvā āgato, mānaddhajaṁ 6- paggayha sīghaṁ
  ukkhipitvā āgato. Kinnu khvassa yathā pañhāya atthaṁ ājānāti, 7- evaṁ kathite
  vuḍḍhi bhavissati, udāhu yathā na jānātī"ti cintetvā "yathā na jānāti,
  evaṁ kathite vuḍḍhi bhavissatī"ti ñatvā "katattā ca brāhmaṇa akatattā cā"ti
  āha.

  *  *  *  *  *  *
  Footnote: 1 chaṂa. veditabbo 2 Sī. ajjabhavaṁ 3 chaṂa.,i. jāṇussoṇiṭhānantaraṁ kira nāmekaṁ
  4 chaṂa.,i. ayaṁ saddo na dissati 5 chaṂa.,i. santike 6 chaṂa.,i. mānaṁ pana
  7 chaṂa.,i. jānāti
-------------------------------------------------
[page 027]
       Brāhmaṇo taṁ sutvā "samaṇo gotamo katattāpi akatattāpi niraye nibbattiṁ
  vadati, idaṁ ubhayakāraṇenāpi ekaṭṭhāne nibbattiyā kathitattā dujjānaṁ mahandhakāraṁ,
  natthi mayhaṁ ettha patiṭṭhā. Sace panāhaṁ ekanteneva 1- tuṇhī bhaveyyaṁ, brāhmaṇānaṁ
  majjhe kathanakālepi maṁ evaṁ vadeyyuṁ `tvaṁ samaṇassa gotamassa santike 2- mānaṁ
  paggayha sīghaṁ 3- ukkhipitvā āgatosi, ekavacaneneva tuṇhī hutvā kiñci vattuṁ
  nāsakkhi, imasmiṁ ṭhāne kasmā kathesī'ti. Tasmā parājitopi aparājitasadiso hutvā
  puna saggagamanapañhaṁ pucchissāmī"ti cintetvā ko nu kho bho gotamāti imaṁ
  dutiyapañhaṁ ārabhi.
       Evaṁpi cassa ahosi "uparipañhena heṭṭhāpañhaṁ jānissāmi, heṭṭhāpañhena
  uparipañhan"ti. Tasmāpi imaṁ pañhaṁ pucchi. Satthā purimanayeneva cintetvā yathā
  na jānāti, evameva kathento punapi "katattā ca brāhmaṇa akatattā cā"ti
  āha. Brāhmaṇo tasmiṁ patiṭṭhātuṁ asakkonto "alaṁ kho pana 4- īdisassa purisassa
  santikaṁ āgatena jānitvā 5- gantuṁ vaṭṭati, sakavādaṁ pahāya samaṇaṁ gotamaṁ anuvattitvā
  mayhaṁ atthaṁ gavesissāmi, paralokamaggaṁ sodhessāmī"ti sanniṭṭhānaṁ katvā satthāraṁ
  āyācanto na kho ahantiādimāha. Athassa nihatamānataṁ ñatvā satthā upari
  desanaṁ vaḍḍhento tenahi brāhmaṇātiādimāha. Tattha tenahīti kāraṇaniddeso.
  Yasmā saṅkhittena bhāsitassa atthaṁ ajānanto vitthāradesanaṁ yācasi, tasmāti attho.
  Sesamettha uttānamevāti.
       [18] Aṭṭhame āyasmāti piyavacanametaṁ. Ānandoti tassa therassa nāmaṁ.
  Ekaṁsenāti ekantena. Anuviccāti anupavisitvā. Viññūti paṇḍitā. Garahantīti
  nindanti, avaṇṇaṁ bhāsanti. Sesamettha uttānameva. Navame sabbaṁ uttānameva.

  *  *  *  *  *  *
  Footnote: 1 chaṂa.,i. ettakeneva 2 chaṂa.,i. santikaṁ 3 chaṂa. siṅgaṁ
  4 chaṂa.,i. na 5 chaṂa. ajānitvā
-------------------------------------------------
[page 028]
       [20] Dasame dunnikkhittañca padabyañjananti uppaṭipāṭiyā gahitapālipadameva
  hi atthassa byañjanattā byañjananti vuccati. Ubhayametaṁ pāliyāva nāmaṁ. Attho
  ca dunnītoti parivattetvā uppaṭipāṭiyā gahitā aṭṭhakathā. Dunnikkhittassa
  bhikkhave padabyañjanassa atthopi dunnayo hotīti parivattetvā uppaṭipāṭiyā
  gahitāya pāliyā aṭṭhakathā nāma dunnayā 1- dunnīhārā dukkathā nāma hoti.
       Ekādasame vuttapaṭipakkhanayena attho veditabbo.
                          Adhikaraṇavaggo dutiyo.
                          --------------
                          3. Bālavaggavaṇṇanā
       [22] Tatiyassa paṭhame accayaṁ accayato na passatīti "aparajjhitvā aparaddhaṁ
  mayā"ti attano aparādhaṁ na passati aparaddhaṁ mayāti vatvā daṇḍakammaṁ
  āharitvā na khamāpetīti attho. Accayaṁ desentassāti evaṁ vatvā daṇḍakammaṁ
  āharitvā khamāpentassa. Yathādhammaṁ na paṭiggaṇhātīti "puna evaṁ na karissāmi,
  khamatha me"ti vuccamāno accayaṁ imaṁ yathādhammaṁ yathāsabhāvaṁ na paṭiggaṇhāti. "ito
  Paṭṭhāya puna evarūpaṁ mā akāsi, khamāmi tuyhan"ti na vadati. Sukkapakkho
  vuttapaṭipakkhanayeneva veditabbo.
       [23] Dutiye abbhācikkhantīti abhibhavitvā ācikkhanti, abhūtena vadanti.
  Dosantaroti abbhantare patiṭṭhitadoso. 2- Evarūpo hi "natthi samaṇassa gotamassa

  *  *  *  *  *  *
  Footnote: 1 i. aṭṭhakathā dunnītā 2 chaṂa. antare patitadoso
-------------------------------------------------
[page 029]
  Uttarimanussadhammo"tiādīni vadanto sunakkhatto viya tathāgataṁ abbhācikkhati. Saddho
  vā duggahitenāti yo vā 1- ñāṇavirahitāya saddhāya atisaddho hoti muduppasanno, 2-
  sopi "buddho nāma sabbalokuttaro, sabbe tassa kesādayo battiṁsakoṭṭhāsā
  lokuttarāyevā"tiādinā nayena duggahitaṁ gaṇhitvā tathāgataṁ abbhācikkhati. Tatiye
  uttānamevāti. 3-
       [25] Catutthe neyyatthaṁ suttantanti yassa attho netabbo, taṁ netabbatthaṁ
  suttantaṁ. Nītattho suttantoti dīpetīti kathitattho ayaṁ suttantoti vadati. Tattha
  "ekapuggalo bhikkhave, dveme bhikkhave puggalā, tayome bhikkhave puggalā, cattārome
  bhikkhave puggalā"ti evarūpo suttanto neyyattho nāMa. Ettha hi kiñcāpi
  sammāsambuddhena "ekapuggalo bhikkhave"tiādi vuttaṁ, paramatthato pana puggalo nāma
  natthīti evamassa attho netabbova hoti. Ayaṁ pana attano bālatāya nītattho
  ayaṁ suttantoti dīpeti. Paramatthato hi puggale asati na tathāgato "ekapuggalo
  bhikkhave"tiādīni vadeyya. Yasmā pana tena vuttaṁ, tasmā paramatthato atthi puggaloti
  gaṇhanto taṁ neyyatthaṁ suttantaṁ nītattho suttantoti dīpeti. Nītatthanti aniccaṁ
  dukkhaṁ anattāti evaṁ kathitatthaṁ. Ettha hi aniccameva dukkhameva anattāyevāti
  attho. Ayaṁ pana attano bālatāya "neyyattho ayaṁ suttanto, atthamassa āharissāmī"ti
  "niccaṁ nāma atthi, sukhannāma atthi, attā nāma atthī"ti gaṇhanto nītatthaṁ
  suttantaṁ neyyattho suttantoti dīpeti nāMa. Pañcame 4- uttānatthamevāti.
       [27] Chaṭṭhe paṭicchannakammantassāti pāpakammassa. Pāpaṁ hi paṭicchādetvā
  karonti. No cepi paṭicchādetvā karonti, pāpakammaṁ paṭicchannamevāti

  *  *  *  *  *  *
  Footnote: 1 chaṂa. yo hi 2 chaṂa., i. muddhappasanno
  3 chaṂa. tatiyaṁ uttānatthamevāti, i. tatiyaṁ uttānatthameva 4 chaṂa. pañcamaṁ
-------------------------------------------------
[page 030]
  Vuccati. Nirayoti sahokāsakā khandhā. Tiracchānayoniyaṁ khandhāva labbhanti.
  Sattamaṭṭhame uttānamevāti. 1-
       [30] Navame paṭiggāhāti paṭiggahitā, 2- dussīlaṁ puggalaṁ dve ṭhānāni
  paṭiggaṇhantīti attho.
       [31] Dasame atthavaseti kāraṇāni. Araññavanapaṭṭhānīti araññāni ca
  vanapaṭṭhāni ca. Tattha kiñcāpi abhidhamme nippariyāyena "nikkhamitvā bahiindakhīlā,
  sabbametaṁ araññan"ti 3- vuttaṁ. Tathāpi yaṁ taṁ "pañcadhanusatikaṁ pacchiman"ti 4-
  āraññikaṅganipphādanasenāsanaṁ vuttaṁ, tadeva adhippetanti veditabbaṁ. Vanapatthanti
  gāmantaṁ atikkamitvā manussānaṁ anūpacāraṭṭhānaṁ, yattha na kasīyati na vapīyati.
  Pantānīti pariyantāni atidūrāni. Diṭṭhadhammasukhavihāranti lokiyalokuttaraṁ 5-
  phāsuvihāraṁ. Pacchimañca janataṁ anukampamānoti pacchime mama sāvake anukampanto.
       [32] Ekādasame vijjābhāgiyāti vijjākoṭṭhāsikā. Samathoti cittekaggatā.
  Vipassanāti saṅkhārapariggāhakañāṇaṁ. Kimatthamanubhotīti 6- katamaṁ atthaṁ ārādheti
  sampādeti paripūreti. Cittaṁ bhāvīyatīti maggacittaṁ bhāvīyati brūhīyati vaḍḍhīyati.
  Yo rāgo, so pahīyatīti yo rajjanakavasena rāgo, so pahīyati. Rāgo hi maggacittassa
  paccanīko, maggacittaṁ rāgassa ca. Rāgakkhaṇe maggacittaṁ natthi, maggacittakkhaṇe
  rāgo natthi. Yadā pana rāgo uppajjati, tadā maggacittassa uppattiṁ nivāreti,
  padaṁ pacchindati. Yathā pana maggacittaṁ uppajjati, tadā rāgaṁ samūlakaṁ ubbaṭṭetvā
  samugghātentameva uppajjati. Tena vuttaṁ "rāgo pahīyatī"ti.
       Vipassanā bhikkhave bhāvitāti vipassanāñāṇaṁ brūhitaṁ vaḍḍhitaṁ. Paññā bhāvīyatīti

  *  *  *  *  *  *
  Footnote: 1 chaṂa. sattamaṭṭhamāni uttānatthāneva 2 chaṂa.,i. paṭiggāhakā
  3 abhi. vi. 35/529/302 jhānavibhaṅga 4 vi. mahāvi. 2/654/97 sāsaṅkasikkhāpada
  5 Ma. lokuttaraṁ 6 chaṂa. kamatthamanubhotīti
-------------------------------------------------
[page 031]
  Maggapaññā bhāvīyati brūhīyati vaḍḍhīyati. Yā avijjā, sā pahīyatīti aṭṭhasu ṭhānesu
  vaṭṭamūlikā mahāavijjā pahīyati. Avijjā hi maggapaññāya paccanīkā, maggapaññā
  avijjāya. Avijjākkhaṇe maggapaññā natthi, maggapaññākkhaṇe avijjā natthi.
  Yadā pana avijjā uppajjati, tadā maggapaññāya uppattiṁ nivāreti, padaṁ pacchindati.
  Yadā maggapaññā uppajjati, tadā avijjaṁ samūlikaṁ ubbaṭṭetvā samugghātayamānāva
  uppajjati. Tena vuttaṁ "avijjā pahīyatī"ti. Iti maggacittaṁ maggapaññāti dvepi
  sahajātadhammāva kathitā.
       Rāgupakkiliṭṭhaṁ vā bhikkhave cittaṁ na vimuccatīti rāgena upakkiliṭṭhattā
  maggacittaṁ na vimuccatīti dasseti. Avijjūpakkiliṭṭhā vā paññā na bhāvīyatīti
  avijjāya upakkiliṭṭhattā maggapaññā na bhāvīyatīti dasseti. Iti kho bhikkhaveti
  evaṁ kho bhikkhave. Rāgavirāgā cetovimuttīti rāgassa khayavirāgena cetovimutti nāma
  hoti. Phalasamādhissetaṁ nāmaṁ. Avijjāvirāgā paññāvimuttīti avijjāya khayavirāgena
  paññāvimutti nāma hoti. Imasmiṁ sutte nānākkhaṇikā samādhivipassanā 1- kathitāti.
                           Bālavaggo tatiyo.
                            -----------
                         4. Samacittavaggavaṇṇanā
       [33] Catutthassa paṭhame asappurisabhūmīti asappurisānaṁ patiṭṭhānaṭṭhānaṁ. 2-
  Sappurisabhūmiyaṁpi eseva nayo. Akataññūti kataṁ na jānāti. Akatavedīti kataṁ pākaṭaṁ
  katvā na jānāti. Upaññātanti vaṇṇitaṁ thomitaṁ pasaṭṭhaṁ. Yadidanti yā ayaṁ.
  Akataññutā akataveditāti parena katassa upakārassa ajānanañceva pākaṭaṁ katvā
  ajānanañca. Kevalāti sakalā. Sukkapakkhepi vuttanayeneva attho veditabbo.

  *  *  *  *  *  *
  Footnote: 1 Sī.,i. vipassanāsamādhi 2 Ma. patiṭṭhānaṁ
-------------------------------------------------
[page 032]
       [34] Dutiye mātu ca pitu cāti janikamātu ca janakapitu ca. Ekena
  bhikkhave aṁsena mātaraṁ parihareyyāti ekasmiṁ aṁsakūṭe ṭhapetvā mātaraṁ paṭijaggeyya.
  Ekena aṁsena pitaraṁ parihareyyāti ekasmiṁ aṁsakūṭe ṭhapetvā pitaraṁ paṭijaggeyya.
  Vassasatāyako vassasatajīvīti vasasasatāyakakāle jāto sakalaṁ vassasataṁ jīvanato. Idaṁ
  vuttaṁ hoti:- sace putto nāma "mātāpitūnaṁ paṭikarissāmī"ti uṭṭhāya samuṭṭhāya
  dakkhiṇe aṁsakūṭe mātaraṁ, vāme pitaraṁ ṭhapetvā vassasatāyuko sakalaṁpi vassasataṁ
  jīvamāno parihareyya. So ca nesaṁ ucchādanaparimaddananhāpanasambāhanenāti
  so ca putto tesaṁ mātāpitūnaṁ aṁsakūṭesu ṭhitānaṁyeva duggandhapaṭivinodanatthaṁ
  sugandhakaraṇena ucchādanena, parissamavinodanatthaṁ hatthaparimaddanena, sītuṇhakāle ca
  uṇhodakasītodakanhāpanena, hatthapādādīnaṁ ākaḍḍhanaparikaḍḍhanasaṅkhātena sambāhanena
  upaṭṭhānaṁ kareyya. Te ca tatthevāti te ca mātāpitaro tattheva tassa aṁsakūṭesu
  nisinnāva muttakarīsaṁ cajeyyuṁ. 1- Na tveva bhikkhave evaṁpi na tveva mātāpitūnaṁ
  kataṁ vā hoti paṭikataṁ vā.
       Issarādhipacce rajjeti cakkavattirajjaṁ sandhāyevamāha. Āpādakāti vaḍḍhakā
  anupālakā. Puttā hi mātāpitūhi vaḍḍhitā ceva anupālitā ca. Posakāti hatthapāde
  vaḍḍhetvā hadayalohitaṁ pāyetvā posakā. Puttā hi mātāpitūhi suṭṭhu bhatā 2-
  annapānādīhi paṭijaggitā. Imassa lokassa dassetāroti sace hi mātāpitaro
  jātadivaseyeva puttaṁ pāde gahetvā araññe vā nadiyaṁ vā papāte vā khipeyyuṁ,
  imasmiṁ loke iṭṭhāniṭṭhārammaṇaṁ na passeyya. Evaṁ akatvā āpāditattā positattā
  esa imasmiṁ loke iṭṭhāniṭṭhārammaṇaṁ mātāpitaro nissāya passatīti 3- tyassa
  imassa lokassa dassetāro nāma honti. Samādapetīti gaṇhāpeti. Imasmiṁ sutte
  saddhāsīlacāgapaññā lokiyalokuttaramissakā kathitā. Dhammasenāpatisāriputtattherasadisova
  bhikkhu tesu patiṭṭhāpeti nāmāti veditabbo.

  *  *  *  *  *  *
  Footnote: 1 Ma. khipeyyuṁ 2 chaṂa.,i. puṭṭhā, Ma. suṭṭhu katā 3 i. passati
-------------------------------------------------
[page 033]
       [35] Tatiye tenupasaṅkamīti so hi brāhmaṇo "samaṇo kira gotamo kathitaṁ
  vissajjeti, pucchāyassa virajjanaṁ nāma natthi. Ahamassa aparajjanapañhaṁ 1-
  abhisaṅkharissāmī"ti paṇītaṁ bhojanaṁ bhuñjitvā gabbhadvāraṁ pidahitvā nisinno
  cintetuṁ ārabhi. Athassa etadahosi "imasmiṁ ṭhāne uccāsaddamahāsaddo vattati, cittaṁ
  na ekaggaṁ hoti, bhūmigharaṁ kāressāmī"ti bhūmigharaṁ kāretvā tattha pavisitvā "evaṁ
  puṭṭho evaṁ kathessāmī"ti 2- ekaṁ gaṇhitvā ekaṁ vissajjento sakaladivase 3-
  kiñci passituṁ nāsakkhi. Tassa imināva nīhārena cattāro māsā vītivattā. So
  catunnaṁ māsānaṁ accayena ubhatokoṭikapañhaṁ nāma addasa. Evaṁ kirassa ahosi "ahaṁ samaṇaṁ
  gotamaṁ upasaṅkamitvā `kiṁvādī bhavan'ti pucchissāmi. Sace `kiriyavādimhī'ti
  vakkhati, `sabbākusalānaṁ nāma tumhe kiriyaṁ vadethā'ti naṁ niggaṇhissāmi, sace
  `akiriyavādimhī'ti vakkhati, `kusaladhammānaṁ nāma tumhe akiriyaṁ vadethā'ti naṁ
  niggaṇhissāmi. Ubhatokoṭikapañhaṁ 4- puṭṭho neva uggilituṁ sakkhissati na
  niggilituṁ. Evaṁ mama jayo bhavissati, samaṇassa gotamassa parājayo"ti uṭṭhāya
  apphoṭetvā 5- bhūmigharā nikkhamma "evarūpaṁ pañhaṁ pucchantena na ekakena gantuṁ
  vaṭṭatī"ti nagare ghosanaṁ kāretvā sakalanāgarena 6- parivuto yena bhagavā tenupasaṅkami.
  Kiṁvādīti kiṁladdhiko. Kimakkhāyīti kiṁ nāma sāvakānaṁ paṭipadaṁ akkhāsīti 7- pucchi.
  Athassa bhagavā catūhi māsehi pañhaṁ abhisaṅkharitvā "diṭṭho me samaṇassa gotamassa
  parājayapañho"ti mānaṁ paggayha āgatabhāvaṁ ñatvā ekapadeneva taṁ pañhaṁ bhindanto
  kiriyavādī cāhaṁ brāhmaṇa akiriyavādī cāti āha. Atha brāhmaṇo attano mānaṁ
  apanetvā bhagavantaṁ āyācanto yathākathaṁ panātiādimāha. Sesamettha uttānamevāti.

  *  *  *  *  *  *
  Footnote: 1 chaṂa.,i. virajjhanapañhaṁ 2 cha. evaṁ puṭṭho evaṁ kathessati, evaṁ puṭṭho evaṁ
  kathessatīti 3 Sī.,i. sakaladivasena, chaṂa. sakaladivasaṁ 4 chaṂa. idañhi ubhatokoṭikaṁ
  pañhaṁ, i. imaṁ ubhato..... 5 Ma. ugghosetvā 6 chaṂa. sakalanāgarehi
  7 chaṂa. akkhāyīti
-------------------------------------------------
[page 034]
       [36] Catutthe dakkhiṇeyyāti dakkhiṇāti 1- vuccati dānaṁ, tassa paṭiggahaṇayuttā
  kati puggalāti pucchati. Sekhoti iminā satta sekkhe dasseti. Ettha ca
  sīlavantaputhujjanopi sotāpanneneva saṅgahito. Āhuneyyā yajamānānaṁ hontīti dānaṁ
  dadantānaṁ āhunassa arahā dānapaṭiggāhakā nāma hontīti attho. Khettanti
  vatthu patiṭṭhaṁ, 2- puññassa viruhanaṭṭhānanti attho.
       [37] Pañcame pubbārāmeti sāvatthito puratthimadisābhāge ārāme. 3-
  Migāramātupāsādeti visākhāya upāsikāya pāsāde. Sā hi migāraseṭṭhinā mātuṭṭhāne
  ṭhapitattāpi, sabbajeṭṭhakassa puttassa ayyakaseṭṭhino nāma 4- samānanāmakattāpi
  migāramātāti vuccati. Tāya kārito sahassagabbho pāsādo migāramātupāsādo nāMa.
  Thero tasmiṁ viharati. Tatra kho āyasmā sāriputtoti tasmiṁ pāsāde viharanto
  dhammasenāpati sāriputtatthero.
       Bhikkhū āmantesīti kasmiṁ kāle āmantesi? kānici hi suttāni purebhatte
  Bhāsitāni atthi, kānici pacchābhatte, kānici purimayāme, kānici majjhimayāme,
  kānici pacchimayāme. Idaṁ pana samacittapaṭipadāsuttaṁ pacchābhatte bhāsitaṁ. Tasmā
  sāyaṇhasamaye āmantesi.
       Na kevalañcetaṁ thereneva bhāsitaṁ, tathāgatenāpi bhāsitaṁ. Kattha nisīditvāti?
  Visākhāya ratanapāsāde nisīditvā. Tathāgato hi paṭhamabodhiyaṁ vīsati vassāni
  anibaddhavāso hutvā yattha yattha phāsukaṁ hoti, tattha tattheva gantvā vasi.
  Paṭhamaṁ antovassañhi 5- isipatane dhammacakkaṁ pavattetvā aṭṭhārasa mahābrahmakoṭiyo
  amatapānaṁ pāyetvā bārāṇasiṁ upanissāya isipatane vasi. Dutiyaṁ antovassaṁ rājagahaṁ

  *  *  *  *  *  *
  Footnote: 1 chaṂa.,i. dakkhiṇā 2 chaṂa. patiṭṭhā 3 Sī.,i. puratthimadisāya kate ārāme
  4 chaṂa.,i. ayyakaseṭṭhinova 5 Sī. paṭhamakāntovassaṁ hi
-------------------------------------------------
[page 035]
  Upanissāya veḷuvane, tatiyacatutthānipi tattheva, pañcamaṁ antovassaṁ vesāliṁ
  upanissāya mahāvane kūṭāgārasālāyaṁ, chaṭṭhaṁ antovassaṁ makulapabbate, 1- sattamaṁ
  tāvatiṁsabhavane, aṭṭhamaṁ bhaggesu suṁsumāragiraṁ 2- nissāya bhesakaḷāvane, navamaṁ kosambiyaṁ,
  dasamaṁ pālileyyakavanasaṇḍe, 3- ekādasamaṁ nālāyaṁ brāhmaṇagāme, dvādasamaṁ verañjāyaṁ,
  terasamaṁ cāliyapabbate, cuddasamaṁ jetavane, pañcadasamaṁ kapilavatthusmiṁ, soḷasamaṁ āḷavakaṁ
  dametvā caturāsītipāṇasahassāni amatapānaṁ pāyetvā āḷaviyaṁ, sattarasamaṁ
  rājagaheyeva, aṭṭhārasamaṁ cāliyapabbateyeva, tathā ekūnavīsatimaṁ, vīsatimaṁ pana antovassaṁ
  rājagahaṁyeva upanissāya vasi. Evaṁ vīsati vassāni anibaddhavāso hutvā yattha
  yattha phāsukaṁ hoti, tattha tattheva vasi. 4-
       Tato paṭṭhāya pana dve senāsanāni dhuvaparibhogāni akāsi. Katarāni dve?
  jetavanañca pubbārāmañca. Kasmā? dvinnaṁ kulānaṁ guṇamahantatāya. Anāthapiṇḍikassa
  hi visākhāya ca guṇaṁ sandhāya guṇaṁ paṭicca satthā tāni senāsanāni dhuvaparibhogena
  paribhuñji. Utuvassaṁ cārikaṁ gantvāpi 5- antovasse dvīsuyeva senāsanesu vasati.
  Evaṁ vasanto pana jetavane rattiṁ vasitvā punadivase bhikkhusaṁghaparivuto dakkhiṇadvārena
  sāvatthiṁ piṇḍāya pavisitvā pācīnadvārena nikkhamitvā pubbārāme divāvihāraṁ
  karoti. Pubbārāme rattiṁ vasitvā punadivase pācīnadvārena sāvatthiṁ piṇḍāya
  pavisitvā dakkhiṇadvārena nikkhamitvā jetavane divāvihāraṁ karoti. Tasmiṁ pana
  divase sammāsambuddho jetavaneyeva vasi. Yattha katthaci vasantassa 6- pañcavidhakiccaṁ
  avijahitameva hoti. Taṁ heṭṭhā vitthāritameva. Tesu kiccesu pacchimayāmakiccakāle
  bhagavā lokaṁ olokento sāvatthīvāsīnañca samantāva 7- sāvatthiyā gāvutāḍḍha-
  yojanayojanaparame ṭhāne sāvatthīnagare 8- appamāṇānaṁ 9- sattānaṁ abhisamayabhāvaṁ addasa.

  *  *  *  *  *  *
  Footnote: 1 Sī.,i. maṅkulapabbate 2 chaṂa. bhagge susumāragiraṁ 3 Sī. pārileyyake vanasaṇḍe
  4 Ma. vihāsi 5 chaṂa.,i. caritvāpi hi 6 chaṂa.,i. vasantassa cassa
  7 chaṂa.,i. samantā ca 8 chaṂa. ayaṁ pāṭho na dissati 9 chaṂa. aparimāṇānaṁ
-------------------------------------------------
[page 036]
       Tato "kasmiṁ nu kho kāle abhisamayo bhavissatī"ti olokento "sāyaṇhasamaye"ti
  disvā "mayi nu kho kathente abhisamayo bhavissati, sāvake kathente bhavissatī"ti
  "sāriputtatthere kathente bhavissatī"ti addasa. Tato "kattha nisīditvā kathente
  bhavissatī"ti olokento "visākhāya ratanapāsāde nisīditvā"ti disvā "buddhānaṁ
  nāma tayo sāvakasannipātā honti, aggasāvakānaṁ eko. Tesu ajja dhammasenā-
  patisāriputtattherassa sāvakasannipāto bhavissatī"ti addasa. Disvā pātova
  sarīrapaṭijagganaṁ katvā nivatthanivāsano sugatacīvaraṁ pārupitvā selamayaṁ pattaṁ ādāya
  bhikkhusaṁghaparivuto dakkhiṇadvārena nagaraṁ pavisitvā piṇḍāya caranto bhikkhusaṁghassa
  sulabhapiṇḍapātaṁ katvā vātapahaṭā viya nāvā paṭinivattitvā dakkhiṇadvārena
  nikkhamitvā bahidvāre aṭṭhāsi. Tato asītimahāsāvakā bhikkhunīparisā upāsakaparisā
  upāsikāparisāti catasso parisā satthāraṁ parivārayiṁsu.
       Satthā sāriputtattheraṁ āmantesi "sāriputta tayā pubbārāmaṁ gantuṁ vaṭṭati,
  tava ca parisaṁ gahetvā gacchāhī"ti. "sādhu Bhante"ti thero attano parivārehi
  pañcahi bhikkhusatehi parivuto pubbārāmaṁ agamāsi. Eteneva niyāmena asītimahāsāvake
  pubbārāmameva pesetvā sayaṁ ekena ānandatthereneva saddhiṁ jetavanaṁ agamāsi.
  Ānandattheropi vihāre satthu vattaṁ katvā vanditvā "pubbārāmaṁ gacchāmi bhante"ti
  āha. Evaṁ karohi ānandāti. Satthāraṁ vanditvā tattheva agamāsi. Satthā ekakova
  jetavane ohiyati. 1-
       Taṁdivasañhi catasso parisā therasseva dhammakathaṁ sotukāmā ahesuṁ. Kosala-
  mahārājāpi balanikāyena parivuto pubbārāmameva gato. Tathā pañcasataupāsaka-
  parivāro anāthapiṇḍiko. Visākhā pana mahāupāsikā dvīhi jaṅghasahassehi parivutā

  *  *  *  *  *  *
  Footnote: 1 chaṂa.,i. ohīno
-------------------------------------------------
[page 037]
  Agamāsi. Sattapaṇṇāsāya kulusabhasatasahassānaṁ 1- vasanaṭṭhāne sāvatthīnagare gehapāladārake
  ṭhapetvā sesajano gandhacuṇṇamālādīni gahetvā pubbārāmameva agamāsi. Catūsu
  dvāragāmesu 2- gāvutāḍḍhayojanayojanaparamaṭṭhāne sabbeyeva 3- manussā
  gandhacuṇṇamālādīni gahetvā pubbārāmaṁ 4- agamaṁsu. Sakalavihāropi pupphehi abhikiṇṇo
  viya ahosi.
       Dhammasenāpatisāriputtattheropi kho vihāraṁ gantvā vihārapariveṇe
  aṅgaṇaṭṭhāne aṭṭhāsi. Bhikkhū therassa āsanaṁ paññāpayiṁsu. Thero tattha nisīditvā
  upaṭṭhākattherena vatte kate bhikkhusaṁghassa ovādaṁ datvā 5- gandhakuṭiṁ pavisitvā
  samāpattiṁ appetvā nisīdi. So paricchinnakālavasena samāpattito vuṭṭhāya aciravatiṁ
  gantvā rajojallaṁ pavāhetvā paṭippassaddhadaratho otiṇṇatittheneva uttaritvā
  nivatthanivāsano saṅghāṭiṁ pārupitvā aṭṭhāsi. Bhikkhusaṁghopi sammukhaṭṭhānena otaritvā
  sarīrarajojallaṁ pavāhetvā paccuttaritvā theraṁ parivāreti. 6- Antovihārepi therassa
  dhammāsanaṁ paññāpayiṁsu. Catassopi parisā attano attano okāsaṁ ñatvā maggaṁ
  ṭhapetvā nisīdiṁsu. Sāriputtattheropi pañcabhikkhusataparivāro dhammasabhaṁ āgantvā
  sīhamatthakapatiṭṭhite samussitasetacchatte ratanapallaṅke cittavījaniṁ gahetvā
  puratthimābhimukho nisīdi. Nisīditvā parisaṁ oloketvā "mahatī vatāyaṁ parisā,
  imissā na appamattakā 7- parittakadhammadesanā anucchavikā, kataradhammadesanā nu kho
  anucchavikā bhavissatī"ti tīṇi piṭakāni āvajjamāno imaṁ saṁyojanapariyāyadhammadesanaṁ
  addasa.
       Evaṁ dhammadesanaṁ sallakkhetvā taṁ desetukāmo bhikkhū āmantesi āvuso
  bhikkhavoti. Āvusoti avatvā bhikkhavoti 8- vacanaṁ buddhālāpo nāma hoti, ayaṁ panāyasmā

  *  *  *  *  *  *
  Footnote: 1 chaṂa.,i. kulasatasahassānaṁ 2 Ma. gāmadvāresu 3 Sī. sabbasova manussā
  4 chaṂa.,i. gandhacuṇṇamālādihatthā pubbārāmameva 5 chaṂa. katvā 6 chaṂa. parivārayiṁsu
  7 chaṂa. appamattikā, Sī.,i. appamattā 8 chaṂa. bhikkhaveti. evamuparipi
-------------------------------------------------
[page 038]
  "dasabalena Samānaṁ ālāpaṁ 1- na karissāmī"ti satthugāravena sāvakālāpaṁ 2- karonto
  "āvuso bhikkhavo"ti āha. Etadavocāti etaṁ "ajjhattasaṁyojanañca āvuso puggalaṁ
  desessāmi bahiddhāsaṁyojanañcā"ti dhammadesanāpadaṁ avoca.
       Tasmiṁ pana ratanapāsāde adhivattho eko sotāpanno devaputto atthi,
  so buddhehi vā sāvakehi vā desanāya āraddhamattāyayeva jānāti "ayaṁ
  desanā uttānikā bhavissati, ayaṁ gambhīrā, ayaṁ jhānanissitā bhavissati, ayaṁ
  vipassanānissitā, ayaṁ magganissitā, ayaṁ phalanissitā, ayaṁ nibbānanissitā"ti.
  Sopi tasmiṁ divase therena desanāya āraddhamattāyaeva aññāsi "yena nīhārena mayhaṁ
  ayyena dhammasenāpatisāriputtattherena desanā āraddhā, ayaṁ desanā vipassanogadhā 3-
  bhavissati, chahi mukhehi vipassanaṁ kathessati, 4- desanāpariyosāne koṭisahassadevatā 5-
  arahattaṁ gaṇhissanti, 6- sotāpannādīnaṁ pana devamanussānaṁ paricchedo na bhavissati,
  desanānucchavikaṁ katvā mayhaṁ ayyassa sādhukāraṁ dassāmī"ti devānubhāvena mahantaṁ
  saddaṁ katvā "sādhu sādhu ayyā"ti āha.
       Devarājena sādhukāre dinne parivārakapāsādasahasse adhivatthā devatā
  sabbāva sādhukāraṁ adaṁsu. Tāsaṁ sādhukārasaddena pubbārāme vasanadevatā, tāsaṁ
  saddena gāvutamatte devatā, tato aḍḍhayojane yojaneti etenupāyena ekacakkavāḷe,
  dvīsu cakkavāḷesu, tīsu cakkavāḷesūti dasasahassacakkavāḷe 7- devatā sādhukāramadaṁsu.
  Tāsaṁ sādhukārasaddena paṭhaviṭṭhakanāgā tāva 8- ākāsaṭṭhakadevatā ca. Tato
  abbhavalāhakā, uṇhavalāhakā, sītavalāhakā, vassavalāhakā, cātummahārājikā cattāro
  mahārājāno, tāvatiṁsā, sakko devarājā, yāmādevatā, suyāmo devarājā,

  *  *  *  *  *  *
  Footnote: 1 chaṂa. ālapanaṁ 2 Ma. satthugāravavasena sāvakānaṁ ālapanaṁ 3 chaṂa.,i. vipassanāgāḷhā
  4 Sī.,i. vipassanā kathiyissati 5 chaṂa. koṭisatasahassadevatā 6 cha. pāpuṇissanti
  7 chaṂa....cakkavāḷesu 8 Ma. pathaviheṭṭhā nāgā ca, chaṂa.,i. pathaviṭṭhakanāgā ca
-------------------------------------------------
[page 039]
  Tusitadevatā, santusito devarājā, nimmānaratīdevatā, nimmānarato 1- devarājā,
  vasavattīdevatā, vasavattī devarājā, brahmapārisajjā, brahmapurohitā, mahābrahmāno,
  parittābhā, appamāṇābhā, ābhassarā, parittasubhā, appamāṇasubhā, subhakiṇhā,
  vehapphalā, avihā, atappā, sudassā, sudassī, akaniṭṭhā devatāti asaññe ca
  arūpāvacarasatte ca ṭhapetvā sotāyatanapavattiṭṭhāne sabbā devatā sādhukāraṁ adaṁsu.
       Tato khīṇāsavamahābrahmāno "mahā vatāyaṁ sādhukārasaddo, paṭhavītalato paṭṭhāya
  yāva akaniṭṭhalokaṁ āgato, kimatthaṁ nu kho eso"ti āvajjentā "dhammasenā-
  patisāriputtatthero pubbārāme visākhāya ratanapāsāde nisīditvā
  saṁyojanapariyāyadhammadesanaṁ ārabhi, amhehipi tattha kāyasakkhīhi bhavituṁ vaṭṭatī"ti
  cintetvā tattha agamaṁsu. 2- Pubbārāmo devatāhi paripuṇṇo, samantā pubbārāmassa
  gāvutaṁ, aḍḍhayojanaṁ, yojananti sakalacakkavāḷaṁ heṭṭhā paṭhavītale 3- tiriyaṁ
  cakkavāḷapariyantena paricchinnaṁ dasahi cakkavāḷasahassehi sannipatitāhi devatāhi
  nirantaramahosi, āragganitudanamatte 4- ṭhāne uparimakoṭiyā saṭṭhī devatā sukhumattabhāve
  māpetvā aṭṭhaṁsu.
       Athāyasmā sāriputto "mahantaṁ vatidaṁ kolāhalaṁ, 5- kinnu kho etan"ti
  āvajjento dasasahassacakkavāḷe ṭhitānaṁ ekacakkavāḷe sannipatitabhāvaṁ addasa. Athāpica 6-
  yasmā buddhānaṁ adhiṭṭhānakiccaṁ natthi, parisappamāṇeneva passanti ceva saddañca
  sāventi. Sāvakānaṁ pana adhiṭṭhānaṁ vaṭṭati. Tasmā thero samāpattiṁ samāpajjitvā
  samāpattito vuṭṭhāya mahaggatacittena adhiṭṭhāsi "cakkavāḷapariyantā parisā sabbāpi maṁ
  passatu, dhammañca me desentassa saddaṁ suṇātū"ti. Adhiṭṭhitakālato paṭṭhāya
  dakkhiṇajānupasse ca cakkavāḷamukhavaṭṭiyañca nisīditvā "dhammasenāpatisāriputtatthero
  nāma kīdiso

  *  *  *  *  *  *
  Footnote: 1 chaṂa.,i. sunimmito 2 Ma. āgamaṁsu 3 chaṂa.,i. pathavitalena
  4 Sī.,i. āragganittuddanamatte 5 cha.,i. halāhalaṁ 6 chaṂa.,i. atha yasmā
-------------------------------------------------
[page 040]
  Dīgho rasso sāmo odāto"ti vattabbakāraṇaṁ nāhosi, sabbesaṁpi disāsu 1-
  nisinnānaṁ abhisammukheyeva paññāyittha, nabhamajjhe ṭhitacando viya ahosi. Dhammaṁ
  desentassāpissa dakkhiṇajānupasse ca cakkavāḷapamukhavaṭṭiyaṁ ca sannisinnā sabbe
  ekaṁseneva 2- saddaṁ suṇiṁsu.
       Evaṁ adhiṭṭhahitvā thero ajjhattasaññojanañca āvusoti imaṁ dhammadesanaṁ
  ārabhi. Tattha ajjhattanti kāmabhavo. Bahiddhāti rūpārūpabhavo. Kiñcāpi hi sattā
  kāmabhave appaṁ kālaṁ vasanti kappassa catutthameva koṭṭhāsaṁ, itaresu tīsu
  koṭṭhāsesu kāmabhavo suñño hoti tuccho, rūpabhave bahuṁ kālaṁ vasanti, tathāpi tesaṁ
  yasmā kāmabhave cutipaṭisandhiyo bahukā honti, appakā rūpārūpabhavesu. Yattha ca
  cutipaṭisandhiyo bahukā, tattha ālayopi paṭṭhanāpi abhilāsāpi 3- bahu hoti. Yattha
  appo, 4- tattha apPo. Tasmā kāmabhavo ajjhattaṁ nāma jāto, 5- rūpārūpabhavā bahiddhā
  nāmāti. 6- Ajjhattasaṅkhāte 7- kāmabhave chandarāgo ajjhattasaṁyojanannāma, bahiddhā
  saṅkhātesu rūpārūpabhavesu chandarāgo bahiddhāsaṁyojanannāMa. Orambhāgiyāni vā pañca
  saṁyojanāni ajjhattasaṁyojanannāma, uddhambhāgiyāni pañca bahiddhāsaṁyojanannāMa.
  Tatrāyaṁ vacanattho:- oraṁ vuccati kāmadhātu, tattha uppattinipphādanato taṁ oraṁ
  bhajantīti orambhāgiyāni. Uddhaṁ vuccati rūpārūpadhātu, tattha uppattinipphādanato
  taṁ uddhaṁ bhajantīti uddhambhāgiyāni.
       Evaṁ vuttappabhedena ajjhattasaṁyojanena saṁyutto 8- puggalo ajjhattasaṁyojano,
  bahiddhāsaṁyojanena saṁyutto puggalo bahiddhāsaṁyojano. Ubhayaṁpi cetaṁ na lokiyassa
  vaṭṭanissitassa mahājanassa nāmaṁ. Yesaṁ pana bhavo dvedhā paricchinno, tesaṁ

  *  *  *  *  *  *
  Footnote: 1 chaṂa. sabbadisāsu 2 Sī. ekaraseneva 3 ka. abhilāpopi
  4 chaṂa.,i. appā 5 chaṂa.,i. jātaṁ 6 chaṂa.,i. nāma
  7 chaṂa.,i. iti ajjhatta..... 8 ka. payutto. evamuparipi
-------------------------------------------------
[page 041]
  Sotāpannasakadāgāmianāgāmīnaṁ ariyasāvakānaṁ etannāmaṁ. Yathā hi mahāaraññe
  khadiravanasālavanādīni thambho tulāsaṅghāṭoti nāmaṁ na labhanti, khadiravanaṁ sālavananti
  nāmameva labhanti. Yadā pana tato rukkhā tiṇhāya 1- kuṭhāriyā chinditvā thambhādi-
  saṇṭhānena tacchitā honti, tadā thambho tulāsaṅghāṭoti nāmaṁ labhanti. Evameva
  aparicchinnabhavo bahalakileso puthujjano etaṁ nāmaṁ na labhati, bhavaṁ paricchinditvā
  kilese tanuke katvā ṭhitā sotāpannādayova labhanti.
       Imassa ca panatthassa vibhāvanatthaṁ idaṁ vacchakasālopammaṁ veditabbaṁ:- vacchakasālaṁ
  hi katvā anto khāṇuke koṭṭetvā vacchake yottehi bandhitvā tesu upanibandhanti,
  yottesu appahontesu kaṇṇesupi gahetvā tattha vacchake pavesenti, antosālāya
  okāse appahonte bahi khāṇuke koṭṭetvāpi evameva karonti. Tattha koci
  anto baddho vacchako bahi nipanno hoti, koci bahi baddho anto nipanno,
  koci anto baddho anto nipanno, koci bahi baddho bahireva 2- nipanno. Koci
  anto 3- abaddhova carati, bahipi abaddhova. Tattha anto baddhassa bahi nipannassa
  bandhanaṁ dīghaṁ hoti. So hi uṇhādīhi pīḷito nikkhamitvā bahi vacchakānaṁ antare 4-
  nipajjati. Bahi baddhe anto nipannepi eseva nayo. Yo pana anto baddho
  antova nipanno, tassa bandhanaṁ rassaṁ hoti. Bahi baddhe bahi nipannepi 6- eseva
  nayo. Ubhopi hi te divasaṁ 5- khāṇukaṁ anuparigantvā tattheva 7- sayanti. Yo pana
  anto abaddho tattheva vacchakānaṁ antare vicarati, ayaṁ sayitavacchako kaṇṇe gahetvā
  vacchakānaṁ antare vissaṭṭho divasaṁ aññattha agantvā tattheva carati. Bahiddhā
  abaddhepi tattheva vicarantepi eseva nayo.
       Tattha vacchakasālā viya tayo bhavā veditabbā. Vacchakasālāya khāṇukā viya

  *  *  *  *  *  *
  Footnote: 1 Ma. tikkhāya 2 chaṂa.,i. bahiyeva 3 chaṂa.,i. antopi
  4 chaṂa. abbhantare 5 chaṂa.,i. divasampi
  6 ka. vasanti 7 chaṂa. sīlavā vacchako, Sī.,i. sīlakavacchako
-------------------------------------------------
[page 042]
  Avijjā. 1- Khāṇuke 2- vacchakabandhanayottaṁ viya dasasaṁyojanāni. Vacchakā viya tīsu bhavesu
  nibbattasattā. Anto baddho bahisayitavacchako viya rūpārūpabhavesu sotāpanna-
  sakadāgāmino. Te hi kiñcāpi tattheva vasanti, saṁyojanaṁ pana tesaṁ kāmāvacarupanibandha-
  meva. Kenaṭṭhena? appahīnaṭṭhena. Rūpārūpabhavesu puthujjanopi ettheva 3- saṅgahito.
  Sopi hi kiñcāpi tattha vasati, saṁyojanaṁ panassa kāmāvacarupanibandhameva. Bahi
  baddho antosayitavacchako viya kāmāvacare anāgāmī. So hi kiñcāpi kāmāvacare
  vasati, saṁyojanaṁ panassa rūpārūpabhavupanibandhameva. Anto baddho anto nipanno
  viya kāmāvacare sotāpannasakadāgāmino. Te hi sayaṁpi kāmāvacare vasanti, saṁyojanaṁpi
  tesaṁ kāmāvacarupanibandhameva. Bahi baddho bahi nipanno viya rūpārūpabhavesu anāgāmī.
  So hi sayaṁpi tattha vasati, saṁyojanaṁpissa rūpārūpabhavupanibandhameva. Anto abaddho
  antovicaraṇavacchako viya kāmāvacare khīṇāsavo. Bahi abaddho bahivicaraṇavacchako viya
  rūpārūpabhave khīṇāsavo. Saṁyojanesu pana sakkāyadiṭṭhi vicikicchā sīlabbataparāmāsoti
  imāni tīṇi gacchantaṁ nivārenti, gataṁ paṭimānenti. Kāmacchando byāpādoti
  imāni pana dve saṁyojanāni samāpattiyā vā avikkhambhetvā maggena vā
  asamucchinditvā rūpārūpabhave nibbattituṁ na sakkoti.
       Katamo cāvusoti idaṁ thero yathāpi nāma puriso dve ratanapeḷāpasse
  ṭhapetvā sampattaparisāya dve hatthe pūretvā sattavidharatanaṁ bhājetvā dadeyya,
  evaṁ paṭhamaratanapeḷaṁ datvā 4- dutiyampi tatheva dadeyya. Evameva "ajjhattasaṁyojanaṁ
  ca āvuso puggalaṁ desessāmi bahiddhāsaṁyojanañcā"ti imāni dve padāni mātikāvasena
  paṭhamaṁ 5- ṭhapetvā idāni aṭṭhavidhāya parisāya bhājetvā dassetuṁ vitthārakathaṁ ārabhi.

  *  *  *  *  *  *
  Footnote: 1 chaṂa.,i. avijjākhāṇuko 2 chaṂa.,i. ayaṁ pāṭho na dissati
  3 chaṂa.,i. eteheva 4 Ma. daḷhaṁ datvā 5 chaṂa. ayaṁ pāṭho na dissati
-------------------------------------------------
[page 043]
       Tattha idhāti imasmiṁ sāsane. Sīlavā hotīti catupārisuddhisīlena sampanno 1-
  hoti. Iti thero ettāvatā 2- catupārisuddhisīlaṁ uddisitvā "pātimokkha-
  saṁvarasaṁvuto"ti iminā tattha jeṭṭhakasīlaṁ vitthāretvā dassesīti dīpavihāravāsī
  sudhammatthero 3- āha. Antevāsiko panassa tipiṭakacūḷanāgatthero āha "ubhayathāpi
  pātimokkhasaṁvarova vutto. Pātimokkhasaṁvaroyeva hi sīlaṁ, itarāni pana tīṇi sīlanti
  vuttaṭṭhānaṁ nāma atthī"ti ananujānanto uttariṁ āha:- indriyasaṁvaro nāma
  chadvārarakkhāmattakameva, ājīvapārisuddhi dhammena samena paccayuppattimattakaṁ,
  paccayasannissitaṁ paṭiladdhapaccaye "idamatthan"ti paccavekkhitvā paribhuñjanamattakaṁ,
  nippariyāyena pana pātimokkhasaṁvarova sīlaṁ. Yassa bhinno 4- ayaṁ chinnasīso viya puriso
  hatthapāde sesāni rakkhissatīti na vattabbo. Yassa pana so arogo, ayaṁ acchinnasīso
  viya puriso jīvitaṁ sesāni puna pākatikāni katvā rakkhituṁ sakkoti. Tasmā
  sīlavāti iminā pātimokkhasaṁvaraṁ niddisitvā 5- taṁ vitthārento "pātimokkha-
  saṁvarasaṁvuto"tiādimāhāti.
       Tattha pātimokkhasaṁvarasaṁvutoti pātimokkhasaṁvarena samannāgato. Ācāragocara-
  sampannoti ācārena ca gocarena ca sampanno. Aṇumattesūti appamattakesu.
  Vajjesūti akusalesu dhammesu. Bhayadassāvīti bhayadasSī. Samādāyāti sammā ādiyitvā.
  Sikkhati sikkhāpadesūti taṁ taṁ sikkhāpadaṁ samādiyitvā sikkhati. Apica samādāya sikkhati
  sikkhāpadesūti yaṅkiñci sikkhāpadesu sikkhākoṭṭhāsesu sikkhitabbaṁ kāyikaṁ vā
  vācasikaṁ vā, taṁ sabbaṁ sammā ādāya sikkhati. Ayamettha saṅkhepo, vitthārato
  pana sabbānetāni pātimokkhasaṁvarādīni padāni visuddhimagge 6- vuttāni,
  catupārisuddhisīlaṁ ca sabbākārena vibhajitvā dassitaṁ. Aññataraṁ devanikāyanti chasu
  kāmāvacaradevaghaṭāsu 7- aññataraṁ devaghaṭaṁ. Āgāmī hotīti heṭṭhā āgāmī hoti. Āgantā
  itthattanti

  *  *  *  *  *  *
  Footnote: 1 chaṂa.,i....sīlehi sīlasampanno 2 chaṂa.,i. ettāvatā ca kira
  3 chaṂa. summatthero 4 chaṂa.,i. yassa so bhinno 5 chaṂa.,i. uddisitvā
  6 visuddhi. 1/20 sīlaniddesa 7 Ma. kāmāvacaradevesu
-------------------------------------------------
[page 044]
  Itthattaṁ mānusakapañcakkhandhabhāvameva āgantā hoti, tatrūpapattiko vā uparūpapattiko
  vā na hoti, puna heṭṭhāgāmīyeva hotīti dasseti. Iminā aṅgena sukkhavipassakassa
  dhātukammaṭṭhānikabhikkhuno heṭṭhimamaggadvayañceva phaladvayañca kathitaṁ.
       Aññataraṁ santaṁ cetovimuttinti aṭṭhasu samāpattīsu aññataraṁ catutthajjhāna-
  samāpattiṁ. Sā hi paccanīkakilesānaṁ santattā santā, teheva ca kilesehi cetaso
  vimuttattā cetovimuttīti vuccati. Aññataraṁ devanikāyanti pañcasu suddhāvāsa-
  devanikāyesu aññataraṁ. Anāgantā itthattanti puna imaṁ pañcakkhandhabhāvaṁ anāgantā,
  heṭṭhūpapattiko na hoti, uparūpapattikova hoti tattheva vā parinibbāyīti dasseti.
  Iminā aṅgena samādhikammikassa bhikkhuno tayo maggā tīṇi ca phalāni kathitāni.
       Kāmānaṁyeva nibbidāyāti duvidhānaṁpi kāmānaṁ nibbindanatthāya ukkaṇṭhanatthāya.
  Virāgāyāti virajjanatthāya. Nirodhāyāti appavattikaraṇatthāya. Paṭipanno hotīti
  paṭipattiṁ paṭipanno hoti. Ettāvatā sotāpannassa ca sakadāgāmino ca pañcakāmaguṇika-
  rāgakkhayatthāya anāgāmimaggavipassanā kathitā hoti. Bhavānaṁyevāti tiṇṇaṁ bhavānaṁ. Iminā
  anāgāmino bhavarāgakkhayatthāya arahattamaggavipassanā kathitā hoti. Taṇhakkhayāya
  paṭipanno hotīti imināpi sotāpannasakadāgāmīnaṁyeva pañcakāmaguṇikataṇhāya
  khayakaraṇatthaṁ anāgāmimaggavipassanā kathitā. So lobhakkhayāyāti imināpi anāgāmino
  bhavalobhakkhayatthāya 1- arahattamaggavipassanāva kathitā. Aññataraṁ devanikāyanti
  suddhāvāsesveva aññataraṁ devanikāyaṁ. Anāgantā itthattanti imaṁ khandhapañcakabhāvaṁ
  anāgantā, heṭṭhūpapattiko na hoti, uparūpapattiko vā hoti, tattheva vā
  parinibbāyati.

  *  *  *  *  *  *
  Footnote: 1 Sī.,i. bhavalobhakkhayāya
-------------------------------------------------
[page 045]
       Iti paṭhamena aṅgena sukkhavipassakassa dhātukammaṭṭhānikabhikkhuno heṭṭhimāni
  dve maggaphalāni kathitāni, dutiyena samādhikammikassa tīṇi maggaphalāni, "so
  kāmānan"ti iminā sotāpannasakadāgāmīnaṁ pañcakāmaguṇikarāgakkhayāya uparianāgāmi-
  maggavipassanā, "so bhavānaṁyevā"ti iminā anāgāmissa upariarahattamaggavipassanā,
  "so taṇhakkhayāyā"ti iminā sotāpannasakadāgāmīnaṁ pañcakāmaguṇikataṇhakkhayāya
  uparianāgāmimaggavipassanā, "so lobhakkhayāyā"ti iminā anāgāmino bhavalobhakkhayāya
  upariarahattamaggavipassanā kathitāti. Evaṁ chahi mukhehi vipassanaṁ kathetvā
  desanaṁ yathānusandhiṁ pāpesi. Desanāpariyosāne koṭisatasahassadevatā 1- arahattaṁ
  pāpuṇiṁsu, sotāpannādīnaṁ paricchedova nāhosi. Yathā ca imasmiṁ samāgame,
  evaṁ mahāsamayasutte maṅgalasutte cūḷarāhulovādasutte ca koṭisatasahassadevatā arahattaṁ
  pāpuṇiṁsu, sotāpannādīnaṁ devamanussānaṁ paricchedo nāhosi.
       Samacittā devatāti cittassa sukhumabhāvasamatāya samacittā. Sabbāpi hi tā
  attano attabhāve sukhume cittasarikkhake 2- katvā māpesuṁ. Tena samacittā nāma
  jātā. Aparenapi kāraṇena samacittā:- "therena samāpatti tāva kathitā,
  samāpattithāmo pana na kathito, mayaṁ dasabalaṁ pakkositvā samāpattiyā thāmaṁ
  kathāpessāmā"ti sabbāpi ekacittā ahesunti samacittā. Aparaṁpi kāraṇaṁ:- "therena
  ekena pariyāyena samāpattipi samāpattithāmopi kathito, ko nu kho imaṁ samāgamaṁ
  sampatto, ko na sampatto"ti olokayamānā tathāgatassa asampattabhāvaṁ disvā
  "mayaṁ tathāgataṁ pakkositvā parisaṁ paripuṇṇaṁ karissāmā"ti sabbā ekacittā
  ahesuntipi samacittā. Aparaṁpi kāraṇaṁ:- anāgate kocideva bhikkhu vā bhikkhunī
  vā devo vā manusso vā "ayaṁ desanā sāvakabhāsitā"ti agāravaṁ kareyya,
  sammāsambuddhaṁ pakkositvā imaṁ desanaṁ sabbaññubhāsitaṁ karissāMa. Evaṁ anāgate

  *  *  *  *  *  *
  Footnote: 1 ka. koṭisahassadevatā 2 Ma. cittasarikkhakeva
-------------------------------------------------
[page 046]
  Garubhāvanīyā bhavissatīti sabbāva ekacittā ahesuntipi samacittā. Aparaṁpi
  kāraṇaṁ:- sabbāpi hi tā ekasamāpattilābhiniyo vā ahesuṁ ekārammaṇalābhiniyo
  vā evaṁpi samacittā.
       Haṭṭhāti tuṭṭhā 1- āmoditā pamoditā. Sādhūti āyācanatthe nipāto. Anukampaṁ
  upādāyāti therassa 2- anukampaṁ kāruññaṁ anudayaṁ paṭicca, na ca imasmiṁpi ṭhāne
  therassa anukampitabbakiccaṁ atthi. Yasmiñhi divase thero sūkarakhātaleṇadvāre
  bhāgineyyassa dīghanakhaparibbājakassa vedanākammaṭṭhāne 3- kathiyamāne tālavaṇṭaṁ gahetvā
  satthāraṁ vījamāno ṭhito parassa vaḍḍhitabhojanaṁ bhuñjitvā khudaṁ vinodento viya parassa
  sajjitapasādhanaṁ sīse paṭimuñcanto viya ca sāvakapāramiñāṇassa nippadesato matthakaṁ
  patto, tasmiṁyeva divase bhagavatā anukampito nāMa. Avasesānaṁ pana taṁ ṭhānaṁpi 4-
  pattānaṁ devamanussānaṁ anukampaṁ upādāya gacchatu bhagavāti bhagavantaṁ yāciṁsu.
       Balavā purisoti dubbalo hi khippaṁ sammiñjanapasāraṇaṁ kātuṁ na sakkoti,
  balavāva sakkoti. Tenetaṁ vuttaṁ. Sammukhe 5- pāturahosīti sammukhaṭṭhāne puratoyeva
  pākaṭo ahosi. Bhagavā etadavocāti etaṁ "idha sāriputtā"tiādinā nayena attano
  āgamanakāraṇaṁ avoca. Evaṁ kirassa ahosi "sace koci bālo akataññū bhikkhu
  vā bhikkhunī vā upāsako vā upāsikā vā evaṁ cinteyya `sāriputtatthero
  mahantaṁ parisaṁ alattha, sammāsambuddho ettakaṁ adhivāsetuṁ asakkonto ussūyāya
  parisaṁ upaṭṭhāpetuṁ āgato'ti. So imaṁ mayi manopadosaṁ katvā apāye nibbatteyyā"ti.
  Athattano āgamanakāraṇaṁ kathentoeva 6- "idha sāriputtā"tiādivacanaṁ avoca.
       Evaṁ attano āgamanakāraṇaṁ kathetvā idāni samāpattiyā thāmaṁ kathetuṁ

  *  *  *  *  *  *
  Footnote: 1 chaṂa.,i. tuṭṭhapahaṭṭhā 2 chaṂa. na therassa
  3 MaṂa. 13/205/182 4 chaṂa.,i. ṭhānaṁ
  5 Sī.,i. pamukhe 6 chaṂa. kathento etaṁ
-------------------------------------------------
[page 047]
  Tā kho pana sāriputta devatā dasapi hutvātiādimāha. Tattha yasavasena vā
  atthaṁ āharituṁ vaṭṭati samāpattivasena vā. Yasavasena tāva mahesakkhā 1- devatā
  dasa dasa ekaṭṭhāne aṭṭhaṁsu, tāhi appesakkhatarā vīsati vīsati ekaṭṭhāne aṭṭhaṁsu,
  tāhi 2- appesakkhatarā .pe. Saṭṭhī saṭṭhī ekaṭṭhāne aṭṭhaṁsu. Samāpattivasena pana
  yāhi paṇītā samāpatti bhāvitā, tā saṭṭhī saṭṭhī ekaṭṭhāne aṭṭhaṁsu. Yāhi
  tato hīnatarā samāpatti bhāvitā tā paññāsa paññāsa .pe. Yāhi tato
  hīnatarā samāpatti bhāvitā .pe. Tā dasa dasa ekaṭṭhāne aṭṭhaṁsu. Yāhi vā
  hīnā bhāvitā, tā dasa dasa ekaṭṭhāne aṭṭhaṁsu. Yāhi tato paṇītatarā bhāvitā,
  tā vīsati vīsati. Yāhi tato paṇītatarā .pe. Tā saṭṭhī saṭṭhī ekaṭṭhāne aṭṭhaṁsu.
       Āraggakoṭinitudanamatteti āraggakoṭiyā patanamatte okāse. Na ca
  aññamaññaṁ byābādhentīti evaṁ sambādhe ṭhāne tiṭṭhantiyopi aññamaññaṁ na
  byābādhenti na ghaṭṭenti, asampīḷā asambādhāva ahesuṁ. "tava Hattho maṁ bādhati,
  tava pādo maṁ bādhati, tvaṁ maṁ maddantī ṭhitā"ti vattabbakāraṇaṁ nāhosi. Tattha
  nūnāti tasmiṁ bhave nūna. Tathā cittaṁ bhāvitanti tenākārena cittaṁ bhāvitaṁ. Yena
  tā devatāti yena tathābhāvitena cittena tā devatā dasapi hutvā .pe. Tiṭṭhanti,
  na ca aññamaññaṁ byābādhenti. 3- Idheva khoti sāsane vā manussaloke vā
  bhummaṁ, imasmiṁyeva sāsane imasmiṁyeva manussaloketi attho. Tāsañhi devatānaṁ
  imasmiṁyeva manussaloke imasmiṁyeva sāsane vā bhāvitaṁ cittaṁ. Yena tāsante rūpabhave
  nibbattā, tato ca pana āgantvā evaṁ sukhume attabhāve māpetvā ṭhitā.
  Tattha kiñcāpi kassapadasabalassa sāsane tīṇi maggaphalāni nibbattetvā brahmaloke
  nibbattadevatāpi atthi, sabbaññubuddhānaṁ pana ekāva anusāsanī ekaṁ sāsananti
  katvā "idheva kho sāriputtā"ti aññabuddhasāsanaṁpi imameva buddhasāsanaṁ 4- karonto

  *  *  *  *  *  *
  Footnote: 1 Sī. mahesakkhā mahesakkhā 2 i. tā hi
  3 chaṂa.,i. byābādhentīti 4 chaṂa.,i. sāsanaṁ
-------------------------------------------------
[page 048]
  Āha. Ettāvatā tathāgatena samāpattiyā thāmo kathito.
       Idāni sāriputtattheraṁ ārabbha tantivasena anusāsaniṁ kathento tasmātiha
  sāriputtāti āha. Tattha tasmāti yasmā tā devatā idheva santaṁ samāpattiṁ
  nibbattetvā sante bhave nibbattā, tasmā. Santindriyāti pañcannaṁ
  indriyānaṁ santatāya nibbutatāya paṇītatāya santindriyā. Santamānasāti mānasassa
  santatāya nibbutatāya paṇītatāya santamānasā. Santaṁyevupahāraṁ upaharissāmāti
  kāyacittupahāraṁ santaṁ nibbutaṁ paṇītaṁyeva upahāraṁ 1- upaharissāMa. Sabrahmacārīsūti
  samānaṁ ekuddesatādiṁ brahmaṁ carantesu 2- sahadhammikesu. Evañhi vo sāriputta
  sikkhitabbanti iminā ettakena ṭhānena 3- bhagavā desanaṁ sabbaññubhāsitaṁ akāsi.
  Anassunti naṭṭhā vinaṭṭhā. Ye imaṁ dhammapariyāyaṁ nāssosunti ye attano pāpikaṁ
  tucchaṁ niratthakaṁ diṭṭhiṁ nissāya imaṁ evarūpaṁ dhammadesanaṁ sotuṁ na labhiṁsūti
  yathānusandhinā desanaṁ niṭṭhāpesi.
       [38] Chaṭṭhe varaṇāyaṁ viharatīti varaṇā nāma ekaṁ nagaraṁ, taṁ upanissāya
  viharati. Kāmarāgābhinivesavinibandhapaligedhapariyuṭṭhānajjhosānahetūti kāmarāgābhinivesahetu
  kāmarāgavinibandhahetu kāmarāgapaligedhahetu kāmarāgapariyuṭṭhānahetu kāmarāgajjhosāna-
  hetūti attho. Idaṁ vuttaṁ hoti:- yvāyaṁ pañcakāmaguṇe nissāya uppajjati
  kāmarāgo, tassābhinivesādihetu. Kāmarāgena abhiniviṭṭhattā vinibandhattā tasmiṁyeva
  ca kāmarāge mahāpaṅke viya paligedhattā anupaviṭṭhattā teneva ca kāmarāgena
  pariyuṭṭhitattā gahitattā kāmarāgeneva ajjhositattā gilitvā pariniṭṭhapetvā
  gahitattāti. Diṭṭhirāgādīsupi 4- eseva nayo. Diṭṭhirāgoti panettha
  dvāsaṭṭhidiṭṭhiyo nissāya uppajjanakarāgo veditabbo. Puratthimesu janapadesūti
  therassa

  *  *  *  *  *  *
  Footnote: 1 chaṂa. ayaṁ pāṭho na dissati 2 Ma. samānaekuddesatādibrahmacariyavantesu
  3 chaṂa. vārena 4 chaṂa. diṭṭhirāgādipadesupi
-------------------------------------------------
[page 049]
  Vasanaṭṭhānato sāvatthījanapado puratthimadisābhāge ahosi, 1- thero ca nisīdantopi
  tadabhimukhova 2- nisinno, tasmā evamāha. Udānaṁ udānesīti udāhāraṁ udāhari.
  Yathā hi yaṁ telaṁ mānaṁ gahetuṁ na sakkoti, vissanditvā gacchati, taṁ avasesakoti
  vuccati. Yañca jalaṁ 3- taḷākaṁ gahetuṁ na sakkoti, ajjhottharitvā gacchati, taṁ oghoti
  vuccati, evameva 4- pītivacanaṁ hadayaṁ gahetuṁ na sakkoti, adhikaṁ hutvā anto
  asaṇṭhahitvā bahi nikkhamati, taṁ udānanti vuccati, evarūpaṁ pītimayaṁ vacanaṁ
  nicchāresīti attho.
       [39] Sattame gundāvaneti evaṁnāmake vane. Upasaṅkamīti "mahākaccānatthero
  kira nāma attano pitumattampi ayyakamattampi peyyakamattampi 5- disvā neva
  abhivādeti na paccuṭṭheti na āsanena nimantetī"ti sutvā "na sakkā ettakena niṭṭhaṁ
  gantuṁ, upasaṅkamitvā naṁ pariggaṇhissāmī"ti bhuttapātarāso yenāyasmā mahākaccāno
  tenupasaṅkami. Jiṇṇeti jarājiṇṇe. Vuḍḍheti vayovuḍḍhe. Mahallaketi jātimahallake.
  Addhagateti dīghaṁ kāladdhānaṁ atikkante. Vayoanuppatteti pacchimavayaṁ anuppatte.
  Tayidaṁ bho kaccāna tathevāti bho kaccāna yaṁ taṁ amhehi kevalaṁ sutameva, taṁ
  iminā diṭṭhena sameti. Tasmā taṁ tatheva, na aññathā. Na hi bhavaṁ kaccāno
  brāhmaṇeti idaṁ attānaṁ sandhāya vadati. Ayaṁ kirassa adhippāyo:- amhe
  evaṁmahallake disvā bhoto kaccānassa abhivādanamattaṁpi paccuṭṭhānamattaṁpi āsanena
  nimantanamattaṁpi natthīti. Na sampannamevāti na yuttameva na anucchavikameva.
       Thero brāhmaṇassa vacanaṁ sutvā "ayaṁ brāhmaṇo neva vuḍḍhe jānāti
  na dahare, ācikkhissāmissa vuḍḍhe ca dahare cā"ti desanaṁ vaḍḍhento atthi
  brāhmaṇātiādimāha. Tattha jānatāti sabbanayaṁ 6- jānantena. Passatāti tadeva hatthe

  *  *  *  *  *  *
  Footnote: 1 chaṂa. hoti 2 chaṂa. tatomukhova, i. tato mukhova 3 Sī.,i. oghaṁ
  4 chaṂa.,i. evamevaṁ yaṁ 5 chaṂa. ayaṁ pāṭho na dissati 6 chaṂa. sabbaṁ neyyaṁ
-------------------------------------------------
[page 050]
  Ṭhapitaṁ āmalakaṁ viya passantena. Vuḍḍhabhūmīti yena kāraṇena vuḍḍho nāma hoti,
  taṁ kāraṇaṁ. Daharabhūmīti yena kāraṇena daharo nāma hoti, taṁ kāraṇaṁ. Āsītikoti
  asītivassavayo. Nāvutikoti navutivassavayo. Kāme paribhuñjatīti vatthukāme
  kilesakāmeti duvidhepi kāme kāmavasena paribhuñjati. Kāmamajjhāvasatīti duvidhepi kāme
  ghare gharasāmiko viya vasati adhivasati. Kāmapariyesanāya ussukkoti duvidhānaṁpi kāmānaṁ
  pariyesanatthaṁ ussukkamāpanno. Bālo na therotveva saṅkhaṁ gacchatīti so na thero 1-
  bālo mandotveva gaṇanaṁ gacchati. Vuttaṁ hetaṁ:-
           "na tena ca thero 2- hoti yenassa palitaṁ siro
            paripakko vayo tassa moghajiṇṇoti vuccatī"ti. 3-
       Daharoti taruṇo. Yuvāti yobbanena samannāgato. Susu kāḷakesoti suṭṭhu
  kāḷakeso. Bhadrena yobbanena samannāgatoti yena 4- yobbanena samannāgatattā 5-
  yuvā, taṁ yobbanaṁ bhadrakanti 6- dasseti. Paṭhamena vayasāti paṭhamavayo nāma
  tettiṁsavassāni, tena samannāgatoti attho. Paṇḍito therotveva saṅkhaṁ
  gacchatīti so evarūpo puggalo paṇḍitoti ca theroti ca gaṇanaṁ gacchatīti. Vuttaṁpi
  cetaṁ:-
            "yamhi saccañca dhammo ca ahiṁsā saṁyamo damo
             save vantamalo dhīro so 7- theroti 8- pavuccatī"ti. 3-
       [40] Aṭṭhame corā balavanto hontīti pakkhasampannā parivārasampannā
  dhanasampannā nivāsanaṭṭhānasampannā vāhanasampannā ca honti. Rājāno tasmiṁ samaye
  dubbalā hontīti tasmiṁ samaye rājāno tāsaṁ sampattīnaṁ

  *  *  *  *  *  *
  Footnote: 1 Sī. bālo therotveva 2 chaṂa.,i. tena thero so
  3 khuḍha. 25/260,1/62 lakuṇḍakabhaddiyattheravatthu 4 Sī.,i. imināssa yena
  5 chaṂa.,i. samannāgato 6 chaṂa. bhadraṁ laddhakanti
  7 chaṂa. ayaṁ pāṭho na dissati 8 chaṂa. thero iti
-------------------------------------------------
[page 051]
  Abhāvena dubbalā honti. Atiyātunti bahiddhā janapadacārikaṁ caritvā
  icchiticchitakkhaṇe antonagaraṁ pavisituṁ. Niyyātunti "corā janapadaṁ vilumpanti
  maddanti, te nisedhessāmā"ti paṭhamayāme vā majjhimayāme vā pacchimayāme vā
  nikkhamituṁ phāsukaṁ na hoti. Tato paṭṭhāya corā manusse pothetvā acchinditvā
  gacchanti. Paccantime vā janapade anusaññātunti gāmavāsakaraṇatthāya
  setuattharatthāya pokkharaṇīkhaṇāpanatthāya sālādīnaṁ karaṇatthāya paccantime janapade
  anusāsituṁpi 1- na sukhaṁ hoti. Brāhmaṇagahapatikānanti antonagaravāsīnaṁ brāhmaṇa-
  gahapatikānaṁ. Bāhirāni vā kammantānīti bahigāme ārāmakkhettakammantāni. Pāpabhikkhū
  balavanto hontīti pakkhabalavā bahūhi 2- upaṭṭhākehi ca upaṭṭhākīhi ca samannāgatā
  rājarājamahāmattūpanissitā. 3- Pesalā bhikkhū tasmiṁ samaye dubbalā hontīti tasmiṁ
  samaye piyasīlā bhikkhū tāsaṁ sampattīnaṁ abhāvena dubbalā honti. Tuṇhībhūtā
  tuṇhībhūtāva saṁghamajjhe saṅkasāyantīti nissaddā hutvā saṁghamajjhe nisinnā kiñci
  ekavacanaṁpi mukhaṁ ukkhipitvā kathetuṁ asakkontā pajjhāyantā viya nisīdantā. 4-
  Tayidanti tadetaṁ kāraṇaṁ. Sukkapakkho vuttavipallāsena veditabbo.
       [41] Navame micchāpaṭipattādhikaraṇahetūti micchāpaṭipattiyā karaṇahetu
  paṭipajjanahetūti attho. Ñāyaṁ dhammaṁ kusalanti sahavipassanakamaggaṁ. Evarūpo hi
  sahavipassanakamaggaṁ ārādhetuṁ sampādetuṁ pūretuṁ na sakkoti. Sukkapakkho
  vuttavipallāsena veditabbo. Imasmiṁ sutte saha vipassanāya maggo kathito.
       [42] Dasame duggahitehīti uppaṭipāṭiyā gahitehi. Byañjanapaṭirūpakehīti
  byañjanaso 5- paṭirūpakehi akkharacittatāya 6- laddhakehi. Atthañca dhammañca
  paṭibāhantīti sugahitasuttantānaṁ atthañca pāliñca paṭibāhanti, attano
  duggahitasuttantānaṁyeva

  *  *  *  *  *  *
  Footnote: 1 chaṂa. anusaññātumpi 2 chaṂa.,i. pakkhuttarā yasuttarā puññavanto bahukehi
  3 chaṂa.,i.....ṃahāmattasannissitā 4 chaṂa.,i. nisīdanti
  5 Sī.,i. byañjaneneva 6 Sī. akkharacintakāya, chaṂa. akkharacitratāya
-------------------------------------------------
[page 052]
  Atthañca pāliñca uttaritaraṁ katvā dassenti. Sukkapakkho vuttavipallāsena
  veditabbo. Imasmiṁ sutte sāsanassa vuḍḍhi ca parihāni ca kathitāti.
                         Samacittavaggo catuttho.
                           -------------
                          5. Parisavaggavaṇṇanā
       [43] Pañcamassa paṭhame uttānāti pākaṭā appaṭicchannā. Gambhīrāti
  guḷhā paṭicchannā. Uddhatāti uddhaccena samannāgatā. Unnaḷāti uggatanaḷā,
  uṭṭhitatucchamānāti vuttaṁ hoti. Capalāti pattacīvaramaṇḍanādinā cāpalyena 1- yuttā.
  Mukharāti mukhakharā kharavācā. 2- Vikiṇṇavācāti asaññatavacanā divasaṁpi niratthakavacanapalāpino.
  Muṭṭhassatīti vissaṭṭhasatino. Asampajānāti nippaññā. Asamāhitāti cittekaggatā-
  mattassāpi alābhino. Pākatindriyāti pakatiyā ṭhitehi vivaṭehi arakkhitehi
  indriyehi samannāgatā. Sukkapakkho vuttavipallāsena veditabbo.
       [44] Dutiye bhaṇḍanajātāti bhaṇḍanaṁ vuccati kalahassa pubbabhāgo, taṁ tesaṁ
  jātanti bhaṇḍanajātā. Tathā "mayaṁ tumhe daṇḍāpessāma bandhāpessāmā"ti-
  ādivacanappavattiyā sañjātakalahā. Ayaṁ tāva gihīsu nayo. Pabbajitā pana āpatti-
  vītikkamavācaṁ vadantā kalahajātā nāMa. Vivādāpannāti viruddhaṁ vādaṁ āpannā.
  Mukhasattīhi vitudantāti guṇānaṁ chindanaṭṭhena dubbhāsitā vācā mukhasattiyoti
  vuccanti, tāhi vitudantā vijjhantā. Samaggāti ekakammaṁ ekuddeso samasikkhātāti
  etesaṁ karaṇena samaggatāya sahitā. 3- Piyacakkhūhīti mettacakkhūhi.

  *  *  *  *  *  *
  Footnote: 1 chaṂa. cāpallena 2 cha.,i. kharavacanā 3 Ma. samāhitā
-------------------------------------------------
[page 053]
       [45] Tatiye aggavatīti uttamapuggalavatī, aggāya vā uttamāya paṭipattiyā
  samannāgatā. Tato viparītā anaggavatī. Bāhullikāti cīvarādibāhullāya paṭipannā.
  Sāsanaṁ sithilaṁ gaṇhantīti sāthalikā. Okkamane pubbaṅgamāti ettha okkamanaṁ vuccati
  adhogamanaṭṭhena 1- pañcanīvaraṇāni, te pañcanīvaraṇapūraṇena 2- pubbaṅgamāti vuttaṁ
  hoti. Paviveketi upadhiviveke nibbāne. Nikkhittadhurāti tividhepi viveke
  oropitadhuRā. 3- Na viriyaṁ ārabhantīti duvidhaṁpi viriyaṁ na karonti. Appattassa
  pattiyāti pubbe appattajjhānavipassanāmaggaphalavisesassa pattiatthāya. Itaraṁ
  padadvayaṁ tasseva vevacanaṁ. Pacchimā janatāti saddhivihārikāntevāsikajano. Diṭṭhānugatiṁ
  āpajjatīti ācariyupajjhāyehi kataṁ anukaronto diṭṭhassa tesaṁ ācārassa anugatiṁ
  āpajjati nāMa. Sesaṁ vuttapaṭipakkhanayena veditabbaṁ.
       [46] Catutthe ariyāti ariyasāvakaparisā. Anariyāti puthujjanaparisā. "idaṁ
  Dukkhan"ti yathābhūtaṁ nappajānantīti ṭhapetvā taṇhaṁ tebhūmikā pañcakkhandhā
  dukkhasaccaṁ nāma, ettakameva dukkhaṁ, ito uddhaṁ dukkhaṁ natthīti yathāsabhāvato
  nappajānanti. Esa nayo sabbattha. Sesapadesu pana tassa dukkhassa samuṭṭhāpikā
  purimataṇhā dukkhasamudayo nāma, tassāyeva taṇhāya, dvinnaṁpi vā tesaṁ saccānaṁ
  accantakkhayo asamuppatti dukkhanirodho nāma, aṭṭhaṅgiko ariyamaggo
  dukkhanirodhagāminī paṭipadā nāmāti evaṁ imasmiṁ sutte catūhi saccehi cattāro
  maggā ca cattāri ca phalāni kathitāni.
       [47] Pañcame parisākasaṭoti sakaṭaparisā kacavaraparisā palāsaparisāti 4-
  attho. Parisāmaṇḍoti pasannaparisā sāraparisāti attho. Chandāgatiṁ gacchantīti
  chandena agatiṁ gacchanti, akattabbaṁ karontīti attho. Sesapadesupi eseva nayo.

  *  *  *  *  *  *
  Footnote: 1 chaṂa.,i. avagamanaṭṭhena 2 chaṂa.,i. tena pañcanīvaraṇapūraṇe, Ma. te pañcanīvaraṇe pūraṇe
  3 Sī.,i. nikkhittadhurā oropitadhurā 5 Ma. palāpaparisāti
-------------------------------------------------
[page 054]
  Imāni pana cattāri agatigamanāni bhaṇḍabhājanīye ca vinicchayaṭṭhāne ca labbhanti.
  Tattha bhaṇḍabhājanīye tāva attano bhāriyaṭṭhāne pana 1- attano bhārabhūtānaṁ bhikkhūnaṁ
  amanāpe bhaṇḍake patte taṁ parivattetvā amanāpaṁ dento chandāgatiṁ gacchati
  nāMa. Attano pana abhārabhūtānaṁ manāpe bhaṇḍake patte taṁ parivattetvā manāpaṁ
  dento dosāgatiṁ gacchati nāMa. Bhaṇḍabhājanīyavatthuñca ṭhitikañca 2- ajānanto mohāgatiṁ
  gacchati nāMa. Mukharānaṁ vā rājādinissitānaṁ vā "ime me 3- amanāpe bhaṇḍake
  dinne anatthaṁpi kareyyun"ti bhayena parivattetvā manāpaṁ dento bhayāgatiṁ gacchati
  nāMa. Yo ca evaṁ na gacchati, sabbesaṁ tulābhūto majjhatto pamāṇagato 4- hutvā
  yaṁ yassa pāpuṇāti, taññeva tassa deti, ayaṁ catubbidhaṁpi agatigamanaṁ 5- na gacchati
  nāMa. Vinicchayaṭṭhāne pana attano bhārabhūtassa garukāpattiṁ lahukāpattīti katvā
  kathento chandāgatiṁ gacchati nāMa. Itarassa lahukāpattiṁ garukāpattīti katvā
  kathento dosāgatiṁ gacchati nāMa. Āpattivuṭṭhānaṁ pana āpattikkhandhakaṁ 6- ca
  ajānanto mohāgatiṁ gacchati nāMa. Mukharassa vā rājūhi pūjitassa vā "ayaṁ
  me garukaṁ katvā āpattiṁ kathentassa anatthaṁpi kareyyā"ti garukameva lahukāti
  katvā kathento bhayāgatiṁ gacchati nāMa. Yo pana sabbesaṁ yathābhūtameva katheti,
  ayaṁ catubbidhaṁpi agatigamanaṁ na gacchati nāmāti. 7-
       [48] Chaṭṭhe ukkācitavinītāti dubbinītā. No paṭipucchāvinītāti na
  pucchitvā 8- vinītā. Gambhīrāti pālivasena gambhīrā cūḷavedallasuttasadisā. 9-
  Gambhīratthāti atthavasena gambhīrā mahāvedallasuttasadisā. Lokuttarāti
  lokuttarātthadīpakā. Suññatāpaṭisaṁyuttāti sattasuññatadhammamattameva pakāsakā
  asaṅkhatasaṁyuttasadisā. 10- Na aññācittaṁ

  *  *  *  *  *  *
  Footnote: 1 chaṂa.,i. bhāriyaṭṭhāne panāti pāṭho na dissati 2 Ma. bhaṇḍabhājaniyaṁ vattañca
  1 vihitañca 3 Ma. imesaṁ 4 chaṂa. pamāṇabhūto 5 Sī.,i. agatiṁ
  6 cha.,i. samuccayakkhandhakañca 7 chaṂa.,i. nāma 8 Sī.,i. pucchitvā pucchitvā
  9 chaṂa.,i. sallasuttasadisā 10 Sī.,i. saññāsaṅkhatasaṁyuttasadisā,
  Ma. saṅkhatasaṁyuttasadisā
-------------------------------------------------
[page 055]
  Upaṭṭhapentīti vijānanatthāya cittaṁ na upaṭṭhapenti, niddāyanti vā aññavihitā
  vā honti. Uggahetabbaṁ pariyāpuṇitabbanti uggahetabbe ca pariyāpuṇitabbe ca.
  Kavikatāti 1- kavīhi katā. Itaraṁ tasseva vevacanaṁ. Cittakkharāti vicitrākkhaRā. Itaraṁ
  tasseva vevacanaṁ. Bāhirakāti sāsanato bahibhūtā. Sāvakabhāsitāti tesaṁ 2- sāvakehi
  bhāsitā. Sussūsantīti akkharacittatāya ceva padasampattiyā 3- ca attamanā hutvā
  suṇanti. Na ceva aññamaññaṁ paṭipucchantīti aññamaññaṁ atthaṁ vā anusandhiṁ
  vā pubbāparaṁ vā neva pucchanti. Na paṭivicarantīti 4- pucchanatthāya cārikaṁ na
  vicaranti. Idaṁ kathanti idaṁ byañjanaṁ kathaṁ ropetabbaṁ kinti ropetabbaṁ. Imassa
  kvatthoti imassa bhāsitassa ko attho, kā anusandhi, kiṁ pubbāparaṁ. Avivaṭanti
  paṭicchannaṁ. Na vivarantīti na ugghāṭenti. Anuttānīkatanti apākaṭaṁ. Na
  uttānīkarontīti pākaṭaṁ na karonti. Kaṅkhāṭhāniyesūti kaṅkhāya kāraṇabhūtesu.
  Sukkapakkho vuttavipallāsena veditabbo.
       [49] Sattame āmisagarūti catupaccayagarukā lokuttaradhamme 5- lāmakato gahetvā
  ṭhitaparisā. Saddhammagarūti navalokuttaradhamme garuke katvā cattāro paccaye lāmakato 6-
  gahetvā ṭhitaparisā. Ubhatobhāgavimuttoti dvīhi bhāgehi vimutto. Paññāvimuttoti
  paññāya vimutto sukkhavipassakakhīṇāsavo. Kāyasakkhīti kāyena jhānaphassaṁ phusitvā
  pacchā nirodhaṁ nibbānaṁ sacchikatvā ṭhito. Diṭṭhippattoti 7- diṭṭhantaṁ patto.
  Ime dvepi catūsu ṭhānesu labbhanti. Saddhāvimuttoti saddahanto vimutto.
  Ayaṁpi chasu ṭhānesu labbhati. Dhammaṁ anussaratīti dhammānusārī. Saddhaṁ anussaratīti
  saddhānusārī. Ime dvepi paṭhamamaggasamaṅgino. Kalyāṇadhammoti sundaradhammo. Dussīlo
  pāpadhammoti dussīlo 8- lāmakadhammo. Imaṁ kasmā gaṇhanti? sabbesu hi ekasadisesu

  *  *  *  *  *  *
  Footnote: 1 chaṂa. kavitāti 2 chaṂa.,i. tesaṁ tesaṁ 3 cha.,i. sarasampattiyā
  4 chaṂa. na ca paṭivicarantīti, i. paṭivicarantīti 5 chaṂa.,i. lokuttaradhammaṁ
  6 Sī.,i. omakato 7 Sī. diṭṭhappattoti 8 chaṂa.,i. nissīlo
-------------------------------------------------
[page 056]
  Jātesu sīlavantesu balavagāravaṁ na hoti, ekaccesu pana dussīlesu sati sīlavantānaṁ
  upari balavagāravaṁ 1- hotīti maññantā gaṇhanti. Te tena lābhaṁ labhantīti te
  bhikkhū ekaccānaṁ vaṇṇaṁ ekaccānaṁ avaṇṇaṁ 2- kathetvā cattāro paccaye labhanti.
  Gadhitāti taṇhāya gadhitā. Mucchitāti taṇhāvasena mucchitā. Ajjhopannāti ajjhosāya
  gilitvā pariniṭṭhapetvā ṭhitā. Anādīnavadassāvinoti apaccavekkhitaparibhoge ādīnavaṁ
  apassantā. Anissaraṇapaññāti catūsu paccayesu chandarāgāpakaḍḍhanāya nissaraṇapaññāya
  virahitā idamatthaṁ etanti ajānantā. Paribhuñjantīti sacchandarāgā hutvā
  paribhuñjanti.
       Sukkapakkhe ubhatobhāgavimuttotiādīsu ayaṁ sattannaṁ ariyapuggalānaṁ
  saṅkhepappakāsanā:- eko bhikkhu paññādhurena abhiniviṭṭho aṭṭha samāpattiyo
  nibbattetvā sotāpattimaggaṁ pāpuṇāti. So tasmiṁ khaṇe dhammānusārī nāma hoti,
  sotāpattiphalādīsu chasu ṭhānesu kāyasakkhī nāma, arahattaphalakkhaṇe ubhatobhāgavimutto nāma
  hoti. Samāpattīhi vikkhambhanavimuttiyā maggena samucchedavimuttiyāti dvikkhattuṁ
  vā dvīhi vā bhāgehi vimuttoti attho. Aparo paññādhurena abhiniviṭṭho samāpattiyo
  nibbattetuṁ asakkonto sukkhavipassakova hutvā sotāpattimaggaṁ pāpuṇāti. So
  tasmiṁ khaṇe dhammānusārī nāma hoti, sotāpattiphalādīsu chasu ṭhānesu diṭṭhippatto
  nāma hoti, arahattaphalakkhaṇe paññāvimutto nāMa. Aparo saddhādhurena abhiniviṭṭho
  aṭṭha samāpattiyo nibbattetvā sotāpattimaggaṁ pāpuṇāti. So tasmiṁ khaṇe
  saddhānusārī nāma hoti, sotāpattiphalādīsu chasu ṭhānesu kāyasakkhī nāma, arahatta-
  phalakkhaṇe ubhatobhāgavimutto nāMa. Aparo saddhādhurena abhiniviṭṭho samāpattiyo
  nibbattetuṁ asakkonto sukkhavipassakova hutvā sotāpattimaggaṁ pāpuṇāti. So
  tasmiṁ khaṇe saddhānusārī nāma hoti, sotāpattiphalādīsu chasu ṭhānesu saddhāvimutto

  *  *  *  *  *  *
  Footnote: 1 Ma. balavabhāvaṁ 2 Ma. vaṇṇaṁ
-------------------------------------------------
[page 057]
  Nāma, arahattaphalakkhaṇe paññāvimutto nāMa.
       [50] Aṭṭhame visamāti pakkhalanaṭṭhena 1- visamā. Samāti nippakkhalanaṭṭhena 2-
  samā. Adhammakammānīti uddhammāni kammāni. Avinayakammānīti ubbinayāni kammāni.
       [51] Navame adhammikāti niddhammā. 3- Dhammikāti dhammayuttā.
       [52] Dasame adhikaraṇanti vivādādhikaraṇādi catubbidhaṁ adhikaraṇaṁ. Ādiyantīti
  gaṇhanti. Saññāpentīti jānāpenti. Na ca saññattiṁ upagacchantīti saññāpanatthaṁpi
  na sannipatanti. Na ca nijjhāpentīti na pekkhāpenti. Na ca nijjhattiṁ upagacchantīti
  aññamaññaṁ nijjhāpanatthāya na sannipatanti. Asaññattibalāti asaññattiyeva balaṁ
  etesanti asaññattibalā. Appaṭinissaggamantinoti yesañhi evaṁ hoti "sace
  amhe hi gahitaṁ adhikaraṇaṁ dhammikaṁ bhavissati, gaṇhissāMa. Sace adhammikaṁ,
  vissajjessāmā"ti, te paṭinissaggamantino nāma honti. Ime pana na tathā
  mantetīti appaṭinissaggamantino. Thāmasā parāmāsā abhinivissāti diṭṭhithāmena ca
  diṭṭhiparāmāsena ca abhinivisitvā. Idameva saccanti idaṁ amhākaṁ vacanameva saccaṁ.
  Moghamaññanti avasesānaṁ vacanaṁ moghaṁ tucchaṁ. Sukkapakkho uttānatthoyevāti.
                          Parisavaggo pañcamo.
                         Paṭhamapaṇṇāsako niṭṭhito.
                           ------------

  *  *  *  *  *  *
  Footnote: 1 chaṂa.,i. sapakkhalanaṭṭhena 2 Sī.,i. vinipakkhalanaṭṭhena 3 Ma. adhammayuttā
-------------------------------------------------
[page 058]
                           2. Dutiyapaṇṇāsaka
                        6. 1. Puggalavaggavaṇṇanā
       [53] Dutiyapaṇṇāsakassa paṭhame cakkavattinā saddhiṁ gahitattā "lokānukampāyā"ti
  na vuttaṁ. Ettha ca cakkavattino uppattiyā dve sampattiyo labhanti, buddhānaṁ
  uppattiyā tissopi sampattiyo. 1-
       [54] Dutiye acchariyamanussāti na āciṇṇā manussā abbhutamanussā.
       [55] Tatiye bahuno janassa anutappā hotīti mahājanassa anutāpakārī
  hoti. Tattha cakkavattino kālakiriyā ekacakkavāḷe devamanussānaṁ anutāpaṁ karoti,
  tathāgatassa kālakiriyā dasasu cakkavāḷasahassesu.
       [56] Catutthe thūpārahāti thūpassa arahā 1- yuttā anucchavikā. Cakkavattino
  hi cetiyaṁ paṭijaggitvā dve sampattiyo labhanti, buddhānaṁ cetiyaṁ paṭijaggitvā
  tissopi.
       [57] Pañcame buddhāti attano ānubhāvena cattāri saccāni buddhā.
       [58] Chaṭṭhe phalantiyāti saddaṁ karontiyā. Na santasantīti 2- sakkāyadiṭṭhiyā
  pahīnattā 2- na bhāyanti. Tattha khīṇāsavo attano sakkāyadiṭṭhiyā pahīnattā na bhāyati,
  hatthājānīyo 3- sakkāyadiṭṭhiyā balavattāti. Sattamaṭṭhamesupi eseva nayo.
       [61] Navame kiṁpurisāti kinnaRā. Mānusiṁ vācaṁ na bhāsantīti manussassa
  kathaṁ na kathenti. Dhammāsokassa kira ekaṁ kinnaraṁ ānetvā dassesuṁ. So

  *  *  *  *  *  *
  Footnote: 1 chaṂa.,i. ayaṁ pāṭho na dissati 2-2 chaṂa. ime pāṭhā na dissanti 3 Ma. itaro
-------------------------------------------------
[page 059]
  "kathāpetha Nan"ti āha. Kinnaro kathetuṁ na icchati. Eko puriso "ahametaṁ
  kathāpessāmī"ti heṭṭhāpāsādaṁ otāretvā dve khāṇuke koṭṭetvā ukkhaliṁ
  āropesi. Sā ubhatopassehi patati. Taṁ disvā kinnaro "kiṁ aññaṁ ekaṁ khāṇukaṁ
  koṭṭetuṁ na vaṭṭatī"ti ettakameva āha. Puna aparabhāge dve kinnare ānetvā
  dassesuṁ. Rājā "kathāpetha ne"ti āha. Te kathetuṁ na icchiṁsu. Eko puriso
  "ahamete kathāpessāmī"ti te gahetvā antarāpaṇaṁ agamāsi. Tattheko ambapakkañca
  macche ca addasa, eko kapiṭṭhaphalañca 1- ambilaphalañca. Tattha puriso "mahāvisaṁ manussā
  khādanti, kathaṁ te kilāsino 2- na hontī"ti. Itaro "kathaṁ ime etaṁ nissāya
  kuṭṭhino na hontī"ti āha. Evaṁ mānusiṁ vācaṁ kathetuṁ asakkontāpi dve atthavase
  sampassamānā kathentīti.
       [62] Dasame appaṭivāṇoti anukkaṇṭhito apaccosakkito.
       [63] Ekādasame asantasannivāsanti asappurisānaṁ sannivāsaṁ. Na vadeyyāti
  ovādena vā anusāsaniyā vā na vadeyya, mā vadatūti attho. Therampāhaṁ
  na vadeyyanti ahaṁpi theraṁ bhikkhuṁ ovādānusāsanīvasena na vadeyyaṁ. Ahitānukampīti
  ahitaṁ icchamāno. No hitānukampīti hitaṁ anicchamāno. Noti naṁ vadeyyanti
  "ahaṁ tava vacanaṁ na karissan"ti naṁ vadeyyaṁ. Viheseyyanti 3- vacanassa kāraṇena
  viheṭheyyaṁ. Passampissa na paṭikareyyanti passantopi jānantopi ahaṁ tassa 4-
  vacanaṁ na kareyyaṁ. Iminā upāyena sabbattha attho veditabbo. Sukkapakkhe pana
  sādhūti naṁ vadeyyanti "sādhu bhaddakaṁ sukathitaṁ tayā"ti tassa kathaṁ abhinandanto
  naṁ vadeyyanti attho.

  *  *  *  *  *  *
  Footnote: 1 chaṂa. kabiṭṭhaphalañca 2 Sī. setakilāsino 3 chaṂa. viheṭheyyanti 4 Sī. tava
-------------------------------------------------
[page 060]
       [64] Dvādasame ubhato vacīsaṁsāroti dvīsupi pakkhesu aññamaññaṁ
  akkosanapaccakkosanavasena saṁsaramānā vācā vacīsaṁsāro. Diṭṭhipalāsoti diṭṭhiṁ
  nissāya uppajjanako yugaggāhalakkhaṇo palāso diṭṭhipalāso nāMa. Cetaso
  āghātoti kodho. 1- So hi cittaṁ āghātento uppajjati. Appaccayoti atuṭṭhākāro,
  domanassanti attho. Anabhiraddhīti kodhoyeva. 2- So hi anabhirādhanavasena anabhiraddhīti
  vuccati. Ajjhattaṁ avūpasantaṁ hotīti sabbametaṁ niyakajjhattasaṅkhāte attano citte
  ca saddhivihārikāntevāsikasaṅkhātāya attano parisāya ca avūpasantaṁ hoti. Tasmetanti
  tasmiṁ etaṁ. Sesaṁ vuttanayeneva veditabbaṁ. 3-
                          Puggalavaggo paṭhamo.
                            -----------
                         7. 2. Sukhavaggavaṇṇanā
       [65] Dutiyassa paṭhame gihisukhanti gihīnaṁ sabbaṁ kāmanipphattimūlakaṁ sukhaṁ.
  Pabbajitasukhanti pabbajitānaṁ pabbajjāmūlakaṁ sukhaṁ.
       [66] Dutiye kāmasukhanti kāme ārabbha uppajjanakasukhaṁ. Nekkhammasukhanti
  nekkhammaṁ vuccati pabbajjā, taṁ ārabbha uppajjanakasukhaṁ.
       [67] Tatiye upadhisukhanti tebhūmikasukhaṁ. Nirupadhisukhanti lokuttarasukhaṁ.
       [68] Catutthe sāsavasukhanti āsavānaṁ paccayabhūtaṁ vaṭṭasukhaṁ. Anāsavasukhanti
  tesaṁ apaccayabhūtaṁ vivaṭṭasukhaṁ.

  *  *  *  *  *  *
  Footnote: 1 chaṂa.,i. kopo 2 chaṂa.,i. kopoyeva 3 chaṂa.,i. veditabbanti
-------------------------------------------------
[page 061]
       [69] Pañcame sāmisanti saṅkilesaṁ vaṭṭagāmisukhaṁ. Nirāmisanti nikkilesaṁ
  vivaṭṭagāmisukhaṁ.
       [70] Chaṭṭhe ariyasukhanti aputhujjanasukhaṁ. Anariyasukhanti puthujjanasukhaṁ.
       [71] Sattame kāyikanti kāyaviññāṇasahajātaṁ. Cetasikanti manodvārikasukhaṁ.
  Taṁ lokiyalokuttaramissaṁ kathitaṁ.
       [72] Aṭṭhame sappītikanti paṭhamadutiyajjhānasukhaṁ. Nippītikanti tatiyacatutthaj-
  jhānasukhaṁ. Tattha lokiyasappītikato lokiyanippītikaṁ, lokuttarasappītikato ca
  lokuttaranippītikaṁ agganti evaṁ bhummantaraṁ abhinditvā aggabhāvo veditabbo.
       [73] Navame sātasukhanti tīsu jhānesu sukhaṁ. Upekkhāsukhanti catutthajjhānasukhaṁ.
       [74] Dasame samādhisukhanti appanaṁ vā upacāraṁ vā pattasukhaṁ. Asamādhisukhanti
  tadubhayaṁ appattasukhaṁ.
       [75] Ekādasame sappītikārammaṇanti sappītikaṁ jhānadvayaṁ paccavekkhantassa
  uppannasukhaṁ. Nippītikārammaṇepi eseva nayo. Dvādasamepi iminā upāyena attho
  veditabbo.
       [77] Terasame rūpārammaṇanti rūpāvacaracatutthajjhānārammaṇaṁ, yaṅkiñci rūpaṁ
  ārabbha uppajjanakaṁ vā. Arūpārammaṇanti arūpāvacarajjhānārammaṇaṁ, 1- yaṅkiñci rūpaṁ
  ārabbha uppajjanakaṁ vāti.
                           Sukhavaggo dutiyo.

  *  *  *  *  *  *
  Footnote: 1 Sī.,i. arūpajjhānārammaṇaṁ
-------------------------------------------------
[page 062]
                        8. 3. Sanimittavaggavaṇṇanā
       [78-79] Tatiyassa paṭhame sanimittāti sakāraṇā. Dutiyādīsupi eseva
  nayo. Nidānahetusaṅkhārapaccayarūpanti sabbānipi hi etāni kāraṇavevacanāneva.
       [84] Sattame savedanāti paccayabhūtāya sampayuttavedanāya satiyeva uppajjanti,
  nāsatīti attho. Aṭṭhamanavamesupi eseva nayo.
       [87] Dasame saṅkhatārammaṇāti paccayanibbattaṁ saṅkhatadhammaṁ 1- ārammaṇaṁ
  katvāva uppajjanti. No asaṅkhatārammaṇāti asaṅkhataṁ pana nibbānaṁ ārabbha na
  uppajjanti. Na hontīti maggakkhaṇe na honti nāma, phale patte nāhesunti.
  Evametesu 2- dasasu ṭhānesu yāva arahattā desanā desitāti.
                          Sanimittavaggo tatiyo.
                            -----------
                         9. 4. Dhammavaggavaṇṇanā
       [88] Catutthassa paṭhame cetovimuttīti phalasamādhi. Paññāvimuttīti phalapaññā.
       [89] Dutiye paggāhoti viriyaṁ. Avikkhepoti cittekaggatā.
       [90] Tatiye nāmanti cattāro arūpakkhandhā. Rūpanti rūpakkhandho. Iti
  imasmiṁ sutte dhammakoṭṭhāsaparicchedañāṇaṁ nāma kathitaṁ.
       [91] Catutthe vijjāti phalañāṇaṁ. Vimuttīti taṁsampayuttā 3- sesā dhammā.

  *  *  *  *  *  *
  Footnote: 1 i. paccayanibbattasaṅkhātaṁ dhammaṁ 2 Sī. evaṁ imesu 3 ka. sampayuttā
-------------------------------------------------
[page 063]
       [92] Pañcame bhavadiṭṭhīti sassatadiṭṭhi. Vibhavadiṭṭhīti ucchedadiṭṭhi.
  Chaṭṭhasattamāni uttānatthāneva.
       [95] Aṭṭhame dovacassatāti dubbacabhāvo. Pāpamittatāti pāpamitta-
  sevanabhāvo. Navamaṁ vuttavipariyāyena veditabbaṁ.
       [97] Dasame dhātukusalatāti aṭṭhārasa dhātuyo dhātūti jānanaṁ. Manasikāra-
  kusalatāti tāsaṁyeva dhātūnaṁ aniccādivasena lakkhaṇattayaṁ āropetvā jānanaṁ.
       [98] Ekādasame āpattikusalatāti pañcannaṁ ca sattannaṁ ca āpattikkhandhānaṁ
  jānanaṁ. Āpattivuṭṭhānakusalatāti desanāya vā kammavācāya vā āpattīhi
  vuṭṭhānajānananti.
                          Dhammavaggo catuttho.
                           -----------
                        10. 5. Bālavaggavaṇṇanā
       [99] Pañcamassa paṭhame anāgataṁ bhāraṁ vahatīti "sammajjanī padīpo ca udakaṁ
  āsanena ca chandapārisuddhi utukkhānaṁ bhikkhugaṇanā ca ovādo pātimokkhaṁ
  therabhāgoti vuccatī"ti imaṁ dasavidhaṁ therabhāraṁ navako hutvā therena anajjhiṭṭho karonto
  anāgataṁ bhāraṁ vahati nāMa. Āgataṁ bhāraṁ na vahatīti thero samāno tameva dasavidhaṁ
  bhāraṁ attanā vā akaronto paraṁ vā asamādapento āgataṁ bhāraṁ vahati nāMa.
  Dutiyasuttepi imināva nayena attho veditabbo.
       [101] Tatiye akappiye kappiyasaññīti akappiye sīhamaṁsādimhi "kappiyaṁ
  idan"ti evaṁsaññī. Kappiye akappiyasaññīti kumbhīlamaṁsabiḷāramaṁsādimhi kappiye
-------------------------------------------------
[page 064]
  "akappiyaṁ Idan"ti evaṁsaññī. Catutthaṁ vuttanayeneva veditabbaṁ.
       [103] Pañcame anāpattiyā āpattisaññīti āpucchitvā bhaṇḍakaṁ
  dhovantassa, pattaṁ pacantassa, kese chindantassa, gāmaṁ pavisantassātiādīsu
  anāpatti, tattha "āpatti ayan"ti evaṁsaññī. Āpattiyā anāpattisaññīti tesaññeva
  vatthūnaṁ anāpucchākaraṇe āpatti, tattha "anāpattī"ti evaṁsaññī. Chaṭṭhepi
  vuttanayeneva attho veditabbo. Sattamādīni uttānatthāneva.
       [109] Ekādasame āsavāti kilesā. Na kukkuccāyitabbanti saṁghabhogassa
  apaṭṭhapanaṁ avicāraṇaṁ na kukkuccāyitabbaṁ nāma, taṁ kukkuccāyati. Kukkuccāyitab-
  banti tasseva paṭṭhapanaṁ vicāraṇaṁ, taṁ na kukkuccāyati. Dvādasamādīni heṭṭhā
  vuttanayeneva veditabbānīti.
                          Bālavaggo pañcamo.
                         Dutiyapaṇṇāsako niṭṭhito.
                           -------------
-------------------------------------------------
[page 065]
                           3. Tatiyapaṇṇāsaka
                     11. 1. Āsāduppajahavaggavaṇṇanā
       [119] Tatiyapaṇṇāsakassa paṭhame āsāti taṇhā. Duppajahāti duccajā
  dunnīharā 1- lābhāsāya duppajahabhāvena 2- sattā dasapi vassāni vīsatipi saṭṭhīpi
  vassāni "ajja labhissāma, sve labhissāmā"ti rājānaṁ upaṭṭhahanti, kasikammādīni
  karonti, ubhato byūḷhaṁ saṅgāmaṁ pakkhandanti, ajapathasaṅkupathādayo paṭipajjanti,
  nāvāya mahāsamuddaṁ pavisanti. Jīvitāsāya duppajahattā sampatte maraṇakālepi
  vassasatajīviṁ attānaṁ maññanti. So kammakammanimittādīni passantopi "dānaṁ dehi,
  pūjaṁ karohī"ti anukampakehi vuccamāno "nāhaṁ marissāmi"ccevaṁ 3- āsāya kassaci
  vacanaṁ na gaṇhāti.
       [120] Dutiye pubbakārīti paṭhamaṁ upakārassa 4- kārako. Kataññū katavedīti
  tena kataṁ ñatvā pacchā kārako. Tesu pubbakārī "iṇaṁ demī"ti saññaṁ karoti,
  pacchā kārako "iṇaṁ jīrāpemī"ti 5- saññaṁ karoti.
       [121] Tatiye titto ca tappetā cāti paccekabuddho ca tathāgatasāvako ca
  khīṇāsavo titto nāma, tathāgato arahaṁ sammāsambuddho titto ca tappetā ca.
       [122] Catutthe duttappayāti dāyakena duttappayā 6- tappetuṁ na sukaRā.
  Nikkhipatīti na dassati 7- na paribhuñjati. Vissajjetīti paresaṁ deti.
       [123] Pañcame na vissajjetīti sabbaṁyeva paresaṁ na deti, attano pana
  yāpanamattaṁ gahetvā avasese na deti. 8-

  *  *  *  *  *  *
  Footnote: 1 Sī.,i. dunnīhārā 2 Sī.,i. duppajahanabhāvena 3 chaṂa.,i. marissāmi
  jīvissāmi"cceva 4 Sī.,i. upakārakassa 5 Sī.,i. jīrāpessāmīti
  6 Sī.,i. atappayā 7 chaṂa. nidahati 8 chaṂa.,i. avasesaṁ deti
-------------------------------------------------
[page 066]
       [124] Chaṭṭhe subhanimittanti iṭṭhārammaṇaṁ.
       [125] Sattame paṭighanimittanti aniṭṭhanimittaṁ.
       [126] Aṭṭhame parato ca ghosoti parassa santikā asaddhammassavanaṁ.
       [127] Navame parato ca ghosoti parassa santikā saddhammassavanaṁ. Sesaṁ
  sabbattha uttānamevāti.
                        Āsāduppajahavaggo paṭhamo.
                          --------------
                       12. 2. Āyācanavaggavaṇṇanā
       [131] Dutiyassa paṭhame saddho bhikkhave bhikkhu evaṁ sammā āyācamāno
  āyāceyyāti saddho bhikkhu uṭṭhahitvā "yādiso sāriputtatthero paññāya, ahaṁpi
  tādiso homi. Yādiso moggallānatthero iddhiyā, ahaṁpi tādiso homī"ti evaṁ
  āyācanto pihento paṭṭhento yaṁ atthi, tasseva paṭṭhitattā sammā paṭṭheyya
  nāMa. Ito uttariṁ paṭṭhento micchā paṭṭheyya. Dve hitvā 1- evarūpā hi paṭṭhanā
  yaṁ natthi, tassa paṭṭhitattā micchāpaṭṭhanā nāma hoti. Kiṁkāraṇā? esā bhikkhave
  tulā etaṁ pamāṇanti yathā hi suvaṇṇaṁ vā hiraññaṁ vā tulentassa tulā
  icchitabbā, dhaññaṁ nimantassa mānanti tulane tulā, minane ca mānaṁ pamāṇaṁ
  hoti, evameva mama sāvakānaṁ bhikkhūnaṁ esā tulā etaṁ pamāṇaṁ yadidaṁ sāriputta-
  moggallānā. Te gahetvā "ahaṁpi ñāṇena vā iddhiyā vā samāno 2- homī"ti
  attānaṁ tuletuṁ vā mānetuṁ vā sakkā, na ito aññathā.

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa.,i. etampamāṇo, ka. evaṁ pamāṇo
-------------------------------------------------
[page 067]
       [132] Dutiyādīsupi eseva nayo. Idaṁ panettha visesamattaṁ:- khemā ca
  bhikkhunī uppalavaṇṇā cāti etāsu hi khemā paññāya aggā, uppalavaṇṇā
  iddhiyā. Tasmā "paññāya vā iddhiyā vā etādisī homī"ti sammā āyācamānā
  āyāceyya. Khujjuttarāpi mahāpaññatāya aggā, nandamātā mahiddhikatāya. Tasmā
  "paññāya vā iddhiyā vā etādisī homī"ti sammā āyācamānā āyāceyya.
       [135] Pañcame khatanti guṇānaṁ khatattā khataṁ. Upahatanti guṇānaṁ upahatattā
  upahataṁ, chinnaguṇaṁ naṭṭhaguṇanti attho. Attānaṁ pariharatīti nigguṇaṁ attānaṁ
  jaggati gopayati. Sāvajjoti sadoso. Sānuvajjoti saupavādo. Pasavatīti paṭilabhati.
  Ananuviccāti ajānitvā avinicchinitvā. Apariyogāhetvāti ananupavisitvā.
  Avaṇṇārahassāti avaṇṇayuttassa micchāpaṭipannassa titthiyassa vā titthiyasāvakassa
  vā. Vaṇṇaṁ bhāsatīti "supaṭipanno esa sammāpaṭipanno"ti guṇaṁ katheti. Vaṇṇārahassāti
  buddhādīsu aññatarassa sammāpaṭipannassa. Avaṇṇaṁ bhāsatīti "duppaṭipanno esa
  micchāpaṭipanno"ti guṇaṁ katheti. Avaṇṇārahassāti buddhādīsu aññatarassa
  sammāpaṭipannassa. Avaṇṇaṁ bhāsatīti "duppaṭipanno esa micchāpaṭipanno"ti aguṇaṁ
  katheti. Avaṇṇārahassa avaṇṇaṁ bhāsatīti idhekacco puggalo duppaṭipannānaṁ
  micchāpaṭipannānaṁ titthiyānaṁ titthiyasāvakānaṁ "itipi duppaṭipannā itipi
  micchāpaṭipannā"ti avaṇṇaṁ bhāsati. Vaṇṇārahassa vaṇṇaṁ bhāsatīti supaṭipannānaṁ
  sammāpaṭipannānaṁ buddhānaṁ buddhasāvakānaṁ "itipi supaṭipannā itipi
  sammāpaṭipannā"ti vaṇṇaṁ bhāsati.
       [136] Chaṭṭhe appasādanīye ṭhāneti appasādakare kāraṇe. 1- Pasādaṁ
  upadaṁsetīti duppaṭipadāya micchāpaṭipadāya "ayaṁ supaṭipadā sammāpaṭipadā"ti

  *  *  *  *  *  *
  Footnote: 1 chaṂa. appasādakāraṇe
-------------------------------------------------
[page 068]
  Pasādaṁ janeti. Pasādanīye ṭhāne appasādanti supaṭipadāya sammāpaṭipadāya
  "ayaṁ duppaṭipadā micchāpaṭipadā"ti appasādaṁ janetīti. Sesamettha uttānameva.
       [137] Sattame dvīsūti dvīsu okāsesu dvīsu kāraṇesu. Micchāpaṭi-
  pajjamānoti micchāpaṭipattiṁ āpajjamāno. 1- Mātari ca pitari cāti mittavinduko
  viya mātari, ajātasattu viya pitari. Sukkapakkho vuttanayeneva veditabbo.
       [138] Aṭṭhame tathāgate ca tathāgatasāvake cāti devadatto viya tathāgate,
  kokāliko viya ca tathāgatasāvake. Sukkapakkhe ānandatthero viya tathāgate,
  nandagopālakaseṭṭhiputto 2- viya ca tathāgatasāvake.
       [139] Navame sacittavodānanti sakacittassa vodānaṁ, aṭṭhannaṁ samāpattīnaṁ
  etaṁ nāmaṁ. Na ca kiñci loke upādiyatīti loke ca rūpādīsu dhammesu kiñci
  ekaṁ dhammaṁpi na gaṇhāti 3- na parāmasati. Evamettha anupādānannāma dutiyo dhammo
  hoti. Dasamaekādasamaṁ uttānamevāti. 4-
                         Āyācanavaggo dutiyo.
                          -------------
                        13. 3. Dānavaggavaṇṇanā
       [142] Tatiyassa paṭhame dānānīti dānādīnaṁ 5- diyyanakavasena dānāni,
  deyyadhammassetaṁ nāmaṁ. Savatthukā vā cetanā dānaṁ, sampattipariccāgassetaṁ nāmaṁ.
  Āmisadānanti cattāro paccayā diyyanakavasena āmisadānaṁ nāMa. Dhammadānti
  idhekacco amatuppattipaṭipadaṁ 6- kathetvā deti, idaṁ dhammadānaṁ nāMa.

  *  *  *  *  *  *
  Footnote: 1 chaṂa.,i. paṭipajjamāno 2 Sī.,i. bhūtavālikaseṭṭhiputto 3 Ma. nappaṭiggaṇhāti
  4 chaṂa.,i. dasamekādasamāni uttānatthānevāti 5 chaṂa. ayaṁ pāṭho na dissati
  6 chaṂa. amatapattipaṭipadaṁ
-------------------------------------------------
[page 069]
       [143] Dutiye cattāro paccayā yajanakavasena yāgo nāma, dhammopi
  yajanakavasena yāgoti veditabbo.
       [144] Tatiye āmisassa cajanaṁ āmisacāgo, dhammassa cajanaṁ dhammacāgo.
  Catutthe upasaggamattaṁ viseso.
       [146] Pañcame catunnaṁ paccayānaṁ bhuñjanaṁ āmisabhogo, dhammassa bhuñjanaṁ
  dhammabhogo. Chaṭṭhe upasaggamattaṁ viseso.
       [148] Sattame catunnaṁ paccayānaṁ saṁvibhajanaṁ āmisasaṁvibhāgo, dhammassa
  saṁvibhajanaṁ dhammasaṁvibhāgo.
       [149] Aṭṭhame catūhi paccayehi saṅgaho āmisasaṅgaho, dhammena saṅgaho
  dhammasaṅgaho.
       [150] Navame catūhi paccayehi anuggaṇhanaṁ āmisānuggaho, dhammena
  anuggaṇhanaṁ dhammānuggaho.
       [151] Dasame catūhi paccayehi anukampanaṁ āmisānukampā, dhammena anukampanaṁ
  dhammānukampāti.
                           Dānavaggo tatiyo.
                            ----------
                       14. 4. Santhāravaggavaṇṇanā
       [152] Catutthassa paṭhame catūhi paccayehi attano ca parassa ca anantaraṁ
  paṭicchādanavasena 1- santharaṇaṁ āmisasanthāro, 2- dhammena santharaṇaṁ dhammasanthāro.

  *  *  *  *  *  *
  Footnote: 1 chaṂa. antarapaṭicchādanavasena 2 Ma. āmisasandhāro
-------------------------------------------------
[page 070]
  Dutiye upasaggamattaṁ viseso.
       [154] Tatiye vuttappakārassa āmisassa esanā āmisesanā, dhammassa esanā
  dhammesanā. Catutthe upasaggamattaṁ 1- viseso.
       [156] Pañcame matthakappattā 2- āmisapariyesanā āmisapariyeṭṭhi, matthakappattā
  dhammapariyesanā dhammapariyeṭṭhīti vuttā.
       [157] Chaṭṭhe āmisena pūjanaṁ āmisapūjā, dhammena pūjanaṁ dhammapūjā.
       [158] Sattame ātitheyyānīti āgantukadānāni. Atitheyyānītipi 3- pāṭho.
       [159] Aṭṭhame āmisaṁ ijjhanakasamijjhanakavasena āmisiddhi, dhammopi ijjhanaka-
  samijjhanakavasena dhammiddhi.
       [160] Navame āmisena vaḍḍhanaṁ āmisavuḍḍhi, dhammena vaḍḍhanaṁ dhammavuḍḍhi.
       [161] Dasame ratikaraṇajananaṁ 4- āmisaṁ āmisaratanaṁ, dhammo dhammaratanaṁ.
       [162] Ekādasame āmisassa cinanaṁ vaḍḍhanaṁ āmisasannicayo, dhammassa cinanaṁ
  vaḍḍhanaṁ dhammasannicayo.
       [163] Dvādasame āmisassa vipulabhāvo āmisavepullaṁ, dhammassa vipulabhāvo
  dhammavepullanti.
                         Santhāravaggo catuttho.
                           ------------

  *  *  *  *  *  *
  Footnote: 1 chaṂa.,i. upasaggamattameva 2 chaṂa.,i. matthakappattāva
  3 Sī.,i. ātitheyyāti vā 4 chaṂa.,i. ratikaraṇatthena
-------------------------------------------------
[page 071]
                     15. 5. Samāpattivaggavaṇṇanā
       [164] Pañcamassa paṭhame samāpattikusalatāti āhārasappāyaṁ 1- pariggaṇhitvā
  samāpattisamāpajjane chekatā. Samāpattivuṭṭhānakusalatāti yathāparicchedena gate kā
  le viyatto 2- hutvā uṭṭhahanto vuṭṭhānakusalo nāma hoti evaṁ kusalatā. 3-
       [165] Dutiye ājjavanti ujubhāvo. Maddavanti mudubhāvo.
       [166] Tatiye khantīti adhivāsanakkhanti. Soraccanti susīlabhāvo 4- suratabhāvo.
       [167] Catutthe sākhalyanti saṇhavācāvasena sammodamānabhāvo. Paṭisanthāroti
  āmisena vā dhammena vā paṭisantharaṇaṁ.
       [168] Pañcame avihiṁsāti karuṇāpubbabhāgo. Soceyyanti sīlavasena
  sucibhāvo. Chaṭṭhasattamāni uttānatthāneva.
       [171] Aṭṭhame paṭisaṅkhānabalanti paccavekkhaṇabalaṁ.
       [172] Navame muṭṭhasacce akampanena satiyeva satibalaṁ. Uddhacce akampanena
  samādhiyeva samādhibalaṁ.
       [173] Dasame samathoti cittekaggatā. Vipassanāti saṅkhārapariggahañāṇaṁ.
       [174] Ekādasame sīlavipattīti dussīlyaṁ. Diṭṭhivipattīti micchādiṭṭhi.
       [175] Dvādasame sīlasampadāti paripuṇṇasīlatā. Diṭṭhisampadāti sammā-
  diṭṭhibhāvo. Tena kammassakatāsammādiṭṭhi jhānasammādiṭṭhi vipassanāsammādiṭṭhi
  maggasammādiṭṭhi phalasammādiṭṭhīti sabbāpi pañcavidhā sammādiṭṭhi saṅgahitā hoti.

  *  *  *  *  *  *
  Footnote: 1 chaṂa.,i. āhārasappāyaṁ utusappāyaṁ 2 Sī.,i. visado
  3 ka. hotīti esa cheko 4 chaṂa.,i. susīlyabhāvena
-------------------------------------------------
[page 072]
       [176] Terasame sīlavisuddhīti visuddhisampāpakaṁ sīlaṁ. Diṭṭhivisuddhīti
  visuddhisampāpikā catumaggasammādiṭṭhi, pañcavidhāpi vā sammādiṭṭhi.
       [177] Cuddasame diṭṭhivisuddhīti visuddhisampāpikā sammādiṭṭhiyeva.
  Yathādiṭṭhissa ca padhānanti heṭṭhimamaggasampayuttaṁ viriyaṁ. Tañhi tassā diṭṭhiyā
  anurūpattā "yathādiṭṭhissa ca padhānan"ti vuttaṁ.
       [178] Paṇṇarasame asantuṭṭhitā ca kusalesu dhammesūti aññatra arahattamaggā
  kusalesu dhammesu asantuṭṭhibhāvo.
       [179] Soḷasame muṭṭhasaccanti muṭṭhasatibhāvo. Asampajaññanti aññāṇabhāvo.
       [180] Sattarasame apilāpanalakkhaṇā sati. Sammāpajānanalakkhaṇaṁ sampajaññanti.
                         Samāpattivaggo pañcamo.
                         Tatiyapaṇṇāsako niṭṭhito.
                            -----------
-------------------------------------------------
[page 073]
                           1. Kodhapeyyāla
       [181] Ito paresu kujjhanalakkhaṇo kodho. Upanandhanalakkhaṇo 1- upanāho.
  Sukatakaranamakkhanalakkhaṇo makkho. Yugaggāhalakkhaṇo palāso. Usūyanalakkhaṇā issā.
  Maccherabhāvo 2- macchariyaṁ. Taṁ sabbaṁpi maccharāyanalakkhaṇaṁ. Katapaṭicchādanalakkhaṇā māyā.
  Kerāṭikalakkhaṇaṁ sāṭheyyaṁ. Alajjanākāro ahirikaṁ. Upavādato abhāyanākāro 3-
  anottappaṁ akkodhādayo tesaṁ paṭipakkhavasena veditabbā.
       [185] Sekhassa bhikkhunoti sattavidhassāpi sekkhassa upari upari guṇehi 4-
  parihānāya saṁvattanti, puthujjanassa pana saddhammagarukasseva 5- parihānāya
  saṁvattantīti veditabbaṁ. 6- Aparihānāyāti upari upari guṇehi aparihānatthāya.
       [187] Yathābhataṁ nikkhittoti yathā āharitvā 7- ānetvā nikkhitto, evaṁ
  niraye patiṭṭhitovāti veditabbo.
       [190] Ekaccoti yassete kodhādayo atthi, so ekacco nāMa.
                          Kodhapeyyālaṁ niṭṭhitaṁ.
                           -------------
                           2. Akusalapeyyāla
       [191-200] Sāvajjāti sadosā. Anavajjāti niddosā. Dukkhudrayāti
  dukkhavaḍḍhikā. Sukhudrayāti sukhavaḍḍhikā. Sabyāpajjhāti sadukkhā. Abyāpajjhāti
  niddukkhā. Ettāvatā vaṭṭavivaṭṭameva kathitaṁ. 8-
                         Akusalapeyyālaṁ niṭṭhitaṁ.

  *  *  *  *  *  *
  Footnote: 1 Ma. upanāhalakkhaṇo 2 Ma. pañcamaccherassa bhāvo, cha. pañcamaccherabhāvo
  3 i. abhāyanākāraṁ 4 chaṂa. upariupariguṇehi 5 chaṂa.,i. paṭhamataraṁyeva
  6 chaṂa. veditabbā. 7 chaṂa. ayaṁ pāṭho na dissati 8 Ma. īritaṁ
-------------------------------------------------
[page 074]
                           3. Vinayapeyyāla
       [201] Dveme bhikkhave atthavase paṭiccāti bhikkhave dve atthe nissāya
  dve kāraṇāni sandhāya. Sikkhāpadaṁ paññattanti sikkhākoṭṭhāso ṭhapito.
  Saṁghasuṭṭhutāyāti saṁghassa suṭṭhubhāvāya, "suṭṭhu bhante"ti vatvā sampaṭicchanatthāyāti
  attho. Saṁghaphāsutāyāti saṁghassa phāsuvihāratthāya. Dummaṅkūnanti dussīlānaṁ.
  Pesalānanti piyasīlānaṁ. Diṭṭhadhammikānaṁ āsavānanti diṭṭhadhamme imasmiṁyeva attabhāve
  vītikkamapaccayā paṭiladdhabbānaṁ vadhabandhanagarahādīnaṁ dukkhadhammasaṅkhātānaṁ 1- āsavānaṁ.
  Saṁvarāyāti pidahanatthāya. Samparāyikānanti tathārūpānaṁyeva āpāyikadukkhasaṅkhātānaṁ 2-
  samparāye uppajjanakāasavānaṁ. Paṭighātāyāti paṭisedhanatthāya. Verānanti akusalaverānaṁpi
  puggalaverānaṁpi. Vajjānanti dosānaṁ. Teeva vā dukkhadhammā vajjanīyattā
  idha vajjāti 3- adhippetā. Bhayānanti cittutrāsabhayānaṁpi bhayahetūnaṁ tesaṁyeva
  dukkhadhammānaṁpi. Akusalānanti akkhemaṭṭhena 4- akusalasaṅkhātānaṁ dukkhadhammānaṁ. Gihīnaṁ
  anukampāyāti gihīsu ujjhāyantesu paññattasikkhāpadaṁ gihīnaṁ anukampāya paññattaṁ
  nāMa. Pāpicchānaṁ pakkhupacchedāyāti pāpicchā pakkhaṁ nissāya saṁghaṁ bhindeyyunti
  tesaṁ pakkhupacchedanatthāya. Appasannānaṁ pasādāyāti pubbe appasannānaṁpi
  paṇḍitamanussānaṁ sikkhāpadapaññattisampadaṁ disvā pasāduppattiatthāya. Pasannānaṁ
  bhiyyobhāvāyāti pasannānaṁ uparūpari pasādabhāvāya. 5- Saddhammaṭṭhitiyāti saddhammassa
  ciraṭṭhitatthāya. Vinayānuggahāyāti pañcavidhassāpi vinayassa anuggaṇhanatthāya.
       [202-230] Pātimokkhaṁ paññattanti bhikkhupātimokkhaṁ bhikkhunīpātimokkhanti
  duvidhaṁpi pātimokkhaṁ paññattaṁ. Pātimokkhuddesāti 6- bhikkhūnaṁ pañca, bhikkhunīnaṁ
  cattāroti nava pātimokkhuddesā paññattā. Pātimokkhaṭṭhapananti uposathaṭṭhapanaṁ.

  *  *  *  *  *  *
  Footnote: 1 chaṂa. vadhandhanādidukkhadhammasaṅkhātānaṁ 2 chaṂa. apāyadukkhasaṅkhātānaṁ
  3 Sī.,i. vajjanti 4 chaṂa. akkhamaṭṭhena 5 Sī.,i. uparūparibhāvāya
  6 chaṂa. pāṭimokkhuddesoti
-------------------------------------------------
[page 075]
  Pavāraṇā paññattāti cātuddasikā paṇṇarasikāti dve pavāraṇā paññattā.
  Pavāraṇāṭṭhapanaṁ 1- paññattanti sāpattikassa bhikkhuno pavāraṇā ñattiyā vattamānāya
  pavāraṇāṭṭhapanaṁ paññattaṁ. Tajjanīyakammādīsu bhikkhūnaṁ 2- vācāsattīhi vitudantānaṁ
  paṇḍukalohitakānaṁ bhikkhūnaṁ tajjanīyakammaṁ 3- paññattaṁ. Bālassa abyattassa seyyakassa
  bhikkhuno niyasakammaṁ 4- paññattaṁ. Kuladūsake assajipunabbasuke bhikkhū ārabbha
  pabbājanīyakammaṁ 5- paññattaṁ. Gihīnaṁ akkosakassa sudhammattherassa paṭisāraṇīyakammaṁ 6-
  paññattaṁ. Āpattiyā adassanādīsu ukkhepanīyakammaṁ paññattaṁ. Garukāpattiṁ
  āpannassa paṭicchannāya āpattiyā parivāsadānaṁ paññattaṁ. Parivāse antarāpattiṁ
  āpannassa mūlāyapaṭikassanaṁ paññattaṁ. Paṭicchannāyapi appaṭicchannāyapi āpattiyā
  mānattadānaṁ paññattaṁ. Ciṇṇamānattassa abbhānaṁ pañyattaṁ. Sammāvattantassa
  osāraṇīyaṁ paññattaṁ. Asammāvattanādīsu nissāraṇīyaṁ paññattaṁ.
       Ehibhikkhūpasampadā saraṇagamanaupasampadā ovādaupasampadā pañhābyākaraṇa-
  upasampadā ñatticatutthakammaupasampadā garudhammaupasampadā ubhatosaṁghe upasampadā
  dūtena upasampadāti aṭṭhavidhā upasampadā paññattā. Ñattikammaṁ nava ṭhānāni
  gacchatīti evaṁ navaṭṭhānikaṁ ñattikammaṁ paññattā. Ñattidutiyakammaṁ satta ṭhānāni
  gacchatīti evaṁ sattaṭṭhānikaṁ ñattidutiyakammaṁ paññattaṁ. Ñatticatutthakammaṁ satta
  ṭhānāni gacchatīti evaṁ sattaṭṭhānikameva ñatticatutthakammaṁ paññattaṁ. Ñatticatuttha-
  kammaṁ satta ṭhānāni gacchatīti evaṁ sattaṭṭhānikameva ñatticatutthakammaṁ paññattaṁ.
  Paṭhamapārājikādīnaṁ paṭhamapaññatti appaññatte paññattaṁ nāMa. Tesaṁyeva anuppaññatti
  nāma paññatte anuppaññattaṁ. Dhammasammukhatā vinayasammukhatā saṁghasammukhatā
  puggalasammukhatāti imassa catubbidhassa sammukhībhāvassa vasena sammukhāvinayo

  *  *  *  *  *  *
  Footnote: 1 chaṂa.,i. pavāraṇaṭṭhapanaṁ 2 chaṂa.,i. bhikkhū
  3 vi.cu. 6/1/1 kammakkhandhaka 4 vi.cu. 6/11/14 kammakkhandhaka
  5 vi.cu. 6/33/43 kammakkhandhaka 6 chaṂa. sattaṭṭhānikameva
-------------------------------------------------
[page 076]
  Paññatto. Sativepullappattassa khīṇāsavassa acodanatthāya sativinayo paññatto.
  Ummattakassa bhikkhuno amūḷhavinayo paññatto. Appaṭiññāya cuditakassa āpattiyā
  akaraṇatthaṁ 1- paṭiññātakaraṇaṁ paññattaṁ. Bahutarānaṁ dhammavādīnaṁ laddhiṁ gahetvā adhikaraṇa-
  vūpasamatthaṁ yebhuyyasikā paññattā. Pāpussannassa puggalassa niggaṇhanatthaṁ
  tassapāpiyasikā pañyattā. Bhaṇḍanādivasena bahuṁ assāmaṇakaṁ katvā āpattiṁ
  āpannānaṁ bhikkhūnaṁ ṭhapetvā thullavajjañca 2- gihipaṭisaṁyuttañca avasesāpattīnaṁ
  vūpasamatthāya tiṇavatthārako paññatto.
                          Vinayapeyyālaṁ niṭṭhitaṁ.
                         -----------------
                           4. Rāgapeyyāla
       [231] Rāgassa bhikkhave abhiññāyāti pañcakāmaguṇikassa rāgasseva 3-
  abhijānanatthaṁ paccakkhakaraṇatthaṁ. Pariññāyāti parijānanatthaṁ. Parikkhayāyāti
  parikkhayagamanatthaṁ. Pahānāyāti pajahanatthaṁ. Khayāya vayāyāti khayavayagamanatthaṁ. Virāgāyāti
  virajjanatthaṁ. Nirodhāyāti nirujjhanatthaṁ. Cāgāyāti cajanatthaṁ. Paṭinissaggāyāti
  paṭinissajjanatthaṁ.
       [232-246] Thambhassāti kodhamānavasena thaddhabhāvassa. Sārambhassāti
  kāraṇuttariyalakkhaṇassa sārambhassa. Mānassāti navavidhamānassa. Atimānassāti
  atikkamitvā maññamānassa. Madassāti majjanākāramadassa. Pamādassāti sativippavāsassa,
  pañcasu vā 4- kāmaguṇesu cittavossaggassa. Sesaṁ sabbattha uttānamevāti.
                          Rāgapeyyālaṁ niṭṭhitaṁ.
                    Manorathapūraṇiyā aṅguttaranikāyaṭṭhakathāya
                        dukanipātavaṇṇanā niṭṭhitā.

  *  *  *  *  *  *
  Footnote: 1 Sī.,i. karaṇatthaṁ 2 chaṂa. thullavajjaṁ ṭhapetvā
  3 chaṂa.,i. pañcakāmaguṇikarāgassa 4 chaṂa.,i. ayaṁ saddo na dissati
-------------------------------------------------
[page 077]
                              Tikanipāta
                           1. Paṭhamapaṇṇāsaka
                      1. Bālavagga 1. Bhayasuttavaṇṇanā
       [1] Tikanipātassa paṭhame bhayānītiādīsu bhayanti cittutrāso. Upaddavoti
  anekaggatākāro. Upasaggoti upasaggākāro tattha tattha lagganākāro.
       Tesaṁ evaṁ nānattaṁ veditabbaṁ:- pabbatavisamanissitā corā janapadavāsīnaṁ
  pesenti "mayaṁ asukadivase nāma tumhākaṁ gāmaṁ vilumpissāmā"ti. 1- Te taṁ pavuttiṁ
  sutakālato paṭṭhāya bhayaṁ santāsaṁ āpajjanti. Ayaṁ cittutrāso nāMa. "kathaṁ No 2-
  corā kupitā anatthaṁpi āvaheyyun"ti 3- hatthasāraṁ gahetvā dvipadacatuppadehi
  saddhiṁ araññaṁ pavisitvā tattha tattha bhūmiyaṁ nipajjanti ḍaṁsamakasādīhi khajjamānā,
  gumbantarāni pavisantā 4- khāṇukaṇṭake maddanti. Tesaṁ evaṁ vicarantānaṁ
  vikkhittabhāvo anekaggatākāro nāMa. Tato coresu yathāvuttadivase anāgacchantesu
  "tucchakasāsanaṁ bhavissati, kiṁ gāmaṁ pavisissāmā"ti 5- saparikkhārā gāmaṁ pavisanti. Atha
  tesaṁ paviṭṭhabhāvaṁ ñatvā gāmaṁ parivāretvā dvāre aggiṁ datvā manusse ghātetvā
  corā sabbaṁ vibhavaṁ vilumpitvā gacchanti. Tesu ghātitāvasesā aggiṁ nibbāpetvā
  koṭṭhakacchāyābhitticchāyādīsu tattha tattha laggitvā nisīdanti naṭṭhaṁ anusocamānā.
  Ayaṁ upasaṭṭhākāro lagganākāro nāMa.
       Naḷāgārāti naḷehi channaparicchannā agāRā. Sesasambhārā panettha rukkhamayā
  honti. Tiṇāgārepi eseva nayo. Kūṭāgārānīti kūṭasaṅgahitāni agārāni.

  *  *  *  *  *  *
  Footnote: 1 chaṂa.,i. paharissāmāti 2 chaṂa. yathā no te, Sī.,i. yathā te 3 Ma. kareyyunti
  4 Ma. pavisanti 5 ka. gāmaṁ pavisāmāti
-------------------------------------------------
[page 078]
  Ullittāvalittānīti anto ca bahi ca littāni. Nivātānīti nivātappavesāni. 1-
  Phusitaggaḷānīti chekehi vaḍḍhakīhi katattā piṭṭhasaṅghāṭasmiṁ suṭṭhu phusitakavāṭāni.
  Pihitakavātapānānīti yuttakavātapānāni. Iminā padadvayena kavāṭavātapānānaṁ niccaṁ
  pihitataṁ akathetvā sampattiyeva kathitā. Icchiticchitakkhaṇe pana tāni pidahiyanti 2-
  ca vivariyanti ca.
       Bālato uppajjantīti bālameva nissāya uppajjanti. Bālo hi apaṇḍitapuriso
  rajjaṁ vā uparajjaṁ vā aññaṁ vā pana mahantaṁ ṭhānaṁ paṭṭhento katipaye attanā
  sadise vidhavaputte mahāmūḷhe 3- gahetvā "etha ahaṁ tumhe issare karissāmī"ti
  pabbatagahanādīni nissāya antamante gāme paharanto gāmaṁ nāsetvā 4- anupubbena
  nigamepi janapadepi paharati. Manussā gehāni chaḍḍetvā khemaṭṭhānaṁ paṭṭhayamānā
  pakkamanti. Te nissāya vasantā bhikkhūpi bhikkhuniyopi attano attano vasanaṭṭhānāni
  pahāya pakkamanti. Gatagataṭṭhāne tesaṁ 5- bhikkhāpi senāsanaṁpi dullabhaṁ hoti. Evaṁ
  catunnaṁpi parisānaṁ bhayaṁ āgatameva hoti. Pabbajitesupi dve bālā bhikkhū aññamaññaṁ
  vivādaṁ paṭṭhapetvā codanaṁ ārabhanti. Kosambīvāsikānaṁ 6- viya mahākalaho uppajjati.
  Catunnaṁ parisānaṁ bhayaṁ āgatameva hotīti evaṁ pana yāni 7- uppajjanti, sabbāni
  tāni bālato uppajjantīti yathānusandhinā desanaṁ niṭṭhapesi.
                          2. Lakkhaṇasuttavaṇṇanā
       [2] Dutiye kāyadvārādippavattakammaṁ lakkhaṇaṁ sañjānanakāraṇaṁ assāti
  kammalakkhaṇo. Apadānasobhanī paññāti yā paññā nāma apadānena sobhati,
  bālā ca paṇḍitā ca attano attano cariteneva pākaṭā hontīti attho. Bālena

  *  *  *  *  *  *
  Footnote: 1 chaṂa.,i. nivāritavātappavesāni 2 chaṂa. pidhīyanti
  3 chaṂa.,i. mahādhutte 4 chaṂa.,i. dāmarikabhāvaṁ jānāpetvā 5 chaṂa.,i.
  ayaṁ pāṭho na dissati 6 chaṂa.,i. iti kosambi.....
  7 chaṂa.,i. evaṁ yāni kānici bhayāni
-------------------------------------------------
[page 079]
  Hi gatamaggo rukkhagacchagāmanigamādīni jhāpetvā gacchantassa indaggino gatamaggo
  viya hoti, yathā tena 1- jhāmaṭṭhānamattameva aṅgāramasichārikāsamākulaṁ paññāyati.
  Paṇḍitena gatamaggo kūpasobbhādayo 2- pūretvā vividhasassasampadaṁ āvahamānena
  cātuddisikameghena 3- gatamaggo viya hoti. Yathā tena gatamaggena udakapūrāni ceva
  vividhasassaphalāphalāni ca tāni ṭhānāni paññāyanti, evaṁ paṇḍitena gatamagge
  sampattiyeva paññāyati. 4- Sesamettha uttānatthameva.
                          3. Cintīsuttavaṇṇanā
       [3] Tatiye bālalakkhaṇānīti "bālo ayan"ti etehi lakkhīyati ñāyatīti
  bālalakkhaṇāni. Tāneva 5- sañjānanakāraṇānīti bālanimittāni. Bālāpadānānīti
  bālassa apadānāni. 6- Duccintitacintīti cintayanto abhijjhābyāpādamicchādassana-
  vasena duccintitameva cinteti. Dubbhāsitabhāsīti bhāsamānopi musāvādādibhedaṁ
  dubbhāsitameva bhāsati. Dukkaṭakammakārīti karontopi pāṇātipātādivasena
  dukkaṭakammameva karoti. Paṇḍitalakkhaṇānītiādi vuttānusāreneva veditabbaṁ.
  Sucintitacintītiādīni cettha manosucaritādīnaṁ vasena yojetabbāni.
                          4. Accayasuttavaṇṇanā
       [4] Catutthe accayaṁ accayato na passatīti attano aparādhaṁ aparādhato
  na passati. Accayato disvā yathādhammaṁ na paṭikarotīti "aparaddhaṁ mayā"ti ñatvāpi
  yo dhammo, taṁ na karoti, daṇḍakammaṁ āharitvā accayaṁ na deseti nakkhamāpeti.
  Accayaṁ desentassa yathādhammaṁ na paṭiggaṇhātīti parassa "viraddhaṁ mayā"ti ñatvā
  daṇḍakammaṁ āharitvā khamāpentassa na khamati. Sukkapakkho vuttapaṭipakkhato veditabbo.

  *  *  *  *  *  *
  Footnote: 1 chaṂa.,i. yathā tenāti pāṭho na dissati 2 chaṂa. kusobbhādayo
  3 chaṂa. catudīpikameghena 4 chaṂa.,i. paññāyati no vipattiyoti
  5 chaṂa.,i. tānevassa 6 Sī.,i. bālassa caritāpadānānīti bālāpadānāni
-------------------------------------------------
[page 080]
                         5. Ayonisosuttavaṇṇanā
       [5] Pañcame ayoniso pañhaṁ kattā hotīti "kati nu kho udāyi
  anussatiṭṭhānānī"ti vutte "pubbenivāso anussatiṭṭhānaṁ bhavissatī"ti cintetvā
  loḷudāyitthero viya anupāyacintāya apañhameva pañhaṁ 1- kattā hoti. Ayoniso
  pañhaṁ vissajjetā hotīti cintitaṁ puna 2- pañhaṁ vissajjentopi "idha bhante
  bhikkhu anekavihitaṁ pubbenivāsaṁ anussarati. Seyyathīdaṁ, ekaṁpi jātin"tiādinā
  nayena soyeva thero viya ayoniso vissajjetā hoti, apañhameva pañhanti katheti.
  Parimaṇḍalehi padabyañjanehīti ettha padameva atthassa byañjanato padabyañjanaṁ. Taṁ
  akkharapāripūriṁ katvā dasavidhaṁ byañjanabuddhiṁ aparihāpetvā vuttaṁ parimaṇḍalaṁ nāma
  hoti, evarūpehi padabyañjanehīti attho. Siliṭṭhehīti padasiliṭṭhatāya siliṭṭhehi.
  Upagatehīti atthañca kāraṇañca upagatehi. Nābbhānumoditāti evaṁ yoniso sabbākāra-
  sampannaṁ 3- katvāpi vissajjitaṁ parassa pañhaṁ nābhinumodati nābhinandati
  sāriputtattherassa pañhaṁ loḷudāyitthero 4- viya yathāha:-
            "aṭṭhānaṁ kho etaṁ āvuso sāriputta anavakāso, yaṁ so atikkam
         meva kavaḷiṅkārāhārabhakkhānaṁ 5- devānaṁ sahabyataṁ aññataraṁ manomayaṁ kāyaṁ
         upapanno saññāvedayitanirodhaṁ samāpajjeyyapi vuṭṭhaheyyapi, natthetaṁ
         ṭhānan"ti. 6-
       Yoniso pañhaṁ kattātiādīsu ānandatthero viya yoniso 7- pañhaṁ cintetvā
  yoniso vissajjetā hoti. Thero hi "kati nu kho ānanda anussatiṭṭhānānī"ti
  pucchito "ayaṁ pañho bhavissatī"ti yoniso cintetvā yoniso vissajjento āha

  *  *  *  *  *  *
  Footnote: 1 chaṂa.,i. pañhanti 2 chaṂa.,i. pana 3 chaṂa. sabbaṁ kāraṇasampannaṁ
  4 chaṂa. lāḷudāyitthero 5 Sī. kabaḷiṁkārabhakkhānaṁ 6 aṅ.pañcaka. 22/166/214
  nirodhasutta (syā) 7 chaṂa.,i. yonisova
-------------------------------------------------
[page 081]
  "idheva Bhante bhikkhu vivicceva kāmehi .pe. Catutthaṁ jhānaṁ upasampajja viharati.
  Idaṁ bhante anussatiṭṭhānaṁ evaṁ bhāvitaṁ evaṁ bahulīkataṁ diṭṭhadhammasukhavihārāya
  saṁvattatī"ti. Abbhanumoditā hotīti tathāgato viya yoniso abbhanumoditā hoti.
  Tathāgato hi ānandattherena pañhe vissajjite "sādhu sādhu ānanda, tenahi
  tvaṁ ānanda imaṁ 1- chaṭṭhaṁ anussatiṭṭhānaṁ dhārehi. Idhānanda bhikkhu satova
  abhikkamati satova paṭikkamatī"tiādimāha. Chaṭṭhādīni uttānatthāneva.
                           9. Khatasuttavaṇṇanā
       [9] Navame sukkapakkho pubbabhāge dasahi 2- kusalakammapathehi paricchinno, upari
  yāva arahattamaggā labbhati. Bahuñca puññaṁ pasavatīti ettha lokiyalokuttaramissakaṁ
  puññaṁ kathitaṁ.
                          10. Malasuttavaṇṇanā
       [10] Dasame dussīlassa bhāvo dussīlyaṁ, dussīlyameva malaṁ dussīlyamalaṁ.
  Kenaṭṭhena malanti? anudahanaṭṭhena duggandhaṭṭhena kiliṭṭhakaraṇaṭṭhena ca. Tañhi nirayādīsu
  Apāyesu anudahatīti anudahanaṭṭhenapi malaṁ. Tena 3- samannāgato puggalo mātāpitūnaṁpi
  santike bhikkhusaṁghassāpi antare bodhicetiyaṭṭhānesupi jigucchanīyo hoti,
  sabbadisāsu cassa "evarūpaṁ kira tena pāpakammaṁ katan"ti avaṇṇagandho vāyatīti
  duggandhaṭṭhenapi malaṁ. Tena samannāgato puggalo gatagataṭṭhāne upatāpañceva labhati,
  kāyakammādīni cassa asucīni honti apabhassarānīti 4- kiliṭṭhakaraṇaṭṭhenapi malaṁ. Apica
  taṁ devamanussasampattiyo ceva nibbānasampattiṁ ca milāpetīti milāpanaṭṭhenapi malanti
  veditabbaṁ. Issāmalamaccheramalesupi eseva nayo.
                           Bālavaggo paṭhamo.

  *  *  *  *  *  *
  Footnote: 1 chaṂa.,i. imampi 2 chaṂa.,i. dasahipi
  3 chaṂa. tena ca 4 ka. aparāyanānīti
-------------------------------------------------
[page 082]
                    2. Rathakāravagga 1. Ñātasuttavaṇṇanā
       [11] Dutiyassa paṭhame ñātoti paññāto pākaṭo. Ananulomiketi sāsanassa
  na anulometīti ananulomikaṁ, tasmiṁ ananulomike. Kāyakammeti pāṇātipātādimhi
  kāyaduccarite. Oḷārikaṁ vā etaṁ. Evarūpe 1- samādapetuṁ sakkotīti. Disā namassituṁ
  vaṭṭati, bhūtabaliṁ kātuṁ vaṭṭatīti evarūpe samādapeti gaṇhāpeti. Vacīkammepi
  musāvādādīni oḷārikāni, attano santakaṁ parassa adātukāmena "natthī"ti ayaṁ
  bālajanamusāvādo 2- nāma vattuṁ vaṭṭatīti evarūpe samādapeti. Manokammepi
  abhijjhādayo oḷārikā, kammaṭṭhānaṁ visaṁvādetvā kathento pana anulomikesu
  dhammesu samādapeti nāma dakkhiṇavihāravāsitthero viya. Taṁ kira theraṁ eko upaṭṭhāko
  amaccaputto upasaṅkamitvā "mettāyantena paṭhamaṁ kīdise puggale mettāyitabban"ti
  pucchi. Thero sabhāgavisabhāgaṁ anācikkhitvā "piyapuggale"ti āha. Tassa 3- bhariyā
  piyā hoti manāpā, so taṁ ārabbha mettāyanto ummādaṁ pāpuṇi. Kathaṁ panesa
  bahujanāhitāya paṭipanno hotīti? evarūpassa hi saddhivihārikādayo ceva upaṭṭhākādayo
  ca tesaṁ ārakkhadevatā ādiṁ katvā tāsaṁ tāsaṁ mittabhūtā yāva brahmalokā
  sesadevatā ca "ayaṁ bhikkhu na ajānitvā karissatī"ti tena katameva karonti,
  evamesa bahujanāhitāya paṭipanno hoti.
       Sukkapakkhe pāṇātipātā veramaṇīādīnaṁyeva vasena kāyakammavacīkammāni
  veditabbāni. Kammaṭṭhānaṁ pana avisaṁvādetvā kathento anulomikesu dhammesu
  samādapeti nāma kolitavihāravāsī catunikāyikatissatthero viya. Tassa kira jeṭṭhabhātā
  dattābhayatthero 4- nāma cetiyavihāre 5- vasanto ekasmiṁ roge samuṭṭhite kaniṭṭhaṁ
  pakkosāpetvā āha "āvuso mayhaṁ sallahukaṁ katvā ekaṁ kammaṭṭhānaṁ kathehī"ti.

  *  *  *  *  *  *
  Footnote: 1 chaṂa.,i. na evarūpe 2 chaṂa. adātukāmena "natthī"ti ayaṁ vañcanamusāvādo,
  Sī.,i. adātukāmena "natthī"ti ayaṁ valañjanamusāvādo 3 chaṂa.,i. tassa ca
  4 chaṂa. nandābhayatthero 5 chaṂa. potaliyavihāre
-------------------------------------------------
[page 083]
  Kiṁ bhante aññena kammaṭṭhānena, kavaḷiṅkārāhāraṁ pariggaṇhituṁ vaṭṭatīti. Kimatthiko
  esa āvusoti. Bhante kavaḷiṅkārāhāro upādārūpaṁ, ekasmiṁ ca upādārūpe diṭṭhe
  tevīsati upādārūpāni pākaṭāni hontīti. So "vaṭṭissati āvuso ettakan"ti
  taṁ uyyojetvā kavaḷiṅkārāhāraṁ pariggaṇhitvā upādārūpaṁ sallakkhetvā
  vivajjetvā 1- arahattaṁ pāpuṇi. Atha naṁ theraṁ bahivihārā anikkhantameva pakkositvā
  "āvuso mahāavassayosi mayhaṁ jāto"ti kaniṭṭhattherassa attanā paṭiladdhaguṇaṁ ārocesi.
  Bahujanahitāyāti etassapi hi saddhīvihārikādayo "nāyaṁ ajānitvā karissatī"ti tena
  katameva karonti, 2- tathā upaṭṭhākādayo tesaṁ ārakkhadevatā tāsaṁ mittā bhummaṭṭhakā
  devatā tāsaṁ mittā ākāsaṭṭhakadevatāti yāva brahmaloke nibbattadevatā tena
  katameva karontīti 2- bahujanahitāya paṭipanno hoti.
                         2. Sāraṇīyasuttavaṇṇanā
       [12] Dutiye khattiyassāti jātiyā khattiyassa. Muddhābhisittassāti
  rājābhisekena muddhani abhisittassa. Sāraṇīyāni bhavantīti apammussanakāni 3- honti.
  Jātoti nibbatto. Yājīvaṁ sāraṇīyanti daharakāle jānituṁpi na sakkā, aparabhāge pana
  mātāpituādīhi ñātakehi taṁsaṁvāsehi vā 4- "tvaṁ asukajanapade asukanagare asukadivase
  asukanakkhatte jāto"ti ācikkhite sutvā tato paṭṭhāya yāvajīvaṁ sarati na sammussati.
  5- Tena vuttaṁ "yāvajīvaṁ sāraṇīyaṁ hotī"ti.
       Idaṁ bhikkhave dutiyanti abhisekaṭṭhānaṁ nāma rañño balavatuṭṭhikaraṁ hoti,
  tenassa taṁ yāvajīvaṁ sāraṇīyaṁ. Saṅgāmavijayaṭṭhānepi eseva nayo. Ettha pana
  saṅgāmanti yuddhaṁ. Abhivijinitvāti jinitvā sattumaddanaṁ katvā. Tameva

  *  *  *  *  *  *
  Footnote: 1 chaṂa. vivaṭṭetvā 2-2 chaṂa. ime pāṭhā na dissanti
  3 chaṂa. sāraṇīyāni bhavantīti saritabbāni asammussatīyāni, i. sārāṇīyāni
  hontīti saritabbāni apammussanakāni 4 chaṂa.,i. ñātakehi vā dāsādīhi vā
  5 ka. saritabbaṁyeva hoti na pammussitabbaṁ
-------------------------------------------------
[page 084]
  Saṅgāmasīsanti tameva saṅgāmaṭṭhānaṁ. Ajjhāvasatīti abhibhavitvā āvasati.
       Idāni yasmā sammāsambuddhassa rañño jātiṭṭhānādīhi kattabbakiccaṁ natthi,
  imasmiṁ pana sāsane tappaṭibhāge tayo puggale dassetuṁ idaṁ kāraṇaṁ ābhataṁ, tasmā
  te dassento evameva kho bhikkhavetiādimāha. Tattha anagāriyaṁ pabbajito hotīti
  ettha catupārisuddhisīlaṁ 1- pabbajjānissitamevāti veditabbaṁ. Sāraṇīyaṁ hotīti
  "ahaṁ asukaraṭṭhe asukajanapade asukavihāre asukamāḷake asukadivāṭṭhāne asukacaṅkame
  asukarukkhamūle pabbajito"ti evaṁ yāvajīvaṁ saritabbameva hoti na pammussitabbaṁ.
       Idaṁ dukkhanti ettakaṁ dukkhaṁ, na ito uddhaṁ dukkhaṁ atthi. Ayaṁ dukkha-
  samudayoti ettako dukkhasamudayo, na ito uddhaṁ dukkhasamudayo atthīti. Sesapadadvayepi
  eseva nayo. Evamettha catūhi saccehi sotāpattimaggo kathito. Kasiṇaparikammavipassanā-
  ñāṇāni pana maggasannissitāneva honti. Sāraṇīyaṁ hotīti "ahaṁ asukaraṭṭhe .pe.
  Asukarukkhamūle sotāpanno jāto"ti yāvajīvaṁ sāraṇīyaṁ hoti asammussanīyaṁ.
       Āsavānaṁ khayāti āsavānaṁ khayena. Cetovimuttinti phalasamādhiṁ. Paññā-
  vimuttinti phalapaññaṁ. 2- Sayaṁ abhiññā sacchikatvāti attanāva abhivisiṭṭhāya paññāya
  paccakkhaṁ katvā. Upasampajja viharatīti paṭilabhitvā viharati. Sāraṇīyanti "mayā
  asukaraṭṭhe .pe. Asukarukkhamūle arahattaṁ pattan"ti attano arahattappattaṭṭhānaṁ nāma
  yāvajīvaṁ sāraṇīyaṁ hoti asammussanīyanti yathānusandhinā 3- desanaṁ niṭṭhapesi.
                          3. Āsaṁsasuttavaṇṇanā
       [13] Tatiye santoti atthi upalabbhanti. Saṁvijjamānāti tasseva vevacanaṁ.
  Lokasminti sattaloke. Nirāsoti anāso appaṭṭhano. Āsaṁsoti āsiṁsamāno 4-

  *  *  *  *  *  *
  Footnote: 1 chaṂa.,i. catupārisuddhisīlampi 2 i. cetovimuttīti phalasamādhi.
  paññāvimuttīti phalapaññā. 3 chaṂa.,i. yathānusandhināva 4 cha.,i. āsaṁsamāno,
  Ma. āsisamāno
-------------------------------------------------
[page 085]
  Paṭṭhayamāno. Vigatāsoti apagatāso. Caṇḍālakuleti caṇḍālānaṁ kule. Venakuleti
  vilīvakārakule. Nesādakuleti migaluddakādīnaṁ 1- kule. Rathakārakuleti cammakārakule.
  Pukkusakuleti pupphachaḍḍakakule.
        Ettāvatā kulavipattiṁ dassetvā idāni yasmā nīcakule jātopi ekacco
  addho hoti mahaddhano, ayaṁ pana na tādiso, tasmā tassa bhogavipattiṁ dassetuṁ
  daliddetiādimāha. Tattha daliddeti dāliddiyena samannāgate. Appannapāna-
  bhojaneti parittakānnapānabhojane. Kasiravuttiketi dukkhajīvike, yattha vāyāmena
  payogena jīvitavuttiṁ sādhenti, tathārūpeti attho. Yattha kasirena ghāsacchādo
  labbhatīti yasmiṁ kule dukkhena yāgubhattaghāso ca kopinamattaṁ acchādanañca labbhati.
       Idāni yasmā ekacco nīcakule jātopi upadhisampanno hoti attabhāvasamiddhiyaṁ
  ṭhito, ayañca na tādiso, tasmā tassa sarīravipattiṁ dassetuṁ so ca hoti
  dubbaṇṇotiādimāha. Tattha dubbaṇṇoti paṁsupisācako viya jhāmakhāṇuvaṇṇo.
  Duddasikoti vijātamātuyāpi amanāpadassano. Okoṭimakoti lakuṇḍako. 2- Kākoti
  ekakkhikāṇo vā ubhayakkhikāṇo 3- vā. Kuṇīti ekahatthakuṇī vā ubhayahatthakuṇī vā.
  Khañjoti ekapādakhañjo vā ubhayapādakhañjo vā. Pakkhahatoti hatapakkho pīṭhasappi.
  Padīpeyyassāti vaṭṭitelakapallādino padīpaupakaraṇassa. Tassa na evaṁ hotīti kasmā
  na hoti? nīcakule jātatāya. 4-
       Jeṭṭhoti aññasmiṁ jeṭṭhe sati kaniṭṭho āsaṁ na karoti, tasmā jeṭṭhoti
  āha. Ābhisekoti jeṭṭhopi 5- na abhisekāraho āsaṁ na karoti, tasmā ābhisekoti
  āha. Anabhisittoti abhisekārahopi kāṇakuṇiādidosarahito sakiṁ abhisitto puna
  abhiseke āsaṁ na karoti, tasmā anabhisittoti āha. Acalappattoti 6- jeṭṭhopi

  *  *  *  *  *  *
  Footnote: 1 chaṂa. migaluddakānaṁ 2 Sī.,i. lakuṇṭako 3 Sī.,i. ubhayacchikāṇo
  4 chaṂa. jātattā 5 Sī.,i. jeṭṭho sopa 6 Sī.,i. macalapattoti
-------------------------------------------------
[page 086]
  Ābhiseke 1- anabhisitto mando uttānaseyyako, sopi abhiseke āsaṁ na karoti.
  Soḷasavassuddesiko pana paññāyamānamassupabhedo acalappatto nāma hoti, mahantaṁpi
  rajjaṁ vicāretuṁ samattho, tasmā "acalappatto"ti āha. Tassa evaṁ hotīti kasmā
  hoti? mahājātitāya.
       Dussīloti nissīlo. Pāpadhammoti lāmakadhammo. Asucīti asucīhi kāyakammādīhi
  samannāgato. Saṅkassarasamācāroti saṅkāhi saritabbasamācāro, kiñcideva asāruppaṁ
  disvā "idaṁ iminā kataṁ bhavissatī"ti evaṁ paresaṁ āsaṅkanīyasamācāro, attanāyeva
  vā saṅkāya 2- saritabbasamācāro, sāsaṅkasamācāroti attho. Tassa hi divāṭṭhānādīsu
  sannipatitvā kiñcideva mantayante bhikkhū disvā 3- "ime ekato hutvā
  mantenti, kacci nu kho mayā katakammaṁ jānitvā mantentī"ti evaṁ sāsaṅkasamācāro
  hoti. Paṭicchannakammantoti paṭicchādetabbayuttakena pāpakammena samannāgato. Assamaṇo
  samaṇapaṭiññoti assamaṇo hutvā 4- samaṇapaṭirūpakatāya "samaṇo ahan"ti evaṁpaṭiñño.
  Abrahmacārī brahmacāripaṭiññoti aññe brahmacārino sunivatthe supārute
  kusumbhakapaṭadhare 5- gāmanigamarājadhānīsu piṇḍāya caritvā jīvikaṁ kappente disvā
  sayaṁpi tādisena ākārena tathā paṭipajjanato "ahaṁ brahmacārī"ti paṭiññaṁ dento
  viya hoti, "ahaṁ bhikkhū"ti vatvā uposathaggādīni pavisanto pana brahmacāripaṭiñño
  hotiyeva, tathā saṁghikalābhaṁ gaṇhanto. Antopūtīti pūtinā kammena anto anupaviṭṭho.
  Avassutoti sañjātarāgādīhi 6- tinto. Kasambujātoti sañjātarāgādikacavaro. Tassa na
  evaṁ hotīti kasmā na hoti? lokuttaradhammaupanissayassa natthitāya. Tassa evaṁ
  hotīti kasmā hoti? mahāsīlasmiṁ paripūrikāritāya.

  *  *  *  *  *  *
  Footnote: 1 chaṂa.,i. ābhiseko 2 chaṂa.,i. saṅkāhi 3 ka. mantayante disvā
  4 chaṂa.,i. hutvāva 5 chaṂa.,i. sumbhakapattadhare 6 chaṂa.,i. rāgādīhi
-------------------------------------------------
[page 087]
                         4. Cakkavattisuttavaṇṇanā
       [14] Catutthe catūhi saṅgahavatthūhi janaṁ rañjetīti rājā. Cakkaṁ vattetīti
  cakkavatti. Dhammo assa atthīti dhammiko. Dhammeneva dasavidhena cakkavattivattena
  rājā jātoti dhammarājā. Sopi na arājakanti sopi aññaṁ nissayarājānaṁ
  labhitvā cakkaṁ vattetuṁ na sakkotīti attho. Iti satthā desanaṁ paṭṭhapetvā
  yathānusandhiṁ apāpetvāva tuṇhī ahosi. Kasmā? anusandhikusalā uṭṭhahitvā anusandhiṁ
  pucchissanti, bahū hi imasmiṁ ṭhāne tathārūpā bhikkhū, athāhaṁ tehi puṭṭho desanaṁ
  vaḍḍhessāmīti. Atheko anusandhikusalo bhikkhu bhagavantaṁ pucchanto ko pana
  bhantetiādimāha. Bhagavāpissa byākaronto dhammo bhikkhūtiādimāha.
       Tattha dhammoti dasakusalakammapathadhammo. Dhammanti tameva vuttappakāraṁ dhammaṁ.
  Nissāyāti tadadhiṭṭhānena cetasā tameva nissayaṁ katvā. Dhammaṁ sakkarontoti yathā
  sakkatoyeva dhammo 1- suṭṭhu kato hoti, evameva 2- karonto. Dhammaṁ garukarontoti
  tasmiṁ gāravuppattiyā taṁ garukaronto. Dhammaṁ apacāyamānoti tasseva dhammassa
  añjalikaraṇādīhi nīcavuttitaṁ karonto. Dhammaddhajo dhammaketūti taṁ dhammaṁ dhajamiva
  purakkhatvā ketumiva ukkhipitvā pavattiyā dhammaddhajo dhammaketu ca hutvāti attho.
  Dhammādhipateyyoti dhammādhipatibhūtāgatabhāvena dhammavaseneva ca sabbakiriyānaṁ karaṇena
  dhammādhipateyyo hutvā. Dhammikaṁ rakkhāvaraṇaguttiṁ saṁvidahatīti dhammo assā atthīti
  dhammikā, rakkhā ca āvaraṇaṁ ca gutti ca rakkhāvaraṇagutti. Tattha "paraṁ rakkhanto
  attānaṁ rakkhatī"ti 3- vacanato khantiādayo rakkhā. Vuttañhetaṁ "kathañca bhikkhave
  paraṁ rakkhanto attānaṁ rakkhati, khantiyā avihiṁsāya mettacittatāya anudayāyā"ti.
  Nivāsanapārupanagehādīni āvaraṇaṁ. Corādiupaddavanivāraṇatthaṁ gopāyanā gutti.

  *  *  *  *  *  *
  Footnote: 1 chaṂa.,i. yathā kato so dhammo 2 chaṂa.,i. evametaṁ
  3 saṁṂa. 19/385/147 sedakasutta
-------------------------------------------------
[page 088]
  Taṁ sabbaṁpi suṭṭhu vidahati pavatteti ṭhapetīti attho.
       Idāni yattha sā saṁvidahitabbā, taṁ dassento antojanasmintiādimāha.
  Tatrāyaṁ saṅkhepattho:- antojanasaṅkhātaṁ puttadāraṁ sīlasaṁvare patiṭṭhāpento
  vatthagandhamālādīni cassa dadamāno sabbopaddave cassa nivārayamāno dhammikaṁ
  rakkhāvaraṇaguttiṁ saṁvidahati nāMa. Khattiyādīsupi eseva nayo. Ayaṁ pana viseso:-
  abhisittakhattiyā bhadrāssājānīyādiratanasampadānenapi upagaṇhitabbā, 1- anuyantā
  khattiyā 2- tesaṁ anurūpayānavāhanasampadānenapi paritosetabbā, balakāyo kālaṁ
  anatikkametvā bhattavetanasampadānenapi anuggahetabbo, brāhmaṇā annapāna-
  vatthādinā deyyadhammena, gahapatikā bhattabījanaṅgalabalibaddādisampadānena, tathā
  nigamavāsino negamā janapadavāsino ca jānapadā. 3- Samitapāpabāhitapāpā pana
  samaṇabrāhmaṇā samaṇaparikkhārasampadānena sakkātabbā, migapakkhino abhayadānena
  samassāsetabbā.
       Dhammeneva cakkaṁ vattetīti dasakusalakammapathadhammeneva cakkaṁ vatteti. 4- Taṁ hoti
  cakkaṁ appaṭivattiyanti taṁ tena evaṁ pavattitaṁ āṇācakkaṁ appaṭivattiyaṁ hoti.
  Kenaci manussabhūtenāti devatā nāma attanā icchiticchitameva karonti, tasmā tā
  agaṇhitvā "manussabhūtenā"ti vuttaṁ. Paccatthikenāti paṭiatthikena, paṭisattunāti
  attho. Dhammikoti cakkavatti dasakusalakammapathavasena dhammiko, tathāgato pana navalokuttara-
  dhammavasena. Dhammarājāti navahi lokuttaradhammehi mahājanaṁ rañjetīti dhammarājā.
  Dhammaṁyevāti navalokuttaradhammameva nissāya tameva sakkaronto taṁ garukaronto
  taṁ apacāyamāno. Sovassa dhammo abbhuggataṭṭhena dhajoti dhammaddhajo. Sovassa
  ketūti dhammaketu. Dhammaṁ 5- adhipatiṁ jeṭṭhakaṁ katvā viharatīti dhammādhipateyyo.

  *  *  *  *  *  *
  Footnote: 1 ka. uggaṇhitabbā 2 Sī.,i. anuyuttakhattiyā 3 ka. nigamanavāsino janapadavāsino
  4 chaṂa.,i. pavatteti 5 chaṂa.,i. temeva
-------------------------------------------------
[page 089]
  Dhammikaṁ rakkhāvaraṇaguttinti lokiyalokuttaradhammadāyikarakkhañca āvaraṇañca guttiñca.
  Saṁvidahatīti ṭhapeti paññapetīti. Evarūpanti tividhaṁ kāyaduccaritaṁ na sevitabbaṁ,
  sucaritaṁ sevitabbanti evaṁ sabbattha attho veditabbo. Saṁvidahitvāti ṭhapetvā
  kathetvā. Dhammeneva anuttaraṁ dhammacakkaṁ pavattetīti nava lokuttaradhammeneva asadisaṁ
  dhammacakkaṁ pavatteti. Taṁ hoti cakkaṁ appaṭivattiyanti taṁ evaṁ pavattitaṁ dhammacakkaṁ
  etesu samaṇādīsu ekenāpi paṭivattetuṁ paṭibāhituṁ na sakkā. Sesaṁ sabbattha
  uttānamevāti.
                         5. Sacetanasuttavaṇṇanā
       [15] Pañcame isipataneti buddhapaccekabuddhasaṅkhātānaṁ isīnaṁ
  dhammacakkappavattanatthāya ceva uposathakaraṇatthāya ca āgantvā patane, sannipātaṭṭhāneti
  attho. Padanetipi pāṭho, ayamevattho. Migadāyeti migānaṁ abhayatthāya dinne. Chahi
  māsehi chārattūnehīti so kira raññā āṇattadivaseyeva sabbūpakaraṇāni sajjetvā
  antevāsikehi saddhiṁ araññaṁ pavisitvā gāmadvāragāmajjhadevakulasusānādīsu ṭhitarukkhe
  ceva jhāmapatitasukkharukkhe ca vivajjetvā sampannappadese ṭhite sabbadosavivajjite
  nābhiaranemīnaṁ anurūpe rukkhe gahetvā taṁ cakkaṁ akāsi. Tassa rukkhe vicinitvā
  gaṇhantassa ceva karontassa ca ettakā kālā vītivattā. Tena vuttaṁ "chahi
  māsehi chārattūnehī"ti. Nānākaraṇanti nānattaṁ. Nesanti na esaṁ. Atthesanti
  atthi esaṁ. Abhisaṅkhārassa gatīti payogassa gamanaṁ. Ciṅgulāyitvāti paribbhamitvā.
  Akkhāhataṁ maññeti akkhe pavesetvā ṭhapitamiva maññāmi. 1-
       Sadosāti sagaṇḍā uṇṇatoṇataṭṭhānayuttā. Sakasāvāti pūtisārena ceva
  pheggunā ca yuttā. Kāyavaṅkātiādīni kāyaduccaritādīnaṁ nāmāni. Evaṁ papatitāti
  evaṁ guṇapatanena patitā. Evaṁ patiṭṭhitāti evaṁ guṇehi patiṭṭhitā. Tattha
  lokiyamahājanā papatitā nāma, sotāpannādayo patiṭṭhitā nāMa. Tesupi purimā

  *  *  *  *  *  *
  Footnote: 1 chaṂa.,i. ayaṁ pāṭho na dissati
-------------------------------------------------
[page 090]
  Tayo kilesānaṁ samudācārakkhaṇe papatitā nāma, khīṇāsavā pana ekanteneva
  patiṭṭhitā nāMa. Tasmāti yasmā appahīnakāyavaṅkādayo papatanti, pahīnakāyavaṅkādayo
  patiṭṭhahanti, tasmā. Kāyavaṅkādīnaṁ pana evaṁ pahānaṁ veditabbaṁ:- pāṇātipāto
  adinnādānaṁ micchācāro musāvādo pisuṇavācā micchādiṭṭhīti ime tāva cha
  sotāpattimaggena pahīyanti, pharusavācā byāpādoti dve anāgāmimaggena,
  abhijjhā samphappalāpoti dve arahattamaggenāti.
                         6. Apaṇṇakasuttavaṇṇanā
       [16] Chaṭṭhe apaṇṇakapaṭipadanti 1- aviruddhapaṭipadaṁ 2- ekaṁsapaṭipadaṁ
  niyyānikapaṭipadaṁ kāraṇapaṭipadaṁ sārapaṭipadaṁ maṇḍapaṭipadaṁ apaccanīkapaṭipadaṁ anulomapaṭipadaṁ
  dhammānudhammapaṭipadaṁ paṭipanno hoti, na takkaggāhena vā nayaggāhena vā. Evaṁ
  gahetvā paṭipanno hi bhikkhu vā bhikkhuṇī vā upāsako vā upāsikā vā
  manussadevanibbānasampattīhi hāyati 3- parihāyati, apaṇṇakapaṭipadaṁ paṭipanno
  pana tāhi sampattīhi na parihāyati. Atīte kantāraddhānamaggaṁ paṭipannesu dvīsu
  satthavāhesu yakkhassa vacanaṁ gahetvā bālasatthavāhena 4- saddhiṁ satthe anayabyasanaṁ
  patte, 5- yakkhassa vacanaṁ agahetvā "udakadiṭṭhiṭṭhāne udakaṁ chaḍḍessāmā"ti 6-
  satthake saññāpetvā maggaṁ paṭipanno paṇḍitasatthavāho viya. Yaṁ sandhāya vuttaṁ:-
           "apaṇṇakaṁ ṭhānameke dutiyaṁ āhu takkikā
            etadaññāya medhāvī taṁ gaṇhe 7- yadapaṇṇakan"ti. 8-
       Yoni cassa āraddhā hotīti ettha yonīti khandhakoṭṭhāsassapi kāraṇassapi
  passāvamaggassapi nāmaṁ. "catasso Kho imā sāriputta yoniyo"tiādīsu 9- hi

  *  *  *  *  *  *
  Footnote: 1 Sī.,i. apaṇṇakataṁ paṭipadanti 2 chaṂa. aviraddhapaṭipadaṁ 3 ka. ayaṁ pāṭho na dissati
  4 chaṂa.,i....vāho 5 chaṂa.,i. satthena...patto 6 i. chaḍḍessāmīti
  7 i. gaṇheyya 8 khu.jā. 27/1/1 apaṇṇakajātaka (syā)
  9 Maṃū. 12/152/113 mahāsīhanādasutta
-------------------------------------------------
[page 091]
  Khandhakoṭṭhāso yoni nāMa. "yoni Hesā bhūmijaphalassa adhigamāyā"tiādīsu 1-
  kāraṇaṁ. "na Cāhaṁ brāhmaṇaṁ brūmi, yonijaṁ mattisambhavan"ti 2- ca "tamenaṁ kammajā
  vātā nivattitvā 3- uddhaṁpādaṁ adhosiraṁ samparivattetvā mātuyonimukhe
  sampaṭipādentī"ti ca ādīsu passāvamaggo. Idha pana kāraṇaṁ adhippetaṁ. Āraddhāti
  paggahitā paripuṇṇā.
       Āsavānaṁ khayāyāti ettha āsavantīti āsavā, cakkhutopi .pe. Manatopi
  sandantīti 4- vuttaṁ hoti. Dhammato yāva gotrabhū, okāsato yāva bhavaggaṁ 5- savantīti
  vā āsavā, ete dhamme etañca okāsaṁ anto karitvā pavattantīti attho.
  Antokaraṇattho hi ayaṁ ākāro. Cirapārivāsiyaṭṭhena madirādayo āsavā,
  āsavā viyātipi āsavā. Lokasmiṁ hi cirapārivāsikā madirādayo āsavāti vuccanti,
  yadi ca cirapārivāsiyaṭṭhena āsavā, eteyeva bhavituṁ arahanti. Vuttaṁ hetaṁ "purimā
  bhikkhave koṭi na paññāyati avijjāya, ito pubbe avijjā nāhosī"tiādi. 6-
  Āyataṁ vā saṁsāradukkhaṁ savanti pasavantītipi āsavā. Purimāni cettha nibbacanāni
  yattha kilesā āsavāti āgacchanti, tattha yujjanti, pacchimaṁ kammepi. Na kevalañca
  kammakilesāyeva āsavā, apica kho nānappakārakā upaddavāpi. Suttesu hi "nāhaṁ
  cunda diṭṭhadhammikānaṁyeva āsavānaṁ saṁvarāya dhammaṁ desemī"ti 7- ettha vivādamūlabhūtā
  kilesā āvasāti āgatā.
           "yena Devūpapatyassa gandhabbo vā vihaṅgamo
            yakkhattaṁ yena gaccheyyaṁ manussattaṁ ca ambuje 8-
            te mayhaṁ āsavā khīṇā viddhastā vinaḷīkatā"ti 9-

  *  *  *  *  *  *
  Footnote: 1 Ma.u. 14/226/191 bhūmijasutta 2 MaṂa. 13/457/449 vāseṭṭhasutta,
  khuḍha. 25/396/86 aññatarabrāhmaṇavatthu 3 Sī.,i. nibbattitvā
  4 chaṂa.,i. saddanti pavattantīti 5 chaṂa.,i. bhavaggā
  6 aṅḍasaka. 24/61/90 avijjāsutta 7 dī.pā. 11/182/112 paccayānuññātakāraṇa
  8 chaṂa. abbaje 9 aṅ.catukka. 21/36/43 doṇasutta
-------------------------------------------------
[page 092]
  Ettha tebhūmikadhammā 1- avasesā ca akusalā dhammā. "diṭṭhadhammikānaṁ Āsavānaṁ
  saṁvarāya, samparāyikānaṁ āsavānaṁ paṭighātāyā"ti 2- ettha parūpavādavippaṭisāravadha-
  bandhādayo ceva apāyadukkhabhūtā ca nānappakārā upaddavā.
       Te panettha 3- āsavā yattha yathā āgatā, tattha tathā 4- veditabbā. Ete
  hi vinaye "diṭṭhadhammikānaṁ āsavānaṁ saṁvarāya, samparāyikānaṁ āsavānaṁ paṭighātāyā"ti 2-
  dvedhā āgatā. Saḷāyatane "tayome āvuso āsavā kāmāsavo bhavāsavo
  avijjāsavo"ti 5- tidhā āgatā. Aññesu ca suttantesu 6- abhidhamme 7- ca teyeva
  diṭṭhāsavena saddhiṁ catudhā āgatā. Nibbedhikapariyāye 8- "atthi bhikkhave āsavā
  nirayagāminiyā, atthi āsavā tiracchānayonigāminiyā, atthi āsavā petti-
  visayagāminiyā, atthi āsavā manussalokagāminiyā, atthi āsavā devalokagāminiyā"ti 9-
  pañcadhā āgatā. Kammamevettha 10- āsavāti vuttaṁ. Chakkanipāte "atthi bhikkhave āsavā
  saṁvarā pahātabbā"tiādinā 11- nayena chadhā āgatā. Sabbāsavapariyāye 12- teyeva
  dassanena pahātabbehi saddhiṁ sattadhā āgatā. Idha pana abhidhammanayena 13- cattāro āsavā
  adhippetāti veditabbā.
       Khayāyāti ettha pana āsavānaṁ sarasabhedopi khīṇākāropi maggaphalanibbānānipi
  "āsavakkhayo"ti vuccanti. "yo Āsavānaṁ khayo vayo bhedo paribhedo aniccatā
  antaradhānan"ti ettha hi āsavānaṁ sarasabhedo "āsavakkhayo"ti vutto. "jānato
  Ahaṁ bhikkhave passato āsavānaṁ khayaṁ vadāmī"ti 14- ettha āsavappahānaṁ āsavānaṁ
  accantakkhayo asamuppādo khīṇākāro natthibhāvo "āsavakkhayo"ti vutto.

  *  *  *  *  *  *
  Footnote: 1 chaṂa. tebhūmakaṁ ca kammaṁ 2 viṃahāvi. 1/39/26 pārājikakaṇḍa, aṅḍuka. 20/201/94
  vinayapeyyāla 3 chaṂa.,i. panete 4 chaṂa.,i. vinaye tāva 5 saṁ.saḷā. 18/504/315
  jambukhādakasaṁyutta (syā) 6 khu.paṭi. 31/263/172 ñāṇakathā (syā)
  7 abhi.saṁ. 34/1102/258 āsavagocchaka 8 chaṂa. nibbedhikapariyāyena
  9 aṅ.chakka. 22/334(63)463 nibbedhikasutta (syā) 10 chaṂa.,i. kammameva cettha
  11 aṅ.chakka. 22/329(58)/434 āsavasutta (syā) 12 Maṃū. 12/14/10
  sabbāsavasutta 13 Sī.,i. ābhidhammikanayena 14 Maṃū. 12/15/10 sabbāsavasutta,
  saṁṇi. 16/23/29 upanisasutta
-------------------------------------------------
[page 093]
           "sekhassa Sikkhamānassa ujumaggānusārino
            khayasmiṁ paṭhamaṁ ñāṇaṁ tato aññā anantarā"ti 1-
  ettha maggo "āsavakkhayo"ti vutto. "āsavānaṁ Khayā samaṇo hotī"ti 2- ettha phalaṁ.
           "paravajjānupassissa Niccaṁ ujjhānasaññino
            āsavā tassa vaḍḍhanti ārā so āsavakkhayā"ti 3-
  ettha nibbānaṁ. Imasmiṁ pana sutte phalaṁ sandhāya "āsavānaṁ khayāyā"ti āha,
  arahattaphalatthāyāti attho.
       Indriyesu guttadvāroti manacchaṭṭhesu indriyesu pidahitadvāro. Bhojane
  mattaññūti bhojanasmiṁ pamāṇaññū, paṭiggahaṇaparibhogapaccavekkhaṇamattaṁ jānātīti 4-
  attho. Jāgariyaṁ anuyuttoti rattindivaṁ cha koṭṭhāse katvā pañcasu koṭṭhāsesu
  jāgarabhāvaṁ anuyutto, jāgaraṇeyeva yuttappayuttoti attho.
       Evaṁ mātikaṁ ṭhapetvā idāni tameva ṭhapitapaṭipāṭiyā 5- vibhajanto kathañca
  bhikkhave bhikkhūtiādimāha. Tattha cakkhunā rūpaṁ disvātiādīnamattho visuddhimagge 6-
  vitthārito, tathā paṭisaṅkhā yoniso āhāraṁ āhāreti neva davāyātiādīnaṁ. 7-
  Āvaraṇīyehi dhammehīti pañcahi nīvaraṇehi dhammehi. Nīvaraṇāni hi cittaṁ āvaritvā
  tiṭṭhanti, tasmā āvaraṇīyā dhammāti vuccanti. Sīhaseyyaṁ kappetīti sīho viya
  seyyaṁ kappeti. Pāde pādaṁ accādhāyāti vāmapādaṁ dakkhiṇapāde atiādhāya.
  Samaṭṭhapitehi pādehi jannukena jannukaṁ gopphakena gopphakaṁ ghaṭiyati, tato vedanā
  uṭṭhahanti. Tasmā tassa dosassa parivajjanatthaṁ thokaṁ atikkamitvā esa pādaṁ
  ṭhapeti. 8- Tena vuttaṁ "pāde pādaṁ accādhāyā"ti.

  *  *  *  *  *  *
  Footnote: 1 khu.iti. 25/62/279 indriyasutta 2 Maṃū. 12/438/386 cūḷāssapurasutta
  3 khuḍha. 25/253/60 ujjhānasaññittheravatthu 4 chaṂa.,i. jānāti pajānātīti
  5 Sī.,i. ṭhapitamātikaṁ paṭipāṭiyā 6 visuddhi. 1/24 sīlaniddesa
  7 visuddhi. 1/39 sīlaniddesa 8 Ma. ṭhapesi
-------------------------------------------------
[page 094]
       Sato sampajānoti satiyā ceva sampajaññena ca samannāgato. Kathaṁ panesa
  niddāyanto sato sampajāno nāma hotīti? purimappavattivasena. Ayaṁ hi caṅkame
  caṅkamanto niddāya okkamanabhāvaṁ ñatvā pavattamānaṁ kammaṭṭhānaṁ ṭhapetvā mañce
  vā phalake vā nipanno niddaṁ upagantvā puna pabujjhamāno kammaṭṭhānaṁ ṭhitaṭṭhāne
  gaṇhantoyeva pabujjhati. Tasmā niddāyantopi sato sampajāno nāma hoti. Ayaṁ
  tāva mūlakammaṭṭhāne nayo. 1- Pariggahakammaṭṭhānavasenāpi panesa sato sampajāno
  nāma hoti. Kathaṁ? ayaṁ hi caṅkamanto niddāya okkamanabhāvaṁ ñatvā pāsāṇaphalake
  vā mañce vā dakkhiṇena passena nipajjitvā paccavekkhati "acetano kāyo
  acetane mañce patiṭṭhito, acetano mañco acetanāya paṭhaviyā, acetanā paṭhavī
  acetane udake, acetanaṁ udakaṁ acetane vāte, acetano vāto acetane ākāse
  patiṭṭhito. Tattha ākāsaṁpi `ahaṁ vātaṁ ukkhipitvā 2- ṭhitan'ti na jānāti,
  vātopi `ahaṁ ākāse patiṭṭhito'ti na jānāti. Tathā vāto na jānāti `ahaṁ
  udakaṁ ukkhipitvā ṭhito'ti .pe. Mañco na jānāti `ahaṁ kāyaṁ ukkhipitvā ṭhito'ti,
  kāyo na jānāti `ahaṁ mañce patiṭṭhito'ti. Na hi tesaṁ aññamaññaṁ ābhogo
  vā samannāhāro vā manasikāro vā cetanā vā paṭṭhanā vā atthī"ti tassa
  evaṁ paccavekkhato taṁ paccavekkhaṇacittaṁ bhavaṅgaṁ otarati. Evaṁ niddāyantopi sato
  sampajāno nāma hotīti.
       Uṭṭhānasaññaṁ manasikaritvāti "ettakaṁ ṭhānaṁ gate cande vā tārakāya vā
  uṭṭhahissāmī"ti uṭṭhānakālaparicchedikaṁ saññaṁ manasikaritvā, citte ṭhapetvāti
  attho. Evaṁ katvā sayito hi yathāparicchinneyeva kāle uṭṭhahati.

  *  *  *  *  *  *
  Footnote: 1 chaṂa.,i. nayova 2 Sī.,i. uccalitvā. evamuparipi
-------------------------------------------------
[page 095]
                       7. Attabyābādhasuttavaṇṇanā
       [17] Sattame attabyābādhāyāti attadukkhāya. Parabyābādhāyāti paradukkhāya.
  Kāyasucaritantiādīni pubbabhāge dasakusalakammapathavasena āgatāni, upari pana yāva
  arahattā avāritāneva.
                         8. Devalokasuttavaṇṇanā
       [18] Aṭṭhame aṭṭiyeyyāthāti aṭṭāpīḷitā bhaveyyātha. Harāyeyyāthāti
  lajjeyyātha. Jiguccheyyāthāti gūthe viya tasmiṁ vacane sañjātajigucchā bhaveyyātha.
  Iti kirāti ettha itīti padasandhibyañjanasiliṭṭhatā, kirāti anussavatthe nipāto.
  Dibbena kira āyunā aṭṭiyeyyāthāti 1- evamassa sambandho veditabbo. Pageva
  kho panāti paṭhamataraṁyeva.
                        9. Paṭhamapāpaṇikasuttavaṇṇanā
       [19] Navame pāpaṇikoti āpaṇiko, āpaṇaṁ ugghāṭetvā bhaṇḍavikkāyakassa 2-
  vāṇijassetaṁ adhivacanaṁ. Abhabboti abhabbajanabhūto. 3- Na sakkaccaṁ kammantaṁ
  adhiṭṭhātīti yathā adhiṭṭhitaṁ suadhiṭṭhitaṁ hoti, evaṁ sāmaṁ attapaccakkhaṁ karonto
  nādhiṭṭhāti. Tattha paccūsakāle padasaddena uṭṭhāya dīpaṁ jāletvā bhaṇḍaṁ pasāretvā
  anisīdanto pubbaṇhasamayaṁ na sakkaccaṁ kammantaṁ adhiṭṭhāti nāMa. Ayaṁ hi yaṁ
  corā rattiṁ bhaṇḍaṁ haritvā "idaṁ amhākaṁ hatthato vissajjessāmā"ti āpaṇaṁ
  gantvā appagghena denti, yaṁpi bahū verino manussā rattiṁ nagare vasitvā
  pātova āpaṇaṁ gantvā bhaṇḍaṁ gaṇhanti, yaṁ pana 4- janapadaṁ gantukāmā manussā
  pātova āpaṇaṁ gantvā bhaṇḍaṁ kiṇanti, tappaccayassa lābhassa assāmiko
  āpaṇiko hoti. 5-

  *  *  *  *  *  *
  Footnote: 1 chaṂa. aṭṭīyathāti 2 Ma. vikkāyakassa 3 chaṂa.,i. abhājanabhūto
  4 chaṂa.,i. yaṁ vā pana 5 chaṂa.,i. assāmiko hoti
-------------------------------------------------
[page 096]
       Aññesaṁ bhojanavelāya pana bhuñjituṁ āgantvā pātova bhaṇḍaṁ paṭisāmetvā
  gharaṁ gantvā bhuñjitvā niddāyitvā sāyaṁ puna āpaṇaṁ āgacchanto majjhantikasamayaṁ
  na sakkaccaṁ kammantaṁ adhiṭṭhāti nāMa. So hi yaṁ corā pātova vissajjetuṁ
  na sampāpuṇiṁsu, divākāle pana paresaṁ asañcārakkhaṇe āpaṇaṁ gantvā appagghena
  denti, yañca bhojanavelāya puññavanto issarā "āpaṇato idañcidañca
  laddhuṁ vaṭṭatī"ti pahiṇitvā āharāpenti, tappaccayassa lābhassa assāmiko
  āpaṇiko 1- hoti.
       Yāva yāmabherinikkhamanā 2- pana antoāpaṇe dīpaṁ jālāpetvā anisīdanto
  sāyaṇhasamayaṁ na sakkaccaṁ kammantaṁ adhiṭṭhāti nāMa. So hi yaṁ corā pātopi
  divāpi vissajjetuṁ na sampāpuṇiṁsu, sāyaṁ pana āpaṇaṁ gantvā appagghena
  denti, tappaccayassa lābhassa assāmiko hoti.
       Na sakkaccaṁ samādhinimittaṁ adhiṭṭhātīti sakkaccakiriyāya samādhiṁ na samāpajjati.
  Ettha ca pātova cetiyaṅgaṇabodhiyaṅgaṇesu vattaṁ katvā senāsanaṁ pavisitvā yāva
  bhikkhācāravelā, tāva samāpattiṁ appetvā anisīdanto pubbaṇhasamayaṁ na
  sakkaccaṁ samādhinimittaṁ adhiṭṭhāti nāMa. Pacchābhattaṁ pana piṇḍapātapaṭikkanto
  rattiṭṭhānadivāṭṭhānaṁ pavisitvā yāva sāyaṇhasamayā samāpattiṁ appetvā anisīdanto
  majjhantikasamayaṁ na sakkaccaṁ samādhinimittaṁ adhiṭṭhāti nāMa. Sāyaṁ pana cetiyaṁ
  vanditvā therupaṭṭhānaṁ katvā senāsanaṁ pavisitvā paṭhamayāmaṁ samāpattiṁ samāpajjitvā
  anisīdanto sāyaṇhasamayaṁ na sakkaccaṁ samādhinimittaṁ adhiṭṭhāti nāMa. Sukkapakkho
  vuttapaṭipakkhanayeneva veditabbo. Apicettha "samāpattiṁ appetvā"ti vuttaṭṭhāne
  samāpattiyā asati vipassanāpi vaṭṭati, samādhinimittanti ca samādhiārammaṇaṁpi
  vaṭṭatiyeva. Vuttaṁpi cetaṁ "samādhipi samādhinimittaṁ, samādhārammaṇampi 3-
  samādhinimittan"ti.

  *  *  *  *  *  *
  Footnote: 1 chaṂa.,i. ayaṁ pāṭho na dissati 2 Ma. yāva sāmino nikkhamanā
  3 Ma. samādhārammaṇopi dhammo
-------------------------------------------------
[page 097]
                       10. Dutiyapāpaṇikasuttavaṇṇanā
       [20] Dasame cakkhumāti paññācakkhumā hoti. 1- Vidhuroti visiṭṭhadhuro
  uttamadhuro ñāṇasampayuttena viriyena samannāgato. Nissayasampannoti avassayasampanno
  patiṭṭhāsampanno. Paṇiyanti vikkāyikabhaṇḍaṁ. Ettakaṁ mūlaṁ bhavissati ettako
  udrayoti tasmiṁ "evaṁ kītaṁ evaṁ vikkayamānan"ti 2- vuttapariyāyena kayena taṁ kītaṁ,
  taṁ kayasaṅkhātaṁ 2- mūlaṁ ettakaṁ bhavissati. Yo ca tasmiṁ vikkayamāne vikkayo, tasmiṁ
  vikkaye ettako udrayo bhavissati, ettikā vaḍḍhīti attho.
       Kusalo hoti paṇiyaṁ ketuñca vikketuñcāti sulabhaṭṭhānaṁ gantvā kiṇanto
  dullabhaṭṭhānaṁ gantvā vikkiṇanto ca ettha kusalo nāma hoti, dasaguṇaṁpi
  vīsatiguṇaṁpi lābhaṁ labhati.
       Addhāti issarā bahunā nikkhittadhanena samannāgatā. Mahaddhanāti
  vaḷañjanakavasena mahaddhanā. Mahābhogāti upabhogaparibhogabhaṇḍena mahābhogā.
  Paṭibaloti kāyabalena ceva ñāṇabalena ca samannāgatattā samattho. Amhākañca
  kālena kālaṁ anuppadātunti amhākañca gahitadhanamūlikaṁ vaḍḍhiṁ 3- kālena kālaṁ
  anuppadātuṁ. Nipatantīti nimantenti. Nipadantītipi 4- pāṭho, ayamevattho.
       Kusalānaṁ dhammānaṁ upasampadāyāti kusalānaṁ dhammānaṁ sampadānatthāya
  paṭilābhatthāya. Thāmavāti ñāṇathāmena samannāgato. Daḷhaparakkamoti thirena
  ñāṇaparakkamena samannāgato. Anikkhittadhuroti "aggamaggaṁ apāpuṇitvā imaṁ
  viriyadhuraṁ na ṭhapessāmī"ti evaṁ aṭṭhapitadhuro.
       Bahussutāti ekanikāyadvenikāyādivasena bahuṁ buddhavacanaṁ sutaṁ etesanti

  *  *  *  *  *  *
  Footnote: 1 chaṂa.,i. paññācakkhunā cakkhumā hoti 2-2. Ma. vuttaṁ pāpaṇiyena kayena taṁ taṁ
  kītasaṅkhātaṁ, cha. vuttapaṇiye yena kayena taṁ kītaṁ, taṁ kayasaṅkhātaṁ 3 Ma. vaḍḍhetvā
  4 chaṂa. nipātentītipi, Sī.,i. nivattantītipi
-------------------------------------------------
[page 098]
  Bahussutā. Āgatāgamāti eko nikāyo eko āgamo nāma, dve nikāyā
  dve āgamā nāma, pañca nikāyā pañca āgamā nāma, etesu āgamesu yesaṁ
  ekopi āgamo āgato paguṇo paggahito, 1- te āgatāgamā nāMa. Dhammadharāti
  suttantapiṭakadhaRā. Vinayadharāti vinayapiṭakadhaRā. Mātikādharāti dvemātikādhaRā.
  Paripucchatīti atthānatthaṁ kāraṇākāraṇaṁ pucchati. Paripañhatīti "imannāma
  pucchissāmī"ti aññātuṁ labhati pariggaṇhati. 2- Sesamettha uttānatthameva.
       Imasmiṁ pana sutte paṭhamaṁ paññā āgatā, pacchā viriyañca kalyāṇa-
  mittūpasevanā ca. Tattha paṭhamaṁ arahattaṁ patvā pacchā viriyaṁ katvā kalyāṇamittā
  sevitabbāti na evaṁ attho daṭṭhabbo, desanāya nāma heṭṭhimena vā paricchedo
  hoti uparimena vā dvīhipi vā koṭīhi. Idha pana uparimena paricchedo veditabbo.
  Tasmā kathentena paṭhamaṁ kalyāṇamittaupanissayaṁ dassetvā majjhe viriyaṁ dassetvā
  pacchā arahattaṁ kathetabbanti.
                          Rathakāravaggo dutiyo.
                            -----------
                   3. Puggalavagga 1. Samiddhasuttavaṇṇanā
       [21] Tatiyassa paṭhame jhānaphassaṁ paṭhamaṁ phusati, pacchā nirodhaṁ nibbānaṁ
  sacchikarotīti kāyasakkhī. Diṭṭhantaṁ pattoti diṭṭhippatto. Saddahanto vimuttoti
  saddhāvimutto. Khamatīti ruccati. Abhikkantataroti atisundarataro. Paṇītataroti
  atipaṇītataro. Saddhindriyaṁ adhimattaṁ hotīti samiddhattherassa kira arahattamaggakkhaṇe
  saddhindriyaṁ dhuraṁ ahosi, sesāni cattāri sahajātindriyāni tasseva parivārāni
  ahesuṁ. Iti thero attanā paṭividdhamaggaṁ kathento evamāha. Mahākoṭṭhitattherassa

  *  *  *  *  *  *
  Footnote: 1 chaṂa. pavattito, Sī.,i. pavattati 2 chaṂa.,i. aññāti tuleti pariggaṇhāti
-------------------------------------------------
[page 099]
  Arahattamaggakkhaṇe samādhindriyaṁ dhuraṁ ahosi, sesāni cattāri indriyāni tasseva
  parivārāni ahesuṁ. Tasmā sopi samādhindriyaṁ adhimattanti kathento attanā
  paṭividdhamaggameva kathesi. Sāriputtattherassa pana arahattamaggakkhaṇe paññindriyaṁ
  dhuraṁ ahosi, sesāni cattāri indriyāni tasseva parivārāni ahesuṁ. Tasmā sopi
  paññindriyaṁ adhimattanti kathento attanā paṭividdhamaggameva kathesi.
       Na khvetthāti na kho ettha. Ekaṁsenabyākātunti ekaṁsena 1- byākarituṁ.
  Arahattāya paṭipannoti arahattamaggasamaṅgiṁ dasseti. Evametasmiṁ sutte tīhipi therehi
  attanā attanā paṭividdhamaggova kathito, sammāsambuddho pana bhummantareneva kathesi.
                  2. Gilānasuttavaṇṇanā
       [22] Dutiye sappāyānīti hitāni abhivuḍḍhikarāni. Paṭirūpanti anucchavikaṁ.
  Neva vuṭṭhāti tamhā ābādhāti iminā atekicchena vātāpamārādinā rogena
  samannāgato niṭṭhappattagilāno 2- kathito. Vuṭṭhāti tamhā ābādhāti iminā
  khipitakakacchutiṇapupphakajarādibhedo appako ābādho 3- kathito. Labhanto sappāyāni
  bhojanāni no alabhantoti iminā pana yesaṁ paṭijagganena phāsukaṁ hoti, sabbepi
  te ābādhā kathitā. Ettha ca paṭirūpo upaṭṭhāko nāma gilānupaṭṭhākāṅgehi
  samannāgato paṇḍito dakkho analaso veditabbo. Gilānupaṭṭhāko anuññātoti
  bhikkhusaṁghena dātabboti anuññāto. Tasmiṁ hi gilāne attano dhammatāya yāpetuṁ
  asakkonte bhikkhusaṁghena tassa bhikkhuno eko bhikkhu ca sāmaṇero ca "imaṁ
  paṭijaggathā"ti apaloketvā dātabbā. Yāva pana te taṁ paṭijagganti, tāva gilānassa
  ca tesañca dvinnaṁ yenattho, sabbaṁ bhikkhusaṁghasseva bhāro.

  *  *  *  *  *  *
  Footnote: 1 chaṂa.,i. ekantena 2 Sī. niṭṭhāpattagilāno. evamuparipi
  3 chaṂa.,i. appamattakāabādho
-------------------------------------------------
[page 100]
       Aññepi gilānā upaṭṭhātabbāti itarepi dve gilānā upaṭṭhāpetabbā.
  Kiṁkāraṇā? yopi hi niṭṭhappattagilāno, so anupaṭṭhiyamāno "sace maṁ paṭijaggeyyuṁ,
  Phāsukaṁ me 1- bhaveyya. Na kho pana maṁ paṭijaggantī"ti manopadosaṁ katvā apāye
  nibbatteyya. Paṭijaggiyamānassa panassa evaṁ hoti "bhikkhusaṁghena yaṁ kātabbaṁ, taṁ
  kataṁ. Mayhaṁ pana kammavipāko īdiso"ti so bhikkhusaṁghe mettaṁ paccupaṭṭhāpetvā
  sagge nibbattissati. Yo pana appamattakena byādhinā samannāgato labhantopi
  alabhantopi vuṭṭhātiyeva, tassa vināpi bhesajjena vūpasamanabyādhi bhesajje kate
  khippataraṁ vūpasammati. So tato buddhavacanaṁ vā uggaṇhituṁ sakkhissati, samaṇadhammaṁ
  vā kātuṁ sakkhissati. Iminā kāraṇena "aññepi gilānā upaṭṭhātabbā"ti vuttaṁ.
       Neva okkamatīti neva pavisati. Niyāmaṁ kusalesu dhammesu sammattanti kusalesu
  dhammesu magganiyāmasaṅkhātaṁ sammattaṁ. Iminā padaparamo puggalo kathito. Dutiyavārena
  ugghaṭitaññū gahito sāsane nālakattherasadiso buddhantare ekavāre 2- paccekabuddhānaṁ
  santike ovādaṁ labhitvā paṭividdhapaccekabodhiñāṇova. 3- Tatiyavārena
  vipacitaññū puggalo kathito, neyyo pana tannissitova hoti.
       Dhammadesanā anuññātāti māsassa aṭṭha vāre dhammakathā anuññātā.
  Aññesaṁpi dhammo desetabboti itaresaṁpi dhammo kathetabbo. Kiṁkāraṇā?
  Padaparamassa hi imasmiṁ attabhāve dhammaṁ paṭivijjhituṁ asakkontassāpi anāgate
  paccayo bhavissati. Yo pana tathāgatassa rūpadassanaṁ labhantopi alabhantopi dhammavinayañca
  savanāya labhantopi alabhantopi dhammaṁ abhisameti, so alabhanto tāva abhisameti.
  Labhanto pana khippameva abhisamessatīti iminā kāraṇena tesaṁ dhammo desetabbo.
  Tatiyassa pana punappunaṁ desetabbova.

  *  *  *  *  *  *
  Footnote: 1 Ma. phāsukameva 2 chaṂa.,i. ekavāraṁ 3 chaṂa.,i.....ñāṇo ca
-------------------------------------------------
[page 101]
                         3. Saṅkhārasuttavaṇṇanā
       [23] Tatiye sabyāpajjhanti 1- sadukkhaṁ. Kāyasaṅkhāranti kāyadvāre cetanārāsiṁ.
  Abhisaṅkharotīti āyūhati rāsiṁ karoti piṇḍaṁ karoti. Vacīmanodvāresupi eseva nayo.
  Sabyāpajjhaṁ lokanti sadukkhaṁ lokaṁ. Sabyāpajjhā phassā phusantīti sadukkhā
  vipākaphassā phusanti. Sabyāpajjhaṁ vedanaṁ vediyatīti sadukkhaṁ vipākavedanaṁ vediyati,
  gilānābādhaṁ 2- nirassādanti attho. Seyyathāpi sattā nerayikāti yathā niraye
  nibbattasattā ekantadukkhaṁ vedanaṁ vediyanti, evaṁ vediyatīti attho. Kiṁ pana
  tattha upekkhā vedanā natthīti? atthi, dukkhavedanāya pana balavabhāvena sā
  abbohārikaṭṭhāne ṭhitā. Iti nirayova nirayassa upamaṁ katvā āhaṭo. 3- Tatra
  paṭibhāgaupamā kira nāma esā.
       Seyyathāpi devā subhakiṇhāti idhāpi devalokova devalokassa upamaṁ katvā
  āhaṭo. Yasmā pana heṭṭhimesu brahmalokesu sappītikajjhānavipāko vattati,
  subhakiṇhesu nippītiko ekantasukhova, tasmā te agahetvā subhakiṇhāva kathitā.
  Iti ayaṁpi tatra paṭibhāgaupamāti 4- veditabbā.
       Vokiṇṇasukhadukkhanti missakasukhadukkhaṁ. 5- Seyyathāpi manussāti manussānaṁ hi
  kālena sukhaṁ hoti kālena dukkhaṁ. Ekacce ca devāti kāmāvacaradevā. Tesaṁpi
  kālena sukhaṁ hoti kālena dukkhaṁ. Tesaṁ hi hīnatarānaṁ mahesakkhatarā devatā
  disvā āsanā vuṭṭhātabbaṁ hoti, maggā ukkamitabbaṁ, pārutavatthaṁ apanetabbaṁ,
  añjalikammaṁ kātabbaṁ, 6- taṁ sabbaṁpi dukkhannāma hoti. Ekacce ca vinipātikāti
  vemānikapetā. Te hi kālena sampattiṁ anubhavanti kālena kammanti

  *  *  *  *  *  *
  Footnote: 1 chaṂa. sabyābajjhanti. evamuparipi 2 chaṂa.,i. sābādhaṁ
  3 Ma. āgato. evamuparipi 4 chaṂa.,i. paṭibhāgaupamā nāmāti
  5 chaṂa. vomissakasukhadukkhaṁ 6 chaṂa.,i. kātabbanti
-------------------------------------------------
[page 102]
  Vokiṇṇasukhadukkhāva honti. Iti imasmiṁ sutte tīṇi sucaritāni lokiyalokuttara-
  missakāni kathitānīti veditabbāni.
                         4. Bahukārasuttavaṇṇanā
       [24] Catutthe tayome bhikkhave puggalāti tayo ācariyapuggalā. Puggalassa
  bahukārāti antevāsikapuggalassa bahūpakāRā. Buddhanti sabbaññubuddhaṁ. Saraṇaṁ gato
  hotīti avassayaṁ gato hoti. Dhammanti sahatantikaṁ 1- navalokuttaradhammaṁ. Saṁghanti
  aṭṭhāriyapuggalasamūhaṁ. Idaṁ pana saraṇagamanaṁ aggahitasaraṇapubbassa akatābhinivesassa
  vasena vuttaṁ. Iti imasmiṁ sutte saraṇadāyako sotāpattimaggasampāpako arahattamagga-
  sampāpakoti tayo ācariyā bahukārāti āgatā. Pabbajjādāyako buddhavacanadāyako
  kammavācācariyo sakadāgāmimaggasampāpako anāgāmimaggasampāpakoti ime
  ācariyā na āgatā, kiṁ ete na bahukārāti? no na bahukārā, 2- ayaṁ pana
  desanā dvedhā paricchinnā. Tasmā sabbepete bahukāRā. Tesu saraṇagamanasmiṁyeva
  akatābhiniveso vaṭṭati, catupārisuddhisīlakasiṇaparikammavipassanāñāṇāpi pana paṭhama-
  maggasannissitāni honti, upari dve maggā ca phalāni ca arahattamagga-
  sannissitānīti veditabbāni.
       Iminā puggalenāti iminā antevāsikapuggalena. Na suppaṭikāraṁ vadāmīti
  paṭikāraṁ kātuṁ na sukaranti vadāmi. Abhivādanādīsu anekasatavāraṁ anekasahassavāraṁpi
  hi pañcapatiṭṭhitena nipatitvā vandanto āsanā vuṭṭhāya paccuggacchanto
  diṭṭhadiṭṭhakkhaṇe añjaliṁ paggaṇhanto anucchavikaṁ sāmīcikammaṁ karonto divase 3-
  cīvarasataṁ cīvarasahassaṁ piṇḍapātasataṁ piṇḍapātasahassaṁ dadamāno cakkavāḷapariyantena
  sabbaratanamayaṁ āvāsaṁ karonto sappinavanītādinānappakārabhesajjaṁ anuppadadamāno 4-

  *  *  *  *  *  *
  Footnote: 1 chaṂa. satantikaṁ 2 Sī.,i. tepi bahukārā
  3 chaṂa.,i. divase divase 4 chaṂa. anuppadajjamāno
-------------------------------------------------
[page 103]
  Neva sakkoti ācariyena katassa paṭikārannāma kātunti evamattho veditabbo.
                         5. Vajirūpamasuttavaṇṇanā
       [25] Pañcame arukūpamacittoti purāṇavaṇasadisacitto. Vijjūpamacittoti
  ittarakālobhāsanena vijjūpamasadisacitto. Vajirūpamacittoti kilesānaṁ mūlaghātakaraṇa-
  samatthatāya vajirena sadisacitto. Abhisajjatīti lagati. 1- Kuppatīti kopavasena kuppati.
  Byāpajjatīti pakatibhāvaṁ pajahati, pūtiko hoti. Paṭitthīyatīti thinabhāvaṁ thaddhabhāvaṁ
  āpajjati. Kopanti dubbalakodhaṁ. Dosanti dussanavasena tato balavataraṁ. Appaccayanti
  atuṭṭhākāraṁ domanassaṁ. Duṭṭhārukoti 2- purāṇavaṇo. Kaṭṭhenāti daṇḍakakoṭiyā.
  Kathalenāti kapālena. Āsavaṁ detīti aparāparaṁ savati. Purāṇavaṇehi 3- attano
  dhammatāyayeva pubbalohitaṁ yūsanti imāni tīṇi savati, ghaṭṭito pana tāni
  adhikataraṁ savati.
       Evameva khoti ettha idaṁ opammasaṁsandanaṁ:- duṭṭhāruko viya hi kodhanapuggalo,
  4- tassa attano dhammatāya savanaṁ viya kodhanassa attano dhammatāya uddhumātassa viya
  caṇḍikatassa caraṇaṁ, kaṭṭhena vā kathalāya vā ghaṭṭanaṁ viya appamattakaṁ vacanaṁ, bhiyyoso
  mattāya savanaṁ viya "mādisannāma esa evaṁ vadatī"ti 5- bhiyyoso mattāya
  uddhumāyanabhāvo daṭṭhabbo.
       Rattandhakāratimisāyanti rattiṁ cakkhuviññāṇuppattinivāraṇāndhabhāvakaraṇena
  bahalatameva. 6- Vijjantarikāyāti vijjuppavattikkhaṇe. 7- Idhāpi idaṁ
  opammasaṁsandanaṁ:- cakkhumā puriso viya hi yogāvacaro daṭṭhabbo, andhakāraṁ viya 8-
  sotāpattimaggavajjhā kilesā, vijjusañcaraṇaṁ viya sotāpattimaggañāṇassa
  uppattikālo, vijjantarikāya

  *  *  *  *  *  *
  Footnote: 1 Sī. laggati 2 Sī.,i. duṭṭhārukā. evamuparipi 3 chaṂa.,i. purāṇavaṇohi
  4 Sī.,i. kodhanabahulo puggalo 5 Ma. evaṁ vadati evaṁ vadatīti
  6 chaṂa.,i. cakkhuviññāṇuppattinivāraṇena andhabhāvakaraṇe bahalatame
  7 chaṂa. vijjuppattikkhaṇe 8 Ma. andhakārā viya
-------------------------------------------------
[page 104]
  Cakkhumato purisassa samantā rūpadassanaṁ viya sotāpattimaggakkhaṇe nibbānadassanaṁ,
  puna andhakārāvattharaṇaṁ viya sakadāgāmimaggavajjhā kilesā, puna vijjusañcaraṇaṁ
  viya sakadāgāmimaggañāṇassa uppādo, vijjantarikāya cakkhumato purisassa samantā
  rūpadassanaṁ viya sakadāgāmimaggakkhaṇe nibbānadassanaṁ, puna andhakārāvattharaṇaṁ viya
  anāgāmimaggavajjhā kilesā, puna vijjusañcaraṇaṁ viya anāgāmimaggañāṇassa
  uppādo, vijjantarikāya cakkhumato purisassa samantā rūpadassanaṁ viya anāgāmi-
  maggakkhaṇe nibbānadassanaṁ veditabbaṁ.
       Vajirūpamacittatāyapi idaṁ opammasaṁsandanaṁ:- vajiraṁ viya hi arahattamaggañāṇaṁ
  daṭṭhabbaṁ, maṇigaṇṭhipāsāṇagaṇṭhī viya arahattamaggavajjhā kilesā, vajirassa 1-
  maṇigaṇṭhiṁpi vā pāsāṇagaṇṭhiṁpi vā vinivajjhitvā agamanabhāvassa natthitā viya
  arahattamaggañāṇena. Acchejjānaṁ 2- kilesānaṁ natthibhāvo, vajirena nibbiddhavedhassa
  puna appaṭipūraṇaṁ viya arahattamaggena chinnānaṁ kilesānaṁ puna anuppādo daṭṭhabboti.
                         6. Sevitabbasuttavaṇṇanā
       [26] Chaṭṭhe sevitabboti upasaṅkamitabbo. Bhajitabboti allīyitabbo.
  Payirupāsitabboti santike nisīdanavasena punappunaṁ upāsitabbo. Sakkatvā
  garukatvāti sakkāraṁ ceva garukāraṁ ca katvā. Hīno hoti sīlenātiādīsu
  upādāyupādāya hīnatā veditabbā. Tattha yo hi pañcasīlāni rakkhati, so
  dasasīlāni rakkhantena na sevitabbo. Yo dasasīlāni rakkhati, so catupārisuddhisīlaṁ
  rakkhantena na sevitabbo. Aññatra anudayā aññatra anukampāti ṭhapetvā
  anudayañca anukampañca. Attano atthāyeva hi evarūpo puggalo na sevitabbo,
  anudayāanukampāvasena pana taṁ upasaṅkamituṁ vaṭṭati.

  *  *  *  *  *  *
  Footnote: 1 Sī. vajirena 2 Ma. avajjhānaṁ
-------------------------------------------------
[page 105]
       Sīlasāmaññagatānaṁ satanti sīlena samānabhāvaṁ gatānaṁ santānaṁ. Sīlakathā ca
  no bhavissatīti evaṁ samasīlānaṁ amhākaṁ sīlameva ārabbha kathā bhavissati. Sā ca
  no pavattinī bhavissatīti sā ca amhākaṁ kathā divasaṁpi kathentānaṁ pavattissati na
  paṭihaññissati. Sā ca no phāsu bhavissatīti sā ca divasaṁpi pavattamānā sīlakathā
  amhākaṁ phāsuvihāro sukhavihāro bhavissati. Samādhipaññākathāsupi eseva nayo.
       Sīlakkhandhanti sīlarāsiṁ. Tattha tattha paññāya anuggahessāmīti ettha
  sīlassa asappāye anupakāre dhamme vajjetvā sappāye upakāre dhamme sevanto
  tasmiṁ tasmiṁ ṭhāne sīlakkhandhaṁ paññāya anuggaṇhāti nāMa. Samādhipaññāk-
  khandhesupi eseva nayo. Nihīyatīti attano hīnataraṁ puggalaṁ sevanto khāraparissāvane
  āsittaudakaṁ viya satataṁ samitaṁ hāyati parihāyati. Tulyasevīti attanā samānasevī.
  Seṭṭhamupanamanti seṭṭhapuggalaṁ upanamanto. 1- Udeti khippanti khippameva vaḍḍhati.
  Tasmā attano uttariṁ bhajethāti yasmā seṭṭhaṁ puggalaṁ upanamanto udeti khippaṁ,
  tasmā attano uttariṁ 2- uttaritaraṁ visiṭṭhataraṁ bhajetha.
                        7. Jigucchitabbasuttavaṇṇanā
       [27] Sattame jigucchitabboti gūthaṁ viya jigucchitabbo. Athakho nanti athakho
  assa. Kittisaddoti kathāsaddo. Evameva khoti ettha gūthakūpo viya dussīlyaṁ
  gūthakūpe patitvā ṭhitova dhammaniahi viya dussīlapuggalo. Daṭṭhabbaṁ. Gūthakūpato
  uddhariyamānena tena ahinā purisassa sarīraṁ āruḷhenāpi adaṭṭhabhāvo viya
  dussīlaṁ sevamānassāpi tassa kiriyāya akaraṇabhāvo. Sarīraṁ gūthena makkhitvā 3- ahinā
  gahitakālo 4- viya dussīlaṁ sevamānassa pāpakittisaddābbhuggamanakālo veditabbo.

  *  *  *  *  *  *
  Footnote: 1 Sī. oṇamanto paṇamanto, chaṂa. oṇamanto 2 chaṂa. ayaṁ pāṭho na dissati
  3 chaṂa.,i. makkhetvā 4 chaṂa. gatakālo
-------------------------------------------------
[page 106]
        Tiṇḍukālātanti tiṇḍukarukkhālātaṁ. Bhiyyoso mattāya ciciṭāyatīti 1- taṁ hi
  jhāyamānaṁ pakatiyāpi pappaṭikāyo muñcantaṁ ciciṭāti "ciciṭā"ti 2- saddaṁ karoti,
  ghaṭṭitaṁ pana adhimattaṁ karotīti attho. Evameva khoti evameva kodhano attano
  dhammatāyapi uṭṭhito 3- caṇḍikato hutvā carati, appamattakaṁ pana vacanaṁ vuttakāle 4-
  "mādisaṁ nāma evaṁ vadati evaṁ vadatī"ti atirekataraṁ uṭṭhito caṇḍikato hutvā
  kujjhati. 5- Gūthakūpoti gūthapuṇṇakūpo, gūtharāsiyeva vā. Opammasaṁsandanaṁ panettha
  purimanayeneva veditabbaṁ. Tasmā evarūpo puggalo ajjhupekkhitabbo na
  sevitabboti yasmā kodhano atiseviyamāno atiupasaṅkamiyamānopi kujjhatiyeva, "kiṁ
  iminā"ti paṭikkosantepi 6- kujjhatiyeva. Tasmā palālaggi viya ajjhupekkhitabbo
  na sevitabbo na bhajitabbo. Kiṁ vuttaṁ hoti? 7- yo palālaggiṁ atiupasaṅkamitvā
  tappati, tassa sarīraṁ jhāyati. Yo atipaṭikkamitvā tappati, tassa sītaṁ na
  vūpasammati. Anupasaṅkamitvā appaṭikkamitvā pana majjhattabhāve 8- tappentassa sītaṁ
  vūpasammati, tasmā palālaggi viya kodhano puggalo majjhattabhāve ajjhupekkhitabbo
  na sevitabbo na bhajitabbo na payirupāsitabbo.
       Kalyāṇamittoti sucimitto. Kalyāṇasahāyoti sucisahāyo. Sahāyā nāma
  sahagāmino saddhiṁ caRā. Kalyāṇasampavaṅkoti kalyāṇesu sucipuggalesu sampavaṅko,
  tanninnatappoṇatappabbhāramānasoti attho.
                         8. Gūthabhāṇīsuttavaṇṇanā
       [28] Aṭṭhame gūthabhāṇīti yo gūthaṁ viya duggandhakathaṁ katheti. Pupphabhāṇīti
  yo pupphāni viya sugandhakathaṁ katheti. Madhubhāṇīti yo madhu viya madhurakathaṁ katheti.

  *  *  *  *  *  *
  Footnote: 1 chaṂa. cicciṭāyatīti. evamuparipi 2 chaṂa.,i. ciṭiciṭāti 3 chaṂa. uddhato.
  evamuparipi 4 chaṂa. sutakāle 5 chaṂa.,i. carati 6 chaṂa. paṭikkamantepi
  7 Ma. na bhajitabboti vuttaṁ hoti 8 chaṂa.,i. majjhattabhāvena. evamuparipi
-------------------------------------------------
[page 107]
  Sabhāgatoti sabhāyaṁ ṭhito. Parisagatoti gāmaparisāya ṭhito. Ñātimajjhagatoti dāyādānaṁ 1-
  majjhe ṭhito. Pūgamajjhagatoti seṇīnaṁ majjhe ṭhito. Rājakulamajjhagatoti rājakulassa
  majjhe mahāvinicchaye ṭhito. Abhinītoti pucchanatthāya nīto. 2- Sakkhipuṭṭhoti sakkhiṁ
  katvā pucchito. Evaṁ bho 3- purisāti ālapanametaṁ. Attahetu vā parahetu vāti
  attano vā parassa vā hatthapādādihetu vā dhanahetu vā. Āmisakiñcikkhahetu
  vāti ettha āmisanti lābho 4- adhippeto. Kiñcikkhanti yaṁ vā taṁ vā appamattakaṁ
  antamaso tittiravaṭṭakasappipiṇḍanavanītapiṇḍādimattakassapi āmisassa hetūti attho.
  Sampajānamusā bhāsitā hotīti jānantoyeva musāvādaṁ kattā hoti.
       Nelāti elaṁ vuccati doso, nāssā 5- elanti nelā, niddosāti attho
  "nelaṅgo setapacchādo"ti 6- ettha vuttasīlaṁ viya. Kaṇṇasukhāti byañjanamadhuratāya
  kaṇṇānaṁ sukhā, sūcivijjhanaṁ viya kaṇṇasūlaṁ na janeti. Atthamadhuratāya sakalasarīre
  kopaṁ ajanetvā pemaṁ janetīti pemanīyā. Hadayaṁ gacchati apaṭihaññamānā
  sukhena cittaṁ pavisatīti hadayaṅgamā. Guṇaparipuṇṇatāya pure bhavāti porī. Pure
  saṁvaḍḍhanārī viya sukumārātipi porī. Purassa esātipi porī. Purassa esāti
  nagaravāsīnaṁ kathāti attho. Nagaravāsino hi yuttakathā honti, pitimattaṁ pitāti,
  mātimattaṁ mātāti, bhātimattaṁ bhātāti vadanti, evarūpā 7- hi kathā bahuno
  janassa kantā hotīti bahujanakantā. Kantabhāveneva bahuno janassa manāpā
  cittavuḍḍhikarāti bahujanamanāpā.
                          9. Andhasuttavaṇṇanā
       [29] Navame cakkhu na hotīti paññācakkhu na hoti. Phātiṁ kareyyāti
  phītaṁ vaḍḍhitaṁ kareyya. Sāvajjānavajjeti sadosaniddose. Hīnappaṇīteti adhamuttame.

  *  *  *  *  *  *
  Footnote: 1 chaṂa. ñātīnaṁ 2 chaṂa.,i. pucchanatthāyānīto 3 chaṂa.,i. ehambho 4 chaṂa. lañjo
  5 chaṂa. nāssa 6 khu.u. 25/65/206 aparalakuṇḍakabhaddiyasutta 7 chaṂa.,i. evarūpī
-------------------------------------------------
[page 108]
  Kaṇhasukkasappaṭibhāgeti kaṇhasukkāyeva aññamaññaṁ paṭibāhanato paṭipakkhavasena
  sappaṭibhāgāti vuccanti. Ayaṁ panettha saṅkhepo:- kusale dhamme "kusalā dhammā"ti
  jāneyya, akusale dhamme "akusalā dhammā"ti jāneyya. Sāvajjādīsupi eseva nayo.
  Kaṇhasukkasappaṭibhāgesu pana kaṇhadhamme "sukkasappaṭibhāgā"ti jāneyya, sukkadhamme
  kaṇhasappaṭibhāgā"ti yena paññācakkhunā jāneyya, tathārūpaṁpissa cakkhu na hotīti.
  Iminā nayena sesavāresupi attho veditabbo.
       Na ceva bhogā tathārūpāti tathājātikā bhogāpissa na honti. Na ca
  puññāni kubbatīti puññāni ca na karoti. Ettāvatā bhoguppādanacakkhuno ca
  ñāṇakaraṇacakkhuno 1- ca abhāvo vutto. Ubhayattha kaliggāhoti idha loke ca
  paraloke cāti ubhayasmiṁpi aparaddhaggāho, parādhaggāho 2- hotīti attho. Athavā
  ubhayattha kaliggāhoti ubhayesaṁpi diṭṭhadhammikasamparāyikānaṁ atthānaṁ kaliggāho,
  parādhassa gāhoti attho. Dhammādhammenāti dasakusalakammapathadhammenapi dasākusalakammapatha-
  adhammenapi. Saṭhoti kerāṭiko. Bhogāni pariyesatīti bhoge gavesati. Theyyena
  kūṭakammena, musāvādena cūbhayanti theyyādīsu ubhayena pariyesatīti attho. Kathaṁ?
  theyyena kūṭakammena ca pariyesati, theyyena musāvādena ca pariyesati, kūṭakammena
  ca musāvādena ca pariyesati. Saṅghātunti saṅgharituṁ. Dhammaladdhehīti dasakusalakammapatha-
  dhammaṁ 3- akopetvā laddhehi. Uṭṭhānādhigatanti viriyena adhigataṁ. Abyaggamānasoti
  nibbicikicchacitto. Bhaddakaṭṭhānanti seṭṭhaṁ devaṭṭhānaṁ. Na socatīti yasmiṁ ṭhāne
  antosokena na socati.
                         10. Avakujjasuttavaṇṇanā
       [30] Dasame avakujjapaññoti adhomukhapañño. Ucchaṅgapaññoti ucchaṅga-
  sadisapañño. Puthupaññoti vitthārikapañño. Ādikalyāṇantiādīsu ādīti

  *  *  *  *  *  *
  Footnote: 1 chaṂa.,i. puññakaraṇacakkhuno 2 chaṂa.,i. parājayaggāho 3 Ma....ḍhammasmimpi
-------------------------------------------------
[page 109]
  Pubbapaṭṭhapanā. Majjhanti 1- kathāvemajjhaṁ. Pariyosānanti sanniṭṭhānaṁ. Itissa te
  dhammaṁ kathentā pubbapaṭṭhāpanepi kalyāṇaṁ bhaddakaṁ anavajjameva katvā kathenti,
  vemajjhaṁpi pariyosānaṁpi. 2- Ettha ca atthi desanāya ādimajjhapariyosānāni. Atthi
  sāsanassa. Tattha desanāya tāva catuppadikagāthāya paṭhamaṁ padaṁ ādi, dve padāni majjhaṁ,
  avasānapadaṁ pariyosānaṁ. Ekānusandhikassa suttassa nidānaṁ ādi, anusandhi majjhaṁ,
  idamavocāti appanā pariyosānaṁ. Anekānusandhikassa paṭhamo anusandhi ādi, tato
  paraṁ eko vā aneke vā majjhaṁ, pacchimo pariyosānaṁ. Ayaṁ tāva desanāya
  nayo. Sāsanassa pana sīlaṁ ādi, samādhi majjhaṁ, vipassanā pariyosānaṁ. Samādhi
  vā ādi, vipassanā majjhaṁ, maggo pariyosānaṁ. Vipassanā vā ādi, maggo
  majjhaṁ, phalaṁ pariyosānaṁ. Maggo vā ādi, phalaṁ majjhaṁ, nibbānaṁ pariyosānaṁ.
  Dve dve vā kayiramāne sīlasamādhī ādi, vipassanāmaggā majjhaṁ, phalanibbānāni
  pariyosānaṁ.
       Sātthanti sātthakaṁ katvā desenti. Sabyañjananti akkharapāripūriṁ 3- katvā
  desenti. Kevalaparipuṇṇanti sakalaparipuṇṇaṁ anūnaṁ katvā desenti. Parisuddhanti
  parisuddhaṁ nijjaṭaṁ niggaṇṭhiṁ katvā desenti. Brahmacariyaṁ pakāsentīti evaṁ
  desentā ca seṭṭhacariyabhūtaṁ sikkhāttayasaṅgahitaṁ ariyaṁ aṭṭhaṅgikaṁ maggaṁ pakāsenti.
  Nevādiṁ manasikarotīti neva pubbapaṭṭhapanaṁ manasikaroti.
       Kumbhoti ghaṭo. Nikujjoti adhomukho ṭhapito. Evameva khoti ettha kumbho
  nikujjo viya avakujjapañño puggalo daṭṭhabbo, udakāsiñcanakālo viya dhammadesanāya
  laddhakālo, udakassa vivaṭṭanakālo viya tasmiṁ āsane nisinnassa uggahetuṁ
  asamatthakālo, udakassa asaṇṭhānakālo viya uṭṭhahitvā 4- asallakkhaṇakālo
  veditabbo.

  *  *  *  *  *  *
  Footnote: 1 Ma. majjheti 2 Ma. evaṁ majjhepi, cha.,i. evaṁ majjhepi pariyosānepi
  3 Sī.,i. sākkharaṁ vā pāripūriṁ 4 Ma. uggahetvā, cha.,i. vuṭṭhahitvā
-------------------------------------------------
[page 110]
       Ākiṇṇānīti pakkhittāni. Satisammosā 1- pakireyyāti muṭṭhassatitāya
  vikireyya. Evameva khoti ettha ucchaṅgo viya ucchaṅgapañño puggalo daṭṭhabbo,
  nānākhajjakāni viya nānappakāraṁ buddhavacanaṁ, ucchaṅge nānākhajjakāni khādantassa
  nisinnakālo viya tasmiṁ āsane nisinnassa uggaṇhanakālo uṭṭhahantassa
  satisammosāya 2- vikiraṇakālo viya tamhā āsanā uṭṭhāya āgacchantassa
  asallakkhaṇakālo veditabbo.
       Ukkujjoti uparimukho ṭhapito. Saṇṭhātīti patiṭṭhahati. Evameva khoti ettha
  uparimukho ṭhapito kumbho viya puthupañño puggalo daṭṭhabbo, udakassa āsittakālo
  viya desanāya saddhakālo, udakassa saṇṭhānakālo viya tattha nisinnassa
  uggaṇhanakālo, no vivaṭṭanakālo viya uṭṭhāya gacchantassa sallakkhaṇakālo
  veditabbo.
       Dummedhoti nippañño. Avicakkhaṇoti saṁvidahanapaññāya virahito. Gantāti
  gamanasīlo. Seyyo etena vuccatīti tasmā 3- puggalā uttaritaroti 4- vuccati.
  Dhammānudhammapaṭipannoti navalokuttaradhammassa anudhammassa anudhammaṁ saha sīlena
  pubbabhāgapaṭipadaṁ paṭipanno. Dukkhassāti vaṭṭadukkhassa. Antakaro siyāti
  koṭikaro paricchedakaro parivaṭumakaro 5- bhaveyyāti.
                          Puggalavaggo tatiyo.
                            -----------

  *  *  *  *  *  *
  Footnote: 1 chaṂa. satisammosāya 2 chaṂa.,i. satisammosā 3 cha. etasmā
  4 Sī.,i. uttaritaro 5 Ma. pariyantakaro
-------------------------------------------------
[page 111]
                   4. Devadūtavagga 1. Sabrahmakasuttavaṇṇanā
       [31] Catutthassa paṭhame ajjhāgāreti sake ghare. Pūjitā hontīti yaṁ 1- ghare
  atthi, tena paṭijaggitā gopitā honti. Iti mātāpitupūjakāni kulāni mātāpitūhi
  sabrahmakānīti pakāsetvā idāni nesaṁ sapubbācariyakādibhāvaṁpi dīpento 2-
  sapubbācariyakānītiādimāha. Tattha brahmātiādīni tesaṁ brahmādibhāvasādhanatthaṁ
  vuttāni. Bahukārāti bahūpakāRā. 3- Āpādakāti jīvitassa āpādakā. Puttānaṁ 4-
  mātāpitūhi jīvitaṁ āpāditaṁ pālitaṁ ghaṭṭitaṁ anupabandhena pavattitaṁ. Posakāti
  hatthapāde vaḍḍhetvā hadayalohitaṁ pāyetvā posetāro. Imassa lokassa
  dassetāroti puttānaṁ hi imasmiṁ loke iṭṭhāniṭṭhārammaṇadassanaṁ nāma
  mātāpitaro nissāya jātanti imassa lokassa dassetāro nāMa.
       Brahmāti mātāpitaroti brahmāti 5- seṭṭhādhivacanaṁ. Yathā brahmuno catasso
  bhāvanā avijahitā honti mettā karuṇā muditā upekkhāti, evameva mātāpitūnaṁ
  puttakesu catasso bhāvanā avijahitā honti. Tā 6- tasmiṁ tasmiṁ kāle veditabbā:-
  kucchigatasmiṁ hi dārake "kadā nu kho puttakaṁ arogaṁ paripuṇṇaṅgapaccaṅgaṁ
  passissāmā"ti mātāpitūnaṁ mettacittaṁ uppajjati. Yadā panesa mando
  uttānaseyyako ūkāhi vā maṅkuṇehi vā daṭṭho 7- dukkhaseyyāya vā pana
  pīḷito parodati viravati, tadāssa saddaṁ sutvā mātāpitūnaṁ kāruññaṁ uppajjati,
  ādhāvitvā vidhāvitvā kīḷanakāle pana sobhanīyavayasmiṁ vā ṭhitakāle dārakaṁ
  oloketvā mātāpitūnaṁ cittaṁ sappimaṇḍe pakkhittasatavihatakappāsapicupaṭalaṁ viya
  mudukaṁ hoti āmoditaṁ pamoditaṁ, tadā nesaṁ muditā labbhati. Yadā pana 8- tesaṁ

  *  *  *  *  *  *
  Footnote: 1 Ma. yaṁ yaṁ 2 chaṂa. pakāsento 3 chaṂa.,i. puttānaṁ bahūpakārā
  4 chaṂa. puttakānaṁ hi 5 chaṂa.,i. ayaṁ pāṭho na dissati 6 Ma. iminā
  7 chaṂa. maṅkulādīhi pāṇakehi daṭṭho 8 chaṂa.,i. yadā panesa
-------------------------------------------------
[page 112]
  Putto dārābharaṇaṁ paccupaṭṭhāpetvā pāṭiyekkaṁ agāraṁ ajjhāvasati, tadā mātāpitūnaṁ
  "sakkotidāni no puttako attano dhammatāya yāpetun"ti majjhattabhāvo uppajjati,
  evaṁ 1- tasmiṁ kāle upekkhā labbhatīti iminā kāraṇena "brahmāti mātāpitaro"ti
  vuttaṁ.
       Pubbācariyāti vuccareti mātāpitaro hi jātakālato paṭṭhāya "evaṁ nisīda, evaṁ
  tiṭṭha, evaṁ gaccha, evaṁ saya, evaṁ khāda, evaṁ bhuñja, ayante tātāti vattabbo, ayaṁ
  bhātikāti, ayaṁ bhaginīti, idannāma kātuṁ vaṭṭati, idaṁ na vaṭṭati, asukannāma
  upasaṅkamituṁ vaṭṭati, asukaṁ na vaṭṭatī"ti gāhenti 2- sikkhāpenti. Athāparabhāge
  aññe ācariyā hatthisippāssasipparathasippadhanusippamuddhāgaṇanādīni sikkhāpenti.
  Añño saraṇāni deti. 3- Añño sīlesu patiṭṭhāpeti, 4- añño pabbājeti. 5- Añño
  buddhavacanaṁ uggaṇhāpeti, 6- añño upasampādeti, 7- añño sotāpattimaggādīni
  pāpeti. 8- Iti sabbepi te pacchācariyā nāma honti, mātāpitaro pana sabbapaṭhamā,
  tenāha "pubbācariyāti vuccare"ti. Tattha vuccareti vuccanti kathiyanti. Āhuneyyā
  ca puttānanti puttānaṁ āhunapāhunābhisaṅkhatānnapānādīsu 9- arahanti, anucchavikā
  taṁ paṭiggahetuṁ. Tasmā "āhuneyyā ca puttānan"ti vuttā. 10- Pajāya
  anukampakāti paresaṁ pāṇe chinditvāpi 11- attano pajaṁ paṭijagganti gopāyanti.
  Tasmā "pajāya anukampakā"ti vuttaṁ.
       Namasseyyāti namo kareyya. Sakkareyyāti sakkārena paṭimāneyya. Idāni taṁ
  sakkāraṁ dassento "annenā"tiādimāha. Tattha annenāti yāgubhattakhādanīyena.
  Pānenāti aṭṭhavidhapānena. Vatthenāti nivāsanapārupanakena vatthena.

  *  *  *  *  *  *
  Footnote: 1 chaṂa. ayaṁ saddo na dissati 2 chaṂa. gāhāpenti 3 Sī.,i. aññe saraṇāni denti
  4 Sī.,i. aññe...patiṭṭhāpenti 5 Sī.,i. aññe...pabbājenti
  6 Sī.,i. aññe...uggaṇhāpenti 7 Sī.,i. aññe...upasampādenti
  8 Sī.,i. aññe...pāpenti 9 chaṂa.,i. āhutaṁ pāhutaṁ abhisaṅkhataṁ annapānādiṁ
  10 chaṂa.,i. vuttaṁ 11 Sī.,i. pāṇe hi chinditvā bhinditvāpi
-------------------------------------------------
[page 113]
  Sayanenāti mañcapīṭhānuppadānena. Ucchādanenāti duggandhaṁ paṭivinodetvā
  sugandhakaraṇucchādanena. Nhāpanenāti sītodakena 1- gattāni parisiñcitvā nhāpanena.
  Pādānaṁ dhovanenāti uṇhodakehi sītodakehi pādadhovanena ceva telamakkhanena ca.
  Peccāti paralokaṁ gantvā. Sagge pamodatīti 2- idha tāva mātāpitūsu pāricariyaṁ
  disvā pāricariyakāraṇā taṁ paṇḍitamanussā idheva 3- pasaṁsanti, paralokaṁ 4- pana
  gantvā sagge ṭhito so mātāpitūpaṭṭhāko dibbasampattīhi āmodati pamodatīti.
                         2. Ānandasuttavaṇṇanā
       [32] Dutiye tathārūpoti tathājātiko. Samādhipaṭilābhoti cittekaggatālābho.
  Imasmiṁ ca saviññāṇaketi ettha attano ca parassa cāti ubhayesampi kāye 5-
  saviññāṇakaṭṭhena ekato katvā 6- imasminti vutte. 7- Ahaṁkāramamaṁkāramānānusayāti
  ahaṁkāradiṭṭhi ca mamaṁkārataṇhā ca mānānusayo cāti ete hi kilesā. 8- Nāssūti
  na bhaveyyuṁ. Bahiddhā ca sabbanimittesūti rūpanimittaṁ saddagandharasaphoṭṭhabbanimittaṁ
  sassatādinimittaṁ puggalanimittaṁ dhammanimittanti evarūpesu ca bahiddhā
  sabbanimittesu. Cetovimuttiṁ paññāvimuttinti phalasamādhiñceva phalañāṇañca. Siyāti
  bhaveyya.
       Idhānanda bhikkhunoti ānanda imasmiṁ sāsane bhikkhuno. Etaṁ santaṁ etaṁ
  paṇītanti nibbānaṁ dassento āha. Nibbānaṁ hi kilesānaṁ santatāya santaṁ
  nāma, nibbānaṁ santanti samāpattiṁ appetvāva divasampi nisinnassa cittuppādo
  santanteva pavattatītipi santaṁ. Paṇītanti samāpattiṁ appetvā nisinnassāpi
  cittuppādo paṇītanteva pavattatīti nibbānaṁ paṇītannāMa. Sabbasaṅkhārasamathotiādīnipi
  tasseva vevacanāni. "sabbasaṅkhārasamatho"ti Samāpattiṁ appetvā nisinnassa hi

  *  *  *  *  *  *
  Footnote: 1 chaṂa.,i. sīte uṇhodakena, uṇhe sītodakena 2 Sī.,i. sagge ca modatīti
  3 Sī.,i. idha ceva 4 Ma. devalokaṁ 5 chaṂa.,i. kāyo
  6 Sī.,i. ekoti katvā 7 chaṂa.,i. vutto 8 chaṂa.,i. attano ca parassa ca kilesā
-------------------------------------------------
[page 114]
  Divasabhāgasmiṁpi cittuppādo sabbasaṅkhārasamathotveva pavattati .pe. Tathā tīsu bhavesu
  vānasaṅkhātāya taṇhāya abhāvena nibbānanti laddhanāmena 1- tasmiṁ samāpattiṁ
  appetvā nisinnassa cittuppādo nibbānanteva 2- pavattatīti sabbasaṅkhārasamathoti-
  ādīni nāmāni labhati. Imasmiṁ pana aṭṭhavidhe ābhogasamannāhāre imasmiṁ ṭhāne
  ekopi labbhati, dvepi sabbepi labbhanteva.
       Saṅkhāyāti ñāṇena jānitvā. Paroparānīti parāni ca oparāni 3- ca.
  Parāttabhāvasakāttabhāvādīni 4- parāni ca oparāni cāti vuttaṁ hoti. Yassāti yassa
  arahato. Iñjitanti rāgiñjitadosamohamānadiṭṭhikilesaduccaritiñjitanti imāni satta
  iñjitāni calitāni phanditāni. Natthi kuhiñcīti katthaci ekārammaṇepi natthi.
  Santoti paccanīkakilesānaṁ santatāya santo. Vidhūmoti kāyaduccaritādidhūmavirahito.
  Anīghoti rāgādiīghavirahito. Nirāsoti nittaṇho. Atārīti tiṇṇo uttiṇṇo
  samatikkanto. Soti so arahaṁ khīṇāsavo. Jātijaranti ettha jātijarāgahaṇeneva
  byādhimaraṇampi gahitamevāti veditabbaṁ. Iti suttantepi 5- gāthāyapi
  arahattaphalasamāpattiyeva kathitāti.
                         3. Sāriputtasuttavaṇṇanā
       [33] Tatiye saṅkhittenāti mātikaṭṭhapanena. Vitthārenāti ṭhapitamātikāvibhajanena.
  Saṅkhittavitthārenāti kāle saṅkhittena kāle vitthārena. Aññātāro ca dullabhāti
  paṭivijjanakapuggalā ca dullabhā. Idaṁ bhagavā "sāriputtattherassa ghaṭṭemī"ti
  adhippāyena kathesi. Taṁ sutvā thero kiñcāpi "ahaṁ bhante ājānissāmī"ti
  na vadati, adhippāyena pana "vissaṭṭhā tumhe bhante desetha, ahaṁ tumhehi desitaṁ
  dhammaṁ nayasatena nayasahassena paṭivijjhissāmi, mamesa bhāro hotū"ti satthāraṁ desanāya
  ussāhento etassa bhagavā kālotiādimāha.

  *  *  *  *  *  *
  Footnote: 1 chaṂa. laddhanāme 2 chaṂa.,i. nibbānaṁ nibbānanteva 3 Sī.,i. ovarāni.
  evamuparipi 4 chaṂa.....sakāttabhāvāni hi 5 Sī.,i. suttepi
-------------------------------------------------
[page 115]
       Athassa satthā tasmātihāti desanaṁ ārabhi. Tattha imasmiṁ ca saviññāṇaketi-
  ādi vuttanayameva. Acchejji 1- taṇhanti maggañāṇasatthena taṇhaṁ chindi. Vivaṭṭayi 2-
  saññojananti dasavidhampi saṁyojanaṁ samūlakaṁ ubbattetvā chaḍḍesi. Sammāmānābhisamayā
  antamakāsi dukkhassāti sammāupāyena sammāpaṭipattiyā navavidhassa mānassa
  pahānābhisamayavasena vaṭṭadukkhassa antamakāsi. Idañca pana metaṁ sāriputta sandhāya
  bhāsitanti sāriputta mayā pārāyane udayapañhe idaṁ phalasamāpattimeva sandhāya
  etaṁ bhāsitaṁ.
       Idāni yaṁ taṁ bhagavatā bhāsitaṁ, taṁ dassetuṁ 2- pahānaṁ kāmasaññānantiādi āraddhaṁ.
  Udayapañheva 3- etaṁ "pahānaṁ kāmachandānan"ti 4- āgataṁ, idha pana aṅguttarabhāṇakehi
  "kāmasaññānan"ti āropitaṁ. Tattha byañjanameva nānaṁ, attho pana ekoyeva.
  Kāmasaññānanti kāme ārabbha uppannasaññānaṁ, aṭṭhahi vā lobhasahagatacittehi
  sahajātasaññānaṁ. Domanassāna cūbhayanti etāsañca kāmasaññānaṁ cetasikadomanassānañcāti
  ubhinnampi pahānaṁ paṭippassaddhippahānasaṅkhātaṁ arahattaphalaṁ aññāvimokkhaṁ pabrūmīti
  attho. Niddese pana "kāmacchandassa ca domanassassa ca dvinnampi pahānaṁ vūpasamaṁ
  paṭinissaggaṁ paṭippassaddhiṁ amataṁ nibbānan"ti 5- vuttaṁ, taṁ atthuddhāravasena
  vuttaṁ. Pahānanti hi khīṇākārasaṅkhāto vūpasamopi vuccati, kilesapaṭinissajjanato 6-
  maggopi, kilesapaṭippassaddhisaṅkhātaṁ phalampi, yaṁ āgamma kilesā pahiyyanti, taṁ
  amataṁ nibbānanti. Tasmā tattha tāni padāni āgatāni. "aññāvimokkhaṁ Pabrūmī"ti
  vacanato pana arahattaphalameva adhippetaṁ. Thīnassa ca panūdananti 7- thīnassa panūdanante
  uppannattā arahattaphalameva adhippetaṁ. Kukkuccānaṁ nivāraṇanti

  *  *  *  *  *  *
  Footnote: 1 cha. acchecchi 2 Sī.,i. vāvattayi 3 chaṂa. dassento 4 chaṂa.,i. udayapañhe ca
  5 khu.su. 25/1113/547 udayamāṇavakapañhā, khu.cūḷa. 30/444/214
  udayamāṇavakapañhāniddesa (syā) 6 khu.cūḷa. 30/442/212
  udayamāṇavakapañhāniddesa (syā) 7 chaṂa. kilese paṭinissajjanto,
  Sī.,i. kilesapaṭissajano 8 chaṂa.,i. panūdanantipi
-------------------------------------------------
[page 116]
  Kukkuccanivāraṇassa maggassa anantaraṁ uppannattā phalameva adhippetaṁ.
       Upekkhāsatisaṁsuddhanti catutthajjhānike phale uppannāya upekkhāya ca satiyā
  ca saṁsuddhaṁ. Dhammatakkapurejavanti dhammatakko vuccati sammāsaṅkappo, so ādito
  hoti, purato hoti, pubbaṅgamo hoti aññāvimokkhassāti dhammatakkapurejavo. Taṁ
  dhammatakkapurejavaṁ. Aññāvimokkhanti aññindriyapariyosāne uppannaṁ vimokkhaṁ,
  aññāya vā vimokkhaṁ aññāvimuttanti 1- attho. Avijjāya pabhedananti avijjāya
  pabhedanante uppannattā, avijjāya pabhedanaṁ, santaṁ 2- vā nibbānaṁ ārabbha
  uppannattā evaṁladdhanāmaṁ arahattaphalameva. Iti sabbehipi imehi pahānantiādīhi
  padehi arahattaphalameva pakāsitanti veditabbaṁ.
                          4. Nidānasuttavaṇṇanā
       [34] Catutthe nidānānīti kāraṇāni. Kammānanti vaṭṭagāmikakammānaṁ. Lobho
  nidānaṁ kammānaṁ samudayāyāti lubbhanapalubbhanasabhāvo lobho vaṭṭagāmikakammānaṁ
  samudayāya piṇḍikaraṇatthāya nidānaṁ kāraṇaṁ paccayoti attho. Dosoti dussana-
  padussanasabhāvo doso. Mohoti muyhanapamuyhanasabhāvo 3- moho.
       Lobhapakatanti lobhena pakataṁ, lobhābhibhūtena luddhena hutvā katakammanti attho.
  Lobhato jātanti lobhajaṁ. Lobho nidānamassāti lobhanidānaṁ. Lobho samudayo
  assāti alobhasamudayaṁ. Samudayoti paccayo, lobhapaccayanti attho. Yatthassa
  attabhāvo nibbattatīti yasmiṁ ṭhāne assa lobhajakammavato puggalassa attabhāvo
  nibbattati, khandhā pātubhavanti. Tattha taṁ kammaṁ vipaccatīti tesu khandhesu taṁ
  kammaṁ vipaccati. Diṭṭhe vā dhammetiādi yasmā taṁ kammaṁ diṭṭhadhammavedanīyaṁ vā

  *  *  *  *  *  *
  Footnote: 1 chaṂa.,i. vā vimokkhaṁ aññāvimokkhaṁ, paññāvimuttanti
  2 chaṂa.,i. pabhedanasaṅkhātaṁ 3 Ma. muyhanasammuyhanasabhāvo
-------------------------------------------------
[page 117]
  Hoti upapajjavedanīyaṁ vā aparapariyāyavedanīyaṁ vā, tasmā taṁ pabhedaṁ dassetuṁ
  vuttaṁ. Sesadvayepi eseva nayo.
      Akhaṇḍānīti abhinnāni. Apūtīnīti pūtibhāvena 1- abījattaṁ appattāni.
  Avātātapahatānīti na vātane na ca ātapena hatāni. Sārādānīti gahitasārāni
  sāravantāni na nissārāni. Sukhasayitānīti sannicayabhāvena sukhaṁ sayitāni. Sukkhetteti
  maṇḍakkhette. Suparikammakatāya bhūmiyāti naṅgalakasanena ceva aṭṭhadantakena ca
  suṭṭhu parikammagatāya 2- khettabhūmiyā. Nikkhittānīti ṭhapitāni ropitāni.
  Anuppaveccheyyāti anuppaveseyya. Vuḍaḍhintiādīsu uddhaṅgamanena 3- vuḍḍhiṁ.
  Heṭṭhāmūlapatiṭṭhānena viruḷhiṁ, samantā vitthāritabhāvena vepullaṁ.
      Yaṁ panettha diṭṭhe vā dhammetiādi vuttaṁ, tattha asammohatthaṁ imasmiṁ ṭhāne
  kammavibhatti nāma kathetabbā:- suttantikapariyāyena hi ekādasa kammāni
  vibhattāni. Seyyathīdaṁ? diṭṭhadhammavedanīyaṁ upapajjavedanīyaṁ aparapariyāyavedanīyaṁ, yaṁ
  garukaṁ yaṁ bahulaṁ 4- yadāsannaṁ kaṭattā vā pana kammaṁ, janakaṁ upatthambhakaṁ upapīḷakaṁ
  upaghātakanti. Tattha ekajavanavīthiyaṁ sattasu cittesu kusalā vā akusalā vā paṭhamajavanacetanā
  diṭṭhadhammavedanīyakammaṁ nāMa. Taṁ imasmiṁyeva attabhāve vipākaṁ deti
  kākavaṭiyapuṇṇakaseṭṭhiādīnaṁ 5- viya kusalaṁ, nandayakkhanandamāṇavakanandagoghātakakokālika-
  suppabuddhadevadattaciñcamāṇavikādīnaṁ 6- viya ca akusalaṁ. Tathā asakkontaṁ pana
  ahosikammaṁ nāma hoti, avipākaṁ sampajjati. Taṁ migaluddakopamāya sādhetabbaṁ. Yathā
  hi migaluddakena migaṁ disvā dhanuṁ ākaḍḍhitvā khitto saro sace na virajjhati,
  taṁ migaṁ tattheva pāteti, atha naṁ migaluddako niccammaṁ katvā khaṇḍākhaṇḍaṁ chetvā
  maṁsaṁ ādāya puttadāraṁ tosento gacchati. Sace pana virajjhati, migo palāyitvā

  *  *  *  *  *  *
  Footnote: 1 Ma. apūtibhāvena 2 chaṂa.,i....katāya
  3 chaṂa. uddhaggamanena 4 chaṂa.,i. yaggarukaṁ yabbahulaṁ
  5 chaṂa.,i....seṭṭhīnaṁ 6 chaṂa...ṃāṇavikānaṁ
-------------------------------------------------
[page 118]
  Puna taṁ disaṁ na oloketi. Evaṁ sampadamidaṁ daṭṭhabbaṁ. Sarassa avirajjhitvā
  migavijjhanaṁ viya hi diṭṭhadhammavedanīyassa kammassa vipākavārapaṭilābho, virajjhanaṁ viya
  avipākabhāvasampajjananti.
     Atthasādhikā pana sattamajavanacetanā upapajjavedanīyakammaṁ nāMa. Taṁ ananta
  re attabhāve vipākaṁ deti. Taṁ panettha 1- kusalapakkhe aṭṭhasamāpattivasena, akusalapakkhe
  pañcānantariyakammavasena veditabbaṁ. Tattha aṭṭhasamāpattilābhī ekāya samāpattiyā
  brahmaloke nibbattati, pañcannaṁpi ānantariyānaṁ kattā 2- ekena kammena niraye
  nibbattati, sesasamāpattiyo ca kammāni ca ahosikammabhāvaṁyeva āpajjanti, avipākāni
  hontīti. 3- Ayampi attho purimaupamāyayeva veditabbo. 4-
      Ubhinnaṁ anantare pana pañcajavanacetanā aparapariyāyavedanīyakammaṁ nāMa. Taṁ
  anāgate yadā okāsaṁ labhati, tadā vipākaṁ deti. Sati saṁsārappavattiyā ahosikammaṁ
  nāma na hoti. Taṁ sabbaṁ sunakhaluddakena dīpetabbaṁ. Yathā hi sunakhaluddakena migaṁ
  disvā sunakho vissajjito migaṁ anubandhitvā yasmiṁ ṭhāne pāpuṇāti, tasmiṁyeva
  bhusati, 5- evameva 6- idaṁ kammaṁ yasmiṁ ṭhāne okāsaṁ labhati, tasmiṁyeva vipākaṁ deti,
  tena mutto satto nāma natthi.
      Kusalākusalesu pana garukāgarukesu yaṁ garukaṁ hoti, taṁ yaggarukaṁ nāMa. Tadetaṁ
  kusalapakkhe mahaggatakammaṁ, akusalapakkhe pañcānantariyakammaṁ veditabbaṁ. Tasmiṁ sati
  sesāni kusalāni vā akusalāni vā vipaccituṁ na sakkonti, tadeva duvidhampi
  paṭisandhiṁ deti. Yathā hi sāsapappamāṇāpi 7- sakkharā vā ayaguḷikā vā udakarahade
  pakkhittā udakapiṭṭhe uppilavituṁ na sakkoti, heṭṭhāva pavisati, evameva kusalepi
  akusalepi yaṁ garukaṁ, tadeva gaṇhitvā gacchati.

  *  *  *  *  *  *
  Footnote: 1 chaṂa.,i. panetaṁ 2 Ma. katattā 3 chaṂa.,i. honti
  4 chaṂa.,i. dīpetabbo 5 chaṂa. ḍaṁsati, i. ḍasati
  6 chaṂa.,i. evamevaṁ 7 Sī.,i. māsappamāṇāpi
-------------------------------------------------
[page 119]
      Kusalākusalesu pana yaṁ bahulaṁ hoti, taṁ yabbahulaṁ nāMa. Taṁ dīgharattaṁ
  laddhāsevanavasena veditabbaṁ. Yaṁ vā balavakusalakammesu somanassakaraṁ, akusalakammesu
  santāpakaraṁ, etaṁ yabbahulaṁ nāMa. Yadetaṁ yathā nāma dvīsu mallesu yuddhabhūmiṁ
  otiṇṇesu yo balavā, so itaraṁ pātetvā gacchati, evameva itaraṁ dubbalakammaṁ
  avattharitvā yaṁ āsevanavasena vā bahulaṁ, mahāsantāpavasena 1- vā balavaṁ, taṁ vipākaṁ
  deti duṭṭhagāmaṇiabhayarañño kammaṁ viya.
      So kira cullaṅgaṇiyayuddhe parājito vaḷavaṁ āruyha palāyi. Tattha 2- cūḷupaṭṭhāko
  tissāmacco nāma ekakova pacchato ahosi. So 3- ekaṁ aṭaviṁ pavisitvā nisinno
  jighacchāya bādhayamānāya 4- "bhātikatissa ativiya no jighacchā bādhati, kiṁ karissāmā"ti
  āha. Atthi deva mayā sāṭakantare ṭhapetvā ekaṁ suvaṇṇasarakabhattaṁ ābhatanti.
  Tenahi āharāti. So nīharitvā rañño purato ṭhapesi. Rājā disvā "tāta
  cattāro koṭṭhāse karohī"ti āha. Mayaṁ tayo janā, kasmā devo 5- cattāro
  koṭṭhāse kāretīti. Bhātikatissa yato paṭṭhāya ahaṁ attānaṁ sarāmi, na me
  ayyānaṁ adatvā āhāro paribhuttapubbo atthi, svāhaṁ ajjapi adatvā na
  paribhuñjissāmīti. So cattāro koṭṭhāse akāsi. Rājā "kālaṁ ghosehī"ti āha.
  Chaḍḍitāraññe kuto ayye labhissāmi 6- devāti. "nāyaṁ Tava bhāro, sace mama
  saddhā atthi, ayye labhissāmi, vissaṭṭho kālaṁ ghosehī"ti āha. So "kālo
  bhante kālo bhante"ti tikkhattuṁ kālaṁ ghosesi.
      Athassa bodhayamālakamahātissatthero 7- taṁ saddaṁ dibbāya sotadhātuyā sutvā
  "katthāyaṁ saddo"ti taṁ āvajjento "ajja duṭṭhagāmaṇiabhayamahārājā yuddhaparājito
  aṭaviṁ pavisitvā nisinno ekaṁ sarakabhattaṁ cattāro koṭṭhāse kāretvā `ekaṁ

  *  *  *  *  *  *
  Footnote: 1 Sī.,i. santāpanavasena, chaṂa. āsannavasena 2 chaṂa.,i. tassa 3 Ma. rājā
  4 Ma. bādhayamāno 5 Ma. deva 6 chaṂa.,i. labhissāma
  7 chaṂa.,i. bodhimātumahātissatthero
-------------------------------------------------
[page 120]
  Koṭaṭhāsaṁ paribhuñjissāmī'ti 1- kālaṁ ghosāpesī"ti ñatvā "ajja mayā rañño
  saṅgahaṁ kātuṁ vaṭṭatī"ti manogatiyā āgantvā rañño purato aṭṭhāsi. Rājā
  disvā pasannacitto "passa bhātikatissā"ti vatvā theraṁ vanditvā "pattaṁ bhante
  dethā"ti āha. Thero pattaṁ nīhari. Rājā attano koṭṭhāsena saddhiṁ therassa
  koṭṭhāsaṁ patte pakkhipitvā "bhante āhāraparissayo nāma mā kadāci hotū"ti
  vanditvā aṭṭhāsi. 2- Tissāmaccopi "mama ayyaputte passante bhuñjituṁ na
  sakkhissāmī"ti attano koṭṭhāsaṁ therasseva patte ākiri. Vaḷavāpi cintesi
  "mayhampi koṭṭhāsaṁ therasseva dātuṁ vaṭṭatī"ti. Rājā vaḷavaṁ oloketvā "ayampi
  attano koṭṭhāsaṁ therasseva patte pakkhipanaṁ 3- paccāsiṁsatī"ti ñatvā tampi tattheva
  pakkhipitvā theraṁ vanditvā uyyojesi. Thero taṁ bhattaṁ ādāya gantvā ādito
  paṭṭhāya bhikkhusaṁghassa ālopasaṅkhepena adāsi.
      Atha 4- rājāpi cintesi "ativiyamhā jighacchitā, sādhu vatassa sace
  atirekabhattasitthāni pahiṇeyyā"ti. 5- Thero rañño cittaṁ ñatvā atirekabhattaṁ
  etesaṁ yāpanamattaṁ katvā pattaṁ ākāse khipi, patto āgantvā rañño hatthe
  patiṭṭhāsi. Bhattampi tiṇṇampi janānaṁ yāvadatthaṁ ahosi. Atha rājā pattaṁ dhovitvā
  "tucchapattaṁ na pesessāmī"ti uttarasāṭakaṁ mocetvā udakaṁ puñchitvā sāṭakaṁ 6-
  patte ṭhapetvā "patto gantvā mama ayyassa hatthe patiṭṭhātū"ti ākāse khipi.
  Patto gantvā therassa hatthe patiṭṭhāsi.
      Aparabhāge rañño tathāgatassa sarīradhātūnaṁ aṭṭhamaṁ bhāgaṁ patiṭṭhāpetvā
  vīsaratanasatikaṁ mahācetiyaṁ kārentassa cetiye apariniṭṭhiteyeva kālakiriyāsamayo
  anuppatto. Athassa mahācetiyassa dakkhiṇapasse nisinnassa pañcanikāyavasena bhikkhusaṁghe

  *  *  *  *  *  *
  Footnote: 1 chaṂa. ekakova na paribhuñjissāmīti, i. ekako na bhuñjissāmīti
  2 Sī.,i. adāsi 3 Sī.,i. pakkhipamānaṁ 4 chaṂa.,i. ayaṁ saddo na dissati
  5 Sī.,i. pahiṇeyyunti 7 Ma. udakapuñchena sāṭakaṁ
-------------------------------------------------
[page 121]
  Sajjhāyaṁ karonte chahi devalokehi cha rathā āgantvā purato 1- ākāse aṭṭhaṁsu.
  Rājā "puññapotthakaṁ āharathā"ti ādito paṭṭhāya puññapotthakaṁ vācāpesi.
  Atha naṁ kiñci kammaṁ na paritosesi. So "purato vācethā"ti āha. Potthakavācako
  "cūḷaṅgaṇiyayuddhaparājitena tadeva 2- aṭaviṁ pavisitvā nisinnena ekaṁ sarakabhattaṁ cattāro
  koṭṭhāse katvā 3- bodhiyamālakamahātissattherassa 4- bhikkhā dinnā"ti āha. Rājā
  "ṭhapehī"ti 5- vatvā bhikkhusaṁghaṁ pucchi "bhante kataro devaloko ramaṇīyo"ti.
  Sabbabodhisattānaṁ vasanaṭṭhānaṁ tusitabhavanaṁ mahārājāti. Rājā kālaṁ katvā tusitabhavanato
  āgate ratheva patiṭṭhāya tusitabhavanaṁ agamāsi. Idaṁ balavakammassa vipākadāne vatthu.
      Yaṁ pana kusalākusalesu āsannamaraṇe anussarituṁ sakkoti, taṁ yadāsannaṁ nāMa. Tadeva
  yathā nāma gogaṇaparipuṇṇassa vajassa dvāre vivaṭe parabhāge dammagavabalavagavesu santesupi
  yo vajadvārassa āsanno hoti antamaso dubbalajaragavopi, soeva paṭhamataraṁ nikkhamati,
  evameva aññesu kusalākusalesu santesupi maraṇakālassa āsannattā vipākaṁ deti.
      Tatrimāni vatthūni:- madhuaṅgaṇagāme kira eko damiḷadovāriko pātova balisaṁ
  ādāya gantvā macche vadhitvā tayo koṭṭhāse katvā ekena taṇḍulaṁ gaṇhāti, 6-
  ekena dadhiṁ, ekaṁ pacati. Iminā nīhārena paññāsa vassāni pāṇātipātaṁ 7- katvā
  aparabhāge mahallako anuṭṭhānaseyyaṁ upagacchati. 8- Tasmiṁ khaṇe girivihāravāsī
  cūḷapiṇḍapātikatissatthero "mā ayaṁ satto mayi passante nassatū"ti gantvā tassa
  gehadvāre aṭṭhāsi. Athassa bhariyā "sāmi thero āgato"ti ārocesi. Ahaṁ paññāsa
  vassāni therassa santikaṁ na gatapubbo, katarena me guṇena thero āgamissati,
  gacchāti naṁ vadathāti. Sā "aticchatha bhante"ti āha. Thero naṁ "upāsakassa

  *  *  *  *  *  *
  Footnote: 1 chaṂa.,i. parato 2 chaṂa. te deva 3 chaṂa.,i. kāretvā
  4 chaṂa.,i. bodhimātumahātissattherassa 5 ka. apehīti 6 Ma. taṇḍule gaṇhi
  7 Ma. pāpaṁ, cha. pāṇātipātakammaṁ 8 Sī.,i. upagañchi
-------------------------------------------------
[page 122]
  Kā sarīrappavattī"ti pucchi. Dubbalo bhanteti. Thero gharaṁ pavisitvā satiṁ
  uppādetvā "sīlaṁ gaṇhissasī"ti āha. Āma bhante dethāti. Thero tīṇi saraṇāni
  datvā pañcasīlāni dātuṁ ārabhi. Tassa pañcasīlānīti vacanakāleyeva jivhā papati 1-.
  Thero "vaṭṭissati ettakan"ti nikkhamitvā gato. Sopi kālaṁ katvā
  cātummahārājikabhavane nibbatti. Nibbattakkhaṇeyeva 2- "kiṁ nu kho kammaṁ katvā mayā
  idaṁ laddhan"ti āvajjento theraṁ nissāya laddhabhāvaṁ ñatvā devalokato āgantvā
  theraṁ vanditvā ekamante 3- aṭṭhāsi. "ko Eso"ti ca vutte "ahaṁ bhante
  damiḷadovāriko"ti āha. Kuhiṁ nibbattosīti. Cātummahārājikesu bhante, sace me
  ayyo pañcasīlāni adassa, uparidevaloke nibbatto assaṁ. Ahaṁ kiṁ karissāmīti, 4-
  tvaṁ gaṇhituṁ nāsakkhi puttakāti. So theraṁ vanditvā devalokameva gato. Idaṁ tāva
  kusalakamme vatthu.
      Anantaragaṅgāya pana mahāvātakālaupāsako 5- nāma ahosi. So tiṁsa vassāni
  sotāpattimaggatthāya dvattiṁsākāraṁ sajjhāyitvā "ahaṁ evaṁ dvattiṁsākāraṁ
  sajjhāyanto obhāsamattampi nibbattetuṁ nāsakkhiṁ, buddhasāsanaṁ aniyyānikaṁ
  bhavissatī"ti diṭṭhivipallāsaṁ patvā kālakiriyaṁ katvā mahāgaṅgāya navausabhiko
  suṁsumārapeto hutvā nibbatti. Ekaṁ samayaṁ kacchapatitthena 6- saṭṭhipāsāṇatthambhasakaṭāni
  agamaṁsu. So sabbepi te goṇe ca pāsāṇe ca khādi. Idaṁ akusalakamme vatthu.
      Etehi pana tīhi muttaṁ aññāṇavasena kataṁ kaṭattā vā pana kammaṁ nāMa.
  Taṁ yathā nāma 7- ummattakena khittaṁ kaṇḍaṁ 8- yattha vā tattha vā gacchati, evameva
  tesaṁ abhāvena yattha katthaci vipākaṁ deti.
      Janakaṁ nāma ekaṁ paṭisandhiṁ janetvā pavattaṁ janeti, 9- pavatte aññaṁ kammaṁ

  *  *  *  *  *  *
  Footnote: 1 Ma. pacalati 2 chaṂa.,i....yeva ca 3 Sī.,i. caṅkamane, chaṂa. ekamantaṁ
  4 chaṂa.,i. karissāmi 5 chaṂa. antaragaṅgāya pana mahāvācakālaupāsako
  6 chaṂa. kacchakatitthena 7 Ma. pana 8 chaṂa. daṇḍaṁ 9 chaṂa. pavattiṁ na janeti
-------------------------------------------------
[page 123]
  Vipākaṁ nibbatteti. Yathā hi mātā janetiyeva, dhātī 1- pana jaggati, evameva
  mātā viya paṭisandhinibbattakaṁ janakakammaṁ, dhātī viya pavatte pavattikaṁ 2- kammaṁ.
  Upatthambhakaṁ nāma kusalepi labbhati akusalepi. Ekacco hi kusalaṁ katvā sugatibhave
  nibbattati. Tattha ṭhito punappunaṁ kusalaṁ katvā taṁ kammaṁ upatthambhetvā anekāni
  vassasatasahassāni 3- sugatibhavasmiṁyeva vicarati. Ekacco akusalaṁ katvā duggatibhave
  nibbattati. So tattha ṭhito punappunaṁ akusalaṁ katvā taṁ kammaṁ upatthambhetvā bahūni
  vassasahassāni duggatibhavasmiṁyeva vicarati.
      Aparo nayo:- janakaṁ nāma kusalampi hoti akusalampi. Taṁ paṭisandhiyampi
  pavattepi rūpārūpavipākakkhandhe janeti. Upatthambhakaṁ pana vipākaṁ janetuṁ na sakkoti,
  aññena kammena dinnāya paṭisandhiyā janite vipāke uppajjanakaṁ sukhadukkhaṁ
  upatthambheti, addhānaṁ pavatteti. Upapīḷakaṁ nāma aññena kammena dinnāya
  paṭisandhiyā janite vipāke uppajjanakaṁ sukhadukkhaṁ pīḷeti bādhati, addhānaṁ pavattetuṁ
  na deti. Tatrāyaṁ nayo:- kusalakamme vipaccamāne akusalakammaṁ upapīḷakaṁ hutvā
  tassa vipaccituṁ na deti, akusalakammepi vipaccamāne kusalakammaṁ upapīḷakaṁ hutvā
  tassa vipaccituṁ na deti. Yathā vaḍḍhamānakaṁ rukkhaṁ vā gacchaṁ vā lataṁ vā kocideva
  daṇḍena vā satthena vā bhindeyya vā chindeyya vā, athakho 4- rukkho vā
  gaccho vā latā vā vaḍḍhituṁ na sakkuṇeyya, evameva kusalaṁ vipaccamānaṁ akusalena
  upapīḷitaṁ akusalaṁ vā pana vipaccamānaṁ kusalena upapīḷitaṁ vipaccituṁ na sakkoti.
  Tattha sunakkhattassa 5- akusalakammaṁ kusalaṁ upapīḷesi, coraghātakassa kusalakammaṁ akusalaṁ
  upapīḷesi.
      Rājagahe kira tāvakāḷako 6- paññāsa vassāni coraghātakammaṁ akāsi. Atha

  *  *  *  *  *  *
  Footnote: 1 chaṂa. dhātiyeva 2 Sī.,i. sampattaṁ kammaṁ, Ma. sampattikammaṁ, cha.sampattakammaṁ
  3 ka. vassahassāni 4 chaṂa. atha so 5 Ma. dukkhavatthussa
  6 chaṂa. vātakāḷako. evamuparipi
-------------------------------------------------
[page 124]
  Naṁ rañño ārocesuṁ "deva tāvakāḷako mahallako core ghātetuṁ na sakkotī"ti.
  Apanetha naṁ tasmā ṭhānantarāti. Amaccā taṁ apanetvā aññaṁ tasmiṁ yāne ṭhapayiṁsu.
  Tāvakāḷakopi yāva taṁ kammaṁ akāsi, tāva ahatavatthāni vā acchādituṁ surabhipupphāni
  vā pilandhituṁ pāyāsaṁ vā bhuñjituṁ ucchādananhāpanaṁ vā paccanubhotuṁ nālattha.
  So "dīgharattaṁ me kiliṭṭhavesena caritan"ti cintetvā "pāyāsaṁ me pacāhī"ti
  bhariyaṁ āṇāpetvā nhāniyasambhārāni gāhāpetvā nhānatitthaṁ gantvā sīsaṁ
  nahātvā ahatavatthāni acchādetvā gandhena 1- vilimpitvā pupphāni pilandhitvā gharaṁ
  āgacchanto sāriputtattheraṁ disvā "saṅkiliṭṭhakammato camhi apagato, ayyo ca
  me diṭṭho"ti tuṭṭhamānaso theraṁ gharaṁ netvā navasappisakkaracuṇṇābhisaṅkhatena
  pāyāsena parivisi. Thero tassa anumodanaṁ akāsi. So anumodanaṁ sutvā
  anulomikakkhantiṁ paṭilabhitvā theraṁ anugantvā nivattamāno antarāmagge taruṇavacchāya
  gāviyā madditvā jīvitakkhayaṁ pāpito gantvā tāvatiṁsabhavane nibbatti. Bhikkhū
  tathāgataṁ pucchiṁsu "bhante coraghātako ajjeva kiliṭṭhakammato apanīto ajjeva
  kālakato, kahaṁ nu kho nibbatto"ti. Tāvatiṁsabhavane bhikkhaveti. Bhante coraghātako
  dīgharattaṁ purise ghātesi, tumhe ca evaṁ vadetha, natthi nu kho pāpakammassa phalanti. Mā
  bhikkhave evaṁ avacuttha, balavakalyāṇamittūpanissayaṁ labhitvā dhammasenāpatissa piṇḍapātaṁ
  datvā anumodanaṁ sutvā anulomikaṁ khantiṁ paṭilabhitvā so tattha nibbattoti.
            Subhāsitaṁ suṇitvāna nagare 2- coraghātako
            anulomakkhantiṁ laddhāna modatī tidivaṁ gato.
      Upaghātakaṁ pana sayaṁ kusalampi akusalampi samānaṁ aññaṁ dubbalakammaṁ ghātetvā
  tassa vipākaṁ paṭibāhitvā attano vipākassa okāsaṁ karoti. Evaṁ pana kammena
  kate okāse taṁ vipākaṁ uppannaṁ nāma vuccati. Upacchedakantipi etasseva nāmaṁ.

  *  *  *  *  *  *
  Footnote: 1 chaṂa. gandhe 2 Ma. nāgaro, cha.,i. nāgariyo
-------------------------------------------------
[page 125]
  Tatrāyaṁ nayo:- kusalakammassa vipaccanakāle ekaṁ akusalakammaṁ uṭṭhāya taṁ kammaṁ
  chinditvā pāteti. Akusalakammassāpi vipaccanakāle ekaṁ kusalakammaṁ uṭṭhāya taṁ
  kammaṁ chinditvā pāteti. Idaṁ upacchedakaṁ nāMa. Tattha ajātasattuno kammaṁ
  kusalacchedakaṁ ahosi, aṅgulimālattherassa akusalacchedakanti. Evaṁ suttantikapariyāyena
  ekādasa kammāni vibhattāni.
      Abhidhammapariyāyena ca soḷasa kammāni vibhattāni, seyyathīdaṁ:- "atthekaccāni
  pāpakāni kammasamādānāni gatisampattiṁ paṭibāḷhāni na vipaccanti, atthekaccāni
  pāpakāni kammasamādānāni upadhisampattiṁ paṭibāḷhāni na vipaccanti, atthekaccāni
  pāpakāni kammasamādānāni kālasampattiṁ paṭibāḷhāni na vipaccanti, atthekaccāni
  pāpakāni kammasamādānāni payogasampattiṁ paṭibāḷhāni na vipaccanti. Atthekaccāni
  pāpakāni kammasamādānāni gativipattiṁ āgamma vipaccanti, upadhivipattiṁ, kālavipattiṁ
  payogavipattiṁ āgamma vipaccanti. Atthekaccāni kalyāṇāni kammasamādānāni
  gativipattiṁ paṭibāḷhāni na vipaccanti, upadhivipattiṁ, kālavipattiṁ, payogavipattiṁ
  paṭibāḷhāni na vipaccanti. Atthekaccāni kalyāṇāni kammasamādānāni gatisampattiṁ
  āgamma vipaccanti, upadhisampattiṁ, kālasampattiṁ, payogasampattiṁ āgamma
  vipaccantī"ti 1-.
     Tattha pāpakānīti lāmakāni. Kammasamādānānīti kammagahaṇāni. Gahitasamādinnānaṁ
  kammānametaṁ adhivacanaṁ. Gatisampattiṁ paṭibāḷhāni na vipaccantītiādīsu
  aniṭṭhārammaṇānubhavanarase 2- kamme vijjamāneyeva sugatibhave nibbattassa taṁ kammaṁ
  gatisampattiṁ paṭibāḷhaṁ na vipaccati nāMa. Gatisampattiyā paṭibāhitaṁ hutvā na
  vipaccatīti attho. Yo pana pāpakammena dāsiyā vā kammakāriniyā vā kucchiyaṁ
  nibbattitvā upadhisampanno hoti, attabhāvasamiddhiyaṁ tiṭṭhati. Athassa sāmikā taṁ 3-
  rūpasampattiṁ disvā "nāyaṁ kiliṭṭhakammassa anucchaviko"ti uppādetvā attanova

  *  *  *  *  *  *
  Footnote: 1 abhi.vi. 35/810/412 dasakaniddesa 2 chaṂa.,i....rahe 3 chaṂa. tassa
-------------------------------------------------
[page 126]
  Jātaputtaṁ 1- viya naṁ bhaṇḍāgārikādiṭṭhānesu ṭhapetvā sabbasampattiṁ 2- yojetvā
  pariharanti. Evarūpassa kammaṁ upadhisampattiṁ paṭibāḷhaṁ na vipaccati nāMa. Yo
  pana paṭhamakappikakālasadise sulabhasampannarasabhojane subhikkhakāle 3- nibbattati, tassa
  vijjamānampi pāpakammaṁ kālasampattiṁ paṭibāḷhaṁ na vipaccati nāMa. Yo pana sammāpayogaṁ
  nissāya jīvati, upasaṅkamitabbayuttakāle upasaṅkamati, paṭikkamitabbayuttakāle
  paṭikkamati, palāyitabbayuttakāle palāyati. Lañcadānayuttakāle lañcaṁ 4- deti,
  corikayuttakāle corikaṁ karoti. Evarūpassa pāpakammaṁ payogasampattiṁ paṭibāḷhaṁ
  na vipaccati nāMa.
      Duggatibhave nibbattassa pana pāpakammaṁ gativipattiṁ āgamma vipaccati nāMa.
  Yo pana dāsiyā vā kammakāriniyā vā kucchismiṁ nibbatto dubbaṇṇo hoti
  dussaṇṭhāno, "yakkho nu kho manusso nu kho"ti vimatiṁ uppādeti. So ce
  puriso hoti, atha naṁ "nāyaṁ aññassa kammassa anucchaviko"ti hatthiṁ vā rakkhāpenti
  assaṁ vā goṇaṁ 5- vā tiṇakaṭṭhādīni vā āharāpenti, kheḷasarakaṁ vā gaṇhāpenti.
  Sace itthī hoti, atha naṁ hatthīassādīnaṁ bhattamāsādīni vā pacāpenti, kacavaraṁ
  vā chaḍḍāpenti, aññaṁ vā pana jigucchanīyaṁ kammaṁ kārenti. Evarūpassa pāpakammaṁ
  upadhivipattiṁ āgamma vipaccati nāMa. Yo pana dubbhikkhakāle vā parihīnasampattikāle
  vā antarakappe vā nibbattati, tassa pāpakammaṁ kālavipattiṁ āgamma vipaccati
    nāMa. Yo pana payogaṁ sampādetuṁ na jānāti, upasaṅkamitabbayuttakāle upasaṅkamituṁ
  na jānāti .pe. Corikayuttakāle corikaṁ kātuṁ na jānāti, tassa pāpakammaṁ
  payogavipattiṁ āgamma vipaccati nāMa.
      Yo pana iṭṭhārammaṇānubhavanarase kamme vijjamāneyeva gantvā duggatibhave
  nibbattati, tassa taṁ kammaṁ gativipattiṁ paṭibāḷhaṁ na vipaccati nāMa. Yo pana

  *  *  *  *  *  *
  Footnote: 1 Ma. attanova puttadhītaraṁ, cha. attano jātaputtaṁ 2 Sī. sabbasampattīhi,
  chaṂa. sampattiṁ 3 Sī. kule 4 chaṂa. lañjaṁ 5 chaṂa.,i. goṇe
-------------------------------------------------
[page 127]
  Puññakammānubhāvena rājarājamahāmattādīnaṁ gehe nibbattitvā kāṇo vā hoti
  kuṇī vā khañjo 1- vā pakkhahato vā, tassa uparājasenāpatibhaṇḍāgārikaṭṭhānādīni
  na anucchavikānīti na denti. Iccassa taṁ puññaṁ upadhivipattiṁ paṭibāḷhaṁ na
  vipaccati nāMa. Yo pana dubbhikkhakāle vā parihīnasampattikāle vā antarakappe
  vā manussesu nibbattati, tassa taṁ kalyāṇakammaṁ kālavipattiṁ paṭibāḷhaṁ na
  vipaccati nāMa. Yo heṭṭhā vuttanayeneva payogaṁ sampādetuṁ na jānāti, tassa
  kalyāṇakammaṁ payogavipattiṁ paṭibāḷhaṁ na vipaccati nāMa. Kalyāṇakammena pana sugatibhave
  nibbattassa taṁ kammaṁ gatisampattiṁ āgamma vipaccati nāMa. Rājarājamahāmattādīnaṁ
  kule nibbattitvā upadhisampattiṁ pattassa 2- attabhāve samiddhiyaṁ ṭhitassa
  devanagare samussitaratanatoraṇasadisaṁ attabhāvaṁ disvā "imassa uparājasenā-
  patibhaṇḍāgārikaṭṭhānādīni anucchavikānī"ti daharasseva sato tāni ṭhānantarāni
  denti, evarūpassa kalyāṇakammaṁ upadhisampattiṁ āgamma vipaccati nāMa. Yo
  paṭhamakappikesu vā sulabhannapānakāle 3- vā nibbattati, tassa kalyāṇakammaṁ
  kālasampattiṁ āgamma vipaccati nāMa. Yo vuttanayeneva payogaṁ sampādetuṁ na jānāti,
  tassa kammaṁ payogasampattiṁ āgamma vipaccati nāMa. Evaṁ abhidhammapariyāyena
  soḷasa kammāni vibhattāni.
      Aparānipi paṭisambhidāmaggapariyāyena dvādasa kammāni vibhattāni. Seyyathīdaṁ:-
  "ahosi kammaṁ ahosi kammavipāko, ahosi kammaṁ nāhosi kammavipāko, ahosi
  kammaṁ atthi kammavipāko, ahosi kammaṁ natthi kammavipāko, ahosi kammaṁ bhavissati
  kammavipāko, ahosi kammaṁ na bhavissati kammavipāko, atthi kammaṁ atthi kammavipāko,
  atthi kammaṁ natthi kammavipāko, atthi kammaṁ bhavissati kammavipāko, atthi kammaṁ
  na bhavissati kammavipāko, bhavissati kammaṁ bhavissati kammavipāko, bhavissati kammaṁ
  na bhavissati kammavipāko"ti. 4-

  *  *  *  *  *  *
  Footnote: 1 Ma. khujjo 2 Ma. upadhisampattiladdhassa
  3 ka. sulabhannapānesu 4 khu.paṭi. 31/523/414 kammakathā (syā)
-------------------------------------------------
[page 128]
      Tattha yaṁ kammaṁ atīte āyūhitaṁ atīteyeva vipākavāraṁ labhi, paṭisandhijanakaṁ
  paṭisandhiṁ janesi, rūpajanakaṁ pana 1- rūpaṁ, taṁ ahosi kammaṁ ahosi kammavipākoti vuttaṁ.
  Yaṁ pana vipākavāraṁ na labhi, paṭisandhijanakaṁ paṭisandhiṁ rūpajanakaṁ vā rūpaṁ janetuṁ nāsakkhi,
  taṁ ahosi kammaṁ nāhosi kammavipākoti vuttaṁ. Yaṁ pana atīte āyūhitaṁ etarahi
  laddhavipākavāraṁ 2- paṭisandhijanakaṁ paṭisandhiṁ janetvā rūpajanakaṁ vā rūpaṁ janetvā ṭhitaṁ,
  taṁ ahosi kammaṁ atthi kammavipākoti vuttaṁ. Yaṁ pana aladdhavipākavāraṁ paṭisandhijanakaṁ
  paṭisandhiṁ rūpajanakaṁ vā rūpaṁ janetuṁ nāsakkhi, taṁ ahosi kammaṁ natthi kammavipākoti
  vuttaṁ. Yaṁ pana atīte āyūhitaṁ anāgate vipākavāraṁ labhissati, paṭisandhijanakaṁ paṭisandhiṁ
  rūpajanakaṁ vā rūpaṁ janetuṁ sakkhissati, taṁ ahosi kammaṁ bhavissati kammavipākoti
  vuttaṁ. Yaṁ pana anāgate vipākavāraṁ na labhissati, paṭisandhijanakaṁ paṭisandhiṁ rūpajanakaṁ
  vā rūpaṁ janetuṁ na sakkhissati, taṁ ahosi kammaṁ na bhavissati kammavipākoti vuttaṁ.
      Yaṁ pana etarahi āyūhitaṁ etarahiyeva vipākavāraṁ labhati, taṁ atthi kammaṁ
  atthi kammavipākoti vuttaṁ. Yaṁ pana etarahi vipākavāraṁ na labhati, taṁ atthi kammaṁ
  natthi kammavipākoti vuttaṁ. Yaṁ pana etarahi āyūhitaṁ anāgate vipākavāraṁ labhissati,
  paṭisandhijanakaṁ paṭisandhiṁ rūpajanakaṁ vā rūpaṁ janetuṁ sakkhissati, taṁ atthi kammaṁ
  bhavissati kammavipākoti vuttaṁ. Yaṁ pana vipākavāraṁ na labhissati, paṭisandhijanakaṁ
  paṭisandhiṁ rūpajanakaṁ vā rūpaṁ janetuṁ na sakkhissati, taṁ atthi kammaṁ na bhavissati
  kammavipākoti vuttaṁ.
      Yaṁ pana anāgate āyūhissati, anāgateyeva vipākavāraṁ labhissati, paṭisandhijanakaṁ
  paṭisandhiṁ rūpajanakaṁ vā rūpaṁ janessati, taṁ bhavissati kammaṁ bhavissati kammavipākoti
  vuttaṁ. Yaṁ pana 3- vipākavāraṁ na labhissati, paṭisandhijanakaṁ paṭisandhiṁ rūpajanakaṁ vā rūpaṁ

  *  *  *  *  *  *
  Footnote: 1 chaṂa. ayaṁ saddo na dissati 2 i. vipākavāraṁ 3 Sī.,i. yampi
-------------------------------------------------
[page 129]
  Janetuṁ na sakkhissati, taṁ bhavissati kammaṁ na bhavissati kammavipākoti vuttaṁ. Evaṁ
  paṭisambhidāmaggapariyāyena dvādasa kammāni vibhattāni.
      Iti imāni ceva dvādasa abhidhammapariyāyena vibhattāni soḷasa kammāni
  attano ṭhānā osakkitvā suttantikapariyāyena vuttāni ekādasa kammāniyeva
  bhavanti. Tānipi tato osakkitvā tīṇiyeva kammāni honti diṭṭhadhammavedanīyaṁ
  upapajjavedanīyaṁ aparapariyāyavedanīyanti. Tesaṁ saṅkamanaṁ natthi, yathāṭṭhāneyeva
  tiṭṭhanti. Yadi hi diṭṭhadhammavedanīyaṁ kammaṁ upapajjavedanīyaṁ vā aparapariyāyavedanīyaṁ
  vā bhaveyya, "diṭṭheva dhamme"ti satthā na vadeyya. Sacepi upapajjavedanīyaṁ
  diṭṭhadhammavedanīyaṁ vā aparapariyāyavedanīyaṁ vā bhaveyya, "upapajje vā"ti 1- satthā na
  vadeyya. Athāpi aparapariyāyavedanīyaṁ diṭṭhadhammavedanīyaṁ vā upapajjavedanīyaṁ vā bhaveyya,
  "apare vā pariyāye"ti satthā na vadeyya.
      Sukkapakkhepi imināva nayena attho veditabbo. Ettha pana lobhe vigateti
  loke apagate niruddhe. Tālāvatthukatanti tālavatthu viya kataṁ, matthakacchinnatālaṁ
  viya puna aviruḷhisabhāvaṁ katanti 2- attho. Anabhāvaṁkatanti anuabhāvaṁ kataṁ, yathā puna
  nuppajjati, evaṁ katanti attho. Evassūti evaṁ bhaveyyuṁ. Evameva khoti ettha
  bījāni viya kusalākusalakammaṁ daṭṭhabbaṁ, tāni agginā ḍahanapuriso viya yogāvacaro,
  aggi viya maggañāṇaṁ, aggiṁ datvā bījānaṁ ḍahanakālo viya maggañāṇena kilesānaṁ
  daḍḍhakālo, 3- masikatakālo viya pañcannaṁ khandhānaṁ chinnamūlake katvā ṭhapitakālo,
  mahāvāte vā odhunitvā nadiyā vā pavāhetvā appavattikatakālo viya
  upādinnakasantānassa nirodhena chinnamūlakānaṁ pañcannaṁ khandhānaṁ appaṭisandhikabhāvena
  nirujjhitvā puna bhavasmiṁ paṭisandhiagahitakālo 4- veditabbo.

  *  *  *  *  *  *
  Footnote: 1 chaṂa.,i. upapajja vāti 2 ka. aviruḷhabhāvakatanti
  3 Ma. vadhakakālo 4 Sī. agahaṇakālo
-------------------------------------------------
[page 130]
      Mohajañcāpi viddasūti 1- mohajañcāpi aviddasu. Idaṁ vuttaṁ hoti:- yaṁ so
  avidū andhabālo lobhajañca dosajañca mohajañcāpi 2- kammaṁ karoti, evaṁ. Karontena
  yaṁ tena pakataṁ kammaṁ appaṁ vā yadi vā bahuṁ. Idheva taṁ vedaniyanti taṁ kammaṁ
  tena bālena idha sake attabhāveyeva vedanīyaṁ, tasseva taṁ attabhāve vipaccatīti
  attho. Vatthuṁ aññaṁ na vijjatīti tassa kammassa vipaccanatthāya aññaṁ vatthu
  natthi. Na hi aññena kataṁ kammaṁ na aññassa attabhāve vipaccati. Tasmā
  lobhañca dosañca, mohajañcāpi viddasūti tasmā yo vidū medhāvī paṇḍito taṁ
  lobhajādibhedaṁ kammaṁ na karoti, so vijjaṁ uppādayaṁ bhikkhu, sabbā duggatiyo
  jahe, arahattamaggavijjaṁ uppādetvā taṁ vā pana vijjaṁ uppādento sabbā
  duggatiyo jahati. Desanāsīsamevetaṁ, sugatiyopi pana so khīṇāsavo jahatiyeva. Yampi
  cetaṁ "tasmā lobhañca dosañca mohañcā"ti 3- vuttaṁ, etthāpi lobhadosasīsena
  lobhajañca dosajañca kammameva niddiṭṭhanti veditabbaṁ. Evaṁ suttantepi 4- gāthāsupi
  vaṭṭavivaṭṭameva kathitanti.
                          5. Hatthakasuttavaṇṇanā
     [35] Pañcame āḷaviyanti āḷaviraṭṭhe. Gomaggeti gunnaṁ gamanamagge.
  Paṇṇasanthareti sayaṁ patitapaṇṇasanthare. Athāti evaṁ gunnaṁ gamanamaggaṁ ujumahāpathaṁ
  nissāya sīsapāvane sayaṁ patitapaṇṇāni saṅkaḍḍhitvā katasanthare sugatamahācīvaraṁ
  santharitvā 5- pallaṅkaṁ ābhujitvā nisinne tathāgate. Hatthako āḷavakoti hatthato
  hatthaṁ gatattā evaṁladdhanāmo āḷavako rājaputto. Etadavocāti etaṁ "kacci bhante
  bhagavā"tiādivacanaṁ avoca. Kasmā pana sammāsambuddho taṁ ṭhānaṁ gantvā nisinno,
  kasmā rājakumāro tattha gatoti? sammāsambuddho tāva atthuppattikāya dhammadesanāya

  *  *  *  *  *  *
  Footnote: 1 chaṂa.,i. mohajañcāpaviddasūti 2 chaṂa. mohajañcāti 3 chaṂa....ḍosañcāti
  4 Sī.,Ma. suttantesupi 5 chaṂa.,i. pattharitvā
-------------------------------------------------
[page 131]
  Samuṭṭhānaṁ disvā tattha nisinno, rājakumāropi pātova uṭṭhāya pañcaupāsakasatehi
  parivuto buddhassa upaṭṭhānaṁ gacchanto mahāmaggā okkamma gopathaṁ gahetvā
  "buddhānaṁ pūjanatthāya missakamālaṁ ocināmī"ti 1- gacchanto satthāraṁ disvā
  upasaṅkamitvā vanditvā ekamantaṁ nisīdi, evaṁ so tattha gatoti. Sukhamasayitthāti
  sukhaṁ sayittha.
      Antaraṭṭhakoti māghaphagguṇānaṁ antare aṭṭhadivasaparimāṇo kālo. Māghassa hi avasāne
  cattāro divasā, phagguṇassa ādimhi cattāroti ayaṁ "antaraṭṭhako"ti vuccati.
  Himapātasamayoti himassa patanasamayo. Kharāti pharusā kakkhaḷā vā. Gokaṇṭakahatāti
  navavuṭṭhadeve 2- gāvīnaṁ akkantakkantaṭṭhāne khurantarehi kaddamo uggantvā
  tiṭṭhati, so vātātapena sukkho kakacadantasadiso hoti dukkhasamphasso. Taṁ sandhāyāha
  "gokaṇṭakahatā bhūmī"ti. Gunnaṁ khurantarehi chinnātipi attho. Verambo vāto vāyatīti
  catūhi disāhi vāyanto vāto vāyati. Ekāya vā disāya dvīhi vā disāhi
  tīhi vā disāhi vāyanto vāto veramboti na vuccati.
      Tenahi rājakumārāti idaṁ satthā "ayaṁ rājakumāro lokasmiṁ neva sukhavāsino,
  na dukkhavāsino jānāti, ājānāpessāmi 3- nan"ti upari desanaṁ vaḍḍhento āha.
  Tattha yathā te khameyyāti yathā tuyhaṁ rucceyya. Idhassāti imasmiṁ loke assa.
  Goṇakatthatoti caturaṅgulādhikalomena kāḷakojavena atthato. Paṭikatthatoti uṇṇāmayena
  setattharaṇena atthato. Paṭalikatthatoti ghanapupphauṇṇāmayāttharaṇena atthato.
  Kadalimigapavarapaccattharaṇoti kadalimigacammamayena uttamapaccattharaṇena atthato. Taṁ kira
  paccattharaṇaṁ setavatthassa upari kadalimigacammaṁ attharitvā sibbitvā karonti.
  Sauttaracchadoti saha uttaracchadena, upari baddhena rattavitānena saddhinti attho.
  Ubhato lohitakūpadhānoti sīsūpadhānañca pādūpadhānañcāti pallaṅkassa ubhato
  ṭhapitalohitakūpadhāno. Pajāpatiyoti bhariyāyo. Manāpena paccupaṭṭhitā assūti manāpena
  upaṭṭhānavidhānena paccupaṭṭhitā bhaveyyuṁ.

  *  *  *  *  *  *
  Footnote: 1 chaṂa. ocinissāmīti 2 Sī. navavaṭṭhe, chaṂa.,i. navavuṭṭhe deve
  3 chaṂa.,i. jānāpessāmi
-------------------------------------------------
[page 132]
      Kāyikā vāti pañcadvārikakāyaṁ khobhayamānā. Cetasikā vāti manodvāraṁ
  khobhayamānā. So rāgo tathāgatassa pahīnoti tathārūpo rāgo tathāgatassa pahīnoti
  attho. Yo pana tassa rāgo, na so tathāgatassa pahīno nāMa. Dosamohesupi
  eseva nayo.
      Brāhmaṇoti bāhitapāpo khīṇāsavabrāhmaṇo. Parinibbutoti kilesaparinibbānena
  parinibbuto. Na lippati 1- kāmesūti vatthukāmesu kilesakāmesu ca taṇhādiṭṭhilepehi
  2- na lippati. Sītibhūtoti abbhantare tāpanakilesānaṁ abhāvena sītibhūto.
  Nirūpadhīti kilesūpadhīnaṁ abhāvena nirūpadhi. Sabbā āsattiyo chetvāti āsattiyo
  vuccanti taṇhāyo, tā sabbāpi rūpādīsu ārammaṇesu āsattavisattā āsattiyo
  chinditvā. Vineyya hadaye haranti hadayanissitadarathaṁ vinayitvā vūpasametvā. Santiṁ
  pappuyya cetasoti cittassa kilesanibbānaṁ pāpuṇitvā. Karaṇavacanaṁ vā etaṁ
  "sabbacetasā samannāharitvā"tiādīsu viya, cetasā nibbānaṁ pāpuṇitvāti attho.
                         6. Devadūtasuttavaṇṇanā
      [36] Chaṭṭhe devadūtānīti devadūtā. Ayaṁ panettha vacanattho:- devoti maccu,
  tassa dūtāti devadūtā. Jiṇṇabyādhimatā hi saṁvegajananaṭṭhena "idāni te maccusamīpaṁ
  gantabban"ti codenti viya, tasmā devadūtāti vuccanti. Devā viya dūtātipi
  devadūtā. Yathā hi alaṅkatapaṭiyattāya devatāya ākāse ṭhatvā "tvaṁ asukadivase
  marissasī"ti vutte tassā vacanaṁ saddhātabbaṁ hoti, evamevaṁ jiṇṇabyādhimatāpi
  dissamānā "tvampi evaṁdhammo"ti codenti viya, tesañca taṁ vacanaṁ anaññathābhāvitāya
  devatāya byākaraṇasadisameva hotīti devā viya dūtāti devadūtā. Visuddhidevānaṁ vā
  dūtātipi devadūtā. Sabbabodhisattā hi jiṇṇabyādhimatapabbajite disvāva saṁvegaṁ
  āpajjitvā

  *  *  *  *  *  *
  Footnote: 1 chaṂa. limpati.evamuparipi 2 Ma. taṇhādiṭṭhikilesehi
-------------------------------------------------
[page 133]
  Nikkhamma pabbajiṁsu. Evaṁ visuddhidevānaṁ dūtātipi devadūtā. Idha pana
  liṅgavipallāsena "devadūtānī"ti vuttaṁ.
      Kāyena duccaritantiādi kasmā āraddhaṁ? devatānuyuñjanaṭṭhānu-
  pakkamakammadassanatthaṁ. Iminā hi kammena ayaṁ satto niraye nibbattati, atha naṁ tattha
  yamo rājā devadūte samanuyuñjati. Tattha kāyena duccaritaṁ caratīti kāyadvārena
  tividhaṁ duccaritaṁ carati. Vācāyāti vacīdvārena catubbidhaṁ duccaritaṁ carati. Manasāti
  manodvārena tividhaṁ duccaritaṁ carati.
      Tamenaṁ bhikkhave nirayapālāti ettha ekacce therā "nirayapālā nāma natthi,
  yantarūpaṁ viya kammameva karaṇaṁ kāretī"ti vadanti. Taṁ "atthi niraye nirayapālāti,
  āmantā. Atthi ca kāraṇikā"tiādinā nayena abhidhamme 1- paṭisedhitameva. Yathā hi
  manussaloke kammakaraṇakārakā atthi, evameva niraye nirayapālā atthīti. Yamassa
  raññoti yamarājā nāma vemānikapetarājā. Ekasmiṁ kāle dibbavimāne dibbakapparukkha-
  dibbauyyānadibbanāṭakādisampattiṁ anubhavati, ekasmiṁ kāle kammavipākaṁ, atthi 2-
  dhammiko. Dhammarājā, na cesa ekova hoti, catūsu pana dvāresu cattāro janā
  honti. Amatteyyoti mātu hito matteyyo, mātari sammāpaṭipannoti attho.
  Na matteyyoti amatteyyo, mātari micchāpaṭipannoti attho. Sesapadesupi eseva
  nayo. Abrahmaññoti ettha ca khīṇāsavā brāhmaṇā nāma, tesu micchāpaṭipanno
  abrahmañño nāMa.
      Samanuyuñjatīti anuyogavattaṁ āropento pucchati, laddhiṁ patiṭṭhāpento pana
  samanuggāhati nāMa. Kāraṇaṁ pucchanto samanubhāsati nāMa. Nāddasanti attano
  santike pahitassa kassaci devadūtassa abhāvaṁ sandhāya evaṁ vadati.

  *  *  *  *  *  *
  Footnote: 1 abhi. 37/866-8/494 nirayapālakathā 2 chaṂa.,i. ayaṁ pāṭho na dissati
-------------------------------------------------
[page 134]
      Atha naṁ yamo "nāyaṁ bhāsitassa atthaṁ sallakkhetī"ti ñatvā atthaṁ sallakkhetukāmo
  ambhotiādimāha. Tattha jiṇṇanti jarājiṇṇaṁ. Gopānasivaṅkanti gopānasī viya
  vaṅkaṁ. Bhogganti bhaggaṁ. Imināpissa vaṅkabhāvameva dīpeti. Daṇḍaparāyananti
  daṇḍapaṭisaraṇaṁ daṇḍadutiyaṁ. Pavedhamānanti kampamānaṁ. Āturanti jarāturaṁ.
  Khaṇḍadantanti jarānubhāvena khaṇḍitadantaṁ. Palitakesanti paṇḍarakesaṁ. Vilūnanti
  luñcitvā gahitakesaṁ viya khallātaṁ. Khallitasiranti 1- mahākhallātasīsaṁ. Valitanti
  sañjātavaliṁ. Tilakāhatagattanti setatilakakāḷatilakehi vikiṇṇasarīraṁ. Jarādhammoti
  jarāsabhāvo, aparimutto jarāya, jarā 2- nāma mayhaṁ abbhantareyeva pavattīti. Parato
  byādhidhammo maraṇadhammoti padadvayepi eseva nayo.
      Paṭhamaṁ devadūtaṁ samanuyuñjitvāti ettha jarājiṇṇasatto atthato evaṁ vadati
  nāma "passatha bho ahaṁpi tumhe viya taruṇo ahosiṁ ūrubalī bāhubalī javasampanno,
  tassa me tā balajavasampattiyo antarahitā, vijjamānāpi me hatthapādāpi hatthapāda-
  kiccaṁ na karonti, jarāyamhi aparimuttatāya ediso jāto. Na kho panāhameva,
  tumhepi jarāya aparimuttāva. Yatheva hi mayhaṁ, evaṁ tumhākaṁpi jarā āgamissati.
  Iti tassā pure āgamanāva kalyāṇaṁ karothā"ti. Tenevesa devadūto nāma jāto.
  Ābādhikanti bādhikaṁ. Dukkhitanti dukkhappattaṁ. Bāḷhagilānanti adhimattagilānaṁ.
      Dutiyaṁ devadūtanti etthapi gilānasatto atthato evaṁ vadati nāma "passatha
  bho ahaṁpi tumhe viya nirogo ahosiṁ, somhi etarahi byādhinā abhihato, sake
  muttakarīse palipanno uṭṭhātumpi na sakkomi. Vijjamānāpi me hatthapādā hatthapāda-
  kiccaṁ na karonti, byādhitomhi aparimuttatāya ediso jāto. Na kho panāhameva,
  tumhepi byādhito aparimuttāva. Yatheva hi mayhaṁ, evaṁ tumhākampi byādhi
  āgamissati. Iti tassa pure āgamanāva kalyāṇaṁ karothā"ti. Tenevesa devadūto nāma
  jāto.

  *  *  *  *  *  *
  Footnote: 1 Sī. khalitaṁ siroti 2 Ma. jarājiṇṇaṁ
-------------------------------------------------
[page 135]
      Ekāhamatantiādīsu ekāhaṁ matassa assāti ekāhamato, taṁ ekāhamataṁ. Parato
  padadvayepi eseva nayo. Bhastā viya vāyunā uddhaṁ jīvitapariyādānā yathākkamaṁ
  samuggatena sūnabhāvena uddhumātattā uddhumātakaṁ. Vinīlo vuccati viparibhinnavaṇṇo,
  vinīlova vinīlako, taṁ vinīlakaṁ. Taṁ paṭikūlattā vā kucchitaṁ vinīlanti vinīlakaṁ.
  Vipubbakanti vissandamānapubbakaṁ, paribhinnaṭṭhānehi paggharitena pubbena
  sampalimakkhitanti attho.
      Tatiyaṁ devadūtanti ettha matakasatto atthato evaṁ vadati nāma "passatha
  bho maṁ āmakasusāne chaḍḍitaṁ uddhumātakādibhāvaṁ pattaṁ, maraṇatomhi aparimuttatāya
  ediso jāto. Na kho panāhameva, tumhepi maraṇato aparimuttā. Yatheva hi mayhaṁ,
  evaṁ tumhākampi maraṇaṁ āgamissati. Iti tassa pure āgamanāva kalyāṇaṁ karothā"ti.
  Tenevesa devadūto nāma jāto.
      Imaṁ pana devadūtānuyogaṁ ko labhati, ko na labhati? yena tāva bahuṁ pāpaṁ
  Kataṁ, so gantvā niraye nibbattatiyeva. Yena pana parittaṁ pāpaṁ kataṁ, so
  labhati. Yathā hi sabhaṇḍaṁ coraṁ gahetvā kattabbameva karonti na vinicchinanti.
  Anuvijjhitvā gahitaṁ pana vinicchayaṭṭhānaṁ nayanti, so vinicchayaṁ labhati. Evaṁ
  sampadameta. Parittapāpakammā hi attano dhammatāyapi saranti. Sāriyamānāpi saranti.
      Tattha dīghajayantadamiḷo 1- nāma attano dhammatāya sari. So kira damiḷo
  sumanagirimahāvihāre ākāsacetiyaṁ rattapaṭṭena 2- pūjesi, atha nirayaussadasāmante
  nibbatto aggijālasaddaṁ sutvāva attanā pūjitapaṭṭaṁ anussari, so gantvā sagge
  nibbatto. Aparopi puttassa daharabhikkhuno khalisāṭakaṁ dento pādamūle ṭhapesi,
  maraṇakālamhi paṭapaṭāti sadde nimittaṁ gaṇhi, sopi ussadasāmante nibbatto
  jālasaddena taṁ sāṭakaṁ anussaritvā sagge nibbatto. Evaṁ tāva attano dhammatāya
  kusalakammaṁ saritvā sagge nibbattanti 3-.

  *  *  *  *  *  *
  Footnote: 1 Sī.,i. dīghajantudamiḷo 2 Ma. cetiye rattapaṭaṁ, cha.,i. rattapaṭena. evamuparipi
  3 chaṂa. nibbattatīti
-------------------------------------------------
[page 136]
      Attano dhammatāya asarante pana tayo devadūte pucchanti. Tattha koci paṭhameneva
  devadūtena sarati, koci dutiyatatiyehi. Yo 1- tīhipi na sarati. Taṁ yamo rājā sayaṁ
  sāreti. Eko kira amacco sumanapupphakumbhena mahācetiyaṁ pūjetvā yamassa pattiṁ
  adāsi, taṁ akusalakammena niraye nibbattaṁ yamassa santikaṁ nayiṁsu. Tasmiṁ tīhipi
  devadūtehi kusalaṁ asarante yamo sayaṁ olokento disvā "nanu tvaṁ mahācetiyaṁ
  sumanapupphakumbhena pūjetvā mayhaṁ pattiṁ adāsī"ti sāresi, so tasmiṁ kāle saritvā
  devalokaṁ gato. Yamo pana sayaṁ oloketvāpi apassanto "mahādukkhaṁ nāma anubhavissati
  ayaṁ satto"ti tuṇhī hoti 2-.
      Tattaṁ ayokhīlanti tigāvutaṁ attabhāvaṁ sampajjalitāya lohapaṭhaviyā uttānakaṁ
  nipajjāpetvā dakkhiṇahatthe tālappamāṇaṁ ayasūlaṁ pavesenti, tathā vāmahatthādīsu.
  Yathā ca taṁ uttānakaṁ nipajjāpetvā, evaṁ urenapi vāmapassenapi dakkhiṇapassenapi
  nipajjāpetvā te taṁ kammakaraṇaṁ karontiyeva. Saṁvesetvāti 3- jalitāya lohapaṭhaviyā
  tigāvutaṁ attabhāvaṁ nipajjāpetvā. Kuṭhārīhīti mahatīhi gehassa ekapakkhacchadanamattā
  hi kuṭhārīhi tacchanti, lohitaṁ nadī hutvā sandati, lohapaṭhavito jālā uṭṭhahitvā
  tacchitaṭṭhānaṁ gaṇhāti, 4- mahādukkhaṁ uppajjati. Tacchantā pana suttāhataṁ karitvā
  dāruṁ 5- viya aṭṭhaṁsampi chaḷaṁsampi karonti. Vāsīhīti mahāsuppappamāṇāhi vāsīhi.
  Rathe yojetvāti saddhiṁ yugayottapakkharathacakkakubbarapājanehi sabbato pajjalite rathe
  yojetvā. Mahantanti mahākūṭāgārappamāṇaṁ. Āropentīti sampajjalitehi ayamuggarehi
  pothentā āropenti. Sakiṁpi uddhanti supakkuṭṭhitāya ukkhaliyā pakkhittataṇḍulā
  viya uddhamadho tiriyañca gacchati. Mahānirayeti avīcimahānirayamhi.
      Bhāgaso mitoti bhāge ṭhapetvā vibhatto. Pariyantoti parikkhitto. Ayasāti

  *  *  *  *  *  *
  Footnote: 1 chaṂa. koci 2 chaṂa. ahosi
  3 Ma. saṁkaḍḍhitvāti 4 Sī. gaṇhanti 5 Sī. dāru
-------------------------------------------------
[page 137]
  Upari ayapaṭṭena chādito. Samantā yojanasataṁ, pharitvā tiṭṭhatīti evaṁ pharitvā
  tiṭṭhati, yathātaṁ samantā yojanasate ṭhatvā olokentassa akkhīni yamakagoḷakā
  viya nikkhamanti.
      Hīnakāyūpagāti hīnakāyaṁ upagatā hutvā. Upādāneti taṇhādiṭṭhiggahaṇe.
  Jātimaraṇasambhaveti jātiyā ca maraṇassa ca kāraṇabhūte. Anupādāti catūhi upādānehi
  anupādiyitvā. Jātimaraṇasaṅkhayeti jātimaraṇasaṅkhayasaṅkhāte nibbāne vimuccanti.
  Diṭṭhadhammābhinibbutāti diṭṭhadhamme imasmiṁyeva attabhāve sabbakilesanibbānena
  nibbutā. Sabbadukkhaṁ upaccagunti sakalaṁ vaṭṭadukkhaṁ atikkantā.
                        7. Catumahārājasuttavaṇṇanā
      [37] Sattame amaccā pārisajjāti paricārikadevatā. Imaṁ lokaṁ anuvicarantīti
  aṭṭhamīdivase kira sakko devarājā cattāro mahārājāno 1- āṇāpesi 2- "tātā
  ajja aṭṭhamīdivase manussalokaṁ 3- anuvicaritvā puññāni karontānaṁ nāmagottaṁ
  uggaṇhitvā āgacchathā"ti. Te gantvā attano paricārake pesenti "gacchatha
  tātā manussalokaṁ anuvicaritvā puññakārakānaṁ nāmagottāni suvaṇṇapaṭṭe likhitvā
  ānethā"ti. Te tathā karonti. Tena vuttaṁ "imaṁ lokaṁ anuvicarantī"ti. Kacci
  bahūtiādi tesaṁ upaparikkhākāradassanatthaṁ vuttaṁ. Evaṁ upaparikkhantā hi te
  anuvicaranti. Tattha uposathaṁ upavasantīti māsassa aṭṭha vāre uposathaṅgāni
  adhiṭṭhahanti. Paṭijāgarontīti paṭijāgarauposathakammaṁ nāma karonti. Taṁ karontā
  ekasmiṁ aḍḍhamāse catunnaṁ uposathadivasānaṁ paccuggamanānuggamanavasena karonti.
  Pañcamīuposathaṁ paccuggacchantā catutthiyaṁ uposathikā honti, anugacchantā
  chaṭṭhiyaṁ. Aṭṭhamīuposathaṁ paccuggacchantā sattamiyaṁ, anugacchantā navamiyaṁ,
  cātuddasīuposathaṁ 4- paccuggacchantā terasiya, paṇṇarasīuposathaṁ anugacchantā
  cātuddasiyaṁ pāṭipade uposathikā honti. Puññāni

  *  *  *  *  *  *
  Footnote: 1 Sī. mahārāje 2 chaṂa. āṇāpeti 3 Ma. manussaloke 4 chaṂa. cātuddasiṁ
-------------------------------------------------
[page 138]
  Karontīti saraṇagamananiccasīlapupphapūjādhammassavanadīpasahassāaropanavihārakaraṇādīni
  nānappakārāni puññāni karonti. Te evaṁ anuvicaritvā puññakammakārakānaṁ nāma
  gottāni suvaṇṇamaye paṭṭe likhitvā āharitvā catunnaṁ mahārājānaṁ denti.
  Puttā imaṁ lokaṁ anuvicarantīti catūhi mahārājehi purimanayeneva pahitattā
  anuvicaranti. Tadahūti taṁ divasaṁ. Uposatheti uposathadivase.
      Sace bhikkhave appakā hontīti catunnaṁ mahārājānaṁ amaccā pārisajjā
  tā tā gāmanigamarājadhāniyo upasaṅkamanti, tā tā pana nissāya 1- adhivatthā
  devatā "mahārājānaṁ amaccā āgatā"ti paṇṇākāraṁ gahetvā tesaṁ santikaṁ
  gacchanti. Te paṇṇākāraṁ gahetvā "kacci nu kho mārisā bahū manussā matteyyā"ti
  vuttanayena manussānaṁ puññapaṭipattiṁ pucchitvā "āma mārisā imasmiṁ gāme asuko
  ca asuko ca puññāni karontī"ti vutte tesaṁ nāmagottaṁ likhitvā aññattha
  gacchanti. Atha cātuddasiyaṁ catunnaṁ mahārājānaṁ puttāpi tameva suvaṇṇapaṭṭaṁ gahetvā
  teneva nayena anuvicarantā nāmagottāni likhanti. Tadahuposathe paṇṇarase cattāropi
  mahārājāno teneva nayena tasmiṁyeva suvaṇṇapaṭṭe nāmagottāni likhanti. Te
  suvaṇṇapaṭṭaparimāṇena "imasmiṁ kāle manussā appakā, imasmiṁ kāle bahukā"ti
  jānanti. Taṁ sandhāya "sace bhikkhave appakā honti manussā"tiādi vuttaṁ. Devānaṁ
  tāvatiṁsānanti paṭhamaṁ abhinibbatte tettiṁsa devaputte upādāya evaṁladdhanāmānaṁ.
  Tesaṁ pana uppattikathā dīghanikāye sakkapañhasuttavaṇṇanāyaṁ 2- vitthāritā. Tenāti
  tena ārocanena, tena vā puññakārakānaṁ appakabhāvena. Dibbā vata bho kāyā
  parihāyissantīti navanavānaṁ devaputtānaṁ apātubhāvena devakāyā parihāyissanti,
  ramaṇīyaṁ dasayojanasahassaṁ devanagaraṁ suññaṁ bhavissati. Paripūrissanti asurakāyāti
  cattāro apāyā paripūrissanti. Iminā 3- "mayaṁ paripuṇṇadevanagare devasaṅghamajjhe

  *  *  *  *  *  *
  Footnote: 1 chaṂa.,i. tato taṁ upanissāya 2 Sī.,i. mahāgovindasuttavaṇṇanāya,
  su.vi. 2/355 maghamāṇavavatthuvaṇṇanā 3 Sī.,i. iti
-------------------------------------------------
[page 139]
  Nakkhattaṁ kīḷituṁ na labhissāmā"ti anattamanā honti. Sukkapakkhepi imināva upāyena
  attho veditabbo.
      Bhūtapubbaṁ bhikkhave sakko devānamindoti attano sakkadevarājakālaṁ sandhāya
  katheti. Ekassa vā sakkassa ajjhāsayaṁ gahetvā kathetīti vuttaṁ. Anunayamānoti 1-
  anubodhayamāno. Tāyaṁ velāyanti tasmiṁ kāle.
      Pāṭihāriyapakkhañcāti ettha pāṭihāriyapakkho nāma antovasse temāsaṁ
  nibaddhuposatho, tampi 2- asakkontassa dvinnaṁ pavāraṇānaṁ antare ekamāsaṁ
  nibaddhuposatho, tampi asakkontassa paṭhamapavāraṇāto paṭṭhāya eko aḍḍhamāso
  pāṭihāriyapakkhoyeva nāMa. Aṭṭhaṅgasusamāgatanti aṭṭhahi guṇaṅgehi samannāgataṁ. Yopissa
  mādiso naroti yopi satto mādiso bhaveyya. Sakkopi kira vuttappakārassa
  uposathakammassa guṇaṁ jānitvā devalokasampattiyo pahāya māsassa aṭṭha
  divase 3- uposathaṁ upasavati. Tasmā evamāha. Aparo nayo:- yopissa mādiso
  naroti yopi satto mādiso assa, mahāsampattiṁ sampāpuṇituṁ 4- iccheyyāti attho.
  Sakkā hi evarūpena uposathakammena sakkasampattiṁ pāpuṇitunti ayamettha adhippāyo.
      Vusitavāti vuṭṭhavāso. Katakaraṇīyoti catūhi maggehi kattabbaṁ kiccaṁ katvā
  ṭhito. Ohitabhāroti khandhabhārakilesabhārābhisaṅkhārabhāre otāretvā ṭhito.
  Anuppattasadatthoti sadattho vuccati arahattaṁ, taṁ anuppatto. Parikkhīṇabhavasaṁyojanoti
  yena saṁyojanena baddho bhavesu ākaḍḍhiyati, tassa khīṇattā parikkhīṇabhavasaṁyojano.
  Sammadaññā vimuttoti hetunā nayena kāraṇena jānitvā vimutto. Kallaṁ vacanāyāti
  yuttaṁ vattuṁ.

  *  *  *  *  *  *
  Footnote: 1 Sī.,i. anasaññāyamānoti 2 chaṂa. taṁ, iṭaṁ na
  3 chaṂa.,i. vāre 4 chaṂa.,i. mayā pattaṁ sampattiṁ pāpuṇituṁ
-------------------------------------------------
[page 140]
      Yopissa mādiso naroti yopi mādiso khīṇāsavo assa. Sopi evarūpaṁ
  uposathaṁ upavaseyyāti uposathassa kammassa guṇaṁ jānanto evaṁ vaseyya. Aparo
  nayo:- yopissa mādiso naroti yopi satto mādiso assa, mahāsampattiṁ
  pāpuṇituṁ iccheyyāti attho. Sakkā hi evarūpena uposathakammena khīṇāsavasampattiṁ
  pāpuṇitunti ayamettha adhippāyo. Aṭṭhamaṁ uttānameva.
                         9. Sukhumālasuttavaṇṇanā
         [39] Navame sukhumāloti niddukkho. Paramasukhumāloti paramaniddukkho.
  Accantasukhumāloti satataniddukkho. Idaṁ bhagavā kapilapure nibbattakālato paṭṭhāya
  niddukkhabhāvaṁ gahetvā āha, cariyakāle pana tena anubhūtadukkhassa anto natthīti.
  Ekatthāti ekissā pokkharaṇiyā. Uppalaṁ vappatīti nīluppalaṁ ropiyati 1-. Sā
  nīluppalavanasañchannā hoti. Padumanti paṇḍarapadumaṁ. Puṇḍarikanti rattapadumaṁ 2-.
  Evaṁ itarāpi dve padumapuṇḍarikavanehi sañchannā honti. Bodhisattassa kira
  sattaṭṭhavassikakāle rājā amacce pucchi "taruṇadārakā kataraṁ kīḷikaṁ sampiyāyantī"ti.
  Udakakīḷikaṁ devāti. Tato rājā kuddālakammakārake sannipātetvā pokkharaṇiṭṭhānāni
  gaṇhāpesi. Atha sakko devarājā āvajjento taṁ pavuttiṁ ñatvā "na yutto mahāsattassa
  mānusakaparibhogo, dibbaparibhogo yutto"ti vissakammaṁ āmantetvā "gaccha tāta,
  mahāsattassa kīḷābhūmiyaṁ pokkharaṇiyo māpehī"ti āha. Kīdisā hontu devāti
  āha. Apagatakalalakaddamā hontu vippakiṇṇamaṇimuttāpavāḷakā sattaratanamayapākāra-
  parikkhittā pavāḷamayauṇhīsehi maṇimayasopāṇabāhukehi suvaṇṇarajatamayamaṇimayaphalakehi
  sopāṇehi samannāgatā. Suvaṇṇarajatamaṇipavāḷamayā cettha nāvāyo hontu,
  suvaṇṇanāvāya rajatapallaṅko hotu, rajatanāvāya suvaṇṇapallaṅko, maṇināvāya

  *  *  *  *  *  *
  Footnote: 1 chaṂa.,i. uppalaṁ ropeti, Sī. uppalaṁ pupphatīti nīluppalaṁ byāpiyati
  2 padumanti rattapadumaṁ. puṇḍarikanti paṇḍarapadumanti pāṭhena bhavitabbaṁyeva
-------------------------------------------------
[page 141]
  Pavāḷapallaṅko, pavāḷanāvāya maṇipallaṅko, suvaṇṇarajatamaṇipavāḷamayāva
  udakasecananāḷikā hontu, pañcavaṇṇehi ca padumehi sañchannā hontūti. "sādhu
  Devā"ti vissakammadevaputto sakkassa paṭissuṇitvā rattibhāge otaritvā raññā 1-
  gāhāpitapokkharaṇiṭṭhānesuyeva teneva niyāmena pokkharaṇiyo māpesi.
      Nanu cetā apagatakalalakaddamā, kathamettha padumāni pupphiṁsūti? so kira tāsu
  Pokkharaṇīsu tattha tattha suvaṇṇarajatamaṇipavāḷamayā khuddakanāvāyo māpetvā
  "etā kalalakaddamapūritā ca hontu, pañcavaṇṇāni cettha padumāni pupphantū"ti
  adhiṭṭhāsi. Evaṁ pañcavaṇṇāni padumāni pupphiṁsu, reṇuvaṭṭiyo uggantvā
  udakapiṭṭhaṁ ajjhottharitvā vicaranti. Pañcavidhā bhamaragaṇā upakūjantā vicaranti.
  Evaṁ tā māpetvā vissakammo devapurameva gato. Tato vibhātāya rattiyā mahājano
  disvā "mahāpurisassa māpitā bhavissantī"ti gantvā rañño ārocesi. Rājā
  mahājanaparivāro gantvā pokkharaṇiyo disvā "mama puttassa puññiddhiyā devatāhi
  māpitā bhavissantī"ti attamano ahosi. Tato paṭṭhāya mahāpuriso udakakīḷikaṁ agamāsi.
      Yāvadeva mamatthāyāti ettha yāvadevāti payojanāvidhiniyāmavacanaṁ, yāva mameva
  atthāya, natthettha aññaṁ kāraṇanti attho. Na kho panassāhanti na kho panassa
  ahaṁ. Kāsikaṁ candananti susaṇhaṁ candanaṁ. 2- Kāsikaṁ su me taṁ bhikkhave veṭhananti
  bhikkhave veṭhanampi me kāsikaṁ hoti. Ettha hi suiti ca tanti ca nipātamattaṁ, meti
  sāmivacanaṁ. Veṭhanaṁ me saṇhameva hotīti dasseti. Kāsikā kañcukāti pārupanakañcukopi
  saṇhakañcukova. 3- Setacchattaṁ dhāriyatīti mānusakasetacchattampi dibbasetacchattampi
  uparidhāritameva 4- hoti. Mā naṁ sītaṁ vāti mā etaṁ bodhisattaṁ sītaṁ
  vā uṇhādīsu vā aññataraṁ phusatūti attho.

  *  *  *  *  *  *
  Footnote: 1 chaṂa.,i. rañño 2 chaṂa. asaṇhaṁ candanaṁ
  3 ka. pārupanakañcuko ca sīsakañcuko ca 4 Sī.,i. upadhāritameva
-------------------------------------------------
[page 142]
      Tayo pāsādā ahesunti bodhisatte kira soḷasavassuddesike jāte suddhodana-
  rājā "puttassa vasanakapāsāde kāressāmī"ti vaḍḍhakino sannipātāpetvā
  bhaddakena nakkhattamuhuttena navabhūmikataparikammaṁ 1- kāretvā tayo pāsāde kārāpesi.
  Te sandhāyetaṁ vuttaṁ. Hemantikotiādīsu yattha sukhaṁ hemante vasituṁ, ayaṁ hemanti
  koti. Itaresupi eseva nayo. Ayaṁ panettha vacanattho:- hemante vāso hemanto, 2-
  hemantaṁ arahatīti hemantiko. Itaresupi eseva nayo.
      Tattha hemantiko pāsādo navabhūmiko ahosi, bhūmiyo panassa uṇhautugāhāpanatthāya
  nīcanīcā 3- ahesuṁ. Tattha dvāravātapānāni suphusitakavāṭāni ahesuṁ nibbivarāni.
  Cittakammampi karontā tattha tattha pajjalite aggikkhandheyeva akaṁsu. Bhummattharaṇaṁ
  panettha kambalamayaṁ. Tathā sāṇivitānanivāsanapārupanaveṭhanāni. Vātapānāni
  uṇhaggāhāpanatthaṁ divā vivaṭāni rattiṁ pihitāni honti.
      Gimhiko pañcabhūmiko ahosi. Sītautuggāhāpanatthaṁ panettha bhūmiyo uccā
  asambādhā ahesuṁ. Dvāravātapānāni nātisuphusitāni savivarāni sajālāni ahesuṁ.
  Cittakamme uppalāni padumāni puṇḍarikāniyeva akaṁsu. 4- Bhummattharaṇaṁ panettha
  dukkūlamayaṁ, tathā sāṇivitānanivāsanapārupanaveṭhanāni. Vātapānasamīpesu cettha nava cāṭiyo
  ṭhapetvā udakassa pūretvā nīluppalādīhi 5- sañchādenti. Tesu tesu padesesu
  udakayantāni karonti, yehi deve vassante viya udakadhārā nikkhamanti. Antopāsāde
  tattha tattha kalalapūrā doṇiyo ṭhapetvā pañcavaṇṇāni padumāni ropayiṁsu. Pāsāda-
  matthake sukkhamahiṁsacammaṁ bandhitvā yantehi 6- parivaṭṭetvā yāva chadanapiṭṭhiyā pāsāṇe
  āropetvā yehi deve vassante viya udakadhārā nikkhamanti. Saddo meghagajjitaṁ
  viya hoti. 7- Dvāravātapānāni panettha divā pihitāni honti rattiṁ vivaṭāni.

  *  *  *  *  *  *
  Footnote: 1 Sī. bhūmikammaṁ 2 chaṂa. hemantaṁ 3 chaṂa. nīcā
  4 Sī.,i. cittakamme uppalinipaduminipuṇḍarīkiniyo ca 5 ka. nīluppalādīni
  6 chaṂa.,i. yantaṁ 7 chaṂa.,i. āropetvā tasmiṁ visajjenti. tesaṁ camme
  pavaṭṭantānaṁ saddo meghagajjitaṁ hoti
-------------------------------------------------
[page 143]
      Vassiko sattabhūmiko ahosi. Bhūmiyo panettha dvinnampi utūnaṁ gāhāpanatthāya
  nātiuccā nātinīcā ca akaṁsu. Ekaccāni dvāravātapānāni suphusitāni, 1- ekaccāni
  savivarāni. 2- Tattha cittakammampi kesuci ṭhānesu pajjalitāggikkhandhavasena, kesupi
  jātassaravasena kataṁ. Bhummattharaṇādīni panettha kambaladukūlavasena ubhayamissakāni.
  3- Ekaccāni dvāravātapānāni rattiṁ vivaṭāni divā pihitāni, ekaccāni divā
  vivaṭāni rattiṁ pihitāni. 3- Tayopi pāsādā ubbedhena samappamāṇā. Bhūmikāsu pana
  nānattaṁ ahosi.
      Evaṁ niṭṭhitesu pāsādesu rājā cintesi "putto me vayappatto, chattamassa
  ussāpetvā rajjasiriṁ passissāmī"ti. So sākiyānaṁ paṇṇāni pahiṇi "putto
  me vayappatto, rajje naṁ patiṭṭhāpessāmi, sabbe attano attano gehesu dārikā
  imaṁ gehaṁ pesentū"ti. Te sāsanaṁ sutvā "kumāro kevalaṁ dassanakkhamo rūpasampanno,
  na kiñci sippaṁ jānāti, dārabharaṇaṁ kātuṁ na sakkhissati, na mayaṁ dhītaro dassāmā"ti
  āhaṁsu. Rājā taṁ pavuttiṁ sutvā puttassa santikaṁ gantvā ārocesi. Bodhisatto
  "kiṁ sippaṁ dassetuṁ vaṭṭati tātā"ti āha. Sahassathāmadhanuṁ āropetuṁ vaṭṭati
  tātāti. Tenahi āharāpethāti. Rājā āharāpetvā adāsi. Dhanuṁ purisasahassaṁ
  āropeti, purisasahassaṁ oropeti. Mahāpuriso dhanuṁ āharāpetvā pallaṅke nisinnova
  jiyaṁ pādaṅguṭṭhake veṭhetvā kaḍḍhanto pādaṅguṭṭhakeneva dhanuṁ āropetvā vāmena
  hatthena daṇḍaṁ 4- gahetvā dakkhiṇena hatthena kaḍḍhitvā jiyaṁ poṭhesi. Sakalanagaraṁ
  uppatanākārappattaṁ ahosi. "kiṁ Saddo eso"ti ca vutte "devo gajjatī"ti
  āhaṁsu. Athaññe "tumhe na jānātha, na devo gajjati, aṅgīrasassa kumārassa
  sahassathāmadhanuṁ āropetvā jiyaṁ poṭhentassa jiyappahārasaddo eso"ti āhaṁsu.
  Sākiyā tāvattakeneva āraddhacittā ahesuṁ.

  *  *  *  *  *  *
  Footnote: 1 Sī. suphussitāni 2 Ma. suvivarāni 3-3 chaṂa.,i. ekacce
  dvāravātapānā rattiṁ vivaṭā divā pihitā, ekacce divā vivaṭā rattiṁ pihitā
  4 chaṂa.,i. daṇḍe
-------------------------------------------------
[page 144]
      Mahāpuriso "aññaṁ kiṁ kātuṁ vaṭṭatī"ti āha. Aṭṭhaṅgulamattaṁ bahalaṁ ayopaṭṭaṁ
  kaṇḍena vinivijjhituṁ vaṭṭatīti. Taṁ vinivijjhitvā "aññaṁ kiṁ kātuṁ vaṭṭatī"ti āha.
  Caturaṅgulabahalaṁ asanaphalakaṁ vinivijjhituṁ vaṭṭatīti. Taṁ vinivijjhitvā "aññaṁ kiṁ
  kātuṁ vaṭṭatī"ti āha. Vidatthibahalaṁ udumbaraphalakaṁ vinivijjhituṁ vaṭṭatīti. Taṁ
  vinivijjhitvā "aññaṁ kiṁ kātuṁ vaṭṭatī"ti āha. Yante baddhaṁ phalakasataṁ vinivijjhituṁ
  vaṭṭatīti. Tampi vinivijjhitvā "aññaṁ kiṁ kātuṁ vaṭṭatī"ti āha. Saṭṭhipatalaṁ
  sukkhamahisacammaṁ vinivijjhituṁ vaṭṭatīti. Tampi vinivijjhitvā "aññaṁ kiṁ kātuṁ
  vaṭṭatī"ti āha. Tato vālikāsakaṭādīni ācikkhiṁsu. Mahāsatto vālikāsakaṭampi
  palālasakaṭampi vinivijjhitvā udake ekūsabhappamāṇaṁ kaṇḍaṁ pesesi, thale aṭṭha-
  usabhappamāṇe 1-. Atha naṁ "idāni vātiṅgaṇasaññāya vālaṁ vijjhituṁ vaṭṭatī"ti āhaṁsu.
  Tenahi bandhāpethāti. Saddantare bajjhatu tātāti purato gacchantu, gāvutantare
  bandhantūti. Purato gacchantu, aḍḍhayojane bandhantūti, purato gacchantu, 2- yojane
  bandhantūti bandhāpetha tātāti. Yojanamatthake vātiṅgaṇasaññāya vālaṁ bandhāpetvā
  rattandhakāre meghapatalasañchannāsu disāsu kaṇḍaṁ khipi, kaṇḍo 3- gantvā yojanamatthake
  vālaṁ phāletvā paṭhaviṁ pāvisi. Na kevalañca ettakameva, taṁ divasaṁ pana mahāsatto
  loke vattamāne sippaṁ sabbameva sandassesi. Sakyarājāno attano attano
  dhītaro alaṅkaritvā pesayiṁsu, cattāḷīsasahassā nāṭakitthiyo ahesuṁ. Mahāpuriso
  tīsu pāsādesu devo maññe paricārento mahāsampattiṁ anubhavati.
      Nippurisehīti purisavirahitehi. Na kevalañcettha turiyāneva nippurisāni,
  sabbaṭṭhānānipi nippurisāneva. Dovārikāpi itthiyova, nhāpanādiparikammakarā
  itthiyova. Rājā kira "tathārūpaṁ issariyasukhasampattiṁ anubhavamānassa purisaṁ disvā
  parisaṅkā uppajjati, sā me puttassa mā ahosī"ti sabbakiccesu itthiyova ṭhapesi.
  Paricārayamānoti modamāno. Na heṭṭhāpāsādaṁ orohāmīti pāsādato heṭṭhā
  na otarāmi. Iti maṁ cattāro māse añño sikhābaddho puriso nāma passituṁ

  *  *  *  *  *  *
  Footnote: 1 chaṂa.,i.....pamāṇaṁ 2 Sī.,Ma. gacchanto 3 chaṂa.,i. taṁ
-------------------------------------------------
[page 145]
  Nālattha. Yathāti yena niyāmena. Dāsakammakaraporisassāti dāsānañceva
  avasiṭṭhabhattavetanābhatānaṁ 1- kammakarānañca nissāya jīvamānapurisānañca. Kaṇājakanti
  sakuṇḍakabhattaṁ. Bilaṅgadutiyanti kañjikadutiyaṁ.
      Evarūpāya iddhiyāti evaṁ jātikāya puññiddhiyā samannāgatassa. Evarūpena
  ca sukhumālenāti evaṁjātikena ca niddukkhabhāvena. Sokhumālenātipi pāṭho. Evaṁ
  tathāgato ettakena ṭhānena attano sirisampattiṁ kathesi. Kathento ca na
  ubbillāvitabhāvatthaṁ kathesi, "evarūpāyapi pana sampattiyaṁ ṭhito pamādaṁ akatvā
  appamattova ahosin"ti appamādalakkhaṇasseva dīpanatthaṁ kathesi. Teneva assutavā
  kho puthujjanotiādimāha. Tattha paranti parapuggalaṁ. Jiṇṇanti jarājiṇṇaṁ. Aṭṭiyatīti
  aṭṭo pīḷito hoti. Harāyatīti hiriṁ karoti lajjati. Jigucchatīti asuciṁ viya
  disvā jigucchaṁ uppādeti. Attānaṁyeva atisitvāti 2- jarādhammampi samānaṁ attāna
  atikkamitvā aṭṭiyati harāyatīti attho. Jarādhammoti jarāsabhāvo. Jaraṁ anatītoti
  jaraṁ anatikkanto, anto jarāya vattāmi. Iti paṭisañcikkhatoti evaṁ paccavekkhan-
  tassa. Yobbanamadoti yobbanaṁ nissāya uppajjanako mānamado. Sabbaso pahīyīti
  sabbākārena pahīno. Maggena pahīnasadiso 3- katvā dassito. Na panesa maggena pahīno,
  paṭisaṅkhānena pahīnova kathitoti veditabbo. Bodhisattassa hi devatā jarāpattaṁ
  dassesuṁ. Tato paṭṭhāya yāva arahattā antarā mahāsattassa yobbanamado nāma na
  uppajji. 4- Sesapadadvayepi eseva nayo. Ettha pana ārogyamadoti ahaṁ nirogoti
  ārogyaṁ nissāya uppajjanako mānamado. Jīvitamadoti ahaṁ ciraṁ jīviti jīvitaṁ 5-
  nissāya uppajjanako mānamado. Sikkhaṁ paccakkhāyāti sikkhaṁ paṭikkhipitvā.
  Hīnāyāvattatīti hīnāya lāmakāya gihibhāvāya āvattati.
      Yathādhammāti byādhiādīhi yathāsabhāvā. Tathāsantāti yathā santā evaṁ 6-
  aviparītabyādhiādisabhāvāva hutvāti attho. Jigucchantīti parapuggalaṁ
  jigucchanti. Mama

  *  *  *  *  *  *
  Footnote: 1 chaṂa.,i. devasikabhattavetanābhatānaṁ 2 Sī. atiyitvāti 3 Sī.,i. pahīnasadise
  4 chaṂa. uppajjati 5 chaṂa. taṁ 6 chaṂa. eva
-------------------------------------------------
[page 146]
  Evaṁvihārinoti mayhaṁ evaṁ jigucchāvihārena viharantassa evaṁ jigucchanaṁ na paṭirūpaṁ
  bhaveyya nānucchavikaṁ. Sohaṁ evaṁ viharantoti so ahaṁ evaṁ paraṁ jigucchamāno
  viharanto, evaṁ vā iminā paṭisaṅkhānavihārena viharanto. Ñatvā dhammaṁ nirūpadhinti
  sabbūpadhivirahitaṁ nibbānadhammaṁ ñatvā. Sabbe made abhibhosmīti sabbe tayopi
  made abhibhaviṁ samatikkamiṁ. Nekkhamme daṭṭhu khematanti nibbāne khemabhāvaṁ disvā.
  Nekkhammaṁ daṭṭhu khematotipi pāṭho, nibbānaṁ khemato disvāti attho. Tassa me
  ahu ussāhoti tassa mayhaṁ taṁ nekkhammasaṅkhātaṁ nibbānaṁ abhipassantassa ussāho
  ahu, vāyāmo ahosīti attho. Nāhaṁ bhabbo etarahi, kāmāni paṭisevitunti ahaṁ
  idāni duvidhepi kāme paṭisevituṁ abhabbo. Anivatti bhavissāmīti pabbajjāto 1- ceva
  sabbaññutañāṇato ca na nivattissāmi, anivattako bhavissāmi. Brahmacariyaparāyanoti
  maggabrahmacariyaparāyano jātosmīti attho. Iti imāhi gāthāhi mahābodhipallaṅke
  attano āgamanīyaṁ viriyaṁ kathesi.
                       10. Ādhipateyyasuttavaṇṇanā
      [40] Dasame adhipateyyānīti jeṭṭhakakāraṇato nibbattāni. Attādhipateyyanti-
  ādīsu attānaṁ jeṭṭhakaṁ katvā nibbattitaṁ guṇajātaṁ attādhipateyyaṁ. Lokaṁ jeṭṭhakaṁ
  katvā nibbattitaṁ lokādhipateyyaṁ. Navavidhaṁ lokuttaradhammaṁ jeṭṭhakaṁ katvā
  nibbattitaṁ dhammādhipateyyaṁ. Na iti bhavābhavahetūti iti bhavo, iti bhavoti evaṁ
  āyatiṁ na tassa tassa sampati bhavassa hetu. Otiṇṇoti anupaviṭṭho. Yassa hi jāti
  anto paviṭṭhā, so jātiyā otiṇṇo nāMa. Jarādīsupi eseva nayo. Kevalassa
  dukkhakkhandhassāti sakalassa vaṭṭadukkharāsissa. Antakiriyā paññāyethāti koṭikaraṇaṁ 2-
  paricchedaparivaṭumakaraṇaṁ paññāyeyya. Ohāyāti pahāya. Pāpiṭṭhatareti lāmakatare.
  Āraddhanti paggahitaṁ paripuṇṇaṁ, āraddhattā va asallīnaṁ. Upaṭṭhitāti
  catusatipaṭṭhānavasena upaṭṭhitā. Upaṭṭhitā upaṭṭhitattāva asammuṭṭhā. Passaddho
  kāyoti nāmakāyo ca karajakāyo ca passaddho vūpasantadaratho. Passaddhattāva asāraddho.
  Samāhitaṁ

  *  *  *  *  *  *
  Footnote: 1 Ma. pabbajitato ca, cha.pabbajjato ca 2 chaṂa.,i. antakaraṇaṁ
-------------------------------------------------
[page 147]
  Cittanti ārammaṇe cittaṁ sammā āhitaṁ suṭṭhu ṭhapitaṁ. Sammā āhitattāva ekaggaṁ.
  Adhipatiṁ karitvāti jeṭṭhakaṁ karitvā. Suddhamattānaṁ pariharatīti suddhaṁ nimmalaṁ katvā
  attānaṁ pariharati paṭijaggati, gopāyatīti attho. Ayañca yāva arahattamaggā pariyāyena
  suddhamattānaṁ pariharati nāma, phalappattova pana nippariyāyena suddhamattānaṁ pariharati.
      Svākkhātotiādīni visuddhimagge 1- vitthāritāni. Jānaṁ passaṁ viharantīti taṁ
  dhammaṁ jānantā passantā viharanti. Imāni kho bhikkhave tīṇi ādhipateyyānīti
  ettha ca tāni 2- tīṇi ādhipateyyāni lokiyalokuttaramissakāni kathitāni.
      Pakubbatoti karontassa. Attā te purisa jānāti, saccaṁ vā yadi vā
  musāti yaṁ tvaṁ karosi, taṁ yadi vā yathāsabhāvaṁ 3- yadi vā no yathāsabhāvaṁ taṁ tava
  attā jānāti. Iminā ca kāraṇena veditabbaṁ. "pāpakammaṁ Karontassa loke
  paṭicchannaṭṭhānaṁ nāma natthī"ti. Kalyāṇanti sundaraṁ. Atimaññasīti atikkamitvā
  maññasi. Atha naṁ parigūhasīti yathā me attāpi na jānāti, evaṁ naṁ parigūhāmīti
  vāyamasi. Attādhipakoti attajeṭṭhako lokādhipoti 4- lokajeṭṭhako. Nipakoti paññavā.
  Jhāyīti jhāyanto. Dhammādhipoti dhammajeṭṭhako. Saccaparakkamoti thiraparakkamo
  bhūtaparakkamo. Pasayha māranti māraṁ pasahitvā. Abhibhuyya antakanti idaṁ tasseva
  vevacanaṁ. Yo ca phusī jātikhayaṁ padhānavāti yo jhāyī padhānavā māraṁ abhibhavitvā
  jātikkhayaṁ arahattaṁ phusi. So tādisoti so tathāvidho tathā saṇṭhito. Lokavidūti
  tayo loke vidite pākaṭe katvā ṭhito. Sumedhoti sundarapañño 5-. Sabbesu
  dhammesu atammayo munīti sabbesu tebhūmikadhammesu taṇhāsaṅkhātāya tammayatāya 6-
  abhāvena atammayo khīṇāsavamuni kadāci katthaci na hīyati na parihīyatīti vuttaṁ
  hotīti.
                         Devadūtavaggo catuttho.

  *  *  *  *  *  *
  Footnote: 1 suddhi. 1/273 chānussatiniddesa 2 Ma. ettāvatā 3 chaṂa.,i. yathāsabhāvanti
  4 chaṂa. attādhipateyyakoti 5 chaṂa. supañño 8 Sī.,i. tammatāya
-------------------------------------------------
[page 148]
                    5. Cūḷavagga 1. Sammukhībhāvasuttavaṇṇanā
      [41] Pañcamassa paṭhame sammukhībhāvāti sammukhībhāvena, vijjamānatāyāti attho.
  Pasavatīti paṭilabhati. Saddhāya sammukhībhāvāti yadi hi saddhā na bhaveyya, deyyadhammo
  na bhaveyya, dakkhiṇeyyasaṅkhātā paṭiggāhakapuggalā na bhaveyyuṁ, kathaṁ puññakammaṁ
  kareyya. Tesaṁ pana sammukhībhāvena sakkā kātunti tasmā "saddhāya sammukhībhāvā"ti-
  ādimāha. Ettha ca dve dhammā sulabhā deyyadhammā ceva dakkhiṇeyyā ca, saddhā
  pana dullabhā. Puthujjanassa hi saddhā athāvarā padavārena padavārena 1- nānā
  hoti, tenevassā 2- mahāmoggallānasadisopi aggasāvako pāṭibhogo bhavituṁ asakkonto
  āha "dvinnaṁ kho te ahaṁ āvuso dhammānaṁ pāṭibhogo bhogānañca jīvitassa ca,
  saddhāya pana tvaṁyeva pāṭibhogo"ti 3-.
                          2. Tiṭhānasuttavaṇṇanā
      [42] Dutiye vigatamalamaccherenāti vigatamacchariyamalena. Muttacāgoti visaṭṭhacāgo.
  Payatapāṇīti dhotahattho. Assaddho hi sattakkhattuṁ hatthe 4- dhovitvāpi malinahatthova
  hoti, saddho pana dānābhiratattā malinahatthopi dhotahatthova. Vossaggaratoti
  vossaggasaṅkhāte dāne rato. Yācayogoti yācituṁ yutto, yācakehi vā yogo
  assātipi yācayogo. Dānasaṁvibhāgaratoti dānaṁ dadanto saṁvibhāgañca karonto
  dānasaṁvibhāgarato nāma hoti.
      Dassanakāmo sīlavatanti dasapi yojanāni vīsampi tiṁsampi yojanasatampi gantvā
  sīlasampanne daṭṭhukāmo hoti pāṭaliputtakabrāhmaṇā 5- viya saddhātissamahārājā
  viya ca. Pāṭaliputtassa kira nagaradvāre sālāya nisinnā dve brāhmaṇā
  kāḷavallimaṇḍapavāsimahānāgattherassa guṇakathaṁ sutvā "amhehi taṁ bhikkhuṁ daṭṭhuṁ
  vaṭṭatī"ti

  *  *  *  *  *  *
  Footnote: 1 Sī.,i. padavāre, chaṂa. padavārena 2 chaṂa. teneva
  3 khu.u. 25/18/115 suppavāsāsutta 4 ka. sattakkhattuṁ hatthaṁ
  5 chaṂa. pāṭaliputtakabrāhmaṇo
-------------------------------------------------
[page 149]
  Dvepi janā nikkhamiṁsu. Eko antarāmagge kālamakāsi. Eko samuddatīraṁ patvā
  nāvāya mahātitthapaṭṭane oruyha anurādhapuraṁ āgantvā "kāḷavallimaṇḍapo kuhin"ti
  paṭipucchi. 1- Rohaṇajanapadeti. So anupubbena therassa vasanaṭṭhānaṁ patvā cūḷanagaragāme
  dūraghare nivāsaṁ gahetvā therassa āhāraṁ sampādetvā pātova dassanatthāya 2-
  therassa vasanaṭṭhānaṁ pucchitvā gantvā janapariyante 3- ṭhito theraṁ dūratova āgacchantaṁ
  disvā sakiṁ tattheva ṭhito 4- vanditvā puna upasaṅkamitvā gopphakesu daḷhaṁ gahetvā
  "uccā bhante tumhe"ti āha. Thero ca nātiucco nātirasso pamāṇayuttova,
  tena naṁ puna āha "na atiuccā tumhe, tumhākaṁ pana guṇā meghavaṇṇasamuddassa 5-
  matthakena gantvā sakalajambūdīpatalaṁ ajjhottharitvā gatā, ahaṁpi pāṭaliputta-
  nagaradvāre nisinno tumhākaṁ 6- guṇakathaṁ assosin"ti. So therassa bhikkhāhāraṁ datvā
  attano ticīvaraṁ paṭiyādetvā therassa santike pabbajitvā tassovāde patiṭṭhāya
  katipāheneva arahattaṁ pāpuṇi.
      Saddhātissamahārājāpi "bhante mayhaṁ vanditabbayuttakaṁ ekaṁ ayyaṁ ācikkhathā"ti
  pucchi. Bhikkhū "maṅgalavāsikujjatissatthero"ti 7- āhaṁsu. Rājā mahāparivārena pañca-
  yojanamaggaṁ agamāsi. Thero "kiṁ saddo eso āvuso"ti bhikkhusaṁghaṁ pucchi. "rājā
  Bhante tumhākaṁ dassanatthāya āgato"ti. Thero cintesi "kiṁ mayhaṁ mahallakakāle
  rājagehe kamman"ti divāṭṭhāne mañce nipajjitvā bhūmiyaṁ lejaṁ likhanto acchi.
  Rājā "kahaṁ thero"ti bhikkhusaṁghaṁ 8- pucchitvā "divāṭṭhāne"ti sutvā tattha gacchanto
  theraṁ bhūmiyaṁ lekhaṁ likhantaṁ disvā "khīṇāsavassa 9- nāma hatthakukkuccaṁ natthi, nāyaṁ
  khīṇāsavo"ti avanditvāva nivatti. Bhikkhusaṁgho theraṁ āha "bhante evaṁvidhassa pasannassa
  rañño kasmā vippaṭisāraṁ karitthā"ti. "āvuso Rañño pasādarakkhanaṁ na tumhākaṁ

  *  *  *  *  *  *
  Footnote: 1 cha. pucchi 2 chaṂa. vuṭṭhāya 3 Sī. gantvā pana parisante
  4 Ma. patiṭṭhito 5 chaṂa. mecaka... 6 Ma. nisīditvā taṁ guṇakathaṁ
  7 Sī. maṅgaṇavāsī kujjatissattheroti, chaṂa. maṅgalavāsī kuṭṭatissattheroti.
  evamuparipi 8 chaṂa. ayaṁ pāṭho na dissati 9 Sī. khīṇāsavānaṁ
-------------------------------------------------
[page 150]
  Bhāro, mahallakattherassa bhāro"ti vatvā aparabhāge anupādisesāya nibbānadhātuyā
  parinibbāyanto bhikkhusaṁghaṁ āha "mayhaṁ kūṭāgāramhi aññampi pallaṅkaṁ attharathā"ti.
  Tasmiṁ atthate thero "idaṁ kūṭāgāraṁ antare apatiṭṭhahitvā raññā diṭṭhakāleyeva
  bhūmiyaṁ patiṭṭhātū"ti adhiṭṭhahitvā parinibbāyi. Kūṭāgāraṁ pañcayojanamaggaṁ ākāsena
  agamāsi. Pañcayojanamaggaṁ 1- dhajaṁ dhāretuṁ samattharukkhā dhajapaggahitāva ahesuṁ. Gacchāpi
  gumbāpi sabbe kūṭāgārābhimukhā hutvā aṭṭhaṁsu.
      Raññopi paṇṇaṁ pahiṇiṁsu "thero parinibbuto, kūṭāgāraṁ ākāsena āgacchatī"ti.
  Rājā na saddahi. Kūṭāgāraṁ ākāsena gantvā thūpārāmaṁ padakkhiṇaṁ katvā
  silācetiyaṭṭhānaṁ agamāsi. Cetiyaṁ saha vatthunā uppatitvā kūṭāgāramatthake aṭṭhāsi,
  sādhukārasahassāni pavattiṁsu. Tasmiṁ khaṇe mahābyagghatthero nāma lohapāsāde
  sattamakūṭāgāre nisinno bhikkhūnaṁ vinayakammaṁ karonto taṁ saddaṁ katvā "kiṁ saddo
  eso"ti paṭipucchi. Bhante maṅgalavāsikujjatissatthero parinibbuto, kūṭāgāraṁ pañca-
  yojanamaggaṁ ākāsena āgataṁ, tattha so sādhukārasaddoti. Āvuso puññavante
  nissāya sakkāraṁ labhissāmāti antevāsike khamāpetvā ākāseneva āgantvā
  taṁ kūṭāgāraṁ pavisitvā dutiyamañce nisīditvā anupādisesāya nibbānadhātuyā
  parinibbāyi. Rājā gandhapupphacuṇṇāni ādāya gantvā ākāse ṭhitaṁ kūṭāgāraṁ 2-
  pūjesi. Tasmiṁ khaṇe kūṭāgāraṁ otaritvā paṭhaviyaṁ patiṭṭhitaṁ. Rājā mahāsakkārena
  sarīrakiccaṁ kāretvā dhātuyo gahetvā cetiyaṁ akāsi. Evarūpānaṁ 3- sīlavantānaṁ
  dassanakāmā nāma honti 4-. Saddhātissamahārājā dutiyo aggasāvako metteyyassa
  bhavissati 4-.
     Saddhammaṁ sotumicchatīti tathāgatappaveditaṁ saddhammaṁ sotukāmo hoti piṇḍapātikat-
  therādayo viya. Gavaravāḷāṅgaṇamhi 5- kira tiṁsabhikkhū vassaṁ upagatā aḍḍhamāsaṁ 6-
  uposathadivase catupaccayasantosabhāvanārāmamahāariyavaṁse 7- kathenti. Eko
  piṇḍapātikatthero

  *  *  *  *  *  *
  Footnote: 1 chaṂa. pañcayojanamagge 2 chaṂa. kūṭāgāraṁ disvā 3 chaṂa. evarūpā
  4-4 chaṂa. ime pāṭhā na dissanti 5 chaṂa. gaṅgāvanavāliaṅgaṇamhi
  6 chaṂa. anvaḍḍhamāsaṁ 7 aṅ.catukka. 21/28/32 ariyavaṁsasutta
-------------------------------------------------
[page 151]
  Pacchābhāgena āgantvā paṭicchannaṭṭhāne nisīdi. Atha naṁ eko gonaso
  jaṅghapiṇḍamaṁsaṁ saṇḍāsena gaṇhanto viya ḍaṁsi. Thero olokento gonasaṁ disvā
  "ajja dhammassavanantarāyaṁ na karissāmī"ti gonasaṁ gahetvā thavikāya pakkhipitvā
  thavikāya mukhaṁ bandhitvā avidūraṭṭhāne ṭhapetvā dhammaṁ suṇanto nisīdi. Aruṇuggamanañca
  visaṁ vikkhambhetvā therassa tiṇṇaṁ phalānaṁ pāpuṇanañca visassa daṭṭhaṭṭhāneneva
  otaritvā paṭhavīpavisanañca dhammaṁ kathentassa 1- dhammakathāniṭṭhāpanañca ekakkhaṇeyeva
  ahosi. Tato thero āha "āvuso eko me coro gahito"ti thavikaṁ muñcitvā
  gonasaṁ vissajjesi. Bhikkhū disvā "kāya velāya daṭṭhattha bhante"ti pucchiṁsu. Hiyyo
  sāyaṇhasamaye āvusoti. Kasmā bhante evaṁ bhāriyaṁ kammaṁ karitthāti. Āvuso
  sacāhaṁ dīghajātikena daṭṭhoti vadeyyaṁ, nayimaṁ ettakaṁ ānisaṁsaṁ labheyyanti. Idaṁ
  tāva piṇḍapātikattherassa vatthu.
      Dīghavāpiyampi "mahājātakabhāṇakatthero 2- gāthāsahassaṁ mahāvessantaraṁ 3-
  kathessatī"ti mahāgāme tissamahāvihāravāsī eko daharo sutvā tato nikkhamitvā
  ekāheneva 4- yojanamaggaṁ āgato. Tasmiṁyeva khaṇe thero dhammakathaṁ ārabhi. Daharo
  dūramaggāgamanena sañjātakāyadarathattā paṭṭhānagāthāya saddhiṁ avasānagāthaṁyeva
  vavatthapesi. Tato therassa "idamavocā"ti vatvā uṭṭhāya gamanakāle "mayhaṁ āgamanakammaṁ
  moghaṁ jātan"ti rodamāno aṭṭhāsi. Eko manusso taṁ kathaṁ sutvā gantvā therassa
  ārocesi "bhante `tumhākaṁ dhammakathaṁ sossāmī'ti eko daharabhikkhu tissamahāvihārā
  āgato, so `kāyadarathabhāvena me āgamanaṁ moghaṁ jātan'ti rodamāno ṭhito"ti. Gacchatha
  saññāpetha taṁ "puna sve kathessāmā"ti. So punadivase therassa dhammakathaṁ sutvā
  sotāpattiphalaṁ pāpuṇi.

  *  *  *  *  *  *
  Footnote: 1 cha. dhammakathikattherassa 2 Ma. mahākhuddakabhāṇakatthero
  3 khu.jā. 28/1045/365 vessantarajātaka (syā) 4 Sī.,i. ekadivaseneva
-------------------------------------------------
[page 152]
      Aparāpi ullaṅgakolikaṇṇivāsikā 1- ekā itthī puttakaṁ pāyamānā
  "dīghabhāṇakamahāabhayatthero nāma ariyavaṁsapaṭipadaṁ kathetī"ti sutvā pañcayojanamaggaṁ
  gantvā divākathikattherassa nisinnakāleyeva vihāraṁ pavisitvā bhūmiyaṁ puttaṁ
  nipajjāpetvā divākathikattherassa ṭhitakāva dhammaṁ assosi. Padabhāṇakampi
  ṭhitakāva assosi, padabhāṇakatthere 2- uṭṭhite dīghabhāṇakamahāthero 3-
  catupaccayasantosabhāvanārāmamahāariyavaṁsaṁ ārabhi. Sā ṭhitakāva paggaṇhāti. Thero
  tayo paccaye kathetvā uṭṭhānākāraṁ akāsi. Sā upāsikā āha "ayyā
  `ariyavaṁsaṁ kathessāmā"ti 4- siniddhabhojanaṁ bhuñjitvā madhurapānakaṁ pivitvā
  yaṭṭhimadhukatelādibhesajjaṁ katvā kathetuṁ yuttaṭṭhāneyeva uṭṭhahantī"ti. Thero "sādhu
  bhaginī"ti vatvā upari bhāvanārāmaṁ paṭṭhapesi. Aruṇuggamanañca therassa "idamavocā"ti
  vacanañca upāsikāya sotāpattiphaluppatti ca ekakkhaṇeyeva ahosi.
      Aparāpi kāḷumbaravāsikā 5- itthī aṅkena puttaṁ ādāya "dhammaṁ sossāmī"ti
  cittalapabbataṁ gantvā ekaṁ rukkhaṁ nissāya dārakaṁ nipajjāpetvā sayaṁ ṭhitakāva
  dhammaṁ suṇāti. Rattibhāgasamanantare eko dīghajātiko tassā passantiyāyeva samīpe
  nipannaṁ dārakaṁ catūhi dāṭhāhi ḍaṁsitvā agamāsi. Sā cintesi "sacāhaṁ `putto
  me sappena daṭṭho'ti vakkhāmi, dhammassa antarāyo bhavissati. Anekakkhattuṁ
  kho pana me ayaṁ vaṭṭe 6- vaṭṭantiyā putto ahosi, dhammameva carissāmī"ti
  tiyāmarattiṁ ṭhitakāva dhammaṁ paggaṇhitvā sotāpattiphale patiṭṭhāya aruṇe uggate
  saccakiriyāya puttassa visaṁ nimmathetvā puttaṁ gahetvā gatā. Evarūpā puggalā
  dhammaṁ sotukāmā nāma honti.
                         3. Atthavasasuttavaṇṇanā
      [43] Tatiye tayo bhikkhave atthavase sampassamānenāti tayo atthe tīṇi

  *  *  *  *  *  *
  Footnote: 1 Sī. ullabhakolākaṇṇikāvāsikā, chaṂa. ullakolikaṇṇivāsikā
  2 chaṂa. sarabhāṇake there 3 chaṂa. dīghabhāṇakamahāabhayatthero 4 chaṂa. kathessāmīti
  5 Sī. kāḷambaravāsikā, chaṂa. kaḷambaravāsikā 6 chaṂa. saṁsāravaṭṭe
-------------------------------------------------
[page 153]
  Kāraṇāni passantena. Alamevāti yuttameva. Yo dhammaṁ desetīti yo puggalo
  catusaccadhammaṁ pakāseti. Atthapaṭisaṁvedīti aṭṭhakathaṁ ñāṇena paṭisaṁvedī. Dhamma-
  paṭisaṁvedīti pālidhammaṁ paṭisaṁvedī.
                        4. Kathāpavattisuttavaṇṇanā
      [44] Catutthe ṭhānehīti kāraṇehi. Pavattinīti appaṭihatā niyyānikā.
                          5. Paṇḍitasuttavaṇṇanā
      [45] Pañcame paṇḍitapaññattānīti paṇḍitehi paññattāni kathitāni pasatthāni.
  Sappurisapaññattānīti sappurisehi mahāpurisehi paññattāni kathitāni pasatthāni.
  Ahiṁsāti karuṇā ceva karuṇāpubbabhāgo ca. Saṁyamoti sīlasaṁyamo. Damoti indriyasaṁvaro,
  uposathavasena vā attadamanaṁ, puṇṇovāde 1- damoti vuttā khantipi āḷavake 2-
  vuttā paññāpi imasmiṁ sutte vaṭṭatiyeva. Mātāpitūpaṭṭhānanti mātāpitūnaṁ
  rakkhanaṁ gopanaṁ paṭijagganaṁ. Santānanti aññattha buddhapaccekabuddhāriyasāvakā
  santo nāma, idha pana mātāpitūpaṭṭhākā adhippetā. Tasmā uttamaṭṭhena santānaṁ,
  seṭṭhacariyaṭṭhena brahmacārīnaṁ. Idaṁ mātāpitūpaṭṭhānaṁ sabbhi upaññattanti 3-
  evamettha attho daṭṭhabbo. Sataṁ etāni ṭhānānīti santānaṁ uttamapurisānaṁ etāni
  ṭhānāni kāraṇāni. Ariyo dassanasampannoti idha imesaṁyeva tiṇṇaṁ ṭhānānaṁ karaṇena
  ariyo ceva dassanasampanno ca veditabbo, na buddhādayo na sotāpannā. Athavā
  sataṁ etāni ṭhānānīti mātupaṭṭhānaṁ pitupaṭṭhānanti etāni ṭhānāni santānaṁ
  uttamapurisānaṁ kāraṇānīti evaṁ mātāpitūpaṭṭhānavasena imissā gāthāya attho
  veditabbo. Mātāpitūpaṭṭhākoyeva hi idha "ariyo dassanasampanno"ti vutto. Sa
  lokaṁ bhajate sivanti so khemaṁ devalokaṁ gacchati 4-.

  *  *  *  *  *  *
  Footnote: 1 Ma.u. 14/395/340 puṇṇovādasutta, saṁ.saḷā. 18/8856 puṇṇasutta (syā)
  2 saṁ.sa. 15/246/257 āḷavakasutta 3 chaṂa. upaññātanti 4 chaṂa. gacchatīti
-------------------------------------------------
[page 154]
                         6. Sīlavantasuttavaṇṇanā
      [46] Chaṭṭhe tīhi ṭhānehīti tīhi kāraṇehi. Kāyenātiādīsu bhikkhū
  āgacchante disvā paccuggamanaṁ karontā gacchante anugacchantā āsanasālāya
  sammajjanaupalepanādīni karontā āsanāni paññāpentā pānīyaṁ paccupaṭṭhāpentā
  kāyena puññaṁ pasavanti nāMa. Bhikkhusaṁghaṁ piṇḍāya carantaṁ disvā "yāguṁ detha, bhattaṁ
  detha, sappinavanītādīni detha, gandhapupphādīhi pūjetha, uposathaṁ upavasatha, dhammaṁ suṇātha,
  cetiyaṁ vandathā"tiādīni vadantā vācāya puññaṁ pasavanti nāMa. Bhikkhū piṇḍāya
  carante disvā "labhantū"ti cintentā manasā puññaṁ pasavanti nāMa. Pasavantīti
  paṭilabhanti. Puññaṁ panettha lokiyalokuttaramissakaṁ kathitaṁ.
                        7. Saṅkhatalakkhaṇasuttavaṇṇanā
      [47] Sattame saṅkhatassāti paccayehi samāgantvā katassa. Saṅkhatalakkhaṇānīti
  saṅkhataṁ etanti sañjānanakāraṇanimittāni. Uppādoti jāti. Vayoti bhedo.
  Ṭhitassa aññathattaṁ nāma jaRā. Tattha saṅkhatanti tebhūmikā dhammā. Maggaphalāni
  pana asammasanūpagattā idha na kathiyanti. Uppādādayo saṅkhatalakkhaṇā nāMa. Tesu
  uppādakkhaṇe uppādo, ṭhānakkhaṇe jarā, bhaṅgakkhaṇe 1- vayo. Lakkhaṇaṁ na saṅkhataṁ,
  saṅkhataṁ na lakkhaṇaṁ, lakkhaṇena pana saṅkhataṁ paricchinnaṁ. Yathā hatthiassagoṇamahiṁsādīnaṁ
  sattisūlādīni 2- sañjānanalakkhaṇāni na hatthīādayo, napi hatthiādayo lakkhaṇāneva, 2-
  lakkhaṇehi pana te "asukassa hatthī, asukassa asso, asukahatthī, asukāsso"ti
  vā paññāyanti, evaṁ sampadamidaṁ veditabbaṁ.
                       8. Asaṅkhatalakkhaṇasuttavaṇṇanā
      [48] Aṭṭhame asaṅkhatassāti paccayehi samāgantvā akatassa.

  *  *  *  *  *  *
  Footnote: 1 cha. bhedakkhaṇe 2-2 Ma. sañjānanalakkhaṇāni. na hatthiassādayo vā lakkhaṇā,
  neva lakkhaṇāni hatthiassādayo
-------------------------------------------------
[page 155]
  Asaṅkhatalakkhaṇānīti asaṅkhataṁ etanti sañjānanakāraṇanimittāni. Na uppādo paññāyatīti-
  ādīhi uppādajarābhaṅgānaṁ abhāvo vutto. Uppādādīnañhi abhāvena asaṅkhatanti
  paññāyati.
                        9. Pabbatarājasuttavaṇṇanā
      [49] Navame mahāsālāti mahārukkhā. Kulapatinti kulajeṭṭhakaṁ. Seloti silāmayo.
  Araññasminti agāmakaṭṭhāne. Brahāti mahanto. Vaneti aṭaviyaṁ. Vanappatīti vanajeṭṭhakā.
  Idha dhammaṁ caritvāna, maggaṁ sugatigāminanti sugatigāmikamaggasaṅkhātaṁ dhammaṁ caritvā.
                       10. Ātappakaraṇīyasuttavaṇṇanā
      [50] Dasame ātappaṁ karaṇīyanti viriyaṁ kātuṁ yuttaṁ. Anuppādāyāti
  anuppādatthāya, anuppādaṁ sādhessāmīti 1- iminā kāraṇena kattabbanti attho.
  Paratopi eseva nayo. Sārīrikānanti sarīrasambhavānaṁ. Dukkhānanti dukkhamānaṁ.
  Tibbānanti bahalānaṁ, tāpavasena vā tibbānaṁ. Kharānanti pharusānaṁ. Kaṭukānanti
  tikhiṇānaṁ. Asātānanti amadhurānaṁ. Amanāpānanti manaṁ vaḍḍhetuṁ asamatthānaṁ. Pāṇaharānanti
  jīvitaharānaṁ. Adhivāsanāyāti adhivāsanatthāya sahanatthāya khamanatthāya.
      Ettake ṭhāne satthā āṇāpetvā āṇattiṁ pavattetvā idāni samādapento
  yato kho bhikkhavetiādimāha. Tattha yatoti yadā. Ātāpīti viriyavā. Nipakoti
  sappañño. Satoti satiyā samannāgato. Dukkhassa antakiriyāyāti vaṭṭadukkhassa
  paricchedaparivaṭumakiriyāya. Ime ca pana ātāpādayo tayopi lokiyalokuttaramissakā
  kathitā.
                        11. Mahācorasuttavaṇṇanā
      [51] Ekādasame mahācoroti mahanto balavacoro. Sandhinti gharasandhiṁ.

  *  *  *  *  *  *
  Footnote: 1 Ma. anuppādanatthāya, anuppādānaṁ anuppādessāmīti
-------------------------------------------------
[page 156]
  Nillopanti mahāvilopaṁ. Ekāgārikanti ekameva gehaṁ parivāretvā vilumpanaṁ.
  Paripanthepi tiṭṭhatīti panthadūhanakammaṁ karoti. Nadīvidugganti nadīnaṁ duggamanaṭṭhānaṁ
  antaradīpakaṁ, yattha sakkā hoti dvīhipi tīhipi jaṅghasahassehi saddhiṁ nilīyituṁ.
  Pabbatavisamanti pabbatānaṁ visamaṭṭhānaṁ pabbatantaraṁ, yattha sakkā hoti sattahi
  vā aṭṭhahi vā jaṅghasahassehi saddhiṁ nilīyituṁ.
      Tiṇagahananti tiṇena vaḍḍhetvā sañchannaṁ yojanaṭṭhānaṁ 1-. Gehanti 2- gharaṁ
  aññamaññaṁ saṁsaṭṭhasākhaṁ 3- ekābaddhaṁ mahāvanasaṇḍaṁ. Pariyodhāya atthaṁ bhaṇissantīti
  pariyodahitvā taṁ taṁ kāraṇaṁ pakkhipitvā atthaṁ kathayissanti. Tyāssāti te assa.
  Pariyodhāya atthaṁ bhaṇantīti kismiñci kiñci vattuṁ āraddheyeva "mā evaṁ avacuttha,
  mayaṁ etaṁ kulaparamparāya jānāma, na esa evarūpaṁ karissatī"ti taṁ taṁ kāraṇaṁ
  pakkhipitvā mahantampi dosaṁ pariharantā atthaṁ bhaṇanti. Athavā pariyodhāyāti
  paṭicchādetvātipi attho. Tehi tassapi dosaṁ paṭicchādetvā atthaṁ bhaṇanti. Khataṁ
  upahatanti guṇakhaṇanena khataṁ, guṇūpaghātena upahataṁ. Visamena kāyakammenāti
  sampakkhalanaṭṭhena 4- visamena kāyadvārikakammena. Vacīmanokammesupi eseva nayo.
  Antaggāhikāyāti dasavatthukāya antaṁ gahetvā ṭhitadiṭṭhiyā. Sesaṁ sabbattha
  uttānamevāti.
                           Cūḷavaggo pañcamo.
                         Paṭhamapaṇṇāsako niṭṭhito.
                         ----------------

  *  *  *  *  *  *
  Footnote: 1 chaṂa. dvattiyojanaṭṭhānaṁ 2 chaṂa. rodhanti
  3 Sī. gedhanti gharaṁ araññaṁ saṁsattasākhaṁ 4 Sī. sapakkhalanaṭṭhena
-------------------------------------------------
[page 157]
                           2. Dutiyapaṇṇāsaka
                          6. 1. Brāhmaṇavagga
                      1. Paṭhamadvebrāhmaṇasuttavaṇṇanā
      [52] Brāhmaṇavaggassa paṭhame jiṇṇāti jarājiṇṇā. Vuḍḍhāti vayovuḍḍhā.
  Mahallakāti jātimahallakā. Addhagatāti tayo addhe 1- atikkantā. Vayoanuppattāti
  pacchimavayaṁ 2- anuppattā. Yena bhagavā tenupasaṅkamiṁsūti puttadāre attano vacanaṁ
  akaronte disvā "samaṇassa gotamassa santikaṁ gantvā niyyānikaṁ maggaṁ
  gavesessāmā"ti cintetvā upasaṅkamiṁsu.
      Mayamassu bho gotama brāhmaṇāti bho gotama mayaṁ brāhmaṇā na khattiyā
  nāmaccā na gahapatikāti brāhmaṇabhāvaṁ jānāpetvā jiṇṇātiādimāhaṁsu.
  Akatabhīrutāṇāti akatabhayaparittāṇā. Avassayabhūtaṁ patiṭṭhānakammaṁ amhehi na katanti
  dassenti. Tagghāti ekaṁsatthe nipāto, sampaṭicchanatthe vā. Ekantena tumhe
  evarūpā, ahampi kho ekaṁ sampaṭicchāmīti ca dasseti. Upanīyatīti upasaṁharīyati.
  Ayaṁ hi jātiyā jaraṁ upanīyati, jarāya byādhiṁ, byādhinā maraṇaṁ, maraṇena puna
  jātiṁ. Tena vuttaṁ "upanīyatī"ti.
      Idāni yasmā te brāhmaṇā mahallakattā pabbajitvāpi vattaṁ pūretuṁ
  na sakkhissanti, tasmā ne pañcasu sīlesu patiṭṭhāpento bhagavā yodha kāyena
  saññamoti āha. Tattha kāyena saññamoti kāyadvārena saṁvaro. Sesesupi eseva
  nayo. Taṁ tassa petassāti taṁ puññaṁ tassa paralokaṁ gatassa tāyanaṭṭhena tāṇaṁ
  nilīyanaṭṭhena 3- leṇaṁ patiṭṭhānaṭṭhena dīpo avassayanaṭṭhena saraṇaṁ uttamagativasena
  parāyanañca hotīti dasseti. Gāthā uttānatthāyeva. Evaṁ te brāhmaṇā tathāgatena
  pañcasu sīlesu samādapitā yāvajīvaṁ pañca sīlāni rakkhitvā sagge nibbattiṁsu.

  *  *  *  *  *  *
  Footnote: 1 Sī. tayo vaye 2 chaṂa. tatiyaṁ vayaṁ 3 Sī. līyanaṭṭhena
-------------------------------------------------
[page 158]
                      2. Dutiyadvebrāhmaṇasuttavaṇṇanā
      [53] Dutiye bhājananti yaṅkiñci bhaṇḍakaṁ. Sesaṁ paṭhame vuttanayeneva veditabbaṁ.
                      3. Aññatarabrāhmaṇasuttavaṇṇanā
      [54] Tatiye sammodanīyanti sammodajananiṁ. Sāraṇīyanti saritabbayuttakaṁ.
  Vītisāretvāti pariyosāpetvā. Kittāvatāti kittakena. Sandiṭṭhiko dhammo hotīti
  sāmaṁ passitabbo hoti. Akālikoti na kālantare phaladāyako. Ehipassikoti "ehi
  passā"ti evaṁ dassetuṁ sakkāti āgamanīyapaṭipadaṁ pucchati. Opanayikoti 1- attano
  cittaṁ upanetabbo. Paccattaṁ veditabboti sāmaṁyeva jānitabbo. Viññūhīti
  paṇḍitehi. Pariyādinnacittoti ādinnagahitaparāmaṭṭhacitto hutvā. Cetetīti
  cinteti. Sesamettha uttānatthameva. Imasmiṁ pana sutte brāhmaṇena lokuttaramaggo
  pucchito, satthārāpi soyeva kathito. So hi sāmaṁ passitabbatāya 2- sandiṭṭhiko
  nāmāti.
                        4. Paribbājakasuttavaṇṇanā
      [55] Catutthe brāhmaṇaparibbājakoti brāhmaṇajātiko paribbājako, na khattiyādi-
  jātiko. Attatthampīti diṭṭhadhammikasamparāyikaṁ lokiyalokuttaramissakaṁ attano
  atthaṁ.
                          5. Nibbutasuttavaṇṇanā
      [56] Pañcame akālikanti na kālantare pattabbaṁ. Opanayikanti paṭipattiyā
  upagantabbaṁ.
                        6. Palokasuttavaṇṇanā
      [57] Chaṭṭhe ācariyapācariyānanti ācariyānañceva 3- ācariyācariyānañca.

  *  *  *  *  *  *
  Footnote: 1 chaṂa. opaneyyikoti 2 chaṂa. passitabbattā 3 Ma. ādiācariyānañceva
-------------------------------------------------
[page 159]
  Avīci maññe phuṭo hotīti yathā avīci mahānirayo nirantaraṁ phuṭo nerayikasattehi
  paripuṇṇo, manussehi evaṁ paripuṇṇo hoti. Kukkuṭasampātikāti ekagāmassa
  chadanapiṭṭhito uppatitvā itaragāmassa chadanapiṭṭhe nipatanasaṅkhāto kukkuṭasampāto
  etāsu atthīti kukkuṭasampātikā. Kukkuṭasampādikātipi pāṭho, gāmantarato
  gāmantaraṁ kukkuṭānaṁ padasā gamanasaṅkhāto kukkuṭasampāto etāsu atthīti attho.
  Ubhayampetaṁ ghananivāsataṁyeva dīpeti. Adhammarāgarattāti rāgo nāma ekanteneva adhammo,
  attano parikkhāresu pana uppajjamāno na adhammarāgoti adhippeto, paraparikkhāresu
  uppajjamānova adhammarāgoti. Visamalobhābhibhūtāti lobhassa samakālo nāma natthi.
  Ekantavisamova esa. Attanā pariggahitavatthumhi pana uppajjamāno samalobho nāMa.
  Parapariggahitavatthumhi uppajjamānova visamoti adhippeto. Micchādhammaparetāti
  avatthupaṭisevanasaṅkhātena micchādhammena samannāgatā. Devo na sammā dhāraṁ
  anuppavecchatīti vassitabbayuttakāle vassaṁ na vassati. Dubbhikkhanti dullabhabhikkhaṁ.
  Dussassanti vividhasassānaṁ asampajjanena dussassaṁ. Setaṭṭhikanti sasse
  sampajjamāne pāṇakā patanti, tehi viddhattā 1- nikkhantanikkhantāni sālisīsāni
  setavaṇṇāni honti nissārāni. Taṁ sandhāya vuttaṁ "setaṭṭhikan"ti. Salākāvuttanti
  vappitavappitaṁ 2- sassaṁ salākāmattameva sampajjati, phalaṁ na detīti attho. Yakkhāti
  yakkhādhipatino. Vāḷe amanusse ossajjantīti caṇḍayakkhe manussapathe vissajjanti,
  te laddhokāsā mahājanaṁ jīvitakkhayaṁ pāpenti.
                        7. Vacchagottasuttavaṇṇanā
      [58] Sattame mahapphalanti mahāvipākaṁ. Dhammassa ca anudhammaṁ byākarontīti
  ettha dhammo nāma kathitakathā, anudhammo nāma kathitassa paṭikathanaṁ. Sahadhammikoti
  sakāraṇo sahetuko. Vādānupātoti vādassa anupāto, anupatanaṁ pavattīti attho.

  *  *  *  *  *  *
  Footnote: 1 chaṂa. duṭṭhattā 2 Sī. vāpitaṁ vāpitaṁ
-------------------------------------------------
[page 160]
  Gārayhaṁ ṭhānanti garahitabbayuttakaṁ kāraṇaṁ. Idaṁ vuttaṁ hoti:- bhotā gotamena vuttā
  sakāraṇā vādappavatti 1- kiñcipi gārayhaṁ kāraṇaṁ na āgacchatīti. Athavā tehi
  parehi vuttā sakāraṇā vādappavatti kiñci gārayhakāraṇaṁ na āgacchatīti pucchati 1-.
      Antarāyakaro hotīti antarāyaṁ vināsaṁ kiñci lomakaṁ 2- vilomakaṁ karoti.
  Pāripanthikoti panthadūhanacoro. 3- Khato ca hotīti guṇakhaṇanena khato hoti. Upahatoti
  guṇūpaghāteneva upahato.
      Candanikāyāti asucikalalakūpe. Oḷigalleti niddhamanakalale. So cāti so sīlavāti
  vuttakhīṇāsavo. Sīlakkhandhenāti sīlarāsinā. Sesapadesupi eseva nayo. Ettha ca
  vimuttiñāṇadassananti 4- vuccati paccavekkhaṇañāṇaṁ, taṁ asekkhassa pavattattā
  asekkhanti vuttaṁ. Itarāni sikkhāpariyosānappattatāya sayampi asekkhāneva. Tāni ca
  pana lokuttarāni, paccavekkhaṇañāṇaṁ lokiyaṁ.
      Rohiṇīsūti rattavaṇṇāsu. Sarūpāsūti attano vacchakehi samānarūpāsu.
  Pārevatāsūti kapotavaṇṇāsu. Dantoti nibbisevano. Puṅgavoti usabho. Dhorayhoti
  dhuravāho. Kalyāṇajavanikkamoti kalyāṇena ujunā javena samannāgato 5-. Nāssa
  vaṇṇaṁ parikkhareti assa goṇassa sarīravaṇṇaṁ na upaparikkhanti, dhuravahanakammameva
  pana upaparikkhanti, yasmiṁ kasmiñci jātiyeti yattha katthaci kule jāte. Yāsu kāsuci
  etāsūti etāsu khattiyādippabhedāsu yāsu kāsuci jātīsu.
      Brahmacariyassa kevalīti brahmacariyassa kevalena samannāgato, paripuṇṇabhāvena
  yuttoti attho. Khīṇāsavo hi sakalabrahmacārī nāma hoti. Tenetaṁ vuttaṁ. Pannabhāroti
  oropitabhāro, 6- khandhabhāraṁ kilesabhāraṁ kāmaguṇabhārañca oropetvā ṭhitoti attho.

  *  *  *  *  *  *
  Footnote: 1-1 Sī. kacci gārayhaṁ kāraṇaṁ āgacchati nāgacchatīti pucchati
  2 chaṂa. kicchalābhakaṁ, i. vilopaṁ 3 Ma. panthadūsanacoro 4 chaṂa.,i...ḍassanaṁ
  5 cha.,i. gantā 6 Ma. ohitabhāro
-------------------------------------------------
[page 161]
  Katakiccoti catūhi maggehi kiccaṁ katvā ṭhito. Pāragū sabbadhammānanti sabbadhammā
  vuccanti pañcakkhandhā dvādasāyatanāni aṭṭhārasa dhātuyo, tesaṁ sabbadhammānaṁ
  abhiññāpāraṁ pariññāpāraṁ pahānapāraṁ 1- bhāvanāpāraṁ sacchikiriyāpāraṁ
  samāpattipārañcāti chabbidhaṁ pāraṁ gatattā pāragū. Anupādāyāti agahetvā. Nibbutoti
  kilesasantāparahito. Virajeti rāgadosamoharajarahite.
      Avijānantāti khettaṁ ajānantā. Dummedhāti nippaññā. Assutāvinoti
  khettavinicchayasavanena rahitā. Bahiddhāti imamhā sāsanā bahiddhā. Na hi sante
  upāsareti buddhapaccekabuddhakhīṇāsave uttamapurise na upasaṅkamanti. Dhīrasammateti
  paṇḍitehi sammate saṅkathite. 2- Mūlakhātā patiṭṭhitāti iminā sotāpannassa saddhaṁ
  dasseti. Kule vā idha jāyareti idha vā manussaloke khattiyabrāhmaṇavessakule
  jāyanti. Ayameva hi tividhā kulasampatti nāMa. Anupubbena nibbānaṁ, adhigacchantīti
  sīlasamādhipaññāti ime guṇe pūretvā anukkamena nibbānaṁ adhigacchantīti.
                          8. Tikaṇṇasuttavaṇṇanā
      [59] Aṭṭhame tikaṇṇoti tassa nāmaṁ. Upasaṅkamīti "samaṇo kira gotamo
  paṇḍito, gacchissāmi tassa 3- santikan"ti cintetvā bhuttapātarāso mahājanaparivuto
  upasaṅkami. Bhagavato sammukhāti dasabalassa purato nisīditvā. Vaṇṇaṁ bhāsatīti kasmā
  bhāsati? so kira ito pubbe tathāgatassa santikaṁ agatapubabo. Athassa etadahosi
  "buddhā nāma durāsadā, mayi paṭhamataraṁ akathente 4- katheyya vā na vā. Sace
  na kathessati, atha maṁ samāgamaṭṭhāne kathentaṁ evaṁ vakkhanti `tvaṁ idha kasmā
  kathesi, yena te samaṇassa gotamassa santikaṁ gantvā vacanamattampi na laddhan"ti.
  Tasmā "evaṁ me ayaṁ garahā muccissatī"ti maññamāno bhāsati. Kiñcāpi brāhmaṇānaṁ

  *  *  *  *  *  *
  Footnote: 1 Ma. tīraṇapāraṁ 2 chaṂa.,i. sambhāvite
  3 Sī.,i. gacchissāmissa 4 Ma. kathetvā
-------------------------------------------------
[page 162]
  Vaṇṇaṁ bhāsati, tabhāgatassa pana ñāṇaṁ ghaṭṭessāmīti evampi tevijjaṁ 1- adhippāyeneva
  bhāsati. Evampi tevijjā brāhmaṇāti tevijjakabrāhmaṇā evaṁpaṇḍitā evaṁdhīrā
  evaṁbyattā evaṁbahussutā evaṁvādino, evaṁsammatāti attho. Itipīti iminā tesaṁ
  paṇḍitādiākāraparicchedaṁ dasseti. Ettakena kāraṇena paṇḍitā .pe. Ettakena
  kāraṇena sammatāti ayañhi ettha attho.
      Yathākathaṁ pana brāhmaṇāti ettha yathāti kāraṇavacanaṁ, kathaṁ panāti pucchāvacanaṁ.
  Idaṁ hi 2- vuttaṁ hoti:- kathaṁ pana brāhmaṇa brāhmaṇā brāhmaṇaṁ tevijjaṁ
  paññāpenti. Yathā etaṁ 3- sakkā hoti jānituṁ, taṁ kāraṇaṁ vadehīti. Taṁ sutvā
  brāhmaṇo "jānanaṭṭhāneyeva dhamme 4- sammāsambuddho pucchi, no ajānanaṭṭhāne"ti
  attamano hutvā idha bho gotamātiādimāha. Tattha ubhatoti dvīhipi pakkhehi. Mātito
  ca pitito cāti yassa mātā brāhmaṇī, mātu mātā brāhmaṇī, tassāpi
  mātā brāhmaṇī. Pitā brāhmaṇo, pitu pitā brāhmaṇo, tassapi pitā
  brāhmaṇo, so ubhato sujāto mātito ca pitito ca. Saṁsuddhagahaṇikoti yassa
  saṁsuddhā mātugahaṇī, kucchīti attho. "samavepākiniyā Gahaṇiyā"ti pana ettha
  kammajatejodhātugahaṇīti vuccati.
      Yāva sattamā pitāmahayugāti ettha pitu pitā pitāmaho, pitāmahassa yugaṁ
  pitāmahayugaṁ. Yuganti āyuppamāṇaṁ vuccati. Abhilāpamattameva cetaṁ, atthato pana
  pitāmahoyeva pitāmahayugaṁ. Tato uddhaṁ sabbepi pubbapurisā pitāmahaggahaṇeneva
  gahitā. Evaṁ yāva sattamo puriso, tāva saṁsuddhagahaṇiko, athavā akkhitto anupakkuṭṭho
  jātivādenāti dasseti. Akkhittoti "apanetha etaṁ, kiṁ iminā"ti evaṁ akkhitto
  anavakkhitto. Anupakkuṭṭhoti na upakkuṭṭho, na akkosaṁ vā nindaṁ vā pattapubbo.
  Kena kāraṇenāti? jātivādena. "itipi Hīnajātiko eso"ti evarūpena vacanenāti
  Attho.

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. ayaṁ saddo na dissati 3 chaṂa.,i. evaṁ
  4 chaṂa.,i. maṁ
-------------------------------------------------
[page 163]
      Ajjhāyakoti idaṁ "na dānime jhāyanti, na dānime jhāyantīti kho vāseṭṭhā
  ajjhāyakā ajjhāyakāteva dutiyaṁ 1- akkharaṁ upanibbattan"ti 2- evaṁ paṭhamakappikakāle
  jhānavirahitānaṁ brāhmaṇānaṁ garahavacanaṁ uppannaṁ. Idāni pana taṁ ajjhāyatīti
  ajjhāyako, mante parivattetīti iminā atthena pasaṁsāvacanaṁ katvā voharanti. Mante
  dhāretīti mantadharo.
      Tiṇṇaṁ vedānanti irubbedayajubbedasāmavedānaṁ. Oṭṭhapahatakaraṇavasena pāraṁ
  gatoti pāragū. Saha nighaṇḍunā ca keṭubhena ca sanighaṇḍukeṭubhānaṁ. Nighaṇḍūti
  nāmanighaṇḍu rukkhādīnaṁ 3- vevacanapakāsakaṁ satthaṁ. Keṭukanti kiriyākappavikappo kavīnaṁ
  upakārakaṁ 4- satthaṁ. Saha akkharappabhedena sākkharappabhedānaṁ. Akkharappabhedoti sikkhā
  ca nirutti ca. Itihāsapañcamānanti āthabbaṇavedaṁ catutthaṁ katvā itiha āsa,
  itiha āsāti īdisavacanapaṭisaṁyutto purāṇakathāsaṅkhāto khattavijjāsaṅkhāto vā
  itihāso pañcamo etesanti itihāsapañcamā. Tesaṁ itihāsapañcamānaṁ vedānaṁ.
      Padaṁ tadavasesañca byākaraṇaṁ adhiyati vedeti cāti padako veyyākaraṇo. Lokāyataṁ
  vuccati vitaṇḍavādasatthaṁ. Mahāpurisalakkhaṇanti mahāpurisānaṁ buddhānaṁ 5- lakkhaṇadīpakaṁ
  dvādasasahassaganthappamāṇaṁ satthaṁ, yattha soḷasasahassagāthāpadaparimāṇā buddhamantā
  nāma ahesuṁ, yesaṁ vasena "iminā lakkhaṇena samannāgatā buddhā nāma honti.
  Iminā paccekabuddhā, dve aggasāvakā, asīti mahāsāvakā, buddhamātā, buddhapitā,
  aggupaṭṭhākā, aggupaṭṭhāyikā, rājā cakkavattī"ti ayaṁ viseso paññāyati. 6-
  Anavayoti imesu lokāyatamahāpurisalakkhaṇesu anūno paripūrako, 7- avayo na hotīti vuttaṁ
  hoti. Avayo nāma yo tāni atthato ca ganthato ca sandhāretuṁ na sakkoti. Athavā
  anavayoti anu avayo, sandhivasena ukāraloPo. Anu avayo paripuṇṇasippoti attho.

  *  *  *  *  *  *
  Footnote: 1 chaṂa. tatiyaṁ 2 dī.pā. 11/132/80 brāhmaṇamaṇḍala
  3 Ma. nighaṇḍurukkhādīnaṁ, su.vi. 1/256/222 ambaṭṭhamāṇavakathā
  4 chaṂa.,i. upakārāya 5 chaṂa.,i. buddhādīnaṁ 6 cha.,i. viseso ñāyati
  7 chaṂa.,i. paripūrakārī
-------------------------------------------------
[page 164]
      Tenahīti idaṁ bhagavā naṁ āyācantaṁ 1- disvā "idānissa pañhaṁ kathetuṁ kālo"ti
  ñatvā āha. Tassattho:- yasmā maṁ āyācasi, tasmā suṇāhīti. Vivicceva
  kāmehītiādi visuddhimagge 2- vitthāritameva. Idha panetaṁ dvinnaṁ 3- vijjānaṁ
  pubbabhāgapaṭipattidassanatthaṁ vuttanti veditabbaṁ. Tattha dvinnaṁ vijjānaṁ
  anupadavaṇṇanā ceva bhāvanānayo ca visuddhimagge 4- vitthāritova.
      Paṭhamā vijjāti paṭhamaṁ uppannāti paṭhamā, viditakaraṇaṭṭhena vijjā. Kiṁ viditaṁ
  karotīti 5-? pubbenivāsaṁ. Avijjāti tasseva pubbenivāsassa aviditakaraṇaṭṭhenapi
  tappaṭicchādako moho vuccati. Tamoti sveva moho paṭicchādakaṭṭhena tamoti vuccati.
  Ālokoti sāyeva vijjā obhāsakaraṇaṭṭhena ālokoti vuccati. Ettha ca vijjā
  adhigatāti ayaṁ attho, sesaṁ pasaṁsāvacanaṁ. Yojanā panettha ayamassa vijjā adhigatā,
  athassa adhigatavijjassa avijjā vihatā vinaṭṭhāti attho. Kasmā? yasmā vijjā
  uppannā. Itarasmiṁpi padadvaye eseva nayo. Yathātanti ettha yathāti opammaṁ,
  tanti nipātamattaṁ. Satiyā avippavāsena appamattassa. Viriyātāpena ātāpino.
  Kāye ca jīvite ca anapekkhatāya pahitattassāti. 6- Pesitattassāti attho. Idaṁ
  vuttaṁ hoti:- yathā appamattassa ātāpino pahitattassa viharato avijjā vihaññeyya,
  vijjā uppajjeyya. Tamo vihaññeyya, āloko uppajjeyya. Evametassa 7-
  avijjā vihatā, vijjā uppannā. Tamo vihato, āloko uppanno. Etassa
  tena padhānānuyogassa anurūpameva phalaṁ laddhanti.
                        Pubbenivāsakathā niṭṭhitā.
      Cutūpapātakathāyaṁ vijjāti dibbacakkhuñāṇavijjā. Avijjāti sattānaṁ
  cutipaṭisandhicchādikā 8- avijjā. Sesaṁ vuttanayameva.

  *  *  *  *  *  *
  Footnote: 1 Sī.,i. āyācanaṁ 2 visuddhi. 1/177 paṭhavīkasiṇaniddesa 3 cha. tissannaṁ
  4 visuddhi. 2/250abhiññāniddesa 5 chaṂa.,i. karoti 6 chaṂa. iti-saddo na
  dissati 7 chaṂa. evameva tassa 8 chaṂa.,i. cutipaṭisandhippaṭicchādikā
-------------------------------------------------
[page 165]
      Tatiyavijjāya so evaṁ samāhite citteti vipassanāpādakaṁ catutthajjhānacittaṁ
  veditabbaṁ. Āsavānaṁ khayañāṇāyāti arahattamaggañāṇatthāya. Arahattamaggo hi
  āsavavināsanato āsavānaṁ khayoti vuccati, tatra cetaṁ ñāṇaṁ tattha pariyāpannattāti.
  Cittaṁ abhininnāmetīti vipassanācittaṁ abhinīharati. So idaṁ dukkhanti evamādīsu
  ettakaṁ dukkhaṁ, na ito bhiyyoti sabbampi dukkhasaccaṁ sarasalakkhaṇappaṭivedhena yathābhūtaṁ
  pajānāti paṭivijjhati, tassa ca dukkhassa nibbattikaṁ taṇhaṁ "ayaṁ dukkhasamudayo"ti,
  tadubhayampi yaṁ ṭhānaṁ patvā nirujjhati, taṁ tesaṁ appavattiṁ nibbānaṁ "ayaṁ
  dukkhanirodho"ti. Tassa ca sampāpakaṁ ariyamaggaṁ "ayaṁ dukkhanirodhagāminī paṭipadā"ti
  sarasalakkhaṇappaṭivedhena yathābhūtaṁ pajānāti paṭivijjhatīti evamattho veditabbo.
      Evaṁ sarūpato saccāni dassetvā idāni kilesavasena pariyāyato dassento
  ime āsavātiādimāha. Tassa evaṁ jānato evaṁ passatoti tassa bhikkhuno evaṁ
  jānantassa evaṁ passantassa. Saha vipassanāya koṭippattaṁ maggaṁ katheti. 1- Kāmāsavāti
  kāmāsavato. Cittaṁ vimuccatīti iminā maggakkhaṇaṁ dasseti. Maggakkhaṇe hi cittaṁ
  vimuccati, phalakkhaṇe cittaṁ vimuttaṁ hoti. Vimuttasmiṁ vimuttamiti ñāṇanti
  iminā paccavekkhaṇañāṇaṁ dasseti. Khīṇā jātītiādīhi tassa bhūmiṁ. Tena hi ñāṇena
  so paccavekkhanto khīṇā jātītiādīni pajānāti. Katamā panassa jāti khīṇā,
  kathañca naṁ pajānātīti? na tāvassa atītā jāti khīṇā pubbeva khīṇattā,
  na anāgatā, anāgate vāyāmābhāvato, na paccuppannā, vijjamānattā. Yā
  pana maggassa abhāvitattā uppajjeyya ekacatupañcavokārabhavesu ekacatu-
  pañcakkhandhappabhedā jāti, sā maggassa bhāvitattā anuppādadhammataṁ āpajjanena khīṇā.
  Taṁ so maggabhāvanāya pahīnakilese paccavekkhitvā kilesābhāve vijjamānampi kammaṁ
  āyatiṁ appaṭisandhikaṁ hotīti jānanto pajānāti.

  *  *  *  *  *  *
  Footnote: 1 chaṂa.,i. kathesi
-------------------------------------------------
[page 166]
      Vusitanti vutthaṁ parivutthaṁ, kataṁ pariniṭṭhitanti 1- attho. Brahmacariyanti
  maggabrahmacariyaṁ. Puthujjanakalyāṇehi 2- hi saddhiṁ satta sekkhā brahmacariyavāsaṁ
  vasanta nāma, khīṇāsavo vutthavāso. Tasmā so attano brahmacariyavāsaṁ paccavekkhanto
  "vusitaṁ brahmacariyan"ti pajānāti. Kataṁ karaṇīyanti catūsu saccesu catūhi maggehi
  pariññāpahānasacchikiriyābhāvanābhisamayavasena 3- soḷasavidhampi kiccaṁ niṭṭhāpitanti
  attho. Puthujjanakalyāṇādayo hi taṁ kiccaṁ karonti, khīṇāsavo katakaraṇīyo. Tasmā so
  attano karaṇīyaṁ paccavekkhanto "kataṁ karaṇīyan"ti pajānāti. Nāparaṁ itthattāyāti
  puna itthabhāvāya, evaṁ soḷasavidhakiccabhāvāya kilesakkhayāya vā maggabhāvanākiccaṁ
  me natthīti pajānāti. Athavā itthattāyāti itthabhāvato, imasmā evaṁpakārā idāni
  vattamānakkhandhasantānā aparaṁ khandhasantānaṁ mayhaṁ natthi, ime pana pañcakkhandhā
  pariññātā tiṭṭhanti chinnamūlakā rukkhā viya. Te carimakaviññāṇanirodhena
  anupādāno viya jātavedo nibbāyissantīti pajānāti. Idha vijjāti
  arahattamaggañāṇavijjā. Avijjāti catusaccappaṭicchādikā avijjā. Sesaṁ vuttanayameva.
      Anuccāvacasīlassāti yassa sīlaṁ kālena hāyati, kālena vaḍḍhati, so uccāvacasīlo
  nāma hoti. Khīṇāsavassa pana sīlaṁ ekantavaḍḍhitameva. Tasmā so anuccāvacasīlo
  nāma hoti. Vasībhūtanti vasippattaṁ. Susamāhitanti suṭṭhu samāhitaṁ, ārammaṇamhi
  suṭṭhapitaṁ. Dhīranti dhitisampannaṁ. Maccuhāyinanti maccuṁ jahitvā ṭhitaṁ.
  Sabbappahāyinanti sabbe pāpadhamme pajahitvā ṭhitaṁ. Buddhanti catusaccabuddhaṁ.
  Antimasārīranti sabbapacchimasarīraṁ. 4- Taṁ namassanti gotamanti taṁ gotamagottaṁ
  buddhasāvakā namassanti. Athavā gotamabuddhassa sāvakopi gotamo, taṁ gotamaṁ devamanussā
  namassantīti attho.

  *  *  *  *  *  *
  Footnote: 1 chaṂa.,i. kataṁ caritaṁ niṭṭhitanti 2 chaṂa.,i. puthujjanakalyāṇakena. evamuparipi
  3 Ma......bhāvanāvasena 4 chaṂa. antimadehinanti pabbapacchimasarīradhārinaṁ
-------------------------------------------------
[page 167]
      Pubbenivāsanti pubbenivutthakkhandhaparamparaṁ. Yovetīti yo aveti avagacchati.
  Yovedītipi pāṭho. Yo avedi, viditaṁ pākaṭaṁ katvā ṭhitoti attho. Saggāpāyañca
  passatīti so 1- cha kāmāvacare nava brahmaloke cattāro ca apāye passati. Jātikkhayaṁ
  pattoti arahattaṁ patto. Abhiññāvositoti jānitvā kiccavosānena vusito. 2-
  Munīti moneyyena samannāgato khīṇāsavamuni. Etāhīti heṭṭhā niddiṭṭhāhi
  pubbenivāsañāṇādīhi. Nāññaṁ lapitalāpananti yo panañño tevijjoti aññehi
  lapitavacanamattameva lapati, tamahaṁ tevijjoti na vadāmi, attapaccakkhato ñatvā parassapi 3-
  tisso vijjā kathentamevāhaṁ tevijjoti vadāmīti attho. Kalanti koṭṭhāsaṁ.
  Nāgghatīti na pāpuṇāti. Idāni brāhmaṇo bhagavato kathāya pasanno pasannākāraṁ karonto
  abhikkantantiādimāha.
                        9. Jāṇussoṇisuttavaṇṇanā
      [60] Navame yassassūti yassa bhaveyyuṁ. Yaññotiādīsu yajitabboti yañño,
  deyyadhammassetaṁ nāmaṁ. Saddhanti matakabhattaṁ. Thālipākoti varapurisānaṁ dātabbaṁ 4-
  bhattaṁ. Deyyadhammanti vuttāvasesaṁ yaṅkiñci deyyadhammaṁ nāMa. Tevijjesu
  brāhmaṇesu dānaṁ dadeyyāti sabbametaṁ dānaṁ tevijjesu dadeyya, tevijjabrāhmaṇāva
  paṭiggahetuṁ yuttāti dasseti. Sesamettha heṭṭhā vuttanayamevāti.
                        10. Saṅgāravasuttavaṇṇanā
      [61] Dasame saṅgāravoti evaṁnāmako rājagahanagare jiṇṇapaṭisaṅkharaṇakārako
  āyuttakabrāhmaṇo. Upasaṅkamīti bhuttapātarāso hutvā mahājanaparivuto upasaṅkami,
  mayamassūti ettha assūti nipātamattaṁ, mayaṁ bho gotama brāhmaṇā nāmāti

  *  *  *  *  *  *
  Footnote: 1 chaṂa.,i. ayaṁ pāṭho na dissati 2 chaṂa.,i. vosito
  3 ka. yassāpi 4 chaṂa.,i. dātabbayuttaṁ
-------------------------------------------------
[page 168]
  Idameva atthapadaṁ. Yaññaṁ yajāmāti bāhirasamaye sabbacatukkena sabbaṭṭhakena
  sabbasoḷasakena sabbadvattiṁsāya sabbacatusaṭṭhiyā sabbasatena sabbapañcasatenāti ca evaṁ
  pāṇaghātapaṭisaṁyutto yañño nāma hoti. Taṁ sandhāyevamāha. Anekasārīrikanti
  anekasarīrasambhavaṁ. Yadidanti yā esā. Yaññādhikaraṇanti yaññakāraṇā ca yajanakāraṇā
  cāti 1- attho. Ekasmiṁ hi bahunnaṁ dadantepi dāpentepi bahūsupi bahunnaṁ
  dadantesupi dāpentesupi puññapaṭipadā anekasārīrikā nāma hoti. Taṁ sandhāyetaṁ
  vuttaṁ. Tuyhañca tuyhañca yajāmīti vadantassāpi tvañca tvañca yajāhīti
  āṇāpentassāpi ca anekasārīrikāyeva hoti. Tampi sandhāyetaṁ vuttaṁ. Yassa vā tassa
  vāti yasmā vā tasmā vā. Ekamattānaṁ dametīti attano indriyadamanavasena
  ekaṁ attānaṁ 2- dameti. Ekamattānaṁ sametīti attano rāgādiupasamavasena 3-
  ekaṁ attānameva sameti. Parinibbāpetīti rāgādiparinibbāneneva parinibbāpeti.
  Evamassāyanti evaṁ santepi ayaṁ.
      Evamidaṁ brāhmaṇassa kathaṁ sutvā satthā cintesi "ayaṁ brāhmaṇo
  pasughātakasaṁyuttamahāyaññaṁ anekasārīrikaṁ puññapaṭipadaṁ vadeti, pabbajjāmūlakaṁ pana
  puññuppattipakipadaṁ 4- ekasārīrikanti vadeti, nevāyaṁ ekasārīrikaṁ jānāti, na
  anekasārīrikaṁ, handassa ekasārīrikañca anekasārīrikañca paṭipadaṁ desessāmī"ti
  upari desanaṁ vaḍḍhento tenahi brāhmaṇātiādimāha. Tattha yathā te khameyyāti yathā
  tuyhaṁ rucceyya. Idha tathāgato loke uppajjatītiādi visuddhimagge 5- vitthārita-
  meva. Etthāyaṁ 6- maggoti ettha 7- tumhe, ahaṁ anusāsāmi, ayaṁ maggo. Ayaṁ
  paṭipadāti tasseva vevacanaṁ. Yathā paṭipannoti yena maggena paṭipanno. Anuttaraṁ
  brahmacariyogadhanti arahattamaggasaṅkhātassa brahmacariyassa anuttaraṁ ogadhaṁ
  uttamapatiṭṭhābhūtaṁ nibbānaṁ. Iccāyanti iti ayaṁ.

  *  *  *  *  *  *
  Footnote: 1 cha.,i. yajanakāraṇā ceva yājanakāraṇā cāti 2 chaṂa.,i. attānameva
  3 cha.,i. rāgādisamanavasena 4 Ma. puññasampattipaṭipadaṁ
  5 visuddhi. 1/253 6 chaṂa.,i. ethāyaṁ 7 chaṂa.,i. etha
-------------------------------------------------
[page 169]
      Appaṭṭhatarāti 1- yattha bahūhi veyyāvaccakaraṇehi upakaraṇehi vā attho natthi.
  Appasamārambhatarāti yattha bahunnaṁ kammacchedavasena pīḷāsaṅkhāto samārambho natthi.
  Seyyathāpi bhavaṁ gotamo bhavañcānando, ete me pujjāti yathā bhavaṁ gotamo
  bhavañca ānando, evarūpā mama pūjitā, tumheyeva dve janā mayhaṁ pujjā
  ca pāsaṁsā cāti imamatthaṁ sandhāyeva taṁ vadati. Tassa kira evaṁ ahosi "ānandatthero
  maṁyeva imaṁ pañhaṁ kathāpetukāmo, attano kho pana vaṇṇe vutte atussanako 2-
  nāma natthī"ti. Tasmā pañhaṁ kathetukāmo 3- vaṇṇabhaṇanena vikkhepaṁ karonto evamāha.
      Na kho tyāhanti na kho te ahaṁ. Theropi kira cintesi "ayaṁ brāhmaṇo
  pañhaṁ kathetukāmo parivattati, imaṁ pañhaṁ etaṁyeva kathāpessāmī"ti. Tasmā naṁ
  evamāha.
      Sahadhammikanti sakāraṇaṁ. Saṁsādetīti saṁsīdāpeti. No vissajjetīti na katheti.
  Yannūnāhaṁ parimoceyyanti yannūna ahaṁ ubhopete vihesato parimoceyyaṁ. Brāhmaṇo
  hi ānandena pucchitaṁ pañhaṁ akathento vihesati, 4- ānandopi brāhmaṇaṁ akathentaṁ
  kathāpento. Iti ubhopete vihesato mocessāmīti cintetvā evamāha. Kānujjāti
  kā nu ajja. Antarākathā udapādīti aññissā kathāya antarantare katarā
  kathā uppajjīti pucchati. Tadā kira rājantepure 5- tīṇi pāṭihāriyāni ārabbha
  kathā udapādīti, 6- taṁ pucchāmīti sutvā 7- evamāha. Atha brāhmaṇo "idāni vattuṁ
  sakkhissāmī"ti rājantepure uppannaṁ kathaṁ āropento ayaṁ khvajja bho gotamāti-
  ādimāha. Tattha ayaṁ khvajjāti ayaṁ kho ajja. Pubbe sudanti ettha sudanti
  nipātamattaṁ. Uttarimanussadhammāti dasakusalakammapathasaṅkhātā manussadhammā uttari.
  Iddhipāṭihāriyaṁ dassesunti bhikkhācāraṁ gacchantā ākāseneva gamiṁsu ceva āgamiṁsu
  cāti evaṁ pubbe pavattaṁ ākāsagamanaṁ sandhāyevamāha. Etarahi pana bahutarā

  *  *  *  *  *  *
  Footnote: 1 Ma. appatthatarāti 2 chaṂa.,i. padussanako 3 chaṂa.,i. akathetukāmo.
  evamuparipi 4 chaṂa.,i. viheseti 5 Ma. antepure 6 chaṂa.,i. udapādi
  7 chaṂa.,i. satthā
-------------------------------------------------
[page 170]
  Ca bhikkhūti idaṁ so brāhmaṇo "pubbe bhikkhū `cattāro paccaye uppādessāmī'ti
  maññe evamakaṁsu, idāni paccayānaṁ uppannabhāvaṁ ñatvā mohena 1- ceva pamādena
  ca vītināmentī"ti laddhiyā evamāha.
      Pāṭihāriyānīti paccanīkapaṭiharaṇavasena pāṭihāriyāni. Iddhipāṭihāriyanti
  ijjhanavasena iddhi, paṭiharaṇavasena pāṭihāriyaṁ, iddhiyeva pāṭihāriyaṁ
  iddhipāṭihāriyaṁ. Itaresupi eseva nayo. Anekavihitaṁ iddhividhantiādīnaṁ attho
  ceva bhāvanānayo ca visuddhimagge 2- vitthāritova.
      Nimittena ādisatīti āgatanimittena vā gatanimittena vā ṭhitanimittena vā
  "idaṁ nāma bhavissatī"ti katheti. Tatridaṁ vatthu:- eko kira rājā tisso muttā
  gahetvā purohitaṁ pucchi "kiṁ me ācariya hatthe"ti. So ito cito ca olokesi,
  tena ca samayena ekā sarabū "makkhikaṁ gahessāmī"ti pakkhantā, 3- gahaṇakāle makkhikā
  palātā. So makkhikāya muttattā "muttā mahārājā"ti āha. Muttā tāva hontu,
  kati muttāti. So puna nimittaṁ olokesi. Avidūre 4- kukkuṭo tikkhattuṁ saddaṁ
  nicchāresi. Brāhmaṇo "tisso mahārājā"ti āha. Evaṁ ekacco āgatanimittena
  katheti. Etenupāyena gataṭṭhitanimittehipi kathanaṁ veditabbaṁ. Evampi te manoti evaṁ
  tava mano somanassito vā domanassito vā kāmavitakkādisaṁyutto vāti. Dutiyaṁ
  tasseva vevacanaṁ. Itipi te cittanti itipi tava cittaṁ, imañca imañca atthaṁ
  cintayamānaṁ pavattanti 5- attho. Bahuñcepi ādisatīti bahuñcepi katheti. Tatheva taṁ
  hotīti yathā kathitaṁ, tatheva hoti.
      Amanussānanti yakkhapisācādīnaṁ. Devatānanti cātummahārājikādīnaṁ. Saddaṁ
  sutvāti aññassa cittaṁ ñatvā kathentānaṁ sutvā. Vitakkavipphārasaddanti 6-

  *  *  *  *  *  *
  Footnote: 1 chaṂa.,i. soppena 2 visuddhi. 2/200 iddhividhaniddesa 3 Ma. pakkhandā
  4 chaṂa.,i. athāvidūre 5 chaṂa.,i. pavattatīti
  6 ka. vitakkavicārasaddanti. evamuparipi
-------------------------------------------------
[page 171]
  Vitakkavipphāravasena uppannaṁ 1- vippalapantānaṁ suttappamattādīnaṁ saddaṁ.
  Sutvāti taṁ sutvā. Yaṁ vitakkayato tassa so saddo uppanno, tassa vasena uppannaṁ
  "evampi te mano"ti ādisati.
      Tatrimāni vatthūni:- eko kira manusso "aṭṭaṁ karissāmī"ti gāmato nagaraṁ
  gacchanto nikkhantaṭṭhānato paṭṭhāya "vinicchayasabhāyaṁ rañño ca rājamahāmattānañca
  idaṁ kathessāmi idaṁ kathessāmī"ti vitakkento rājakulaṁ gato viya rañño purato
  ṭhito viya aṭṭakārakena saddhiṁ kathento viya ca ahosi, tassa taṁ vitakkavipphāravasena
  niccharantaṁ saddaṁ sutvā eko puriso "kenatthena āgacchasī"ti āha. Aṭṭakammenāti.
  Gaccha, jayo te bhavissatīti. So gantvā aṭṭaṁ katvā jayameva pāpuṇi.
      Aparopi thero poliyavāsī gāme 2- piṇḍāya vicari. Atha naṁ nikkhantaṁ ekā
  dārikā aññāvihitā na addasa. So gāmadvāre ṭhatvā nivattitvā oloketvā
  taṁ disvā vitakkayanto agamāsi. Gacchantoyeva ca "kiṁ nu kho kurumānā dārikā
  na addasā"ti vacībhedaṁ akāsi. Passe ṭhito eko puriso sutvā "tumhe bhante
  poliyagāme caritthā"ti āha.
      Manosaṅkhārā paṇihitāti cittasaṅkhārā suṭṭhapitā. Vitakkessatīti vitakkayissati
  pavattayissatīti pajānāti. Pajānanto ca āgamaneneva pajānāti, pubbabhāgena
  jānāti, antosamāpattiyaṁ cittaṁ apaloketvā jānāti. Āgamanena jānāti nāma
  kasiṇaparikammakāleyeva "yenākāreneva 3- kasiṇabhāvanaṁ āraddho paṭhamajjhānaṁ vā
  .pe. Catutthajjhānaṁ vā aṭṭha vā samāpattiyo nibbattessatī"ti jānāti. Pubbabhāgena
  jānāti nāma samathavipassanāya 4- āraddhāyeva jānāti, "yenākārena esa vipassanaṁ
  āraddho sotāpattimaggaṁ vā nibbattessati .pe. Arahattamaggaṁ vā

  *  *  *  *  *  *
  Footnote: 1 chaṂa.,i. ayaṁ pāṭho na dissati 2 chaṂa.,i. moliyagāme
  3 chaṂa.,i. yenākārenesa 4 chaṂa.,i. paṭhamavipassanāya
-------------------------------------------------
[page 172]
  Nibbattessatī"ti jānāti. Antosamāpattiyaṁ cittaṁ oloketvā jānāti nāma
  "yenākārena imassa manosaṅkhārā suṭṭhapitā, imassa nāma cittassa anantarā
  imaṁ nāma vitakkaṁ vitakkessati, ito vuṭṭhitassa etassa hānabhāgiyo vā samādhi
  bhavissati ṭhitibhāgiyo vā visesabhāgiyo vā nibbedhabhāgiyo vā, abhiññāsacchikiriyā 1-
  vā nibbattessatī"ti jānāti. Tattha puthujjano cetopariyañāṇalābhī puthujjanānaṁyeva
  cittaṁ jānāti, na ariyānaṁ. Ariyesupi heṭṭhimo uparimassa cittaṁ na jānāti,
  uparimo pana heṭṭhimassa jānāti. Etesu ca sotāpanno sotāpattiphalasamāpattiṁ
  samāpajjati. .pe. Arahā arahattaphalasamāpattiṁ samāpajjati. Uparimo heṭṭhimaṁ na samāpajjati.
  Tesañhi heṭṭhimā heṭṭhimā samāpatti tatravattiyeva hoti. Tatheva taṁ hotīti etaṁ
  ekaṁsena tatheva hoti. Cetopariyañāṇavasena ñātañhi aññathābhāvaṁ nāma natthi.
      Evaṁ vitakkethāti evaṁ nekkhammavitakkādayo pavattentā vitakketha. Mā
  evaṁ vitakkayitthāti evaṁ kāmavitakkādayo pavattentā mā vitakkayittha. Evaṁ
  manasikarothāti evaṁ aniccasaññameva, dukkhasaññādīsu vā aññataraṁ manasikarotha. Mā
  evanti niccantiādinā nayena mā manasā karittha. Idanti idaṁ pañcakāmaguṇarāgaṁ
  pajahatha. Idaṁ pana upasampajjāti idaṁ catumaggaphalappabhedaṁ lokuttaradhammameva upasampajja
  pāpuṇitvā nipphādetvā viharatha.
      Māyāsahadhammarūpaṁ viya khāyatīti māyāsamānakāraṇajātikaṁ viya hutvā upaṭṭhāti.
  Māyākāropi hi udakaṁ gahetvā telaṁ karoti, telaṁ gahetvā udakanti evaṁ anekarūpaṁ
  māyaṁ dasseti. Idampi pāṭihāriyaṁ tathārūpamevāti. Idampime bho gotama pāṭihāriyaṁ
  māyāsahadhammarūpaṁ viya khāyatīti cintāmaṇikavijjāsarikkhataṁ sandhāya evamāha.
  Cintāmaṇikavijjaṁ jānantāpi hi āgacchantameva disvā "ayaṁ idaṁ nāma vitakkento
  āgacchatī"ti jānanti. Tathā "idaṁ nāma vitakkento ṭhito, idaṁ nāma vitakkento
  nisinno, idaṁ nāma vitakkento nipanno"ti jānanti.

  *  *  *  *  *  *
  Footnote: 1 chaṂa.,i. abhiññāyo
-------------------------------------------------
[page 173]
      Abhikkantataranti sundarataraṁ. Paṇītataranti uttamataraṁ. Bhavañhi gotamo avitakkaṁ
  avicāranti idha brāhmaṇo avasesaṁ 1- ādesanāpāṭihāriyaṁ bāhirakanti na gaṇhi.
  Idañca pana sabbampi so brāhmaṇo tathāgatassa vaṇṇaṁ kathentoyeva āha.
  Addhā kho tyāyanti 2- ekaṁseneva tayā ayaṁ. 3- Āsajja upanīya vācā bhāsitāti
  mama guṇe ghaṭṭetvā mameva guṇānaṁ santikaṁ upanītā vācā bhāsitā. Apica
  tyāhaṁ byākarissāmīti apica te ahameva kathessāmīti. Sesaṁ uttānatthamevāti.
                         Brāhmaṇavaggo paṭhamo.
                         -----------------
                           7. 2. Mahāvagga
                        1. Titthāyatanasuttavaṇṇanā
      [62] Dutiyassa paṭhame titthāyatanānīti titthabhūtāni āyatanāni, titthiyānaṁ
  vā āyatanāni. Tattha titthaṁ jānitabbaṁ, titthakarā jānitabbā, titthiyā jānitabbā,
  titthiyasāvakā jānitabbā. Titthaṁ nāma dvāsaṭṭhī diṭṭhiyo. Titthakarā nāma tāsaṁ
  diṭṭhīnaṁ uppādakā. Titthiyā nāma yesaṁ tā diṭṭhiyo nāma ruccanti khamanti.
  Titthiyasāvakā nāma tesaṁ paccayadāyakā. Āyatananti "assānaṁ kambojo 4- āyatanaṁ,
  gunnaṁ dakkhiṇāpatho āyatanan"ti ettha sañjātiṭṭhānaṁ āyatanaṁ nāMa.
              "manorame Āyatane sevanti naṁ vihaṅgamā
               chāyaṁ chāyatthikā yanti phalatthā phalabhojino"ti 5-
  ettha samosaraṇaṭṭhānaṁ. "pañcimāni Bhikkhave vimuttāyatanānī"ti 6- ettha kāraṇaṁ. Taṁ
  idha sabbampi labbhati. Sabbepi hi diṭṭhigatikā sañjāyamānā imesuyeva tīsu ṭhānesu

  *  *  *  *  *  *
  Footnote: 1 Ma. anavasesaṁ 2 ka. tyāhanti 3 Ma. tassa ahaṁ 4 chaṂa. kambojo assānaṁ
  5 aṅ.pañcaka. 22/26/22 pañcaṅgikavagga (syā) 6 aṅ.pañcaka. 22/38/46
  sumanavagga (syā)
-------------------------------------------------
[page 174]
  Sañjāyanti, samosaramānāpi etesuyeva tīsu ṭhānesu samosaranti sannipatanti,
  diṭṭhigatikabhāve panesaṁ 1- etāneva tīṇi kāraṇāni 2- titthabhūtāni sañjātiādinā
  atthena āyatanānītipi titthāyatanāni. Tenevatthena titthiyānaṁ āyatanānītipi
  titthāyatanāni. Samanuyuñjiyamānānīti kā nāmetā diṭṭhiyoti evaṁ pucchiyamānāni.
  Samanuggāhiyamānānīti kiṁkāraṇā etā diṭṭhiyo uppannāti evaṁ sammā
  anuggāhiyamānāni. Samanubhāsiyamānānīti paṭinissajjatha tāni pāpakāni diṭṭhigatānīti
  evaṁ sammā anubhāsiyamānāni. Apica tīṇipi etāni anuyogapucchāvevacanāneva. Tena
  vuttaṁ aṭṭhakathāyaṁ "samanuyuñjatīti vā samanuggāhatīti vā samanubhāsatīti vā esese
  ekaṭṭhe same samabhāge tajjāte taññevā"ti.
      Parampi gantvāti ācariyaparamparā laddhiparamparā attabhāvaparamparāti etesu
  yaṅkiñci paramparaṁ gantvāpi. Akiriyāya saṇṭhahantīti akiriyamatte santiṭṭhanti.
  "amhākaṁ Ācariyo pubbekatavādī, amhākaṁ pācariyo pubbekatavādī, amhākaṁ ācariya-
  pācariyo pubbekatavādī. Amhākaṁ ācariyo issaranimmānavādī, amhākaṁ pācariyo
  issaranimmānavādī, amhākaṁ ācariyapācariyo issaranimmānavādī. Amhākaṁ ācariyo
  ahetukāpaccayavādī amhākaṁ pācariyo ahetukāpaccayavādī. Amhākaṁ ācariyapācariyo
  ahetukāpaccayavādī"ti evaṁ gacchantāni hi etāni ācariyaparamparā 3- gacchanti nāMa.
  "amhākaṁ Ācariyo pubbekataladdhiko, amhākaṁ pācariyo .pe. Amhākaṁ ācariya-
  pācariyo ahetukāpaccayaladdhiko"ti evaṁ gacchantāni laddhiparamparā gacchanti nāMa.
  "amhākaṁ Ācariyassa attabhāvo pubbekatahetu, amhākaṁ pācariyassa .pe. Amhākaṁ
  ācariyapācariyassa attabhāvo ahetukāpaccayo"ti evaṁ gacchantāni attabhāvaparamparā
  gacchanti nāMa. Evaṁ pana suvidūrampi gacchantāni akiriyamatteva saṇṭhahanti, ekopi
  etesaṁ diṭṭhigatikānaṁ kattā vā kāretā vā na paññāyati.

  *  *  *  *  *  *
  Footnote: 1 chaṂa.,i. ca nesaṁ 2 chaṂa.,i. kāraṇānīti 3 chaṂa.....paramparaṁ. evamuparipi
-------------------------------------------------
[page 175]
       Purisapuggaloti satto. Kāmañca purisotipi vutte puggalotipi vutte
  sattoyeva vutto hoti, ayaṁ pana sammatikathā nāma yo yathā jānāti, tassa tathā vuccati.
  Paṭisaṁvedetīti attano santāne uppannaṁ jānāti paṭisaṁveditaṁ karoti, anubhavati
  vā. Pubbekatahetūti pubbekatakāraṇā, pubbekatakammapaccayeneva paṭisaṁvedetīti attho.
  Iminā kammavedanañca kiriyavedanañca paṭikkhipitvā ekaṁ vipākavedanameva sampaṭicchanti-
  yeva. 1- Ime pittasamuṭṭhānā ābādhā semhasamuṭṭhānā vātasamuṭṭhānā sannipātikā
  utupariṇāmajā visamaparihārajā opakkamikā ābādhā kammavipākajā ābādhāti aṭṭharogā
  vuttā, tesu satta paṭikkhipitvā aṭṭhamaṁyeva 2- sampaṭicchanti. Yepime
  diṭṭhadhammavedanīyaṁ upapajjavedanīyaṁ aparapariyāyavedanīyanti tayo kammarāsayo vuttā,
  tesupi dve paṭibāhitvā ekaṁ aparapariyāyakammaṁyeva sampaṭicchanti. Yepime
  diṭṭhadhammavedanīyo vipāko upapajjavedanīyo aparapariyāyavedanīyoti tayo vipākarāsayo
  vuttā, tesupi dve paṭibāhitvā ekaṁ aparapariyāyavipākameva sampaṭicchanti. Yepime
  kusalacetanā akusalacetanā vipākacetanā kiriyacetanāti cattāro cetanārāsayo vuttā,
  tesupi tayo paṭibāhitvā ekaṁ vipākacetanaṁyeva sampaṭicchanti.
      Issaranimmānahetūti issaranimmānakāraṇā, issarena nimmitattā paṭisaṁvedetīti
  attho. Ayaṁ hi tesaṁ adhippāyo:- imā tisso vedanā paccuppanne attanā
  katamūlakena vā āṇattimūlakena vā pubbekatena vā ahetuapaccayā vā paṭisaṁvedetuṁ
  nāma na sakkā, issaranimmānakāraṇāyeva pana imā paṭisaṁvedetīti. Evaṁvādino
  panete heṭṭhā vuttesu aṭṭhasu rogesu ekampi asampaṭicchitvā sabbe paṭibāhanti,
  heṭṭhā vuttesu ca tīsu kammarāsīsu tīsu vipākarāsīsu catūsu cetanārāsīsu ekaṁpi
  asampaṭicchitvā sabbe paṭibāhanti.
      Ahetuapaccayāti hetuñca paccayañca vinā, akāraṇeneva paṭisaṁvedetīti attho.
  Ayañhi nesaṁ adhippāyo:- imā tisso vedanā paccuppanne attanā katamūlakena

  *  *  *  *  *  *
  Footnote: 1 chaṂa.,i. sampaṭicchanti. ye vā 2 chaṂa.,i. ekaṁ vipākavedanaṁyeva
-------------------------------------------------
[page 176]
  Vā āṇattimūlakena vā pubbekatena vā issaranimmānahetunā vā paṭisaṁvedetuṁ
  nāma na sakkā, ahetuapaccayāyeva pana imā paṭisaṁvedetīti. Evaṁvādino panete
  heṭṭhā vuttesu rogādīsu ekampi asampaṭicchitvā sabbaṁ paṭibāhanti.
      Evaṁ satthā mātikaṁ nikkhipitvā idāni taṁ vibhajitvā dassetuṁ tatra
  bhikkhavetiādimāha. Tattha evaṁ vadāmīti laddhipatiṭṭhāpanatthaṁ evaṁ vadāmīti dasseti.
  Laddhiñhi apatiṭṭhāpetvā niggayhamānā laddhito laddhiṁ saṅkamanti, bho gotama
  kiṁ 1- pubbekatavādaṁ vadāmātiādīni vadanti. Laddhiyā pana patiṭṭhāpitāya saṅkamituṁ
  alabhantā suniggahitā hontīti, 2- iti nesaṁ laddhipatiṭṭhāpanatthaṁ evaṁ vadāmīti
  āha. Tenahāyasmantoti tenahi āyasmanto. Kiṁ vuttaṁ hoti:- yadi etaṁ saccaṁ, evaṁ
  sante tena tumhākaṁ vādena. Pāṇātipātino bhavissanti pubbekatahetūti ye
  keci loke pāṇaṁ atipātenti, sabbe te pubbekatahetu pāṇātipātino bhavissanti.
  Kiṁkāraṇā? na hi pāṇātipātakammaṁ attanā katamūlakena na āṇattimūlakena
  Na issaranimmānahetunā na ahetuapaccayā sakkā paṭisaṁvedetuṁ, pubbekatahetuyeva
  paṭisaṁvedetīti ayaṁ vo laddhi. Yathā ca pāṇātipātino, evaṁ pāṇātipātā viramantāpi
  pubbekatahetuyeva viramissantīti. Iti bhagavā tesaṁyeva laddhiṁ gahetvā tesaṁ niggahaṁ
  āropeti. Iminā nayena adinnādāyinotiādīsupi yojanā veditabbā.
      Sārato paccāgacchatanti sārabhāvena gaṇhantānaṁ. Chandoti kattukamyatāchando.
  Idaṁ vā karaṇīyaṁ idaṁ vā akaraṇīyanti ettha ayamadhippāyo:- idaṁ vā karaṇīyanti
  kattabbassa karaṇatthāya, idaṁ vā akaraṇīyanti akattabbassa akaraṇatthāya kattukamyatā
  vā paccattapurisakāro vā na hoti. Chandavāyāmesu vā asantesu "idaṁ kattabban"tipi
  "idaṁ na kattabban"tipi na hoti. Iti karaṇīyākaraṇīye kho pana saccato thetato
  anupalabbhiyamāneti evaṁ kattabbe ca akattabbe ca bhūtato thirato apaññāyamāne
  alabbhamāne. Yadi hi kattabbaṁ kātuṁ akattabbato ca viramituṁ

  *  *  *  *  *  *
  Footnote: 1 Sī.,i. kiṁ mayaṁ, chaṂa. na mayaṁ 2 chaṂa.,i. honti
-------------------------------------------------
[page 177]
  Labheyya, karaṇīyākaraṇīyaṁ saccato thetato upalabbheyya. Yasmā pana ubhayampi evaṁ
  nūpalabbhati, 1- tasmā taṁ saccato thetato na upalabbhati, evaṁ tasmiṁ ca
  anupalabbhiyamānepīti 2- attho. Muṭṭhassatīnanti naṭṭhassatīnaṁ vissaṭṭhassatīnaṁ.
  Anārakkhānaṁ viharatanti chasu dvāresu nirārakkhānaṁ viharantānaṁ. Na hoti paccattaṁ
  sahadhammiko samaṇavādoti evaṁbhūtānaṁ tumhākaṁ vā aññesaṁ vā mayaṁ samaṇāti paccattaṁ
  sakāraṇo samaṇavādo na hoti na ijjhati. Samaṇāpi hi pubbekatakāraṇāyeva honti,
  assamaṇāpi pubbekatakāraṇāyevāti. Sahadhammikoti sakāraṇo. Niggaho hotīti mama niggaho
  hoti, te pana niggahitā hontīti.
      Evaṁ pubbekatavādino niggahitvā idāni issaranimmānavādino niggahetuṁ
  tatra bhikkhavetiādimāha. Tassattho pubbekatavāde vuttanayena veditabbo, tathā
  ahetukavādepi.
      Evaṁ imesaṁ titthāyatanānaṁ parampi gantvā 3- akiriyāya saṇṭhahanabhāvena
  tucchabhāvaṁ aniyyānikabhāvaṁ, asārabhāvena thusakoṭṭanasadisataṁ āpajjanabhāvena
  aggisaññāya dhamamānakhajjupanakasarikkhataṁ tandiṭṭhikānaṁ purimassapi majjhimassapi
  pacchimassapi atthadassanatāya abhāvena andhaveṇūpamataṁ saddamatteneva tāni
  gahetvā sāradiṭṭhikānaṁ paṭhaviyaṁ patitassa veḷuvapakkassa daddahāyitasaddaṁ 4- sutvā
  "paṭhavī saṁvaṭṭamānā āgacchatī"ti saññāya palāyantena 5- sasakena sarikkhabhāvañca
  dassetvā idāni attanā desitassa dhammassa sārabhāvañceva niyyānikabhāvañca
  dassetuṁ ayaṁ kho pana bhikkhavetiādimāha. Tattha aniggahitoti aññehi aniggahito
  niggahetuṁ asakkuṇeyyo. Asaṅkiliṭṭhoti nikkileso parisuddho, "saṅkiliṭṭhaṁ naṁ
  karissāmā"ti pavattehipi tathā kātuṁ asakkuṇeyyo. Anupavajjoti upavādavinimutto.
  Appaṭikuṭṭhoti "kiṁ iminā haratha nan"ti evaṁ appaṭibāhito, anupakkuṭṭho vā.
  Viññūhīti paṇḍitehi. Apaṇḍitānañhi ajānitvā kathentānaṁ

  *  *  *  *  *  *
  Footnote: 1 Sī. ubhayampi taṁ esa na labbhati, chaṂa. taṁ esa nupalabbhati
  2 chaṂa.,i. anupalabbhiyamāneti 3 Ma. manasikatvā 4 Ma. daddurasaddaṁ,
  cha.,i. daddabhāyitasaddaṁ 5 Ma. bhāyante
-------------------------------------------------
[page 178]
  Vacanaṁ appamāṇaṁ. Tasmā viññūhīti āha.
      Idāni tassa dhammassa dassanatthaṁ "katamo ca bhikkhave"ti pañhaṁ pucchitvā
  "imā cha dhātuyo"tiādinā nayena mātikaṁ nikkhipitvā yathāpaṭipāṭiyā
  vibhajitvā dassento puna imā cha dhātuyotiādimāha. Tattha dhātuyoti sabhāvā.
  Nijjīvanissattabhāvapakāsako hi sabhāvaṭṭho dhātvaṭṭho nāMa. Phassāyatanānīti
  vipākaphassānaṁ ākaraṭṭhena āyatanāni. Manopavicārāti vitakkavicārapadehi 1- aṭṭhārasasu
  ṭhānesu manassa upavicāRā.
      Paṭhavīdhātūti patiṭṭhādhātu. Āpodhātūti ābandhanadhātu. Tejodhātūti paripācana-
  dhātu. Vāyodhātūti vitthambhanadhātu. Ākāsadhātūti asampuṭṭhadhātu. Viññāṇadhātūti
  vijānanadhātu. Evamidaṁ dhātukammaṭṭhānaṁ āgataṁ. Taṁ kho panetaṁ saṅkhepato āgataṭṭhāne
  saṅkhepatopi vitthāratopi kathetuṁ vaṭṭati. Vitthārato āgataṭṭhāne saṅkhepato kathetuṁ
  na vaṭṭati, vitthāratova vaṭṭati. Imasmiṁ pana tiṭṭhāyatanasutte idaṁ saṅkhepato
  chadhātuvasena kammaṭṭhānaṁ āgataṁ. Taṁ ubhayathāpi kathetuṁ vaṭṭati.
      Saṅkhepato chadhātuvasena kammaṭṭhānaṁ pariggaṇhantopi evaṁ pariggaṇhāti:-
  paṭhavīdhātu āpodhātu tejodhātu vāyodhātūti imāni cattāri mahābhūtāni, ākāsadhātu
  upādārūpaṁ. Ekasmiñca upādārūpe diṭṭhe sesāni tevīsati diṭṭhānevāti
  sallakkhetabbāni. Viññāṇadhātūti cittaṁ viññāṇakkhandho hoti, tena sahajātā vedanā
  vedanākkhandho, saññā saññākkhandho, phasso ca cetanā ca saṅkhārakkhandhoti
  ime cattāro arūpakkhandhā nāMa. Cattāri pana mahābhūtāni catunnañca mahābhūtānaṁ
  upādārūpaṁ rūpakkhandho nāMa. Tattha cattāro arūpakkhandhā nāmaṁ, rūpakkhandho
  rūpanti nāmañca rūpañcāti dveyeva dhammā honti, tato uddhaṁ satto vā jīvo
  vā natthīti evaṁ ekassa bhikkhuno saṅkhepato chadhātuvasena arahattasampāpakaṁ kammaṭṭhānaṁ
  veditabbaṁ.

  *  *  *  *  *  *
  Footnote: 1 chaṂa. vitakkavicārapādehi
-------------------------------------------------
[page 179]
      Vitthārato pariggaṇhanto pana cattāri mahābhūtāni pariggaṇhitvā ākāsadhātu-
  pariggahānusārena tevīsati upādārūpāni pariggaṇhati. Atha nesaṁ paccayaṁ
  upaparikkhanto puna cattāreva mahābhūtāni disvā tesu paṭhavīdhātu vīsatikoṭṭhāsā,
  āpodhātu dvādasa, tejodhātu cattāro, vāyodhātu chakoṭṭhāsāti koṭṭhāsavasena
  samodhānetvā dvācattāḷīsa mahābhūtāni ca vavaṭṭhapetvā tevīsati upādārūpāni
  pakkhipitvā pañcasaṭṭhī rūpāni vavaṭṭhapeti. Tāni ca vatthurūpena saddhiṁ ca chasaṭṭhī
  hontīti chasaṭṭhī rūpāni passati. Viññāṇadhātu pana lokiyacittavasena ekāsīti
  cittāni. Tāni sabbānipi viññāṇakkhandho nāma hoti. Tehi sahajātā vedanādayopi
  tattakāyevāti ekāsīti vedanā vedanākkhandho, ekāsīti saññā saññākkhandho,
  ekāsīti cetanā saṅkhārakkhandhoti ime cattāro arūpakkhandhā tebhūmikavasena
  gayhamānā catuvīsādhikāni tīṇi dhammāyatanasatāni honti. Iti 1- ime ca arūpadhammā
  chasaṭṭhī ca rūpadhammāti sabbepi samodhānetvā nāmañca rūpañcāti dveva dhammā honti,
  tato uddhaṁ satto vā jīvo vā natthīti nāmarūpavasena pañcakkhandhe vavaṭṭhapetvā
  tesaṁ paccayaṁ pariyesanto avijjāpaccayā taṇhāpaccayā kammapaccayā āhārapaccayāti
  evaṁ paccayaṁ disvā "atītepi imehi paccayehi idaṁ nāmarūpaṁ pavattittha, 2-
  anāgatepi etehi paccayehi pavattissati, etarahipi etehiyeva pavattatīti tīsu
  kālesu kaṅkhaṁ vitaritvā anukkamena paṭipajjamāno arahattaṁ pāpuṇāti. Evaṁ
  vitthāratopi chadhātuvasena arahattasampāpakaṁ kammaṭṭhānaṁ veditabbaṁ.
      Cakkhuṁ phassāyatananti suvaṇṇādīnaṁ suvaṇṇādiākaro viya dve cakkhuviññāṇāni
  dve sampaṭicchannāni tīṇi santīraṇānīti imehi sattahi viññāṇehi sahajātānaṁ
  sattannaṁ phassānaṁ samuṭṭhānaṭṭhena ākaroti āyatanaṁ. Sotaṁ phassāyatanantiādīsupi
  eseva nayo. Mano phassāyatananti ettha pana dvāvīsati vipākaphassā veditabbā. 3-
  Iti hidaṁ chaphassāyatanavasena kammaṭṭhānaṁ āgataṁ. Taṁ

  *  *  *  *  *  *
  Footnote: 1 chaṂa.,i. dhammasatāni hontīti 2 Ma. nāmarūpaṁ pavattitaṁ, cha. idaṁ vaṭṭaṁ
  pavattittha, i. nāmarūpavaṭṭaṁ pavattittha 3 chaṂa. yojetabbā
-------------------------------------------------
[page 180]
  Saṅkhepatopi vitthāratopi kathetabbaṁ. Saṅkhepato tāva:- ettha hi purimāni pañca
  āyatanāni upādārūpaṁ, tesu diṭṭhesu avasesaṁ upādārūpaṁ diṭṭhameva hoti. Chaṭṭhaṁ
  āyatanaṁ cittaṁ, taṁ viññāṇakkhandho hoti, tena sahajātā vedanādayo sesā
  tayo arūpakkhandhāti heṭṭhā vuttanayeneva saṅkhepato ca vitthārato ca arahattasampāpakaṁ
  kammaṭṭhānaṁ veditabbaṁ.
      Cakkhunā rūpaṁ disvāti cakkhuviññāṇena rūpaṁ passitvā. Somanassaṭṭhāniyanti
  somanassassa kāraṇabhūtaṁ. Upavicaratīti ettha manaṁ cārento upavicarati. Sesapadesupi
  eseva nayo. Ettha ca iṭṭhaṁ vā hotu aniṭṭhaṁ vā, yaṁ rūpaṁ disvā somanassaṁ
  uppajjati, taṁ somanassaṭṭhāniyaṁ nāMa. Yaṁ disvā domanassaṁ uppajjati, taṁ
  domanassaṭṭhāniyaṁ nāMa. Yaṁ disvā upekkhā uppajjati, taṁ upekkhāṭṭhāniyaṁ
  nāmāti veditabbaṁ. Saddādīsupi eseva nayo. Iti idaṁ saṅkhepato kammaṭṭhānaṁ
  āgataṁ. Taṁ kho panetaṁ saṅkhepato āgataṭṭhāne saṅkhepatopi vitthāratopi kathetuṁ
  vaṭṭati. Vitthārato āgataṭṭhāne saṅkhepato kathetuṁ na vaṭṭati. Imasmiṁ pana
  titthāyatanasutte idaṁ saṅkhepato aṭṭhārasamanopavicāravasena kammaṭṭhānaṁ āgataṁ. Taṁ
  saṅkhepatopi vitthāratopi kathetuṁ vaṭṭati.
      Tattha saṅkhepato tāva:- cakkhu sotaṁ ghānaṁ jivhā kāyo rūpaṁ saddo
  gandho rasoti imāni nava upādārūpāni, tesu diṭṭhesu sesaupādārūpaṁ diṭṭhameva
  hoti. Phoṭṭhabbaṁ tīṇi mahābhūtāni, tesu diṭṭhesu 1- catutthaṁ diṭṭhameva hoti.
  Manoviññāṇakkhandho, tena sahajātā vedanādayo tayo arūpakkhandhāti heṭṭhā
  vuttanayeneva saṅkhepato ca vitthārato ca arahattasampāpakaṁ kammaṭṭhānaṁ veditabbaṁ.
      Ariyasaccānīti ariyabhāvakarāni, ariyapaṭividdhāni vā saccāni. Ayamettha saṅkhepo,
  vitthārato panetaṁ padaṁ visuddhimagge 2- pakāsitaṁ. Channaṁ bhikkhave dhātūnanti idaṁ
  kimatthaṁ

  *  *  *  *  *  *
  Footnote: 1 chaṂa.,i. tehi diṭṭhehi 2 visuddhi. 3/76 indriyasaccaniddesa
-------------------------------------------------
[page 181]
  Āraddhaṁ? sukhāvabodhanatthaṁ. Yassa hi tathāgato dvādasapadaṁ paccayāvaṭṭaṁ
  kathetukāmo hoti, tassa gabbhāvakkantivaṭṭaṁ dasseti. Gabbhāvakkantivaṭṭasmiṁ hi
  dassite kathetumpi sukhaṁ hoti paraṁ avabodhetumpīti. Sukhāvabodhanatthaṁ idamāraddhanti
  veditabbaṁ. Tattha channaṁ dhātūnanti heṭṭhā vuttānaṁyeva paṭhavīdhātuādīnaṁ. Upādāyāti
  paṭicca. Etena paccayamattaṁ dasseti. Idaṁ vuttaṁ hoti "chadhātupaccayā gabbhassa
  avakkanti hotī"ti. Kassa channaṁ dhātūnaṁ paccayena, kiṁ mātu, udāhu pitūti?
  na mātu na pitu, paṭisandhiggaṇhanakasattasseva pana channaṁ dhātūnaṁ paccayena
  gabbhassa avakkanti nāma hoti. Gabbho ca nāmesa nirayagabbho tiracchānagabbho 1-
  pittivisayagabbho manussagabbho devagabbhoti nānappakāro hoti. Imasmiṁ pana
  ṭhāne manussagabbho adhippeto. Avakkanti hotīti okkanti nibbatti pātubhāvo
  hoti, kathaṁ hotīti? tiṇṇaṁ sannipātena. 2- Vuttañhetaṁ:-
             "tiṇṇaṁ kho pana bhikkhave sannipātā gabbhassāvakkanti hoti.
         (katamesaṁ tiṇṇaṁ) 3- idha mātāpitaro ca sannipatitā 4- honti, mātā
         ca na utunī 5- hoti, gandhabbo ca na paccupaṭṭhito 6- hoti. Neva tāva
         gabbhassāvakkanti hoti. Idha mātāpitaro ca sannipatitā honti, mātā
         ca utunī hoti, gandhabbo ca na paccupaṭṭhito hoti, neva tāva
         gabbhassāvakkanti hoti. Yato ca kho bhikkhave mātāpitaro ca
         sannipatitā honti, mātā ca utunī hoti, gandhabbo ca paccupaṭṭhito
         hoti. Evaṁ tiṇṇaṁ sannipātā gabbhassāvakkanti hotī"ti. 7-
      Okkantiyā sati nāmarūpanti "viññāṇapaccayā nāmarūpan"ti vuttaṭṭhāne
  vatthudasakaṁ kāyadasakaṁ bhāvadasakaṁ tayo arūpino khandhāti tettiṁsa dhammā gahitā,

  *  *  *  *  *  *
  Footnote: 1 chaṂa.,i. tiracchānayonigabbho 2 Ma. sannipātā 3 chaṂa. ime pāṭhā pāliyaṁ
  na dissanti 4 Sī.,i.,Ma. na sannipatitā 5 Sī.,Ma. mātā ca utunī
  6 Sī.,Ma. paccupaṭṭhito 7 Maṃū. 12/408/364 mahātaṇhāsaṅkhayasutta
-------------------------------------------------
[page 182]
  Imasmiṁ pana "okkantiyā sati nāmarūpan"ti vuttaṭṭhāne viññāṇakkhandhampi
  pakkhipitvā gabbhaseyyakānaṁ paṭisandhikkhaṇe catuttiṁsa dhammā gahitāti veditabbā.
  Nāmarūpapaccayā saḷāyatanantiādīhi yatheva okkantiyā sati nāmarūpapātubhāvo
  dassito, evaṁ nāmarūpe sati saḷāyatanapātubhāvo, saḷāyatane sati phassapātubhāvo,
  phasse sati vedanāpātubhāvo dassito.
      Vediyamānassāti ettha vedanaṁ anubhavantopi vediyamānoti vuccati jānantopi.
  "vediyāmahaṁ Bhante, vediyatīti maṁ saṁgho dhāretū"ti ettha hi anubhavanto vediyamāno
  nāma, "sukhaṁ vedanaṁ vediyamāno sukhaṁ vedanaṁ vediyāmīti pajānātī"ti 1- ettha jānanto.
  Idhāpi jānantova adhippeto. Idaṁ dukkhanti paññapemīti evaṁ jānantassa
  sattassa "idaṁ dukkhaṁ ettakaṁ dukkhaṁ, natthi ito uddhaṁ dukkhan"ti paññapemi
  bodhemi jānāpemi. Ayaṁ dukkhasamudayotiādīsupi eseva nayo.
      Tattha dukkhādīsu ayaṁ sanniṭṭhānakathā:- ṭhapetvā hi taṇhaṁ tebhūmikā
  pañcakkhandhā dukkhannāma, tasseva pabhāvikā pubbataṇhā dukkhasamudayo nāma,
  tesaṁ dvinnaṁpi saccānaṁ anuppattinirodho dukkhanirodho nāma, ariyo aṭṭhaṅgiko
  maggo dukkhanirodhagāminī paṭipadā nāMa. Iti bhagavā okkantiyā sati nāmarūpanti
  kathentopi vediyamānassa jānamānasseva kathesi, nāmarūpapaccayā saḷāyatananti
  kathentopi, saḷāyatanapaccayā phassoti kathentopi, phassapaccayā vedanāti
  kathentopi, vediyamānassa kho panāhaṁ bhikkhave idaṁ dukkhanti paññapemīti
  kathentopi, ayaṁ dukkhasamudayoti, ayaṁ dukkhanirodhoti, ayaṁ dukkhanirodhagāminī
  paṭipadāti paññapemīti kathentopi vediyamānassa jānamānasseva kathesi.
      Idāni tāni paṭipāṭiyā ṭhapitāni saccāni vitthārento katamañca

  *  *  *  *  *  *
  Footnote: 1 dīṂa. 10/380/254 mahāsatipaṭṭhānasutta, Maṃū. 12/113/83 mahāsatipaṭṭhānasutta,
  abhi.vi. 35/363/232 vedanānupassanāniddesa
-------------------------------------------------
[page 183]
  Bhikkhavetiādimāha. Tattha 1- taṁ sabbaṁ sabbākārena visuddhimagge 2- vitthāritameva.
  Tattha vuttanayeneva veditabbaṁ. Ayaṁ pana viseso:- tattha "dukkhasamudayaṁ ariyasaccaṁ yāyaṁ
  taṇhā ponobbhavikā"ti 3- imāya tantiyā āgataṁ, idha "avijjāpaccayā saṅkhārā"ti
  paccayākāravasena. Tattha ca dukkhanirodhaṁ ariyasaccaṁ "yo tassāyeva taṇhāya
  asesavirāganirodho"ti 4- imāya tantiyā āgataṁ, idha "avijjāyatveva
  asesavirāganirodhā"ti paccayākāranirodhavasena.
      Tattha asesavirāganirodhāti asesavirāgena ca asesanirodhena ca. Ubhayampetaṁ
  aññamaññavevacanameva. Saṅkhāranirodhoti saṅkhārānaṁ anuppattinirodho hoti.
  Sesapadesupi eseva nayo. Imehi pana padehi yaṁ āgamma avijjādayo nirujjhanti,
  atthato taṁ nibbānaṁ dīpitaṁ hoti. Nibbānañhi avijjānirodhotipi saṅkhāranirodhotipi
  evaṁ tesaṁ tesaṁ dhammānaṁ nirodhanāmena kathiyati. Kevalassāti sakalassa. Dukkhakkhandhassāti
  vaṭṭadukkharāsissa. Nirodho hotīti appavatti 5- hoti. Tattha yasmā avijjādīnaṁ
  nirodho nāma khīṇākāropi vuccati arahattampi nibbānampi, tasmā idha
  khīṇākāradassanavasena dvādasasu ṭhānesu arahattaṁ, dvādasasuyeva nibbānaṁ kathitanti
  veditabbaṁ. Idaṁ vuccatīti ettha nibbānameva sandhāya idanti vuttaṁ. Aṭaṭhaṅgikoti
  na aṭṭhahi aṅgehi vinimutto añño maggo nāma atthi. Yathā pana pañcaṅgikaturiyanti
  vutte pañcaṅgamattameva turiyanti vuttaṁ hoti, evamidhāpi aṭṭhaṅgikamattameva maggo
  hotīti veditabbo. Aniggahitoti na niggahito. Niggaṇhanto hi parihāpetvā
  vā dasseti vaḍḍhetvā taṁ parivattetvā vā. Tattha yasmā cattāri ariyasaccāni
  "na imāni cattāri, dve vā tīṇi vā"ti evaṁ hāpetvāpi "pañca vā cha
  vā"ti evaṁ vaḍḍhetvāpi "na imāni cattāri ariyasaccāni, aññāneva cattāri
  ariyasaccānī"ti dassetuṁ na sakkā. Tasmā ayaṁ dhammo aniggahito nāMa. Sesaṁ
  sabbattha uttānamevāti.

  *  *  *  *  *  *
  Footnote: 1 chaṂa. ayaṁ pāṭho na dissati 2 visuddhi. 3/80 indriyasaccaniddesa
  1 dīṂa. 10/400/262 samudayasaccaniddesa, Maṃū. 12/133/90 samudayasaccaniddesa,
  abhi.vi. 35/203/120 samudayasacca 2 dīṂa. 10/401/264 nirodhasaccaniddesa,
  Maṃū. 12/134/92 nirodhasaccaniddesa, abhi.vi. 35/204/122 nirodhasacca
  3 Sī. appavattiko
-------------------------------------------------
[page 184]
                           2. Bhayasuttavaṇṇanā
      [63] Dutiye amātāputtikānīti mātā ca putto ca mātāputtaṁ, parittātuṁ
  samatthabhāvena natthi ettha mātāputtanti amātāputtikāni. Yanti samaye. Tattha
  mātāpi puttaṁ na paṭilabhatīti tasmiṁ aggibhaye uppanne mātāpi puttaṁ passituṁ na
  labhati, puttopi mātaraṁ passituṁ na labhatīti attho. Bhayaṁ hotīti cittutrāsabhayaṁ
  hoti. Aṭavīsaṅkopoti aṭaviyā saṅkoPo. Aṭavīti cettha aṭavīvāsino corā
  veditabbā. Yadā hi te aṭavito janapadaṁ otaritvā gāmanigamarājadhāniyo paharitvā
  vilumpanti, tadā aṭavīsaṅkopo nāma hoti, taṁ sandhāyetaṁ vuttaṁ. Cakkasamārūḷhāti
  ettha iriyāpathacakkampi vattati yānacakkampi. Bhayasmiṁ hi sampatte yesaṁ
  yānakāni atthi, te attano parikkhārabhaṇḍaṁ tesu āropetvā palāyanti.
  Yesaṁ natthi, te kājena vā ādāya sīsena vā ukkhipitvā palāyantiyeva. Te
  cakkasamāruḷhā nāma honti. Pariyāyantīti ito cito ca gacchanti. Kadācīti
  kismiñcideva kāle. Karahacīti tasseva vevacanaṁ. Mātāpi puttaṁ paṭilabhatīti āgacchantaṁ
  vā gacchantaṁ vā ekasmiṁ ṭhāne nilīnaṁ vā passituṁ labhati. Udakavāhakoti nadīpūro.
  Mātāpi puttaṁ paṭilabhatīti kulle vā ulumpe vā mattikābhājane vā dārukhaṇḍe
  vā laggaṁ vuyhamānaṁ passituṁ paṭilabhati, sotthinā vā puna uttaritvā gāme
  vā araññe vā ṭhitaṁ passituṁ labhatīti.
      Evaṁ pariyāyato amātāputtikāni bhayāni dassetvā idāni nippariyāyena
  dassento tīṇimānītiādimāha. Tattha jarābhayanti jaraṁ paṭicca uppajjanakaṁ bhayaṁ.
  Itaresupi eseva nayo. Vuttaṁpi cetaṁ "jaraṁ paṭicca uppajjati bhayaṁ bhayānakaṁ
  chambhitattaṁ lomahaṁso cetaso utrāso. Byādhiṁ paṭicca, maraṇaṁ paṭicca uppajjati bhayaṁ
  bhayānakaṁ chambhitattaṁ lomahaṁso cetaso utrāso"ti. 1- Sesaṁ sabbattha uttānamevāti.

  *  *  *  *  *  *
  Footnote: 1 abhi.vi. 35/921/448 tikaniddesa
-------------------------------------------------
[page 185]
                        3. Venāgapurasuttavaṇṇanā
      [64] Tatiye kosalesūti evaṁnāmake janapade. Cārikaṁ caramānoti addhānagamanaṁ
  gacchanto. Cārikā ca nāmesā bhagavato dvidhā hoti turitacārikā ca aturitacārikā
  cāti. Tattha dūrepi bodhaneyyapuggalaṁ disvā tassa bodhanatthāya sahasā gamanaṁ
  turitacārikā nāMa. Sā mahākassapapaccuggamanādīsu daṭṭhabbā. Yaṁ pana gāmanigamapaṭipāṭiyā
  devasikaṁ yojanavasena dviyojanavasena 1- piṇḍapātacariyādīhi lokaṁ anuggaṇhantassa
  gamanaṁ, ayaṁ aturitacārikā nāMa. Imaṁ sandhāyetaṁ vuttaṁ "cārikañcaramāno"ti.
  Vitthārena pana cārikākathā sumaṅgalavilāsiniyā dīghanikāyaṭṭhakathāya ambaṭṭhasuttavaṇṇanāyaṁ
  2- vuttā. Brāhmaṇagāmoti brāhmaṇānaṁ samosaraṇagāmopi brāhmaṇagāmoti
  vuccati brāhmaṇānaṁ bhogagāmopi. Idha samosaraṇagāmo brāhmaṇagāmoti 3-
  adhippeto. Tadavasarīti tattha avasari, sampattoti attho. Vihāro panettha
  aniyāmito. Tasmā tassa avidūre buddhānaṁ anucchaviko eko vanasaṇḍo atthi, 4-
  satthā taṁ vanasaṇḍaṁ gatoti veditabbo.
      Assosunti suṇiṁsu upalabhiṁsu, sotadvāraṁ sampattavacananigghosānusārena
  jāniṁsu. Khoti avadhāraṇatthe, padapūraṇamatte vā nipāto. Tattha avadhāraṇatthena
  "assosuṁyeva, na tesaṁ koci savanantarāyo ahosī"ti ayamattho veditabbo. Padapūraṇena
  byañjanasiliṭṭhatāmattameva.
      Idāni yamatthaṁ assosuṁ, taṁ pakāsetuṁ samaṇo khalu bho gotamotiādi vuttaṁ.
  Tattha samitapāpattā samaṇoti veditabbo. Khalūti anussavanatthe 5- nipāto. Bhoti
  tesaṁ aññamaññaṁ ālapanamattaṁ. Gotamoti bhagavato gottavasena paridīpanaṁ, tasmā
  "samaṇo khalu bho gotamo"ti ettha samaṇo kira bho gotamagottoti evamattho
  daṭṭhabbo. Sakyaputtoti idaṁ pana bhagavato uccākulaparidīpanaṁ. Sakyakulā pabbajitoti

  *  *  *  *  *  *
  Footnote: 1 chaṂa.,i. yojanāddhayojanavasena 2 su.vi. 1/254/215 addhānagamanavaṇṇanā
  3 Sī.,i. brāhmaṇānaṁ vasanagāmo 4 sī,i. bhavissati 5 chaṂa.i. anussavatthe
-------------------------------------------------
[page 186]
  Saddhāpabbajitabhāvaparidīpanaṁ, kenaci pārijuññena anabhibhūto aparikkhīṇaṁyeva taṁ
  kulaṁ pahāya saddhāpabbajitoti vuttaṁ hoti. Taṁ kho panāti itthambhūtākhyānatthe
  upayogavacanaṁ, tassa kho pana bhoto gotamassāti attho. Kalyāṇoti kalyāṇa-
  guṇasamannāgato, seṭṭhoti vuttaṁ hoti. Kittisaddoti kittiyeva, thutighoso
  vā. Abbhuggatoti sadevakaṁ lokaṁ ajjhottharitvā uggato. Kinti? itipi so
  bhagavā .pe. Buddho bhagavāti. Tatrāyaṁ padasambandho:- so bhagavā itipi arahaṁ,
  itipi sammāsambuddho .pe. Itipi bhagavāti. Iminā ca iminā ca kāraṇenāti
  vuttaṁ hoti.
      Tattha "ārakattā, arīnañca arānañca hatattā, paccayādīnaṁ arahattā, pāpakaraṇe
  rahābhāvāti imehi kāraṇehi so bhagavā arahanti veditabbo"tiādinā 1- nayena
  mātikaṁ nikkhipitvā sabbāneva etāni padāni visuddhimagge 2- buddhānussati-
  niddese vitthāritānīti tato nesaṁ vitthāro gahetabbo.
      So imaṁ lokanti so bhavaṁ gotamo imaṁ lokaṁ, idāni vattabbaṁ nidasseti.
  Sadevakanti saha devehi sadevakaṁ. Evaṁ saha mārena samārakaṁ. Saha brahmunā
  sabrahmakaṁ. Saha samaṇabrāhmaṇehi sassamaṇabrāhmaṇiṁ. Pajātattā pajā, taṁ pajaṁ.
  Saha devamanussehi sadevamanussaṁ. Tattha sadevakavacanena pañcakāmāvacaradevaggahaṇaṁ
  veditabbaṁ. Samārakavacanena aṭṭhakāmāvacaradevaggahaṇaṁ, sabrahmakavacanena brahmakāyikādi-
  brahmaggahaṇaṁ, sassamaṇabrāhmaṇivacanena sāsanassa paccatthikapaccāmittasamaṇa-
  brāhmaṇaggahaṇaṁ, samitapāpabāhitapāpasamaṇabrāhmaṇaggahaṇañca, pajāvacanena
  sattalokaggahaṇaṁ, sadevamanussavacanena sammutidevāvasesamanussaggahaṇaṁ. Evamettha tīhi
  padehi okāsalokena saddhiṁ sattaloko, dvīhi pajāvasena sattalokova gahitoti
  veditabbo.

  *  *  *  *  *  *
  Footnote: 1 Sī.,i. iminā 2 visuddhi. 1/253 chānussatiniddesa
-------------------------------------------------
[page 187]
      Aparo nayo:- sadevakaggahaṇena arūpāvacaraloko gahito, samārakaggahaṇena
  chakāmāvacaradevaloko, sabrahmakaggahaṇena rūpībrahmaloko, sassamaṇabrāhmaṇā-
  diggahaṇena catuparisavasena, sammatidevehi vā saha manussaloko, avasesasabbasattaloko
  vā. Porāṇā panāhu:- sadevakanti devatāhi saddhiṁ avasesalokaṁ. Samārakanti
  mārena saddhiṁ avasesalokaṁ. Sabrahmakanti brahmehi saddhiṁ avasesalokaṁ. Evaṁ
  sabbepi tibhavūpage satte tīhākārehi tīsu padesu pakkhipitvā puna dvīhi padehi
  pariyādātuṁ sassamaṇabrāhmaṇiṁ paj sadevamanussanti vuttaṁ. Evaṁ pañcahi padehi
  tena tenākārena tedhātukameva pariyādinnanti.
      Sayaṁ abhiññā sacchikatvā pavedetīti sāmaṁ, aparaneyyo hutvā. Abhiññāti
  abhiññāya, adhikena ñāṇena ñatvāti 1- attho. Sacchikatvāti paccakkhaṁ katvā,
  etena anumānādipaṭikkhepo kato. Pavedetīti bodheti ñāpeti pakāseti.
      So dhammaṁ deseti ādikalyāṇaṁ .pe. Pariyosānakalyāṇanti so bhagavā
  sattesu kāruññaṁ 2- paṭicca hitvāpi anuttaraṁ vivekasukhaṁ dhammaṁ deseti. Tañca kho
  appaṁ vā bahuṁ vā desento ādikalyāṇādippakārameva deseti, ādimhipi
  kalyāṇaṁ bhaddakaṁ anavajjameva katvā deseti, majjhepi, pariyosānepi kalyāṇaṁ
  bhaddakaṁ anavajjameva katvā desetīti vuttaṁ hoti.
      Tattha atthi desanāya ādimajjhapariyosānaṁ, atthi sāsanassa. Desanāya tāva
  catuppadikāyapi gāthāya paṭhamapādo ādi nāma, tato dve majjhaṁ nāma, ante
  eko pariyosānaṁ nāMa. Ekānusandhikassa suttassa nidānaṁ ādi, idamavocāti
  pariyosānaṁ, ubhinnamantarāmajjhe 3- anekānusandhikassa suttassa paṭhamānusandhi ādi,
  ante anusandhi pariyosānaṁ, majjhe eko vā dve vā bahū vā majjhameva.

  *  *  *  *  *  *
  Footnote: 1 Sī.,i. sacchikatvāti 2 chaṂa.,i. kāruññataṁ 3 chaṂa.,i. majjhaṁ
-------------------------------------------------
[page 188]
      Sāsanassa sīlasamādhivipassanā ādi nāMa. Vuttaṁpi cetaṁ "ko cādi kusalānaṁ
  dhammānaṁ, sīlañca suvisuddhaṁ diṭṭhi ca ujukā"ti. 1- "atthi Bhikkhave majjhimā
  paṭipadā tathāgatena abhisambuddhā"ti 2- evaṁ vutto pana ariyamaggo majjhaṁ nāMa. Phalañceva
  nibbānañca pariyosānaṁ nāma "tasmātiha tvaṁ brāhmaṇa brahmacariyaṁ etaṁpāraṁ
  etaṁpariyosānan"ti 3- ettha phalaṁ pariyosānanti vuttaṁ. "nibbānogadhamhi Āvuso
  visākha brahmacariyaṁ vussati nibbānaparāyanaṁ nibbānapariyosānanti 4- ettha nibbānaṁ
  pariyosānanti vuttaṁ. Idha pana desanāya ādimajjhapariyosānaṁ adhippetaṁ. Bhagavā
  hi dhammaṁ desento ādimhi sīlaṁ dassetvā majjhe maggaṁ pariyosāne nibbānaṁ
  deseti. Tena vuttaṁ "so dhammaṁ deseti ādikalyāṇaṁ majjhekalyāṇaṁ pariyosāna-
  kalyāṇan"ti. Tasmā aññopi dhammakathiko dhammaṁ kathento:-
           ādimhi sīlaṁ dasseyya majjhe maggaṁ vibhāvaye
           pariyosānhi nibbānaṁ esā kathikasaṇṭhitīti.
      Sātthaṁ sabyañjananti yassa hi yāgubhattaitthīpurisādivaṇṇanānissitā desanā
  hoti, na so sātthaṁ deseti. Bhagavā pana tathārūpaṁ desanaṁ pahāya catusatipaṭṭhānādi-
  nissitaṁ desanaṁ deseti. Tasmā "sātthaṁ desetī"ti vuccati. Yassa pana desanā
  ekabyañjanādiyuttā vā sabbanirodhabyañjanā vā sabbavisaṭṭhasabbaniggahita-
  byañjanā vā, tassa damiḷakirāyatakayonakādimilakkhānaṁ bhāsā viya byañjana-
  pāripūriyā abhāvato abyañjanā nāma desanā hoti. Bhagavā pana:-
          "sithilaṁ dhanitañca dīgharassaṁ lahukaṁ garukañca niggahītaṁ
           sambandhaṁ vavaṭṭhitaṁ vimuttaṁ dasadhā byañjanabuddhiyā pabhedo"ti

  *  *  *  *  *  *
  Footnote: 1 saṁṂa. 19/369/125 bhikkhusutta
  2 saṁṂa. 19/1081/267 dhammacakkappavattanasutta, viṃahā. 4/13/13 pañcavaggiyakathā
  3 Maṃū. 12/324/288 cūḷasāropamasutta 4 Maṃū. 12/466/416 cūḷavedallasutta
-------------------------------------------------
[page 189]
  Evaṁ vuttaṁ dasavidhaṁ byañjanaṁ amakkhetvā paripuṇṇabyañjanameva katvā dhammaṁ deseti.
  Tasmā "sabyañjanaṁ katvā desetī"ti vuccati. Kevalaparipuṇṇanti ettha kevalanti
  sakalādhivacanaṁ. Paripuṇṇanti anūnādhikavacanaṁ. Idaṁ vuttaṁ hoti:- sakalaparipuṇṇameva
  deseti, ekadesanāpi aparipuṇṇā natthīti. Parisuddhanti nirupakkilesaṁ. Yo hi
  "imaṁ dhammadesanaṁ nissāya lābhaṁ vā sakkāraṁ vā labhissāmī"ti deseti, tassa
  aparisuddhā desanā nāma hoti. Bhagavā pana lokāmisanirapekkho hitapharaṇeneva
  mettābhāvanāya muduhadayo ullumpanasabhāvasaṇṭhitena cittena deseti. Tasmā
  parisuddhaṁ desetīti vuccati. Brahmacariyaṁ pakāsetīti ettha brahmacariyanti
  sikkhāttayasaṅgahitaṁ sakalasāsanaṁ. Tasmā brahmacariyaṁ pakāsetīti so dhammaṁ deseti
  ādikalyāṇaṁ .pe. Parisuddhaṁ, evaṁ desento ca sikkhāttayasaṅgahitaṁ sakalasāsana-
  brahmacariyaṁ pakāsetīti evamettha attho daṭṭhabbo. Brahmacariyanti seṭṭhaṭṭhena
  brahmabhūtaṁ cariyaṁ, brahmabhūtānaṁ vā buddhādīnaṁ cariyanti vuttaṁ hoti.
      Sādhu kho panāti sundaraṁ kho pana, atthāvahaṁ sukhāvahanti vuttaṁ hoti.
  Tathārūpānaṁ arahatanti yathārūpo so bhavaṁ gotamo, evarūpānaṁ anekehipi kappa-
  koṭisatasahassehi dullabhadassanānaṁ byāmappabhāparikkhittehi asītianubyañjanapaṭi-
  maṇḍitehi dvattiṁsamahāpurisalakkhaṇavarehi 1- samākiṇṇamanoramasarīrānaṁ anappakadassanānaṁ
  atimadhuradhammanigghosānaṁ yathābhūtaguṇādhigamena loke arahantoti laddhasaddānaṁ arahataṁ.
  Dassanaṁ hotīti pasādasommāni akkhīni ummiletvā dassanamattampi sādhu hoti.
  Sace pana aṭṭhaṅgasamannāgatena brahmassarena dhammaṁ desentassa ekapadampi
  sotuṁ labhissāmi, sādhutaraṁyeva bhavissatīti evaṁ ajjhāsayaṁ katvā yena bhagavā
  tenupasaṅkamiṁsūti sabbakiccāni pahāya tuṭṭhamānasā agamaṁsu. Añjalimpaṇāmetvāti
  ettha ye ubhatopakkhikā, 2- te evaṁ cintesuṁ "sace no micchādiṭṭhikā codessanti
  `kasmā tumhe samaṇaṁ gotamaṁ vanditthā'ti tesaṁ `kiṁ añjalikaraṇamattenāpi vanditaṁ
  hotī'ti vakkhāMa. Sace no sammādiṭṭhikā codessanti `kasmā na bhagavantaṁ

  *  *  *  *  *  *
  Footnote: 1 Ma...ḷakkhaṇāvaḷīhi 2 Ma. ettha ye ubhayapakkhikā, cha. ete ubhatopakkhikā
-------------------------------------------------
[page 190]
  Vanditthā'ti, `kiṁ sīsena bhūmiṁ paharanteneva vanditaṁ hoti. Nanu añjalikammaṁpi
  vandanā evā'ti vakkhāmā"ti. Nāmagottanti "bho gotama ahaṁ asukassa putto
  datto nāma mitto nāma idhāgato"ti vadantā nāmaṁ sāventi nāMa. "bho
  Gotama ahaṁ vāseṭṭho nāma kaccāno nāma idhāgato"ti vadantā gottaṁ sāventi
  nāMa. Ete kira daliddā jiṇṇakulaputtā "parisamajjhe nāmagottavasena pākaṭā
  bhavissāmā"ti evaṁ akaṁsu. Ye pana tuṇhībhūtā nisīdiṁsu, te kerāṭikā ceva
  andhabālā ca. Tattha kerāṭikā "ekaṁ dve kathāsallāpe karonte vissāsiko
  hoti, vissāse sati ekaṁ dve bhikkhā adātuṁ na yuttan"ti tato attānaṁ
  mocentā tuṇhībhūtā nisīdanti. Andhabālā aññāṇatāyeva avakkhittamattikāpiṇḍā
  viya yattha katthaci tuṇhībhūtā nisīdanti.
      Venāgapurikoti venāgapuravāSī. Etadavocāti pādantato paṭṭhāya yāva
  kesantā tathāgatassa sarīraṁ olokento asītianubyañjanasamujjalehi dvattiṁsa-
  mahāpurisalakkhaṇehi paṭimaṇḍitaṁ sarīrā nikkhamitvā samantato asītihatthaṁ padesaṁ
  ajjhottharitvā ṭhitāhi chabbaṇṇāhi ghanabuddharaṁsīhi samparivāritaṁ tathāgatassa sarīraṁ
  disvā sañjātavimhayo vaṇṇaṁ bhaṇanto etaṁ "acchariyaṁ bho gotamā"tiādivacanaṁ avoca.
      Tattha yāvañcidanti adhimattappamāṇaparicchedavacanametaṁ. Tassa vippasannapadena
  saddhiṁ sambandho. Yāvañca vippasannāni adhimattavippasannāni ativippasannānīti 1-
  attho. Indriyānīti cakkhādīni cha indriyāni. Tassa hi pañcannaṁ indriyānaṁ
  patiṭṭhitokāsassa vippasannataṁ disvā tesaṁ vippasannatā pākaṭā ahosi. Yasmā
  pana sā mane vippasanneyeva hoti, avippasannacittānañhi indriyappasādo nāma
  natthi, tasmāssa manindriyappasādopi pākaṭo ahosi. Taṁ esa vippasannataṁ

  *  *  *  *  *  *
  Footnote: 1 chaṂa. "ativippasannānī"ti pāṭho na dissati
-------------------------------------------------
[page 191]
  Gahetvā "vippasannāni indriyānī"ti āha. Parisuddhoti nimmalo. Pariyodātoti
  pabhassaro. Sāradaṁ badarapaṇḍunti saradakāle jātaṁ nātisuparipakkabadaraṁ. Tañhi
  parisuddhaṁ ceva hoti pariyodātaṁ ca. Tālapakkanti suparipakkatālaphalaṁ. Sampati bandhanā
  pamuttanti 1- taṁkhaṇaññeva bandhanā pamuttaṁ. Tassa hi bandhanamūlaṁ apanetvā paraṁ mukhaṁ 2-
  katvā phalake ṭhapitassa caturaṅgulamattaṁ ṭhānaṁ olokentānaṁ parisuddhaṁ pariyodātaṁ
  hutvā khāyati. Taṁ sandhāyevamāha. Nekkhaṁ jambonadanti surattavaṇṇassa 3- jambonada-
  suvaṇṇassa ghaṭikā. Dakkhakammāraputtasuparikammakatanti dakkhena suvaṇṇakāraputtena
  suṭṭhu kataparikammaṁ. Ukkāmukhe sukusalasampahaṭṭhanti suvaṇṇakārauddhane pacitvā
  sukusalena suvaṇṇakārena ghaṭṭanaparimajjanapahaṁsanena suṭṭhu suparimadditanti attho.
  Paṇḍukambale nikkhittanti agginā pacitvā dīpidāṭhāya ghaṁsitvā gerukaparikammaṁ
  katvā rattakambale ṭhapitaṁ. Bhāsateti sañjātaobhāsatāya bhāsate. Tapateti
  andhakāraviddhaṁsanatāya tapate. Virocatīti vijjotamānaṁ pharitvā 4- virocati, sobhatīti
  attho.
      Uccāsayanamahāsayanānīti ettha atikkantappamāṇaṁ uccāsayanaṁ nāma, āyataṁ
  vitthataṁ akappiyabhaṇḍaṁ mahāsayanaṁ nāMa. Idāni tāni dassento seyyathīdaṁ,
  āsandītiādimāha. Tattha āsandīti atikkantappamāṇaṁ āsanaṁ. Pallaṅkoti pādesu
  vāḷarūpāni ṭhapetvā kato. Gonakoti dīghalomako mahākojavo. Caturaṅgulādhikāni
  kira tassa lomāni. Cittakoti ratanavicitrauṇṇāmayattharaṇaṁ. 5- Paṭikāti uṇṇāmayo
  setattharako. Paṭalikāti ghanapuppho uṇṇāmayattharako, yo āmalakapaṭṭotapi vuccati.
  Tūlikāti tiṇṇaṁ tūlānaṁ aññatarapuṇṇā tūlikā. Vikatikāti sīhabyagghādirūpavicitro
  uṇṇāmayattharako. Uddhalomīti ubhatodasaṁ uṇṇāmayattharaṇaṁ. Keci ekato
  uggatapupphanti vadanti. Ekantalomīti ekatodasaṁ uṇṇāmayattharaṇaṁ. Keci ubhato
  uggatapupphanti vadanti. Kaṭṭissanti ratanaparisibbitaṁ koseyyakaṭṭissamayaṁ
  paccattharaṇaṁ.

  *  *  *  *  *  *
  Footnote: 1 SīṂa.,i. muttanti 2 Ma. parimukhaṁ, cha. paramukhaṁ 3 Sī.,i. rattasuvaṇṇassa
  4 chaṂa.,i. hutvā 5 chaṂa. vānacittaṁ uṇṇāmayattharaṇaṁ
-------------------------------------------------
[page 192]
  Koseyyanti ratanaparisibbitameva kosiyasuttamayaṁ paccattharaṇaṁ. Kuttakanti soḷasannaṁ
  nāṭakitthīnaṁ ṭhatvā naccanayoggaṁ uṇṇāmayattharaṇaṁ. Hatthattharādayo hatthapiṭṭhādīsu
  attharaṇakāttharakā ceva hatthirūpādīni dassetvā katattharakā ca. Ajinappaveṇīti
  ajinacammehi mañcappamāṇena sibbitvā katappaveṇi. Sesaṁ heṭṭhā vuttatthameva.
      Nikāmalābhītiatikāmalābhī 1- icchiticchitalābhī. Akicchalābhīti adukkhalābhī.
  Akasiralābhīti vipulalābhī, mahantalābhī, oḷāruḷārāneva labhati 2- maññeti sandhāya vadati.
  Ayaṁ kira brāhmaṇo sayanagaruko, so bhagavato vippasannindriyāditaṁ disvā
  "addhā esa evarūpesu uccāsayanamahāsayanesu nisīdati ceva nipajjati ca. Tenassa
  vippasannāni indriyāni, parisuddho chavivaṇṇo pariyodāto"ti maññamāno imaṁ
  senāsanavaṇṇaṁ kathesi.
      Laddhā ca pana na kappantīti ettha kiñci kiñci kappati. Suddhakoseyyañhi
  mañcepi attharituṁ vaṭṭati, goṇakādayo ca bhummattharaṇaparibhogena, āsandiyā
  pāde chinditvā, pallaṅkassa vāḷe bhinditvā, tūlikaṁ vijṭetvā "bimbohanañca
  kātun"ti 3- vacanato imānipi ekena vidhānena kappanti. Akappiyaṁ pana upādāya
  sabbāneva na kappantīti vuttāni.
      Vanantaṁyeva pacārayāmīti 4- araññaṁyeva pavisāmi. Yadevāti yāniyeva. Pallaṅkaṁ
  ābhujitvāti samantā 5- ūrubaddhāsanaṁ bandhitvā. Ujuṁ kāyaṁ paṇidhāyāti aṭṭhārasa-
  piṭṭhikaṇṭake koṭiyā koṭiṁ paṭipādento ujuṁ kāyaṁ ṭhapetvā. Parimukhaṁ satiṁ
  upaṭṭhapetvāti kammaṭṭhānābhimukhaṁ satiṁ ṭhapetvā, pariggahitaniyyānaṁ vā katvāti
  attho. Vuttañhetaṁ "parīti pariggahaṭṭho. Mukhanti niyyānaṭṭho. Satīti
  upaṭṭhānaṭṭho. Tena vuccati parimukhaṁ satiṁ upaṭṭhapetvā"ti. 6- Upasampajja viharāmīti
  paṭilabhitvā

  *  *  *  *  *  *
  Footnote: 1 Sī.,i. kāmalābhī, su.vi. 3/160/85 2 Ma. lābhīti
  3 vi.cu 7/297/65 senāsanakkhandhaka 4 chaṂa. pavisāmīti
  5 chaṂa.,i. samantato 6 khu.paṭi. 31/388/264 ānāpānakathā (syā)
-------------------------------------------------
[page 193]
  Paccakkhaṁ katvā viharāmi. Evambhūtoti evaṁ paṭhamajjhānādīsu aññatarasamaṅgī
  hutvā. Dibbo me eso tasmiṁ samaye caṅkamo hotīti cattāri hi rūpajjhānāni
  samāpajjitvā caṅkamantassa me 1- caṅkamo dibbacaṅkamoyeva. 2- Ṭhānādīsupi
  eseva nayo. Tathā itaresu dvīsu vihāresu.
      So evaṁ pajānāmi "rāgo me pahīno"ti mahābodhipallaṅke arahattamaggena
  pahīnarāgameva dassento "so evaṁ pajānāmi rāgo me pahīno"ti āha. Sesapadesupi
  eseva nayo. Iminā pana kiṁ kathitaṁ hotīti? paccavekkhaṇā kathitā, paccavekkhaṇāya
  phalasamāpatti kathitā. Phalasamāpattiñhi samāpannassapi samāpattito vuṭṭhitassapi
  caṅkamādayo ariyacaṅkamādayo honti. Sesamettha uttānamevāti. 3-
                          4. Sarabhasuttavaṇṇanā
      [65] Catutthe rājagaheti evaṁnāmake nagare. Gijjhakūṭe pabbateti
  gijjhasadisānissa kūṭāni, gijjhā vā tassa kūṭesu vasantīti gijjhakūṭo, tasmiṁ
  gijjhakūṭe pabbate. Etenassa rājagahaṁ gocaragāmaṁ katvā viharantassa vasanaṭṭhānaṁ dassitaṁ.
  Gijjhakūṭasmiṁ hi tathāgataṁ uddissa vihāro kārito, gijjhakūṭavihārotvevassa
  nāmaṁ. Tatrāyaṁ 4- tasmiṁ samaye viharatīti. Sarabho nāma paribbājako acirapakkanto
  hotīti sarabhoti evaṁnāmako paribbājako imasmiṁ sāsane pabbajitvā na
  cirasseva pakkanto hoti, adhunā vibbhantoti attho. Sammāsambuddhe hi loke
  uppanne titthiyā naṭṭhalābhasakkārā ahesuṁ, tiṇṇaṁ ratanānaṁ mahālābhasakkāro
  uppajji. Yathāha:-
           "tena kho pana samayena bhagavā sakkato hoti garukato
      mānito pūjito apacito lābhī cīvarapiṇḍapātasenāsanagilānapaccayabhesajjaparikkhārānaṁ.

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. dibbacaṅkamo nāma hoti
  3 chaṂa. uttānatthamevāti 4 chaṂa.,i. tatthāyaṁ
-------------------------------------------------
[page 194]
      Aññatitthiyā pana paribbājakā asakkatā honti
      agarukatā amānitā apūjitā apacitā 1- na lābhino cīvarapiṇḍapāta-
      senāsanagilānapaccayabhesajjaparikkhārānan"ti. 2-
      Te evaṁ parihīnalābhasakkārā pañcasatamattā ekasmiṁ paribbājakārāme
  sannipatitvā sammantayiṁsu "bho mayaṁ samaṇassa gotamassa uppannakālato paṭṭhāya
  parihīnalābhasakkārā 3- jātā, samaṇassa gotamassa sāvakānañcassa ekaṁ avaṇṇaṁ
  upadhāretha, avaṇṇaṁ pattharitvā etassa sāsanaṁ garahitvā amhākaṁ lābhasakkāraṁ
  uppādessāmā"ti. Te vajjaṁ olokentāpi "tīsu dvāresu ājīve cāti catūsupi
  ṭhānesu samaṇassa gotamassa vajjaṁ passituṁ na sakkā, imāni cattāri ṭhānāni
  muñcitvā aññattha olokethā"ti āhaṁsu. Atha nesaṁ antare eko evamāha "ahaṁ
  aññaṁ na passāmi, ime anvaḍḍhamāsaṁ sannipatitvā dvāravātapānāni pidhāya
  sāmaṇerānaṁpi pavesanaṁ na denti. Jīvitasadisāpi upaṭṭhākā daṭṭhuṁ na labhanti,
  āvaṭṭanimāyaṁ osāretvā janaṁ āvaṭṭetvā khādanti. Sace taṁ mayaṁ āharituṁ
  sakkhissāma, evaṁ no lābhasakkāro uḷāro bhavissatī"ti. Aparopi evameva vadanto
  uṭṭhāsi. Sabbe ekavādā ahesuṁ. Tato āhaṁsu "yo taṁ āharituṁ sakkhissati,
  taṁ mayaṁ amhākaṁ samaye jeṭṭhakaṁ karissāmā"ti.
      Tato koṭito paṭṭhāya "tvaṁ sakkhissasi, tvaṁ sakkhissasī"ti pucchitvā "ahaṁ
  na sakkhissāmi, ahaṁ na sakkhissāmī"ti bahūhi vutte sarabhaṁ pucchiṁsu "tvaṁ
  sakkhissasi ācariyā"ti. So āha "agaru etaṁ āharituṁ, sace tumhe attano kathāya
  ṭhatvā maṁ jeṭṭhakaṁ karissathā"ti. Agaru etaṁ ācariya āhara, tvaṁ katoyevāsi amhehi
  jeṭṭhakoti. So āha "taṁ āharantena thenetvā vā vilumpitvā vā āharituṁ
  na sakkā, samaṇassa pana gotamassa sāvakasadisena hutvā tassa sāvake vanditvā

  *  *  *  *  *  *
  Footnote: 1 chaṂa.,i. ayaṁ pāṭho na dissati 2 saṁṇi. 16/70/116 susimaparibbājakasutta,
  khu.u. 25/14/107 sakkārasutta 3 chaṂa.,i. hatalābhasakkārā
-------------------------------------------------
[page 195]
  Vattapaṭipattiṁ katvā tesaṁ patte bhattaṁ bhuñjitvā āharituṁ sakkā. Ruccati te
  etassa kiriyā"ti. 1- Yaṅkiñci katvā āharitvāva 2- no dehīti. Tenahi maṁ disvā
  apassantā viya bhaveyyāthāti paribbājakānaṁ saññaṁ datvā dutiyadivase pātova
  uṭṭhāya gijjhakūṭamahāvihāraṁ gantvā diṭṭhadiṭṭhānaṁ bhikkhūnaṁ pañcapatiṭṭhitena pāde
  vandi. Bhikkhū āhaṁsu "aññe paribbājakā thaddhā 3- pharusā, ayaṁ pana saddho
  bhavissati pasanno"ti. Bhante tumhe ñatvā yuttaṭṭhānasmiṁyeva pabbajitā, mayaṁ pana
  anupadhāretvā atittheneva pakkhantā aniyyānikamagge vicarāmāti. So evaṁ vatvā
  diṭṭhadiṭṭhe bhikkhū punappunaṁ vandati, nhānodakādīni paṭiyādeti, dantakaṭṭhaṁ
  kappiyaṁ karoti, pāde dhovati makkheti, atirekabhattaṁ labhitvā bhuñjati.
      Taṁ iminā nīhārena vasantaṁ eko mahāthero disvā "paribbājaka tvaṁ saddho
  pasanno, kiṁ na pabbajissasī"ti. 4- Ko maṁ bhante pabbājessati. Mayañhi cirakālaṁ
  bhadantānaṁ paccatthikā hutvā vicarimhāti. Thero "sace tvaṁ pabbajitukāmo,
  ahaṁ taṁ pabbājessāmī"ti vatvā pabbājesi. So pabbajitakālato paṭṭhāya
  nirantaraṁ vattapaṭivattaṁ akāsi. Atha naṁ thero vatte pasīditvā nacirasseva
  upasampādesi. So uposathadivase bhikkhūhi saddhiṁ uposathaggaṁ pavisitvā bhikkhū
  mahantena ussāhena pātimokkhaṁ paggaṇhante disvā "ime 5- iminā nīhārena
  osāretvā osāretvā lābhaṁ 6- khādanti, katipāhena harissāmī"ti cintesi. So
  pariveṇaṁ gantvā upajjhāyaṁ vanditvā "bhante kinnāmo ayaṁ dhammo"ti pucchi.
  Pātimokkho nāma āvusoti. Uttamadhammo esa bhante bhavissatīti. Āma āvuso,
  sakalasāsanasandhāraṇī ayaṁ sikkhāti. Bhante sace esa sikkhādhammo uttamo, imameva
  paṭhamaṁ gaṇhāmīti. Gaṇhāvusoti thero sampaṭicchi. So gaṇhanto paribbājake
  passitvā "kīdisaṁ ācariyā"ti pucchito "āvuso mā cintayittha, katipāhena

  *  *  *  *  *  *
  Footnote: 1 Sī.,i. vo tassa ettakassa kiriyāyāti, chaṂa. vo etassa ettakassa kiriyāti
  2 chaṂa. āharitvā ca 3 chaṂa.,i. caṇḍā 4 chaṂa. pabbajasīti
  5 chaṂa. ayaṁ pāṭho na dissati 6 chaṂa. lokaṁ. evamuparipi
-------------------------------------------------
[page 196]
  Āharissāmī"ti vatvā nacirasseva uggaṇhitvā upajjhāyaṁ āha "ettakameva bhante
  udāhu aññaṁpi atthī"ti. Ettakameva āvusoti.
      So punadivase yathānivatthapārutova gahitanīhāreneva pattaṁ gahetvā gijjhakūṭā
  nikkhamma paribbājakārāmaṁ agamāsi. Paribbājakā disvā "kīdisaṁ ācariya, nāsakkhittha
  maññe āvaṭṭanimāyaṁ āharitun"ti taṁ parivārayiṁsu. Mā cintayittha āvuso, āhaṭā
  me āvaṭṭanimāyā, ito paṭṭhāya amhākaṁ lābhasakkāro mahā bhavissati. Tumhe
  aññamaññaṁ samaggā hotha, mā vivādaṁ akatthāti. Sace te ācariya suggahito, 1-
  amhepi taṁ vācehīti. So ādito paṭṭhāya pātimokkhaṁ osāresi. Atha te
  sabbepi "ettha bho nagare vicarantā samaṇassa gotamassa avaṇṇaṁ kathessāmā"ti
  anugghāṭitesuyeva nagaradvāresu dvārasamīpaṁ gantvā vivaṭena dvārena sabbapaṭhamaṁ
  pavisiṁsu. Evaṁ saliṅgeneva apakkantaṁ taṁ paribbājakaṁ sandhāya "sarabho nāma
  paribbājako acirapakkanto hotī"ti vuttaṁ
       taṁ divasaṁ pana bhagavā paccūsasamaye lokaṁ volokento imaṁ addasa "ajja
  sarabho paribbājako nagare vicaritvā pakāsanīyakammaṁ karissati, tiṇṇaṁ ratanānaṁ
  avaṇṇaṁ kathento visaṁ siñcitvā paribbājakārāmaṁ gamissati, ahaṁpi tattheva
  gamissāmi, catassopi parisā tattheva osarissanti. Tasmiṁ samāgame
  caturāsītipāṇasahassāni amatapānaṁ pivissantī"ti. Tato "tassa okāso hotu, yathāruciyā
  avaṇṇaṁ pattharatū"ti cintetvā ānandattheraṁ āmantesi "ānanda aṭṭhārasasu
  mahāvihāresu bhikkhusaṁghassa mayā saddhiṁyeva piṇḍāya carituṁ ārocehī"ti. Thero
  tathā akāsi. Bhikkhū pattacīvaramādāya satthārameva parivārayiṁsu. Satthā bhikkhusaṁghaṁ
  ādāya dvāragāmasmiṁyeva 2- piṇḍāya cari. Sarabhopi paribbājakehi saddhiṁ nagaraṁ
  paviṭṭho tattha tattha parisagaṇamajjhe rājadvāre amaccadvāre 3- vīthicatukkādīsu ca

  *  *  *  *  *  *
  Footnote: 1 chaṂa. suggahitā 2 chaṂa. dvāragāmasamīpeyeva 3 chaṂa. ayaṁ pāṭho na dissati
-------------------------------------------------
[page 197]
  Gantvā 1- "aññāto mayā samaṇānaṁ sakyaputtiyānaṁ dhammo"tiādīni abhāsi. Taṁ
  sandhāya so rājagahe parisati evaṁ vācaṁ bhāsatītiādi vuttaṁ. Tattha aññātoti
  ñāto avabuddho, pākaṭaṁ katvā uggahitoti dīpeti. Aññāyāti jānitvā.
  Apakkantoti saliṅgeneva apakkanto. Sace hi samaṇassa gotamassa sāsane koci
  sāro abhavissa, nāhaṁ apakkamissaṁ. Tassa pana sāsanaṁ asāraṁ nissāraṁ, āvaṭṭanimāyaṁ
  osāretvā samaṇā lābhaṁ khādantīti etamatthaṁ dīpento evamāha.
      Athakho sambahulā bhikkhūti atha evaṁ tasmiṁ paribbājake bhāsamāne araññavāsino
  pañcasatā bhikkhū "asukaṭṭhānaṁ nāma satthā piṇḍāya carituṁ gato"ti ajānantā
  bhikkhācāravelāyaṁ rājagahaṁ piṇḍāya pavisiṁsu. Te sandhāyetaṁ vuttaṁ. Assosunti
  suṇiṁsu. Yena bhagavā tenupasaṅkamiṁsūti "idaṁ kāraṇaṁ dasabalassa ārocessāmā"ti
  upasaṅkamiṁsu.
      Sappinikā tīranti sappinikāti 2- evaṁnāmikāya nadiyā tīraṁ. Adhivāsesi
  bhagavā tuṇhībhāvenāti kāyaṅgavācaṅgāni acopetvā abbhantare khantiṁ cāretvā 3-
  citteneva adhivāsesīti attho. Evaṁ adhivāsetvā puna 4- cintesi "kinnu kho ajja
  mayā sarabhassa vādaṁ maddituṁ gacchantena ekakena gantabbaṁ, udāhu bhikkhusaṁghapari-
  vutenā"ti athassa etadahosi:- sacāhaṁ bhikkhusaṁghaparivuto gamissāmi, mahājano
  evaṁ cintessati "samaṇo gotamo vāduppattiṭṭhānaṁ gacchanto pakkhaṁ ukkhipitvā
  gantvā parisabalena uppannaṁ vādaṁ maddati, paravādīnaṁ sīsaṁ ukkhipituṁ na detī"ti.
  Na kho pana mayhaṁ uppanne vāde paraṁ gahetvā maddanakiccaṁ atthi, ahameva gantvā
  maddissāmi. Anacchariyaṁ cetaṁ yvāhaṁ 5- idāni buddhabhūto attano uppannaṁ
  vādaṁ maddeyyaṁ, 6- cariyaṁ caraṇakāle ahetukapaṭisandhiyaṁ nibbattenāpi hi mayā
  vahitabbadhuraṁ añño vahituṁ samattho nāma nāhosi. Imassa panatthassa sādhanatthaṁ:-

  *  *  *  *  *  *
  Footnote: 1 Sī. ṭhatvā 2 chaṂa. sippinikātīranti sippinikāti 3 chaṂa. dhāretvā
  4 Sī.,i. pana 5 Sī.,i. svāhaṁ 6 Ma. maddeyya
-------------------------------------------------
[page 198]
           "yato Yato garudhuraṁ yato gambhīravattanī
            tadāssu kaṇhaṁ yojenti 1- svāssu taṁ vahate dhuran"ti 2-
  idaṁ kaṇhajātakaṁ āharitabbaṁ. Atīte kira eko satthavāho ekissā mahallikāya
  gehe nivāsaṁ gaṇhi. Athassa ekissā dhenuyā rattibhāgasamanantare gabbhavuṭṭhānaṁ
  ahosi. Sā ekaṁ vacchakaṁ vijāyi. Mahallikāya vacchakaṁ diṭṭhakālato paṭṭhāya
  puttasineho udapādi. Punadivase satthavāhaputto "tava gehavetanaṁ gaṇhāhī"ti āha.
  Mahallikā "mayhaṁ aññena kammaṁ 3- natthi, imaṁ me vacchakaṁ dehī"ti āha.
  Gaṇhāhi ammāti. Sā taṁ gaṇhitvā khīraṁ pāyetvā yāgubhattatiṇādīni dadamānā
  posesi. So vuḍḍhimanvāya paripuṇṇarūpo balaviriyasampanno ahosi sampannācāro,
  kāḷako nāma nāmena. Athekassa satthavāhassa pañcahi sakaṭasatehi āgacchantassa
  udakabhinnaṭṭhāne sakaṭacakkaṁ laggi. So dasapi vīsatipi tiṁsatipi sampayojetvā nīharāpetuṁ
  asakkonto kāḷakaṁ upasaṅkamitvā āha "tāta tava vetanaṁ dassāmi, sakaṭamme
  ukkhipitvā dehī"ti. Evaṁ vacanaṁ 4- vatvā taṁ ādāya "añño iminā saddhiṁ dhuraṁ
  vahituṁ samattho natthī"ti dhurasakaṭe 5- yottaṁ bandhitvā taṁ ekaṁyeva 6- yojesi. So
  taṁ sakaṭaṁ ukkhipitvā thale patiṭṭhāpetvā eteneva nīhārena 7- pañca sakaṭasatāni
  nīhari. So sabbapacchimaṁ sakaṭaṁ nīharitvā mociyamāno "sun"ti katvā sīsaṁ ukkhipi.
      Satthavāho "ayaṁ ettakāni sakaṭāni ukkhipanto evaṁ na akāsi, vetanatthaṁ maññe
  karotī"ti sakaṭagaṇanāya kahāpaṇe gahetvā pañcasatabhaṇḍikaṁ tassa gīvāyaṁ bandhāpesi. 8-
  So aññesaṁ attano santikaṁ allīyituṁ adento ujukaṁ gehameva agamāsi.
  Mahallikā disvā mocetvā kahāpaṇabhāvaṁ ñatvā "kasmā putta evamakāsi, so
  tvaṁ `mayā kammaṁ katvā ābhatena ayaṁ jīvissatī'ti saññamakāsī"ti vatvā goṇaṁ

  *  *  *  *  *  *
  Footnote: 1 cha,ma,i. yuñjenti 2 khu.jā. 27/29/10 kaṇhajātaka 3 chaṂa. kiccaṁ
  4 chaṂa.,i. evañca pana 5 Ma. dhurasakaṭacchidde 6 chaṂa.,i. ekakaṁyeva
  7 Sī.,i. niyāmena 8 Ma. ṭhapesi
-------------------------------------------------
[page 199]
  Uṇhodakena nhāpetvā telena abbhañjitvā "ito paṭṭhāya puna mā evamakāsī"ti
  ovadi. Evaṁ sandhāya 1- "cariyaṁ caraṇakāle ahetukapaṭisandhiyaṁ nibbattenāpi hi mayā
  vahitabbadhuraṁ añño vahituṁ samattho nāma nāhosī"ti cintetvā ekakova agamāsi.
  Taṁ dassetuṁ athakho bhagavā sāyaṇhasamayaṁ paṭisallānā vuṭṭhitotiādi vuttaṁ.
      Tattha paṭisallānāti puthuttārammaṇehi cittaṁ paṭisaṁharitvā sallānato,
  phalasamāpattitoti attho. Tenupasaṅkamīti paribbājakesu sakalanagare pakāsanīyakammaṁ
  katvā nagarā nikkhamma paribbājakārāme sannipatitvā "sace āvuso sarabha samaṇo
  gotamo āgamissati, kiṁ karissasī"ti. Samaṇe gotame ekaṁ karonte ahaṁ dve
  karissāmi, dve karonte cattāri, cattāri karonte pañca, pañca karonte dasa,
  dasa karonte vīsati, vīsati karonte tiṁsaṁ, tiṁsaṁ karonte cattāḷīsaṁ, cattāḷīsaṁ
  karonte paññāsaṁ, paññāsaṁ karonte sataṁ, sataṁ karonte sahassaṁ karissāmīti
  evaṁ aññamaññaṁ sīhanādakathaṁ samuṭṭhāpetvā nisinnesu upasaṅkami.
      Upasaṅkamanto pana yasmā paribbājakārāmassa nagaramajjheneva maggo, tasmā
  surattadupaṭṭaṁ nivāsetvā sugatamahācīvaraṁ pārupitvā visaṭṭhabalo rājā viya ekakova
  nagaramajjhena agamāsi. Micchādiṭṭhikā disvā "paribbājakā samaṇassa gotamassa
  pakāsanīyakammaṁ karontā avaṇṇaṁ patthariṁsu, so ete anuvattitvā saññāpetuṁ
  gacchati maññe"ti anubandhiṁsu. Sammādiṭṭhikāpi "sammāsambuddho pattacīvaraṁ ādāya
  ekakova nikkhanto, ajja sarabhena saddhiṁ mahādhammasaṅgāmo bhavissati. Mayaṁpi tasmiṁ
  samāgame kāyasakkhino bhavissāmā"ti anubandhiṁsu. Satthā passantasseva mahājanassa
  paribbājakassārāmaṁ upasaṅkami.
      Paribbājakā rukkhānaṁ khandhaviṭapasākhantarehi samuggacchantā chabbaṇṇā
  ghanabuddharasmiyo disvā "añño 2- evarūpo okāso nāma natthi. Kiṁ nu kho

  *  *  *  *  *  *
  Footnote: 1 chaṂa. satthā 2 chaṂa.,i. aññadā
-------------------------------------------------
[page 200]
  Etan"ti oloketvā 1- "samaṇo gotamo āgacchatī"ti āhaṁsu. Taṁ sutvāva sarabho
  jānukantare sīsaṁ ṭhapetvā adhomukho nisīdi. Evaṁ tasmiṁ samaye bhagavā taṁ ārāmaṁ
  upasaṅkamitvā paññatte āsane nisīdi. Tathāgato hi jambūdīpatale aggakule
  jātattā āsanāraho. 2- Tassa sabbattha āsanaṁ paññattameva hoti. Evaṁ paññatte
  āsane 3- nisīdi.
      Te paribbājakā sarabhaṁ paribbājakaṁ etadavocunti sammāsambuddhe kira
  sarabhena saddhiṁ ettakaṁ kathenteyeva bhikkhusaṁgho satthu padānupadiko hutvā
  paribbājakārāmaṁ sampāpuṇi, catassopi parisā paribbājakārāmeyeva osariṁsu. Tato
  te paribbājakā "acchariyaṁ samaṇassa gotamassa kammaṁ, sakalanagaraṁ vicaritvā avaṇṇaṁ
  pattharitvā pakāsanīyakammaṁ katvā āgatānaṁ verīnaṁ paṭisattūnaṁ paccāmittānaṁ santikaṁ
  āgantvā thokaṁpi viggāhikakathaṁ na katheti, āgatakālato paṭṭhāya satapākatelena
  makkhento viya amatapānaṁ pāyento viya madhurakathaṁ kathetī"ti sabbepi sammāsambuddhaṁ
  anuvattantā etadavocuṁ.
      Yāceyyāsīti āyāceyyāsi paṭṭheyyāsi piheyyāsi. Tuṇhībhūtoti tuṇhībhāvaṁ
  upagato. Maṅkubhūtoti nittejataṁ āpanno. Pattakkhandhoti oṇatagīvo. Adhomukhoti
  heṭṭhāmukho. Sammāsambuddhassa te paṭijānatoti "ahaṁ sammāsambuddho, sabbe dhammā
  mayā abhisambuddhā"ti evaṁ paṭijānato tava. Ime dhammā anabhisambuddhāti ime
  nāma dhammā tayā anabhisambuddhā. Tatthāti tesu anabhisambuddhāti evaṁ dassitadhammesu.
  Aññena vā aññaṁ paṭicarissatīti aññena vā vacanena aññaṁ vacanaṁ paṭicchādessati,
  aññaṁ pucchito aññaṁ kathessatīti attho. 4- Bahiddhā kathaṁ apanāmessatīti bahiddhā
  aññaṁ āgantukakathaṁ āharanto purimakathaṁ apanāmessati. Appaccayanti anabhiratiṁ
  atuṭṭhākāraṁ. Pātukarissatīti pākaṭaṁ karissati. Ettha ca appaccayena domanassaṁ
  vuttaṁ, purimehi dvīhi mandabalavabhedo kodhoyeva.

  *  *  *  *  *  *
  Footnote: chaṂa.,i. ulloketvā 2 chaṂa. aggasanārahotissa 3 chaṂa.,i. mahārahe buddhāsane
  4 chaṂa.adhippāyo
-------------------------------------------------
[page 201]
      Evaṁ bhagavā paṭhamavesārajjena sīhanādaṁ naditvā puna dutiyādīhi nadanto
  yo kho maṁ paribbājakātiādimāha. Tattha yassa kho pana te atthāya dhammo
  desitoti yassa maggassa vā phalassa vā atthāya tayā catusaccadhammo desito.
  So na niyyātīti so dhammo na niyyāti na nigacchati, na taṁ atthaṁ sādhetīti
  vuttaṁ hoti. Takkarassāti yo taṁ karoti, tassa paṭipattipūrakassa puggalassāti attho.
  Sammā dukkhakkhayāyāti hetunā nayena kāraṇena sakalassa vaṭṭadukkhassa khayāya.
  Athavā yassa kho pana te atthāya dhammo desitoti yassa te atthāya
  dhammo desito, seyyathīdaṁ? rāgapaṭighātatthāya asubhakammaṭṭhānaṁ, dosapaṭighātatthāya
  mettābhāvanā, mohapaṭighātatthāya pañca dhammā 1- vitakkūpacchedāya ānāpānassati.
  So na niyyāti takkarassa sammādukkhakkhayāyāti so dhammo yo naṁ yathādesitaṁ
  karoti, tassa takkarassa sammā hetunā nayena kāraṇena vaṭṭadukkhakkhayāya na
  niyyāti na nigacchati, taṁ atthaṁ na sādhetīti ayamettha attho. Seyyathāpi
  sarabho paribbājakoti yathā ayaṁ sarabho paribbājako pajjhāyanto appaṭibhāṇo
  nisinno, evaṁ nisīdissatīti.
      Evaṁ tīhi padehi sīhanādaṁ naditvā desanaṁ nivaṭṭentasseva 2- tathāgatassa
  tasmiṁ ṭhāne sannipatitā caturāsītipāṇasahassaparimāṇā parisā amatapānaṁ pivi,
  satthā parisāya amatapānassa pītabhāvaṁ ñatvā vehāsaṁ abbhuggantvā pakkāmi.
  Tamatthaṁ dassetuṁ athakho bhagavātiādi vuttaṁ. Tattha sīhanādanti seṭṭhanādaṁ abhītanādaṁ
  appaṭinādaṁ. Vehāsaṁ pakkāmīti abhiññāpādakaṁ catutthajjhānaṁ samāpajjitvā
  vuṭṭhāya adhiṭṭhāya saddhiṁ bhikkhusaṁghena ākāsaṁ pakkhandi. Evaṁ pakkhando ca pana
  taṁkhaṇaññeva gijjhakūṭamahāvihāre patiṭṭhāsi.
      Vācāya sannitodakenāti vacanapatodena. Sañjambhariṁ akaṁsūti sambharitaṁ
  nirantaraphuṭṭhaṁ akaṁsu, upari 3- vijjhiṁsūti vuttaṁ hoti. Brahāraññeti mahāraññe.

  *  *  *  *  *  *
  Footnote: 1 ka. maraṇasaccadhammā 2 Sī.,i. nibbaṭṭantasseva nibbaṭṭantasseva,
  chaṂa. nivattentasseva 3 Sī. upari upari
-------------------------------------------------
[page 202]
  Sīhanādaṁ nadissāmīti sīhanādassa nadato ākāraṁ disvā "ayaṁpi tiracchānagato,
  ahaṁpi, imassa cattāro pādā, mayhaṁpi, ahaṁpi evameva sīhanādaṁ nadissāmī"ti
  cintesi. So sīhassa sammukhā nadituṁ asakkonto tasmiṁ gocarāya pakkante ekako
  nadituṁ ārabhi. Athassa sigālakasaddoyeva nicchari. Tena vuttaṁ sigālakaṁyeva nadatīti.
  Bheraṇḍakanti tasseva vevacanaṁ. Apica bhinnassaraṁ amanāpasaddaṁ nadatītipi vuttaṁ hoti.
  Evameva kho tvanti iminā opammena paribbājakā tathāgataṁ sīhasadisaṁ katvā sarabhaṁ
  sigālakasadisaṁ akaṁsu. Ambakamaddarīti 1- khuddakakukkuṭikā. Pussakaravitaṁ 2-
  ravissāmīti mahākukkuṭaṁ ravantaṁ disvā "imassapi dve pādā dve pakkhā, mayhaṁpi
  tatheva, ahaṁpi evarūpaṁ ravitaṁ ravissāmī"ti sā tassa sammukhā ravituṁ asakkontī tasmiṁ
  pakkante viravamānā 3- kukkuṭikāravaṁyeva ravi. Tena vuttaṁ ambakamaddarīravitaṁyeva
  ravatīti. Usabhoti goṇo. Suññāyāti tucchāya jeṭṭhakavasabhehi virahitāya. Gambhīraṁ
  naditabbaṁ maññatīti jeṭṭhakavasabhanādasadisaṁ gambhīraṁ nādaṁ naditabbaṁ maññati.
  Sesaṁ sabbattha uttānamevāti.
                       5. Kesaputtisuttavaṇṇanā 4-
      [66] Pañcame kālāmānaṁ nigamoti kālāmā nāma khattiyā, tesaṁ nigamo.
  Kesaputtiyāti kesaputtinigamavāsino. Upasaṅkamiṁsūti sappinavanītādibhesajjāni ceva
  aṭṭhavidhapānakāni ca gāhāpetvā upasaṅkamiṁsu. Sakaṁyeva vādaṁ dīpentīti attanoyeva
  laddhiṁ kathenti. Jotentīti pakāsenti. Khuṁsentīti ghaṭṭenti. Vambhentīti
  avajānanti. Paribhavantīti lāmakaṁ karon opapakkhiṁ 5- karontīti upakkhittakaṁ 6-
  karonti, upakkhipitvā chaḍḍenti. Aparepi bhanteti so kira aṭavīmukhe gāmo, tasmā
  tattha aṭaviṁ abhikkantā ca paṭikkamitukāmā 7- ca vāsaṁ kappenti. Tesupi paṭhamaṁ āgatā

  *  *  *  *  *  *
  Footnote: 1 chaṂa. ambukasañcarīti 2 Sī. phussakaravitaṁ, chaṂa. purisakaravitaṁ
  3 chaṂa.,i. ravamānā 4 chaṂa. kesamuttisuttavaṇṇanā 5 chaṂa. omakkhiṁ. evamuparipi
  6 chaṂa. ukkhittakaṁ 7 chaṂa.,i. atikkamitukāmā
-------------------------------------------------
[page 203]
  Attano laddhiṁ dīpetvā pakkamiṁsu, pacchā āgatā "kinte jānanti, amhākaṁ
  antevāsikā te, amhākaṁ santike kiñci kiñci sippaṁ uggaṇhiṁsū"ti attano
  laddhiṁ dīpetvā pakkamiṁsu. Kālāmā ekaladdhiyaṁpi saṇṭhahituṁ na sakkhiṁsu. Te tamatthaṁ 1-
  dīpetvā bhagavato evamārocetvā tesaṁ no bhantetiādimāhaṁsu. Tattha hoteva
  kaṅkhāti hotiyeva kaṅkhā. Vicikicchāti tasseva vevacanaṁ. Alanti yuttaṁ.
      Mā anussavenāti anussavakathāyapi 2- mā gaṇhittha. Mā paramparāyāti
  paramparakathāyapi mā gaṇhittha. Mā itikirāyāti evaṁ kira etanti mā gaṇhittha. Mā
  piṭakasampadānenāti amhākaṁ piṭakatantiyā saddhiṁ sametītipi 3- mā gaṇhittha. Mā
  takkahetūti takkagāhenapi mā gaṇhittha. Mā nayahetūti nayagāhenapi mā gaṇhittha. Mā
  ākāraparivitakkenāti sundaramidaṁ kāraṇanti evaṁ kāraṇaparivitakkenāpi mā gaṇhittha.
  Mā diṭṭhinijjhānakkhantiyāti amhākaṁ nijjhāyitvā khamitvā gahitadiṭṭhiyā
  saddhiṁ sametītipi mā gaṇhittha. Mā bhabbarūpatāyāti ayaṁ bhikkhu bhabbarūpo,
  imassa kathaṁ gahetuṁ yuttantipi mā gaṇhittha. Mā samaṇo no garūti ayaṁ samaṇo
  amhākaṁ garu, imassa kathaṁ gahetuṁ yuttantipi mā gaṇhittha. Samattāti paripuṇṇā.
  Samādinnāti gahitā parāmaṭṭhā. Yaṁ tassa 4- hotīti yaṁ kāraṇaṁ tassa puggalassa
  hoti. Alobhādayo lobhādipaṭipakkhavasena veditabbā. Vigatābhijjhotiādīhi mettāya
  pubbabhāgo kathito.
      Idāni mettādikammaṭṭhānaṁ kathento mettāsahagatenātiādimāha. Tattha
  kammaṭṭhānakathāpadhānabhāvanānayena 5- vā pālivaṇṇanāya vā yaṁ vattabbaṁ siyā,
  taṁ sabbaṁ visuddhimagge 6- vuttameva. Evaṁ averacittoti evaṁ akusalaverassa ca
  puggalaverino ca natthitāya averacitto. Abyāpajjhacittoti kodhacittassa abhāvena
  niddukkhacitto. Asaṅkiliṭṭhacittoti kilesassa natthitāya asaṅkiliṭṭhacitto.
  Visuddhacittoti

  *  *  *  *  *  *
  Footnote: 1 chaṂa.,i. etamatthaṁ 2 Ma. anussavato kathāyapi 3 chaṂa.sametīti
  4 cha. yaṁsa 5 chaṂa.,i. kammaṭṭhānakathāya vā bhāvanānaye vā
  6 visuddhi. 2/91 brahmavihāraniddesa
-------------------------------------------------
[page 204]
  Kilesamalābhāvena visuddhacitto hotīti attho. Tassāti tassa evarūpassa
  ariyasāvakassa. Assāsāti avassayā patiṭṭhā. Sace kho pana atthi paro
  lobhoti yadi imamhā lokā paraloko nāma atthi. Yenāhaṁ 1- kāyassa bhedā
  .pe. Upapajjissāmīti atthetaṁ kāraṇaṁ, yenāhaṁ kāyassa bhedā paraṁ maraṇā
  sugatiṁ saggaṁ lokaṁ upapajjissāmīti evaṁ sabbattha nayo veditabbo. Anīghanti
  niddukkhaṁ. Sukhinti sukhitaṁ. Ubhayeneva visuddhaṁ attānaṁ samanupassāmīti yañca pāpa
  na karomi, yañca karotopi na kariyati, iminā ubhayenāpi visuddhaṁ attānaṁ
  samanupassāmi. Sesaṁ sabbattha uttānamevāti.
                          6. Sāḷhasuttavaṇṇanā
      [67] Chaṭṭhe migāranattāti migāraseṭṭhino nattā. Pekhuṇiyanattāti 2-
  pekhuṇiyaseṭṭhino nattā. Upasaṅkamiṁsūti bhuttapātarāsā dāsakammakaraparivutā
  upasaṅkamiṁsu. Tesaṁ kira purebhatte pubbaṇhasamaye gehe eko pañho samuṭṭhito, taṁ pana
  kathetuṁ okāso nāhosi. Te "taṁ pañhaṁ sossāmā"ti therassa santikaṁ gantvā vanditvā
  tuṇhī nisīdiṁsu. Thero "gāmantasamuṭṭhitaṁ 3- pañhaṁ sotuṁ āgatā bhavissantī"ti tesaṁ
  manaṁ ñatvā tatheva pañhaṁ ārabhanto etha tumhe sāḷhātiādimāha. Tattha atthi
  lobhoti lubbhanasabhāvo lobho nāma atthīti pucchati. Abhijjhāti kho ahaṁ sāḷhā
  etamatthaṁ vadāmīti etaṁ lobhasaṅkhātaṁ atthaṁ ahaṁ "abhijjhā"ti vadāmi, "taṇhā"ti
  vadāmīti samuṭṭhitapañhassa atthaṁ dīpento āha. Evaṁ sabbavāresu nayo netabbo.
      So evaṁ pajānātīti so cattāro brahmavihāre bhāvetvā ṭhito ariyasāvako
  samāpattito vuṭṭhāya vipassanaṁ ārabhanto evaṁ pajānāti. Atthi idanti atthi
  dukkhasaccaṁ dukkhasaccasaṅkhātaṁ khandhapañcakaṁ nāmarūpavasena paricchinditvā pajānanto
  esa "evaṁ pajānāti atthi idan"ti vutto. Hīnanti samudayasaccaṁ.

  *  *  *  *  *  *
  Footnote: 1 Sī. ṭhānamahaṁ, chaṂa.athāhaṁ 2 chaṂa. sekhuniyanattā 3 chaṂa.,i. gāme taṁ samuṭṭhitaṁ
-------------------------------------------------
[page 205]
  Paṇītanti maggasaccaṁ. Imassa saññāgatassa uttariṁ nissaraṇanti imassa
  vipassanāsaññāsaṅkhātassa saññāgatassa uttariṁ nissaraṇaṁ nāma nibbānaṁ, taṁ atthīti
  iminā nirodhasaccaṁ dasseti. Vimuttasmiṁ vimuttamiti ñāṇanti ekūnavīsatividhaṁ
  paccavekkhaṇañāṇaṁ kathitaṁ. Ahu pubbe lobhoti pubbe me lobho ahosi. Tadahu
  akusalanti taṁ akusalaṁ nāma ahosi, tadā vā akusalaṁ nāma ahosi. Iccetaṁ
  kusalanti iti etaṁ kusalaṁ, tasseva akusalassa natthibhāvaṁ kusalaṁ khemanti sandhāya
  vadati. Nicchātoti nittaṇho. Nibbutoti abbhantare santāpakarānaṁ kilesānaṁ
  abhāvena nibbuto. Sītibhūtoti sītalībhūto. Sukhapaṭisaṁvedīti kāyikacetasikassa sukhassa
  paṭisaṁveditā. Brahmabhūtenāti seṭṭhabhūtena. Sesaṁ sabbattha uttānamevāti.
                         7. Kathāvatthusuttavaṇṇanā
      [68] Sattame kathāvatthūnīti kathākāraṇāni, kathāya bhūmiyo patiṭṭhāyoti
  attho. Atītaṁ vā bhikkhave addhānanti atītaddhānaṁ nāma kālopi vaṭṭati
  khandhāpi. Anāgatapaccuppannesupi eseva nayo. Tattha atīte kassapo nāma
  sammāsambuddho ahosi, tassa kikī nāma kāsirājā aggupaṭṭhāko ahosi,
  vīsativassasahassāni āyu ahosīti iminā nayena kathento atītaṁ ārabbha kathaṁ katheti
  nāMa. Anāgate metteyyo nāma buddho bhavissati. Tassa saṅkho nāma rājā
  aggupaṭṭhāko bhavissati, asītivassasahassāni āyu bhavissatīti iminā nayena
  kathento anāgataṁ ārabbha kathaṁ katheti nāMa. Etarahi asuko nāma rājā
  dhammikoti iminā nayena kathento paccuppannaṁ ārabbha kathaṁ katheti nāMa.
      Kathāsampayogenāti kathāya samāgamena. Kacchoti kathetuṁ yutto. Akacchoti
  kathetuṁ na yutto. Ekaṁsabyākaraṇīyaṁ pañhantiādīsu "cakkhu aniccan"ti puṭṭhena
  "āma aniccan"ti ekaṁseneva byākātabbaṁ. Eseva nayo sotādīsu. Ayaṁ
-------------------------------------------------
[page 206]
  Ekaṁsabyākaraṇīyo pañho. "aniccaṁ Nāma cakkhun"ti puṭṭhena pana "na cakkhumeva,
  sotaṁpi aniccaṁ, ghānaṁpi aniccan"ti evaṁ vibhajitvā byākātabbaṁ. Ayaṁpi
  vibhajjabyākaraṇīyo pañho. "yathā Cakkhuṁ, tathā sotaṁ. Yathā sotaṁ, tathā cakkhuna"ti
  puṭṭhena "kenaṭṭhena pucchasī"ti paṭipucchitvā "dassanaṭṭhena pucchāmī"ti vutte
  "na hī"ti byākātabbaṁ. "aniccaṭṭhena Pucchāmī"ti vutte "āmā"ti byākātabbaṁ.
  Ayaṁ paṭipucchābyākaraṇīyo pañho. "taṁ Jīvaṁ taṁ sarīran"tiādīni puṭṭhena pana
  "abyākatametaṁ bhagavatā"ti ṭhapetabbo, esa pañho na byākātabbo. Ayaṁ
  ṭhapanīyo pañho.
      Ṭhānāṭhāne na saṇṭhātīti kāraṇākāraṇe na saṇṭhāti. Tatrāyaṁ nayo:-
  sassatavādī yuttena kāraṇena pahoti ucchedavādiṁ niggahetuṁ, ucchedavādī
  niggayhamāno "kiṁ panāhaṁ ucchedaṁ vadāmī"ti sassatavādibhāvameva dīpeti, attano
  vāde patiṭṭhātuṁ na sakkoti. Evaṁ ucchedavādimhi pahonte sassatavādī,
  puggalavādimhi pahonte suññatavādī suññatavādimhi pahonte puggalavādīti evaṁ
  ṭhānāṭhāne na saṇṭhāti nāMa.
      Parikappe na saṇṭhātīti idaṁ pañhāpucchanepi pañhākathanepi labbhati. Kathaṁ?
  Ekacco hi "pañhaṁ pucchissāmī"ti kaṇṭhaṁ sodheti, so itarena "idaṁ nāma tvaṁ
  pucchissasī"ti vutto ñātabhāvaṁ ñtavā "na etaṁ aññaṁ pucchissāmī"ti vadati.
  Pañhaṁ puṭṭhopi "pañhaṁ kathessāmī"ti hanuṁ saṁsodheti, so itarena "idaṁ nāma
  kathessasī"ti vutto ñātabhāvaṁ ñatvā "na etaṁ, aññaṁ kathessāmī"ti vadati.
  Evaṁ parikappe na saṇṭhāti nāMa.
      Aññavāde 1- na saṇṭhātīti ñātavāde jānitavāde na saṇṭhāti. Kathaṁ?
  Ekacco pañhaṁ pucchati, taṁ itaro "manāpo tayā pañho pucchito, kahaṁ te

  *  *  *  *  *  *
  Footnote: 1 chaṂa. aññātavāde
-------------------------------------------------
[page 207]
  Esa uggahito"ti vadati. Itaropi 1- pucchitabbaniyāmeneva pañhaṁ pucchitvāpi tassa
  kathāya "apañhaṁ nu kho pucchitan"ti vimatiṁ karoti. Aparo pañhaṁ puṭṭho katheti,
  tamañño "suṭṭhu 2- te pañho kathito, kattha te uggahito, pañhaṁ kathentena
  nāma evaṁ kathetabbo"ti vadati. Itaro kathetabbaniyāmeneva pañhaṁ kathetvāpi tassa
  kathāya "apañho nu kho mayā kathito"ti vimatiṁ karoti.
      Paṭipadāya na saṇṭhātīti paṭipattiyaṁ na tiṭṭhati, vattaṁ ajānitvā
  apucchitabbaṭṭhāne pucchatīti attho. Ayaṁ hi 3- pañho nāma cetiyaṅgaṇe pucchitena
  na kathetabbo, tathā bhikkhācāramagge gāmaṁ piṇḍāya caraṇakāle. Āsanasālāya
  nisinnakāle yāguṁ vā bhattaṁ vā gahetvā 4- nisinnakālepi paribhuñjitvā
  nisinnakālepi divāvihāraṭṭhānagamanakālepi. Divāṭṭhānepi nisinnakāle pana okāsaṁ
  kāretvā pucchantassa kathetabbo, akāretvā pucchantassa na kathetabbo. Idaṁ
  vattaṁ ajānitvā pucchanto paṭipadāya na saṇṭhāti nāMa. Evaṁ santāyaṁ
  bhikkhave puggalo akaccho hotīti bhikkhave etaṁ imasmiñca kāraṇe sati ayaṁ
  puggalo na kathetuṁ yutto nāma hoti.
      Ṭhānāṭhāne saṇṭhātīti sassatavādī yuttena kāraṇena pahoti ucchedavādiṁ
  niggahetuṁ ucchedavādī tena niggayhamānopi "ahaṁ tayā satakkhattuṁ niggayhamānopi
  ucchedavādīyevā"ti vadati. Iminā nayena sassatapuggalasuññatavādīsupi nayo
  netabbo. Evaṁ ṭhānāṭhāne saṇṭhāti nāMa. Parikappe saṇṭhātīti "pañhaṁ
  pucchissāmī"ti kaṇṭhaṁ saṁsodhento "tvaṁ imaṁ nāma pucchissasī"ti vutte "āma
  etaṁyeva pucchissāmī"ti vadati. "pañhaṁ Kathessāmī"ti hanuṁ saṁsodhentopi "tvaṁ
  imaṁ nāma kathessasī"ti vutte "āma etaṁyeva kathessāmī"ti vadati. Evaṁ parikappe
  saṇṭhāti nāMa.

  *  *  *  *  *  *
  Footnote: 1 chaṂa.,i. itaro 2 Ma. suddho
  3 chaṂa. ayaṁ saddo na dissati 4 Sī. agahetvā
-------------------------------------------------
[page 208]
      Aññavāde na saṇṭhātīti imaṁ pañhaṁ pucchitvā "suṭṭhu te pañho pucchito, 1-
  pucchantena 2- nāma evaṁ pucchitabban"ti vutte sampaṭicchati, vimatiṁ na
  uppādeti. Pañhaṁ kathetvāpi "suṭṭhu te pañho kathito, kathentena nāma evaṁ
  kathetabban"ti vutte sampaṭicchati, vimatiṁ na uppādeti. Paṭipadāya saṇṭhātīti
  gehe nisīdāpetvā yāgukhajjakādīni datvā yāva bhattaṁ niṭṭhāti, tasmiṁ antare
  nisinno pañhaṁ pucchati. Sappiādīni bhesajjāni aṭṭhavidhāni pānakāni
  vatthacchādanamālāgandhādīni vā ādāya vihāraṁ gantvā tāni datvā divāṭṭhānaṁ
  pavisitvā okāsaṁ kāretvā pañhaṁ pucchati. Evañhi vattaṁ ñatvā pucchanto paṭipadāya
  saṇṭhāti nāMa. Tassa pañhaṁ kathetuṁ vaṭṭati.
      Aññenaññaṁ paṭicaratīti aññena vacanena aññaṁ paṭicchādeti, aññaṁ vā
  pucchito aññaṁ katheti. Bahiddhā kathaṁ apanāmetīti āgantukakathaṁ otārento
  purimakathaṁ bahiddhā apanāmeti. Tatridaṁ vatthu:- bhikkhū kira sannipatitvā ekaṁ
  daharaṁ "āvuso tvaṁ imañca imañca āpattiṁ āpanno"ti āhaṁsu. So āha
  "bhante nāgadīpaṁ gatomhī"ti. Āvuso na mayaṁ tava nāgadīpagamanena atthikā, āpattiṁ
  pana āpannoti pucchāmāti. Bhante nāgadīpaṁ gantvā macche khādinti. Āvuso
  tava macchakhādanena kammaṁ natthi, āpattiṁ kirasi āpannoti. So "nātisupakko
  maccho mayhaṁ aphāsukamakāsi bhante"ti. Āvuso tuyhaṁ phāsukena vā aphāsukena
  vā kammaṁ natthi, āpattiṁ āpannosīti. Bhante yāva tattha vasiṁ, tāva me aphāsukameva
  jātanti. Evaṁ āgantukakathāvasena bahiddhā kathaṁ apanāmetīti veditabbaṁ.
      Abhirahatīti ito cito ca suttaṁ āharitvā avattharati tepiṭakatissatthero
  viya. Pubbe kira bhikkhū mahācetiyaṅgaṇe sannipatitvā saṁghakiccaṁ katvā bhikkhūnaṁ
  ovādaṁ datvā aññamaññaṁ pañhāsākacchaṁ karonti. Tatthāyaṁ thero tīhi piṭakehi

  *  *  *  *  *  *
  Footnote: 1 i. kathito 2 i. kathentena
-------------------------------------------------
[page 209]
  Tato tato suttaṁ āharitvā divasabhāge ekaṁpi pañhaṁ niṭṭhāpetuṁ na deti.
  Abhimaddatīti kāraṇaṁ āharitvā maddati. Anupajagghatīti parena pañhe pucchitepi
  kathitepi pāṇiṁ paharitvā mahāhasitaṁ hasati, yena parassa "apucchitabbaṁ nu kho pucchiṁ,
  akathetabbaṁ nu kho kathesin"ti vimati uppajjati. Khalitaṁ gaṇhātīti appamattakaṁ
  mukhadosamattaṁ gaṇhāti, akkhare vā pade vā byañjane vā durutte "evaṁ nāmetaṁ
  vattabban"ti ujjhāyamāno vicarati. Saupanisoti saupanissayo sapaccayo.
      Ohitasototi ṭhapitasoto. Abhijānāti ekaṁ dhammanti ekaṁ kusaladhammaṁ
  abhijānāti ariyamaggaṁ. Parijānāti ekaṁ dhammanti ekaṁ dukkhasaccadhammaṁ tīraṇapariññāya
  parijānāti. Pajahati ekaṁ dhammanti ekaṁ sabbākusaladhammaṁ pajahati vinodeti
  byantīkaroti. Sacchikaroti ekaṁ dhammanti ekaṁ arahattaphaladhammaṁ nirodhameva vā
  paccakkhaṁ karoti. Sammāvimuttiṁ phusatīti sammā hetunā nayena kāraṇena
  arahattaphalavimokkhaṁ ñāṇaphassena phusati.
      Etadatthā bhikkhave kathāti bhikkhave yā esā kathāsampayogenāti kathā
  dassitā, sā etadatthā, ayaṁ tassā kathāya bhūmi patiṭṭhā, idaṁ vatthu yadidaṁ
  anupādā cittassa vimokkhoti evaṁ sabbapadesu yojanā veditabbā. Etadatthā
  mantanāti yā ayaṁ kacchākacchesu puggalesu kacchena saddhiṁ mantanā, sāpi
  etadatthāyeva. Etadatthā upanisāti ohitasoto saupanisoti evaṁ vuttā
  upanisāpi etadatthāyeva. Etadatthaṁ sotāvadhānanti tassa saupanissayaṁ sotaṭṭhapanaṁ, 1-
  taṁpi etadatthameva. Anupādāti catūhi upādānehi agahetvā. Cittassa vimokkhoti
  arahattaphalavimokkho. Arahattaphalatthāya hi sabbametanti suttantaṁ vinivattetvā
  uparigāthāhi kūṭaṁ gaṇhanto ye viruddhātiādimāha.
      Tattha viruddhāti virodhasaṅkhātena kopena viruddhā. Sallapantīti tassa 2-
  allāpasallāpaṁ 3- karonti. Viniviṭṭhāti abhiniviṭṭhā hutvā. Samussitāti
  mānussayena suṭaṭhu

  *  *  *  *  *  *
  Footnote: 1 chaṂa. tassā upanisāya sotāvadhānaṁ 2 chaṂa.,i. ayaṁ pāṭho na dissati
  3 chaṂa. sallāpaṁ
-------------------------------------------------
[page 210]
  Ussitā. Anariyaguṇamāsajjāti anariyaṁ guṇakathaṁ guṇamāsajja kathenti. Guṇaṁ
  ghaṭṭetvā kathā hi anariyakathā nāma, na ariyakathā, taṁ kathentīti attho.
  Aññoññavivaresinoti aññamaññassa chiddaṁ aparādhaṁ gavesamānā. Dubbhāsitanti
  dukkathitaṁ. Vikkhalitanti appamattakaṁ mukhadosakhalitaṁ. Sampamohaṁ parājayanti
  aññamaññassa appamattena mukhadosena sampamohañca parājayañca. Abhinandantīti tussanti.
  Nācareti na carati na katheti. 1- Dhammaṭṭhapaṭisaṁyuttāti yā ca dhammaṭṭhitena kathitakathā,
  sā dhammaṭṭhā ceva hoti tena ca dhamme paṭisaṁyuttāti dhammaṭṭhapaṭisaṁyuttā.
  Anuttiṇṇena 2- manasāti anuddhatena cetasā. Apaḷāsoti yugaggāhapaḷāsavasena
  apaḷāso hutvā. Asāhasoti rāgadosamohāsāhasānaṁ 3- vasena asāhaso hutvā.
      Anussuyyamānoti na usūyamāno. Dubbhaṭṭhe nāpasādayeti 4- dukkathitasmiṁ na
  apasādeyya. Upārambhaṁ na sikkheyyāti kāraṇuttariyalakkhaṇaṁ upārambhaṁpi na
  sikkheyya. Jalitañca na gāhayeti appamattakaṁ mukhakhalitaṁ "ayaṁ te doso"ti na
  gāheyya. 5- Nābhihareti nāvatthareyya. Nābhimaddeti ekaṁ kāraṇaṁ āharitvā
  na maddeyya. Na vācaṁ payutaṁ bhaṇeti saccālikapaṭisaṁyuttaṁ vācaṁ na bhaṇeyya.
  Aññātatthanti jananatthaṁ. Pasādatthanti pasādajananatthaṁ. Na samusseyya mantayeti
  na mānussayena samussito bhaveyya. Na hi mānussitā hutvā paṇḍitā kathayanti,
  mānena pana anussitova hutvā mantaye katheyya bhāseyyāti.
                       8. Aññatitthiyasuttavaṇṇanā
      [69] Aṭṭhame bhagavaṁmūlakāti bhagavā mūlaṁ etesanti bhagavaṁmūlakā. Idaṁ vuttaṁ
  hoti:- ime bhante amhākaṁ dhammā pubbe kassapasammāsambuddhena uppāditā,
  tasmiṁ parinibbute ekaṁ buddhantaraṁ aññopi samaṇo vā brāhmaṇo vā ime
  dhamme uppādetuṁ samattho nāma nāhosi, bhagavatā 6- pana no ime dhammā

  *  *  *  *  *  *
  Footnote: 1 Ma. na vadeti na vadati 2 Sī. anupādinnena, chaṂa. anunnatena
  3 chaṂa.,i....sāhasānaṁ 4 Sī.,i. nāvasādayeti 5 chaṂa. gāhayeyya,
  i. gāhaye 6 i. bhagavato
-------------------------------------------------
[page 211]
  Uppāditā. Bhagavantaṁ hi nissāya mayaṁ ime dhamme ājānāma paṭivijjhāmāti
  evaṁ bhagavaṁmūlakā no bhante dhammāti. Bhagavaṁnettikāti bhagavā dhammānaṁ netā
  vinetā anunetā yathāsabhāvato pāṭiekkaṁ pāṭiekkaṁ nāmaṁ gahetvāva
  dassetāti 1- dhammā bhagavaṁnettikā nāma honti. Bhagavaṁpaṭisaraṇāti catubhūmikadhammā
  sabbaññutañāṇassa āpāthaṁ āgacchamānā bhagavati paṭisaranti nāmāti bhagavaṁpaṭisaraṇā.
  Paṭisarantīti osaranti samosaranti. Apica mahābodhimaṇḍe nisinnassa bhagavato
  paṭivedhavasena phasso āgacchati "ahaṁ bhagavā kinnāmo"ti tvaṁ phusanaṭṭhena
  phasso nāMa. Vedanā, saññā, saṅkhārā, viññāṇaṁ āgacchati "ahaṁ bhagavā
  kinnāman"ti tvaṁ vijānanaṭṭhena viññāṇaṁ nāmāti. Evaṁ catubhūmikadhammānaṁ
  yathāsabhāvato pāṭiekkaṁ pāṭiekkaṁ nāmaṁ gaṇhanto bhagavā dhamme paṭisaratīti
  bhagavaṁpaṭisaraṇā. Bhagavantaṁyeva paṭibhātūti bhagavatoyeva etassa bhāsitassa attho
  upaṭṭhātu, tumheyeva no kathethāti 2- attho.
      Rāgo khoti rajjanavasena pavattarāgo. Appasāvajjoti lokavajjavasenapi
  vipākavajjavasenapīti dvīhipi vajjehi appasāvajjo, appadosoti attho. Kathaṁ?
  mātāpitaro hi bhātikabhaginiādayo ca puttabhātikānaṁ āvāhavivāhamaṅgalaṁ nāma
  kārenti. Evaṁ tāvesa lokavajjavasena 3- appasāvajjo. Sadārasantosamūlikā pana
  apāye paṭisandhi nāma na hotīti evaṁ vipākavajjavasena appasāvajjo. Dandhavirāgīti
  virajjamāno panesa saṇikaṁ virajjati, na sīghaṁ muccati. Telamasirāgo viya ciraṁ anubandhati,
  4- gantvāpi nāgacchatīti dandhavirāgī. Dve tīṇi bhavantarāni āgacchatīti
  dandhavirāgī. 4-
      Tatridaṁ vatthu:- eko kira puriso bhātujāyāya micchācāraṁ carati, tassāpi
  itthiyā attano sāmikato soyeva piyataro ahosi. Sā taṁ āha "imasmiṁ kāraṇe
  pākaṭe jāte mahatī garahā bhavissati, tava bhātikaṁ ghātehī"ti. So taṁ 5- "nassa

  *  *  *  *  *  *
  Footnote: 1 Ma. dassetīti 2 chaṂa. kathetvā dethāti 3 Sī.,i. lokavajjavasena
  pavattarāgo 4-4 chaṂa. dve tīṇi gantvāpi nāpagacchatīti dandhavirāgī
  5 chaṂa. ayaṁ pāṭho na dissati
-------------------------------------------------
[page 212]
  Vasali, mā evaṁ puna avacā"ti apasādesi. Sā tuṇhī hutvā katipāhaccayena
  puna kathesi, tassa cittaṁ jajjarabhāvaṁ 1- agamāsi. Tato tatiyavāraṁ kathite 2- "kinti
  katvā okāsaṁ labhissāmī"ti āha. Athassa sā upāyaṁ kathentī "tvaṁ mayā vuttameva
  karohi, asukaṭṭhāne mahākakudhasamīpe titthaṁ atthi, tattha tikhiṇaṁ daṇḍakavāsiṁ gahetvā
  tiṭṭhāhī"ti. So tathā akāsi. Jeṭṭhabhātāpissa araññe kammaṁ katvā gharaṁ āgato. Sā
  tasmiṁ muducittā viya hutvā "ehi sāmi, sīsaṁ te olokessāmī"ti olokentī 3-
  "upakkiliṭṭhaṁ te sīsan"ti āmalakapiṇḍaṁ datvā "gaccha asukaṭṭhāne sīsaṁ
  dhovitvā āgacchāhī"ti pesesi. So tāya vuttatitthameva gantvā āmalakakakkena sīsaṁ
  makkhetvā udakaṁ oruyha nhātvā sīsaṁ dhovati. 4- Atha naṁ itaro rukkhantarato
  nikkhamitvā khandhaṭṭhike paharitvā jīvitā voropetvā gehaṁ agamāsi.
      Itaro bhariyāya sinehaṁ pariccajituṁ asakkonto tasmiṁyeva gehe mahādhammani
  hutvā nibbatti. So tassā ṭhitāyapi nisinnāyapi gantvā sarīre patati. Atha
  naṁ sā "soyeva ayaṁ bhavissatī"ti ghātāpesi. So puna tassā sinehena tasmiṁyeva
  gehe kukkuro hutvā nibbatti. So padasā gamanakālato paṭṭhāya tassā pacchato
  pacchato carati. Araññaṁ gacchantiyāpi saddhiṁyeva gacchati. Taṁ disvā manussā "nikkhanto
  sunakhaluddako, kataraṁ ṭhānaṁ gamissatī"ti upphaṇḍenti. 5- Sā pana taṁ ghātāpesi.
      Sopi puna tasmiṁyeva gehe vacchako hutvā nibbattitvā 6- tatheva tassā
  pacchato pacchato carati. Tadāpi naṁ manussā disvā "nikkhanto gopālako, kattha
  gāviyo carissanatī"ti upphaṇḍenti. Sā tasmiṁpi ṭhāne taṁ ghātāpesi. So tadāpi
  tassā upari sinehaṁ chindituṁ asakkonto catutthe vāre tassāyeva kucchiyaṁ
  jātissaro hutvā nibbatti. So paṭipāṭiyā catūsu attabhāvesu tāya paṭihatabhāvaṁ 7-
  disvā "evarūpāya nāma paccatthikāya kucchiyaṁ nibbattosmī"ti tato paṭṭhāya tassā
  hatthena

  *  *  *  *  *  *
  Footnote: 1 chaṂa. dvajjhabhāvaṁ 2 chaṂa. kathito
  3 chaṂa.,i. sīse te olikhissāmīti olikhantī 4 chaṂa.,i. onamitvā sīsaṁ dhovi
  5 chaṂa.,i. uppaṇḍenti. evamuparipi 6 chaṂa. nibbatti 7 chaṂa.,i. ghātitabhāvaṁ
-------------------------------------------------
[page 213]
  Attānaṁ phusituṁ na deti. Sace naṁ sā phusati, kandati rodati. Atha naṁ ayyako
  paṭijaggi. 1- Taṁ aparabhāge vuḍḍhippattaṁ ayyako āha "tāta kasmā tvaṁ mātu
  hatthena attānaṁ phusituṁ na desi. Sacepi sā taṁ phusati, mahāsaddena rodasi
  kandasī"ti ayyakena puṭṭho "ayyaka 2- esā mayhaṁ na mātā, paccāmittā esā"ti
  taṁ pavuttiṁ sabbaṁ ārocesi. So taṁ āliṅgitvā roditvā "ehi tāta, kiṁ amhākaṁ
  īdise ṭhāne nivāsakiccan"ti taṁ ādāya nikkhamitvā ekaṁ vihāraṁ gantvā
  pabbajitvā ubhopi tattha vasantā arahattaṁ pāpuṇiṁsu.
      Mahāsāvajjoti lokavajjavasenapi vipākavajjavasenapīti dvīhi kāraṇehi mahāsāvajjo.
  Kathaṁ? dosenapi 3- hi duṭṭho hutvā mātaripi aparajjhati, pitaripi bhātikabhaginiādīsupi
  Pabbajitesupi. So gatagataṭṭhānesu "ayaṁ puggalo mātāpitūsupi aparajjhati,
  bhātikabhaginiādīsupi, pabbajitesupī"ti mahatiṁ garahaṁ labhati. Evaṁ tāva lokavajjavasena
  mahāsāvajjo. Dosavasena pana katena anantariyakammena 4- kappaṁ niraye paccati.
  Evaṁ vipākavajjavasena mahāsāvajjoti. Khippavirāgīti khippaṁ virajjhati. Dosena hi
  duṭṭho mātāpitūsupi cetiyepi bodhimhipi pabbajitesupi aparajjhitvā "mayhaṁ khamathā"ta
  accayaṁ deseti. Tassa saha khamāpanena 5- taṁ kammaṁ pākatikameva hoti.
      Mohopi dvīheva kāraṇehi mahāsāvajjo. Kathaṁ? 6- mohena hi mūḷho hutvā
  Mātāpitūsupi cetiyepi bodhimhipi pabbajitesupi aparajjhitvā gatagataṭṭhāne garahaṁ
  labhati. Evaṁ tāva lokavajjavasena mahāsāvajjo. Mohavasena pana katena anantariyakammena
  kappaṁ niraye paccatīti. 7- Evaṁ vipākavajjavasenapi mahāsāvajjo. Dandhavirāgīti
  saṇikaṁ virajjati. Mohena mūḷhena hi katakammaṁ saṇikaṁ muccati. Yathā hi acchacammaṁ
  satakkhattuṁpi dhoviyamānaṁ na paṇḍaraṁ hoti, evameva mohena mūḷhena katakammaṁ
  sīghaṁ na muccati, saṇikameva muccatīti. Sesamettha uttānamevāti.

  *  *  *  *  *  *
  Footnote: 1 chaṂa.,i. ayyakova paṭijaggati 2 chaṂa.,i. ayaṁ pāṭho na dissati
  3 chaṂa.,i. dosena 4 chaṂa.,i. ānantariyakammena.evamuparipi
  5 Ma.khamanena 6 chaṂa.,i. ayaṁ saddo na dissati 7 chaṂa.paccati
-------------------------------------------------
[page 214]
                         9. Akusalamūlasuttavaṇṇanā
      [70] Navame akusalamūlānīti akusalānaṁ mūlāni, akusalāni ca tāni mūlāni
  cāti vā akusalamūlāni. Yadipi bhikkhave lobhoti yopi bhikkhave lobho. Tadapi
  akusalanti sopi akusalamūlaṁ. Akusalamūlaṁ vā sandhāya 1- idha tampīti attho vaṭṭatiyeva.
  Etenupāyena sabbattha nayo netabbo. Abhisaṅkharotīti āyūhati sampiṇḍeti
  rāsiṁ karoti. Asatā dukkhaṁ uppādayatīti abhūtena avijjamānena yaṅkiñci
  tassa abhūtaṁ dosaṁ vatvā dukkhaṁ uppādeti. Vadhena vātiādi yenākārena
  dukkhaṁ uppādeti, taṁ dassetuṁ vuttaṁ. Tattha jāniyāti dhanajāniyā. Pabbājanāyāti
  gāmato vā araññato vā 2- raṭṭhato vā pabbājanīyakammena. Balavamhīti ahamasmi
  balavā. Balattho itipīti balena me attho itipi, bale vā ṭhitomhītipi vadati.
      Akālavādīti kālasmiṁ na vadati, akālasmiṁ vadati nāMa. Abhūtavādīti bhūtaṁ
  na vadati, abhūtaṁ vadati nāMa. Anatthavādīti atthaṁ na vadati, anatthaṁ vadati nāMa.
  Adhammavādīti dhammaṁ na vadati, adhammaṁ vadati nāMa. Avinayavādīti vinayaṁ na vadati,
  avinayaṁ vadati nāMa.
      Tathāhāyanti tathā hi ayaṁ. Na ātappaṁ karoti tassa nibbeṭhanāyāti
  tassa abhūtassa nibbeṭhanatthāya viriyaṁ na karoti. Itipetaṁ agacchanti imināpi
  kāraṇena etaṁ agacchaṁ. Itaraṁ tasseva vevacanaṁ.
      Duggati pāṭikaṅkhāti nirayādikā duggati icchitabbā, sā assa avassabhāvinī,
  tatthānena nibbattetabbanti attho. Uddhastoti upari dhaṁsito. Pariyonaddhoti
  samantā onaddho. Anayaṁ āpajjatīti avuḍḍhiṁ āpajjatīti. Byasanaṁ āpajjatīti
  vināsaṁ āpajjati. Gimhakālasmiṁ hi māluvāsipāṭikāya phalitāya bījāni
  uppajjitvā 3- vaṭarukkhādīnaṁ mūle patanti. Tattha yassa rukkhassa mūle tīsu disāsu

  *  *  *  *  *  *
  Footnote: 1 ka. akusalamūlaṁ vā akusalaṁ. taṁ sandhāya 2 chaṂa. "araññatovā"tipāṭho na dissati
  3 chaṂa. uppatitvā
-------------------------------------------------
[page 215]
  Tīṇi bījāni patitāni honti, tasmiṁ rukkhe pāvussakena meghena abhivuṭṭhe
  tīhi bījehi tayo aṅkurā uṭṭhahitvā taṁ rukkhaṁ allīyanti. Tato paṭṭhāya
  rukkhadevatāyo sakabhāvena saṇṭhātuṁ na sakkonti. Tepi aṅkurā vaḍḍhamānā
  latābhāvaṁ āpajjitvā taṁ rukkhaṁ abhiruhitvā sabbaviṭapasākhāpasākhā saṁsibbitvā
  taṁ rukkhaṁ upari pariyonaddhanti. So māluvālatāhi saṁsibbito ghanehi mahantehi
  māluvāpattehi sañchanno deve vā vassante vāte vā vāyante tattha tattha
  palujjitvā patitvā 1- khāṇumattameva avasissati. Taṁ sandhāyetaṁ vuttaṁ.
      Evameva khoti ettha pana idaṁ opammasaṁsandanaṁ:- sālādīsu aññatararukkho
  viya hi ayaṁ satto daṭṭhabbo, tisso māluvālatā viya tīṇi akusalamūlāni, yāva
  rukkhasākhā asampattā, tāva tāsaṁ latānaṁ ujukaṁ rukkhārohanaṁ viya lobhādīnaṁ
  dvāraṁ asampattakālo, sākhānusārena gamanakālo viya dvāravasena gamanakālo,
  pariyonaddhakālo viya lobhādīhi pariyuṭṭhitakālo, khuddakasākhānaṁ palujjanakālo viya
  dvārappattānaṁ kilesānaṁ vasena khuddānukhuddakā āpattiyo āpannakālo,
  mahāsākhānaṁ palujjanakālo viya garukāpattiṁ āpannakālo, latānusārena otiṇṇena
  udakena mūlesu tintesu rukkhassa bhūmiyaṁ patanakālo viya kamena cattāri pārājikāni
  āpajjitvā catūsu apāyesu nibbattanakālo daṭṭhabbo.
      Sukkapakkho vuttavipallāsena veditabbo. Evameva khoti ettha pana idaṁ
  opammasaṁsandanaṁ:- sālādīsu aññatararukkho viya ayaṁ satto daṭṭhabbo, tisso
  māluvālatā viya tīṇi akusalamūlāni, tāsaṁ appavattiṁ kātuṁ āgatapuriso viya
  yogāvacaro, kuddālo viya paññā, kuddālapiṭakaṁ viya saddhāpiṭakaṁ, palikhaṇanakhaṇitti
  viya vipassanākhaṇitti, khaṇittiyā mūlacchedanaṁ viya vipassanāñāṇena avijjāmūlassa
  chinnakālo, 2- khaṇḍākhaṇḍikaṁ chinnakālo viya khandhavasena diṭṭhakālo, phālanakālo
  viya maggañāṇena kilesānaṁ samugghātitakālo, masikaraṇakālo viya

  *  *  *  *  *  *
  Footnote: 1 Sī. patati, chaṂa. ayaṁ pāṭho na dissati 2 chaṂa. chindanakālo
-------------------------------------------------
[page 216]
  Dharamānakapañcakkhandhakālo, mahāvāte opuṇitvā appavattanakaraṇakālo 1- viya
  upādinnakakkhandhānaṁ appaṭisandhikanirodhena nirujjhitvā punabbhave paṭisandhiagahaṇakālo
  daṭṭhabboti. Imasmiṁ sutte vaṭṭavivaṭṭaṁ kathitaṁ.
                         10. Uposathasuttavaṇṇanā
      [71] Dasame tadahuposatheti tasmiṁ ahu uposathe taṁdivasaṁ uposathe,
  taṁdivasaṁ 2- paṇṇarasīuposathadivaseti vuttaṁ hoti. Upasaṅkamīti uposathaṅgāni adhiṭṭhāya
  gandhamālādihatthā upasaṅkami. Handāti vavassaggatthe 3- nipāto. Divādivassāti
  divasassa divā nāma majjhaṇho, imasmiṁ ṭhitamajjhantike kāleti attho. Kuto nu tvaṁ
  āgacchasīti kiṁ karontī vicarasīti pucchati. Gopālakuposathoti aparisuddhavitakkatāya 4-
  gopālakehi saddhiṁ upamitauposatho. Nigaṇṭhuposathoti nigaṇṭhānaṁ upavasanauposatho.
  Ariyuposathoti ariyānaṁ upavasanauposatho. Seyyathāpi visākheti yathā nāma visākhe.
  Sāyaṇhasamaye sāmikānaṁ gāvo niyyādetvāti gopālakā hi devasikavetanena
  vā pañcāhadasāhāḍḍhamāsamāsachamāsasaṁvaccharaparicchedena vā gāvo gahetvā
  rakkhanti. Idha pana devasikavetanena rakkhantaṁ sandhāyetaṁ vuttaṁ. Niyyādetvāti
  paṭicchāpetvā "etā vo gāvoti datvā. 5- Iti paṭisañcikkhatīti attano gehaṁ
  gantvā bhuñjitvā mañce nipanno evaṁ paccavekkhati. Abhijjhāsahagatenāti
  taṇhāsampayuttena. Evaṁ kho visākhe gopālakuposatho hotīti ariyuposathova ayaṁ,
  aparisuddhavitakkatāya pana gopālakauposathaṭṭhāne ṭhito. Na mahapphaloti vipākaphalena
  na mahāphalo. Na mahānisaṁsoti vipākānisaṁsena na mahānisaṁso. Na mahādhutikoti
  vipākobhāsena na mahāokāso. Na mahāvipphāroti vipākavipphārassa amahantatāya
  na mahāvipphāro.

  *  *  *  *  *  *
  Footnote: 1 chaṂa. appavattanakālo 2 chaṂa. ayaṁ pāṭho na dissati 3 Ma. vossaggatthe
  4 chaṂa. ayaṁ pāṭho na dissati 5 Ma. vatvā
-------------------------------------------------
[page 217]
      Samaṇajātikāti 1- samaṇanikāyā. 2- Paraṁ yojanasatanti yojanasataṁ atikkamitvā ta
  to paraṁ. Tesu daṇḍaṁ nikkhipāhīti tesu yojanasatato parabhāgesu ṭhitesu sattesu
  daṇḍaṁ nikkhipa, nikkhittadaṇḍo hohi. Nāhaṁ kvacini 3- kassaci kiñcanatasminti
  ahaṁ katthaci kassaci parassa kiñcanatasmiṁ na homi. Kiñcanaṁ vuccati palibodho,
  palibodho na homīti vuttaṁ hoti. Na ca mama kvacini kismiñci 4- kiñcanatthīti mama
  kvacini anto vā bahiddhā vā katthaci ekaparikkhārepi kiñcanatā natthi, palibodho
  natthi, chinnapalibodhohamasmīti vuttaṁ hoti. Bhogeti mañcapīṭhayāgubhattādayo.
  Adinnaṁyeva paribhuñjatīti punadivase mañce nipajjantopi pīṭhe nisīdantopi
  yāguṁ pivantopi bhattaṁ bhuñjantopi te bhoge adinneyeva paribhuñjati. Na
  mahapphaloti nipphalo. Byañjanameva hi ettha sāvasesaṁ, attho pana niravaseso.
  Evaṁ upavutthassa hi uposathassa appamattakaṁpi vipākaphalaṁ iṭṭhaṁ kantaṁ manāpaṁ natthi.
  Tasmā nipphalotveva veditabbo. Sesapadesupi eseva nayo.
      Upakkiliṭṭhassa cittassāti idaṁ kasmā āha? saṅkiliṭṭhena hi cittena
  Upavuttho uposatho na mahapphalo hotīti dassitattā visuddhena cittena upavutthassa
  mahapphalatā anuññātā hoti. Tasmā yena kammaṭṭhānena cittaṁ visujjhati, taṁ
  cittavisodhanakammaṭṭhānaṁ dassetuṁ idamāha. Tattha upakkamenāti paccattapurisakārena
  upāyena vā. Tathāgataṁ anussaratīti aṭṭhahi kāraṇehi tathāgatassa guṇe anussarati.
  Ettha hi itipi so bhagavāti so bhagavā itipi sīlena, itipi samādhināti
  sabbe lokiyalokuttarā buddhaguṇā saṅgahitā. Arahantiādīhi pāṭiekkaguṇova
  niddiṭṭho. 5- Tathāgataṁ anussarato cittaṁ pasīdatīti lokiyalokuttare tathāgataguṇe
  anussarantassa cittuppādo pasanno hoti.
      Cittassa upakkilesāti pañca nīvaraṇā. Kakkanti āmalakakakkaṁ. Tajjaṁ
  vāyāmanti tajjātikaṁ tadanucchavikaṁ kakkena makkhanaghaṁsanadhovanavāyāmaṁ. Pariyodapanā

  *  *  *  *  *  *
  Footnote: 1 Sī. samaṇajātīti 2 samaṇāyeva 3 chaṂa. kvacani
  4 chaṂa. katthaci 5 chaṂa. pāṭiyekkaguṇāva niddiṭṭhā
-------------------------------------------------
[page 218]
  Hotīti suddhabhāvakaraṇaṁ hoti. Kiliṭṭhasmiṁ hi sīse pasādhanaṁ pasādhetvā nakkhattaṁ
  kīḷamāno na sobhati, parisuddhe pana tasmiṁ pasādhanaṁ pasādhetvā nakkhattaṁ kīḷamāno
  sobhati, evameva kiliṭṭhacittena 1- uposathaṅgāni adhiṭṭhāya uposatho upavuttho na
  mahapphalo hoti, parisuddhe pana citte uposathaṅgāni adhiṭṭhāya upavuttho uposatho
  mahapphalo hotīti adhippāyena evamāha. Brahmuposathaṁ upavasatīti brahmā vuccati
  sammāsambuddho, tassa guṇānussaraṇavasena ayaṁ uposatho brahmuposatho nāma, taṁ
  upavasati. Brahmunā saddhiṁ saṁvasatīti sammāsambuddhena saddhiṁ saṁvasati. Brahmañcassa
  ārabbhāti sammāsambuddhaṁ ārabbha.
      Dhammaṁ anussaratīti sahatantikaṁ lokuttaradhammaṁ anussarati. Sottinti
  kuruvindakasottiṁ. Kuruvindakapāsāṇacuṇṇena hi saddhiṁ lākhaṁ yojetvā maṇike katvā
  vijjhitvā suttena āvuṇitvā taṁ maṇikalāpaṁ ubhato gahetvā piṭṭhiṁ ghaṁsenti,
  taṁ sandhāya vuttaṁ "sottiñca paṭiccā"ti. Cuṇṇanti nahāniyacuṇṇaṁ. Tajjaṁ
  vāyāmanti ubbaṭṭhanaghaṁsanadhovanādikaṁ tadanurūpavāyāmaṁ. Dhammuposathanti sahatantikaṁ
  navalokuttaradhammaṁ ārabbha upavutthattā ayaṁ uposatho "dhammuposatho"ti vutto. Idhāpi
  pariyodapanāti pade ṭhatvā purimanayeneva yojanā kātabbā.
      Saṁghaṁ anussaratīti aṭṭhannaṁ ariyapuggalānaṁ guṇe anussarati. Ūsañca 2-
  paṭiccāti dve tayo vāre 3- uddhanaṁ āropetvā sedanavasena gāhāpitaṁ 3- usumaṁ
  paṭicca. Ussañcātipi 4- pāṭho, ayamevattho. Khāranti chārikaṁ. Gomayanti gomuttaṁ
  vā ajalaṇḍikā vā. Pariyodapanāti idhāpi purimanayeneva yojanā kātabbā.
  Saṁghuposathanti aṭṭhannaṁ ariyapuggalānaṁ guṇe ārabbha upavutthattā ayaṁ uposatho
  "saṁghuposatho"ti vutto.
      Sīlānīti gahaṭṭho gahaṭṭhasīlāni, pabbajito pabbajitasīlāni. Akhaṇḍānītiādīnaṁ

  *  *  *  *  *  *
  Footnote: 1 Ma. kiliṭṭhe citte 2 chaṂa.,i. usamañca 3-3 chaṂa. ime pāṭhā na dissanti
  4 Sī. ūñcātipi
-------------------------------------------------
[page 219]
  Attho visuddhimagge 1- vitthāritova. Vālaṇḍupakanti 2- assavālehi vā
  makacivālādīhi vā kataṁ vālaṇḍukaṁ. 3- Tajjaṁ vāyāmanti telena makkhetvā 4- malassa
  tintabhāvaṁ ñatvā chārikaṁ pakkhipitvā vālaṇḍupakena ghaṁsanavāyāmo. Idha pariyodapanāti
  pade ṭhatvā evaṁ yojanā kātabbā:- kiliṭṭhasmiṁ hi ādāse maṇḍitapasādhitopi
  attabhāvo olokiyamāno na sobhati, parisuddhe sobhati. Evameva kiliṭṭhena cittena
  upavuttho uposatho na mahapphalo hoti, parisuddhena pana mahapphalo hotīti. Sīluposathanti
  attano sīlānussaraṇavasena upavuttho uposatho sīluposatho nāMa. Sīlena
  saddhinti attano pañcasīladasasīlena saddhiṁ. Sīlañcassa ārabbhāti pañcasīlaṁ
  dasasīlañca ārabbha.
      Devatā anussaratīti devatā sakkhiṭṭhāne ṭhapetvā attano saddhādiguṇe
  anussarati. Ukkanti uddhanaṁ. Loṇanti loṇamattikā. Gerukanti gerukacuṇṇaṁ.
  Nāḷikasaṇḍāsanti dhamananāḷikañceva parivattanasaṇḍāsañca. Tajjaṁ vāyāmanti
  uddhane pakkhipanadhamanaparivattanādikaṁ anurūpaṁ vāyāmaṁ. Idha pariyodapanāti pade
  ṭhatvā evaṁ yojanā veditabbā:- saṅkiliṭṭhasuvaṇṇamayena hi pasādhanabhaṇḍena 5-
  pasādhitā nakkhattaṁ kīḷamānā na sobhanti, parisuddhasuvaṇṇamayena sobhanti.
  Evameva saṅkiliṭṭhacittassa uposatho na mahapphalo hoti, parisuddhacittassa mahapphalo.
  Devatuposathanti devatā sakkhiṭṭhāne ṭhapetvā attano guṇe anussarantena
  upavutthauposatho devatuposatho nāMa. Sesaṁ imesu buddhānussatiādīsu kammaṭṭhānesu
  yaṁ vattabbaṁ siyā, taṁ sabbaṁ visuddhimagge 6- vuttameva.
      Pāṇātipātanti pāṇavadhaṁ. Pahāyāti taṁ pāṇātipātacetanāsaṅkhātaṁ dussīlyaṁ
  pajahitvā. Paṭiviratāti pahīnakālato paṭṭhāya tato dussīlyato oratā viratāva.

  *  *  *  *  *  *
  Footnote: 1 visuddhi. 1/66 2 Sī. vālaṇḍukanti
  3 Sī. laṇḍukaṁ, chaṂa. aṇḍupakaṁ 4 chaṭemetvā
  5 Sī. pasādhitabhaṇḍena 6 visuddhi. 1/252
-------------------------------------------------
[page 220]
  Nihitadaṇḍā nihitasatthāti parūpaghātatthāya 1- daṇḍaṁ vā satthaṁ vā ādāya
  avattanato nikkhittadaṇḍā ceva nikkhittasatthā cāti attho. Ettha ca ṭhapetvā
  daṇḍaṁ sabbaṁpi avasesaṁ upakaraṇaṁ sattānaṁ vināsanabhāvato 2- satthanti veditabbaṁ.
  Yaṁ pana bhikkhu kattaradaṇḍaṁ vā dantakaṭṭhavāsiṁ vā pipphalakaṁ vā gahetvā
  vicaranti, na taṁ parūpaghātatthāya. Tasmā nihitadaṇḍā nihitasatthātveva saṅkhyaṁ
  gacchanti. Lajjīti pāpajigucchanalakkhaṇāya lajjāya samannāgatā. Dayāpannāti
  dayaṁ mettacittataṁ āpannā. Sabbapāṇabhūtahitānukampīti sabbapāṇabhūte hitena
  anukampakā, tāyaeva dayāpannatāya sabbesaṁ pāṇabhūtānaṁ hitacittakāti attho.
  Ahampajjāti ahampi ajja. Imināpi aṅgenāti imināpi guṇaṅgena. Arahataṁ
  anukaromīti yathā purato gacchantaṁ pacchato gacchanto anugacchati nāma, evaṁ
  ahampi arahantehi paṭhamaṁ kataṁ imaṁ guṇaṁ pacchā karonto tesaṁ arahantānaṁ
  anukaromi. Uposatho ca me upavuttho bhavissatīti evaṁ karontena mayā
  arahatañca anukataṁ bhavissati, uposatho ca upavuttho bhavissati.
      Adinnādānanti adinnassa parapariggahitassa ādānaṁ, theyyaṁ corikanti
  attho. Dinnameva ādiyantīti dinnādāyī. Cittenapi dinnameva paṭikaṅkhantīti
  dinnapāṭikaṅkhī. Thenetīti theno, na thenena athenena. Athenattāyeva sucibhūtena.
  Attanāti attabhāvena, athenaṁ sucibhūtaṁ attabhāvaṁ katvā viharantīti vuttaṁ hoti.
      Abrahmacariyanti aseṭṭhacariyaṁ. Brahmaṁ seṭṭhaṁ ācāraṁ carantīti brahmacārī.
  Ārācārīti abrahmacariyato dūrācārī. Methunāti rāgapariyuṭṭhānavasena sadisattā
  methunakāti laddhavohārehi paṭisevitabbato methunoti saṅkhaṁ gatā asaddhammā.
  Gāmadhammāti gāmavāsīnaṁ dhammā.
      Musāvādāti alikavacanā tucchavacanā. Saccaṁ vadantīti saccavādī. Saccena saccaṁ
  sandahanti ghaṭṭentīti saccasandhā. Na antarantarā musā vadantīti attho. Yo

  *  *  *  *  *  *
  Footnote: 1 Ma. manussaghātatthāya 2 cha. vihiṁsanabhāvato
-------------------------------------------------
[page 221]
  Hi puriso kadāci musāvādaṁ vadati, kadāci saccaṁ. Tassa musāvādena antarikattā
  saccaṁ saccena na ghaṭiyati. Tasmā na no saccasandho. Ime pana na tādisā,
  jīvitahetupi musā avatvā saccena saccaṁ sandahantiyevāti saccasandhā. Thetāti
  thirā, thirakathāti attho. Eko puggalo haliddirāgo viya thusarāsimhi nikhātakhāṇu
  viya assapiṭṭhe ṭhapitakumbhaṇḍo 1- viya ca na ṭhitakatho hoti. Eko pāsāṇalekhā
  viya ca indakhīlo viya ca ṭhitakatho hoti, asinā sīsaṁ chindantepi dve kathā
  na katheti. Ayaṁ vuccati theto. Paccayikāti pattiyāyitabbakā, saddhāyikāti attho.
  Ekacco hi puggalo na paccayiko hoti, "idaṁ kena vuttaṁ, asukenā"ti 2- vutte
  "mā tassa vacanaṁ saddahathā"ti vattabbataṁ āpajjati. Eko paccayiko hoti, "idaṁ kena
  vuttaṁ, asukenā"ti vutte "yadi tena vuttaṁ, idameva pamāṇaṁ, idāni paṭikkhipitabbaṁ
  natthi, evamevaṁ idan"ti vattabbataṁ āpajjati. Ayaṁ vuccati paccayiko. Avisaṁvādakā
  lokassāti tāya saccavāditāya lokaṁ na visaṁvādentīti attho.
      Surāmerayamajjapamādaṭṭhānanti surāmerayamajjānaṁ pānacetanāsaṅkhātaṁ
  pamādakāraṇaṁ. Ekabhattikāti pātarāsabhattaṁ sāyamāsabhattanti dve bhattāni. Tesu
  pātarāsabhattaṁ antomajjhantikena paricchinnaṁ, itaraṁ majjhantikato uddhaṁ
  antoaruṇena. 3- Tasmā antomajjhantike dasakkhattuṁ bhuñjamānāpi ekabhattikāva
  honti. Taṁ sandhāya vuttaṁ "ekabhattikā"ti. Rattibhojanaṁ 4- ratti, tato uparatāti
  rattūparatā. Atikkante majjhantike yāva suriyatthaṅgamanā bhojanaṁ vikālabhojanaṁ nāma, tato
  viratattā viratā vikālabhojanā.
      Sāsanassa ananulomattā visūkaṁ paccanīkabhūtaṁ 5- dassananti visūkadassanaṁ, attanā
  naccananaccāpanādivasena naccañca gītañca vāditañca, antamaso mayūranaccanādi-
  vasenāpi pavattānaṁ naccādīnaṁ visūkabhūtaṁ dassanañcāti naccagītavāditavisūkadassanaṁ.

  *  *  *  *  *  *
  Footnote: 1 cha. ṭhapitakumbhaṇḍamiva 2 chaṂa. nāmāti 3 Sī. antoaruṇaggena
  4 rattiyā bhojanaṁ, su.vi. 1/10/75 cūḷasīlavaṇṇanā, pa.sū. 2/293/116
  5 chaṂa. paṭāṇibhūtaṁ
-------------------------------------------------
[page 222]
  Naccādīni hi attanā payojetuṁ vā parehi payojāpetuṁ vā payuttāni passituṁ
  vā neva bhikkhūnaṁ, na bhikkhunīnaṁ vaṭṭanti.
      Mālādīsu mālāti yaṅkiñci pupphaṁ. Gandhanti yaṅkiñci gandhajātaṁ.
  Vilepananti chavirāgakaraṇaṁ. Tattha pilandhanto dhāreti nāma, ūnaṭṭhānaṁ pūrento
  maṇḍeti nāma, gandhavasena chavirāgavasena ca sādiyanto vibhūseti nāMa. Ṭhānaṁ
  vuccati kāraṇaṁ, tasmā yāya dussīlyacetanāya tāni mālādhāraṇādīni mahājano
  karoti, tato paṭiviratāti attho. Uccāsayanaṁ vuccati pamāṇātikkantaṁ, mahāsayanaṁ
  akappiyattharakaṁ, tato paṭiviratāti attho.
      Kīvamahapphaloti kittako 1- mahapphalo. Sesapadesupi eseva nayo.
  Pahūtarattaratanānanti 2- pahūtena rattasaṅkhātena ratanena samannāgatānaṁ, sakalajambūdīpatalaṁ
  bheritalasadisaṁ katvā katippamāṇehi sattahi ratanehi pūritānanti adhippāyo. 3-
  Issariyādhipaccanti 4- issarabhāvena ca adhipatibhāvena ca kuḍḍarājabhāvena issariyameva
  vā 4- ādhipaccaṁ, na ettha sāhasikakammantipi issariyādhipaccaṁ. Rajjaṁ kāreyyāti
  evarūpaṁ cakkavattirajjaṁ kāreyya. Aṅgānantiādīni tesaṁ janapadānaṁ nāmāni. Kalaṁ
  nāgghati soḷasinti ekaṁ ahorattaṁ upavutthauposathe puññaṁ soḷasabhāge katvā
  tato ekaṁ bhāgañca 5- na agghati. Ekarattuposathassa soḷasiyā kalāya yaṁ vipākaphalaṁ,
  taṁyeva tato bahutaraṁ hotīti attho. Kapaṇanti parittakaṁ.
      Abrahmacariyāti aseṭṭhacariyato. Rattiṁ na bhuñjeyya vikālabhojananti uposathaṁ
  upavasanto rattibhojanañca divāvikālabhojanañca na bhuñjeyya. Mañce chamāyaṁva
  sayetha santhateti muṭṭhihatthapādake kappiyamañce vā sudhādiparikammakatāya bhūmiyaṁ
  vā tiṇapaṇṇapalālādīni santharitvā kate santhate vā sayethāti attho.
  Etañhi aṭṭhaṅgikamāhuposathanti evaṁ pāṇātipātādīni asamācarantena upavutthaṁ
  uposathaṁ aṭṭhahi aṅgehi samannāgatattā aṭṭhaṅgikanti vadanti. Taṁ pana upavasantena

  *  *  *  *  *  *
  Footnote: 1 cha. kittakaṁ 2 ka. pahūtasattaratanānanti 3 chaṂa. attho
  4-4 chaṂa. issarabhāvena vā issariyameva vā 5 Sī. bhāgaṁ
-------------------------------------------------
[page 223]
  "sveva Uposathiko bhavissāmī"ti ajjeva "idañcidañca kareyyāthā"ti āhārādi-
  vidhānaṁ vicāretabbaṁ. Uposathadivase pātova bhikkhussa vā bhikkhuniyā vā dasasīla-
  lakkhaṇaññuno upāsakassa vā upāsikāya vā santike vācaṁ bhinditvā
  uposathaṅgāni samādātabbāni. Pāliṁ ajānantena pana "buddhapaññattaṁ uposathaṁ
  adhiṭṭhāmī"ti adhiṭṭhātabbaṁ. Aññaṁ alabhantena attanāpi adhiṭṭhātabbaṁ, vacībhedo
  pana kātabboyeva. Uposathaṁ upavasantena paroparodhapaṭisaṁyuttaṁ 1- kammantaṁ na
  vicāretabbaṁ, āyavayagaṇanaṁ karontena na vītināmetabbaṁ, gehe pana āhāraṁ
  labhitvā niccabhattikabhikkhunā viya paribhuñjitvā vihāraṁ gantvā dhammo vā
  sotabbo, aṭṭhatiṁsāya ārammaṇesu aññataraṁ vā manasikātabbaṁ.
      Sudassanāti sundaradassanā. Obhāsayanti obhāsamānā. Anupariyantīti
  vicaranti. Yāvatāti yattakaṁ ṭhānaṁ. Antalikkhagāti ākāsaṁ gamā. Pabhāsantīti
  jotanti pabhaṁ 2- muñcanti. Disāvirocanāti sabbadisāsu virocamānā. Athavā
  pabhāsantīti disāvidisā 3- obhāsanti. Virocanāti virocamānā. Veḷuriyanti maṇīti
  vatvāpi iminā jātimaṇibhāvaṁ dasseti. Ekavassikaveḷuvaṇṇaṁ hi veḷuriyaṁ jātimaṇi
  nāMa. Taṁ sandhāyevamāha. Bhaddakanti laddhakaṁ. Siṅgisuvaṇṇanti gosiṅgasadisaṁ
  hutvā uppannattā evaṁ nāmakaṁ suvaṇṇaṁ. Kāñcananti pabbateyyaṁ pabbate
  jātasuvaṇṇaṁ. Jātarūpanti satthuvaṇṇasuvaṇṇaṁ. Haṭakanti kipillikāhi nīhaṭasuvaṇṇaṁ.
  Nānubhavantīti na pāpuṇanti. Candappabhāti sāmiatthe paccattaṁ. Candappabhāyāti
  attho. Upavassuposathanti upavasitvā uposathaṁ. Sukhudrayānīti sukhaphalāni
  sukhavedanīyāni. Saggamupenti ṭhānanti saggasaṅkhātaṁ ṭhānaṁ upagacchanti, kenaci
  aninditā hutvā devaloke uppajjantīti attho. Sesamettha yaṁ antarantarā na
  vuttaṁ, taṁ vuttānusāreneva veditabbanti.
                           Mahāvaggo dutiyo.

  *  *  *  *  *  *
  Footnote: 1 chaṂa. parūparodhapaṭisaṁyuttā 2 chaṂa. pabhā 3 chaṂa. disāhi disā
-------------------------------------------------
[page 224]
                          8. 3. Ānandavagga
                          1. Channasuttavaṇṇanā
      [72] Tatiyassa paṭhame channoti evaṁnāmako paṭicchannaparibbājako. 1- Tumhepi
  āvusoti āvuso yathā mayaṁ rāgādīnaṁ pahānaṁ paññāpema, kiṁ evaṁ tumhepi
  paññāpethāti pucchati. Tato thero "ayaṁ paribbājako amhe rāgādīnaṁ pahānaṁ
  paññāpemāti vadati, natthi panetaṁ bāhirasamayenā"ti taṁ paṭikkhipanto mayaṁ kho
  āvusotiādimāha. Tattha khoti avadhāraṇatthe nipāto, mayameva paññāpemāti
  attho. Tato paribbājako cintesi "ayaṁ thero bāhirakasamayaṁ luñcitvā haranto
  `mayamevā'ti āha, kinnu kho ādīnavaṁ disvā ete etesaṁ pahānaṁ paññāpentī"ti.
  Atha theraṁ pucchanto kimpana tumhetiādimāha. Thero tassa byākaronto ratto
  kho āvusotiādimāha. Tattha attatthanti diṭṭhadhammikasamparāyikalokiyalokuttaraṁ
  attano atthaṁ. Paratthaubhayatthesupi eseva nayo.
      Andhakaraṇotiādīsu yassa rāgo uppajjati, taṁ yathābhūtadassananivāraṇena
  andhaṁ karotīti andhakaraṇo. Paññācakkhuṁ na karotīti acakkhukaraṇo. Ñāṇaṁ na
  karotīti aññāṇakaraṇo. Kammassakatapaññā jhānapaññā vipassanāpaññāti imā tisso
  paññā appavattikaraṇena nirodhetīti paññānirodhiko. Aniṭṭhaphaladāyakattā
  dukkhasaṅkhātavighātasseva pakkhe vattatīti vighātapakkhiko. Kilesanibbānaṁ
  na saṁvattetīti anibbānasaṁvattaniko. Alañca pana āvuso ānanda appamādāyāti
  āvuso ānanda sace evarūpāpi paṭipadā atthi, alaṁ tumhākaṁ appamādāya yuttaṁ
  anucchavikaṁ, appamādaṁ karothāti 2- therassa vacanaṁ anumoditvā pakkāmi. Imasmiṁ
  sutte ariyamaggo lokuttaramissako kathito. Sesaṁ sabbattha 3- uttānatthamevāti.

  *  *  *  *  *  *
  Footnote: 1 chaṂa. channaparibbājako 2 chaṂa. karotha āvusoti 3 chaṂa. sesamettha
-------------------------------------------------
[page 225]
                         2. Ājīvakasuttavaṇṇanā
      [73] Dutiye tenahi gahapatīti thero kira cintesi "ayaṁ idhāgacchanto
  na aññātukāmo hutvā āgami, 1- pariggaṇhanatthaṁ pana āgato. Iminā pucchitaṁ
  pañhaṁ imināva kathāpessāmī"ti. Iti taṁyeva kathaṁ kathāpetukāmo tenahītiādimāha.
  Tattha tenahīti kāraṇāpadeso. Yasmā tvaṁ evaṁ pucchasi, tasmā taññevettha
  paṭipucchāmīti. Kesannoti katamesaṁ nu. Sadhammukkaṁsanāti attano laddhiyā
  ukkhipitvā ṭhapanā. Paradhammāpasādanāti paresaṁ laddhiyā ghaṭṭanā vambhanā avakkhipanā.
  Āyataneva 2- dhammadesanāti kāraṇasmiṁyeva dhammadesanā. Attho ca vuttoti mayā
  pucchitapañhassa 3- attho ca pakāsito. Attā ca anupanītoti amhe evarūpāti
  evaṁ attā ca na upanīto. Nupanītotipi 4- pāṭho.
                       3. Mahānāmasakkasuttavaṇṇanā
      [74] Tatiye gilānā vuṭṭhitoti 5- gilāno hutvā vuṭṭhito. Gelaññāti
  gilānabhāvato. Upasaṅkamīti bhuttapātarāso mālāgandhādīni ādāya mahāparivāraparivuto
  upasaṅkami. Bāhāyaṁ gahetvāti na bāhāyaṁ gahetvā ākaḍḍhi, nisinnāsanato uṭṭhāya 6-
  tassa santikaṁ gantvā dakkhiṇabāhāyaṁ aṅguṭṭhakena saññaṁ datvā ekamantaṁ apanesīti
  veditabbo. Athassa "sekhaṁpi kho mahānāma sīlan"tiādinā nayena sattannaṁ sekhānaṁ
  sīlañca samādhiñca paññañca kathetvā upari arahattaphalavasena asekhasīlasamādhipaññāyo
  kathento "sekhasamādhito sekhaṁ vipassanāñāṇaṁ asekhañca phalañāṇaṁ pacchā,
  sekhavipassanāñāṇato ca asekhaphalasamādhi pacchā uppajjatī"ti dīpeti. Yāni pana
  sampayuttāni samādhiñāṇāni, tesaṁ apacchā apure uppatti veditabbāti.

  *  *  *  *  *  *
  Footnote: 1 Ma. āgamissati 2 Sī. āyatane ca 3 chaṂa. pucchitapañhāya
  4 Sī. nūpanītotipi, Ma. nuparitotipi 5 cha. gilānavuṭṭhitoti 6 chaṂa. vuṭṭhāya
-------------------------------------------------
[page 226]
                          4. Nigaṇṭhasuttavaṇṇanā
      [75] Catutthe kūṭāgārasālāyanti dve kaṇṇikā gahetvā haṁsavaṭṭakacchadanena 1-
  katāya gandhakuṭiyā. Aparisesaṁ ñāṇadassanaṁ paṭijānātīti appamattakaṁpi asesetvā
  sabbaṁ ñāṇadassanaṁ paṭijānāti. Sasataṁ samitanti sabbakālaṁ nirantaraṁ. Ñāṇadassanaṁ
  paccupaṭṭhitanti sabbaññutañāṇaṁ mayhaṁ upaṭṭhitanti 2- dasseti. Purāṇānaṁ
  kammānanti āyūhitakammānaṁ. Tāpasā byantībhāvanti dukkaratapena vigatantīkaraṇaṁ. 3-
  Navānaṁ kammānanti idāni āyūhitabbakammānaṁ. Akaraṇāti anāyūhanena. Setughātanti
  padaghātaṁ paccayaghātaṁ katheti. Kammakkhayā dukkhakkhayoti kammavaṭṭakkhayena dukkhavaṭṭakkhayo.
  4- Dukkhakkhayā vedanākkhayoti dukkhavaṭṭakkhayena vedanākkhayo. Dukkhavaṭṭasmiṁ hi
  khīṇe vedanāvaṭṭaṁpi khīṇameva hoti. Vedanākkhayā sabbaṁ dukkhaṁ nijjiṇṇaṁ bhavissatīti
  vedanākkhayena pana sakalavaṭṭadukkhaṁ nijjiṇṇameva bhavissati. Sandiṭṭhikāyāti sāmaṁ
  pekkhitabbāya 5- paccakkhāya. Nijjarāya visuddhiyāti kilese jīraṇakapaṭipadāya
  kilese vā nijjīraṇato nijjarāya sattānaṁ vā visuddhipāpanato visuddhiyāti
  nijjarāvisuddhiyā. 6- Samatikkamo hotīti sakalassa vaṭṭadukkhassa samatikkamo hoti.
  Idha bhante bhagavā kimāhāti bhante bhagavā imāya paṭipattiyā kimāha, kiṁ etaṁyeva
  kilesanijjīraṇakapaṭipadaṁ paññāpeti, udāhu aññanti pucchati.
      Jānatāti anāvaraṇañāṇena jānantena. Passatāti samantacakkhunā passantena.
  Visuddhiyāti visuddhisampāpanatthāya. Samatikkamāyāti samatikkamanatthāya.
  Atthaṅgamāyāti atthaṅgamanatthāya. Ñāyassa adhigamāyāti saha vipassanāya maggassa
  adhigamanatthāya. Nibbānassa sacchikiriyāyāti apaccayanibbānassa sacchikaraṇatthāya. Navañca
  kammaṁ na karotīti navaṁ kammaṁ nāyūhati. Purāṇaṁ ca kammanti pubbe āyūhitakammaṁ.
  Phussa phussa byantīkarotīti phusitvā phusitvā vigataṁ 7- karoti, vipākaphassaṁ
  phusitvā phusitvā

  *  *  *  *  *  *
  Footnote: 1 chaṂa.,i. haṁsavaṭṭakacchannena 2 chaṂa.,i. upaṭṭhitamevāti
  3 chaṂa.,i. vigatantakaraṇaṁ 4 chaṂaḍukkhakkhayo 5 chaṂa. passitabbāya
  6 Sī. nijjarāvisuddhiyāti kilese jaraṇakapaṭipadā kilese vā nijjaraṇato nijjarā,
  sattānaṁ visuddhipāpanato visuddhīti nijjarāvisuddhiyā, chaṂa. nijjarāya sattānaṁ
  visuddhiyā 7 chaṂa.,i. vigatantaṁ
-------------------------------------------------
[page 227]
  Taṁ kammaṁ khepetīti attho. Sandiṭṭhikāti sāmaṁ passitabbā. Akālikāti na kālantare
  kiccakārikā. Ehipassikāti "ehi passā"ti evaṁ dassetuṁ yuttā. Opanayikāti 1-
  upanaye yuttā allīyitabbayuttā. Paccattaṁ veditabbā viññūhīti paṇḍitehi
  attano attano santāneyeva jānitabbā, bālehi pana dujjānā. Iti sīlavasena dve
  maggā dve ca phalāni kathitāni. Sotāpannasakadāgāmino hi sīlesu paripūrikārino. 2-
  Vivicceva kāmehītiādikāya pana samādhisampadāya tayo maggā tīṇi ca phalāni
  kathitāni. Anāgāmī ariyasāvako hi samādhismiṁ paripūrikārīti 2- vutto. Āsavānaṁ
  khayātiādīhi arahattaphalaṁ kathitaṁ. Keci pana sīlasamādhayopi arahattaphalasampayuttāva
  idha adhippetāti. 3- Ekekassa pana vasena paṭipattidassanatthaṁ visuṁ visuṁ tanti
  āropitāti.
                         5. Nivesakasuttavaṇṇanā
      [76] Pañcame amaccāti suhajjā. Ñātīti sassusasurapakkhikā. Sālohitāti
  samānalohitā bhātikabhaginiādayo. Aveccappasādeti guṇe avecca jānitvā
  uppanne acalappasāde. Aññathattanti bhāvaññathattaṁ. Paṭhavīdhātuyātiādīsu vīsatiyā
  koṭṭhāsesu thaddhākārabhūtāya paṭhavīdhātuyā, dvādasasu koṭṭhāsesu yūsagatāya
  ābandhanabhūtāya āpodhātuyā, catūsu koṭṭhāsesu paripācanabhūtāya tejodhātuyā, chasu
  koṭṭhāsesu vitthambhanabhūtāya vāyodhātuyā siyā aññathattaṁ. Na tvevāti imesaṁ
  hi catunnaṁ mahābhūtānaṁ aññamaññasabhāvūpagamanena 4- siyā aññathattaṁ, ariyasāvakassa
  pana na tveva siyāti dasseti. Ettha ca aññathattanti pasādaññathattaṁ ca
  gatiaññathattañca. Tañhi tassa na hoti, bhāvaññathattaṁ pana hoti. Ariyasāvako
  hi manusso hutvā devopi hoti brahmāpi. Pasādo panassa bhavantarepi na

  *  *  *  *  *  *
  Footnote: 1 chaṂa. opaneyyikāti 2 chaṂa. paripūrakārinoti, i. paripūrakārino. evamuparipi
  3 chaṂa.,i. adhippetā 4 chaṂa. aññamaññabhāvūpagamanena
-------------------------------------------------
[page 228]
  Vigacchati, na ca apāyagatisaṅkhātaṁ gatiaññathattaṁ pāpuṇāti. Satthāpi tadeva dassento
  tatridaṁ aññathattantiādimāha. Sesamettha uttānamevāti.
                         6. Paṭhamabhavasuttavaṇṇanā
      [77] Chaṭṭhe kāmadhātuvepakkanti kāmadhātuyā vipaccanakaṁ. 1- Kāmabhavoti
  kāmadhātuyaṁ upapattibhavo. Kammaṁ khettanti kusalākusalakammaṁ viruhanaṭṭhānaṭṭhena
  khettaṁ. Viññāṇaṁ bījanti sahajātaṁ 2- abhisaṅkhāraviññāṇaṁ viruhanaṭṭhena bījaṁ. Taṇhā
  snehoti saṅgaṇhanānubrūhanavasena 3- taṇhāudakaṁ nāMa. Avijjānīvaraṇānanti avijjāya
  āvaritānaṁ. Taṇhā saññojanānanti taṇhābandhanena baddhānaṁ. Hīnāya dhātuyāti
  kāmadhātuyā. Viññāṇaṁ patiṭṭhitanti abhisaṅkhāraviññāṇaṁ patiṭṭhitaṁ. Majjhimāya
  dhātuyāti rūpadhātuyā. Paṇītāya dhātuyāti arūpadhātuyā. Sesamettha uttānamevāti.
                         7. Dutiyabhavasuttavaṇṇanā
      [78] Sattame cetanāti kammacetanā. Patthanāti kammapatthanā. 4- Sesaṁ
  purimasadisamevāti.
                         8. Sīlabbatasuttavaṇṇanā
      [79] Aṭṭhame sīlabbatanti sīlañceva vattañca. Jīvitanti dukkarakārikā nuyogo.
  Brahmacariyanti brahmacariyavāso. Upaṭṭhānasāranti upaṭṭhānena sāraṁ, "idaṁ sāraṁ
  idaṁ varaṁ idaṁ niṭṭhānan"ti 5- evaṁ upaṭṭhitanti attho. Saphalanti saudraya
  savaḍḍhikaṁ hotīti pucchati. Na khvettha bhante ekaṁsenāti bhante na kho ettha ekaṁsena
  byākātabbanti attho. Upaṭṭhānasāraṁ sevatoti idaṁ sāraṁ varaṁ niṭṭhānanti 6-
  evaṁ upaṭṭhitaṁ sāraṁ sevamānassa. Aphalanti iṭṭhaphalena aphalaṁ. Ettāvatā

  *  *  *  *  *  *
  Footnote: 1 Ma. vipaccanaṁ 2 Ma. yathājāti 3 chaṂa. paggaṇhanānubrūhanavasena
  4 chaṂa. patthanāpi kammapatthanāva 5 chaṂa. idaṁ varaṁ idaṁ niṭṭhāti
  6 chaṂa.,i. niṭṭhāti
-------------------------------------------------
[page 229]
  Kammavādikiriyavādīnaṁ pabbajjaṁ ṭhapetvā seso sabbopi bāhirakasamayo gahito hoti.
  Saphalanti iṭṭhaphalena saphalaṁ saudrayaṁ. Ettāvatā imaṁ sāsanaṁ ādiṁ katvā sabbāpi
  kammavādikiriyavādipabbajjā gahitā. Na ca panassa sulabharūpo samasamo paññāyāti
  evaṁ sekhabhūmiyaṁ ṭhatvā pañhaṁ kathento assa ānandassa paññāya samasamo na
  sulabhoti dasseti. Imasmiṁ sutte sekhabhūmi nāma kathitāti.
                         9. Gandhajātasuttavaṇṇanā
      [80] Navame etadavocāti pacchābhattaṁ piṇḍapātapaṭikkanto dasabalassa
  vattaṁ dassetvā attano divāvihāraṭṭhānaṁ gantvā "imasmiṁ loke mūlagandho nāma
  atthi, sāragandho nāma atthi, pupphagandho nāma atthi. Ime pana tayopi gandhā
  anuvātaṁyeva gacchanti, na paṭivātaṁ. Atthi nu kho kiñci gandhajātaṁ, 1- yassa paṭivātaṁpa
  gandho gacchatī"ti cintetvā aṭṭhannaṁ varānaṁ gahaṇakāleyeva kaṅkhuppattisamaye
  upasaṅkamanassa 2- gahitattā taṁkhaṇaṁyeva divāṭṭhānato vuṭṭhāya satthu santikaṁ gantvā
  vanditvā ekamantaṁ nisinno uppannāya kaṅkhāya vinodanatthaṁ etaṁ "tīṇimāni
  bhante"ti ādivacanaṁ avoca. Tattha gandhajātānīti gandhajātiyo. Mūlagandhoti mūlavatthuko
  gandho, gandhasampannaṁ vā mūlameva mūlagandho. Tassa hi gandho anuvātaṁ gacchati. Gandhassa
  pana gandho nāma natthi. Sāragandhapupphagandhesupi eseva nayo. Atthānanda
  gandhajātanti 3- ettha saraṇagamanādayo guṇavaṇṇabhāsanavasena disāgāmitāya
  gandhasadisattā gandhā, tesaṁ vatthubhūto puggalo gandhajātaṁ nāMa. Gandho gacchatīti
  vaṇṇabhāsanavasena gacchati. Sīlavāti pañcasīlena vā dasasīlena vā sīlavā. Kalyāṇadhammoti
  teneva sīladhammena kalyāṇadhammo sundaradhammo. Vigatamalamaccherenātiādīnaṁ attho
  visuddhimagge 4- vitthāritova. Disāsūti catūsu disāsu catūsu anudisāsu.
  Samaṇabrāhmaṇāti samitapāpabāhitapāpā samaṇabrāhmaṇā.

  *  *  *  *  *  *
  Footnote: 1 chaṂa.,i. ayaṁ pāṭho na dissati 2 chaṂa.,i. upasaṅkamanavarassa
  3 cha. atthānanda kiñci gandhajātanti 4 visuddhi. 1/286 chānussatiniddesa
-------------------------------------------------
[page 230]
      Na pupphagandho paṭivātametīti vassikapupphādīnaṁ gandho paṭivātaṁ na gacchati. Na
  candanaṁ tagaramallikā vāti candanatagaramallikānaṁpi gandho paṭivātaṁ na gacchatīti
  attho. Devalokepi hi 1- phuṭasumanā nāma hoti, tassā pupphitadivase gandho
  yojanasataṁ ajjhottharati. Sopi paṭivātaṁ vidatthimattaṁpi ratanamattaṁpi gantuṁ na
  sakkotīti vadanti. Satañca gandho paṭivātametīti satañca paṇḍitānaṁ buddhapaccekabuddha-
  buddhaputtānaṁ sīlādiguṇagandho paṭivātaṁ gacchati. Sabbā disā sappuriso
  pavāyatīti 2- sappuriso paṇḍito sīlādiguṇagandhena sabbā disā pavāyati, sabbā
  disā gandhena avattharatīti attho.
                         10. Cūḷanikāsuttavaṇṇanā
      [81] Dasame 3- duvidho nikkhepo atthuppattikopi pucchāvasikopi.
  Katarātthuppattiyaṁ kassa pucchāya kathitanti ce? aruṇavatīsuttantātthuppattiyaṁ. 4-
  Ānandattherassa pucchāya kathitaṁ. Aruṇavatīsuttanto kena kathitoti? dvīhi
  Buddhehi kathito sikhinā ca bhagavatā amhākaṁ ca satthāRā. Imasmā hi kappā
  ekatiṁsakappamatthake aruṇavatīnagare aruṇavato rañño pabhāvatiyā nāma mahesiyā kucchimhi
  nibbattitvā paripakke ñāṇe mahābhinikkhamanaṁ nikkhamitvā sikhī bhagavā bodhimaṇḍe
  sabbaññutañāṇaṁ paṭivijjhitvā pavattitapavaradhammacakko aruṇavatiṁ nissāya viharanto
  ekadivasaṁ pātova sarīrapaṭijagganaṁ katvā mahābhikkhusaṁghaparivāro "aruṇavatiṁ piṇḍāya
  pavisissāmī"ti nikkhamitvā vihāradvārakoṭṭhakasamīpe ṭhito abhibhuṁ nāma aggasāvakaṁ
  āmantesi "atippago kho bhikkhu aruṇavatiṁ piṇḍāya pavisituṁ yena aññataro brahma-
  loko tenupasaṅkamissāmā"ti. Yathāha:-
               "athakho bhikkhave sikhī bhagavā arahaṁ sammāsambuddho abhibhuṁ bhikkhuṁ
          āmantesi `āyāma brāhmaṇa yena aññataro brahmaloko
          tenupasaṅkamissāma, na yāva bhattakālo bhavissatī'ti. `evaṁ Bhante'ti

  *  *  *  *  *  *
  Footnote: 1 chaṂa.,i. ayaṁ saddo na dissati 2 Sī.,i. pavātīti
  3 cha.,i. dasamassa 4 saṁ.sa. 15/185/186 aruṇavatīsutta
-------------------------------------------------
[page 231]
          Kho bhikkhave abhibhū bhikkhu sikhissa bhagavato arahato sammāsambuddhassa
          paccassosi. Athakho bhikkhave sikhī ca 1- bhagavā arahaṁ sammāsambuddho
          abhibhū ca bhikkhu yena aññataro brahmaloko tenupasaṅkamiṁsū"ti. 2-
      Tattha mahābrahmā sammāsambuddhaṁ disvā attamano paccuggamanaṁ katvā
  brahmāsanaṁ paññāpetvā adāsi, therassāpi anucchavikaṁ āsanaṁ paññāpayiṁsu. Nisīdi
  bhagavā paññatte āsane, theropi attano paññattāsane nisīdi. Mahābrahmāpi
  dasabalaṁ vanditvā ekamantaṁ nisīdi.
      Athakho bhikkhave sikhī bhagavā abhibhuṁ bhikkhuṁ āmantesi "paṭibhātu taṁ brāhmaṇa
  brahmuno ca brahmaparisāya ca brahmapārisajjānaṁ ca dhammīkathāti. `evaṁ Bhante'ti
  kho bhikkhave abhibhū bhikkhu sikhissa bhagavato arahato sammāsambuddhassa paṭissuṇitvā
  brahmuno ca brahmaparisāya ca brahmapārisajjānañca dhammīkathaṁ kathesi. There dhammaṁ
  kathente brahmagaṇā ujjhāyiṁsu "cirassaṁ vata 3- mayaṁ satthu brahmalokāgamanaṁ labhimhā,
  ayañca bhikkhu ṭhapetvā satthāraṁ sayaṁ dhammakathaṁ 4- ārabhī"ti.
      Satthā tesaṁ anattamanabhāvaṁ ñatvā abhibhuṁ bhikkhuṁ etadavoca "ujjhāyanti
  kho te brāhmaṇa brahmā ca brahmaparisā ca brahmapārisajjā ca. Tenahi
  tvaṁ brāhmaṇa bhiyyoso mattāya saṁvejehī"ti. Thero satthu vacanaṁ sampaṭicchitvā
  anekavihitaṁ iddhivikubbanaṁ katvā sahassīlokadhātuṁ sarena viññāpento "ārambhatha
  nikkamathā"ti 5- gāthādvayaṁ abhāsi. Kiṁ pana katvā thero sahassīlokadhātuṁ
  viññāpesīti? nīlakasiṇantāva samāpajjitvā sabbattha andhakāraṁ phari, 6- tato
  "kimidaṁ andhakāran"ti sattānaṁ ābhoge uppanne ālokaṁ dasseti. "kiṁ Āloko
  ayan"ti vicinantānaṁ attānaṁ dassesi, sahassacakkavāḷe devamanussā añjaliṁ

  *  *  *  *  *  *
  Footnote: 1 chaṂa. ayaṁ saddo na dissati 2 saṁ.sa. 15/185/186 aruṇavatīsutta
  3 chaṂa.,i. cirassañca 4 Ma. sayañca kathaṁ
  5 saṁ.sa. 15/185/188 aruṇavatīsutta 6 Sī.,i. patthari
-------------------------------------------------
[page 232]
  Paggahetvā 1- theraṁyeva namassamānā aṭṭhaṁsu. Thero "mahājano mayhaṁ dhammaṁ
  desentassa saraṁ suṇātū"ti imā gāthāyo abhāsi. Sabbe osaṭāya parisāya majjhe
  nisīditvā dhammaṁ desentassa viya saddaṁ assosuṁ. Atthopi nesaṁ pākaṭo ahosi.
      Athakho bhagavā saddhiṁ therena aruṇavatiṁ paccāgantvā piṇḍāya caritvā
  pacchābhattaṁ piṇḍapātapaṭikkanto bhikkhusaṁghaṁ pucchi "passatha 2- no tumhe bhikkhave
  abhibhussa bhikkhuno brahmaloke ṭhitassa gāthāyo bhāsamānassā"ti. Te "āma
  bhante"ti paṭijānitvā sutabhāvaṁ āvīkarontā tadeva gāthādvayaṁ udāhariṁsu.
  Satthā "sādhu sādhū"ti sādhukāraṁ datvā desanaṁ niṭṭhapesi. 3- Evaṁ tāva idaṁ suttaṁ
  ito ekatiṁsakappamatthake sikhinā bhagavatā kathitaṁ.
      Amhākaṁ pana bhagavā sabbaññutaṁ patvā 4- pavattitapavaradhammacakko sāvatthiṁ
  upanissāya jetavane viharanto jeṭṭhamūlamāsapuṇṇamīdivase 5- bhikkhū āmantetvā
  imaṁ aruṇavatiṁ suttaṁ paṭṭhapesi. Ānandatthero vījaniṁ gahetvā vījamāno 6- ṭhitakova
  ādito paṭṭhāya yāva pariyosānā ekabyañjanaṁpi ahāpetvā sakalasuttantaṁ
  uggaṇhi. So punadivase piṇḍapātapaṭikkanto dasabalassa vattaṁ dassetvā attano
  divāvihāraṭṭhānaṁ gantvā saddhivihārikantevāsikesu vattaṁ dassetvā pakkantesu
  hiyyo kathitaṁ aruṇavatiṁ suttaṁ āvajjento nisīdi. Athassa sabbaṁ suttaṁ vibhūtaṁ
  upaṭaṭhāsi. So cintesi "sikhissa bhagavato aggasāvako brahmaloke ṭhatvā cakkavāḷasahasse
  andhakāraṁ vidhamitvā sarīrobhāsaṁ dassetvā attano saddaṁ sāvento dhammakathaṁ kathesīti
  hiyyo satthārā kathitaṁ, sāvakassa tāva visayo evarūpo, dasa pāramiyo pūretvā
  sabbaññutaṁ patto pana sammāsambuddho kittakaṁ ṭhānaṁ sarena viññāpeyyā"ti.
  Evaṁ so 7- uppannāya vimatiyā vinodanatthaṁ taṁkhaṇaṁyeva 8- bhagavantaṁ upasaṅkamitvā
  tamatthaṁ pucchi. Etamatthaṁ dassetuṁ athakho āyasmā ānandoti vuttaṁ.

  *  *  *  *  *  *
  Footnote: 1 chaṂa.,i. paggaṇhitvā paggaṇhitvā 2 chaṂa.,i. assuttha 3 Ma. paṭṭhapesi
  4 chaṂa. patto 5 chaṂa.,i.....puṇṇamadivase 6 chaṂa. bījayamāno
  7 chaṂa.,i. so evaṁ 8 chaṂaṭaṅkhaṇeyeva
-------------------------------------------------
[page 233]
      Tattha sammukhāti sammukhe ṭhitena 1- mayā etaṁ suttaṁ, na anussavena, na
  suttaparamparāyāti 2- iminā adhippāyena evamāha. Kīvatakaṁ pahoti sarena
  viññāpetunti kittakaṁ ṭhānaṁ sarīrobhāsena vihatandhakāraṁ katvā sarena viññāpetuṁ
  sakkoti. Sāvako so ānanda, appameyyā tathāgatāti idaṁ bhagavāpi iminā
  adhippāyenāha:- ānanda tvaṁ kiṁ vadesi, so padesañāṇe ṭhito sāvako. Tathāgatā
  pana dasa pāramiyo pūretvā sabbaññutañāṇaṁ pattā appameyyā. So tvaṁ nakhasikhāya paṁsuṁ
  gahetvā mahāpaṭhavīpaṁsunā saddhiṁ upamento viya kiṁ nāmetaṁ vadesi. Añño hi
  sāvakānaṁ visayo, añño buddhānaṁ. Añño sāvakānaṁ gocaro, añño buddhānaṁ.
  Aññaṁ sāvakānaṁ balaṁ, aññaṁ buddhānanti. Iti bhagavā iminā adhippāyena
  appameyyabhāvaṁ vatvā tuṇhī ahosi.
      Thero dutiyampi pucchi. Satthā "ānanda tvaṁ tālacchiddaṁ gahetvā anantākāsena
  upamento viya, vāṭakasakuṇaṁ 3- gahetvā diyaḍḍhayojanasatikena supaṇṇarājena upamento
  viya, hatthisoṇḍāya udakaṁ gahetvā mahāgaṅgāya upamento viya, caturatanike
  āvāṭe udakaṁ gahetvā sattahi sarehi upamento viya, nāḷikodanamattalābhiṁ
  manussaṁ gahetvā cakkavattiraññā upamento viya, paṁsupisācakaṁ gahetvā
  sakkena devaraññā upamento viya, khajjopanakappabhaṁ gahetvā suriyappabhāya
  upamento viya kinnāmetaṁ vadesīti dīpento dutiyampi appameyyabhāvameva vatvā
  tuṇhī ahosi. Tato thero cintesi "satthā mayā pucchito na tāva katheti, 4-
  handāhaṁ 5- yāvatatiyaṁ yācitvā buddhasīhanādaṁ nadāpessāmī"ti. So tatiyampi yāci.
  Taṁ dassetuṁ tatiyampi khotiādi vuttaṁ. Athassa bhagavā byākaronto sutā te
  ānandātiādimāha. Thero cintesi "satthā me `sutā te ānanda sahassī cūḷanikā
  lokadhātū'ti ettakameva vatvā tuṇhī jāto, idāni buddhasīhanādaṁ nadissatī"ti so
  satthāraṁ yācanto etassa bhagavā kālotiādimāha.

  *  *  *  *  *  *
  Footnote: 1 chaṂa. sammukhībhūtena 2 chaṂa.,i. na dūtaparamparāyāti
  3 chaṂa.,i. cātakasakuṇaṁ 4 chaṂa. kathesi 5 chaṂa.,i. handanaṁ
-------------------------------------------------
[page 234]
      Bhagavāpissa vitthārakathaṁ kathetuṁ tenahānandātiādimāha. Tattha yāvatāti yattakaṁ
  ṭhānaṁ. Candimasuriyāti candimā ca suriyo ca. Pariharantīti vicaranti. Disā bhantīti
  sabbā disā obhāsanti. Virocanāti virocamānā. Ettāvatā ekacakkavāḷaṁ
  paricchinditvā dassitaṁ hoti. Idāni taṁ sahassaguṇaṁ katvā dassento tāva sahassadhā
  lokoti āha. Tasmiṁ sahassadhā loketi tasmiṁ sahassacakkavāḷe. Sahassaṁ
  cātummahārājikānanti sahassaṁ cātummahārājikānaṁ devalokānaṁ. 1- Yasmā
  pana ekekasmiṁ cakkavāḷe cattāro cattāro mahārājāno, tasmā cattāri
  mahārājasahassānīti vuttaṁ. Iminā upāyena sabbattha attho veditabbo. Cūḷanikāti
  khuddikā. Ayaṁ sāvakānaṁ visayo. Kasmā panesā ānītāti? majjhimikāya
  lokadhātuyā paricchedadassanatthaṁ.
      Yāvatāti yattakā. Tāva sahassadhāti tāva sahassabhāgena. Dvisahassī majjhimikā
  lokadhātūti ayaṁ sahassacakkavāḷāni sahassabhāgena gaṇetvā dasasahassacakkavāḷaparimāṇā 2-
  dvisahassī majjhimikā nāma lokadhātu. Ayaṁ sāvakānaṁ avisayo, buddhānameva visayo.
  Ettakepi hi ṭhāne tathāgatā andhakāraṁ vidhamitvā sarīrobhāsaṁ dassetvā sarena
  viññāpetuṁ sakkontīti dīpeti. Ettakena buddhānaṁ jātikkhettaṁ nāma
  dassitaṁ. Bodhisattānaṁ hi pacchimabhave devalokato cavitvā mātukucchiyaṁ
  paṭisandhigahaṇadivase ca kucchito nikkhamanadivase ca mahābhinikkhamanadivase ca
  sambodhidhammacakkappavattanāayusaṅkhāravossajjanaparinibbānadivasesu ca ettakaṁ ṭhānaṁ
  kampati.
      Tisahassī mahāsahassīti sahassito paṭṭhāya tatiyāti tisahassī, sahassaṁ
  3- sahassadhā katvā gaṇitaṁ majjhimikaṁ sahassadhā katvā gaṇitattā 3- mahantehi sahassehi
  gaṇitāti mahāsahasSī. Ettāvatā koṭisatasahassacakkavāḷaparimāṇo loko dassito
  hoti. Bhagavā ākaṅkhamāno ettake ṭhāne andhakāraṁ vidhamitvā sarīrobhāsaṁ dassetvā

  *  *  *  *  *  *
  Footnote: 1 Ma. devānaṁ 2 cha. dasasatasahassacakkavāḷaparimāṇā 3-3 Ma. sahassadhā katvā gaṇitattā
-------------------------------------------------
[page 235]
  Sarena viññāpeyyāti. Gaṇakaputtatissatthero pana evamāha "tisahassī-
  mahāsahassīlokadhātuyā 1- evaṁ parimāṇaṁ. Idaṁ hi ācariyānaṁ sajjhāyamūlakaṁ 2-
  vācāya pariharaṇaṭṭhānaṁ, 3- dasakoṭisatasahassacakkavāḷaparimāṇaṁ pana ṭhānaṁ tisahassī-
  mahāsahassīlokadhātu nāmā"ti ettāvatā hi bhagavatā āṇākkhettaṁ nāma dassitaṁ.
  Etasmiṁ hi antare āṭānāṭiyaparittaisigiliparittadhajaggaparittabojjhaṅgaparitta-
  khandhaparittamoraparittamettaparittaratanaparittānaṁ āṇā pharati. Yāvatā vā 4- pana
  ākaṅkheyyāti yattakaṁ vā ṭhānaṁ iccheyya, iminā visayakkhettaṁ dasseti.
  Buddhānañhi visayakkhettassa pamāṇaparicchedo nāma natthi, natthikabhāve cassa imaṁ
  opammaṁ āharanti:- koṭisatasahassacakkavāḷamhi 5- yāva brahmalokā sāsapehi pūretvā
  sace koci puriso 6- puratthimāya disāya ekacakkavāḷe ekaṁ sāsapaṁ pakkhipanto
  āgaccheyya, sabbepi te sāsapā parikkhayaṁ gaccheyyuṁ, na tveva puratthimāya disāya
  cakkavāḷāni. Dakkhiṇādīsupi eseva nayo. Tattha buddhānaṁ avisayo nāma natthi.
      Evaṁ vutte thero cintesi "satthā evamāha `ākaṅkhamāno ānanda
  tathāgato tisahassiṁ mahāsahassiṁ lokadhātuṁ sarena viññāpeyya, yāvatā vā pana
  ākaṅkheyyā'ti. Visamo kho panāyaṁ loko, anantāni cakkavāḷāni, ekasmiṁpi ṭhāne
  suriyo uggato hoti, ekasmiṁ ṭhāne majjhe ṭhito, ekasmiṁ ṭhāne atthaṅgato.
  Ekasmiṁ ṭhāne paṭhamayāmo hoti, ekasmiṁ majjhimayāmo, ekasmiṁ pacchimayāmo. Sattāpi
  kammappasutā khiḍḍāppasutā āhārappasutāti evaṁ tehi tehi kāraṇehi vikkhitvā
  ca pamattā ca honti. Kathaṁ nu kho te satthā parena viññāpeyyā"ti. So
  evaṁ cintetvā vimaticchedanatthaṁ tathāgataṁ pucchanto yathākathaṁ panātiādimāha.
      Athassa satthā byākaronto idhānanda tathāgatotiādimāha. Tattha obhāsena
  phareyyāti sarīrobhāsena phareyya. Pharamāno panesa kiṁ kareyyāti? yasmiṁ ṭhāne

  *  *  *  *  *  *
  Footnote: 1 chaṂa.,i. na tisahasSī... 2 chaṂa.,i. sajjhāyamūḷhakaṁ
  3 chaṂa.,i. parihīnaṭṭhānaṁ 4 chaṂa. ayaṁ saddo na dissati
  5 Ma....cakkavāḷehi 6 chaṂa.,i. ayaṁ pāṭho na dissati
-------------------------------------------------
[page 236]
  Suriyo paññāyati, tattha naṁ attano ānubhāvena atthaṅgameyya. Yattha pana na paññāyati,
  tattha naṁ upaṭṭhapetvā 1- majjhe ṭhapeyya. Tato yattha suriyo na 2- paññāyati,
  tattha manussā "adhunāva suriyo paññāyittha, so idāneva atthaṅgamito, nāgāvaṭṭo
  nu kho ayaṁ, bhūtāvaṭṭayakkhāvaṭṭadevatāvaṭṭānaṁ aññataro"ti vitakkaṁ uppādeyyaṁ.
  Yattha na 3- paññāyati, tattha manussā "idāneva suriyo atthaṅgamito, svāyaṁ idameva
  uṭṭhito, kiṁ nu kho ayaṁ nāgāvaṭṭabhūtāvaṭṭayakkhāvaṭṭadevatāvaṭṭānaṁ aññataro"ti
  vitakkaṁ uppādeyyuṁ. Tato tesu manussesu ālokañca andhakārañca āvajjitvā 4-
  "kiṁ paccayā nu kho idan"ti pariyesamānesu satthā nīlakasiṇaṁ samāpajjitvā
  bahalandhakāraṁ patthareyya. Kasmā? tesaṁ kammādippasutānaṁ sattānaṁ santāsajananatthaṁ.
  Atha nesaṁ santānaṁ āpannabhāvaṁ ñatvā odātakasiṇasamāpattiṁ samāpajjitvā
  paṇḍaraṁ ghanabuddharasmiṁ vissajjento candasahassasuriyasahassauṭṭhānakālo viya
  ekappahāreneva sabbaṁ ekālokaṁ kareyya. Tañca kho tilabījamattena kāyappadesena
  obhāsaṁ muñcanto. Yo hi cakkavāḷapaṭhaviṁ dīpakapallakaṁ katvā mahāsamudde udakaṁ
  telaṁ katvā sineruṁ vaṭṭiṁ katvā aññasmiṁ sinerumuddhani ṭhapetvā jāleyya, so
  ekacakkavāḷeyeva ālokaṁ kareyya. Tato paraṁ vidatthiṁpi obhāsetuṁ na
  sakkuṇeyya. Tathāgato pana tilaphalappamāṇena sarīrappadesena obhāsaṁ muñcitvā
  tisahassīmahāsahassīlokadhātuṁ ekobhāvaṁ kareyya tato vā pana bhiyyo, evaṁmahantāpi 5-
  buddhaguṇāti.
      Taṁ ālokaṁ sañjāneyyunti taṁ ālokaṁ disvā "yena suriyo atthañceva
  gato 6- uṭṭhāpito ca, bahalandhakārañca visaṭṭhaṁ, esa so puriso idāni ālokaṁ
  katvā ṭhito, aho acchariyapuriso"ti añjaliṁ paggayha namassamānā tiṭṭheyyuṁ. 7-
  Saddamanussāveyyāti dhammakathāsaddaṁ anussāveyya. Yo hi ekaṁ cakkavāḷapabbataṁ

  *  *  *  *  *  *
  Footnote: 1 Ma. uddhaṁsetvā, cha.,i.uṭṭhāpetvā 2 chaṂa. ayaṁ saddo na dissati
  3 chaṂa. yattha pana na, i.yattha pana 4 Sī.,i. āpajjitvā
  5 chaṂa.,i. evaṁ mahantā hi 6 chaṂa.,i. gamito 7 chaṂa. nisīdeyyuṁ
-------------------------------------------------
[page 237]
  Bheriṁ katvā mahāpaṭhaviṁ bhericammaṁ katvā sineruṁ daṇḍaṁ katvā aññasmiṁ
  sinerumatthake ṭhapetvā ākoṭeyya, so ekacakkavāḷeyeva taṁ saddaṁ sāveyya,
  parato vidatthiṁpi atikkamituṁ 1- na sakkuṇeyya. Tathāgato pana pallaṅke vā pīṭhe
  vā nisīditvā tisahassiṁ mahāsahassiṁ lokadhātuṁ sarena viññāpeti, tato vā pana
  bhiyyo, evaṁ pana 2- mahānubhāvā tathāgatāti. Iti bhagavā iminā ettakena ṭhānena 3-
  visayakkhettameva dassesi.
      Imañca pana buddhasīhanādaṁ sutvā therassa abbhantare balavapīti uppannā,
  so pītivasena udānaṁ udānento lābhā vata metiādimāha. Tattha yassa
  me satthā evaṁmahiddhikoti yassa mayhaṁ satthā evaṁmahiddhiko, tassa mayhaṁ
  evaṁmahiddhikassa satthu paṭilābho lābhā ceva suladdhañcāti attho. Athavā yvāhaṁ
  evarūpassa ca 4- satthuno pattacīvaraṁ gahetvā vicarituṁ, pādaparikammaṁ kātuṁ, 5-
  mukhadhovanaudakanhānodakāni dātuṁ, gandhakuṭipariveṇaṁ sammajjituṁ, uppannāya kaṅkhāya
  pañhaṁ pucchituṁ, madhuradhammakathañca sotuṁ labhāmi, ete sabbepi mayhaṁ lābhāpi 6-
  ceva suladdhañcāti taṁpi sandhāya 7- evamāha. Ettha ca bhagavato andhakārālokasaddasavana-
  saṅkhātānaṁ iddhīnaṁ mahantatāya mahiddhikatā, tāsaṁyeva anuppharaṇena mahānubhāvatā
  veditabbā. Udāyīti loludāyitthero. So kira pubbapaṭṭhanāya there 8- āghātaṁ
  bandhitvā carati. Tasmā idāni okāsaṁ labhitvā imasmiṁ buddhasīhanādapariyosāne
  jalamānaṁ dīpasikhaṁ nibbāpento viya carantassa goṇassa daṇḍena 9- pahāraṁ dento viya
  bhattabharitaṁ pātiṁ avakujjanto viya therassa pasādabhaṅgaṁ karonto evamāha.
      Evaṁ vutte bhagavāti evaṁ udāyittherena vutte bhagavā yathā nāma

  *  *  *  *  *  *
  Footnote: 1 chaṂa. atikkāmetuṁ,i.atikkametuṁ 2 chaṂa. ayaṁ saddo na dissati
  3 chaṂa.,i. ayaṁ pāṭho na dissati 4 chaṂa. ayaṁ saddo na dissati
  5 chaṂa.,i. piṭṭhiparikammaṁ kātuṁ 6 chaṂa.,i. lābhā
  7 chaṂa.,i. suladdhañcātipi sandhāya 8 Sī.,i. pubbe upaṭṭhāyatthere,
  chaṂa. pubbe upaṭṭhākatthere 9 chaṂa., iṭuṇḍe
-------------------------------------------------
[page 238]
  Papātataṭe ṭhatvā pavedhamānaṁ purisaṁ ekamante ṭhito hitesī puriso "ito ehi
  ito ehī"ti punappunaṁ vadeyya, evameva 1- udāyittheraṁ tasmā vacanā nivārento
  mā hevaṁ udāyi, mā hevaṁ udāyīti āha. Tattha hīti nipātamattaṁ, mā evaṁ
  avacāti attho. Mahārajjanti cakkavattirajjaṁ. Nanu ca satthā ekassa sāvakassa
  dhammadesanāya uppannapasādassa 2- mahānisaṁsaṁ aparicchannaṁ akāsi, so kasmā imassa
  buddhasīhanādaṁ ārabbha uppannapasādassa ānisaṁsaṁ paricchindatīti? ariyasāvakassa
  ettakāttabhāvaparimāṇattā. Dandhapaññopi hi sotāpanno sattakkhattuṁ devesu ca
  manussesu ca attabhāvaṁ paṭilabhati, tenassa gatiṁ paricchindanto evamāha. Diṭṭheva
  dhammeti imasmiṁyeva attabhāve ṭhatvā. Parinibbāyissatīti apaccayaparinibbānena
  parinibbāyissati. Iti nibbānena kūṭaṁ gaṇhanto imaṁ sīhanādasuttaṁ niṭṭhāpesīti.
                          Ānandavaggo tatiyo
                          --------------
                           9. 4. Samaṇavagga
                          1. Samaṇasuttavaṇṇanā
      [82] Catutthassa paṭhame samaṇassāti 3- samaṇassa santakāni. Samaṇakaraṇīyānīti
  samaṇena kattabbakiccāni. Adhisīlasikkhāsamādānantiādīsu samādānaṁ vuccati gahaṇaṁ.
  Adhisīlasikkhāya samādānaṁ gahaṇaṁ pūraṇaṁ adhisīlasikkhāsamādānaṁ. Sesapadadvayesupi 4- eseva
  nayo. Ettha ca sīlaṁ adhisīlaṁ, cittaṁ adhicittaṁ, paññā adhipaññāti ayaṁ vibhāgo
  veditabbo. Tattha pañcasīlaṁ sīlaṁ nāma, taṁ upādāya dasasīlaṁ adhisīlaṁ nāma, taṁ upādāya
  catupārisuddhisīlaṁ adhisīlaṁ nāMa. Apica sabbaṁpi lokiyaṁ sīlaṁ sīlameva, 5- lokuttaraṁ
  sīlaṁ adhisīlaṁ, tadeva sikkhitabbato sikkhāti vuccati, kāmāvacaracittaṁ pana cittaṁ nāma,

  *  *  *  *  *  *
  Footnote: 1 chaṂa.,i. evamevaṁ 2 Ma. uppannapasādena 3 chaṂa. samaṇayānīti
  4 chaṂa. sesapadadvayepi, i. sesapadadvaye 5 chaṂa. sīlaṁ nāma
-------------------------------------------------
[page 239]
  Taṁ upādāya rūpāvacaraṁ adhicittaṁ nāma, taṁpi upādāya arūpāvacaraṁ adhicittaṁ nāMa.
  Apica sabbaṁpi lokiyaṁ cittaṁ cittameva, lokuttaraṁ cittaṁ adhicittaṁ nāMa. Paññāyapi
  eseva nayo. Tasmāti yasmā imāni tīṇi samaṇakaraṇīyāni, tasmā. Tibboti bahalo.
  Chandoti kattukamyatākusalacchando. Iti imasmiṁ suttante tisso sikkhā
  lokiyalokuttarā kathitāti.
                          2. Gadrabhasuttavaṇṇanā
      [83] Dutiye piṭṭhito piṭṭhitoti pacchato pacchato. 1- Ahampi amhā ahampi
  amhāti ahampi amhāti ravaṁ ravamānā gāvī ahampi gāvīti. 1- Seyyathāpi gunnanti
  yathā gāvīnaṁ. Gāvo hi vaṇṇena 2- kāḷāpi rattāpi setādivaṇṇāpi honti,
  gadrabhassa pana tādiso vaṇṇo nāma natthi. Yathā ca vaṇṇo, evaṁ saropi
  padaṁpi aññamaññasadisameva. 3- Sesaṁ uttānatthameva. Imasmiṁpi sutte tisso sikkhā
  missikāva kathitāti.
                          3. Khettasuttavaṇṇanā
      [84] Tatiye paṭikaccevāti paṭhamameva. Sukaṭṭhaṁ karotīti naṅgalena sukaṭṭhaṁ
  karoti. Sumatikatanti matiyā suṭṭhu samaṁ kataṁ. 4- Kālenāti vapitabbayuttakālena. Sesaṁ
  uttānameva. Idhāpi tisso sikkhā missikāva kathitā.
                         4. Vajjiputtasuttavaṇṇanā
      [85] Catutthe vajjiputtakoti vajjirājakulassa putto. Diyaḍḍhasikkhāpadasatanti 5-

  *  *  *  *  *  *
  Footnote: 1-1 chaṂa. ahampi dammo ahampi dammoti ahampi "dammo dammamāno"ti vadamāno gāvīti
  2 chaṂa. ayaṁ pāṭho na dissati 3 chaṂa.,i. aññādisameva 4 cha.,i. samīkataṁ
  5 Sī.,i. diyaḍḍhaṁ sikkhāpadasatanti
-------------------------------------------------
[page 240]
  Paṇṇāsādhikaṁ sikkhāpadasataṁ. Tasmiṁ samaye paññattasikkhāpadāneva sandhāyetaṁ vuttaṁ.
  So kira bhikkhu ājjavasampanno ujujātiko avaṅko akuṭilo, tasmā "ahaṁ ettakāni
  sikkhāpadāni rakkhituṁ sakkuṇeyyaṁ vā na vā"ti cintetvā satthu ārocesi.
  Sakkomahanti sakkomi ahaṁ. 1- So kira "ettakesu sikkhāpadesu sikkhantassa
  agaru tīsu sikkhāsu sikkhitun"ti maññamāno evamāha. Atha bhagavā yathā nāma paññāsa
  tiṇakalāpiyo ukkhipituṁ asakkontassa kalāpiyasataṁ bandhitvā sīse ṭhapeyya, evameva
  ekissāpi sikkhāya sikkhituṁ asakkontassa aparā dvepi sikkhā upari ukkhipanto
  2- tasmātiha tvaṁ bhikkhūtiādimāha. Sukhumālo 3- kira uttaro nāma jānapadamanusso
  lohapāsādavihāre 4- vasati. Atha naṁ daharabhikkhū āhaṁsu "uttara aggisālā ovassati,
  tiṇaṁ kappiyaṁ katvā dehī"ti. Taṁ ādāya aṭaviṁ gantvā tena lāyitaṁ tiṇaṁyeva
  karaḷe bandhitvā "paññāsa karaḷe gahetuṁ sakkhissasi uttarā"ti āhaṁsu. So
  "na sakkhissāmī"ti āha. Asītiṁ pana sakkhissasīti. Na sakkhissāmi bhanteti. Ekaṁ
  karaḷasataṁ sakkhissasīti. Āma bhante gaṇhissāmīti. Daharabhikkhū karaḷasataṁ bandhitvā
  tassa sīse ṭhapayiṁsu. So ukkhipitvā nitthunanto gantvā aggisālāya samīpe pātesi.
  Atha naṁ bhikkhū "kilantarūposi uttarā"ti āhaṁsu. Āma bhante daharā bhikkhū maṁ
  vañcesuṁ, imaṁ ekaṁpi karaḷasataṁ ukkhipituṁ asakkontaṁ maṁ "paṇṇāsa karaḷe
  ukkhipāhī"ti vadiṁsu. Āma uttara vañcayiṁsu tanti. Evaṁ sampadamidaṁ veditabbaṁ.
  Idhāpi tisso sikkhā missikāva kathitā.
                          5. Sekkhasuttavaṇṇanā
      [86] Pañcame ujumaggānusārinoti ujumaggo vuccati ariyamaggo, taṁ
  anussarantassa paṭipannakassāti attho. Khayasmiṁ paṭhamaṁ ñāṇanti paṭhamameva maggañāṇaṁ

  *  *  *  *  *  *
  Footnote: 1 Sī.,i. sikkhāmahanti sikkhāmi ahaṁ 2 chaṂa.,i. pakkhipanto
  3 Sī. rohaṇe 4 Sī. bherapāsāṇavihāre
-------------------------------------------------
[page 241]
  Uppajjati. Maggo hi kilesānaṁ khepanato khayo nāma, taṁsampayuttaṁ ñāṇaṁ khayasmiṁ ñāṇaṁ
  nāMa. Tato aññā anantarāti tato catutthamaggañāṇato anantarāva aññā uppajjati,
  arahattaphalaṁ uppajjatīti attho. Aññāvimuttassāti arahattaphalavimuttiyā
  vimuttassa. Ñāṇaṁ ve hotīti paccavekkhaṇañāṇaṁ hoti. Iti suttepi gāthāsupi satta
  sekhā kathitā. Avasāne pana khīṇāsavo dassitoti.
                        6. Paṭhamasikkhāsuttavaṇṇanā
      [87] Chaṭṭhe attakāmāti attano hitakāmā. Yatthetaṁ sabbaṁ samodhānaṁ gacchatīti
  yāsupi 1- sikkhāsu sabbametaṁ diyaḍḍhasikkhāpadasataṁ saṅgahaṁ gacchati. Paripūrakārī hotīti
  samattakārī hoti. Mattasokārīti pamāṇena kārako, sabbena sabbaṁ kātuṁ na sakkotīti
  attho. Khuddānukhuddakānīti cattāri pārājikāni ṭhapetvā sesasikkhāpadāni. Tatrāpi
  saṁghādisesaṁ khuddakaṁ, thullaccayaṁ anukhuddakaṁ nāMa. Thullaccayañca khuddakaṁ,
  pācittiyaṁ anukhuddakaṁ nāMa. Pācittiyañca khuddakaṁ, pāṭidesaniyadukkaṭadubbhāsitāni
  anukhuddakāni nāMa. Ime pana aṅguttaramahānikāyavalañjanakāacariyā "cattāri
  pārājikāni ṭhapetvā sesāni sabbānipi khuddānukhuddakānī"ti vadanti.
  Tāni āpajjatipi vuṭṭhātipīti ettha pana khīṇāsavo tāva lokavajjaṁ nāpajjati,
  paṇṇattivajjameva āpajjati. Āpajjanto ca kāyenapi vācāyapi cittenapi āpajjati.
  Kāyena āpajjanto kuṭikārasahaseyyādīni āpajjati, vācāya āpajjanto sañcarittapadaso-
  dhammādīni, cittena āpajjanto rūpiyapaṭiggahaṇaṁ āpajjati. Sesesupi 2- eseva
  nayo. Na hi mettha bhikkhave abhabbatā vuttāti bhikkhave na hi mayā ettha
  evarūpaṁ āpattiṁ āpajjane ca vuṭṭhāne ca ariyapuggalassa abhabbatā kathitā.
  Ādibrahmacariyakānīti maggabrahmacariyassa ādibhūtāni cattāri mahāsīlasikkhāpadāni.
  Brahmacariyasāruppānīti tāniyeva catumaggabrahmacariyassa sāruppāni anucchavikāni.

  *  *  *  *  *  *
  Footnote: 1 Ma. tīsupi, cha. yāsu 2 cha.,i. sekkhesupi
-------------------------------------------------
[page 242]
  Tatthāti tesu sikkhāpadesu. Dhuvasīloti 1- nibaddhasīlo. Ṭhitasīloti patiṭṭhitasīlo.
  Sotāpannoti sotasaṅkhātena maggena phalaṁ āpanno. Avinipātadhammoti catūsu apāyesu
  apatanasabhāvo. Niyatoti sotāpattimagganiyāmena niyato. Sambodhiparāyanoti uparimaggattaya-
  sambodhiparāyano.
      Tanuttāti tanubhāvā. Sakadāgāmino hi rāgādayo abbhapaṭalaṁ viya macchikāpattaṁ
  viya ca tanukā honti, na bahalā. Orambhāgiyānanti heṭṭhābhāgiyānaṁ. Saññojanānanti
  bandhanānaṁ. Parikkhayāti parikkhayena. Opapātiko hotīti uppannako hoti. Tattha
  parinibbāyīti heṭṭhā anotaritvā upariyeva parinibbānadhammo. Anāvattidhammoti
  yonigativasena anāgamanadhammo.
      Padesaṁ padesakārītiādīsu padesakārī puggalo nāma sotāpanno ca sakadāgāmī
  ca anāgāmī ca, so padesameva sampādeti. Paripūrakārī nāma arahā, so paripūrameva
  sampādeti. Avañjhānīti atucchāni saphalāni saudrayānīti attho. Idhāpi tisso
  sikkhā missikāva kathitā.
                        7. Dutiyasikkhāsuttavaṇṇanā
      [88] Sattame kolaṁkoloti kulā kulaṁ gamanako. Kulanti cettha bhavo adhippeto,
  tasmā "dve vā tīṇi vā kulānī"ti etthapi dve vā tayo vā bhaveti
  attho veditabbo. Ayañhi dve vā bhave sandhāvati tayo vā, uttamakoṭiyā
  cha vā. Tasmā dve vā tīṇi vā cattāri vā pañca vā cha vāti evamettha
  vikappo daṭṭhabbo. Ekabījīti ekasseva bhavassa bījaṁ etassa atthīti ekabījī.
  Uddhaṁsototiādīsu atthi uddhaṁsoto akaniṭṭhagāmī, atthi uddhaṁsoto na
  akaniṭṭhagāmī. Atthi na uddhaṁsoto akaniṭṭhagāmī, atthi na uddhaṁsoto na akaniṭṭhagāmī.
  Tattha

  *  *  *  *  *  *
  Footnote: 1 Sī. dhuvasīlīti
-------------------------------------------------
[page 243]
  Yo idha anāgāmiphalaṁ patvā avihādīsu nibbatto tattha yāvatāyukaṁ ṭhatvā uparūpari
  nibbattitvā akaniṭṭhaṁ pāpuṇāti, ayaṁ uddhaṁsoto akaniṭṭhagāmī nāMa. Yo pana
  avihādīsu nibbatto tattheva aparinibbāyitvā akaniṭṭhaṁpi appatvā uparime
  uparime brahmaloke 1- parinibbāyati, ayaṁ uddhaṁsoto na akaniṭṭhagāmī nāMa. Yo ito
  cavitvā akaniṭṭheyeva nibbattati, ayaṁ na uddhaṁsoto akaniṭṭhagāmī nāMa. Yo pana
  avihādīsu catūsu aññatarasmiṁ nibbattitvā tattheva parinibbāyati, ayaṁ na uddhaṁsoto
  na akaniṭṭhagāmī nāMa.
      Yattha katthaci uppanno pana sasaṅkhārena sappayogena arahattaṁ patto
  sasaṅkhāraparinibbāyī nāMa. Asaṅkhārena appayogena patto asaṅkhāraparinibbāyī nāMa.
  Yo pana kappasahassāyukesu avihesu nibbattitvā pañcamaṁ kappasataṁ 2- atikkamitvā
  arahattaṁ patto, ayaṁ upahaccaparinibbāyī nāMa. Atappādīsupi eseva nayo.
  Antarāparinibbāyīti yo āyuvemajjhaṁ anatikkamitvā parinibbāyati, so tividho hoti.
  Kappasahassāyukesu tāva avihesu nibbattitvā eko nibbattadivaseyeva arahattaṁ
  pāpuṇāti. No ce nibbattadivase pāpuṇāti, paṭhamassa pana kappasatassa matthake
  pāpuṇāti, ayaṁ paṭhamo antarāparinibbāyī. Aparo evaṁ asakkonto dvinnaṁ
  kappasatānaṁ matthake pāpuṇāti, ayaṁ dutiyo. Aparo evampi asakkonto catunnaṁ
  kappasatānaṁ matthake pāpuṇāti, ayaṁ tatiyo antarāparinibbāyī. Sesaṁ vuttanayameva.
      Imasmiṁ pana ṭhāne ṭhatvā catuvīsati sotāpannā dvādasa sakadāgāmino
  aṭṭhacattāḷīsa anāgāmino dvādasa ca arahanto kathetabbā. Imasmiṁ hi sāsane
  saddhādhuraṁ paññādhuranti dve dhurāni, dukkhapaṭipadādandhābhiññādayo catasso
  paṭipadā. Tattheko saddhādhurena abhinivisitvā sotāpattiphalaṁ patvā ekameva bhavaṁ

  *  *  *  *  *  *
  Footnote: 1 Sī. uparimauparime brahmaloke, chaṂa. uparimabrahmaloke 2 Ma. paṭhamaṁ pañcakappasataṁ
-------------------------------------------------
[page 244]
  Nibbattitvā dukkhassantaṁ karoti, ayameko ekabījī. So paṭipadāvasena catubbidho
  hoti. Yathācesa, evaṁ paññādhurena abhiniviṭṭhopīti aṭṭha ekabījino. Tathā kolaṁkolā
  sattakkhattuparamā cāti ime catuvīsati sotāpannā nāMa. Tīsupi 1- vimokkhesu
  suññatavimokkhena sakadāgāmibhūmiṁ pattā catunnaṁ paṭipadānaṁ vasena cattāro
  sakadāgāmino, tathā animittavimokkhena pattā cattāro, appaṇihitavimokkhena pattā
  cattāroti ime dvādasa sakadāgāmino. Avihesu pana tayo antarāparinibbāyino,
  eko upahaccaparinibbāyī, eko uddhaṁsoto akaniṭṭhagāmīti pañca anāgāmino,
  te asaṅkhāraparinibbāyino pañca, sasaṅkhāraparinibbāyino pañcāti dasa honti,
  tathā atappādīsu. Akaniṭṭhesu pana uddhaṁsoto natthi, tasmā tattha cattāro
  sasaṅkhāraparinibbāyī, cattāro asaṅkhāraparinibbāyīti aṭṭha, ime aṭṭhacattāḷīsa
  anāgāmino. Yathā pana sakadāgāmino, tatheva arahantopi dvādasa veditabbā.
  Idhāpi tisso sikkhā missikāva kathitā.
                        8. Tatiyasikkhāsuttavaṇṇanā
      [89] Aṭṭhame taṁ vā pana anabhisambhavaṁ appaṭivijjhanti taṁ arahattaṁ
  apāpuṇanto appaṭivijjhanto. Iminā nayena sabbaṭṭhānesu 2- attho veditabbo.
  Idhāpi tisso sikkhā missikāva kathitā. Navame 3- uttānatthameva. Idhāpi tisso
  sikkhā missikāva kathitāti. 4-
                       10. Dutiyasikkhattayasuttavaṇṇanā
      [91] Dasame āsavānaṁ khayāti ettha arahattamaggo adhipaññāsikkhā nāMa.
  Phalaṁ pana sikkhitasikkhassa uppajjanato sikkhāti na vattabbaṁ.

  *  *  *  *  *  *
  Footnote: 1 chaṂa.,i. tīsu pana 2 Sī.,i. sabbavāresu
  3 chaṂa.,i. navamaṁ 4 chaṂa. kathitā
-------------------------------------------------
[page 245]
      Yathā pure tathā pacchāti yathā paṭhamaṁ tīsu sikkhāsu sikkhati, pacchā tatheva
  sikkhatīti attho. Dutiyapadepi eseva nayo. Yathā adho tathā uddhanti yathā heṭṭhimakāyaṁ
  asubhavasena passati, uparimakāyaṁpi tatheva passati. 1- Dutiyapadepi eseva nayo. Yathā
  divā tathā rattinti yathā divā tissopi 2- sikkhā sikkhati, rattiṁpi tatheva sikkhatīti
  attho. Abhibhuyya disā sabbāti sabbā disā ārammaṇe 3- abhibhavitvā.
  Appamāṇasamādhināti arahattamaggasamādhinā.
      Sekkhanti sikkhamānaṁ 4- sakaraṇīyaṁ. Paṭipadanti paṭipannakaṁ. Saṁsuddhacārinanti 5-
  saṁsuddhacaraṇaṁ parisuddhasīlaṁ. Sambuddhanti catusaccabuddhaṁ. Dhīraṁ 6- paṭipadantagunti
  khandhadhīradhātudhīrāayatanadhīravasena dhīraṁ 7- dhitisampannaṁ vattapaṭipattiyā 8- antagataṁ.
  Viññāṇassāti carimakaviññāṇassa. Taṇhakkhayavimuttinoti taṇhakkhayavimuttisaṅkhātāya
  arahattaphalavimuttiyā samannāgatassa. Pajjotasseva nibbānanti padīpanibbānaṁ viya.
  Vimokkho hoti cetasoti cittassa vimutti vimuccanā appavattibhāvo hoti.
  Taṇhakkhayavimuttino hi khīṇāsavassa carimakaviññāṇanirodhena parinibbānaṁ viya cetaso
  vimokkho hoti, gataṭṭhānaṁ na paññāyati, apaṇṇattikabhāvūpagamoyeva hotīti attho.
                         11. Paṁkadhāsuttavaṇṇanā
      [92] Ekādasame paṁkadhā 9- nāma kosalānaṁ nigamoti paṁkadhāti evaṁnāmako
  kosalaraṭṭhe nigamo. Āvāsikoti bhārahāro nave āvāse samuṭṭhāpeti, purāṇe
  paṭijaggati. Sikkhāpadapaṭisaṁyuttāyāti sikkhāsaṅkhātehi padehi paṭisaṁyuttāya, tīhi
  sikkhāhi samannāgatāyāti attho. Sandassetīti sammukhe viya katvā 10- dasseti.

  *  *  *  *  *  *
  Footnote: 1 chaṂa.,i. pharati 2 chaṂa.,i. tisso 3 chaṂa.ārammaṇavasena
  4 ka. sekkhamānaṁ 5 Sī.,i. saṁsuddhacāraṇanti, chaṂa. saṁsuddhacāriyanti
  6 ka. thiraṁ, i. vīraṁ 7 ka. khandhathirāayatanathiravasena thiraṁ, i. khandhavīraṁ dhātuvīraṁ
  āyatanavīravasena vīraṁ 8 chaṂa., i. paṭipattiyā 9 chaṂa. saṅkavā. evamuparipi
  10 Ma. sammukhe katvāpi
-------------------------------------------------
[page 246]
  Samādapetīti gaṇhāpeti. Samuttejetīti samussāheti. Sampahaṁsetīti paṭiladdhaguṇehi
  vaṇṇaṁ kathento vodāpeti. Adhisallekhiteti ativiya sallekhati, 1- ativiya sallikhitaṁ
  katvā saṇhaṁ saṇhaṁ kathetīti attho.
      Accayoti aparādho. Maṁ accagamāti maṁ atikkamma abhibhavitvā pavatto.
  Ahudeva akkhantīti ahosiyeva anadhivāsanā. Ahu appaccayoti ahosi atuṭṭhākāro.
  Paṭiggaṇhātūti khamatu. Āyatiṁ saṁvarāyāti anāgate saṁvaratthāya, 2- puna evarūpassa
  aparādhassa dosassa khalitassa vā akaraṇatthāyāti attho. Tagghāti ekaṁsena. Yathādhammaṁ
  paṭikarosīti yathā dhammo 3- ṭhito, tathā karosi, khamāpesīti vuttaṁ hoti. Taṁ te
  mayaṁ paṭiggaṇhāmāti taṁ tava aparādhaṁ mayaṁ khamāMa. Vuḍḍhi hesā kassapa ariyassa
  vinayeti esā kassapa buddhassa bhagavato sāsane vuḍḍhi nāMa. Katamā? yāyaṁ
  accayaṁ accayato disvā yathādhammaṁ paṭikaritvā āyatiṁ saṁvarāpajjanā. 4- Desanaṁ pana
  puggalādhiṭṭhānaṁ karonto "yo accayaṁ accayato disvā yathādhammaṁ paṭikaroti, āyatiṁ
  saṁvaraṁ āpajjatī"ti āha. Na sikkhākāmoti tisso sikkhā na kāmeti na paṭṭheti
  na piheti. Sikkhāsamādānassāti sikkhāparipūraṇassa. Na vaṇṇavādīti guṇaṁ na katheti.
  Kālenāti yuttappayuttakālena. Sesamettha uttānatthamevāti.
                          Samaṇavaggo catuttho.
                          --------------

  *  *  *  *  *  *
  Footnote: 1 chaṂa.,i. adhisallikhateti ativiya sallikhati 2 i. saṁvaraṇatthāya
  3 Sī.,i., Ma. dhamme 4 Ma. saṁvaraṁ āpajjati, su.vi. 1/251/213 upāsakavidhikathā
-------------------------------------------------
[page 247]
                        10. 5. Loṇaphalavagga 1-
                         1. Accāyikasuttavaṇṇanā
      [93] Pañcamassa paṭhame accāyikānīti atipātikāni. Karaṇīyānīti avassakiccāni.
  Yañhi na avassaṁ kātabbaṁ, taṁ kiccanti vuccati. Avassaṁ kātabbaṁ karaṇīyaṁ
  nāMa. Sīghasīghanti vegavegena. Tassa kho tanti ettha tanti nipātamattaṁ. Natthi
  sā iddhi vā ānubhāvo vāti sā vā iddhi so vā ānubhāvo natthi.
  Uttarasveti tatiyadivase. Utupariṇāminīti laddhautupariṇāmāni hutvā. Jāyantipīti
  tatiyadivase nikkhantasetaṅkurāni honti, sattāhe patte nīlaṅkurāni honti.
  Gabbhīnipi hontīti diyaḍḍhamāsaṁ patvā gahitagabbhāni honti. Pacantipīti tayo māse
  patvā pacanti. Idāni yasmā buddhānaṁ gahapatikena vā sassehi vā attho
  natthi. Sāsane pana tappaṭirūpakaṁ puggalaṁ vā atthaṁ dassetuṁ taṁ taṁ opammaṁ āharanti.
  Tasmā yamatthaṁ dassetukāmena etaṁ ābhataṁ, taṁ dassento 2- evameva khotiādimāha.
  Taṁ atthato uttānameva. Sikkhā pana idhāpi missikāeva kathitā.
                         2. Pavivekasuttavaṇṇanā
      [94] Dutiye cīvarapavivekanti cīvaraṁ nissāya uppajjanakakilesehi vivittabhāvaṁ.
  Sesadvayepi eseva nayo. Sāṇānīti sāṇavākacelāni. Masāṇānīti missakacelāni.
  Chavadussānīti matasarīrato chaḍḍitavatthāni erakatiṇādīni vā ganthetvā katanivāsanāni.
  Paṁsukūlānīti paṭhaviyaṁ chaḍḍitanantakāni. Tirīṭānipīti 3- rukkhatacavatthāni. Ajinānīti
  ajinamigacammāni. Ajinakkhipanti tadeva majjhe phālitaṁ, sahakhurakantipi vadanti.
  Kusacīranti kusatiṇāni ganthetvā katacīvaraṁ. 4- Vākacīraphalakacīresupi eseva

  *  *  *  *  *  *
  Footnote: 1 chaṂa. loṇakapallavagga 2 Ma. etaṁ atthaṁ dassento
  3 chaṂa. tirīṭānīti, ka. tirīṭakānīti 4 chaṂa.,i. katacīraṁ
-------------------------------------------------
[page 248]
  Nayo. Kesakambalanti manussakesehi katakambalaṁ. Vālakambalanti assavālādīhi
  katakambalaṁ. 1- Ulūkapakkhikanti ulūkapattāni ganthetvā katanivāsanaṁ.
      Sākabhakkhāti allasākabhakkhā. Sāmākabhakkhāti sāmākataṇḍulabhakkhā. Nīvārādīsu
  nīvārā nāma araññe sayaṁ jātavīhijāti. Daddulanti cammakārehi cammaṁ likhitvā
  chaḍḍitakasaṭaṁ. Haṭaṁ vuccati silesopi sevālopi kaṇikārādirukkhaniyyāsopi. Kaṇanti
  koṇḍakaṁ. 2- Ācāmoti bhattaukkhalikāya laggo jhāmaodano. Taṁ chaḍḍitaṭṭhāne gahetvā
  khādanti, odanakañjiyantipi vadanti. Piññākādayo pākaṭāva. Pavattaphalabhojīti
  patitaphalabhojī. Bhusāgāranti khalasālaṁ.
      Sīlavāti catupārisuddhisīlena samannāgato. Dussīlyañcassa pahīnaṁ hotīti pañca
  dussīlyāni pahīnāni honti. Sammādiṭṭhikoti yāthāvadiṭṭhiko. Micchādiṭṭhīti
  ayāthāvadiṭṭhi. Āsavāti cattāro āsavā. Aggappattoti sīlaggappatto.
  Sārappattoti sīlasārappatto. Suddhoti parisuddho. Sāre patiṭṭhitoti
  sīlasamādhipaññāsāre patiṭṭhito.
      Seyyathāpīti yathā nāMa. Sampannanti paripuṇṇaṁ paripakkasālibharitaṁ.
  Saṅgharāpeyyāti saṅkaḍḍhāpeyya. Ubbahāpeyyāti khalaṭṭhānaṁ āharāpeyya. Bhusikanti
  bhusaṁ. Koṭṭāpeyyāti udukkhale pakkhipāpetvā musalehi pahārāpeyya.
  Aggappattānīti taṇḍulaggappattāni. Sārappattādīsupi eseva nayo. Sesaṁ pana 3-
  uttānatthameva. Yaṁ panettha "dussīlyañcassa pahīnaṁ micchādiṭṭhi cassa pahīnā"ti
  vuttaṁ, taṁ sotāpattimaggena pahīnabhāvaṁ sandhāya vuttanti veditabbaṁ.
                          3. Saradasuttavaṇṇanā
      [95] Tatiye viddheti balāhakavigamena dūrībhūte. Deveti ākāse. Abhivihaccāti

  *  *  *  *  *  *
  Footnote: 1 Sī.,Ma. vāḷakambalanti assavāḷādīhi katakambalaṁ 2 chaṂa. kuṇḍakaṁ
  3 chaṂa. ayaṁ saddo na dissati
-------------------------------------------------
[page 249]
  Abhivihanitvā. Yatoti yasmiṁ kāle. Virajanti rāgarajādirahitaṁ. Tesaṁyeva malānaṁ
  vigatattā vītamalaṁ. Dhammacakkhunti catusaccadhammapariggāhakaṁ sotāpattimaggacakkhuṁ. Natthi
  taṁ saññojananti duvidhamevassa saññojanaṁ natthi, itarasmiṁ 1- pana puna imaṁ lokaṁ ānetuṁ
  asamatthatāya natthīti vuttaṁ. Imasmiṁ hi 2- sutte anāgāmī 3- kathitoti.
                          4. Parisāsuttavaṇṇanā
      [96] Catutthe na bāhullikā hontīti paccayabāhullikā na honti. Na
  sāthalikāti tisso sikkhā sithilaṁ katvā na gaṇhanti. Okkamane nikkhittadhurāti
  okkamanaṁ vuccati avagamanaṭṭhena pañca nīvaraṇāni, tesu nikkhittadhuRā. Paviveke
  pubbaṅgamāti kāyacittaupadhivivekasaṅkhāte tividhepi viveke pubbaṅgamā. Viriyaṁ
  ārabhantīti duvidhaṁpi viriyaṁ paggaṇhanti. Appattassāti jhānavipassanāmaggaphala-
  saṅkhātassa appattavisesassa. Sesapadadvayepi eseva nayo. Pacchimā jānatāti
  saddhivihārikāntevāsikādayo. Diṭṭhānugatiṁ āpajjatīti ācariyupajjhāyehi kataṁ
  anukaroti. Yaṁ tāya janatāya ācariyupajjhāyesu diṭṭhaṁ, tassa anugatiṁ āpajjati nāMa. Ayaṁ
  vuccati bhikkhave aggavatī parisāti bhikkhave ayaṁ parisāggapuggalavatī nāma vuccati.
      Bhaṇḍanajātāti jātabhaṇḍanā. Kalahajātāti jātakalahā. Bhaṇḍananti cettha
  kalahassa pubbabhāgo, hatthaparāmāsādivasena vītikkamo kalaho nāMa. Vivādāpannāti
  viruddhavādaṁ āpannā. Mukhasattīhīti guṇavijjhanaṭṭhena 4- pharusā vācā
  "mukhasattiyo"ti vuccanti, tāhi mukhasattīhi. Vitudantā viharantīti vijjhantā
  vicaranti.
      Samaggāti sahitā. Sammodamānāti sampavattamodā. 5- Khīrodakībhūtāti khīrodakaṁ viya
  bhūtā. Piyacakkhūhīti upasantehi mettacakkhūhi. Pīti jāyatīti pañcavaṇṇā pīti

  *  *  *  *  *  *
  Footnote: 1 chaṂa.,i. itarampi 2 chaṂa. ayaṁ saddo na dissati
  3 chaṂa.,i. jhānānāgāmī nāma 4 Ma. guṇavicchindanatthena 5 chaṂa. samappavattamodā
-------------------------------------------------
[page 250]
  Uppajjati. Kāyo passambhatīti nāmakāyopi rūpakāyopi vigatadaratho hoti.
  Passaddhakāyoti asāraddhakāyo. Sukhaṁ vediyatīti kāyikacetasikaṁ sukhaṁ vediyati.
  Samādhiyatīti ārammaṇe pana samādhiyati. 1-
      Thullaphusitaketi mahāphusitake. Pabbatakandarapadarasākhāti ettha kandaraṁ 2- nāma
  "kan"ti laddhanāmena udakena dārito udakabhinno pabbatappadeso, yo "nitambo"tipi 3-
  "nadinikuñjo"tipi 4- vuccati. Padaraṁ nāma aḍḍhamāse deve avassante phalito
  bhūmippadeso. Sākhāti kusobbhagāminiyo khuddakamātikāyo. Kusobbhāti 5- khuddaka-
  āvāṭā. Mahāsobbhāti mahāāvāṭā. Kunnadiyoti khuddakanadiyo. Mahānadiyoti
  gaṅgāyamunādikā mahāsaritā.
                      5. Paṭhamāajānīyasuttādivaṇṇanā
      [97] Pañcame aṅgehīti guṇaṅgehi. Rājārahoti rañño araho anucchaviko.
  Rājabhoggoti rañño upabhogabhūto. Rañño aṅganti rañño hatthapādādi-
  aṅgasamatāya aṅganteva saṅkhyaṁ gacchati. Vaṇṇasampannoti sarīravaṇṇena sampanno.
  Balasampannoti kāyabalena sampanno. 6- Javasampannoti balajavena sampanno. 6-
  Āhuneyyoti āhutisaṅkhātaṁ piṇḍapātaṁ paṭiggahetuṁ yutto. Pāhuneyyoti
  pāhunakabhattassa anucchaviko. Dakkhiṇeyyoti dasavidhadānavatthupariccāgavasena
  saddhādānasaṅkhātāya dakkhiṇāya anucchaviko. Añjalīkaraṇīyoti añjalīpaggahaṇassa
  anucchaviko. Anuttaraṁ puññakkhettaṁ lokassāti sabbalokassa asadisaṁ
  puññaviruhanaṭṭhānaṁ.
      Vaṇṇasampannoti guṇavaṇṇena sampanno. Balasampannoti viriyabalena
  sampanno. Javasampannoti ñāṇajavena sampanno. Thāmavāti ñāṇathāmena samannāgato.

  *  *  *  *  *  *
  Footnote: 1 chaṂa.,i. ārammaṇe sammā ṭhapīyati 2 chaṂa. kandaro 3 Ma. nadinitambhotipi,
  cha. nitambhotipi 4 cha. nadikuñjotipi 5 Sī. kussubbhāti, ṭīkā.,Ma. kusumbhāti
  6-6 chaṂa.,i. ime pāṭhā na dissanti
-------------------------------------------------
[page 251]
  Daḷhaparakkamoti thiraparakkamo. Anikkhittadhuroti aṭṭhapitadhuro, 1- aggaphalaṁ arahattaṁ
  appatvā viriyadhuraṁ na nikkhipissāmīti evaṁ paṭipanno. Imasmiṁ sutte
  catusaccavasena sotāpattimaggo, sotāpattimaggena ca 2- ñāṇajavasampannatā kathitāti.
  Chaṭṭhe tīṇi ca maggāni tīṇi ca phalāni, tīhi maggaphalehi ca ñāṇajavasampannatā kathitā.
  Sattame arahattaphalaṁ, arahattaphaleneva ca maggakiccaṁ kathitaṁ. Phalaṁ pana javitajavena
  uppajjanato javoti ca vattuṁ na vaṭṭati. 3-
                         8. Potthakasuttavaṇṇanā
      [100] Aṭṭhame navoti karaṇaṁ upādāya vuccati. Potthakoti vākamayavatthaṁ.
  Majjhimoti paribhogamajjhimo. Jiṇṇoti paribhogajiṇṇo. Ukkhaliparimajjananti
  ukkhaliparipuñchanaṁ. Dussīloti nissīlo. Dubbaṇṇatāyāti guṇavaṇṇābhāvena
  dubbaṇṇatāya. Diṭṭhānugatiṁ āpajjantīti tena kataṁ anukaronti. Na mahapphalaṁ hotīti
  vipākaphalena na mahapphalaṁ hoti. Na mahānisaṁsanti vipākānisaṁsena 4- na mahānisaṁsaṁ.
  Appagghatāyāti vipākagghena appagghatāya. Kāsikaṁ vatthanti kappāsasuttaṁ 5- kantitvā
  katavatthaṁ, tañca kho kāsiraṭṭheyeva uṭṭhitaṁ. Sesaṁ uttānameva. Sīlaṁ panettha missakaṁ
  kathitanti.
                        9. Loṇaphalasuttavaṇṇanā 6-
      [101] Navame yathā yathāyanti yathā yathā ayaṁ. Tathā tathā tanti tathā tathā taṁ kammaṁ.
  Idaṁ vuttaṁ hoti:- yo evaṁ vadeyya "yathā yathā kammaṁ karoti, tathā tathāssa vipākaṁ
  paṭisaṁvediyateva. Na hi sakkā katassa 7- kammassa vipākaṁ appaṭisaṁvedetuṁ. 8- Tasmā
  yattakaṁ kammaṁ karoti, tattakassa vipākaṁ paṭisaṁvediyatevā"ti.
  Evaṁ santanti evaṁ sante. Brahmacariyavāso na hotīti yaṁ maggabhāvanato

  *  *  *  *  *  *
  Footnote: 1 chaṂa.,i. aṭṭhapitadhuro paggahitadhuro 2 Ma. sotāpattimaggeneva
  3 chaṂa. vattuṁ vaṭṭati 4 chaṂa.,i. vipākānisaṁseneva
  5 chaṂa. tīhi kappāsāṁsūhi suttaṁ, i. tīhi kappāsaṁsūhi suttaṁ
  6 chaṂa. loṇakapallasuttavaṇṇanā 7 Sī. tassa 8 chaṂa. paṭisedhetuṁ
-------------------------------------------------
[page 252]
  Pubbe upapajjavedanīyaṁ kammaṁ kataṁ, tassa avassaṁ paṭisaṁvedanīyattā brahmacariyaṁ
  vutthampi avutthameva hoti. Okāso na paññāyati sammā dukkhassa antakiriyāyāti
  yasmā ca evaṁ sante tena kammāyūhanañceva vipākānubhavanā ca hoti, tasmā hetunā
  nayena vaṭṭadukkhassa antakiriyāya okāso na paññāyati nāMa.
      Yathā yathā vedanīyanti yena yenākārena 1- veditabbaṁ. Tathā tathāssa 2- vipākaṁ
  paṭisaṁvediyatīti tena tenākārena assa vipākaṁ paccanubhoti. Idaṁ vuttaṁ hoti:-
  yadetaṁ sattasu javanesu paṭhamaṁ javanakammaṁ sati paccaye vipākavāraṁ labhantameva diṭṭhadhamma-
  vedanīyaṁ hoti, asati ahosikammaṁ nāMa. Yañca sattamaṁ javanakammaṁ sati paccaye
  upapajjavedanīyaṁ hoti, asati ahosikammaṁ nāMa. Yañca majjhe pañcajavanakammaṁ yāva
  saṁsārappavatti atthi, 3- tāva aparapariyāyavedanīyaṁ nāma hoti. Taṁ 4- etesu ākāresu
  yena yenākārena veditabbaṁ kammaṁ ayaṁ puriso karoti, tena tenevassa vipākaṁ
  paṭisaṁvediyati nāMa. Aṭṭhakathāyañhi laddhavipākavārameva kammaṁ yathāvedanīyakammaṁ
  nāmāti vuttaṁ. Evaṁ santaṁ bhikkhave brahmacariyavāso hotīti kammakkhayakarassa
  brahmacariyassa kho 5- khepetabbakammasambhavato vāso nāma hoti, vutthaṁ suvutthameva
  hotīti attho. Okāso paññāyati sammā dukkhassa antakiriyāyāti yasmā evaṁ
  sante tena tena maggena abhisaṅkhāraviññāṇassa nirodhena 6- tesu tesu bhavesu
  āyatiṁ vaṭṭadukkhaṁ na uppajjati, tasmā okāso paññāyati sammā dukkhassa
  antakiriyāya.
      Idāni taṁ yathāvedanīyakammasabhāvaṁ dassento idha bhikkhave ekaccassāti-
  ādimāha. Tattha appamattakanti parittaṁ thokaṁ mandaṁ lāmakakammaṁ. 7- Tādisaṁyevāti

  *  *  *  *  *  *
  Footnote: 1 Sī. yena yena kāraṇena 2 Ma. tathā tathā tassa 3 chaṂa. ayaṁ pāṭho na dissati
  4 chaṂa.,i. ayaṁ pāṭho na dissati 5 chaṂa.,i. ayaṁ saddo na dissati
  6 ṭīkā. abhisaṅkhāraviññāṇanirodhena 7 chaṂa. lāmakaṁ
-------------------------------------------------
[page 253]
  Taṁ sarikkhakameva. Diṭṭhadhammavedanīyanti tasmiṁ kammeyeva diṭṭhadhamme vipaccitabbaṁ
  vipākavāraṁ labhantaṁ diṭṭhadhammavedanīyaṁ hoti. Nāṇupi khāyatīti dutiye vā 1-
  attabhāve aṇupi na khāyati, aṇumattaṁpi dutiye attabhāve vipākaṁ na detīti attho.
  Bahudevāti bahukaṁ pana vipākameva dassetīti 2- adhippāyo. Abhāvitakāyotiādīhi
  kāye bhāvanārahito vaṭṭagāmī puthujjano dassito. Parittoti parittaguṇo. Appātumoti
  ātumo 3- vuccati attabhāvo, tasmiṁ mahantepi guṇaparittatāya appātumoyeva.
  Appadukkhavihārīti appakena vipākena 4- dukkhavihārī. Bhāvitakāyotiādīhi khīṇāsavo
  dassito. So hi kāyānupassanāsaṅkhātāya kāyabhāvanāya bhāvitakāyo nāMa. Kāyassa vā
  vaḍḍhitattā bhāvitakāyo. Bhāvitasīloti vaḍḍhitasīlo. Sesapadadvayepi eseva nayo.
  Pañcadvārabhāvanāya vā bhāvitakāyo. Etena indriyasaṁvarasīlaṁ vuttaṁ, bhāvitasīloti
  iminā sesāni tīṇi sīlāni. Aparittoti aparittaguṇo. 5- Mahattāti 6- attabhāve
  parittepi guṇamahantatāya mahattā. Appamāṇavihārīti khīṇāsavavasena ca nāmametaṁ. 7-
  So hi pamāṇakarānaṁ rāgādīnaṁ abhāvena appamāṇavihārī nāMa.
      Paritteti khuddake. Udakamallaketi 8- udakasarāvake. 9- Orabbhikoti
  urabbhasāmiko. Urabbhaghātakoti sūnakāro. Jāpetuṁ vāti dhanajāniyā jāpetuṁ.
  Jhāpetuntipi pāṭho, ayamevattho. Yathāpaccayaṁ vā kātunti yathā icchati, tathā kātuṁ.
  Urabbhadhananti eḷakāgghanakamūlaṁ. So panassa sace icchati, deti. No ce icchati,
  gīvāyaṁ gahetvā nikkaḍḍhāpeti. Sesaṁ vuttanayeneva veditabbaṁ. Imasmiṁ pana sutte
  vaṭṭavivaṭṭaṁ kathitanti.

  *  *  *  *  *  *
  Footnote: 1 chaṂa.,i. ayaṁ saddo na dissati 2 chaṂa.,i. vipākaṁ kimeva dassatīti
  3 chaṂa. ātumā 4 chaṂa.,i. appakenapi pāpena 5 chaṂa.,i. na parittaguṇo
  6 chaṂa. mahatto...evamuparipi 7 chaṂa.,i. khīṇāsavassetaṁ nāmameva
  8 Ma. udakakapallaketi 9 chaṂa.,i. udakasarāve
-------------------------------------------------
[page 254]
                        10. Paṁsudhovakasuttavaṇṇanā
      [102] Dasame dhovatīti vikkhāleti. Sandhovatīti suṭṭhu dhovati, punappunaṁ dhovati.
  Niddhovatīti niggaṇhitvā dhovati. 1- Aniddhantanti na niggaṇhitvā dhantaṁ.
  Aninnītakasāvanti avajjitakasāvaṁ. 1- Pabhaṅgūti pabhijjanasabhāvaṁ, adhikaraṇīyaṁ ṭhapetvā
  muṭṭhikāya pahaṭamattaṁ bhijjati. Paṭṭikāyāti 2- suvaṇṇapaṭṭatthāya. 3- Gīveyyaketi
  gīvālaṅkāre.
      Adhicittanti samathavipassanācittaṁ. Anuyuttassāti bhāventassa. Sacetasoti
  cittasampanno. Dabbajātikoti paṇḍitajātiko. Kāmavitakkādīsu kāme ārabbha uppanno
  vitakko kāmavitakko. Byāpādavihiṁsāsampayuttavitakkā byāpādavihiṁsāvitakkā nāMa.
  Ñātivitakkādīsu "amhākaṁ ñātakā bahū puññavantā"tiādinā nayena ñātake
  ārabbha uppanno vitakko ñātivitakko "asuko janapado khemo subhikkho"tiādinā
  nayena janapadamārabbha uppanno gehasitavitakko 4- janapadavitakko nāMa. [5]- Na
  paṇītoti na atappako 6- nappaṭippassaddhiladdhoti na kilesapaṭippassaddhiyā laddho.
  Na ekodibhāvādhigatoti na ekaggabhāvaṁ patto. Sasaṅkhāraniggayhavāritavatoti 7-
  sasaṅkhārena sappayogena kilese niggaṇhitvā vāretvā vārito, na kilesānaṁ
  chinnante uppanno, kilese pana vāretvā uppanno.
      Hoti so bhikkhave samayoti ettha samayo nāma utusappāyaṁ āhārasappāyaṁ
  senāsanasappāyaṁ puggalasappāyaṁ dhammassavanasappāyanti imesaṁ pañcannaṁ sappāyānaṁ
  paṭilābhakālo. Yantaṁ cittanti yasmiṁ samaye taṁ vipassanācittaṁ. Ajjhattaṁyeva
  santiṭṭhatīti attaniyeva tiṭṭhati. Niyakajjhattaṁ hi idha ajjhattaṁ nāMa. Gocarajjhattaṁpi

  *  *  *  *  *  *
  Footnote: 1-1 Sī.,i. aniddhantanti na niggaṇhitvā dhantaṁ. anikkhittakasāvanti
  avajjitakasāvaṁ, chaṂa. aniddhanatakasāvanti anīhatadosaṁ anapanītakasāvaṁ
  2 Sī. paṭṭakāyāti, Ma. paṭikāyāti 3 chaṂa. suvaṇṇapaṭṭakāya
  4 chaṂa. vitakko 5 [] Sī.,chaṂa. aho vata maṁ pare na avajāneyyunti evaṁ
  uppanno vitakko anavaññattipaṭisaṁyutto vitakko nāMa. dhammavitakkā
  avasissantīti dhammavitakkā nāma dasavipassanūpakkilesavatakkā. so hoti samādhi na
  ceva santoti so avasiṭṭhadhammavitakko vipassanāsamādhi avūpasantakilesattā
  santo na hoti 6 Ma. na appamāṇo 7 chaṂa.....vāritagatoti. evamuparipi
-------------------------------------------------
[page 255]
      Vaṭṭati. Puthuttārammaṇaṁ pahāya ekekasmiṁ nibbānagocareyeva tiṭṭhatīti vuttaṁ
  hoti. Sannisīdatīti suṭṭhu nisīdati. Ekodibhāvo hotīti 1- ekaggaṁ hoti.
  Samādhiyatīti sammā ādhiyati. Santotiādīsu paccanīkakilesavūpasamena santo. Atappakaṭṭhena
  paṇīto. Kilesapaṭippassaddhiyā laddhattā paṭippassaddhiladdho. 2- Ekaggabhāvaṁ gatattā
  ekodibhāvādhigato. Kilesānaṁ chinnante uppannattā na sappayogena 3- kilese
  niggaṇhitvā vāretvā vāritoti na sasaṅkhāraniggayhavāritavato. Ettāvatā ayaṁ
  bhikkhu vivaṭṭetvā arahattaṁ patto nāma hoti.
      Idānissa khīṇāsavassa sato abhiññāpaṭivedhaṁ 4- dassento yassa yassa
  cātiādimāha. Tattha abhiññāsacchikaraṇīyassāti abhijānitvā paccakkhaṁ kātabbassa. Sati
  sati āyataneti pubbahetusaṅkhāte ceva idāni ca paṭiladdhabbe jhānādibhede 5- sati
  satikāraṇe. Tassa 6- vitthārato pana ayaṁ abhiññākathā visuddhimagge 7- vuttanayeneva
  veditabbā. Āsavānaṁ khayātiādi cettha phalasamāpattivasena vuttanti veditabbaṁ.
                         11. Nimittasuttavaṇṇanā
      [103] Ekādasamepi adhicittaṁ samathavipassanācittameva. Tīṇi nimittānīti tīṇi
  kāraṇāni. Kālena kālanti kāle kāle, yuttakālanti 8- attho. Kālena kālaṁ
  samādhinimittaṁ manasikātabbantiādīsu taṁ taṁ kālaṁ sallakkhetvā ekaggatāyuttakāle
  ekaggatā manasikātabbā. Ekaggatā hi idha samādhinimittanti vuttā. Tattha vacanattho:-
  samādhiyeva nimittaṁ samādhinimittaṁ. Sesapadadvayepi eseva nayo. Paggahoti 9- padaṁ 10-
  viriyassa nāmaṁ, upekkhāti majjhattabhāvassa. Tasmā

  *  *  *  *  *  *
  Footnote: 1 chaṂa.,i. ekodi hotīti
  2 cha. paṭippassaddhaladdho, aṅ.pañcaka. 22/27/26 pañcaṅgikavagga (syā),
  dī.pā. 11/355/249 dasuttarasutta 3 Ma. appayogena 4 chaṂa.,i. abhiññāpaṭipadaṁ
  5 chaṂa.,i. abhiññāpādakajjhānādibhede ca 6 chaṂa.,i. ayaṁ pāṭho na dissati
  7 visuddhi. 2/199 iddhividhaniddesa 8 chaṂa.,i. yuttakāleti
  9 ka. paggāhoti 10 chaṂa.,i. pana
-------------------------------------------------
[page 256]
  Viriyassa yuttakāle viriyaṁ manasikātabbaṁ, majjhattabhāvassa yuttakāle majjhattabhāve
  ṭhātabbanti. Ṭhānantaṁ cittaṁ kosajjāya saṁvatteyyāti taṁ 1- kāraṇaṁ vijjati yena
  taṁ cittaṁ kosajjabhāve tiṭṭheyya. Itaresupi eseva nayo. Upekkhānimittaṁyeva
  manasikareyyāti ettha ca ñāṇajavaṁ 2- upekkheyyāti ayamattho. Āsavānaṁ khayāyāti
  arahattaphalatthāya.
      Ukkaṁ bandheyyāti aṅgārakapallaṁ sajjeyya. Ālimpeyyāti tattha aṅgāre
  pakkhipitvā aggiṁ datvā nāḷikāya dhamanto aggiṁ gāhāpeyya. Ukkāmukhe
  pakkhipeyyāti aṅgāre viyūhitvā aṅgāramatthake 3- vā ṭhapeyya, mūsāya vā
  pakkhipeyya. Ajjhupekkhatīti pakkāpakkabhāvaṁ 4- upadhāreti.
      Sammā samādhiyati āsavānaṁ khayāyāti arahattaphalatthāya sammā ṭhapiyati.
  Ettāvatā hi vipassanaṁ vaḍḍhetvā arahattaṁ patto bhikkhu dassito. Idāni tassa
  khīṇāsavassa abhiññāpaṭipadaṁ dassento yassa yassa cātiādimāha. Taṁ heṭṭhā
  vuttanayeneva veditabbaṁ.
                         Loṇaphalavaggo pañcamo.
                         Dutiyapaṇṇāsako niṭṭhito.
                          ---------------

  *  *  *  *  *  *
  Footnote: 1 chaṂa.,i. ayaṁ pāṭho na dissati 2 Ma. āneñjā
  3 Sī. matthake 4 Ma. paripakkabhāvaṁ
-------------------------------------------------
[page 257]
                           3. Tatiyapaṇṇāsaka
                          11. 1. Sambodhavagga
                       1. Pubbevasambodhasuttavaṇṇanā
      [104] Tatiyassa paṭhame pubbeva sambodhāti sambodhito pubbeva, ariyamaggup-
  pattito 1- aparabhāgenevāti vuttaṁ hoti. Anabhisambuddhassāti appaṭividdhacatu-
  saccassa. Bodhisattasseva satoti bujjhanakasattasseva sato, sammāsambodhiṁ adhigantuṁ
  ārabhantasseva sato, sambodhiyā vā sattasseva laggasseva sato. Dīpaṅkarassa
  hi bhagavato pādamūle aṭṭhadhammasamodhānena abhinīhārasamiddhito pabhūti tathāgato
  bodhiyaṁ 2- satto laggo "pattabbā mayā esā"ti tadadhigamāya parakkamaṁ amuñcantoyeva
  āgato, tasmā bodhisattoti vuccati. Ko nu khoti katamo nu kho. Lokoti saṅkhāraloko.
  Assādoti madhurākāro. Ādīnavoti anabhinanditabbākāro. Tassa mayhanti tassa
  evaṁ bodhisattasseva sato mayhaṁ. Chandarāgavinayo 3- chandarāgappahānanti nibbānaṁ
  āgamma ārabbha paṭicca chandarāgo vinayaṁ gacchati pahiyyati, 4- tasmā nibbānaṁ
  "chandarāgavinayo chandarāgappahānan"ti vuccati. Idaṁ lokanissaraṇanti 5- idaṁ nibbānaṁ
  lokato nissaṭattā lokanissaraṇanti vuccati. Yāvakīvanti yattakaṁ pamāṇaṁ kālaṁ.
  Abbhaññāsinti abhivisiṭṭhena ariyamaggañāṇena abbhaññāsiṁ. Ñāṇañca pana me
  dassananti dvīhipi padehi paccavekkhaṇañāṇaṁ vuttaṁ. Sesamettha uttānamevāti.
                        2. Paṭhamāssādasuttavaṇṇanā
      [105] Dutiye assādapariyesanaṁ acarinti assādapariyesanatthāya acariṁ. Kuto
  paṭṭhāyāti? sumedhakālato paṭṭhāya. Paññāyāti saha vipassanāya maggapaññāya.

  *  *  *  *  *  *
  Footnote: 1 chaṂa. ariyamaggappattito 2 chaṂa. sammāsambodhiṁ
  3 ka. chandarāgapaṭivinayo 4 chaṂa.pahīyati 5 Ma. loke nissaraṇanti
-------------------------------------------------
[page 258]
  Sudiṭṭhoti suppaṭividdho. Iminā upāyena sabbattha attho veditabbo. Tatiye
  sabbattha 1- uttānameva.
                       4. Samaṇabrāhmaṇasuttavaṇṇanā
      [107] Catutthe sāmaññatthanti catubbidhaṁ ariyaphalaṁ. Itaraṁ tasseva vevacanaṁ.
  Sāmaññatthena vā cattāro maggā, brahmaññatthena cattāri phalāni. Imesu
  pana catūsupi suttesu khandhalokova kathito.
                          5. Ruṇṇasuttavaṇṇanā
      [108] Pañcamaṁ atthuppattiyā nikkhittaṁ. Katarāya atthuppattiyā? chabbaggiyānaṁ
  anācāre. Te kira gāyantā naccantā hasantā vicariṁsu. Bhikkhū dasabalassa ārocayiṁsu.
  Satthā te pakkosāpetvā tesaṁ ovādatthāya idaṁ suttaṁ ārabhi. Tattha ruṇṇanti
  roditaṁ. Ummattakanti ummattakakiriyā. Komārikanti 2- kumārakehi
  kattabbakiccaṁ. Dantavidaṁsakahasitanti 3- dante dassetvā pāṇiṁ paharantānaṁ mahāsaddena
  hasitaṁ. Setughāto gīteti gīte vo paccayaghāto hotu, sahetukaṁ gītaṁ pajahathāti dīpeti.
  Naccepi eseva nayo. Alanti yuttaṁ. Dhammappamoditānaṁ satanti ettha dhammo
  vuccati kāraṇaṁ, kenacideva kāraṇena pamuditānaṁ sataṁ. 4- Sitaṁ sitamattāyāti tasmiṁ
  sitakāraṇe sati yaṁ sitaṁ karotha, taṁ vo sitamattāya aggadante 5- dassetvā pahaṭṭhā
  kāramattadassanāyayeva yuttanti vuttaṁ hoti.
                          6. Atittisuttavaṇṇanā
      [109] Chaṭṭhe suppassāti 6- niddāya. Paṭisevanāya natthi tittīti yathā yathā
  paṭisevati, tathā tathā tāya 7- ruccatiyevāti titti nāma natthi. Sesapadadvayepi

  *  *  *  *  *  *
  Footnote: 1 chaṂa. tatiyaṁ sabbattha, i. tatiye sabbaṁ 2 chaṂa.,i. komārakanti
  3 Sī. dantavidaṁsakaṁ hasitanti 4 chaṂa. santānaṁ 5 Sī. aggaggadante
  6 chaṂa. soppassāti 7 chaṂa.,i. ayaṁ pāṭho na dissati
-------------------------------------------------
[page 259]
  Eseva nayo. Sace hi mahāsamudde udakaṁ surā bhaveyya, surāsoṇḍo ca maccho
  hutvā nibbatteyya, tassa tattha carantassapi sayantassapi titti nāma na bhaveyya.
  Imasmiṁ sutte vaṭṭameva kathitaṁ.
                         7. Arakkhitasuttavaṇṇanā
      [110] Sattame avassutaṁ hotīti tintaṁ hoti. Na bhaddakaṁ maraṇaṁ
  hotīti apāyepi 1- paṭisandhipaccayatāya na laddhakaṁ hoti. Kālakiriyāti tasseva vevacanaṁ.
  Sukkapakkhe sagge paṭisandhipaccayatāya bhaddakaṁ hoti laddhakaṁ. Taṁ pana ekantena
  sotāpannādīnaṁ tiṇṇaṁ ariyasāvakānaṁyeva vaṭṭati. Sesamettha uttānamevāti.
                         8. Byāpannasuttavaṇṇanā
      [111] Aṭṭhame byāpannanti pakatibhāvaṁ jahitvā ṭhitaṁ. Sesaṁ purimasutte
  vuttanayameva.
                        9. Paṭhamanidānasuttavaṇṇanā
      [112] Navame nidānānīti kāraṇāni. Kammānaṁ samudayāyāti vaṭṭagāmikammānaṁ
  piṇḍakaraṇatthāya. Lobhapakatanti lobhena pakataṁ. Sāvajjanti sadosaṁ. Taṁ kammaṁ
  kammasamudayāya saṁvattatīti taṁ kammaṁ aññesaṁpi vaṭṭagāmīnaṁ kammāna samudayāya
  piṇḍakaraṇatthāya saṁvattati. Na taṁ kammaṁ kammanirodhāyāti taṁ pana kammaṁ
  vaṭṭagāmikammānaṁ nirodhatthāya na saṁvattati. Sukkapakkhe kammānaṁ samudayāyāti
  vaṭṭagāmikammānaṁ 2- samudayatthāya. Iminā nayena sabbaṁ atthato veditabbaṁ.

  *  *  *  *  *  *
  Footnote: 1 chaṂa.,i. apāye 2 chaṂa.,i. vivaṭṭagāmikammānaṁ
-------------------------------------------------
[page 260]
                        10. Dutiyanidānasuttavaṇṇanā
      [113] Dasame kammānanti vaṭṭagāmikammānameva. Chandarāgaṭṭhāniyeti chandarāgassa
  kāraṇabhūte. Ārabbhāti āgamma sandhāya paṭicca. Chandoti taṇhācchando.
  Yo cetaso sārāgoti yo cittassa rāgo rajjanā rajjitattaṁ, etamahaṁ saṁyojanaṁ
  bandhanaṁ vadāmīti 1- attho. Sukkapakkhe kammānanti vivaṭṭagāmikammānaṁ.
  Tadabhinivajjetīti taṁ abhinivajjeti. 2- Yadā ṭhānena 3- vipāko ñāto hoti vidito,
  tadā te ceva dhamme taṁ ca vipākaṁ abhinivajjeti. Imināva padena vipassanā kathitā,
  tadabhinivajjetvāti iminā maggo kathito, 4- cetasā abhivirājetvāti 5- iminā ca
  pana 6- maggova. Paññāya ativijjha 7- passatīti saha vipassanāya maggapaññāya
  nibbijjhitvā passati. Evaṁ sabbattha attho veditabbo. Imasmiṁ pana 8- sutte
  vaṭṭavivaṭṭaṁ kathitanti.
                          Sambodhavaggo paṭhamo.
                           ------------
                         12. 2. Āpāyikavagga
                         1. Āpāyikasuttavaṇṇanā
      [114] Dutiyassa paṭhame apāyaṁ gacchissantīti āpāyikā. Nirayaṁ gacchissantīti
  nerayikā. Idamappahāyāti idaṁ brahmacāripaṭiññātādipāpakammattayaṁ 9- avijahitvā.
  Brahmacāripaṭiññoti 10- brahmacāripaṭirūpako, tesaṁ vā ākappaṁ avijahanena "ahaṁpi
  brahmacārī"ti evaṁpaṭiñño. Anuddhaṁsetīti akkosati paribhāsati codeti. Natthi

  *  *  *  *  *  *
  Footnote: 1 chaṂa.,i. saṁyojanaṁ vadāmi, bandhanaṁ vadāmīti 2 chaṂa. tadabhinivatteti taṁ
  abhinivatteti 3 chaṂa.,i. yadā vā tena 4 chaṂa.,i. ayaṁ pāṭho na dissati
  5 chaṂa. abhinivijjhitvāti 6 chaṂa.,i. ayaṁ saddo na dissati
  7 ka. abhivijjha, ma, abhinivijjha 8 i. imasmiṁpi pana
  9 chaṂa.,i. brahmacāripaṭiññatādiṁ pāpadhammattayaṁ 10 pāli. abrahmacāripaṭiñño
-------------------------------------------------
[page 261]
  Kāmesu dosoti kilesakāme ca vatthukāme ca 1- sevantassa natthi doso. Pātabyatanti
  pivitabbataṁ paribhuñjitabbataṁ nirāsaṅkena cittena pipāsitassa pānīyapivanasadisaṁ
  paribhuñjitabbataṁ. Imasmiṁ sutte vaṭṭameva kathitaṁ.
                          2. Dullabhasuttavaṇṇanā
      [115] Dutiye kataññū katavedīti "iminā mayhaṁ katan"ti tena kataṁ kammaṁ
  ñatvā viditaṁ pākaṭaṁ katvā paṭikaraṇakapuggalo.
                        3. Appameyyasuttavaṇṇanā
      [116] Tatiye sukhena pametabboti 2- suppameyyo. Dukkhena pametabboti
  duppameyyo. Pametuṁ 3- na sakkotīti appameyyo. Unnaḷoti uggatanaḷo, tucchamānaṁ
  ukkhipitvā ṭhitoti attho. Capaloti pattamaṇḍanādinā cāpallena samannāgato.
  Mukharoti mukhakharo. Vikiṇṇavācoti asaññatavacano. Asamāhitoti na cittekaggato. 4-
  Vibbhantacittoti bhantamigasappaṭibhāgo. 5- Pākatindriyoti vivaṭindriyo.
  Sesamettha uttānamevāti.
                         4. Āneñjasuttavaṇṇanā
      [117] Catutthe tadassādetīti taṁ jhānaṁ assādeti. Taṁ nikāmetīti tadeva
  paṭṭheti. Tena ca vittiṁ āpajjatīti tena jhānena tuṭṭhiṁ āpajjati. Tattha 6- ṭhitoti
  tasmiṁ jhāne ṭhito. Tadadhimuttoti tattheva adhimutto. Tabbahulavihārīti tena bahulaṁ
  viharanto. Sahabyataṁ upapajjatīti sahabhāvaṁ upapajjati, tasmiṁ devaloke nibbattatīti
  attho. Nirayampi gacchatītiādi nirayādīhi avippamuttattā aparapariyāyavasena tattha

  *  *  *  *  *  *
  Footnote: 1 chaṂa.,i. kilesakāmena vatthukāme 2 chaṂa.,i...ṃetabboti 3 i. metuṁ
  4 chaṂa.,i. cittekaggatārahito 5 chaṂa.,i. bhantacitto
  bhantagāvibhantamigasappaṭibhāgo 6 chaṂa.,i. tatra
-------------------------------------------------
[page 262]
  Gamanaṁ sandhāya vuttaṁ. Na hi tassa upacārajjhānato balavataraṁ akusalaṁ atthi,
  yena anantaraṁ apāye nibbatteyya. Bhagavato pana sāvakoti sotāpannasakadāgāmi-
  anāgāmīnaṁ aññataro. Tasmiṁyeva bhaveti tattheva arūpabhave. Parinibbāyatīti
  apaccayaparinibbānena parinibbāyati. Adhippāyasoti 1- adhikappayogo. Sesamettha
  vuttanayeneva veditabbaṁ. Imasmiṁ pana sutte puthujjanassa upapattijjhānaṁ kathitaṁ,
  ariyasāvakassa tadeva upapattijjhānañca vipassanāpādakajjhānañca kathitaṁ.
                       5. Vipattisampadāsuttavaṇṇanā
      [118] Pañcame sīlavipattīti sīlassa vipannākāro. Sesadvayepi eseva nayo.
  Natthi dinnanti dinnassa phalābhāvaṁ sandhāya vadati. Yiṭṭhaṁ vuccati mahāyāgo. Hutanti
  pahonakalābhasakkāro 2- adhippeto. Taṁpi ubhayaṁ phalābhāvameva sandhāya paṭikkhipati.
  Sukaṭadukkaṭānanti sukaṭadukkaṭānaṁ, 3- kusalākusalānanti attho. Phalavipākoti 4-
  yaṁ phalanti vipākoti vā vuccati, taṁ natthīti vadati. Natthi ayaṁ lokoti paraloke
  ṭhitassa ayaṁ loko natthi. Natthi paro lokoti idha loke ṭhitassāpi paraloko
  natthi, sabbe tattha tattheva ucchijjantīti dasseti. Natthi mātā natthi pitāti
  tesu sammāpaṭipattimicchāpaṭipattīnaṁ phalābhāvavasena vadati. Natthi sattā opapātikāti
  cavitvā uppajjanakasattā nāma natthi. 5- Sampadāti pāripūriyo. Sīlasampadāti sīlassa
  paripuṇṇāvekallabhāvo. Sesapadadvayepi eseva nayo. Atthi dinnantiādi
  vuttapaṭipakkhanayena gahetabbaṁ.
                         6. Apaṇṇakasuttavaṇṇanā
      [119] Chaṭṭhe apaṇṇako maṇīti chahi talehi samannāgato pāsako. Sugatiṁ

  *  *  *  *  *  *
  Footnote: 1 chaṂa. adhippayāsoti 2 chaṂa.,i. paheṇakasakkāro
  3 chaṂa. sukatadukkaṭānanti sukatadukkatānaṁ
  4 chaṂa.,i. phalaṁ vipākoti 5 chaṂa.,i. natthīti vadati.
-------------------------------------------------
[page 263]
  Sagganti cātummahārājikādīsu aññataraṁ saggalokaṁ. Imasmiṁ sutte sīlañca
  sammādiṭṭhi cāti ubhayaṁpi missakaṁ kathitaṁ. Sattamaṁ uttānameva.
                       8. Paṭhamasoceyyasuttavaṇṇanā
      [121] Aṭṭhame soceyyānīti 1- sucibhāvā. Kāyasoceyyanti kāyadvāre
  sucibhāvo. Sesapadadvayepi 2- eseva nayo. Imesu pana paṭipāṭiyā catūsu suttesu
  āgārikapaṭipadā kathitā. Sotāpannasakadāgāmīnampi vaṭṭati.
                       9. Dutiyasoceyyasuttavaṇṇanā
      [122] Navame ajjhattanti niyakajjhattaṁ. Kāmacchandanti kāmacchandanīvaraṇaṁ.
  Byāpādādīsupi eseva nayo. Sesamettha heṭṭhā vuttanayameva. Gāthāya pana kāyasucinti
  kāyadvāre suciṁ, kāyena vā suciṁ. Sesapadadvayepi eseva nayo. Ninhātapāpakanti
  pāpaṁ nhāpetvā 3- dhovetvā ṭhitaṁ. Iminā 4- suttenapi gāthāyapi khīṇāsavova
  kathitoti.
                        10. Moneyyasuttavaṇṇanā
      [123] Dasame moneyyānīti munibhāvā. Kāyamoneyyanti kāyadvāre munibhāvo
  sādhubhāvo paṇḍitabhāvo. Sesadvayepi eseva nayo. Idaṁ vuccati bhikkhave
  kāyamoneyyanti idaṁ hi tividhakāyaduccaritappahānaṁ kāyamoneyyaṁ nāMa. Apica tividhaṁ
  kāyasucaritaṁpi kāyamoneyyaṁ, tathā kāyārammaṇaṁ ñāṇaṁ kāyamoneyyaṁ, kāyapariññā
  kāyamoneyyaṁ, pariññāsahagato maggo kāyamoneyyaṁ, kāyena chandarāgassa pahānaṁ
  kāyamoneyyaṁ, kāyasaṅkhāranirodho catutthajjhānasamāpatti ca 5- kāyamoneyyaṁ.
  Vacīmoneyyepi eseva nayo.

  *  *  *  *  *  *
  Footnote: 1 ka. soceyyanti sucibhāro 2 chaṂa. sesadvayepi. evamuparipi
  3 chaṂa. sabbe pāpe ninhāpetvā 4 Sī.,i. iti
  5 chaṂa.,i. ayaṁ saddo na dissati
-------------------------------------------------
[page 264]
      Ayaṁ panettha viseso:- yathā idha catutthajjhānasamāpatti, evaṁ tattha
  vacīsaṅkhāranirodho dutiyajjhānasamāpatti vacīmoneyyanti veditabbā. Manomoneyyasmiṁ 1-
  imināpi 2- nayena atthaṁ ñatvā cittasaṅkhāranirodho saññāvedayitanirodhasamāpatti
  manomoneyyanti veditabbā. Kāyamuninti kāyadvāre muniṁ uttamaṁ parisuddhaṁ, kāyena
  vā muniṁ. Sesadvayepi eseva nayo. Sabbappahāyinanti khīṇāsavaṁ. Khīṇāsavo hi
  sabbappahāyī nāmāti.
                         Āpāyikavaggo dutiyo.
                          --------------
                          13. 3. Kusināravagga
                         1. Kusinārasuttavaṇṇanā
      [124] Tatiyassa paṭhame kusinārāyanti evaṁ nāmake nagare. Baliharaṇe
  vanasaṇḍeti evaṁnāmake vanasaṇḍe. Tattha kira bhūtabalikaraṇatthaṁ baliṁ haranti, tasmā
  baliharaṇanti vuccati. Ākaṅkhamānoti icchamāno. Sahatthāti sahatthena. Sampavāretīti
  alanti vācāya ceva hatthavikārena ca paṭikkhipāpeti. Sādhu vata māyanti 3- sādhu vata
  maṁ 4- ayaṁ. Gadhitoti taṇhārāgena gadhito. 5- Mucchitoti taṇhāmucchanāyayeva mucchito.
  Ajjhopannoti taṇhāya gilitvā pariniṭṭhapetvā pavatto. Anissaraṇapaññoti
  chandarāgaṁ pahāya saṅkaḍḍhitvā 6- paribhuñjanto nissaraṇapañño nāma hoti,
  ayaṁ na tādiso, sacchandarāgo paribhuñjatīti anissaraṇapañño. Sukkapakkho
  vuttavipariyāyena veditabbo. Nekkhammavitakkādayo panettha missakā kathitāti
  veditabbā.

  *  *  *  *  *  *
  Footnote: 1 chaṂa. manomoneyyampi, i. manomoneyyepi 2 chaṂa. imināva, i. iminā
  3 Ma. myāyanti 4 Ma. me 5 chaṂa. gathitoti taṇhāgedhena gathito
  6 Sī.,i. chandarāgaṁ apakaḍḍhitvā
-------------------------------------------------
[page 265]
                          2. Bhaṇḍanasuttavaṇṇanā
      [125] Dutiye pajahiṁsūti pajahanti. Bahulamakaṁsūti punappunaṁ karonti. Idhāpi
  tayo vitakkā missakāva kathitā.
                       3. Gotamakacetiyasuttavaṇṇanā
      [126] Tatiye gotamake cetiyeti gotamakayakkhassa bhavane. Tathāgato hi paṭhamabodhiyaṁ
  vīsati vassāni kadāci cāpāle cetiye, kadāci sārandade 1- kadāci bahuputte,
  kadāci sattambeti 2- evaṁ yebhuyyena devālayesuyeva 3- vihāsi. Imasmiṁ pana
  kāle vesāliṁ upanissāya gotamakassa yakkhassa bhavanaṭṭhāne 4- vihāsi. Tena vuttaṁ
  "gotamake cetiye"ti. Etadavocāti etaṁ "abhiññāyāhan"tiādikaṁ suttantaṁ avoca.
      Idañca pana bhagavātā suttaṁ atthuppattiyaṁ vuttanti veditabbaṁ. Kataraṁ 5-
  atthuppattiyanti? mūlapariyāyātthuppattiyaṁ. 6- Sambahulā kira brāhmaṇapabbajitā
  attanā uggahitabuddhavacanaṁ nissāya jānanamadaṁ uppādetvā dhammassavanaggaṁ na gacchanti
  "sammāsambuddho kathento amhehi ñātameva kathessati, no aññātan"ti. Bhikkhū
  tathāgatassa ārocesuṁ. Satthā te bhikkhū pakkosāpetvā mukhapaṭiññaṁ gahetvā
  mūlapariyāyaṁ desesi. Te bhikkhū desanāya neva āgataṭṭhānaṁ na gataṭṭhānaṁ
  addasaṁsu. Apassantā "sammāsambuddho `mayhaṁ kathā niyyātī'ti mukhasampattameva
  kathetī"ti cintayiṁsu. Satthā tesaṁ manaṁ jānitvā imaṁ suttantaṁ ārabhi.
      Tattha abhiññāyāti "ime pañcakkhandhā dvādasāyatanāni aṭṭhārasa dhātuyo
  bāvīsatindriyāni cattāri saccāni nava hetū satta phassā satta vedanā satta

  *  *  *  *  *  *
  Footnote: 1 Ma. ānande 2 chaṂa. kadāci gotamaketi
  3 chaṂa.,i. devakulesuyeva 4 Sī.,i. vasanaṭṭhāne
  5 chaṂa.,i. katrātthuppattiyanti 6 Maṃū. 12/1/1 mūlapariyāyasutta
-------------------------------------------------
[page 266]
  Cetanā satta saññā satta cittānī"ti jānitvā paṭivijjhitvā paccakkhaṁ katvā,
  tathā "ime cattāro satipaṭṭhānā"tiādinā nayena te te dhamme jānitvā
  paṭivijjhitvā paccakkhameva katvāti attho. Sanidānanti sapaccayameva katvā kathemi,
  no apaccayaṁ. Sappāṭihāriyanti paccanīkapaṭiharaṇena sappāṭihāriyameva katvā
  kathemi, no appāṭihāriyaṁ. Alañca pana voti yuttañca pana tumhākaṁ. Tuṭṭhiyāti
  "sammāsambuddho bhagavā, svākkhāto dhammo, supaṭipanno saṁgho"ti tīṇi ratanāni
  guṇato anussarantānaṁ tumhākaṁ yuttameva tuṭṭhiṁ kātunti attho. Sesapadadvayepi
  eseva nayo.
      Akampitthāti chahi ākārehi akampittha. Evarūpo hi paṭhavīkampo bodhimaṇḍepi
  ahosi. Bodhisatte kira dakkhiṇadisābhāgena bodhimaṇḍaṁ abhiruḷhe dakkhiṇabhāgo 1-
  heṭṭhā avīciṁ pāpuṇanto viya ahosi, uttarabhāgo uggantvā bhavaggaṁ
  abhihananto viya. Pacchimadisaṁ gate pacchimabhāgo heṭṭhā 2- avīciṁ pāpuṇanto viya
  ahosi, pācīnabhāgo uggantvā bhavaggaṁ abhihananto viya ahosi. Uttaradisaṁ gate
  uttarabhāgo 3- heṭṭhā avīciṁ pāpuṇanto viya, dakkhiṇadisābhāgo uggantvā bhavaggaṁ
  abhihananto viya. Pācīnadisaṁ gate pācīnadisābhāgo heṭṭhā avīciṁ pāpuṇanto viya,
  pacchimabhāgo uggantvā bhavaggaṁ abhihananto viya. Bodhirukkhopi sakiṁ heṭṭhā avīciṁ
  pāpuṇanto viya, sakiṁ uggantvā bhavaggaṁ abhihananto viya. Tasmiṁpi divase evaṁ
  chahi ākārehi cakkavāḷasahasse 4- mahāpaṭhavī akampittha.
                       4. Bharaṇḍukālāmasuttavaṇṇanā
      [127] Catutthe kevalakappanti sakalakappaṁ. Āhiṇḍantoti 5- vicaranto. Na
  addasāti kiṁkāraṇā na addasa? ayaṁ kira bharaṇḍu kālāmo sakyānaṁ 6- aggapiṇḍaṁ

  *  *  *  *  *  *
  Footnote: 1 chaṂa.,i. dakkhiṇadisābhāgo 2 i. ayaṁ saddo na dissati 3 chaṂa. uttaradisābhāgo
  4 chaṂa.,i. cakkavāḷasahassī 5 chaṂa.,i. anvāhiṇḍanto 6 Ma. aggāsanaṁ
-------------------------------------------------
[page 267]
  Khādanto vicarati, tassa vasanaṭṭhānaṁ sampattakāle ekā dhammadesanā samuṭṭhahissatīti
  ñatvā bhagavā evaṁ adhiṭṭhāsi, yathā añño āvasatho na paññāyittha. Tasmā na addasa.
  Purāṇasabrahmacārīti porāṇako sabrahmacārī. So kira āḷārakāḷāmakāle 1-
  tasmiṁyeva assame ahosi, taṁ sandhāyevamāha. Santharaṁ paññāpehīti santharitabbaṁ
  santharāhīti attho. Santharaṁ paññāpetvāti kappiyamañcake paccattharaṇaṁ paññāpetvā.
  Kāmānaṁ pariññaṁ paññāpetīti ettha pariññā nāma samatikkamo, tasmā kāmānaṁ
  samatikkamaṁ paṭhamajjhānaṁ paññāpeti. Na rūpānaṁ pariññanti rūpānaṁ samatikkamabhūtaṁ
  arūpāvacarasamāpattiṁ na paññāpeti. Na vedanānaṁ pariññanti vedanānaṁ samatikkamaṁ
  nibbānaṁ na paññāpeti. Niṭṭhāti gati nipphatti. Udāhu puthūti udāhu nānā.
                          5. Hatthakasuttavaṇṇanā
      [128] Pañcame abhikkantāya rattiyāti ettha abhikkantasaddo khaya-
  sundarābhirūpābbhanumodanādīsu dissati. Tattha "abhikkantā bhante ratti, nikkhanto
  paṭhamo yāmo, ciranisinno bhikkhusaṁgho, uddisatu bhante bhagavā bhikkhūnaṁ
  pātimokkhan"ti 2- evamādīsu khaye dissati. "ayaṁ Imesaṁ catunnaṁ puggalānaṁ
  abhikkantataro ca paṇītataro cā"ti 3- evamādīsu sundare.
             "ko Me vandati pādāni iddhiyā yasasā jalaṁ
              abhikkantena vaṇṇena sabbā obhāsayaṁ disā"ti 4-
  evamādīsu abhirūpe. "abhikkantaṁ Bho gotamā"ti 5- evamādīsu abbhanmodane idha

  *  *  *  *  *  *
  Footnote: 1 Ma. āḷārakāḷāme kālaṅkate 2 vi.cu. 7/383/204 pātimokkhuddesayācana,
  khu.u. 25/45/164 uposathasutta, aṅ.aṭṭhaka. 23/110/207 uposathasutta (syā)
  3 aṅ.catukka. 21/100/114 potaliyasutta (syā) 4 khu.vimāna. 26/857/87
  maṇḍūkadevaputtavimānavatthu, sā.pa. 1/1/13 5 viṃahāvi. 1/15/7 verañjakaṇḍa
-------------------------------------------------
[page 268]
  Pana sundare. Tena abhikkantāya rattiyāti iṭṭhāya kantāya manāpāya rattiyāti
  vuttaṁ hoti. Abhikkantavaṇṇāti idha abhikkantasaddo abhirūpe, vaṇṇasaddo pana
  chavithutikulavaggakāraṇasaṇṭhānappamāṇarūpāyatanādīsu dissati. Tattha "suvaṇṇavaṇṇosi
  bhagavā"ti 1- evamādīsu chaviyaṁ. "kadā Saññūḷhā pana te gahapati samaṇassa
  gotamassa vaṇṇā"ti 2- evamādīsu thutiyaṁ. "cattāro Me bho gotama vaṇṇā"ti 3-
  evamādīsu kulavagge. "atha Kena nu vaṇṇena, gandhatthenoti vuccatī"ti 4- evamādīsu
  kāraṇe. "mahantaṁ Hatthirājavaṇṇaṁ abhinimminitvā"ti 5- evamādīsu saṇṭhāne.
  "tayo Pattassa vaṇṇā"ti 6- evamādīsu pamāṇe. "vaṇṇo Gandho raso ojā"ti 7-
  evamādīsu rūpāyatane. So idha chaviyā daṭṭhabbo. Tena abhikkantavaṇṇāti
  abhirūpacchavi, iṭṭhavaṇṇā manāpavaṇṇāti vuttaṁ hoti.
      Kevalakappanti ettha kevalasaddo anavasesayebhuyyābyāmissānatirekadaḷhattha-
  visaṁyogādianekattho. Tathā hissa "kevalaparipuṇṇaṁ parisuddhaṁ brahmacariyan"ti 8-
  evamādīsu anavaseso attho. 9- "kevalā 10- Aṅgamagadhā pahūtaṁ khādanīyaṁ bhojanīyaṁ ādāya
  upasaṅkamissantī"ti 11- evamādīsu yebhuyyatā. "kevalassa Dukkhakkhandhassa samudayo
  hotī"ti 12- evamādīsu abyāmissatā. "kevalaṁ Saddhāmattakaṁ nūna ayamāyasmā"ti 13-
  evamādīsu anatirekatā. "āyasmato Bhante anuruddhassa bāhiko nāma saddhivihāriko
  kevalakappaṁ saṁghabhedāya ṭhito"ti 14- evamādīsu baḷhatthatā. "kevalī Vusitavā
  uttamapurisoti vuccatī"ti 15- evamādīsu visaṁyogo. Idha panassa 16- anavasesatā
  atthoti adhippetā.

  *  *  *  *  *  *
  Footnote: 1 MaṂa. 13/399/384 selasutta, khu.su. 25/554/447 selasutta
  2 MaṂa.13/77/54 upālivādasutta 3 dī.pā. 11/115/69 catuvaṇṇasuddhi
  4 saṁ.sa. 15/234/246 padumapupphasutta 5 saṁ.sa. 15/138/124 nāgasutta
  6 viṃahāvi. 2/602/68 pattasikkhāpada 7 abhi.saṁ. 34/616-645/188-196 rūpakaṇḍa
  8 viṃahāvi. 1/1/1 verañjakaṇḍa 9 chaṂa. anavasesatā attho, i. anavasesatanti
  attho 10 chaṂa. kevalakappā ca 11 viṃahā. 4/43/37 uruvelapāṭihāriyakathā
  12 abhi.vi. 35/225/160 paṭiccasamuppādavibhaṅga 13 viṃahā. 5/244/6
  soṇakoḷivisavatthu 14 aṅ.catukka. 21/243/267 saṁghabhedakasutta
  15 saṁ.kha. 17/57/50 sattaṭṭhānasutta 16 chaṂa. idha pana
-------------------------------------------------
[page 269]
      Kappasaddo panāyaṁ abhisaddahanavohārakālapaññatticchedanavikappalesasamantabhāvādi-
  anekattho. Tathā hissa "okappaniyametaṁ bhoto gotamassa, yathātaṁ arahato
  sammāsambuddhassā"ti 1- evamādīsu abhisaddahanaṁ attho. "anujānāmi Bhikkhave pañcahi
  samaṇakappehi phalaṁ paribhuñjitun"ti 2- evamādīsu vohāro. "yena Sudaṁ niccakappaṁ
  viharāmī"ti evamādīsu kālo. "iccāyasmā Kappo"ti 3- evamādīsu paññatti.
  "alaṅkato Kappitakesamassū"ti 4- evamādīsu chedanaṁ. "kappati Dvaṅgulakappo"ti 5-
  evamādīsu vikapPo. "atthi Kappo nipajjitun"ti 6- evamādīsu leso. "kevalakappaṁ
  Jetavanaṁ 7- obhāsetvā"ti 8- evamādīsu samantabhāvo. Idha panassa samantabhāvo
  atthoti 9- adhippeto. Tasmā kevalakappaṁ jetavananti ettha anavasesaṁ samantato
  jetavananti attho.
     Obhāsetvāti ābhāya pharitvā. Vālikāyāti 10- saṇhavālukāyaṁ. Na saṇṭhāti
  na patiṭṭhāti. Oḷārikanti brahmadevatāya hi paṭhaviyaṁ patiṭṭhānakāle attabhāvo
  oḷāriko māpetuṁ vaṭṭati paṭhavī vā, tasmā evamāha. Dhammāti iminā pubbe
  uggahitabuddhavacanaṁ dasseti. Nappavattino ahesunti sajjhāyamūḷhakavācāya 11-
  parihīnā 12- ahesuṁ. Appaṭivāṇoti anivatto anukkaṇṭhito.
      Dassanassāti cakkhuviññāṇena dassanassa. Upaṭṭhānassāti catūhi paccayehi
  upaṭṭhānassa. Adhisīlanti dasavidhaṁ sīlaṁ. Tañhi pañcasīlaṁ upādāya adhisīlanti
  vuccati. Avihaṁ gatoti avihābrahmaloke nibbattosmīti dasseti.

  *  *  *  *  *  *
  Footnote: 1 Maṃū. 12/387/345 mahāsaccakasutta 2 vi.cu. 7/250/7 khuddakavatthukhandhaka
  3 khu.su. 25/1099/544 kappamāṇavakapañhā, khu. cūḷa. 30/372/181
  kappamāṇavakapañhaniddesa (syā) 4 khu.vimāna. 26/1094/121 paṭhamakuṇḍalīvimāna,
  khu.jā. 28/911/319 vidhurajātaka (syā) 5 vi.cu. 7/446/286 sattasatikakkhandhaka
  6 aṅ.aṭṭhaka. 23/185(95)/345 yamakavagga (syā) 7 chaṂa.,i. veḷuvanaṁ
  8 saṁ.sa. 15/92/61 candimasatta 9 chaṂa. attho 10 chaṂa. vālukāyāti
  11 chaṂa. sajjhāyamūḷhakā vācā 12 chaṂa. pahīnāyeva
-------------------------------------------------
[page 270]
                          6. Kaṭuviyasuttavaṇṇanā
      [129] Chaṭṭhe goyogamilakkhasminti 1- gāvīnaṁ vikkayaṭṭhāne uṭṭhitamilakkhassa
  santike. Rittassādanti 2- jhānasukhābhāvena rittassādaṁ. Bāhirassādanti 3-
  kāmaguṇasukhavasena bāhirassādaṁ. Kaṭuviyanti ucchiṭṭhaṁ. Āmagandheti kodhasaṅkhāte
  vissagandhe. 4- Avassutanti tintaṁ. Makkhikāti kilesamakkhikā. Nānupatissantīti
  uṭṭhāya na anubandhissanti. Nānvāssavissantīti anubandhitvā na khādissanti.
  Saṁvegamāpādīti sotāpanno jāto.
      Kaṭuviyakatoti ucchiṭṭhakato. Ārakā hotīti dūre hoti. Vighātasseva bhāgavāti
  dukkhasseva bhāgī. Caretīti carati gacchati. 5- Dummedhoti duppañño. Imasmiṁ sutte
  vaṭṭameva kathitaṁ, gāthāsupi vaṭṭavivaṭṭanti. 6- Sattame vaṭṭameva bhāsitaṁ.
                        8. Dutiyānuruddhasuttavaṇṇanā
      [131] Aṭṭhame idante mānasminti ayaṁ te navavidhena vaḍḍhitamānoti
  attho. Idante uddhaccasminti idaṁ tava uddhaccaṁ cittassa uddhatabhāvo. Idante
  kukkuccasminti idaṁ tava kukkuccaṁ.
                         9. Paṭicchannasuttavaṇṇanā
      [132] Navame vahantīti 7- niyyanti. Paṭicchanno vahatīti paṭicchannova
  hutvā niyyāti. Vivaṭo virocatīti ettha ekato ubhato attato sabbatthakatoti
  catudhā 8- vivaṭatā veditabbā. Tattha ekato vivaṭaṁ nāma asādhāraṇasikkhāpadaṁ.
  Ubhato vivaṭaṁ nāma sādhāraṇasikkhāpadaṁ. Attato vivaṭaṁ nāma paṭiladdhadhammaguṇo.
  Sabbatthakato vivaṭaṁ 9- nāma tepiṭakaṁ buddhavacanaṁ.

  *  *  *  *  *  *
  Footnote: 1 chaṂa. goyogapilakkhasminti 2 Sī. rittāsanti 3 Sī. bāhirāsanti
  4 chaṂa. āmagandhenāti kodhasaṅkhātena vissagandhena 5 Sī. paretīti gacchati
  6 chaṂa. vaṭṭavivaṭṭaṁ kathitanati 7 chaṂa. āvahantīti 8 chaṂa.,i. catubbidhā
  9 chaṂa. sabbatthakavivaṭaṁ, i. sabbattha vivaṭaṁ
-------------------------------------------------
[page 271]
                          10. Lekhasuttavaṇṇanā
      [133] Dasame abhiṇhanti abhikkhaṇaṁ nirantaraṁ. Āgāḷhenāti gāḷhena
  kakkhaḷena. Pharusenāti pharusavacanena. Gāḷhaṁ katvā pharusaṁ katvā vuccamānopīti
  attho. Amanāpenāti manaṁ anallīyantena avaḍḍhantena. Sandhiyatiyevāti 1- ghaṭiyatiyeva.
  Saṁsandatiyevāti nirantarova hoti. Sammodatiyevāti ekībhāvameva gacchati. Sesaṁ
  sabbattha uttānamevāti.
                          Kusināravaggo tatiyo.
                          ---------------
                         14. 4. Yodhājīvavagga
                         1. Yodhājīvasuttavaṇṇanā
      [134] Catutthassa paṭhame yuddhaṁ upajīvatīti yodhājīvo. Rājārahoti rañño
  anucchaviko. Rājabhoggoti rañño upabhogaparibhogo. Aṅganteva saṅkhaṁ 2- gacchatīti hattho
  viya pādo viya ca avassaṁ icchitabbattā aṅganti saṅkhaṁ gacchati. Dūre pātī hotī ti
  udake usabhamattaṁ, thale aṭṭhusabhamattaṁ, tato vā uttarinti dūre kaṇḍaṁ pāteti,
  duṭṭhagāmaṇiabhayassa hi yodhājīvo navausabhamattaṁ kaṇḍaṁ pāteti, 3- pacchimabhave
  bodhisatto yojanappamāṇaṁ. Akkhaṇavedhīti avirādhitavedhī, akkhaṇaṁ vā vijju
  vijjantarikāya vijjhituṁ samatthoti attho. Mahato kāyassa padāletā ti ekato baddhaṁ
  phalakasatampi mahiṁsacammasatampi aṅguṭṭhappamāṇabahalaṁ lohapaṭṭampi caturaṅgulabahalaṁ
  asanapadarampi vidatthibahalaṁ udumbarapadarampi dīghato 4- vālikāsakaṭampi vijjhituṁ 5-
  samatthoti attho.

  *  *  *  *  *  *
  Footnote: 1 chaṂa.,i. sandhiyatimevāti 2 chaṂa.saṅkhyaṁ 3 chaṂa.,i. pātesi
  4 chaṂa. dīghantena, i. dīghattena 5 chaṂa.,i. vinivijjhituṁ
-------------------------------------------------
[page 272]
  Yaṅkiñci rūpantiādi visuddhimagge vitthāritameva. Netaṁ mamātiādi
  taṇhāmānadiṭṭhipaṭikkhepavasena 1- vuttaṁ. Sammappaññāya passatīti sammā hetunā
  kāraṇena saha vipassanāya maggapaññāya passati. Padāletīti arahattamaggena padāleti.
                          2. Parisāsuttavaṇṇanā
      [135] Dutiye ukkācitavinītāti appaṭipucchitvā vinītā dubbinītiparisā.
  Paṭipucchāvinītāti pucchitvā vinītā suvinītaparisā. Yāvatajjhāvinītāti 2- pamāṇavasena
  vinītā, pamāṇaṁ ñatvā vinītā parisāti attho. "yāvatajjhā"ti Pāliyā
  yāva payogājjhāsayenāti 3- attho, ajjhāsayaṁ ñatvā vinītā parisāti vuttaṁ hoti.
  Tatiyaṁ uttānamevāti.
                         4. Uppādāsuttavaṇṇanā
      [137] Catutthe dhammaṭṭhitatāti sabhāvaṭṭhitatā. 4- Dhammaniyāmatāti sabhāvena
  niyāmatā. 5- Sabbe saṅkhārāti catubhūmikasaṅkhāRā. Aniccāti hutvā abhāvaṭṭhena
  aniccā. Dukkhāti sampaṭipīḷanaṭṭhena dukkhā. Anattāti avasavattanaṭṭhena anattā.
  Iti imasmiṁ sutte tīṇi lakkhaṇāni missakāni kathitāni.
                        5. Kesakambalasuttavaṇṇanā
      [138] Pañcame tantāvutānaṁ vatthānan ti paccattatthe 6- sāmivacanaṁ,
  tantehi vāyitavatthānīti attho. Kesakambaloti manussakesehi vāyitakambalo.
  Puthusamaṇappavādānanti 7- idaṁpi paccattatthe sāmivacanaṁ. Paṭikiṭṭhoti pacchimako
  lāmako. Moghapurisoti tucchapuriso mūḷhapuriso. 8- Paṭibāhatīti paṭisedheti. Khipaṁ
  uḍḍeyyā ti kuminaṁ uḍḍeyya. 9- Chaṭṭhasattamāni uttānatthāneva.

  *  *  *  *  *  *
  Footnote: 1 Ma....paṭipakkhavasena 2 ka. yāvatā ca vinītāti, chaṂa. yāvatāvinītāti
  3 Sī.,i. yāva ajjhāsayeti, Ma. pāḷiyā payogājjhāsayoti, cha. yāva ajjhāsayāti
  4 Ma. vipassanādhamme ṭhitatā 5 cha. sabhāvaniyāmatā 6 chaṂa.,i. paccatte
  7 chaṂa. puthusamaṇabrāhmaṇavādānanti, Sī.,i. samaṇappavādānanti
  8 chaṂa. ayaṁ pāṭho na dissati 9 chaṂa.,i. oḍḍeyya
-------------------------------------------------
[page 273]
                        8. Assakhaluṅkasuttavaṇṇanā
      [141] Aṭṭhame assakhaluṅkoti assagotto. 1- Idamassa javasmiṁ vadāmī ti ayamassa
  ñāṇajavoti vadāmi. Idamassa vaṇṇasmiṁ vadāmī ti ayamassa guṇavaṇṇoti vadāmi.
  Idamassa ārohapariṇāhassamin ti ayamassa uccabhāvo parimaṇḍalabhāvoti vadāmi.
                       9. Assasadassasuttavaṇṇanā 2-
      [142] Navame assasadasseti 3- assesu sadasse. 4- Purisasadasseti 5- purisesu
  sadassasadise, supuriseti 6- attho. Imasmiṁ sutte tīṇi maggaphalāni kathitāni.
  Tatthāyaṁ tīhi maggehi ñāṇajavasampannoti veditabbo.
                       10. Assājānīyasuttavaṇṇanā
      [143] Dasame bhadreti bhaddake. Assājānīyoti kāraṇākāraṇaṁ jānanako
  asso. 7- Purisājānīyesupi eseva nayo. Imasmiṁ sutte arahattaphalaṁ kathitaṁ. Tatrāyaṁ
  arahattamaggena ñāṇajavasampannoti veditabbo.
                      11. Paṭhamamoranivāpasuttavaṇṇanā
      [144] Ekādasame accantaniṭṭhoti antaṁ atikkantaniṭṭho, akuppaniṭṭhoti 8-
  attho. Sesaṁ sadisameva.
                      12. Dutiyamoranivāpasuttavaṇṇanā
      [145] Dvādasame iddhipāṭihāriyenāti ijjhanakapāṭihāriyena. Ādesanā-
  pāṭihāriyenāti ādisitvā apadisitvā kathanakapāṭihāriyenāti. 9-

  *  *  *  *  *  *
  Footnote: 1 chaṂa.,i. assakhaḷuṅkoti assapoto 2 chaṂa.assaparassasutta...
  3 chaṂa. assaparasseti 4 chaṂa. parasse. evamuparipi 5 chaṂa. purisaparasseti
  6 chaṂa. purisesu parasse, purisapuriseti 7 chaṂa. assājānīyeti kāraṇākaraṇaṁ
  jānake asse, i....jānanakāsse 8 chaṂa.,i. akuppaniṭṭho, dhuvaniṭṭhoti
  9 chaṂa. kathanānukathanakathāpāṭihāriyena
-------------------------------------------------
[page 274]
                      13. Tatiyamoranivāpasuttavaṇṇanā
       [146] Terasame sammādiṭṭhiyāti phalasamāpattatthāya vipassanāsammādiṭṭhiyā. 1-
  Sammāñāṇenāti phalañāṇena. Sammāvimuttiyāti sesehi phalasamāpattidhammehi. Imesu
  tīsupi suttesu khīṇāsavova kathitoti.
                         Yodhājīvavaggo catuttho.
                            -----------
                          15. 5. Maṅgalavagga
                       1-9. Akusalasuttādivaṇṇanā
      [147-150] Pañcamassa paṭhame yathābhūtaṁ nikkhittoti yathā ānetvā
  ṭhapito. Dutiye sāvajjenāti sadosena. Tatiye visamenāti sapakkhalanena. Samenāti
  nippakkhalanena. 2- Catutthe asucināti gūthasadisena amejjhena. 3- Sucināti parisuddhena
  mejjhena. Pañcamādīni uttānatthāneva. 4-
                         10. Pubbaṇhasuttavaṇṇanā
      [156] Dasame sunakkhattantiādīsu yasmiṁ divase tayo sucaritadhammā pūritā
  honti, so divaso laddhanakkhattayogo nāma, tenassa sadā sunakkhattaṁ nāma hotīti
  vuccati. Sveva divaso katamaṅgalo nāma hoti, tenassa sadā sumaṅgalanti
  vuccati. Pabhātampissa sadā suppabhātameva. Sayanato uṭṭhānaṁpi suhuṭṭhitameva, 5- khaṇopi
  sukkhaṇova, muhuttopi sumuhuttova. Ettha ca dasaccharappamāṇo kālo khaṇo nāma,
  tena khaṇena dasakkhaṇo kālo layo nāma, tena layena ca dasalayo kālo

  *  *  *  *  *  *
  Footnote: 1 chaṂa. sammādiṭṭhiyā 2 chaṂa. apakkhalanena
  3 chaṂa. gūthasadisena aparisuddhena amejjhena
  4 chaṂa. uttānāneva 5 Sī. suvuṭṭhitameva
-------------------------------------------------
[page 275]
  Khaṇalayo nāma, tena dasaguṇo muhutto nāma, tena muhuttena 1- dasaguṇo khaṇamuhutto
  nāmāti ayaṁ vibhāgo veditabbo. Suyiṭṭhaṁ brahmacārisūti yasmiṁ divase tīṇi
  sucaritāni pūritāni, tadāssa seṭṭhacārīsu dinnadānaṁ suyiṭṭhaṁ nāma hoti. Padakkhiṇaṁ
  kāyakammanti taṁ divasaṁ tena kataṁ kāyakammaṁ vaḍḍhikāyakammaṁ nāma hoti. Sesapadesupi eseva
  nayo. Padakkhiṇāni katvānāti vaḍḍhiyuttāni kāyakammādīni katvā. Labhantatthe
  padakkhiṇeti padakkhiṇe vaḍḍhiattheyeva labhanti. Sesamettha uttānamevāti. 2-
                          Maṅgalavaggo pañcamo.
                         Tatiyapaṇṇāsako niṭṭhito.
                            -----------

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. sesaṁ uttānamevāti
-------------------------------------------------
[page 276]
                       16. 6. Acelakavaggavaṇṇanā
      [157-163] Ito paresu āgāḷhā paṭipadāti gāḷhā kakkhaḷā lobhavasena
  thiraggahaṇā. Nijjhāmāti attakilamathānuyogavasena suṭṭhu jhāmā santattaparitattā.
  Majjhimāti neva kakkhaḷā na jhāmā majjhe bhavā. Acelakoti niccelo naggo.
  Muttācāroti visaṭṭhācāro, uccārakammādīsu lokiyakulaputtācārena virahito
  ṭhitakova uccāraṁ karoti, passāvaṁ karoti, khādati bhuñjati. Hatthāvalekhanoti 1- hatthe
  piṇḍamhi niṭṭhite jivhāya hatthaṁ avalekhati, 2- uccāraṁ vā 3- katvā hatthasmiṁyeva
  udakasaññī 4- hutvā hatthena apalikhati. Bhikkhāya gahaṇatthaṁ "ehi bhadante"ti vutte 5-
  na etīti na ehibhadantiko. "tenahi Tiṭṭha bhadante"ti vuttepi na tiṭṭhatīti
  na tiṭṭhabhadantiko. Tadubhayaṁpi kira so "etassa vacanaṁ kataṁ bhavissatī"ti na karoti.
  Abhihaṭanti puretaraṁ gahetvā āhaṭabhikkhaṁ. Uddissakatanti imehi 6- tumhe
  uddissa katanti evaṁ ārocitabhikkhaṁ. Nimantananti "asukaṁ nāma kulaṁ vā
  vīthiṁ vā gāmaṁ vā paviseyyāthā"ti evaṁ nimantito bhikkhaṁpi na sādiyati na
  gaṇhāti. Na kumbhimukhāti kumbhito uddharitvā diyyamānaṁ bhikkhaṁpi na gaṇhāti.
  Na kaḷopimukhāti kaḷopīti ukkhali vā pacchi vā, tatopi na gaṇhāti. Kasmā?
  "kumbhikaḷopiyo Maṁ nissāya kaṭacchunā pahāraṁ labhantī"ti. Na elakamantaranti
  ummāraṁ antaraṁ katvā diyyamānaṁ na gaṇhāti. Kasmā? "ayaṁ maṁ nissāya
  antarakaraṇaṁ labhatī"ti. Daṇḍamusalesupi eseva nayo. Dvinnanti dvīsu bhuñjamānesu
  ekasmiṁ uṭṭhāya dente na gaṇhāti. Kasmā? kabaḷantarāyo hotīti.
      Na gabbhiniyātiādīsu pana gabbhiniyā kucchiyaṁ dārako kilamati, pāyantiyā
  dārakassa khīrantarāyo hoti, purisantaragatāya ratiantarāyo hotīti na gaṇhāti.

  *  *  *  *  *  *
  Footnote: 1 chaṂa.,i. hatthāpalekhanoti 2 chaṂa.,i apalekhati
  3 chaṂa. uccārampi 4 chaṂa. daṇḍakasaññī
  5 chaṂa. vuttopi 6 chaṂa. idaṁ, i. imaṁ
-------------------------------------------------
[page 277]
  Na saṅkittīsūti saṅkittetvā katabhattesu. Dubbhikkhasamaye kira acelakasāvakā acelakānaṁ
  atthāya tato tato taṇḍulādīni samādapetvā bhattaṁ pacanti, ukkaṭṭhācelako tato
  na paṭiggaṇhāti. Na yattha sāti yattha sunakho "piṇḍaṁ labhissāmī"ti upaṭṭhito
  hoti, tattha tassa adatvā āhaṭaṁ na gaṇhāti. Kasmā? etassa piṇḍantarāyo
  hotīti. Saṇḍasaṇḍacārinīti samūhasamūhacārinī. Sace hi acelakaṁ disvā "imassa
  bhikkhaṁ dassāmā"ti mānusakāni 1- bhattagehaṁ pavisanti, tesu ca pavisantesu
  kaḷopimukhādīsu nilīnā makkhikā uppatitvā saṇḍasaṇḍā caranti, tato āhaṭaṁ bhikkhaṁ
  na gaṇhāti. Kasmā? "maṁ nissāya makkhikānaṁ gocarantarāyo 2- jāto"ti.
      Na thusodakanti 3- sabbasassasambhārehi kataṁ sovīrakaṁ. Ettha ca surāpānameva
  sāvajjaṁ, ayaṁ pana sabbesu sāvajjasaññī. Ekāgārikoti yo ekasmiṁ 4- gehe
  bhikkhaṁ labhitvā nivatātati. Ekālopikoti ekeneva ālopena yāpeti.
  Dvāgārikādīsupi eseva nayo. Ekissāpi dattiyāti ekāya dattiyā. Datti nāma
  ekā khuddakapāti hoti, yattha aggaṁ bhikkhaṁ pakkhipitvā ṭhapenti. Ekāhikanti
  ekadivasantarikaṁ. Aḍḍhamāsikanti aḍḍhamāsantarikaṁ. Pariyāyabhattabhojananti
  vārabhattabhojanaṁ, ekāhavārena dvīhavārena sattāhavārena aḍḍhamāsavārenāti evaṁ
  divasavārena ābhataṁ bhattabhojanaṁ. Sākabhakkhotiādīni vuttatthāneva.
      Ubbhaṭṭhakoti uddhaṁ ṭhitako. Ukkuṭikappadhānamanuyuttoti ukkuṭikaviriyaṁ
  anuyutto, gacchantopi ukkuṭikova hutvā uppatitvā uppatitvā gacchati.
  Kaṇṭakāpassayikoti ayakaṇṭake vā pakatikaṇṭake vā bhūmiyaṁ koṭṭetvā tattha cammaṁ
  attharitvā ṭhānacaṅkamādīni karoti. Seyyanti sayantopi tatheva seyyaṁ kappeti.
  Sāyaṁ tatiyamassāti sāyatatiyakaṁ. Pāto majjhantike sāyanti divasassa tikkhattuṁ
  "pāpaṁ pavāhessāmī"ti udakorohanānuyogaṁ anuyutto viharati.

  *  *  *  *  *  *
  Footnote: 1 chaṂa. manussā, pa.sū. 1/155/366, su.vi. 1/394/292 2 Ma. bhojanantarāyo
  3 i. na kusodakanti 4 chaṂa.,i. ekasmiṁyeva
-------------------------------------------------
[page 278]
      Kāye kāyānupassītiādīni heṭṭhā ekakanipātavaṇṇanāyaṁ vuttanayena
  veditabbāni. Ayaṁ vuccati bhikkhave majjhimā paṭipadāti bhikkhave ayaṁ kāma-
  sukhallikānuyogañca attakilamathānuyogañcāti dve ante anupagatā sassatucchedantehi
  vā vimuttā majjhimā paṭipadāti veditabbā.
                   17-18. 7. Kammapathapeyyālavaṇṇanā 1-
      [164-184] Samanuññoti samānajjhāsayo. Rāgassāti pañcakāmaguṇika-
  rāgassa. Abhiññāyāti abhijānanatthaṁ. Suññato samādhītiādīhi tīhipi samādhīhi
  vipassanāva kathitā. Vipassanā hi niccābhinivesaniccanimittaniccapaṇidhiādīnaṁ abhāvā
  imāni nāmāni labhati. Pariññāyāti parijānanatthaṁ. Sesapadesupi eseva nayoti.
                    Manorathapūraṇiyā aṅguttaranikāyaṭṭhakathāya
                        tikanipātavaṇṇanā niṭṭhitā.
                          ---------------

  *  *  *  *  *  *
  Footnote: 1 chaṂa. peyyālavaggavaṇṇanā
-------------------------------------------------
[page 279]
                           Catukkanipātavaṇṇanā
                           1. Paṭhamapaṇṇāsaka
                           1. Bhaṇḍagāmavagga
                         1. Anubuddhasuttavaṇṇanā
      [1] Catukkanipātassa paṭhame ananubodhāti abujjhanena ajānanena.
  Appaṭivedhāti appaṭivijjhanena appaccakkhakiriyāya. Dīghamaddhānanti cirakālaṁ.
  Sandhāvitanti bhavato bhavaṁ gamanavasena sandhāvitaṁ. Saṁsaritanti punappunaṁ gamanāgamana-
  vasena 1- saṁsaritaṁ. Mamañceva tumhākañcāti mayā ca tumhehi ca. Athavā sandhāvitaṁ
  saṁsaritanti sandhāvanaṁ saṁsaraṇaṁ mama ceva tumhākañca ahosīti evamettha attho
  veditabbo. Ariyassāti niddosassa. Sīlasamādhipaññāti ime pana tayopi 2- dhammā
  maggaphalasampayuttāva veditabbā, vimuttināmena phalameva niddiṭṭhaṁ. Bhavataṇhāti
  bhavesu taṇhā. Bhavanettīti bhavarajju. Taṇhāyaeva etaṁ nāmaṁ. Tāya hi sattā
  goṇā viya gīvāyaṁ bandhitvā taṁ taṁ bhavaṁ niyyanti. 3- Tasmā bhavanettīti vuccati.
      Anuttarāti lokuttaRā. Dukkhassantakaroti vaṭṭadukkhassa antakaro. Cakkhumāti
  pañcahi cakkhūhi cakkhumā. Parinibbutoti kilesaparinibbānena parinibbuto. Idamassa
  bodhimaṇḍe paṭhamaparinibbānaṁ, pacchā pana yamakasālānamantare anupādisesāya
  nibbānadhātuyā parinibbuto yathānusandhinā desanaṁ niṭṭhapesi.
                          2. Papatitasuttavaṇṇanā
      [2] Dutiye papatitoti cuto. Appapatitoti patiṭṭhito. 4- Tattha lokiyamahājano
  patitoyeva nāma, sotāpannādayo kilesuppattikkhaṇe patitā nāMa. Khīṇāsavo
  ekantapatiṭṭhito nāMa.

  *  *  *  *  *  *
  Footnote: 1 Ma. bhavagamanavasena 2 chaṂa. tayo
  3 chaṂa. nīyanti 4 chaṂa. apatito patiṭṭhito
-------------------------------------------------
[page 280]
      Cutā patantīti ye cutā, te patanti nāMa. Patitāti ye patitā, te
  cutā nāMa. Cutattā patitā, patitattā cutāti attho. Giddhāti rāgarattā. Punarāgatāti
  punajātiṁ punajaraṁ punabyādhiṁ punamaraṇaṁ āgatā nāma honti. Kataṁ kiccanti catūhi
  maggehi kattabbakiccaṁ kataṁ. Rataṁ rammanti ramitabbayuttake guṇajāte ramitaṁ.
  Sukhenānvāgataṁ sukhanti sukhena sukhaṁ anuāgataṁ sampattaṁ. Mānusakasukhena dibbasukhaṁ,
  jhānasukhena vipassanāsukhaṁ, vipassanāsukhena maggasukhaṁ, maggasukhena phalasukhaṁ, phalasukhena
  nibbānasukhaṁ sampattaṁ adhigatanti attho.
                         3. Paṭhamakhatasuttavaṇṇanā
      [3] Tatiyaṁ dukanipātavaṇṇanāyaṁ vuttameva. Gāthāsu pana nindiyanti
  ninditabbayuttakaṁ. Nindatīti garahati. Pasaṁsiyoti pasaṁsitabbayutto. Vicināti mukhena
  so kalinti so 1- evaṁ pavatto, tena mukhena kaliṁ vicināti nāMa. Kalinā tena
  sukhaṁ na vindatīti tena ca kalinā sukhaṁ na paṭilabhati. Sabbassāpi sahāpi
  attanāti sabbenapi sakena dhanena ceva attanā ca saddhiṁ yo parājayo,
  so appamattakova kalīti attho. Yo sugatesūti yo pana sammaggatesu puggalesu
  cittaṁ padūseyya, 2- ayaṁ cittappadosova tato kalito mahantataro kali. Idāni
  tassa mahantatarabhāvaṁ dassento sataṁ sahassānantiādimāha. Tattha sataṁ sahassānanti
  nirabbudagaṇanāya satasahassaṁ. Chattiṁsatīti aparāni ca chattiṁsata nirabbudāni. Pañca
  cāti abbudagaṇanāya ca pañca abbudāni. Yamariyaṁ garahīti yaṁ ariye garahanto
  nirayaṁ upapajjati, ettha ettakaṁ āyuppamāṇanti.
                         4. Dutiyakhatasuttavaṇṇanā
      [4] Catutthe mātari pitari cātiādīsu mittavindako mātari micchāpaṭipanno
  nāma, ajātasattu pitari micchāpaṭipanno nāma, devadatto tathāgate

  *  *  *  *  *  *
  Footnote: 1 chaṂa. yo 2 chaṂa. padusseyya
-------------------------------------------------
[page 281]
  Micchāpaṭipanno nāma, kokāliko tathāgatasāvake micchāpaṭipanno nāMa. Bahuñcāti
  bahukameva. Pasavatīti paṭilabhati. Tāyāti tāya micchāpaṭipattisaṅkhātāya adhammacariyāya.
  Peccāti ito gantvā. Apāyañca gacchatīti nirayādīsu aññatarasmiṁ nibbattati.
  Sukkapakkhepi eseva nayo.
                         5. Anusotasuttavaṇṇanā
      [5] Pañcame anusotaṁ gacchatīti anusotagāmī. Kilesasotassa paccanīka-
  paṭipattiyā paṭisotaṁ gacchatīti paṭisotagāmī. Ṭhitattoti ṭhitasabhāvo. Tiṇṇoti oghaṁ
  taritvā ṭhito. Pāragatoti 1- paratīraṁ gato. Thale tiṭṭhatīti nibbānathale tiṭṭhati.
  Brāhmaṇoti seṭṭho niddoso. Idhāti imasmiṁ loke. Kāme ca paṭisevatīti kilesa-
  kāmehi vatthukāme paṭisevati. Pāpañca kammaṁ karotīti pāpañca 2- pāṇātipātādikammaṁ
  karoti. Pāpañca kammaṁ na karotīti pañcaverakammaṁ na karoti. Ayaṁ vuccati bhikkhave
  ṭhitattoti ayaṁ anāgāmipuggalo tasmā lokā puna paṭisandhivasena anāgamanato
  ṭhitatto nāMa.
      Taṇhādhipannāti taṇhāya adhipannā ajjhotthaṭā, taṇhaṁ vā adhipannā
  ajjhogāḷhā. Paripuṇṇasekhoti sikkhāpāripūriyaṁ ṭhito. Aparihānadhammoti aparihīna-
  sabhāvo. Cetovasippattoti cittavasībhāvappatto. Evarūpo khīṇāsavo hoti, idha
  pana anāgāmī kathito. Samāhitindriyoti samāhitachaḷindriyo. 3- Paroparāti parovarā
  uttamalāmakā, kusalākusalāti attho. Sameccāti ñāṇena samāgantvā. Vidhūpitāti
  viddhaṁsitā jhāpitā vā. Vusitabrahmacariyoti maggabrahmacariyaṁ vusitvā 4- ṭhito.
  Lokantagūti tividhassāpi lokassa antaṁ gato. Pāragatoti chahākārehi pāragato.
  Idha khīṇāsavova kathito. Iti suttepi gāthāsupi vaṭṭavivaṭṭameva kathitaṁ.

  *  *  *  *  *  *
  Footnote: 1 chaṂa. pāraṅgatoti 2 chaṂa. pāpakañca
  3 Sī. sammāṭhapitachaḷindriyo 4 chaṂa. vasitvā
-------------------------------------------------
[page 282]
                       6. Appassutasuttavaṇṇanā
      [6] Chaṭṭhe anupapannoti anupāgato. Suttantiādīsu ubhatovibhaṅganiddesa-
  khandhakaparivārasuttanipātamaṅgalasuttaratanasuttanālakasuttatuvaṭṭakasuttāni, aññampi ca
  suttanāmakaṁ tathāgatavacanaṁ suttanti veditabbaṁ. Sabbampi sagāthakaṁ suttaṁ geyyanti
  veditabbaṁ, visesena saṁyuttake sakalopi sagāthavaggo. Sakalaṁpi abhidhammapiṭakaṁ,
  niggāthakasuttaṁ, yañca aññaṁpi aṭṭhahi aṅgehi asaṅgahitaṁ buddhavacanaṁ, taṁ
  veyyākaraṇanti veditabbaṁ. Dhammapadaṁ theragāthā therīgāthā suttanipāte nosutta-
  nāmikā suddhikagāthā ca gāthāti veditabbā. Somanassañāṇamayikagāthāpaṭisaṁyuttā
  dveasīti suttantā udānanti veditabbā. "vuttamidaṁ 1- Bhagavatā"tiādinayappavattā
  dasuttarasatasuttantā itivuttakanti veditabbā. Apaṇṇakajātakādīni paññāsādhikāni
  pañca jātakasatāni jātakanti veditabbāni. "cattārome Bhikkhave acchariyā abbhutadhammā
  ānande"tiādinayappavattā sabbepi acchariyābbhutadhammapaṭisaṁyuttā suttantā
  abbhutadhammanti veditabbaṁ. Cūḷavedallamahāvedallasammādiṭṭhisakkapañhasaṅkhārabhājaniya-
  mahāpuṇṇamasuttādayo sabbepi vedañca tuṭṭhiñca laddhā laddhā pucchitasuttantā
  vedallanti veditabbā. Na atthamaññāya na dhammamaññāyāti aṭṭhakathañca pāliñca
  ajānitvā. Dhammānudhammapaṭipannoti navalokuttaradhammassa anurūpadhammaṁ sahasīlakaṁ 2-
  pubbabhāgapaṭipadaṁ na paṭipanno hoti. Iminā upāyena sabbavāresu attho
  veditabbo. Paṭhamavāre panettha appassutadussīlo kathito, dutiye appassuta-
  khīṇāsavo, tatiye bahussutadussīlo, catutthe bahussutakhīṇāsavo.
      Sīlesu asamāhitoti sīlesu aparipūrakārī. Sīlato ca sutena cāti
  sīlabhāgena ca sutabhāgena ca "ayaṁ dussīlo appassuto"ti evantaṁ garahantīti attho.

  *  *  *  *  *  *
  Footnote: 1 cha. vuttañhetaṁ 2 chaṂa. sahasīlaṁ
-------------------------------------------------
[page 283]
  Tassa sampajjate sutanti tassa puggalassa yasmā tena sutena sutakiccaṁ kataṁ,
  tasmā tassa sutaṁ sampajjati nāMa. Nāssa sampajjateti sutakiccassa akatattā
  na sampajjati. Dhammadharanti sutadhammānaṁ ādhārabhūtaṁ. Sappaññanti supaññaṁ. Nekkhaṁ
  jambonadassevāti jambunadaṁ vuccati jātisuvaṇṇaṁ, tassa jambunadassa nekkhaṁ viya,
  pañcasuvaṇṇaparimāṇaṁ suvaṇṇaghaṭikaṁ viyāti attho.
                          7. Sobhaṇasuttavaṇṇanā
      [7] Sattame viyattāti paññāveyyattiyena samannāgatā. Vinītāti vinayaṁ
  upetā suvinītā. Visāradāti vesārajjena somanassasahagatañāṇena samannāgatā.
  Dhammadharāti sutadhammānaṁ ādhārabhūtā. Bhikkhu ca sīlasampannoti gāthāya kiñcāpi
  ekekasseva ekeko guṇo kathito, sabbesaṁ pana sabbepi vaṭṭantīti.
                        8. Vesārajjasuttavaṇṇanā
      [8] Aṭṭhame vesārajjānīti ettha sārajjapaṭipakkho vesārajjaṁ, catūsu
  ṭhānesu sārajjābhāvaṁ paccavekkhantassa uppannasomanassamayañāṇassetaṁ nāmaṁ.
  Āsabhaṇṭhānanti seṭṭhaṭṭhānaṁ uttamaṭṭhānaṁ. Āsabhā vā pubbabuddhā, tesaṁ ṭhānanti
  attho. Apica gavasatajeṭṭhako usabho, gavasahassajeṭṭhako vasabho. Vajasatajeṭṭhako
  vā usabho, vajasahassajeṭṭhako vasabho, sabbagavaseṭṭho sabbaparissayasaho seto
  pāsādiko mahābhāravaho asanisatasaddehipi asanisahassasaddehipi 1- asampakampiyo
  nisabho, so idha usabhoti adhippeto. Idampi hi tassa pariyāyavacanaṁ. Usabhassa
  idanti āsabhaṁ. Ṭhānanti catūhi pādehi paṭhaviṁ uppīḷetvā vavatthānaṁ. Idaṁ pana āsabhaṁ
  viyāti āsabhaṁ. Yathāpi hi 2- nisabhasaṅkhāto usabho catūhi pādehi paṭhaviṁ uppīḷetvā
  acalaṭṭhānena tiṭṭhati, evaṁ tathāgatopi catūhi vesārajjapādehi

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. yatheva hi
-------------------------------------------------
[page 284]
  Aṭṭhaparisapaṭhaviṁ uppīḷetvā sadevake loke kenaci paccatthikena paccāmittena
  akampiyo acalaṭṭhānena tiṭṭhati. Evaṁ tiṭṭhamāno ca 1- taṁ āsabhaṇṭhānaṁ paṭijānāti
  upagacchati na paccakkhāti, attani āropeti. Tena vuttaṁ "āsabhaṇṭhānaṁ paṭijānātī"ti.
      Parisāsūti aṭṭhasu parisāsu. Sīhanādaṁ nadatīti seṭṭhanādaṁ sīhanādaṁ 2- nadati,
  sīhanādasadisaṁ vā nādaṁ nadati. Ayamattho sīhanādasuttena dassetabbo. Yathāpi 3-
  sīho sahanato ca hananato ca sīhoti vuccati, evaṁ tathāgato lokadhammānaṁ sahanato
  parappavādānañca hananato sīhoti vuccati. Evaṁ vuttassa sīhassa nādaṁ sīhanādaṁ.
  Tattha yathā hi 4- sīho sīhabalena samannāgato sabbattha visārado vigatalomahaṁso
  sīhanādaṁ nadati, evaṁ tathāgatasīhopi tathāgatabalehi samannāgato aṭṭhasu parisāsu
  visārado vigatalomahaṁso "iti rūpan"tiādinā nayena nānāvidhadesanāvilāsasampannaṁ
  sīhanādaṁ nadati. Tena vuttaṁ "parisāsu sīhanādaṁ nadatī"ti.
      Brahmacakkaṁ pavattetīti ettha brahmanti seṭṭhaṁ uttamaṁ visuddhaṁ. Cakkasaddo
  panāyaṁ:-
               sampattiyaṁ lakkhaṇe ca rathaṅge iriyāpathe
               dāne ratanadhammūra- cakkādīsu ca dissati
               dhammacakke idha mato tañca dvedhā vibhāvaye.
      "cattārimāni Bhikkhave cakkāni, yehi samannāgatānaṁ devamanussānan"tiādīsu 5-
  hi ayaṁ sampattiyaṁ dissati. "pādatalesu Cakkāni jātānī"ti 6- ettha lakkhaṇe.
  "cakkaṁva Vahato padan"ti 7- ettha rathaṅge. "catucakkaṁ Navadvāran"ti 8- ettha iriyā-
  pathe. "dadaṁ Bhuñja ca mā ca 9- pamādo, cakkaṁ vattaya sabbapāṇīnan"ti 10- ettha dāne.

  *  *  *  *  *  *
  Footnote: 1 cha. tiṭṭhamānova 2 chaṂa. abhītanādaṁ 3 chaṂa. yathā vā 4 cha. ayaṁ saddo na dissati
  5 aṅ.catukka. 21/31/37 cakkasutta 6 dīṃahā. 10/35/15 dvattiṁsamahāpurisalakkhaṇa
  7 khuḍha. 25/1/15 cakkhupālattheravatthu 8 saṁ.sa. 15/29/18 catucakkasutta
  9 chaṂa. ayaṁ saddo na dissati 10 khu.jā. 27/1110/234 gandhāravagga (syā)
-------------------------------------------------
[page 285]
  "dibbaṁ Cakkaratanaṁ pāturahosī"ti 1- ettha ratanacakke. "mayā Pavattitaṁ cakkan"ti 2-
  ettha dhammacakke. "icchāhatassa Posassa, cakkaṁ bhamati matthake"ti 3- ettha uracakke.
  "khurapariyantena Cepi cakkenā"ti 4- ettha paharaṇacakke. "asanivicakkan"ti 5- Ettha
  asanimaṇḍale. Idha panāyaṁ dhammacakke mato.
      Taṁ panetaṁ dhammacakkaṁ duvidhaṁ hoti paṭivedhañāṇañca desanāñāṇañca. Tattha
  paññāpabhāvitaṁ attano ariyaphalāvahaṁ paṭivedhañāṇaṁ, karuṇāpabhāvitaṁ sāvakānaṁ
  ariyaphalāvahaṁ desanāñāṇaṁ. Tattha paṭivedhañāṇaṁ uppajjamānaṁ uppannanti duvidhaṁ.
  Tañhi abhinikkhamanato yāva arahattamaggā uppajjamānaṁ, phalakkhaṇe uppannannāMa.
  Tusitabhavanato vā yāva mahābodhipallaṅke arahattamaggā 6- uppajjamānaṁ, phalakkhaṇe
  uppannannāMa. Dīpaṅkarato paṭṭhāya vā yāva bodhipallaṅke arahattamaggā
  uppajjamānaṁ, phalakkhaṇe uppannannāMa. Desanāñāṇaṁpi pavattamānaṁ pavattanti
  duvidhaṁ. Tañhi yāva aññākoṇḍaññassa 7- sotāpattimaggā pavattamānaṁ, phalakkhaṇe
  pavattaṁ nāMa. Tesu paṭivedhañāṇaṁ lokuttaraṁ, desanāñāṇaṁ lokiyaṁ. Ubhayaṁpi panetaṁ
  aññehi asādhāraṇaṁ, buddhānaṁyeva orasaṁ ñāṇaṁ.
      Sammāsambuddhassa te paṭijānatoti "ahaṁ sammāsambuddho, sabbe dhammā
  mayā abhisambuddhā"ti evaṁ paṭijānato. 8- Anabhisambuddhāti 9- ime nāma dhammā
  tayā anabhisambuddhā. Tatra vatāti tesu "anabhisambuddhā"ti evaṁ dassitadhammesu.
  Sahadhammenāti sahetunā sakāraṇena vacanena. Nimittametanti ettha puggalopi
  dhammopi nimittanti adhippeto. Taṁ puggalaṁ na passāmi, yo maṁ paṭicodessati.
  Taṁ dhammaṁ na passāmi, sandassetvā 10- "ayaṁ nāma dhammo tayā anabhisambuddho"ti

  *  *  *  *  *  *
  Footnote: 1 dīṂa. 10/23/150 cakkaratana, Ma.u. 14/256/223 bālapaṇḍitasutta
  2 khu.su. 25/563/448 selasutta 3 khu.jā. 27/104,796/34,180
  mittavindukajātaka (syā) 4 dī.Sī. 9/116/52 pūraṇakassapavāda
  5 dī.pā. 11/61/36 udumbarikasutta, saṁṇi. 16/162/219 asanisutta
  6 Ma. arahattuppatti 7 chaṂa. aññāsikoṇḍaññassa 8 chaṂa. paṭijānato tava
  9 ka. na ca abhisambuddhāti 10 chaṂa. yaṁ dassetvā
-------------------------------------------------
[page 286]
  Maṁ paṭicodessatīti ayamettha attho. Khemappattoti khemaṁ patto. Sesapadadvayaṁ
  imasseva vevacanaṁ. Sabbametaṁ 1- vesārajjañāṇameva sandhāya vuttaṁ. Dasabalassa hi
  "ayaṁ nāma dhammo tayā anabhisambuddho"ti codakaṁ puggalaṁ vā codanākāraṇaṁ
  anabhisambuddhadhammaṁ vā apassato "sabhāvabuddhoyeva vata 2- samāno ahaṁ buddhosmīti
  vadāmī"ti paccavekkhantassa balavataraṁ somanassaṁ uppajjati, tena sampayuttaṁ ñāṇaṁ
  vesārajjaṁ nāMa. Taṁ sandhāya "khemappatto"tiādimāha. Evaṁ sabbattha attho
  veditabbo.
      Antarāyikā dhammāti ettha pana antarāyaṁ karontīti antarāyikā. Te atthato
  sañcicca vītikkantā satta āpattikkhandhā. Sañcicca vītikkantaṁ hi antamaso
  dukkaṭadubbhāsitampi maggaphalānaṁ antarāyaṁ karoti. Idha pana methunadhammā adhippetā. 3-
  Methunaṁ sevato hi yassa kassaci nissaṁsayameva maggaphalānaṁ antarāyo hoti.
      Yassa kho pana te atthāyāti rāgakkhayādīsu yassa atthāya. Dhammo desitoti
  asubhabhāvanādidhammo kathito. Tatra vata manti tasmiṁ aniyyānikadhamme maṁ. Sesaṁ
  vinaye vuttanayeneva 4- veditabbaṁ.
      Vādapathāti vādāyeva. Puthūti bahū. Sitāti upanibaddhā abhisaṅkhatā. Athavā
  puthussitāti puthubhāvaṁ sitā upagatā, puthūhi vā sitātipi puthussitā. Yaṁ
  nissitāti etarahipi yaṁ vādapathaṁ nissitā. Na te bhavantīti te vādapathā na bhavanti
  bhijjanti vinassanti. Dhammacakkanti desanāñāṇassapi paṭivedhañāṇassapi etaṁ
  nāmaṁ. Tesu desanāñāṇaṁ lokiyaṁ, paṭivedhañāṇaṁ lokuttaraṁ. Kevalīti sakalalokuttara-
  samannāgato. 5- Tādisanti tathāvidhaṁ.

  *  *  *  *  *  *
  Footnote: 1 chaṂa. sabbampetaṁ 2 Ma. ca 3 chaṂa. methunadhammo adhippeto
  4 chaṂa. sesaṁ vuttanayeneva 5 Ma. sakalo kusalasamannāgato, cha. sakalaguṇasamannāgato
-------------------------------------------------
[page 287]
                      9. Taṇhuppādasuttavaṇṇanā
      [9] Navame uppajjati etesūti uppādā. Kā uppajjati? taṇhā.
  Taṇhāya uppādā taṇhuppādā, taṇhāvatthūni taṇhākāraṇānīti attho.
  Cīvarahetūti "kattha manāpaṁ cīvaraṁ labhissāmī"ti cīvarakāraṇā uppajjati. Itibhavābhava-
  hetūti ettha itīti nidassanatthe 1- nipāto. Yathā cīvarādihetu, evaṁ bhavābhavahetupīti
  attho. Bhavābhavoti cettha paṇītappaṇītatarāni 2- sappinavanītādīna adhippetāni.
  Sampattibhavesu paṇītatarapaṇītatamabhavotipi vadanti. 3-
      Taṇhādutiyoti ayañhi satto anamatagge saṁsāravaṭṭe saṁsaranto na ekakova
  saṁsarati, taṇhaṁ pana dutiyikaṁ labhantova saṁsarati. Tena vuttaṁ "taṇhādutiyo"ti.
  Itthabhāvaññathābhāvanti ettha itthabhāvo nāma ayaṁ attabhāvo, aññathābhāvo
  nāma anāgatattabhāvo. Evarūpo vā aññopi attabhāvo itthabhāvo nāma, na
  evarūpo aññathābhāvo nāMa. Taṁ itthabhāvaññathābhāvaṁ. Saṁsāranti khandhadhātu-
  āyatanapaṭipāṭiṁ. 4- Nātivattatīti nātikkamati. Evamādīnavaṁ ñatvāti evaṁ atītānāgata-
  paccuppannesu khandhesu ādīnavaṁ jānitvā. Taṇhaṁ dukkhassa sambhavanti taṇhaṁ ca 5-
  "ayaṁ vaṭṭadukkhassa sambhavo pabhavo 6- kāraṇan"ti evaṁ jānitvā. Ettāvatā
  imassa bhikkhuno vipassanaṁ vaḍḍhetvā arahattappattabhāvo dassito. Idāni taṁ
  khīṇāsavaṁ thomento vītataṇhotiādimāha. Tattha anādānoti niggahaṇo. Sato
  bhikkhu paribbajeti satisampajaññavepullappatto 7- khīṇāsavo bhikkhu sato sampajāno
  careyya vihareyyāti attho. Iti suttante vaṭṭaṁ kathetvā gāthāsu vaṭṭavivaṭṭaṁ
  kathitanti.

  *  *  *  *  *  *
  Footnote: 1 Sī. nidassane 2 chaṂa. paṇītatarāni
  3 chaṂa. vadantiyeva 4 chaṂa. khandhadhātuāyatanānaṁ paṭipāṭiṁ
  5 Ma. taṇhaṁva 6 chaṂa. ayaṁ vaṭṭadukkhasambhūto sabhāvo
  7 Sī. satisampajaññe vepullappatto
-------------------------------------------------
[page 288]
                          10. Yogasuttavaṇṇanā
      [10] Dasame vaṭṭasmiṁ yojentīti yogā. Kāmayogotiādīsu pañcakāma-
  guṇiko rāgo kāmayogo. Rūpārūpabhavesu chandarāgo bhavayogo, tathā jhānanikanti.
  Sassatadiṭṭhisahagato ca rāgo dvāsaṭṭhī diṭṭhiyo ca diṭṭhiyogo. Catūsu saccesu
  aññāṇaṁ avijjāyogo. Kāmesu vā yojetīti kāmayogo. Bhavesu yojetīti bhavayogo.
  Diṭṭhīsu 1- yojetīti diṭṭhiyogo. Avijjāya yojetīti avijjāyogoti heṭṭhā
  vuttadhammānaṁyevetaṁ adhivacanaṁ.
      Idāni te vitthāretvā dassento katamo ca bhikkhavetiādimāha. Tattha
  samudayanti uppattiṁ. Atthaṅgamanti bhedaṁ. Assādanti madhurabhāvaṁ. Ādīnavanti
  amadhurabhāvaṁ dosaṁ. Nissaraṇanti nissaṭabhāvaṁ. Kāmesūti vatthukāmesu. Kāmarāgoti kāme
  ārabbha uppannarāgo. Sesapadesupi eseva nayo. Anusetīti nibbattati. Ayaṁ vuccati
  bhikkhave kāmayogoti bhikkhave idaṁ kāmesu yojanakāraṇaṁ bandhanakāraṇaṁ vuccatīti
  evaṁ sabbattha attho veditabbo.
      Phassāyatanānanti cakkhādīnaṁ cakkhusamphassādikāraṇānaṁ. Avijjā aññāṇanti
  ñāṇapaṭipakkhabhāvena aññāṇasaṅkhātā avijjā. Iti kāmayogoti ettha itisaddo
  catūhipi yogehi saddhiṁ yojetabbo "evaṁ kāmayogo, evaṁ bhavayogo"ti.
  Saṁyuttoti 2- samparivārito. 3- Pāpakehīti lāmakehi. Akusalehīti
  akosallasambhūtehi. Saṅkilesikehīti saṅkilissakehi, 4- pasannassa cittassa
  pasannabhāvadūsakehīti 5- attho. Ponobbhavikehīti punabbhavanibbattakehi. Sadarehīti
  sadarathehi. Dukkhavipākehīti vipākakāle dukkhuppādakehi. Āyatiṁ jātijarāmaraṇikehīti
  anāgate punappunaṁ jātijarāmaraṇanibbattakehi. Tasmā ayogakkhemīti vuccatīti yasmā
  appahīnayogo puggalo etehi dhammehi

  *  *  *  *  *  *
  Footnote: 1 Ma. diṭṭhiyā 2 ka. sampayuttoti 3 chaṂa. parivārito
  4 chaṂa. saṁkilesanakehi 5 Ma. pasannabhāvarosakehīti
-------------------------------------------------
[page 289]
  Sampayutto hoti, tasmā tehi 1- catūhi yogehi khemaṁ nibbānaṁ anadhigatattā na
  yogakkhemīti vuccati.
      Visaṁyogāti visaṁyojanakāraṇāni. Kāmayogavisaṁyogoti kāmayogavisaṁyojanakāraṇaṁ.
  Sesapadesupi eseva nayo. Tattha asubhajjhānaṁ kāmayogavisaṁyogo, taṁ pādakaṁ katvā
  adhigato anāgāmimaggo ekanteneva kāmayogavisaṁyogo nāMa. Arahattamaggo
  bhavayogavisaṁyogo nāma, sotāpattimaggo diṭṭhiyogavisaṁyogo nāma, arahattamaggo avijjā-
  yogavisaṁyogo nāMa. Idāni te vitthāretvā 2- dassento katamo ca bhikkhaveti-
  ādimāha. Tassattho vuttanayeneva veditabbo.
      Bhavayogena cūbhayanti bhavayogena ca saṁyuttā, 3- kiñca bhiyyoti ubhayaṁ ubhayenāpi
  ca 3- saṁyuttā, yena kenaci yogena samannāgatāti 4- attho. Purakkhatāti purato katā,
  parivāritā vā. Kāme pariññāyāti duvidhepi kāme parijānitvā. Bhavayogañca
  sabbasoti bhavayogañca sabbameva parijānitvā. Samūhaccāti samūhanitvā. Virājayanti
  virājento, virājetvā vā. "virājento"ti Hi vutte maggo kathito hoti,
  "virājetvā"ti vutte phalaṁ. Munīti khīṇāsavamuni. Iti imasmiṁ suttepi gāthāsupi
  vaṭṭavivaṭṭameva 5- kathitanti.
                         Bhaṇḍagāmavaggo paṭhamo.
                           -------------

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. vitthāravasena
  3-3 chaṂa. kiñci bhiyyo ubhayenāpi
  4 Sī. yena kenaci yogañca yena samannāgatāti 5 Ma. vivaṭṭameva
-------------------------------------------------
[page 290]
                             2. Caravagga
                           1. Carasuttavaṇṇanā
      [11] Dutiyassa paṭhame adhivāsetīti cittaṁ adhiropetvā vāseti. Nappajahatīti
  na pariccajati. Na vinodetīti na nīharati. Na byantīkarotīti na vigatantaṁ
  paricchinnaparivaṭumaṁ 1- karoti. Na anabhāvaṁ gametīti na anuabhāvaṁ avaḍḍhiṁ vināsaṁ gameti.
  Carampīti carantopi. Anātāpīti nibbiriyo. Anottāpīti upavādabhayarahito. Satatanti
  niccaṁ. Samitanti nirantaraṁ. Evaṁ sabbattha atthaṁ ñatvā sukkapakkhavuttapariyāyena
  attho veditabbo.
      Gāthāsu gehanissitanti kilesanissitaṁ. Mohaneyyesūti mohajanakesu ārammaṇesu.
  Abhabboti abhājanabhūto. Phuṭṭhuṁ sambodhimuttamanti arahattasaṅkhātaṁ 2- uttamaṁ ñāṇaṁ
  phusituṁ.
                           2. Sīlasuttavaṇṇanā
      [12] Dutiye sampannasīlāti paripuṇṇasīlā. Sampannapātimokkhāti paripuṇṇa-
  pātimokkhā. Pātimokkhasaṁvarasaṁvutāti pātimokkhasaṁvarasīlena saṁvutā pihitā upetā
  hutvā viharatha. Ācāragocarasampannāti ācārena ca gocarena ca sampannā
  samupāgatā bhavatha. Aṇumattesu vajjesūti aṇuppamāṇesu dosesu. Bhayadassāvinoti
  tāni aṇumattāni vajjāni bhayato dassanasīlā. Samādāya sikkhatha sikkhāpadesūti
  sabbattha sikkhākoṭṭhāsesu taṁ taṁ samādātabbaṁ 3- samādāya gahetvā sikkhatha.
  "sampannasīlānaṁ .pe. Sikkhāpadesū"ti ettakena dhammakkhānena 4- sikkhattaye
  samādapetvā ceva paṭiladdhaguṇesu ca vaṇṇaṁ kathetvā idāni uttariṁ kātabbatthaṁ 5-
  dassento kimassātiādimāha. Tattha kimassāti kiṁ bhaveyya.

  *  *  *  *  *  *
  Footnote: 1 Ma. na nibbinnaṁ pariccattaṁ vigatantaṁ 2 chaṂa. arahattamaggasaṅkhātaṁ
  3 chaṂa. sabbasikkhākoṭṭhāsesu samādātabbaṁ 4 Ma. dhammena 5 chaṂa. uttari kātabbaṁ
-------------------------------------------------
[page 291]
      Yatañcareti yathā caranto yato hoti saṁyato, 1- evaṁ careyya. Esa nayo
  sabbattha. Accheti nisīdeyya. Yatametaṁ 2- pasārayeti yaṁ aṅgapaccaṅgaṁ pasāreyya, taṁ
  yataṁ passaddhameva 3- katvā pasāreyya. Uddhanti upari. Tiriyanti majjhaṁ. Apācīnanta
  adho. Ettāvatā atītā paccuppannā anāgatā ca pañcakkhandhā kathitā. Yāvatāti
  paricchedavacanaṁ. Jagato gatīti lokassa nipphatti. Samavekkhitā ca dhammānaṁ, khandhānaṁ
  udayabbayanti etesaṁ sabbaloke atītādibhedānaṁ pañcakkhandhadhammānaṁ udayañca
  vayañca samavekkhitā, "pañcannaṁ khandhānaṁ 4- udayaṁ passanto pañcavīsati lakkhaṇāni
  passati, vayaṁ passanto pañcavīsati lakkhaṇāni passatī"ti vuttehi samapaññāsāya
  lakkhaṇehi sammā avekkhitā hoti. Cetosamathasāmīcinti cittasamathassa anucchavikaṁ
  paṭipadaṁ. Sikkhamānanti paṭipajjamānaṁ, pūrayamānanti attho. Pahitattoti pesitatto.
  Āhūti kathayanti. Sesamettha uttānameva. Imasmiṁ pana sutte sīlamissakaṁ kathetvā
  gāthāsu khīṇāsavo kathito.
                          3. Padhānasuttavaṇṇanā
      [13] Tatiye sammappadhānānīti sundarappadhānāni uttamaviriyāni.
  Sammappadhānāti paripuṇṇaviriyā. Māradheyyābhibhūtāti 5- te bhūmikavaṭṭasaṅkhātaṁ
  māradheyyaṁ abhibhavitvā 6- samatikkamitvā ṭhitā. Te asitāti te khīṇāsavā anissitā
  nāMa. Jātimaraṇabhayassāti jātiñca maraṇañca paṭicca uppajjanakabhayassa, jātimaraṇa-
  saṅkhātasseva vā bhayassa. Pāragūti pāraṁ gatā. Te tusitāti te khīṇāsavā tuṭṭhā
  nāMa. Jetvā māraṁ savāhananti 7- sasenakaṁ māraṁ jinitvā 8- ṭhitā. Te anejāti
  te khīṇāsavā taṇhāsaṅkhātāya ejāya anejā niccalā nāMa. Namucibalanti

  *  *  *  *  *  *
  Footnote: 1 Ma. yathā careti yathā caranto vigato hoti, tathā so 2 Sī. yatameva naṁ, chaṂa. yatamenaṁ
  3 Ma. tassa taṁ sussatameva, cha. saṁyatameva 4 chaṂa. pañcakkhandhānaṁ
  5 Sī. māradheyyādhibhunoti 6 Sī. adhibhavitvā
  7 cha. savāhininti 8 Sī. nijjitvā
-------------------------------------------------
[page 292]
  Mārabalaṁ. Upātivattāti atikkantā. Te sukhitāti te khīṇāsavā lokuttarasukhena
  sukhitā nāMa. Tenevāha:-
            "sukhino 1- vata arahanto 2- taṇhā nesaṁ na vijjati
             asmimāno samucchinno mohajālaṁ padālitan"ti. 3-
                         4. Saṁvarasuttavaṇṇanā
      [14] Catutthe padhānānīti viriyāni. Saṁvarappadhānanti cakkhādīni saṁvarantassa
  uppannaviriyaṁ. Pahānappadhānanti kāmavitakkādayo pajahantassa uppannaviriyaṁ.
  Bhāvanāppadhānanti sambojjhaṅge bhāventassa uppannaviriyaṁ. Anurakkhanāppadhānanti
  samādhinimittaṁ anurakkhantassa uppannaviriyaṁ.
      Vivekanissitantiādīsu viveko virāgo nirodhoti tīṇipi nibbānassa nāmāni.
  Nibbānañhi upadhivivekattā viveko, taṁ āgamma rāgādayo virajjantīti virāgo,
  nirujjhantīti nirodho. Tasmā vivekanissitantiādīsu ārammaṇavasena vā adhigantabba-
  vasena vā nibbānanissitanti attho. Vossaggapariṇāminti ettha dve vossaggā
  pariccāgavossaggo ca pakkhandanavossaggo ca. Tattha vipassanā tadaṅgavasena kilese
  ca khandhe ca rāgaṁ pariccajatīti 4- pariccāgavossaggo. Maggo ārammaṇavasena nibbānaṁ
  pakkhandatīti pakkhandanavossaggo. Tasmā vossaggapariṇāminti yathā bhāviyamāno
  satisambojjhaṅgo vossaggatthāya pariṇāmati, vipassanābhāvañca maggabhāvañca
  pāpuṇāti, evantaṁ bhāvetīti ayamettha attho. Sesapadesupi eseva nayo. Bhaddakanti
  laddhakaṁ. Samādhinimittaṁ vuccati aṭṭhikasaññādivasena adhigato samādhiyeva. Anurakkhatīti
  samādhipaccanīkadhamme 5- rāgadosamohe sosento 6- rakkhati. Ettha ca aṭṭhikasaññādikā

  *  *  *  *  *  *
  Footnote: 1 chaṂa. sukhitā 2 Ma. asādento
  3 saṁ. kha. 17/76/68 arahantasutta 4 Sī. khandhe ca pariccajatīti,
  su.vi. 3/310/216 ariyavaṁsacatukkavaṇṇanā 5 Ma. samādhipariyuṭṭhitadhamme,
  ka. samādhipaccatthikadhamme 6 chaṂa. sodhento
-------------------------------------------------
[page 293]
  Pañceva saññā vuttā, imasmiṁ pana ṭhāne dasapi asubhāni vitthāretvā kathetabbāni.
  Tesaṁ vitthāro visuddhimagge 1- vuttoyeva. Gāthāyaṁ saṁvarādināmena
  saṁvarādinipphādakaṁ 2- viriyameva vuttaṁ. Khayaṁ dukkhassa pāpuṇeti dukkhakkhayasaṅkhātaṁ
  arahattaṁ pāpuṇeyyāti.
                         5. Paññattisuttavaṇṇanā
      [15] Pañcame aggapaññattiyoti uttamapaññattiyo. Attabhāvīnanti
  attabhāvavantānaṁ. Yadidaṁ rāhu asurindoti yo esa rāhu asurindo ayaṁ aggo
  nāMa. 3- Ettha rāhu kira asurindo cattāri yojanasahassāni aṭṭha ca yojanasatāni
  ucco, bāhantaramassa dvādasa yojanasatāni, hatthatalapādatalānaṁ puthulato 4- tīṇi
  yojanasatāni. Aṅgulipabbāni paṇṇāsa yojanāni, bhamukantaramassa 5- paṇṇāsayojanaṁ,
  nalāṭaṁ tiyojanasataṁ, sīsaṁ navayojanasataṁ. Kāmabhogīnaṁ yadidaṁ rājā mandhātāti yo esa
  rājā mandhātā nāma, 6- ayaṁ dibbepi mānusakepi kāme paribhuñjanakānaṁ sattānaṁ
  aggo nāMa. Esa hi asaṅkheyyāyukesu manussesu nibbattitvā icchiticchitakkhaṇe
  hiraññavassaṁ vassāpento mānusake kāme dīgharattaṁ paribhuñji. Devaloke pana yāva
  chattiṁsāya indānaṁ āyuppamāṇaṁ, tāva paṇīte kāme paribhuñjīti kāmabhogīnaṁ aggo
  nāma jāto. Ādhipateyyānanti adhipatiṭṭhānaṁ jeṭṭhakaṭṭhānaṁ kārentānaṁ. 7- Tathāgato
  aggamakkhāyatīti lokiyalokuttarehi guṇehi tathāgato aggo seṭṭho uttamo akkhāyati.
      Iddhiyā yasasā jalanti dibbasampattisamiddhiyā ca parivārasaṅkhātena yasasā ca
  jalantānaṁ. Uddhaṁ tiriyaṁ apācīnanti upari ca majjhe ca heṭṭhā ca. Yāvatā
  jagato gatīti yattakā lokassa nipphatti. 8-

  *  *  *  *  *  *
  Footnote: 1 visuddhi. 1/226 asubhakammaṭṭhānaniddesa 2 Ma. saṁvarādināmena pabhedanipphādakaṁ,
  cha. gāthāya saṁvarādinipphādakaṁ 3 chaṂa. aggoti 4 chaṂa. puthulatā
  5 chaṂa. bhamukantaraṁ 6 Ma. eva 7 chaṂa. karontānaṁ 8 chaṂa. lokanipphatti
-------------------------------------------------
[page 294]
                         6. Sokhummasuttavaṇṇanā
      [16] Chaṭṭhe sokhummānīti sukhumalakkhaṇapaṭivijjhanakāni ñāṇāni. Rūpasokhummena
  samannāgato hotīti rūpe saṇhasukhumalakkhaṇapariggāhakena ñāṇena samannāgato
  hoti. Paramenāti uttamena. Tena ca rūpasokhummenāti tena yāva anulomabhāvaṁ
  pattena sukhumalakkhaṇapariggāhakena ñāṇena. 1- Na samanupassatīti natthibhāvena 2- na
  passati. Na patthetīti 3- natthibhāveneva na pattheti. Vedanāsokhummādīsupi eseva nayo.
      Rūpasokhummataṁ ñatvāti rūpakkhandhassa saṇhasukhumalakkhaṇapariggāhakena ñāṇena
  sukhumataṁ jānitvā. Vedanānañca sambhavanti vedanākkhandhassa ca pabhavaṁ jānitvā.
  Saññā yato samudetīti yasmā kāraṇā saññākkhandho samudeti nibbattati, tañca
  jānitvā. Atthaṁ gacchati yattha cāti yasmiṁ ṭhāne nirujjhati, tañca jānitvā.
  Saṅkhāre parato ñatvāti saṅkhārakkhandhaṁ aniccatāya palujjanasabhāvena 4- parato
  jānitvā. Iminā hi padena aniccānupassanā kathitā, dukkhato no ca
  attatoti iminā dukkhānattānupassanā. Santoti kilesasantatāya santo. Santipade
  ratoti nibbāne rato. Imasmiṁ 5- suttante catūsu ṭhānesu vipassanāva kathitā,
  gāthāsu lokuttaradhammopīti.
                         7. Paṭhamāgatisuttavaṇṇanā
      [17-19] Sattame agatigamanānīti na gatigamanāni. Chandāgatiṁ gacchatīti
  chandena agatiṁ gacchati, akattabbaṁ karoti. Sesesupi eseva nayo. Chandā dosā
  bhayā mohāti chandena dosena bhayena mohena. Ativattatīti atikkamati. Aṭṭhame 6-
  uttānameva. Navamaṁ 7- tathābujjhanakāranaṁ vasena dvīhipi nayehi kathitaṁ.

  *  *  *  *  *  *
  Footnote: 1 Ma....pariggāhakaraṇena 2 chaṂa....bhāveneva 3 ka. paṭṭhetīti
  4 chaṂa. lujjanabhāvena 5 chaṂa. iti
  6 chaṂa. aṭṭhamaṁ 7 chaṂa. navame
-------------------------------------------------
[page 295]
                       10. Bhattuddesakasuttavaṇṇanā
      [20] Dasame bhattuddesakoti salākabhattādīnaṁ 1- uddesako. Kāmesu asaññatāti 2-
  vatthukāmesu kilesakāmehi asaññatā. Parisākasaṭo 3- ca panesa vuccatīti ayañca pana so
  evarūpo parisākacavaro nāma vuccatīti attho. Samaṇenāti vuddhasamaṇena. Parisāya maṇḍo ca
  panesa vuccatīti ayaṁ evarūpā parisā vippasannena parisāmaṇḍoti vuccatīti.
                           Caravaggo dutiyo.
                           ------------
                            3. Uruvelavagga
                        1. Paṭhamauruvelasuttavaṇṇanā
      [21] Tatiyassa paṭhame uruvelāyanti ettha uruvelā mahāvelā, mahā-
  vālikārāsīti attho. Athavā urūti vālikā vuccati, velāti mariyādā.
  Velātikkamanahetu āhaṭā uru uruvelāti evamettha attho daṭṭhabbo. Atīte kira
  anuppanne buddhe dasasahassā kulaputtā tāpasapabbajjaṁ pabbajitvā tasmiṁ padese
  viharantā ekadivasaṁ sannipatitvā katikavattaṁ akaṁsu "kāyakammavacīkammāni nāma
  paresaṁpi pākaṭāni honti, manokammaṁ pana apākaṭaṁ. Tasmā yo kāmavitakkaṁ vā
  byāpādavitakkaṁ vā vihiṁsāvitakkaṁ vā vitakketi, tassa añño codako nāma natthi. So
  attanāva attānaṁ codetvā pattapuṭena vālikaṁ āharitvā imasmiṁ ṭhāne ākiratu,
  idamassa daṇḍakamman"ti. Tato paṭṭhāya yo tādisaṁ vitakkaṁ vitakketi, so tattha
  pattapuṭena vālikaṁ ākirati, evaṁ tattha anukkamena mahāvālikārāsi jāto. 4-

  *  *  *  *  *  *
  Footnote: 1 Ma. salākabhattādīni 2 chaṂa. asaṁyatāti
  3 Sī.,i.,ka. parisakkasāvo 4 ka....rāsī jātā
-------------------------------------------------
[page 296]
  Tato naṁ pacchimā janatā parikkhipitvā cetiyaṭṭhānamakāsi, taṁ sandhāya vuttaṁ
  "uruvelāti mahāvelā, mahāvālikārāsīti attho"ti. Tameva sandhāya vuttaṁ "athavā
  urūti vālikā vuccati, velāti mariyādā, velātikkamanahetu āhaṭā uru
  uruvelāti evamettha attho daṭṭhabbo"ti.
      Najjā nerañjarāya tīreti uruvelagāmaṁ nissāya nerañjarānadītīre viharāmīti
  dasseti. Ajapālanigrodheti ajapālakā tassa nigrodhassa chāyāya nisīdantipi
  tiṭṭhantipi, tasmā so ajapālanigrodhotveva saṅkhaṁ gato, tassa heṭṭhāti attho.
  Paṭhamābhisambuddhoti sambuddho hutvā paṭhamameva. Udapādīti ayaṁ vitakko pañcame
  sattāhe udapādi. Kasmā udapādīti? sabbabuddhānaṁ āciṇṇattā ceva
  pubbāsevanatāya ca. Tattha pubbāsevanāya pakāsanatthaṁ tittirajātakaṁ 1- āharitabbaṁ.
  Tittiravānarahatthino 2- kira ekasmiṁ padese viharantā "yo amhākaṁ mahallako,
  tasmiṁ sagāravā viharissāmā"ti nigrodhaṁ dassetvā "ko nu kho amhākaṁ
  mahallako"ti vīmaṁsantā tittirassa mahallakabhāvaṁ ñatvā tassa jeṭṭhāpacāyana-
  kammaṁ katvā aññamaññaṁ samaggā sammodamānā viharitvā saggaparāyanā ahesuṁ.
  Taṁ kāraṇaṁ ñatvā rukkhe adhivaṭṭhā devatā imaṁ gāthamāha:-
             "ye vuḍḍhamapacāyanti narā dhammassa kovidā
              diṭṭhe dhamme ca pāsaṁsā 3- samparāye ca suggatī"ti. 1-
      Evaṁ ahetukatiracchānayoniyaṁ nibbattopi tathāgato sagāravavāsaṁ rocesi,
  idāni kasmā na rocessatīti. Agāravoti aññasmiṁ gāravarahito, kañci
  garuṭṭhāne aṭṭhapetvāti attho. Appatissoti patissayarahito, kañci jeṭṭhakaṭṭhāne
  aṭṭhapetvāti attho. Samaṇaṁ vā brāhmaṇaṁ vāti ettha

  *  *  *  *  *  *
  Footnote: 1 khu.jā.27/37/12 tittirajātaka (syā) 2 chaṂa. hatthivānaratittirā
  3 chaṂa. diṭṭheva dhamme pāsaṁsā
-------------------------------------------------
[page 297]
  Samitapāpavāhitapāpāyeva samaṇabrāhmaṇā adhippetā. Sakkatvā garuṁ katvāti
  sakkaccañceva 1- katvā garukārañca 2- upaṭṭhapetvā.
      Sadevake loketiādīsu saddhiṁ devehi sadevake. Devaggahaṇena cettha māra-
  brahmesu gahitesupi māro nāma vasavattī sabbesaṁ upari vasaṁ vatteti. Mahābrahmā 3-
  nāma mahānubhāvo, ekaṅguliyā ekasmiṁ cakkavāḷe 4- ālokaṁ pharati, dvīhi dvīsu,
  dasahi aṅgulīhi dasasupi 5- cakkavāḷasahassesu ālokaṁ pharati. So iminā sīla-
  sampannataroti vattuṁ mā labhantūti samārake sabrahmaketi visuṁ vuttaṁ. Tathā
  samaṇā nāma ekakanikāyādivasena bahussutā sīlavanto paṇḍitā, brāhmaṇāpi
  vutthuvijjādivasena bahussutā paṇḍitā. Te iminā sīlasampannatarāti 6- vattuṁ mā
  labhantūti sassamaṇabrāhmaṇiyā pajāyāti vuttaṁ. Sadevamanussāyāti idaṁ pana nippadesato
  dassanatthaṁ gahitameva gahetvā vuttaṁ. Apicettha purimāni tīṇi padāni lokavasena
  vuttāni, pacchimāni dve padāni 7- pajāvasena. Sīlasampannataranti sīlena sampannataraṁ,
  adhikataranti attho. Ettha ca sīlādayo cattāro dhammā lokiyalokuttarā
  kathitā, vimuttiñāṇadassanaṁ lokiyameva. Paccavekkhaṇañāṇañca. 8- Pāturahosīti
  "ayaṁ satthā avīcito yāva bhavaggā sīlādīhi attanā adhikataraṁ apassanto
  `mayā paṭividdhanavalokuttaradhammameva sakkatvā upanissāya viharissāmī'ti cinteti,
  kāraṇaṁ bhagavā cinteti, atthaṁ vuḍḍhivisesaṁ cinteti, gacchāmissa ussāhaṁ
  janessāmī"ti cintetvā purato pākaṭo ahosi, abhimukhe 9- aṭṭhāsīti attho.
      Vihaṁsu viharanti cāti ettha yo vadeyya "viharantīti vacanato paccuppannepi
  bahū buddhā"ti, so "bhagavāpi bhante etarahi arahaṁ sammāsambuddho"ti iminā
  vacanena paṭibāhitabbo.

  *  *  *  *  *  *
  Footnote: 1 Ma. sukkārañceva, cha. sakkārañceva 2 Ma. garubhāvañca 3 chaṂa. brahmā
  4 cha. cakkavāḷasahasse 5 chaṂa. dasasu 6 chaṂa. sampannatarā
  7 chaṂa. ayaṁ pāṭho na dissati 8 Ma. paccavekkhaṇañca, cha. paccavekkhaṇañāṇameva hetaṁ
  9 Ma. abhimukho
-------------------------------------------------
[page 298]
              "na Me ācariyo atthi sadiso me na vijjati
               sadevakasmiṁ lokasmiṁ natthi me paṭipuggalo"ti- 1-
  ādīhi cassa suttehi aññesaṁ buddhānaṁ abhāvo dīpetabbo. Tasmāti yasmā
  sabbepi buddhā saddhammagaruno, tasmā. Mahattamabhikaṅkhatāti mahantabhāvaṁ patthayamānena.
  Saraṁ buddhānasāsananti buddhānaṁ sāsanaṁ sarantena.
      Yatoti yasmiṁ kāle. Mahattena samannāgatoti rattaññumahattaṁ vepullamahattaṁ
  brahmacariyamahattaṁ lābhaggamahattanti iminā catubbidhena mahattena samannāgato.
  Atha me saṁghepi gāravoti atha mayhaṁ saṁghepi gāravo jāto. 2- Kasmiṁ
  pana kāle bhagavatā saṁghe gāravo katoti? mahāpajāpatiyā dussayugadānakāle.
  Tadā hi bhagavā attano upanītadussayugaṁ "saṁghe gotami dehi, saṁghe te dinne
  ahañceva pūjito bhavissāmi saṁgho cā"ti vadanto saṁghe gāravaṁ akāsi nāMa.
                        2. Dutiyauruvelasuttavaṇṇanā
      [22] Dutiye sambahulāti bahukā. Brāhmaṇāti huhukajātikena brāhmaṇena
  saddhiṁ āgatā brāhmaṇā. Jiṇṇā vuḍḍhāti jarājiṇṇā vayovuḍḍhā. 3- Mahallakāti
  jātimahallakā. Addhagatāti tayo vaye addhe atikkantā. Sutaṁ netanti 4- amhehi
  sutaṁ etaṁ. Tayidaṁ bho gotama tathevāti bho gotama etaṁ amhehi sutaṁ kāraṇaṁ
  tathāeva. Tayidaṁ bho gotama na sampannamevāti taṁ etaṁ abhivādanādīnaṁ akaraṇaṁ
  ananucchavikameva.
      Akālavādītiādīsu akāle vadatīti akālavādī. Asabhāvaṁ vadatīti abhūtavādī.
  Anatthaṁ vadati, no atthanti anatthavādī. Adhammaṁ vadati, no dhammanti adhammavādī.
  Avinayaṁ vadati, no vinayanti avinayavādī. Anidhānavatiṁ vācaṁ bhāsitāti na hadaye

  *  *  *  *  *  *
  Footnote: 1 viṃahā. 4/11/11 pañcavaggiyakathā, MaṂa. 13/341/323 bodhirājakumārasutta 2 Ma. kato
  3 chaṂa. jiṇṇāti jarājiṇṇā. vuḍḍhāti vayovuddhā 4 chaṂa. sutametanti
-------------------------------------------------
[page 299]
  Nidhetabbayuttakaṁ vācaṁ bhāsitā. Akālenāti kathetuṁ ayuttakālena. Anapadesanti
  apadesarahitaṁ, sāpadesaṁ sakāraṇaṁ katvā na katheti. Apariyantavatinti pariyantarahitaṁ,
  na paricchedaṁ dassetvā 1- katheti. Anatthasañhitanti na lokiyalokuttarātthanissitaṁ
  katvā dasseti. 2- Bālo therotveva saṅkhaṁ gacchatīti andhabālattheroti saṅkhaṁ gacchati.
      Kālavādītiādīni vuttapaṭipakkhavasena veditabbāni. Paṇḍito therotveva saṅkhaṁ
  gacchatīti paṇḍiccena samannāgatattā paṇḍito, thirabhāvappattiyā theroti saṅkhaṁ
  gacchati.
      Bahussuto hotīti bahuṁ assa sutaṁ hoti, navaṅgasatthusāsanaṁ pālianusandhi-
  pubbāparavasena uggahitaṁ hotīti attho. Sutadharoti suttassa ādhārabhūto. Yassa
  hi ito gahitaṁ ito palāyati, chiddaghaṭe udakaṁ viya na tiṭṭhati, parisamajjhe
  ekaṁ suttaṁ vā jātakaṁ vā kathetuṁ vā vācetuṁ vā na sakkoti, ayaṁ na
  sutadharo nāMa. Yassa pana uggahitaṁ buddhavacanaṁ uggahitakālasadisameva hoti,
  dasapi vīsatipi vassāni sajjhāyaṁ akarontassa neva nassati, ayaṁ sutadharo
  nāMa. Sutasannicayoti sutassa sannicayabhūto. Yassa hi sutaṁ hadayamañjūsāyaṁ sannicitaṁ
  silāya likhitalekhā viya suvaṇṇaghaṭe 3- pakkhittasīhavasā viya ca tiṭṭhati, ayaṁ
  sutasannicayo nāMa. Dhatāti dhatā 4- paguṇā. Ekaccassa hi uggahitabuddhavacanaṁ dhataṁ paguṇaṁ
  niccalikaṁ na hoti, "asukaṁ suttaṁ vā jātakaṁ vā kathehī"ti vutte "sajjhāyitvā
  saṁsanditvā samanuggāhitvā jānissāmī"ti vadati. Ekaccassa dhataṁ paguṇaṁ
  bhavaṅgasotasadisaṁ hoti, "asukaṁ suttaṁ vā jātakaṁ vā kathehī"ti vutte uddharitvā
  tameva katheti. Taṁ sandhāya vuttaṁ "dhatā"ti. Vacasā paricitāti suttadasakavaggadasaka-
  paṇṇāsadasakavasena vācāya sajjhāyitā. Manasānupekkhitāti cittena anupekkhitā.

  *  *  *  *  *  *
  Footnote: 1 Sī. dassetvā dassetvā 2 chaṂa. katheti
  3 chaṂa. lekhā viya suvaṇṇapatte 4 chaṂa. dhātāti dhātā. evamuparipi
-------------------------------------------------
[page 300]
  Yassa vācāya 1- sajjhāyitaṁ buddhavacanaṁ manasā cintentassa tattha tattha pākaṭaṁ
  hoti, mahādīpaṁ jāletvā ṭhitassa rūpagataṁ viya paññāyati, taṁ sandhāyetaṁ vuttaṁ.
  Diṭṭhiyā suppaṭividdhāti atthato ca kāraṇato ca paññāya suppaṭividdhā.
      Ābhicetasikānanti abhicetoti abhikkantaṁ visuddhacittaṁ vuccati, adhicittaṁ vā,
  abhicetasi jātāni ābhicetasikāni, abhicetosannissitānīti vā ābhicetasikāni.
  Diṭṭhadhammasukhavihārānanti diṭṭhadhamme sukhavihārānaṁ. Diṭṭhadhammoti paccakkho attabhāvo
  vuccati, tattha sukhavihārabhūtānanti attho. Rūpāvacarajjhānānametaṁ adhivacanaṁ. Tāni hi
  appetvā nisinnā jhāyino imasmiṁyeva attabhāve asaṅkiliṭṭhaṁ nekkhammasukhaṁ
  vindanti, tasmā "diṭṭhadhammasukhavihārānan"ti 2- vuccati. Nikāmalābhīti nikāmena
  lābhī, attano icchāvasena lābhī, icchiticchitakkhaṇe samāpajjituṁ samatthoti vuttaṁ
  hoti. Akicchalābhīti sukheneva paccanīkadhamme vikkhambhetvā samāpajjituṁ samatthoti
  vuttaṁ hoti. Akasiralābhīti akasirānaṁ lābhī vipulānaṁ, yathāparicchedena vuṭṭhātuṁ
  samatthoti vuttaṁ hoti. Ekacco hi lābhīyeva hoti, na pana icchiticchitakkhaṇe
  samāpajjituṁ sakkoti. Ekacco sakkoti tathāsamāpajjituṁ, pāripanthike ca pana
  kicchena vikkhambheti. Ekacco tathā ca samāpajjati, pāripanthike ca akiccheneva
  vikkhambheti, na pana 3- sakkoti nāḷikayantaṁ viya yathāparicchedeyeva vuṭṭhātuṁ. Yassa
  pana ayaṁ tividhāpi sampadā atthi, so "akicchalābhī akasiralābhī"ti vuccati. Āsavānaṁ
  khayātiādīni vuttatthāneva. Evamidha sīlampi 4- khīṇāsavasseva sīlaṁ bāhusaccampi
  khīṇāsavasseva bāhusaccaṁ, 4- jhānānipi khīṇāsavasseva vaḷañjanakajjhānāni kathitāni.
  "āsavānaṁ Khayā"tiādīhi pana arahattaṁ kathitaṁ. Phalena cettha maggakiccaṁ pakāsitanti
  veditabbaṁ.

  *  *  *  *  *  *
  Footnote: 1 Ma. yassa vā tassa vā
  2 chaṂa. diṭṭhadhammasukhavihārānīti 3 chaṂa. ayaṁ saddo na dissati
  4-4 chaṂa. bāhusaccampi khīṇāsavasseva sīlaṁ bāhusaccañca
-------------------------------------------------
[page 301]
      Uddhatenāti uddhaccasahagatena. Samphañcāti samphappalāpaṁ. 1- Asamāhitasaṅkappoti
  aṭṭhapitasaṅkapPo. Magoti magasadiso. 2- Ārāti dūre. Thāvareyyamhāti thāvarabhāvato.
  3- Pāpadiṭṭhīti lāmakadiṭṭhi. Anādaroti ādararahito. Sutavāti sutena upagato.
  Paṭibhāṇavāti duvidhena paṭibhāṇena samannāgato. Paññāyatthaṁ vipassatīti saha
  vipassanāya maggapaññāya catunnaṁ saccānaṁ atthaṁ vinivijjhitvā passati. Pāragū
  sabbadhammānanti sabbesaṁ khandhādidhammānaṁ pāraṁ gato, abhiññāpāragū pariññāpāragū
  pahānapāragū bhāvanāpāragū sacchikiriyāpāragū samāpattipāragūti evaṁ chabbidhena
  pāragamanena sabbadhammānaṁ pāraṁ pariyosānaṁ gato. Akhiloti rāgakhilādivirahito.
  Paṭibhāṇavāti duvidheneva paṭibhāṇena samannāgato. Brahmacariyassa kevalīti
  sakalabrahmacariyo. Sesamettha uttānamevāti.
                          3. Lokasuttavaṇṇanā
      [23] Tatiye lokoti dukkhasaccaṁ. Abhisambuddhoti ñāṇena 4- paccakkho kato.
  Lokasmāti dukkhasaccato. Pahīnoti mahābodhimaṇḍe arahattamaggañāṇena pahīno.
  Tathāgatassa bhāvitāti tathāgatena bhāvitā.
      Evaṁ ettakena ṭhānena 5- catūhi saccehi attano buddhabhāvaṁ 6- kathetvā idāni
  tathāgatabhāvaṁ kathetuṁ yaṁ bhikkhavetiādimāha. Tattha diṭṭhanti rūpāyatanaṁ. Sutanti
  saddāyatanaṁ. Mutanti patvā gahetabbato gandhāyatanaṁ rasāyatanaṁ phoṭṭhabbāyatanaṁ. 7-
  Viññātanti sukhadukkhādidhammārammaṇaṁ. Pattanti pariyesitvā vā apariyesitvā vā
  pattaṁ. Pariyesitanti pattaṁ vā appattaṁ vā pariyesitaṁ. Anuvicaritaṁ manasāti cittena
  anusañcaritaṁ. 8-

  *  *  *  *  *  *
  Footnote: 1 chaṂa. samphanti palāpakathaṁ 2 ka. migoti migasadiso
  3 Sī. thāvarabhāvato thirabhāvato 4 cha. ñāto
  5 Ma. kāraṇena 6 Ma. anubuddhakiccaṁ
  7 Sī. gandharasaphoṭṭhabbāyatanaṁ 8 Ma. anuvicaritaṁ
-------------------------------------------------
[page 302]
      Tathāgatena abhisambuddhanti iminā etaṁ dasseti:- yaṁ aparimāṇāsu lokadhātūsu
  imassa sadevakassa lokassa nīlaṁ pītakantiādi rūpārammaṇaṁ cakkhudvāre
  āpāthaṁ āgacchati, "ayaṁ satto imasmiṁ khaṇe imannāma rūpārammaṇaṁ disvā
  sumano vā dummano vā majjhatto vā jāto"ti sabbaṁ taṁ tathāgatassa evaṁ
  abhisambuddhaṁ. Tathā yaṁ aparimāṇāsu lokadhātūsu imassa sadevakassa lokassa bherisaddo
  mudiṅgasaddotiādi saddārammaṇaṁ sotadvāre āpāthaṁ āgacchati, mūlagandho
  tacagandhotiādi gandhārammaṇaṁ ghānadvāre āpāthaṁ āgacchati, mūlaraso
  gandharasotiādi rasārammaṇaṁ jivhādvāre āpāthaṁ āgacchati, kakkhaḷaṁ mudukantiādi
  paṭhavīdhātutejodhātuvāyodhātubhedaṁ phoṭṭhabbārammaṇaṁ kāyadvāre āpāthaṁ āgacchati,
  "ayaṁ satto imasmiṁ khaṇe imannāma phoṭṭhabbārammaṇaṁ phusitvā sumano vā
  dummano vā majjhatto vā jāto"ti sabbaṁ taṁ tathāgatassa evaṁ abhisambuddhaṁ.
  Tathā yaṁ aparimāṇāsu lokadhātūsu imassa sadevakassa lokassa sukhadukkhādibhedaṁ
  dhammārammaṇaṁ manodvārassa āpāthaṁ āgacchati, "ayaṁ satto imasmiṁ khaṇe imannāma
  dhammārammaṇaṁ vijānitvā sumano vā dummano vā majjhatto vā jāto"ti sabbaṁ
  taṁ tathāgatassa evaṁ abhisambuddhaṁ. Yañhi bhikkhave imesaṁ sabbasattānaṁ diṭṭhaṁ sutaṁ
  mutaṁ viññātaṁ, tattha tathāgatena adiṭṭhaṁ vā asutaṁ vā amutaṁ vā aviññātaṁ
  vā natthi, imassa pana mahājanassa pariyesitvā appattampi atthi, apariyesitvā
  appattampi atthi, pariyesitvā pattampi atthi, apariyesitvā pattampi atthi,
  sabbaṁpi tathāgatassa appattannāma natthi ñāṇena asacchikataṁ.
      Tasmā tathāgatoti vuccatīti yaṁ yathā lokena gataṁ, tassa tatheva gatattā
  tathāgatoti vuccati. Pāliyaṁ pana "abhisambuddhan"ti vuttaṁ, taṁ tathāgatasaddena 1-
  ekatthaṁ. Iminā nayena sabbavāresu tathāgatoti nigamassa attho veditabbo. Tassa yutti
  ekapuggalavaṇṇanāyaṁ tathāgatasaddavitthārena vuttāyeva. Apicettha aññadatthūti
  ekaṁsatthe nipāto. Daktīti daso. Vasaṁ vattetīti vasavattī.

  *  *  *  *  *  *
  Footnote: 1 chaṂa. gatasaddena
-------------------------------------------------
[page 303]
      Sabbalokaṁ abhiññāyāti 1- tedhātukalokasannivāsaṁ jānitvā. Sabbaṁ loke
  yathātathanti tasmiṁ tedhātukalokasannivāse yaṅkiñci neyyaṁ, sabbaṁ taṁ yathātathaṁ
  aviparītaṁ jānitvā. Visaṁyuttoti catunnaṁ yogānaṁ pahānena visaṁyutto. Anūpayoti 2-
  taṇhādiṭṭhiupayehi virahito. Sabbābhibhūti rūpādīni sabbārammaṇāni abhibhavitvā
  ṭhito. Dhīroti dhitisampanno. Sabbaganthappamocanoti sabbe cattāropi ganthe mocetvā
  ṭhito. Phuṭṭhassāti phuṭṭhā assa. Idañca karaṇatthe sāmivacanaṁ. Paramā santīti nibbānaṁ.
  Tañhi tena ñāṇaphusanena phuṭṭhaṁ. Tenevāha nibbānaṁ akutobhayanti. Athavā paramā santīti
  uttamā santi. Katarā sāti? nibbānaṁ. Yasmā pana nibbāne kutoci bhayaṁ natthi,
  tasmā taṁ akutobhayanti vuccati. Vimutto upadhisaṅkhayeti upadhisaṅkhayasaṅkhāte
  nibbāne tadārammaṇāya phalavimuttiyā vimutto. Sīho anuttaroti parissayānaṁ
  sahanaṭṭhena kilesānañca hiṁsanaṭṭhena 3- tathāgato anuttaro sīho nāMa. Brahmanti
  seṭṭhaṁ. Itīti evaṁ tathāgatassa guṇe jānitvā. Saṅgammāti samāgantvā. Nanti
  tathāgataṁ. Naṁ namassantīti taṁ tathāgataṁ te saraṇaṁ gatā namassanti. Idāni yaṁ
  vadantā te namassanti, taṁ dassetuṁ dantotiādi vuttaṁ. Taṁ uttānatthamevāti.
                        4. Kāḷakārāmasuttavaṇṇanā
      [24] Catutthaṁ atthuppattiyaṁ nikkhittaṁ. Katarāya atthuppattiyāti 4- dasabalassa
  guṇakathāya. Anāthapiṇḍikassa kira dhītā cūḷasubhaddā "sāketanagare kāḷakaseṭṭhiputtassa 5-
  gehaṁ gamissāmī"ti satthāraṁ upasaṅkamitvā "bhante ahaṁ micchādiṭṭhikakulaṁ gacchāmi.
  Sace tattha sakkāraṁ labhissāmi, ekasmiṁ purise pesiyamāne papañco bhavissati, maṁ
  āvajjeyyātha bhagavā"ti paṭiññaṁ gahetvā agamāsi. Seṭṭhī "suṇisā me
  āgatā"ti maṅgalaṁ karonto 6- bahuṁ khādanīyabhojanīyaṁ paṭiyādetvā

  *  *  *  *  *  *
  Footnote: 1 chaṂa. sabbaṁ lokaṁ abhiññāti 2 pāli. anussayoti
  3 Ma. pahīnaṭṭhena 4 chaṂa. atthuppattiyanti
  5 Ma. koḷikaseṭṭhiputtassa 6 chaṂa. karontova
-------------------------------------------------
[page 304]
  Pañca acelakasatāni nimantesi. So tesu nisinnesu "dhītā me āgantvā
  arahante vandatū"ti cūḷasubhaddāya pesesi. Āgataphalā ariyasāvikā arahanteti
  vuttamatteyeva "lābhā vata me"ti uṭṭhahitvā gatā te nissirikadassane acelake
  disvāva "samaṇā nāma na evarūpā honti tāta, yesaṁ 1- neva ajjhattaṁ hiri,
  na bahiddhā ottappaṁ atthī"ti vatvā "na ime samaṇā"ti 2- kheḷaṁ pātetvā
  nivattitvā attano vasanaṭṭhānameva gatā.
      Tato acelakā "mahāseṭṭhi kuto te evarūpā kālakaṇṇī laddhā, kiṁ
  sakalajambūdīpe aññā dārikā natthī"ti seṭṭhiṁ paribhāsiṁsu. So "ācariyā jānitvā
  vā kataṁ hotu ajānitvā vā, ahamettha jānissāmī"ti acelake uyyojetvā
  subhaddāya santikaṁ gantvā "amma kasmā evarūpaṁ akāsi, kasmā arahante
  lajjāpesī"ti āha. Tāta arahantā nāma na evarūpā hontīti. Atha naṁ so
  āha:-
              "kīdisā samaṇā tuyhaṁ bāḷhaṁ kho ne pasaṁsasi
               kiṁsīlā kiṁsamācārā tamme akkhāhi pucchitā"ti.
          Sā āha:-
              "santindriyā santamānasā santaguṇamaggasaṇṭhitā 3-
               okkhittacakkhū mitabhāṇī tādisā samaṇā maMa.
               Vasanti vanamogayha nāgo chetvāva bandhanaṁ
               ekāniyā 4- adutiyā tādisā samaṇā mamā"ti.

  *  *  *  *  *  *
  Footnote: 1 Ma. tesaṁ 2 chaṂa. "na ime samaṇā, dhīdhī"ti
  3 Ma. santaṁ tesaṁ gataṁ ṭhitaṁ (ṭīkāyaṁ pāṭhantaraṁ, dhammapadaṭṭhakathāyaṁ ca)
  santatejā guṇe ṭhitā, cha.santamanā santatejā guṇa-
  maggasaṇṭhitā 4 Sī. ekākiyā, chaṂa. ekakiyā
-------------------------------------------------
[page 305]
      Evañca pana vatvā seṭṭhissa purato ṭhitā 1- tiṇṇaṁ ratanānaṁ guṇaṁ kathesi.
  Seṭṭhī tassā vacanaṁ sutvā "yadi evaṁ, tava samaṇe ānetvā maṅgalaṁ karomā"ti.
  Sā pucchi "kadā karissatha tātā"ti. Seṭṭhī cintesi "katipāhaccayenāti vutte
  dūte 2- pesetvā pakkosāpeyyā"ti. Atha naṁ "sve ammā"ti āha. Sā
  sāyaṇhasamaye 3- upari pāsādaṁ āruyha mahantaṁ pupphasamuggaṁ gahetvā satthu guṇe
  anussaritvā aṭṭha pupphamuṭṭhiyo dasabalassa vissajjetvā añjaliṁ paggayha namassamānā
  aṭṭhāsi. Evañca avaca "bhagavā sve pañcahi bhikkhusatehi saddhiṁ mayhaṁ bhikkhaṁ
  gaṇhathā"ti. Tāni pupphāni gantvā dasabalassa matthake vitānaṁ hutvā aṭṭhaṁsu. Satthā
  āvajjento taṁ kāraṇaṁ addasa. Dhammadesanāpariyosāne anāthapiṇḍikamahāseṭṭhī
  dasabalaṁ vanditvā "sve bhante pañcahi bhikkhusatehi saddhiṁ mama gehe bhikkhaṁ
  gaṇhathā"ti āha. Cūḷasubhaddāya nimantitamha seṭṭhīti. Na bhante kañci āgataṁ
  passāmāti. Āma seṭṭhi, santā 4- pana upāsikā dūre yojanasahassamatthakepi ṭhitā 5-
  himavanto viya paññāyatīti vatvā:-
              "dūre santo pakāsenti himavantova pabbato
               asantettha na dissanti rattiṁ khittā yathā sarā"ti 6-
  imaṁ gāthamāha. Anāthapiṇḍiko "bhante mama dhītu saṅgahaṁ karothā"ti vanditvā
  pakkāmi.
      Satthā ānandattheraṁ āmantesi "ahaṁ ānanda sāketaṁ gamissāmi, pañcannaṁ
  bhikkhusatānaṁ salākaṁ dehi. Dadanto ca pattachaḷabhiññānaṁyeva 7- dadeyyāsī"ti. Thero
  tathā akāsi. Cūḷasubhaddā rattibhāgasamanantare cintesi "buddhā nāma bahukiccā
  bahukaraṇīyā, sallakkheyyuṁ 8- vā na vā, kiṁ nu kho karissāmī"ti. Tasmiṁ khaṇe

  *  *  *  *  *  *
  Footnote: 1 chaṂa. pure ṭhatvā 2 chaṂa. ayaṁ pāṭho na dissati
  3 chaṂa. sāyanhasamaye 4 chaṂa. saddhā
  5 chaṂa. yojanasatamatthakepi yojanasahassamatthakepi ṭhitā
  6 khuḍha. 25/304/69 cūḷasubhaddāvatthu
  7 chaṂa. chaḷabhiññānaṁyeva 8 chaṂa. maṁ sallakkheyya
-------------------------------------------------
[page 306]
  Vessavaṇo mahārājā cūḷasubhaddāya kathesi "bhadde mā kho tvaṁ vimanā ahosi,
  mā dummanā. Adhivutthaṁ te bhagavatā svātanāya bhattaṁ saddhiṁ bhikkhusaṁghenā"ti.
  Sā tuṭṭhapahaṭṭhā dānameva saṁvidahi. Sakkopi kho devarājā vissakammaṁ āmantesi
  "tāta dasabalo cūḷasubhaddāya santikaṁ sāketanagaraṁ gacchissati, pañca kūṭāgārasatāni
  māpehī"ti. So tathā akāsi. Satthā pañcahi chaḷabhiññasatehi parivuto kūṭāgārayānena
  maṇivaṇṇaṁ ākāsaṁ vilikhanto viya sāketanagaraṁ agamāsi.
      Subhaddā buddhappamukhassa bhikkhusaṁghassa dānaṁ datvā satthāraṁ vanditvā
  āha "bhante mayhaṁ sasurapakkho micchādiṭṭhiko, sādhu tesaṁ anucchavikaṁ dhammaṁ
  kathethā"ti. Satthā dhammaṁ desesi. Kāḷakaseṭṭhī 1- sotāpanno hutvā attano uyyānaṁ
  dasabalassa adāsi. Acelakā "amhākaṁ paṭhamaṁ dinnan"ti nikkhamituṁ na icchanti.
  "gacchatha Nīharitabbaniyāmena te nīharathā"ti sabbe nīharāpetvā tattheva satthu
  vihāraṁ kāretvā brahmadeyyaṁ katvā udakaṁ pātesi. So kāḷakena kāritatāya
  kāḷakārāmo nāma jāto. Bhagavā tasmiṁ samaye tattha viharati. Tena vuttaṁ "sākete
  viharati kāḷakārāme"ti.
      Bhikkhū āmantesīti pañcasatabhikkhū āmantesi. Te kira sāketanagaravāsino
  kulaputtā satthu dhammadesanaṁ sutvā satthu santike pabbajitvā upaṭṭhānasālāyaṁ
  nisinnā "aho buddhaguṇā nāma mahantā, evarūpaṁ nāma micchādiṭṭhikaṁ kāḷakaseṭṭhiṁ
  diṭṭhito mocetvā sotāpattiphalaṁ pāpetvā sakalanagaraṁ satthārā devalokasadisaṁ
  katan"ti dasabalassa guṇaṁ kathenti. Satthā tesaṁ guṇaṁ kathentānaṁ cittaṁ upaparikkhitvā
  "mayi gate mahatī desanā samuṭṭhahissati, desanāpariyosāne ca ime pañcasatā
  bhikkhū arahatte patiṭṭhahissanti, mahāpaṭhavī udakapariyantaṁ katvā kampissatī"ti

  *  *  *  *  *  *
  Footnote: 1 Ma. koḷikaseṭṭhi
-------------------------------------------------
[page 307]
  Dhammasabhaṁ gantvā paññattapavarabuddhāsane 1- nisinno te bhikkhū ādiṁ katvā yaṁ
  bhikkhave sadevakassa lokassāti imaṁ desanaṁ ārabhi. Evamidaṁ suttaṁ guṇakathāya
  nikkhittanti veditabbaṁ.
      Tattha "tamahaṁ jānāmī"ti desanāpariyosāne 2- mahāpaṭhavī udakapariyantaṁ katvā
  akampittha. Abbhaññāsinti abhiaññāsiṁ, jāninti attho. Viditanti pākaṭaṁ katvā
  ñātaṁ. Iminā etaṁ dasseti:- aññe jānantiyeva, mayā pana pākaṭaṁ katvā
  viditanti. Imehi tīhi padehi sabbaññutabhūmi nāma kathitā. Taṁ tathāgate na
  upaṭṭhāsīti taṁ chadvārikaṁ ārammaṇaṁ tathāgate 3- taṇhāya vā diṭṭhiyā vā
  na upaṭṭhāsi na upagacchi. Ayaṁ hi passati bhagavā cakkhunā rūpaṁ, chandarāgo
  bhagavato natthi. Suvimuttacitto so bhagavā. Suṇāti bhagavā sotena saddaṁ. Ghāyati
  bhagavā ghānena gandhaṁ. Sāyati bhagavā jivhāya rasaṁ. Phusati bhagavā kāyena phoṭṭhabbaṁ.
  Vijānāti bhagavā manasā dhammaṁ, chandarāgo bhagavato natthi. Suvimuttacitto
  so bhagavā. Tena vuttaṁ "taṁ tathāgate na upaṭṭhāsī"ti. Iminā padena khīṇāsavabhūmi
  kathitāti veditabbā.
      Taṁ mamassa musāti tameva 4- vacanaṁ musāvādo nāma bhaveyya. Taṁpissa 5-
  tādisamevāti tampi musāvādo bhaveyya. Taṁ mamassa kalīti taṁ vacanaṁ mayhaṁ
  doso bhaveyyāti attho. Ettāvatā saccabhūmi nāma kathitāti veditabbā.
      Daṭṭhā 6- daṭṭhabbanti disvā daṭṭhabbaṁ. Diṭṭhaṁ na maññatīti tandiṭṭhaṁ
  rūpāyatanaṁ "ahaṁ mahājanena diṭṭhameva passāmī"ti taṁ 7- taṇhāmānadiṭṭhīhi na
  maññati. Adiṭṭhaṁ na maññatīti "ahaṁ mahājanena adiṭṭhameva etaṁ passāmī"ti

  *  *  *  *  *  *
  Footnote: 1 chaṂa. paññattavarabuddhāsane 2 chaṂa. padapariyosāne
  3 chaṂa. tathāgato 4 chaṂa. taṁ
  5 Ma. taṁ mamassa, cha. taṁpassa 6 ka. diṭṭhā 7 chaṂa. ayaṁ pāṭho na dissati
-------------------------------------------------
[page 308]
  Evampi taṇhādīhi maññanāhi na maññati. Daṭṭhabbaṁ na maññatīti "mahājanena
  diṭṭhaṁ passāmī"ti evampi tāhi maññanāhi na maññati. Daṭṭhabbañhi diṭṭhampi 1-
  hotiyeva. Evarūpāni hi vacanāni tīsupi kālesu labbhanti, tena tesaṁ 2- attho
  vutto. Daṭṭhāraṁ na maññatīti passitāraṁ ekasattaṁ nāma tāhi maññanāhi na
  maññatīti attho. Sesaṭṭhānesupi imināva nayena attho veditabbo. Iminā
  ettakena ṭhānena suññatābhūmi nāma kathitā.
      Iti kho bhikkhaveti evaṁ kho bhikkhave. Tādisova 3- tādīti tādi 4- nāma
  ekasadisatā. Tathāgato ca yādiso lābhādīsu, tādisova alābhādīsu. Tena vuttaṁ
  "lābhepi tādi, 5- alābhepi tādi. Yasepi tādi, ayasepi tādi. Nindāyapi tādi,
  pasaṁsāyapi tādi. Sukhepi tādi, dukkhepi tādī"ti. 6- Imāya tāditāya tādi. Tamhā ca
  pana tādimhāti tato tathāgatatādito añño uttaritaro vā paṇītataro vā tādi natthīti
  ettāvatā tādibhūmi nāma kathitā. Imāhi pañcahi bhūmīhi desanaṁ nibbaṭṭentassa
  pañcasu 7- ṭhānesu mahāpaṭhavī sakkhibhāvena akampittha. Desanāpariyosāne te pañcasate
  adhunā pabbajite kulaputte ādiṁ katvā taṇṭhānaṁ sampattānaṁ 8- devamanussānaṁ
  caturāsītipāṇasahassāni amatapānaṁ piviṁsu.
      Bhagavāpi suttaṁ niṭṭhāpetvā gāthāhi kūṭaṁ gaṇhanto yaṅkiñcītiādimāha.
  Tattha ajjhositaṁ saccamutaṁ paresanti paresaṁ saddhāya parapattiyāyanāya saccanti 9-
  maññitvā ajjhositaṁ gilitvā pariniṭṭhapetvā gahitaṁ. Sayasaṁvutesūti 10- sayameva
  saṁvaritvā piyāyitvā 11- gahitaggahaṇesu, diṭṭhigatikesūti attho. Diṭṭhigatikā hi
  sayaṁsaṁvutāti

  *  *  *  *  *  *
  Footnote: 1 chaṂa. adiṭṭhampi 2 chaṂa. tenassa 3 chaṂa. tādīyeva
  4 chaṂa. tāditā 5 chaṂa. tādī. evamuparipi
  6 khu. mahā. 29/180,895/138,562 paramaṭṭhakasuttaniddesa,
  sārīputtasuttaniddesa (syā) 7 chaṂa. niṭṭhāpentassa pañcasupi
  8 chaṂa. taṁ ṭhānaṁ pattānaṁ 9 chaṂa. saccamutanti
  10 Sī.,Ma. sayaṁsaṁvutesūti 11 Sī. saritvā piyāyitvā,
  Ma. taṁ saritvā pariyāyitvā
-------------------------------------------------
[page 309]
  Vuccanti. Saccaṁ musā vāpi paraṁ daheyyāti tesu sayaṁsaṁvutasaṅkhātesu diṭṭhigatikesu
  tathāgato tādi tesaṁ ekampi vacanaṁ "idameva saccaṁ moghamaññan"ti evaṁ saccaṁ
  musā vāpi paraṁ uttamaṁ 1- katvā na odaheyya na saddaheyya na pattiyāyeyya.
  Etañca sallanti etaṁ diṭṭhisallaṁ. Paṭikacca disvāti puretaraṁ bodhimūleyeva disvā.
  Visattāti laggā laggitā 2- palibuddhā. Jānāmi passāmi tatheva etanti etthāyaṁ 3-
  pajā ajjhositā gilitvā pariniṭṭhapetvā visattā laggā laggitā, etaṁ 4- ahampi
  jānāmi passāmi. Tatheva etaṁ 5- yathā etāya pajāya gahitanti evaṁ ajjhositaṁ
  natthi tathāgatānanti attho.
                        5. Brahmacariyasuttavaṇṇanā
      [25] Pañcame janakuhanatthanti tīhi kuhanavatthūhi janassa kuhanatthāya. Na
  janalapanatthanti na janassa upalāpanatthaṁ. Na lābhasakkārasilokānisaṁsatthanti na
  cīvarādithutivacanatthaṁ. Na itivādappamokkhānisaṁsatthanti na tena tena kāraṇena
  katavādānisaṁsatthaṁ, na vādassa pamokkhānisaṁsatthaṁ. Na iti maṁ jano jānātūti
  na "evaṁ kira bhikkhū"ti 6- janassa jānanatthāya. Saṁvaratthanti pañcahi saṁvarehi
  saṁvaratthāya. 7- Pahānatthanti tīhi pahānehi pajahanatthāya. Virāgatthanti rāgādīnaṁ
  virajjanatthāya. 8- Nirodhatthanti tesaṁyeva nirujjhanatthāya. Anītihanti itihapari-
  vajjitaṁ, aparapattiyanti attho. Nibbānogadhagāminanti nibbānassa antogadhagāminaṁ. 9-
  Maggabrahmacariyañhi nibbānaṁ ārammaṇaṁ karitvā nibbānassa antoyeva vattati
  pavattati. Paṭipajjantīti duvidhampi paṭipajjanti. Imasmiṁ sutte vaṭṭavivaṭṭaṁ
  kathetvā gāthāsu vivaṭṭameva kathitaṁ.

  *  *  *  *  *  *
  Footnote: 1 Ma. upamaṁ 2 chaṂa. lagitā. evamuparipi
  3 Sī. yatthāyaṁ, chaṂa. yathāyaṁ 4 chaṂa. evaṁ
  5 chaṂa. tathā evaṁ 6 chaṂa. evaṁ kira esa bhikkhu, evaṁ kira esa bhikkhūti
  7 chaṂa. saṁvaraṇatthāya 8 Sī. virājanatthāya, Ma. vissajjanatthāya
  9 chaṂa. antogāminaṁ
-------------------------------------------------
[page 310]
                           6. Kuhasuttavaṇṇanā
      [26] Chaṭṭhe kuhāti kuhakā. Thaddhāti kodhena ca mānena ca thaddhā. Lapāti
  upalāpakā. Siṅgīti "tattha katamaṁ siṅgaṁ, yaṁ siṅgaṁ siṅgāratā caturatā 1- cāturiyaṁ
  parikkhatatā 2- parikkhattiyan"ti 3- evaṁ vuttehi siṅgasadisehi pākaṭakilesehi
  samannāgatā. Unnaḷāti uggatanaḷā tucchamānaṁ ukkhipitvā ṭhitā. Asamāhitāti
  cittekaggatāmattassapi 4- alābhino. Na me te bhikkhave bhikkhū māmakāti te mayhaṁ
  bhikkhū mama santakā na honti. "te Mayhan"ti idampana satthāraṁ uddissa
  pabbajitattā vuttaṁ. Te kho me bhikkhave bhikkhū māmakāti idhāpi meti attānaṁ
  uddissa pabbajitattā vadati, sammāpaṭipannattā pana "māmakā"ti āha. Vuḍḍhiṁ
  virūḷhiṁ vepullaṁ āpajjantīti sīlādīhi guṇehi vaḍḍhanato vuḍḍhiṁ, niccalabhāvena
  virūḷhiṁ, sabbattha patthaṭatāya vepullaṁ pāpuṇanti. Te panete yāva arahattamaggā
  viruhanti, arahattaphalappatte virūḷhā nāma honti. Iti imasmiṁ suttantepi 5-
  gāthāsupi vaṭṭavivaṭṭameva kathitaṁ.
                         7. Santuṭṭhisuttavaṇṇanā
      [27] Sattame appānīti parittāni. Sulabhānīti sukhena laddhabbāni, yattha
  katthaci sakkā honti labhituṁ. Anavajjānīti niddosāni. Piṇḍiyālopabhojananti
  jaṅghapiṇḍiyabalena caritvā ālopamattaṁ laddhabhojanaṁ. Pūtimuttanti yaṅkiñci muttaṁ.
  Yathā hi suvaṇṇavaṇṇopi kāyo pūtikāyoti vuccati, evaṁ abhinavampi muttaṁ
  pūtimuttameva.
      Vighātoti vihatabhāvo, 6- cittassa dukkhaṁ na hotīti attho. Disā na
  paṭihaññatīti yassa hi "asukaṭṭhānaṁ nāma gato cīvarādīni labhissāmī"ti cittaṁ

  *  *  *  *  *  *
  Footnote: 1 chaṂa. cāturatā 2 chaṂa. parikkhattatā
  3 abhi. vi. 35/852/428 khuddakavatthuvibhaṅga 4 chaṂa. cittekaggamattassāpi
  5 chaṂa. suttepi 6 Ma. vihataghāto, cha. vigataghāto
-------------------------------------------------
[page 311]
  Uppajjati, tassa disā paṭihaññati nāMa. Yassa evaṁ na uppajjati, tassa disā
  na paṭihaññati nāMa. Dhammāti paṭipattidhammā. Sāmaññassānulomikāti samaṇadhammassa
  anulomā. Adhiggahitāti sabbe te tuṭṭhacittassa bhikkhuno adhiggahitā honti
  antogatā na paribāhirāti.
                         8. Ariyavaṁsasuttavaṇṇanā
      [28] Aṭṭhamassa attajjhāsayiko 1- nikkhePo. Imaṁ kira mahāariyavaṁsasuttantaṁ
  bhagavā jetavanamahāvihāre dhammasabhāyaṁ paññattapavarabuddhāsane 2- nisinno attanopi
  parapuggalānampi ajjhāsayavasena parivāretvā nisinnāpi cattāḷīsabhikkhusahassāni
  "bhikkhave"ti āmantetvā cattārome bhikkhave ariyavaṁsāti ārabhi. Tattha ariyavaṁsāti
  ariyānaṁ vaṁsā. Yathā hi khattiyavaṁso brāhmaṇavaṁso vessavaṁso suddavaṁso samaṇavaṁso
  kulavaṁso rājavaṁso, evaṁ ayampi aṭṭhamo ariyavaṁso ariyatanti ariyappaveṇi 3- nāma
  hoti. So kho panāyaṁ vaṁso 4- imesaṁ vaṁsānaṁ mūlagandhādīnaṁ kāḷānusārigandhādayo
  viya aggamakkhāyati.
      Ke pana te ariyā, yesaṁ ete vaṁsāti? ariyā vuccanti buddhā ca
  Paccekabuddhā ca tathāgatasāvakā ca, etesaṁ ariyānaṁ vaṁsāti ariyavaṁsā. Ito
  pubbe hi satasahassakappādhikānaṁ catunnaṁ asaṅkheyyānaṁ matthake taṇhaṅkaro
  medhaṅkaro saraṇaṅkaro dīpaṅkaroti cattāro buddhā uppannā, te ariyā, tesaṁ
  ariyānaṁ vaṁsāti ariyavaṁsā. Tesaṁ buddhānaṁ parinibbānato aparabhāge asaṅkheyyaṁ
  atikkamitvā koṇḍañño nāma buddho uppanno .pe. Imasmiṁ kappe kakusandho
  konāgamano kassapo amhākaṁ bhagavā gotamoti cattāro buddhā uppannā, tesaṁ
  ariyānaṁ vaṁsāti ariyavaṁsā. Apica atītānāgatapaccuppannānaṁ sabbabuddhapaccekabuddha-
  buddhasāvakānaṁ ariyānaṁ vaṁsāti ariyavaṁsā.

  *  *  *  *  *  *
  Footnote: 1 chaṂa. ajjhāsayiko 2 chaṂa. paññattavarabuddhāsane
  3 chaṂa. ariyapaveṇī 4 chaṂa. ariyavaṁso
-------------------------------------------------
[page 312]
      Te kho panete aggaññāti 1- aggāti jānitabbā, rattaññāti 1- dīgharattaṁ
  pavattāti jānitabbā, vaṁsaññāti 1- vaṁsāti jānitabbā. Porāṇāti 1- na
  adhunuppattikā. Asaṁkiṇṇāti 1- avikiṇṇā anapanītā. Asaṁkiṇṇapubbāti 1-
  atītabuddhehipi na saṅkiṇṇapubbā, "kiṁ imehī"ti na apanītapubbā. Na saṁkīyantīti
  idānipi na apanīyanti. Na saṁkīyissantīti anāgatabuddhehipi na apanīyissanti. Ye
  loke viññū samaṇabrāhmaṇā, tehi appaṭikuṭṭhā, samaṇehi brāhmaṇehi viññūhi
  aninditā agarahitā.
      Santuṭṭho hotīti paccayasantosavasena santuṭṭho hoti. Itarītarenāti na
  thūlasukhumalūkhappaṇītathirajiṇṇānaṁ yena kenaci, athakho yathāladdhādīnaṁ itarītarena yena
  kenaci santuṭṭho hotīti attho. Cīvarasmiñhi tayo santosā yathālābhasantoso
  yathābalasantoso yathāsāruppasantosoti. Piṇḍapātādīsupi eseva nayo. Tesaṁ vitthārakathā
  "santuṭṭhassa bhikkhave anuppannā ceva kusalā dhammā uppajjantī"ti imasmiṁ
  sutte vuttanayeneva veditabbā. Iti ime tayo santose sandhāya "santuṭṭho
  hoti itarītarena cīvarena, yathāladdhādīsu yena kenaci cīvarena santuṭṭho hotī"ti
  vuttaṁ.
      Ettha ca cīvaraṁ jānitabbaṁ, cīvarakkhettaṁ jānitabbaṁ, paṁsukūlaṁ jānitabbaṁ,
  cīvarasantoso jānitabbo, cīvarapaṭisaṁyuttāni dhutaṅgāni jānitabbāni. Tattha cīvaraṁ
  jānitabbanti khomādīni cha cīvarāni dukūlādīni cha anulomāni cīvarāni ca 2-
  jānitabbāni. Imāni dvādasa kappiyacīvarāni. Kusacīvaraṁ vākacīvaraṁ phalakacīvaraṁ 3-
  kesakambalaṁ vāḷakambalaṁ potthako cammaṁ ulūkapakkhaṁ rukkhadussaṁ latādussaṁ erakadussaṁ
  kadalidussaṁ veḷudussanti evamādīni 4- ca akappiyacīvarāni.

  *  *  *  *  *  *
  Footnote: 1 cha. iti-saddo na dissati 2 chaṂa. ayaṁ saddo na dissati
  3 chaṂa. kusacīraṁ...cīraṁ...cīraṁ 4 Ma. evarūpāni
-------------------------------------------------
[page 313]
      Cīvarakkhettanti "saṁghato vā gaṇato vā ñātito vā mittato vā attano
  vā dhanena, paṁsukūlato 1- vā"ti evaṁ uppajjanato cha khettāni, aṭṭhannañca mātikānaṁ
  vasena aṭṭh khettāni jānitabbāni.
      Paṁsukūlanti sosānikaṁ pāpaṇikaṁ rathiyaṁ saṅkāracoḷakaṁ 2- sotthiyaṁ nhānaṁ 3-
  titthaṁ gatapaccāgataṁ aggidaḍḍhaṁ gokhāyitaṁ upacikhāyitaṁ undurakhāyitaṁ antacchinnaṁ
  dasacchinnaṁ dhajāhaṭaṁ thūpaṁ samaṇacīvaraṁ sāmuddiyaṁ ābhisekiyaṁ 4- pathikaṁ vātāhaṭaṁ
  iddhimayaṁ devadattiyanti tevīsati paṁsukūlāni veditabbāni. Ettha ca sotthiyanti
  gabbhamalaharaṇaṁ. Gatapaccāgatanti matakasarīraṁ pārupitvā susānaṁ netvā ānītacīvaraṁ.
  Dhajāhaṭanti dhajaṁ ussāpetvā tato ānītaṁ. Thūpanti vammike pūjitacīvaraṁ.
  Sāmuddiyanti samuddavīcīhi thalaṁ pāpitaṁ. 5- Pathikanti pathaṁ 6- gacchantehi corabhayena
  pāsāṇehi koṭṭetvā pārutacīvaraṁ. Iddhimayanti ehibhikkhucīvaraṁ sesaṁ pākaṭamevāti.
      Cīvarasantosoti vīsati cīvarasantosā cīvare vitakkasantoso gamanasantoso
  pariyesanasantoso paṭilābhasantoso mattapaṭiggahaṇasantoso loluppavivajjanasantoso
  yathālābhasantoso yathābalasantoso yathāsāruppasantoso udakasantoso dhovanasantoso
  karaṇasantoso parimāṇasantoso suttasantoso sibbanasantoso rajanasantoso kappasantoso
  paribhogasantoso sannidhiparivajjanasantoso vissajjanasantosoti.
      Tattha sādakabhikkhunā temāsaṁ nibaddhavāsaṁ vasitvā māsamattaṁ 7- vitakketuṁ vaṭṭati.
  So hi pavāretvā cīvaramāse cīvaraṁ karoti, paṁsukūliko aḍḍhamāseneva karoti.
  Iti 8- māsaḍḍhamāsamattaṁ vitakkanaṁ vitakkasantoso nāMa. Vitakkasantosena pana
  santuṭṭhena bhikkhunā pācīnakhaṇḍarājivāsikapaṁsukūlikattherasadisena bhavitabbaṁ.

  *  *  *  *  *  *
  Footnote: 1 chaṂa. paṁsukūlaṁ 2 chaṂa. saṅkārakūṭakaṁ 3 chaṂa. sinānaṁ
  4 Ma. ābhisekikaṁ 5 Sī. thale pātitaṁ 6 chaṂa. panthaṁ
  7 chaṂa. ekamāsamattaṁ 8 chaṂa. idaṁ
-------------------------------------------------
[page 314]
      Thero kira "cetiyapabbatavihāre cetiyaṁ vandissāmī"ti āgato cetiyaṁ vanditvā
  cintesi "mayhaṁ cīvaraṁ jiṇṇaṁ, bahunnaṁ vasanaṭṭhāne labhissāmī"ti. So mahāvihāraṁ
  gantvā saṁghattheraṁ disvā vasanaṭṭhānaṁ pucchitvā tattha vuttho punadivase cīvaraṁ
  ādāya āgantvā theraṁ vandi. Thero "kiṁ āvuso"ti āha. Gāmadvāraṁ bhante
  gamissāmīti. Ahampāvuso gamissāmīti. Sādhu bhanteti gacchanto mahābodhidvārakoṭṭhake
  ṭhatvā "puññavantānaṁ vasanaṭṭhāne manāpaṁ labhissāmī"ti cintetvā "aparisuddho
  me vitakko"ti tatova paṭinivatti. Punadivase pennambanasamīpato 1- punadivase
  mahācetiyassa uttaradvārato tatheva paṭinivattitvā catutthadivasepi 2- therassa santikaṁ
  agamāsi. Thero "imassa bhikkhuno vitakko na parisuddho bhavissatī"ti cīvaraṁ gahetvā
  tena saddhiṁyeva pañhaṁ pucchamāno gāmaṁ pāvisi. Tañca rattiṁ eko manusso
  uccārapalibuddho sāṭakeyeva vaccaṁ katvā taṁ saṅkāraṭṭhāne chaḍḍesi. Paṁsukūlikatthero
  taṁ nīlamakkhikāhi samparikiṇṇaṁ disvā añjaliṁ paggahesi. Mahāthero "kiṁ āvuso
  saṅkāraṭṭhāssa añjaliṁ paggaṇhāsī"ti. Nāhaṁ 3- saṅkāraṭṭhānassa añjaliṁ paggaṇhāmi,
  mayhaṁ pitu dasabalassa paggaṇhāmi, puṇṇadāsiyā sarīraṁ pārupitvā chaḍḍitaṁ paṁsukūlaṁ
  gahetvā 4- tumbamatte pāṇake vidhunitvā susānato gaṇhantena 5- dukkaraṁ kataṁ
  bhanteti. Mahāthero "parisuddho vitakko paṁsukūlikassā"ti cintesi. Paṁsukūlikat-
  theropi tasmiṁyeva ṭhāne ṭhito vipassanaṁ vaḍḍhetvā tīṇi phalāni patto taṁ sāṭakaṁ gahetvā
  cīvaraṁ katvā pārupitvā pācīnakhaṇḍarājiṁ gantvā aggaphalaṁ arahattaṁ pāpuṇi.
      Cīvaratthāya gacchantassa pana "kattha labhissāmī"ti acintetvā kammaṭṭhānasīseneva
  gamanaṁ gamanasantoso nāMa. Pariyesantassa pana yena vā tena vā saddhiṁ
  apariyesitvā lajjiṁ pesalaṁ bhikkhuṁ gahetvā pariyesanaṁ pariyesanasantoso nāMa.

  *  *  *  *  *  *
  Footnote: 1 chaṂa. ambaṅgaṇasamīpato 2 chaṂa. catutthadivase
  3 chaṂa. nāhaṁ bhante 4 chaṂa. ayaṁ pāṭho na dissati 5 Ma. gacchantena
-------------------------------------------------
[page 315]
  Etaṁ 1- pariyesantassa āhariyamānaṁ cīvaraṁ dūratova 2- disvā "etaṁ manāpaṁ bhavissati,
  etaṁ amanāpan"ti evaṁ avitakketvā thūlasukhumādīsu yathāladdheneva santussanaṁ
  paṭilābhasantoso nāMa. Evaṁ laddhaṁ gaṇhantassāpi "ettakaṁ dupaṭṭassa bhavissati,
  ettakaṁ ekapaṭṭassā"ti attano pahonakamatteneva santussanaṁ mattapaṭiggahaṇa-
  santoso nāMa. Cīvaraṁ pariyesantassa pana "asukassa gharadvāre manāpaṁ labhissāmī"ti
  acintetvā dvārapaṭipāṭiyā caraṇaṁ loluppavivajjanasantoso nāMa.
      Lūkhappaṇītesu yena kenaci yāpetuṁ sakkontassa yathāladdheneva yāpanaṁ
  yathālābhasantoso nāMa. Attano thāmaṁ jānitvā yena yāpetuṁ sakkoti, tena
  yāpanaṁ yathābalasantoso nāMa. Manāpaṁ aññassa datvā attanā yena kenaci
  yāpanaṁ yathāsāruppasantoso nāMa.
      "kattha Udakaṁ manāpaṁ, kattha amanāpan"ti avicāretvā yena kenaci dhovanūpakena 3-
  udakena dhovanaṁ udakasantoso nāMa. Paṇḍumattikagerukapūtipaṇṇarasakiliṭṭhāni 4- pana
  udakāni vajjetuṁ vaṭṭati. Dhovantassa pana muggarādīhi apaharitvā hatthehi
  madditvā dhovanaṁ dhovanasantoso nāMa. Tathā asujjhantaṁ paṇṇāni pakkhipitvā
  tāpitaudakenāpi dhovituṁ vaṭṭati. Evaṁ dhovitvā karontassa "idaṁ thūlaṁ, idaṁ
  sukhuman"ti akopetvā pahonakanīhāreneva karaṇaṁ karaṇasantoso nāMa. Timaṇḍalapaṭicchādana-
  mattasseva karaṇaṁ parimāṇasantoso nāMa. Cīvarakaraṇatthāya pana manāpaṁ suttaṁ
  pariyesissāmīti avicāretvā rathikādīsu vā devaṭṭhānesu 5- vā āharitvā pādamūle
  vā ṭhapitaṁ yaṅkiñcideva suttaṁ gahetvā karaṇaṁ suttasantoso nāMa.
      Kusibandhanakāle pana aṅgulamatte sattavāre vijjhitabbaṁ. 6- Evaṁ karontassa
  hi yo bhikkhu sahāyo na hoti, tassa vattabhedopi natthi. Tiaṅgulamatte pana

  *  *  *  *  *  *
  Footnote: 1 chaṂa. evaṁ 2 chaṂa. dūrato 3 Ma. dhovanarūpakena, cha. dhovanūpagena
  4 Ma....pūtipaṇṇasaṁkiliṭṭhāni 5 chaṂa. devaṭṭhāne 6 chaṂa. na vijjhitabbaṁ
-------------------------------------------------
[page 316]
  Sattavāre vijjhitabbaṁ. Evaṁ karontassa maggapaṭipannenapi sahāyena bhavitabbaṁ. Yo
  na hoti, tassa vattabhedo, ayaṁ sibbanasantoso nāMa. Rajantena pana kālakacchādīni 1-
  pariyesantena rajitabbaṁ, somabakkalādīsu yaṁ labhati, tena rajitabbaṁ. Alabhantena pana
  manussehi araññe vākaṁ gahetvā chaḍḍitarajanaṁ vā bhikkhūhi pacitvā chaḍḍitakasaṭaṁ 2-
  vā gahetvā rajitabbaṁ. Ayaṁ rajanasantoso nāMa. Nīlakaddamakāḷasāmesu yaṅkiñci
  gahetvā hatthipiṭṭhe nisinnassa paññāyamānakappakaraṇaṁ kappasantoso nāMa.
      Hirikopinapaṭicchādanamattavasena paribhuñjanaṁ paribhogasantoso nāMa. Dussaṁ pana
  labhitvā suttaṁ vā sūciṁ vā kārakaṁ vā alabhantena ṭhapetuṁ vaṭṭati, labhantena
  pana 3- na vaṭṭati. Tampi 4- sace antevāsikādīnaṁ dātukāmo hoti, te ca asannihitā,
  yāva āgamanā ṭhapetuṁ vaṭṭati. Āgatamattesu dātabbaṁ. Dātuṁ asakkontena
  adhiṭṭhātabbaṁ. Aññasmiṁ ticīvare 5- sati paccattharaṇampi adhiṭṭhātuṁ vaṭṭati.
  Anadhiṭṭhitameva hi sannidhi hoti, adhiṭṭhitaṁ na hotīti mahāsivatthero āha. Ayaṁ
  sannidhaparivajjanasantoso nāMa. Vissajjantena pana mukhaṁ oloketvā na dātabbaṁ,
  sāraṇīyadhamme ṭhatvā vissajjetabbanti ayaṁ vissajjanasantoso nāMa.
      Cīvarapaṭisaṁyuttāni dhutaṅgāni nāma paṁsukūlikaṅgañceva tecīvarikaṅgañca. Tesaṁ
  vitthārakathā visuddhimagge 6- veditabbā. Iti cīvarasantosamahāariyavaṁsaṁ pūrayamāno
  bhikkhu imāni dve dhutaṅgāni gopeti. Imāni gopento cīvarasantosamahāariyavaṁsavasena
  santuṭṭho hoti. 7-
      Vaṇṇavādīti eko santuṭṭho hoti, santosassa vaṇṇaṁ na katheti. Eko
  na santuṭṭho hoti, santosassa vaṇṇaṁ katheti. Eko neva santuṭṭho hoti,

  *  *  *  *  *  *
  Footnote: 1 chaṂa. kālakacchakādīni 2 Sī. chaḍḍitakasāvaṁ
  3 chaṂa. ayaṁ saddo na dissati 4 chaṂa. katampi
  5 chaṂa. cīvare 6 visuddhi. 1/77 dhutaṅganiddesa 7 chaṂa. hotīti
-------------------------------------------------
[page 317]
  Na santosassa vaṇṇaṁ katheti. Eko santuṭṭho ceva hoti, santosassa ca vaṇṇaṁ
  katheti. Taṁ dassetuṁ "itarītaracīvarasantuṭṭhiyā ca vaṇṇavādī"ti vuttaṁ.
      Anesananti dūteyyapahinagamanānuyogappabhedaṁ nānappakāraṁ anesanaṁ. Appaṭirūpanti
  ayuttaṁ. Aladdhā cāti alabhitvā. Yathā ekacco "kathaṁ nu kho cīvaraṁ labhissāmī"ti
  puññavantehi bhikkhūhi saddhiṁ ekato hutvā kohaññaṁ karonto uttasati paritassati,
  santuṭṭho bhikkhu evaṁ aladdhāva 1- cīvaraṁ na paritassati. Laddhā cāti dhammena samena
  labhitvā. Agadhitoti vigatalobhagiddho. 2- Amucchitoti adhimattataṇhāya mucchaṁ
  anāpanno. Anajjhāpannoti 3- taṇhāya anotthaṭo apariyonaddho. Ādīnavadassāvīti
  anesanāpattiyañca gadhitalābhaparibhoge 4- ca ādīnavaṁ passamāno. Nissaraṇapaññoti
  "yāvadeva sītassa paṭighātāyā"ti vuttanissaraṇameva pajānanto.
      Itarītaracīvarasantuṭṭhiyāti yena kenaci cīvarena santuṭṭhiyā. Nevattānukkaṁsetīti
  "ahaṁ paṁsukūliko, mayā upasampadamāḷakeyeva 5- paṁsukūlikaṅgaṁ gahitaṁ, ko mayā sadiso
  atthī"ti attukkaṁsanaṁ na karoti. No paraṁ vambhetīti "ime panaññe bhikkhū na
  paṁsukūlikā"ti vā "paṁsukūlikaṅgamattaṁpi etesaṁ natthī"ti vā evaṁ paraṁ na vambheti.
  Yo hi tattha dakkhoti yo tasmiṁ cīvarasantose vaṇṇavāditādīsu 6- dakkho cheko
  byatto. Analasoti sātaccakiriyāya ālasiyavirahito. Sampajāno paṭissatoti
  sampajānapaññāya ceva satiyā ca yutto. Ariyavaṁse ṭhitoti ariyavaṁse patiṭṭhito.
      Itarītarena piṇḍapātenāti yena kenaci piṇḍapātena. Etthāpi piṇḍapāto
  jānitabbo, piṇḍapātakkhettaṁ jānitabbaṁ, piṇḍapātasantoso jānitabbo,
  piṇḍapātapaṭisaṁyuttaṁ dhutaṅgaṁ jānitabbaṁ. Tattha piṇḍapātoti odano kummāso sattu

  *  *  *  *  *  *
  Footnote: 1 chaṂa. aladdhā 2 ka. vigatalobhagantho 3 chaṂa. anajjhopannoti
  4 chaṂa. gedhitaparibhoge 5 chaṂa. upasampadamāḷeyeva 6 chaṂa. vaṇṇavādādīsu vā
-------------------------------------------------
[page 318]
  Maccho maṁsaṁ khīraṁ dadhi sappi navanītaṁ telaṁ madhu phāṇitaṁ yāgu khādanīyaṁ sāyanīyaṁ
  lehanīyanti soḷasa piṇḍapātā.
      Piṇḍapātakkhettanti saṁghabhattaṁ uddesabhattaṁ nimantanaṁ salākabhattaṁ pakkhikaṁ
  uposathikaṁ pāṭipadikabhattaṁ āgantukabhattaṁ gamikabhattaṁ gilānabhattaṁ gilānupaṭṭhākabhattaṁ
  dhurabhattaṁ kuṭibhattaṁ vārakabhattaṁ 1- vihārabhattanti paṇṇarasa piṇḍapātakkhettāni.
      Piṇḍapātasantosoti piṇḍapāte vitakkasantoso gamanasantoso pariyesana-
  santoso paṭilābhasantoso paṭiggahaṇasantoso mattapaṭiggahaṇasantoso loluppavivajjana-
  santoso yathālābhasantoso yathābalasantoso yathāsāruppasantoso upakāra-
  santoso parimāṇasantoso paribhogasantoso sannidhiparivajjanasantoso vissajjana-
  santosoti paṇṇarasa santosā.
      Tattha sādako bhikkhu mukhaṁ dhovitvā vitakketi. Piṇḍapātikena pana gaṇena saddhiṁ
  caratā sāyaṁ therupaṭṭhānakāle "sve kattha piṇḍāya carissāmāti. Asukagāme bhante"ti
  ettakaṁ cintetvā tato paṭṭhāya na vitakketabbaṁ. Ekacārikena vitakkamāḷake
  ṭhatvā vitakketabbaṁ. Tato paṭṭhāya vitakkento ariyavaṁsā cuto hoti paribāhiro.
  Ayaṁ vitakkasantoso nāMa.
      Piṇḍāya pavisantena 2- pana 3- "kuhiṁ labhissāmī"ti acintetvā kammaṭṭhānasīsena
  gantabbaṁ. Ayaṁ gamanasantoso nāMa. Pariyesantena yaṁ vā taṁ vā aggahetvā
  lajjiṁ pesalameva gahetvā pariyesitabbaṁ. Ayaṁ pariyesanasantoso nāMa. Dūratova
  āhariyamānaṁ disvā "etaṁ manāpaṁ etaṁ amanāpan"ti cittaṁ na uppādetabbaṁ.
  Ayaṁ paṭilābhasantoso nāMa. "idaṁ 4- Manāpaṁ gaṇhissāmi, idaṁ amanāpaṁ na
  gaṇhissāmī"ti acintetvā yaṅkiñci yāpanamattaṁ gahetabbameva. Ayaṁ paṭiggahaṇa-
  santoso nāMa.

  *  *  *  *  *  *
  Footnote: 1 chaṂa. vārabhattaṁ 2 Sī. carantena
  3 chaṂa. ayaṁ saddo na dissati 4 chaṂa. imaṁ
-------------------------------------------------
[page 319]
      Ettha pana deyyadhammo bahu, dāyako appaṁ dātukāmo, appaṁ gahetabbaṁ.
  Deyyadhammo bahu, dāyakopi bahuṁ dātukāmo, pamāṇeneva gahetabbaṁ. Deyyadhammo na bahu,
  dāyakopi appaṁ dātukāmo, appaṁ gahetabbaṁ. Deyyadhammo na bahu, dāyako pana bahuṁ
  dātukāmo, pamāṇena gahetabbaṁ. Paṭiggahaṇasmiṁ hi mattaṁ ajānanto manussānaṁ pasādaṁ
  makkheti, saddhādeyyaṁ vinipāteti, sāsanaṁ na karoti, vijātamātuyāpi cittaṁ gahetuṁ
  na sakkoti. Iti mattaṁ jānitvāva paṭiggahetabbanti ayaṁ mattapaṭiggahaṇasantoso nāMa.
  Addhakulāniyeva 1- agantvā dvārapaṭipāṭiyā gantabbaṁ. Ayaṁ loluppavivajjanasantoso
  nāMa. Yathālābhasantosādayo cīvare vuttanayāeva.
      Piṇḍapātaṁ paribhuñjitvā "samaṇadhammaṁ anupālessāmī"ti evaṁ upakāraṁ ñatvā
  paribhuñjanaṁ upakārasantoso nāMa. Pattaṁ pūretvā ānītaṁ na paṭiggahetabbaṁ.
  Anupasampanne sati tena gāhāpetabbaṁ, asati harāpetvā paṭiggahaṇamattaṁ
  gahetabbaṁ. Ayaṁ parimāṇasantoso nāMa. "jigucchāya Paṭivinodanaṁ idamettha
  nissaraṇan"ti evaṁ paribhuñjanaṁ paribhogasantoso nāMa. Nidahitvā na paribhuñjitabbaṁ. 2-
  Ayaṁ sannidhiparivajjanasantoso nāMa. Mukhaṁ anoloketvā sāraṇīyadhamme ṭhitena
  vissajjetabbaṁ. Ayaṁ vissajjanasantoso nāMa.
      Piṇḍapātappaṭisaṁyuttāni pana pañca dhutaṅgāni piṇḍapātikaṅgaṁ sapadānacārikaṅgaṁ
  ekāsanikaṅgaṁ pattapiṇḍikaṅgaṁ khalupacchābhattikaṅganti. Tesaṁ vitthārakathā
  visuddhimagge 3- vuttā. Iti piṇḍapātasantosamahāariyavaṁsaṁ pūrayamāno bhikkhu
  imāni pañca dhutaṅgāni gopeti, imāni gopento piṇḍapātasantosamahāariyavaṁsavasena 4-
  santuṭṭho hoti. Vaṇṇavādītiādīni vuttanayeneva veditabbāni.

  *  *  *  *  *  *
  Footnote: 1 chaṂa. aḍḍhakulāniyeva 2 chaṂa. paribhuñjitabbanti
  3 visuddhi. 1/82 dhutaṅganiddesa, piṇḍapātikaṅgakathā
  4 chaṂa...ṃahāariyavaṁsena. evamuparipi
-------------------------------------------------
[page 320]
      Senāsanenāti idha senāsanaṁ jānitabbaṁ, senāsanakkhettaṁ jānitabbaṁ,
  senāsanasantoso jānitabbo, senāsanapaṭisaṁyuttadhutaṅgāni jānitabbāni. 1- Tattha
  senāsananti mañco pīṭhaṁ bhisi bimbohanaṁ vihāro aḍḍhayogo pāsādo hammiyaṁ
  guhā leṇaṁ aṭṭo māḷo veḷugumbo rukkhamūlaṁ yattha vā pana bhikkhū paṭikkamantīti
  imāni paṇṇarasa senāsanāni.
      Senāsanakkhettanti saṁghato vā gaṇato vā ñātito vā mittato vā attano
  vā dhanena paṁsukūlaṁ vāti cha khettāni.
      Senāsanasantosoti senāsane vitakkasantosādayo paṇṇarasa santosā. Te
  piṇḍapāte vuttanayeneva veditabbā. Senāsanappaṭisaṁyuttāni pana pañca dhutaṅgāni
  āraññikaṅgaṁ rukkhamūlikaṅgaṁ abbhokāsikaṅgaṁ sosānikaṅgaṁ yathāsanthatikaṅganti. Tesaṁ
  vitthārakathā visuddhimagge 2- vuttā. Iti senāsanasantosamahāariyavaṁsaṁ pūrayamāno
  bhikkhu imāni pañca dhutaṅgāni gopeti, imāni gopento senāsanasantosamahāariyavaṁsa-
  vasena santuṭṭho hoti.
      Gilānapaccayo pana piṇḍapāteyeva paviṭṭho. Tattha yathālābhayathābalayathāsāruppa-
  santoseneva santussitabbaṁ. Nesajjikaṅgaṁ bhāvanārāmāriyavaṁsaṁ bhajatīti. 3- Vuttampi
  cetaṁ:-
              "pañca senāsane vuttā pañca āhāranissitā
               eko viriyasaññutto 4- dve ca cīvaranissitā"ti.
      Iti bhagavā paṭhaviṁ pattharamāno viya sāgarakucchiṁ pūrayamāno viya ākāsaṁ
  vitthārayamāno viya ca paṭhamaṁ cīvarasantosaṁ ariyavaṁsaṁ kathetvā candaṁ uṭṭhāpento

  *  *  *  *  *  *
  Footnote: 1 chaṂa. senāsanapaṭisaṁyuttaṁ dhutaṅgaṁ jānitabbaṁ
  2 visuddhi. 1/97 dhutaṅganidesa, yathāsanthatikaṅgakathā
  3 chaṂa. bhajati 4 chaṂa. vīriyasaṁyutto
-------------------------------------------------
[page 321]
  Viya suriyaṁ ullaṅghento viya ca dutiyaṁ piṇḍapātasantosaṁ kathetvā sineruṁ
  ukkhipanto viya tatiyaṁ senāsanasantosaṁ ariyavaṁsaṁ kathetvā idāni sahassanaya-
  paṭimaṇḍitaṁ catutthaṁ bhāvanārāmaṁ ariyavaṁsaṁ kathetuṁ puna caparaṁ bhikkhave bhikkhu bhāvanārāmo
  hotīti desanaṁ ārabhi.
      Tattha āramanaṁ 1- ārāmo, abhiratīti attho. Bhāvanāya ārāmo assāti
  bhāvanārāmo. Bhāvanāya ratoti bhāvanārato. Pañcavidhe pahāne ārāmo assāti
  pahānārāmo. Apica bhāvento ramatīti bhāvanārāmo. Pajahanto ramatīti pahānārāmo.
  Evamettha attho veditabbo. 2- Ayañhi cattāro satipaṭṭhāne bhāvento ramati, ratiṁ
  vindatīti attho. Tathā cattāro sammappadhāne. Cattāro iddhipāde, pañcindriyāni,
  pañca balāni, satta bojjhaṅge, satta anupassanā, aṭṭhārasa mahāvipassanā,
  sattatiṁsa bodhipakkhiyadhamme aṭṭhatiṁsa ārammaṇavibhattiyo bhāvento ramati, ratiṁ vindati.
  Kāmacchandādayo pana kilese pajahanto ramati, ratiṁ vindati.
      Imesu pana catūsu ariyavaṁsesu purimehi tīhi terasannaṁ dhutaṅgānaṁ catupaccaya-
  santosassa ca vasena sakalaṁ vinayapiṭakaṁ kathitaṁ hoti, bhāvanārāmena avasesapiṭakadvayaṁ.
  Imaṁ pana bhāvanārāmaṁ ariyavaṁsaṁ kathentena bhikkhunā paṭisambhidāmagge nekkhammapāliyā
  kathetabbaṁ, 3- dīghanikāye dasuttarasuttantapariyāyena kathetabbaṁ, 3- majjhimanikāye
  satipaṭṭhānasuttantapariyāyena kathetabbaṁ, 3- abhidhamme niddesapariyāyena kathetabbaṁ. 3-
      Tattha paṭisambhidāmagge nekkhammapāliyāti:-
               "so 4- nekkhammaṁ bhāvento ramati, kāmacchandaṁ pajahanto ramati.
          Abyāpādaṁ, byāpādaṁ. Ālokasaññaṁ, thīnamiddhaṁ. Avikkhepaṁ, uddhaccaṁ.

  *  *  *  *  *  *
  Footnote: 1 chaṂa. āramaṇaṁ 2 chaṂa. daṭṭhabbo
  3 chaṂa. kathetabbo 4 chaṂa. ayaṁ pāṭho na dissati
-------------------------------------------------
[page 322]
             Dhammavavatthānaṁ, vicikicchaṁ. Ñāṇaṁ, avijjaṁ. Pāmujjaṁ, aratiṁ. Paṭhamajjhānaṁ,
         pañca nīvaraṇe. Dutiyajjhānaṁ, vitakkavicāre. Tatiyajjhānaṁ, pītiṁ. Catutthajjhānaṁ,
         sukhadukkhe. Ākāsānañcāyatanasamāpattiṁ bhāvento ramati, rūpasaññaṁ
         paṭighasaññaṁ nānattasaññaṁ pajahanto ramati. Viññāṇañcāyatanasamāpattiṁ .pe.
         Nevasaññānāsaññāyatanasamāpattiṁ bhāvento ramati, ākiñcaññāyatanasaññaṁ
         pajahanto ramati.
              Aniccānupassanaṁ bhāvento ramati, niccasaññaṁ pajahanto ramati.
         Dukkhānupassanaṁ, sukhasaññaṁ. Anattānupassanaṁ, attasaññaṁ. Nibbidānupassanaṁ,
         nandiṁ. Virāgānupassanaṁ, rāgaṁ. Nirodhānupassanaṁ, samudayaṁ.
         Paṭinissaggānupassanaṁ, ādānaṁ. Khayānupassanaṁ, ghanasaññaṁ. Vayānupassanaṁ,
         āyūhanaṁ. Vipariṇāmānupassanaṁ, dhuvasaññaṁ. Animittānupassanaṁ, nimittaṁ.
         Appaṇihitānupassanaṁ, paṇidhiṁ. Suññatānupassanaṁ, abhinivesaṁ. Adhipaññā-
         dhammavipassanaṁ, sārādānābhinivesaṁ. Yathābhūtañāṇadassanaṁ, sammohābhinivesaṁ.
         Ādīnavānupassanaṁ, ālayābhinivesaṁ. Paṭisaṅkhānupassanaṁ, appaṭisaṅkhaṁ.
         Vivaṭṭānupassanaṁ, saṁyogābhinivesaṁ. Sotāpattimaggaṁ, diṭṭhekaṭṭhe
         kilese. Sakadāgāmimaggaṁ, oḷārike kilese. Anāgāmimaggaṁ, anusahagate
         kilese. Arahattamaggaṁ bhāvento ramati, sabbakkilese pajahanto ramatī"ti 1-
    evaṁ paṭisambhidāmagge nekkhammapāliyā kathetabbo.
         Dīghanikāye dasuttarasuttantapariyāyenāti:-
              "ekaṁ dhammaṁ bhāvento ramati, ekaṁ dhammaṁ pajahanto ramati.
         .pe. Dasa dhamme bhāvento ramati, dasa dhamme pajahanto ramati.

  *  *  *  *  *  *
  Footnote: 1 khu.paṭi. 31/246/158 ñāṇakathā (syā) (atthato samānaṁ)
-------------------------------------------------
[page 323]
         Katamaṁ ekaṁ dhammaṁ bhāvento ramati? kāyagatāsatiṁ sātasahagataṁ, imaṁ
         ekaṁ dhammaṁ bhāvento ramati. Katamaṁ ekaṁ dhammaṁ pajahanto ramati? asmimānaṁ,
         imaṁ ekaṁ dhammaṁ pajahanto ramati. Katame dve dhamme .pe. Katame
         dasa dhamme bhāvento ramati? dasa kasiṇāyatanāni, ime dasa dhamme
         bhāvento ramati. Katame dasa dhamme pajahanto ramati? dasamicchatte,
         ime dasa dhamme pajahanto ramati. Evaṁ kho bhikkhave bhikkhu bhāvanārāmo
         hotī"ti. 1-
  Evaṁ dīghanikāye dasuttarasuttantapariyāyena kathetabbo.
      Majjhimanikāye satipaṭṭhānasuttantapariyāyenāti:-
               "ekāyano ayaṁ bhikkhave maggo .pe. Yāvadeva ñāṇamattāya
          paṭissatimattāya. Anissito ca viharati, na ca kiñci loke upādiyati.
          Evampi kho bhikkhave bhikkhu bhāvanārāmo hoti bhāvanārato. Pahānārāmo
          hoti pahānarato. Puna caparaṁ bhikkhave bhikkhu gacchanto vā
          gacchāmīti pajānāti .pe. Puna caparaṁ bhikkhave bhikkhu seyyathāpi
          passeyya sarīraṁ sīvathikāya chaḍḍitaṁ. .pe. Pūtīni cuṇṇakajātāni. So
          imameva kāyaṁ upasaṁharati `ayampi kho kāyo evaṁdhammo evaṁbhāvī
          evaṁanatīto'ti. 2- Iti ajjhattaṁ vā kāye kāyānupassī viharati .pe.
          Evaṁpi kho bhikkhave bhikkhu bhāvanārāmo hotī"ti. 3-
  Evaṁ majjhimanikāye satipaṭṭhānasuttantapariyāyena kathetabbo.
      Abhidhamme niddesapariyāyenāti sabbepi saṅkhate dhamme 4- "aniccato dukkhato
  rogato gaṇḍato .pe. Saṅkilesikadhammato passanto ramati, evaṁ kho bhikkhu 5-

  *  *  *  *  *  *
  Footnote: 1 dī.pā. 11/252/242 dasuttarasutta (atthato samānaṁ) 2 Sī. etaṁ anatītoti
  3 Maṃū. 12/106/77 mahāsatipaṭṭhānasutta 4 chaṂa. ayaṁ pāṭho na dissati
  5 Ma. ayaṁ bhikkhave bhikkhu
-------------------------------------------------
[page 324]
  Bhāvanārāmo hotī"ti 1- evaṁ niddesapariyāyena kathetabbo.
      Nevattānukkaṁsetīti "ajja me saṭṭhī vā sattati vā 2- vassāni aniccaṁ dukkhaṁ
  anattāti vipassanāya kammaṁ karontassa ko mayā sadiso atthī"ti evaṁ attukkaṁsanaṁ
  na karoti. No paraṁ vambhetīti "aniccaṁ dukkhanti vipassanāmattampi natthi, kiṁ
  ime vissaṭṭhakammaṭṭhānā carantī"ti evaṁ paravambhanaṁ na karoti. Sesaṁ vuttanayameva.
      Ime kho bhikkhave cattāro ariyavaṁsāti bhikkhave ime cattāro ariyavaṁsā
  ariyatantiyo ariyappaveṇiyo ariyañjasā ariyavaṭumānīti suttantaṁ vinivaṭṭetvā
  idāni mahāariyavaṁsaparipūrakassa bhikkhuno vasena issaraṁ 3- dassento imehi ca pana
  bhikkhavetiādimāha. Tattha sveva aratiṁ sahatīti soyeva aratiṁ anabhiratiṁ ukkaṇṭhitaṁ
  sahati abhibhavati. Na taṁ arati sahatīti taṁ pana bhikkhuṁ yā esā pantesu senāsanesu
  adhikusalānaṁ dhammānaṁ bhāvanāya arati nāma hoti, sā sahituṁ abhibhavituṁ 4-
  na sakkoti. Aratiratisahoti aratiñca pañcakāmaguṇaratiñca sahati, 5- abhibhavituṁ sakkoti.
      Idāni gāthāhi kūṭaṁ gaṇhanto nāratītiādimāha. Tattha dhīranti viriyavantaṁ.
  Nāratī dhīraṁ sahatīti 6- idaṁ purimassa kāraṇavacanaṁ. Yasmā sā dhīraṁ na sahati
  nappahoti 7- dhīraṁ sahituṁ abhibhavituṁ na sakkoti, tasmā nārati sahati dhīraṁ. Dhīro
  hi aratiṁsahoti 8- aratissahattā hi so dhīro nāma, tasmā aratiṁ sahatīti attho.
  Sabbakammavihāyīnanti sabbaṁ tebhūmikakammaṁ cajitvā paricchinnaṁ parivaṭumaṁ katvā
  ṭhitaṁ. Panuṇṇaṁ ko nivārayeti kilese panuditvā ṭhitaṁ ko nāma rāgo vā doso
  vā nivāreyya. Nekkhaṁ jambonadasseva, ko taṁ ninditumarahatīti

  *  *  *  *  *  *
  Footnote: 1 khuṃahā. 29/62/61 guhaṭṭhakasuttaniddesa, khu. cūḷa. 30/248/128
  upasīvamāṇavakapañhāniddesa 2 Sī. saṭṭhiṁ vā sattatiṁ vā
  3 Ma. vasena nisāraṁ, cha. vasanadisā 4 chaṂa. adhibhavituṁ 5 Ma. sahituṁ
  6 Sī.,ka. dhīrasaṁhatīti 7 Sī.,ka. dhīrasaṁhati na hoti 8 chaṂa. aratissahoti
-------------------------------------------------
[page 325]
  Jambonadasaṅkhātassa jātirattasuvaṇṇassa 1- nikkhasadisaṁ garahitabbadosavimuttaṁ ko taṁ
  puggalaṁ nindituṁ arahati. Brahmunāpi pasaṁsitoti mahābrahmunāpi esa puggalo
  pasaṁsitoyevāti. Desanāpariyosāne cattāḷīsa bhikkhusahassāni arahatte patiṭṭhahiṁsu.
                         9. Dhammapadasuttavaṇṇanā
      [29] Navame dhammapadānīti dhammakoṭṭhāsā. Anabhijjhātiādīsu abhijjhāpaṭikkhepena
  anabhijjhā, byāpādapaṭikkhepena abyāpādo, micchāsatipaṭikkhepena sammāsati,
  micchāsamādhipaṭikkhepena sammāsamādhi veditabbo.
      Anabhijjhālūti nittaṇho hutvā. Abyāpannena cetasāti sabbakālaṁ pakatibhāvaṁ
  avijahantena cittena. Sato ekaggacittassāti satiyā samannāgato ārammaṇe
  ekaggacitto assa. Ajjhattaṁ susamāhitoti niyakajjhatte suṭṭhu ṭhapitacitto. Imasmiṁ
  suttepi gāthāyapi vaṭṭavivaṭṭaṁ kathitaṁ.
                        10. Paribbājakasuttavaṇṇanā
      [30] Dasame abhiññātāti ñātā pākaṭā. Annabhārotiādīni tesaṁ nāmāni.
  Paṭisallānā vuṭṭhitoti phalasamāpattito vuṭṭhito. Sā hi idha paṭisallānanti
  adhippetā. Paccakkhāyāti paṭikkhipitvā. Abhijjhālunti sataṇhaṁ. Kāmesu
  tibbasārāganti vatthukāmesu bahalarāgaṁ. Tamahaṁ tattha evaṁ vadeyyanti taṁ ahaṁ 2-
  tasmiṁ vacane vutte 2- tasmiṁ kāraṇe evaṁ vadeyyaṁ. Paṭikkositabbaṁ maññeyyāti
  paṭikkositabbanti paṭibāhitabbanti 3- maññeyya. Sahadhammikāti sakāraṇā.
  Vādānupātāti dhammikavāde ghaṭṭayamānā adhammikavādānupātā, vādappavattiyoti attho.
  Gārayhā ṭhānāti garahitabbayuttakā paccayā. Āgacchantīti upagacchanti.

  *  *  *  *  *  *
  Footnote: 1 Sī. rattasuvaṇṇassa 2-2 chaṂa. ime pāṭhā na dissanti
  3 chaṂa. paṭikkositabbāni paṭibāhitabbāni vā
-------------------------------------------------
[page 326]
      Ukkalāti ukkalajanapadavāsino. Vassabhaññāti vasso ca bhañño cāti dve janā.
  Ahetukavādāti "natthi hetu natthi paccayo sattānaṁ visuddhiyā"ti evamādivādino.
  Akiriyavādāti "karoto na karīyati pāpan"ti evaṁ kiriyapaṭikkhepavādino.
  Natthikavādāti "natthi dinnan"tiādivādino. Tesu imesu tīsupi dassanesu
  okkantaniyāmā ahesuṁ. Kathaṁ panetesu 1- niyamo hotīti? yo hi evarūpaṁ laddhiṁ
  gahetvā rattiṭṭhānadivāṭṭhānesu nisinno sajjhāyati vīmaṁsati, tassa "natthi hetu
  natthi paccayo karoto na karīyati pāpaṁ .pe. Natthi dinnaṁ .pe. Kāyassa
  bhedā ucchijjatī"ti tasmiṁ ārammaṇe micchāsati santiṭṭhati, cittaṁ ekaggaṁ hoti,
  javanāni javanti. Paṭhamajavane satekiccho hoti, tathā dutiyādīsu, sattame buddhānampi
  atekiccho anivatti ariṭṭhakaṇṭakasadiso hoti. Tattha koci ekaṁ dassanaṁ okkamati,
  koci dve, koci tīṇipi. Niyatamicchādiṭṭhikova hoti, patto saggamaggāvaraṇañceva 2-
  mokkhamaggāvaraṇañca, abhabbo tassa attabhāvassa anantaraṁ saggampi gantuṁ, pageva
  mokkhaṁ. Vaṭṭakhāṇuko nāmesa satto paṭhavīgopako, yebhuyyena evarūpassa bhavato
  vuṭṭhānaṁ natthi. Vassabhaññāpi edisā ahesuṁ. Nindābyārosanaupārambhabhayāti attano
  nindābhayena ghaṭṭanabhayena upavādabhayena cāti attho. Abhijjhāvinaye sikkhanti
  abhijjhāvinayo vuccati arahattaṁ, arahatte sikkhamāno appamatto nāma vuccatīti
  suttante vaṭṭavivaṭṭaṁ kathetvā gāthāya phalasamāpatti kathitāti.
                          Uruvelavaggo tatiyo.
                          --------------

  *  *  *  *  *  *
  Footnote: 1 chaṂa. pana tesu 2 Ma. satto saggāravaraṇañceva
-------------------------------------------------
[page 327]
                             4. Cakkavagga
                          1. Cakkasuttavaṇṇanā
      [31] Catutthassa paṭhame cakkānīti sampattiyo. Catucakkaṁ vattatīti cattāri
  sampatticakkāni vattanti ghaṭṭiyantiyevāti attho. Paṭirūpadesavāsoti yattha catasso
  parisā sandassanti, evarūpe anucchavike dese vāso. Sappurisūpassayoti 1-
  buddhādīnaṁ sappurisānaṁ upassayanaṁ bhajanaṁ. 2- Na rājānaṁ. Attasammāpaṇidhīti attano
  sammāṭhapanaṁ. Sace pubbe assaddhādīhi samannāgato hoti, tāni pahāya
  saddhādīsu patiṭṭhāpanaṁ. Pubbe ca katapuññatāti pubbe upacitakusalatā. Idameva
  cettha pamāṇaṁ. Yena hi ñāṇasampayuttacittena kusalakammaṁ kataṁ hoti, tadeva
  kusalaṁ taṁ purisaṁ paṭirūpadese upaneti, sappurise bhajāpeti, soeva ca puggalo
  attānaṁ sammā ṭhapeti. Puññakatoti katapuñño. Sukhañcetaṁ adhivattatīti sukhañca
  etaṁ puggalaṁ adhivattati, avattharatīti attho.
                          2. Saṅgahasuttavaṇṇanā
      [32] Dutiye saṅgahavatthūnīti saṅgaṇhanakāraṇāni. Dānañcātiādīsu ekacco
  hi dāneneva saṅgaṇhitabbo hoti, tassa dānameva dātabbaṁ. Peyyavajjanti piyavacanaṁ.
  Ekacco hi "ayaṁ dātabbaṁ nāma deti, ekena 3- pana vacanena sabbaṁ makkhetvā
  nāseti, kiṁ etassa 4- dānan"ti vattā hoti. Ekacco "ayaṁ kiñcāpi dānaṁ na
  deti, kathento pana telena viya makkheti. Esa detu vā mā vā, vacanamevassa
  sahassaṁ agghatī"ti vattā hoti. Evarūpo puggalo dānaṁ na paccāsiṁsati, piyavacanameva
  paccāsiṁsati. Tassa piyavacanameva vattabbaṁ. Atthacariyāti atthasaṁvaḍḍhanakathā. Ekacco

  *  *  *  *  *  *
  Footnote: 1 chaṂa. sappurisāvassayoti 2 chaṂa. avassayanaṁ sevanaṁ bhajanaṁ,
  su.vi. 3/354/260 cattārodhammavaṇṇanā 3 chaṂa. ekekena
  4 chaṂa. kiṁ tassa
-------------------------------------------------
[page 328]
  Hi neva dānaṁ, na piyavacanaṁ paccāsiṁsati, attano hitakathaṁ vaḍḍhikathameva paccāsiṁsati.
  Evarūpassa puggalassa "idaṁ te kātabbaṁ, idaṁ na kātabbaṁ, evarūpo puggalo
  sevitabbo, evarūpo na sevitabbo"ti evaṁ atthacariyakathāva kathetabbā. Samānattatāti
  samānasukhadukkhabhāvo. Ekacco hi dānādīsu ekampi na paccāsiṁsati, ekāsane
  nisajjaṁ, ekapallaṅke sayanaṁ, ekato bhojananti evaṁ samānasukhadukkhataṁ paccāsiṁsati.
  So sace gahaṭṭhassa jātiyā pabbajitassa sīlena sadiso hoti, tassāyaṁ samānattatā
  kātabbā. Tattha tattha yathārahanti tesu tesu dhammesu yathānucchavikaṁ samānattatāti
  attho. Rathassāṇīva yāyatoti yathā rathassa gacchato āṇi saṅgaho nāma hoti, yānaṁ 1-
  saṅgaṇhāti, evamime saṅgahā lokaṁ saṅgaṇhanti. Na mātā puttakāraṇāti yadi mātā
  ete saṅgahe puttassa na kareyya, puttakāraṇā mānaṁ vā pūjaṁ vā na labheyya.
  Saṅgahā eteti upayogavacane paccattaṁ. Saṅgahe eteti vā pāṭho. Samavekkhantīti
  sammāpekkhanti. Pāsaṁsā ca bhavantīti pasaṁsanīyā ca bhavanti.
                           3. Sīhasuttavaṇṇanā
      [33] Tatiye sīhoti cattāro sīhā:- tiṇasīho kāḷasīho paṇḍusīho
  kesarasīhoti. Tesu tiṇasīho kapotavaṇṇagāvīsadiso tiṇabhakkho ca hoti. Kāḷasīho
  kāḷagāvīsadiso tiṇabhakkhoyeva. Paṇḍusīho paṇḍupalāsavaṇṇagāvīsadiso maṁsabhakkho.
  Kesarasīho lākhāparikammakateneva mukhena agganaṅguṭṭhena catūhi ca pādapariyantehi
  samannāgato, matthakatopissa paṭṭhāya lākhātūlikāya 2- katā viya tisso rājiyo
  piṭṭhimajjhena gantvā antarasatthimhi dakkhiṇāvaṭṭā hutvā ṭhitā, khandhe panassa
  satasahassagghanikarattakambalaparikkhepo 3- viya kesarabhāro hoti, avaselaṭṭhānaṁ
  parisuddhasālipiṇḍasaṅkhacuṇṇapiṇḍavaṇṇaṁ 4- hoti. Imesu catūsu sīhesu ayaṁ kesarasīho
  idha adhippeto.

  *  *  *  *  *  *
  Footnote: 1 chaṂa. sārathaṁ 2 Ma. lākhānaṅgulakāya
  3 chaṂa. satasahassagghanikakambala... 4 Ma. parisuddhatālapiṭṭhasaṅkhacuṇṇapicuvaṇṇaṁ
-------------------------------------------------
[page 329]
      Migarājāti sabbamigagaṇassa rājā. Āsayāti vasanaṭṭhānato, suvaṇṇaguhato
  vā rajatamaṇiphalikamanosilāguhato vā nikkhamatīti vuttaṁ hoti. Nikkhamamāno panesa
  catūhi kāraṇehi nikkhamati andhakārapīḷito vā ālokatthāya, uccārapassāvapīḷito
  vā tesaṁ vissajjanatthāya, jighacchāpīḷito vā gocaratthāya, sambhavapīḷito vā
  asaddhammapaṭisevanatthāya. Idha pana gocaratthāya nikkhamanto adhippeto.
      Vijambhatīti suvaṇṇatale vā rajatamaṇiphalikamanosilātalānaṁ vā aññatarasmiṁ dve
  pacchimapāde samaṁ patiṭṭhāpetvā purimapāde purato pasāretvā sarīrassa pacchābhāgaṁ
  ākaḍḍhitvā purimabhāgaṁ abhiharitvā piṭṭhiṁ onāmetvā 1- gīvaṁ ukkhipitvā
  asanīsaddaṁ karonto viya nāsapuṭāni pothetvā sarīralaggaṁ rajaṁ vidhunanto vijambhati.
  Vijambhanabhūmiyañca pana taruṇavacchako viya aparāparaṁ javati, javato panassa sarīraṁ andhakāre
  paribbhamantaṁ alātaṁ viya khāyati.
      Anuviloketīti kasmā anuviloketi? parānudayatāya. Tasmiṁ kira sīhanādaṁ nadante
  Papātāvāṭesu carantā hatthigoṇamahiṁsādayo 2- pāṇā papātepi āvāṭepi patanti,
  tesaṁ anudayāya anuviloketi. Kiṁ panassa luddassa paramaṁsakhādino anudayā nāma
  atthīti? āma atthīti. 3- Tathā hesa 4- "kiṁ me bahūhi ghātitehī"ti attano
  gocaratthāyapi khuddake pāṇe na gaṇhāti. Evaṁ anudayaṁ karoti, vuttampi cetaṁ
  "māhaṁ khuddake pāṇe visamagate saṅghātaṁ āpādesin"ti. 5-
      Sīhanādaṁ nadatīti tikkhattuṁ tāva abhītanādaṁ nadati. Evañca panassa vijambhanabhūmiyaṁ
  ṭhatvā nadantassa saddo samantā tiyojanappadesaṁ ekaninnādaṁ karoti, tamassa
  ninnādaṁ sutvā tiyojanabbhantaragatā dipadacatuppadagaṇā yathāṭṭhāne ṭhātuṁ na
  sakkonti. Gocarāya pakkamatīti āhāratthāya gacchati. Kathaṁ? so hi vijambhanabhūmiyaṁ

  *  *  *  *  *  *
  Footnote: 1 chaṂa. nāmetvā 2 chaṂa. papātāvāṭādīsu visamaṭṭhānesu carantā
  hatthigokaṇṇamahiṁsādayo 3 chaṂa. atthi 4 chaṂa. tathāhi
  5 aṅ. dasaka. 24/21/26 sīhasutta
-------------------------------------------------
[page 330]
  Ṭhatvā dakkhiṇato vā vāmato vā pacchato vā 1- uppatanto usabhamattaṁpi ṭhānaṁ
  pakkhandati, 2- uddhaṁ uppatanto cattāripi aṭṭhapi usabhāni 3- uppatati, samaṭṭhāne
  ujukaṁ pakkhandanto soḷasausabhamattaṁpi vīsatiusabhamattaṁpi ṭhānaṁ pakkhandati, thalā vā
  pabbatā vā pakkhandanto saṭṭhiusabhamattampi asītiusabhamattampi ṭhānaṁ pakkhandati,
  antarāmagge rukkhaṁ vā pabbataṁ vā disvā taṁ pariharanto vāmato vā dakkhiṇato vā
  uddhaṁ usabhamattaṁ pakkamati. Tatiyaṁ pana sīhanādaṁ naditvā teneva saddhiṁ tiyojanaṭṭhāne
  paññāyati, tiyojanaṁ gantvā nivattitvā ṭhito attanova nādassa anunādaṁ suṇāti.
  Evaṁ sīghena javena pakkamati.
      Yebhuyyenāti pāyena. Bhayaṁ santāsaṁ saṁveganti sabbaṁ cittuttarāsasseva
  nāmaṁ. Sīhassa hi saddaṁ sutvā bahū bhāyanti, appakā na bhāyanti. Te pana
  teti? samasīho hatthājānīyo assājānīyo usabhājānīyo purisājānīyo khīṇāsavoti.
  Kasmā panete na bhāyantīti? samasīho tāva "jātigottakulasūrabhāvehi samānosmī"ti
  na bhāyati, hatthājānīyādayo attano sakkāyadiṭṭhibalavatāya na bhāyanti, khīṇāsavo
  sakkāyadiṭṭhiyā pahīnattā na bhāyati.
      Bilāsayāti bile sayantā 4- bilavāsino ahinakulagodhādayo. Udakāsayāti 5-
  udakavāsino macchakacchapādayo. Vanāsayāti vanavāsino hatthiassagoṇamigādayo. 6-
  Pavisantīti "idāni āgantvā gaṇhissatī"ti maggaṁ oloketvā pavisanti.
  Daḷhehīti thirehi. Varattehīti cammarajjūhi. Mahiddhikotiādīsu vijambhanabhūmiyaṁ
  ṭhatvā dakkhiṇapassādīhi usabhamattaṁ, ujukaṁ vīsatiusabhamattādilaṅghanavasena mahiddhikatā,
  sesamigānaṁ adhipatibhāvena mahesakkhatā, samantā tiyojanaṭṭhāne saddaṁ sutvā palāyantānaṁ
  vasena mahānubhāvatā veditabbā.

  *  *  *  *  *  *
  Footnote: 1 chaṂa. pacchato vāti pāṭho na dissati 2 chaṂa. gaṇhāti
  3 chaṂa. usabhaṭṭhānāni 4 Ma. bilāsayasattā 5 Sī. dakāsayāti
  6 chaṂa. hatthiassagokaṇṇamigādayo
-------------------------------------------------
[page 331]
      Evameva khoti bhagavā tesu tesu suttantesu tathā tathā attānaṁ
  kathesi. "sīhoti Kho bhikkhave tathāgatassetaṁ adhivacanaṁ arahato sammāsambuddhassā"ti 1-
  imasmiṁ tāva sutte sīhasadisaṁ attānaṁ kathesi. "bhisakko Sallakattoti kho sunakkhatta
  tathāgatassetaṁ adhivacanan"ti 2- imasmiṁ vejjasadisaṁ, "brāhmaṇoti kho bhikkhave
  tathāgatassetaṁ adhivacanan"ti 3- imasmiṁ brāhmaṇasadisaṁ, "puriso maggakusaloti kho
  tissa tathāgatassetaṁ adhivacanan"ti 4- imasmiṁ magguddesakapurisasadisaṁ, "rājāhamasmi
  selā"ti 5- imasmiṁ rājasadisaṁ. Imasmiṁ pana sutte sīhasadisameva katvā attānaṁ
  kathento evamāha.
      Tatrāyaṁ sadisatā:- sīhassa kāñcanaguhādīsu vasanakālo viya hi tathāgatassa
  dīpaṅkarapādamūle katābhinīhārassa aparimitaṁ kālaṁ pāramiyo pūretvā pacchimabhave
  paṭisandhiggahaṇena ceva mātukucchito nikkhamanena ca dasasahassīlokadhātuṁ kampetvā
  vuḍḍhimanvāya dibbasampattisadisaṁ sampattiṁ anubhavamānassa tīsu pāsādesu
  nivāsanakālo 6- veditabbo. Sīhassa kāñcanaguhādito nikkhantakālo viya tathāgatassa
  ekūnatiṁsasaṁvacchare vivaṭena dvārena kanthakaṁ āruyha channasahāyassa nikkhamitvā tīṇi
  rajjāni atikkamitvā anomānadītīre brahmunā dinnāni kāsāyāni paridahitvā
  pabbajitassa sattame divase rājagahaṁ gantvā tattha piṇḍāya caritvā paṇḍavagiri-
  pabbhāre katabhattakiccassa sammāsambodhiṁ patvā paṭhamameva magadharaṭṭhaṁ āgamanatthāya
  yāva rañño paṭiññādānakālo.
      Sīhassa vijambhanakālo viya tathāgatassa dinnapaṭiññassa āḷārakālāma-
  upasaṅkamanaṁ ādiṁ katvā yāva sujātāya dinnapāyāsassa ekūnapaṇṇāsāya

  *  *  *  *  *  *
  Footnote: 1 aṅ. pañcaka. 22/99/137 kakudhavagga (syā) 2 Ma. u. 14/65/48 sunakkhattasutta
  3 aṅ. aṭṭhaka. 23/192/352 sativagga (syā) 4 saṁ.kha. 17/84/87 tissasutta
  5 MaṂa. 13/399/384 selasutta, khu.su. 25/560/447 selasutta
  6 Ma. nisinnakālo, cha. nivāsakālo
-------------------------------------------------
[page 332]
  Piṇḍehi paribhuttakālo veditabbo. Sīhassa sarīravidhunanaṁ viya sāyaṇhasamaye
  sotthiyena 1- dinnā aṭṭha tiṇamuṭṭhiyo gahetvā dasasahassacakkavāḷadevatāhi
  thomiyamānassa gandhādīhi pūjiyamānassa tikkhattuṁ bodhiṁ padakkhiṇaṁ katvā bodhimaṇḍaṁ
  āruyha cuddasahatthubbedhe ṭhāne tiṇasanthāraṁ santharitvā 2- caturaṅgaviriyaṁ adhiṭṭhāya
  nisinnassa 3- taṁkhaṇaṁyeva mārabalaṁ vidhametvā tīsu yāmesu tisso vijjā visodhetvā
  anulomapaṭilomaṁ paṭiccasamuppādamahāsamuddaṁ yamakañāṇamanthanena manthentassa
  sabbaññutañāṇe paṭividdhe tadanubhāvena dasasahassīlokadhātukampanaṁ veditabbaṁ.
      Sīhassa catuddisāvilokanaṁ viya paṭividdhasabbaññutañāṇasseva sattasattāhaṁ
  bodhimaṇḍe viharitvā paribhuttamadhupiṇḍikāhārassa ajapālanigrodhamūle mahābrahmuno
  dhammadesanāyācanaṁ paṭiggahetvā tattha viharantassa ekādasame divase "sve
  āsāḷhapuṇṇamā bhavissatī"ti paccūsasamaye "kassa nu kho ahaṁ paṭhamaṁ dhammaṁ
  deseyyan"ti āḷārudakānaṁ kālakatabhāvaṁ ñatvā dhammadesanatthāya pañcavaggiyānaṁ
  olokanaṁ daṭṭhabbaṁ. Sīhassa gocaratthāya tiyojanagamanakālo viya attano pattacīvaraṁ
  ādāya "pañcavaggiyānaṁ dhammacakkaṁ pavattessāmī"ti pacchābhatte ajapālanigrodhato
  vuṭṭhitassa aṭṭhārasayojanamaggaṁ gamanakālo.
      Sīhassa sīhanādakālo viya tathāgatassa aṭṭhārasayojanamaggaṁ gantvā pañcavaggiye
  saññāpetvā acalapallaṅke nisinnassa dasahi cakkavāḷasahassehi sannipatitena
  devagaṇena parivutassa "dveme bhikkhave antā pabbajitena na sevitabbā"tiādinā
  nayena dhammacakkappavattanakālo veditabbo. Imasmiñca pana pade desiyamāne
  tathāgatasīhassa dhammaghoso heṭṭhā avīciṁ upari bhavaggaṁ gahetvā dasasahassīloka-
  dhātuṁ paṭicchādesi. Sīhassa saddena khuddakapāṇānaṁ santāsaṁ āpajjanakālo
  viya tathāgatassa tīṇi lakkhaṇāni dīpetvā cattāri saccāni soḷasahākārehi

  *  *  *  *  *  *
  Footnote: 1 chaṂa. sottiyena 2 chaṂa. attharitvā
  3 Sī.,Ma. nisinnakālato paṭṭhāya nisinnassa
-------------------------------------------------
[page 333]
  Saṭṭhiyā ca nayasahassehi vibhajitvā dhammaṁ kathentassa dīghāyukānaṁ devānaṁ
  ñāṇasantāsassa uppattikālo veditabbo.
      Aparo nayo:- sīho viya sabbaññutaṁ patto tathāgato, āsayabhūtāya kanakaguhāya
  nikkhamanaṁ viya gandhakuṭito nikkhamanakālo, vijambhanaṁ viya dhammasabhaṁ upasaṅkamanakālo,
  disāvilokanaṁ viya parisāvilokanaṁ, sīhanādanadanaṁ viya dhammadesanākālo, gocarāya
  pakkānaṁ viya paravādanimmathanatthāya 1- gamanaṁ.
      Aparo nayo:- sīho viya tathāgato, himavantanissitāya kāñcanaguhāya
  nikkhamanaṁ viya ārammaṇavasena nibbānanissitāya phalasamāpattiyā vuṭṭhānaṁ, vijambhanaṁ
  viya paccavekkhaṇañāṇaṁ, disāvilokanaṁ viya veneyyasattāvilokanaṁ, sīhanādo viya
  sampattāya parisāya dhammadesanā, gocarāya pakkamanaṁ viya asampattānaṁ veneyyasattānaṁ
  santikūpasaṅkamanaṁ veditabbaṁ.
      Yadāti yasmiṁ kāle. Tathāgatoti heṭṭhā vuttehi aṭṭhahi kāraṇehi tathāgato.
  Loketi sattaloke. Uppajjatīti abhinīhārato paṭṭhāya yāva bodhipallaṅkā vā
  arahattamaggañāṇā vā uppajjati nāma, arahattaphale pana patte uppanno nāMa.
  Arahaṁ sammāsambuddhotiādīni visuddhimagge 2- buddhānussatiniddese
  vitthāritāni.
      Iti sakkāyoti ayaṁ sakkāyo, ettako sakkāyo, na ito bhiyyo
  sakkāyo atthīti. Ettāvatā sabhāvato sarasato pariyantato paricchedato
  parivaṭumato sabbepi pañcupādānakkhandhā dassitā honti. Iti sakkāyasamudayoti
  ayaṁ sakkāyasamudayo nāMa. Ettāvatā "āhārasamudayā rūpasamudayo"tiādi sabbaṁ
  dassitaṁ hoti. Iti sakkāyanirodhoti 3- ayaṁ sakkāyassa atthaṅgamo. Imināpi
  "āhāranirodhā rūpanirodho"tiādi sabbaṁ dassitaṁ hoti.

  *  *  *  *  *  *
  Footnote: 1 Sī. paravādinimmathanatthāya 2 visuddhi. 1/253 chānussatiniddesa
  3 chaṂa. iti sakkāyassa atthaṅgamoti
-------------------------------------------------
[page 334]
      Vaṇṇavantoti sarīravaṇṇena vaṇṇavanto. Dhammadesanaṁ sutvāti pañcasu khandhesu
  paṇṇāsalakkhaṇapaṭimaṇḍitaṁ tathāgatassa dhammadesanaṁ sutvā. Yebhuyyenāti idha ke ṭhapeti?
  ariyasāvake deve. Tesaṁ hi khīṇāsavattā cittuttarāsabhayamattampi na uppajjati,
  saṁviggassa yoniso padhānena pattabbaṁ pattatāya ñāṇasaṁvegopi. Itarāsaṁ pana devatānaṁ
  "tāso heso bhikkhave aniccan"ti manasikarontānaṁ 1- cittuttarāsabhayampi,
  balavavipassanākāle ñāṇabhayampi uppajjati. Bhoti dhammālapanamattametaṁ.
  Sakkāyapariyāpannāti pañcakkhandhapariyāpannā. Iti tesaṁ sammāsambuddhe
  vaṭṭadosaṁ dassetvā tilakkhaṇāhataṁ katvā dhammaṁ desente ñāṇabhayaṁ nāma okkamati.
      Abhiññāyāti jānitvā. Dhammacakkanti paṭivedhañāṇampi desanāñāṇampi.
  Paṭivedhañāṇaṁ nāma yena ñāṇena bodhipallaṅke nisinno cattāri saccāni
  soḷasahākārehi saddhiṁ yāva nayasahassehi paṭivijjhi. Desanāñāṇaṁ nāma yena
  ñāṇena tiparivaṭṭaṁ dvādasākāraṁ dhammacakkaṁ pavattesi. Ubhayampetaṁ dasabalassa
  pure jātañāṇameva. Tesu dhammadesanāñāṇaṁ gahetabbaṁ. Taṁ panetaṁ yāva aṭṭhārasa-
  brahmakoṭīhi saddhiṁ aññākoṇḍaññattherassa sotāpattiphalaṁ na uppajjati,
  tāva pavatteti nāMa. Tasmiṁ uppanne pavattitaṁ nāma hotīti veditabbaṁ.
  Appaṭipuggaloti sadisapuggalarahito. Yasassinoti parivārasampanno. Tādinoti lābhādīhi
  ekasadisassa.
                        4. Aggappasādasuttavaṇṇanā
      [34] Catutthe aggesu pasādā, aggā vā pasādāti aggappasādā.
  Yāvatāti yattakā. Apadāti nippadā ahimacchādayo. Dvipadāti manussapakkhiādayo.
  Catuppadāti hatthiassādayo. Bahuppadāti satapadiādayo. Nevasaññināsaññinoti

  *  *  *  *  *  *
  Footnote: 1 Sī. bhayanti aniccataṁ manasikarontānaṁ
-------------------------------------------------
[page 335]
  Bhavagge nibbattasattā. Aggamakkhāyatīti guṇehi aggo uttamo seṭṭhoti akkhāyati.
  Asaṅkhatāti nibbānameva gahetvā vuttaṁ. Virāgotiādīni nibbānasseva nāmāni.
  Tañhi āgamma sabbakilesā virajjanti, sabbe rāgamadādayo madā nimmadā honti,
  abhāvaṁ gacchanti, sabbā pipāsā vinayaṁ upenti, sabbe ālayā samugghātaṁ
  gacchanti, vaṭṭāni upacchijjanti, taṇhā khīyanti, vaṭṭadukkhā nirujjanti,
  sabbapariḷāhā nibbāyanti. Tasmā etāni nāmāni labhati. Sesamettha uttānamevāti.
                         5. Vassakārasuttavaṇṇanā
      [35] Pañcame anussaritāti anugantvā saritā, aparāparaṁ sarituṁ samatthoti
  attho. Dakkhoti cheko. Tatrupāyāyāti "imasmiṁ kāle imaṁ nāma kattabban"ti
  evaṁ tattha tattha upāyabhūtāya paññāya samannāgato. Anumoditabbanti abhinanditabbaṁ.
  Paṭikkositabbanti paṭikkhipitabbaṁ. Neva kho tyāhanti neva kho te ahaṁ.
  Kasmā panetaṁ bhagavā nābhinandati, na paṭikkhipatīti? lokiyattā nābhinandati,
  Lokiyaṁ atthaṁ gahetvā ṭhitattā na paṭikkosati. Bahussa janatāti bahu assa janatā.
  Idañca karaṇatthe sāmivacanaṁ veditabbaṁ. Ariye ñāyeti sahavipassanake magge,
  kalyāṇadhammatā kusaladhammatātipi tasseva nāmāni. Yaṁ vitakkanti nekkhamma-
  vitakkādīsu aññataraṁ. Na taṁ vitakkaṁ vitakketīti kāmavitakkādīsu ekaṁpi na
  vitakketi. Itaraṁ tasseva vevacanaṁ. Vitakkapathesūti ettha vitakkoyeva vitakkapatho.
  Ahaṁ hi brāhmaṇātiādīsu paṭhamanayena khīṇāsavassa sīlañceva bāhusaccañca kathitaṁ,
  dutiyatatiyehi khīṇāsavassa kiriyavitakkāni ceva kiriyajjhānāni ca, catutthena khīṇāsavabhāvo
  kathitoti veditabbo.
      Maccupāsā pamocananti maccupāsā pamocanakaṁ maggaṁ. Ñāyaṁ dhammanti
  sahavipassanakaṁ maggaṁ. Disvā ca sutvā cāti ñāṇeneva passitvā ca suṇitvā
  ca. Sesamettha uttānameva.
-------------------------------------------------
[page 336]
                          6. Doṇasuttavaṇṇanā
      [36] Chaṭṭhe antarā ca ukkaṭṭhaṁ antarā ca setabyanti ettha ukkaṭṭhāti
  ukkāhi dhāriyamānāhi māpitattā evaṁladdhavohāraṁ nagaraṁ. Setabyanti atīte
  kassapassa sammāsambuddhassa jātanagaraṁ. Antarāsaddo pana kāraṇakkhaṇacitta-
  vemajjhavivarādīsu vattati. "tadanantaraṁ 1- Ko jāneyya aññatra tathāgatā"ti 2- ca,
  "janā saṅgamma mantenti, mañca tañca kimantaran"ti 3- ca ādīsu hi kāraṇe.
  "addasā Maṁ bhante aññatarā itthī vijjantarikāya bhājanaṁ dhovantī"tiādīsu 4- khaṇe.
  "vassantarato Na santi kopā"tiādīsu 5- citte. "antarā Vosānamāpādī"tiādīsu 6-
  vemajjhe. "api Cāyaṁ tapodā dvinnaṁ mahānirayānaṁ antarikāya āgacchatī"tiādīsu 7-
  vivare. Svāyamidha vivare vattati. Tasmā ukkaṭṭhāya ca setabyassa ca vivareti
  evamettha attho daṭṭhabbo. Antarāsaddena payuttattā 8- upayogavacanaṁ kataṁ. Edisesu
  ca ṭhānesu akkharacintakā "antarā gāmañca nadiñca yātī"ti evaṁ ekamettha
  antarāsaddaṁ payuñjanti, 9- so dutiyapadenapi yojetabbo hoti, ayojiyamāne
  upayogavacanaṁ na pāpuṇāti. Idha pana yojetvā evaṁ vuttoti. 10-
      Addhānamaggapaṭipanno hotīti addhānasaṅkhātaṁ maggaṁ paṭipanno hoti,
  dīghamagganti attho. Kasmā paṭipannoti? taṁdivasaṁ kira bhagavā idaṁ addasa
  "mayi taṁ maggaṁ paṭipanne doṇabrāhmaṇo mama padacetiyāni passitvā padānupadiko hutvā
  mama nisinnaṭṭhānaṁ āgantvā pañhaṁ pucchissati, athassāhaṁ ekaṁ saccadhammaṁ 11-
  desissāmi, brāhmaṇo tīṇi sāmaññaphalāni paṭivijjhitvā dvādasapādasahassaparimāṇaṁ

  *  *  *  *  *  *
  Footnote: 1 chaṂa. tadantaraṁ 2 aṅ. chakka. 22/315/391 dhammikavagga (syā)
  3 saṁ. sa. 15/228/242 kulagharaṇīsutta 4 Ma. Ma. 13/149/122 laṭukikopamasutta
  5 khu. u. 25/20/119 bhaddiyasutta 6 Maṃū. 12/307-8/273-4 mahāsāropamasutta
  7 viṃahāvi. 1/231/164 pārājikakaṇḍa 8 chaṂa. pana yuttattā
  9 chaṂa. payujjanti 10 chaṂa. vutto 11 Sī. catusaccadhammaṁ
-------------------------------------------------
[page 337]
  Doṇagajjitaṁ nāma vaṇṇaṁ vaṇṇetvā 1- mayi parinibbute sakalajambūdīpe
  uppannaṁ mahākalahaṁ vūpasametvā dhātuyo bhājessatī"ti. Iminā kāraṇena
  paṭipanno. Doṇopi sudaṁ brāhmaṇoti doṇabrāhmaṇopi tayo vede paguṇe
  katvā pañcasate māṇavake sippaṁ vācento taṁdivasaṁ pātova vuṭṭhāya sarīrapaṭijagganaṁ
  katvā satagghanikaṁ 2- nivāsetvā pañcasatagghanikaṁ ekaṁsavaragataṁ 3- katvā
  āmuttayaññasutto rattavaṭṭikā 4- upāhanā ārohitvā pañcasatamāṇavakaparivāro
  tameva maggaṁ paṭipajji. Taṁ sandhāyetaṁ vuttaṁ.
      Pādesūti pādehi akkantaṭṭhānesu. Cakkānīti lakkhaṇacakkāni. Kiṁ pana
  bhagavato gacchantassa akkantaṭṭhāne padaṁ paññāyatīti? na paññāyati. Kasmā?
  sukhumattā mahābalavattā mahājanānuggahena ca. Buddhānañhi sukhumacchavitāya
  akkantaṭṭhānaṁ tūlapicunā 5- patiṭṭhitaṭṭhānaṁ viya hoti, padavalañjo na paññāyati.
  Yathā ca balavato vātajasindhavassa paduminipattepi akkantamattameva hoti, evaṁ mahā-
  balavatāya tathāgatena akkantaṭṭhānaṁ akkantamattameva hoti, na tattha padavalañjo
  paññāyati. Buddhānañca anupadaṁ mahājanakāyo gacchati, tassa 6- satthu padavalañjaṁ
  disvā maddituṁ avisahantassa gamanavicchedo bhaveyya. Tasmā akkantākkantaṭṭhāne
  yopi padavalañjo bhaveyya, so antaradhāyateva. Doṇo pana brāhmaṇo tathāgatassa
  adhiṭṭhānavasena passi. Bhagavāpi yassa padacetiyaṁ dassetukāmo hoti, taṁ ārabbha
  "asuko nāma passatū"ti adhiṭṭhāti. Tasmā māgaṇḍiyabrāhmaṇo viya ayampi
  brāhmaṇo tathāgatassa adhiṭṭhānavasena addasa.
      Pāsādikanti pasādajanakaṁ. Itaraṁ tasseva vevacanaṁ. Uttamadamathasamathamanuppattanti
  ettha uttamadamatho nāma arahattamaggo, uttamasamatho nāma arahattamaggasamādhi,

  *  *  *  *  *  *
  Footnote: 1 Sī. gajjitvā, chaṂa.vatvā 2 chaṂa. satagghanakaṁ 3 Ma. ekaṁsaṁ
  4 Ma. āmuttayaññamutto santappītikā 5 chaṂa. tūlapicuno 6 Ma. tatthassa
-------------------------------------------------
[page 338]
  Tadubhayaṁ pattanti attho. Dantanti nibbisevanaṁ. Guttanti gopitaṁ.
  Santindriyanti 1- rakkhitindariyaṁ. Nāganti chandādīhi agacchanato, pahīnakilese puna
  anāgacchanato, āguṁ akaraṇato, balavantaṭṭhenāti catūhi kāraṇehi nāgaṁ.
      Devo no bhavaṁ bhavissatīti ettha "devo no bhavan"ti ettāvatāpi pucchā
  niṭṭhitā bhaveyya, ayaṁ pana brāhmaṇo "anāgate mahesakkho eko devarājā
  bhavaṁ 2- bhavissatī"ti anāgatavasena pucchaṁ 3- karonto 4- evamāha. Bhagavāpissa
  pucchāsabhāgeneva kathento na kho ahaṁ brāhmaṇa devo bhavissāmīti āha. Esa
  nayo sabbattha. Āsavānanti kāmāsavādīnaṁ catunnaṁ. Pahīnāti bodhipallaṅke
  sabbaññutañāṇādhigameneva pahīnā. Anūpalitto lokenāti taṇhādiṭṭhilepānaṁ
  pahīnattā saṅkhāralokasaṅkhātena lokena anūpalitto. Buddhoti catunnaṁ saccānaṁ
  buddhattā buddho iti maṁ dhārehi.
      Yenāti yena āsavena. Devūpapatyassāti devūpapatti assa mayhaṁ bhaveyya.
  Vihaṅgamoti ākāsacāro gandhabbakāyikadevo. Viddhastāti vidhamitā. Vinaḷīkatāti
  vigatanaḷā vigatabandhanā katā. Ugganti 5- sundaraṁ. Toyena na upalippatīti udakato
  ratanamattaṁ accuggamma ṭhitaṁ saraṁ sobhayamānaṁ bhamaragaṇaṁ hāsayamānaṁ toyena na lippati.
  Tasmā buddhosmi brāhmaṇāti desanāpariyosāne tīṇi maggaphalāni pāpuṇitvā
  dvādasahi padasahassehi doṇagajjitaṁ nāma vaṇṇaṁ kathesi, tathāgate ca parinibbute
  jambūdīpatale uppannaṁ mahākalahaṁ vūpasametvā dhātuyo bhājesīti.
                        7. Aparihāniyasuttavaṇṇanā
      [37] Sattame nibbānasseva santiketi nibbānasantikeyeva carati. Sīle
  patiṭṭhitoti pātimokkhasīle patiṭṭhito. Evaṁ vihārīti evaṁ viharanto. Ātāpīti

  *  *  *  *  *  *
  Footnote: 1 chaṂa. saṁyatindariyanti 2 chaṂa. ayaṁ pāṭho na dissati
  3 chaṂa. pucchāsabhāgeneva 4 chaṂa. kathento 5 chaṂa. vaggūti
-------------------------------------------------
[page 339]
  Ātāpena viriyena samannāgato. 1- Yogakkhemassāti catūhi yogehi khemassa
  nibbānassa. Pamāde bhayadassi vāti pamādaṁ bhayato passanto.
                          8. Paṭilīnasuttavaṇṇanā
      [38] Aṭṭhame panuṇṇapaccekasaccoti "idameva dassanaṁ saccaṁ, idameva saccan"ti
  evaṁ pāṭiekkaṁ gahitattā paccekasaṅkhātāni diṭṭhisaccāni panuṇṇāni nīhatāni
  pahīnāni assāti panuṇṇapaccekasacco. Samavayasaṭṭhesanoti ettha avayāti anūnā, saṭṭhāti
  vissaṭṭhā, sammā avayā saṭṭhā esanā assāti samavayasaṭṭhesano, visaṭṭhasabbaesanoti
  attho. Paṭilīnoti nilīno ekībhāvaṁ upagato. Puthusamaṇabrāhmaṇānanti bahunnaṁ
  samaṇabrāhmaṇānaṁ. Ettha ca samaṇāti pabbajjūpagatā, brāhmaṇāti bhovādino.
  Puthupaccekasaccānīti bahūni pāṭekkasaccāni. Nuṇṇānīti nīhaṭāni. Panuṇṇānīti
  suṭṭhu nīhaṭāni. Cattānīti vissaṭṭhāni. Vantānīti vamitāni. Muttānīti
  chinnabandhanāni katāni. Pahīnānīti pajahitāni. Paṭinissaṭṭhānīti yathā na puna
  cittaṁ ārohanti, evaṁ paṭinissajjitāni. Sabbānevetāni gahitaggahaṇassa
  vissaṭṭhabhāvavevacanāni.
      Kāmesanā pahīnā hotīti anāgāmimaggena pahīnā. Bhavesanā pana arahatta-
  maggena pahīyati. "brahmacariyaṁ Esissāmi gavesissāmī"ti evaṁ pavattājjhāsaya-
  saṅkhātā brahmacariyesanāpi arahattamaggeneva paṭippassaddhiṁ vūpasamaṁ gacchati.
  Diṭṭhibrahmacariyesanā pana sotāpattimaggeneva paṭippassambhatīti veditabbā. Evaṁ
  kho bhikkhaveti evaṁ catutthajjhānena passaddhakāyasaṅkhāro vūpasantāssāsapassāso
  nāma hoti. Asmimānoti asmīti uppajjanako navavidhamāno.
      Gāthāsu kāmesanā bhavesanāti etā dve esanā. Brahmacariyesanā
  sahāti tāhiyeva saha brahmacariyesanāti tissopi etā. Idha ṭhatvā esanā

  *  *  *  *  *  *
  Footnote: 1 Sī. evaṁ vihāramātāpīti evaṁ viharanto ātāpanavīriyena samannāgato
-------------------------------------------------
[page 340]
  Paṭinissaṭṭhāti iminā padena saddhiṁ yojanā kātabbā. Iti saccaparāmāso
  diṭṭhiṭṭhānā samussayāti iti saccaṁ iti saccanti gahaṇaparāmāso ca
  diṭṭhisaṁkhātāyeva diṭṭhiṭṭhānā ca ye samussitattā upagantvā ṭhitattā
  samussayāti vuccanti te sabbepi. Idha ṭhatvā diṭṭhiṭṭhānā samūhatāti
  iminā padena saddhiṁ yojanā kātabbā. Kassa pana etā esanā
  paṭinissaṭṭhā ete ca diṭṭhiṭṭhānā samūhatāti. Sabbarāgavirattassa
  taṇhakkhayavimuttino yo hi sabbarāgehi virato taṇhakkhaye parinibbāne
  pavattāya arahattaphalavimuttiyā samannāgato tassa esanā paṭinissaṭṭhā
  diṭṭhiṭṭhānā ca samūhatā. Save santoti so evarūpo kilesasantatāya
  santo. Passaddhoti dvīhi kāyacittapassaddhīhi passaddho. Aparājitoti
  sabbakkilese jinitvā ṭhitattā kenaci aparājito. Mānābhisamayāti
  mānassābhisamayena. Buddhoti cattāri saccāni bujjhitvā ṭhito. Iti imasmiṁ
  suttepi gāthāsupi khīṇāsavova kathitoti.
      [39] Navame saṁghātaṁ āpajjantīti vadhaṁ maraṇaṁ āpajjanti. Niccadānanti
  salākabhattaṁ. Anukulayaññanti amhākaṁ pitūhi pitāmahehi dinnattā evaṁ
  kulānukulavasena yajitabbaṁ dātabbanti attho.
      Assamedhanti ādīsu assamettha medhantīti assamedhaṁ. Dvīhi pariyaññehi
  yajitabbassa ekavīsatiyūpassa ṭhapetvā bhūmiñca purise ca avasesasabbavibhavadakkhiṇassa
  yaññassetaṁ adhivacanaṁ. Purisamettha medhantīti purisamedhaṁ. Catūhi pariyaññehi
  yajitabbassa saddhiṁ bhūmiyā assamedhe vuttavibhavadakkhiṇassa yaññassetaṁ adhivacanaṁ.
  Sammamettha pāsantīti sammāpāso. Divase divase sammaṁ khipitvā tassa patitokāse
  vediṁ katvā saṁhārimehi yūpādīhi
-------------------------------------------------
[page 341]
  Sarassatīnadiyā nimuggokāsato pabhūti paṭilomaṁ gacchantena yajitabbassa sabbayāgassetaṁ
  adhivacanaṁ. Vājamettha pivantīti 1- vājapeyyaṁ. Ekena pariyaññena sattarasahi pasūhi
  yajitabbassa beluvayūpassa sattarasakadakkhiṇassa 2- yaññassetaṁ adhivacanaṁ. Natthi ettha
  aggaḷāti niraggaḷo, navahi pariyaññehi yajitabbassa saddhiṁ bhūmiyā ca purisehi
  ca assamedhe vuttavibhavadakkhiṇassa sabbamedhapariyāyanāmassa assamedhavikappassetaṁ
  adhivacanaṁ. Mahārambhāti mahākiccā mahākaraṇīyā. Apica pāṇātipātasamārambhassa
  mahantatāyapi mahārambhāyeva. Na te honti mahapphalāti ettha niravasesatthe
  sāvasesarūpanaṁ 3- kataṁ. Tasmā iṭṭhaphalena nipphalāva hontīti attho. Idañca pāṇātipāta-
  samārambhameva sandhāya vuttaṁ. Yaṁ pana tattha antarantarā dānaṁ diyyati, taṁ iminā
  samārambhena upahatattā mahapphalaṁ na hoti, mandaphalaṁ hotīti attho. Haññareti
  haññanti. Yajanti anukulaṁ sadāti ye aññe anukulaṁ yajanti, pubbapurisehi
  yiṭṭhattā pacchimapurisāpi yajantīti attho. Seyyo hotīti visesova hoti.
  Na pāpiyoti pāpaṁ kiñci na hoti.
                         10. Udāyisuttavaṇṇanā
      [40] Dasame abhisaṅkhatanti rāsikataṁ. Nirārambhanti pāṇasamārambharahitaṁ.
  Yaññanti deyyadhammaṁ. Tañhi yajitabbattā yaññanti vuccati. Kālenāti
  yuttappayuttakālena. 4- Upasaṁyantīti upagacchanti. Kulaṁ 5- gatinti
  vaṭṭakulañceva 6- vaṭṭagatiñca atikkantā. Puññassa 7- kovidāti catubhūmikassa
  puññassa 8- kusalā. Yaññeti pakatidāne. Saddheti matakadāne. Huññaṁ 9- katvāti
  hunitabbaṁ deyyadhammaṁ upakappetvā. Sukhette brahmacārisūti brahmacārisaṅkhāte
  sukhettamhīti attho. Sampattanti 10- suṭṭhu pattaṁ.

  *  *  *  *  *  *
  Footnote: 1 Sī. pibantīti, Ma. piyantīti 2 Sī.,Ma. sattarasasattarasadakkhiṇassa
  3 Ma. sāvasesavasena saññāṇaṁ 4 chaṂa. yuttappattakālena
  5 Sī. kālaṁ 6 Sī. vaṭṭakāle ceva 7 chaṂa. yaññassa
  8 chaṂa. catubhūmakayaññe 9 chaṂa. habyaṁ 10 chaṂa. suppattanti
-------------------------------------------------
[page 342]
  Dakkhiṇeyyesu yaṁ katanti yaṁ dakkhiṇeyyānucchavikesu upakappitaṁ, taṁ suhuttaṁ
  suyiṭṭhaṁ suppattanti attho. Saddhoti buddhadhammasaṁghaguṇānaṁ saddahanatāya saddo.
  Muttena cetasāti vissaṭṭhena cittena. Imināssa muttacāgaṁ 1- dīpetīti.
                          Cakkavaggo catuttho.
                          --------------
                           5. Rohitassavagga
                       1. Samādhibhāvanāsuttavaṇṇanā
      [41] Pañcamassa paṭhame ñāṇadassanapaṭilābhāyāti dibbacakkhupaṭhamañāṇa-
  dassanassa paṭilābhāya. Divāsaññaṁ adhiṭṭhātīti divāti evaṁ saññaṁ adhiṭṭhāti.
  Yathā divā tathā rattinti yathā divā ālokasaññā manasikatā, tameva taṁ
  rattiṁpi manasikaroti. Dutiyapadepi eseva nayo. Sappabhāsanti dibbacakkhuñāṇo-
  bhāsena sahobhāsaṁ. Kiñcāpi ālokasadisaṁ kataṁ, attho pana 2- evaṁ sallakkhetabbo.
  Dibbacakkhuñāṇāloko hi idha adhippeto.
      Viditāti pākaṭā hutvā. Kathaṁ pana vedanā viditā 3- uppajjanti, viditā
  abbhatthaṁ gacchantīti? idha bhikkhu vatthuṁ pariggaṇhāti, ārammaṇaṁ pariggaṇhāti.
  Tassa pariggahitavatthārammaṇatāya tā vedanā "evaṁ uppajjitvā evaṁ ṭhatvā evaṁ
  nirujjhantī"ti viditā uppajjanti, viditā tiṭṭhanti, viditā abbhatthaṁ gacchanti
  nāMa. Saññāvitakkesupi eseva nayo.
      Udayabbayānupassīti udayañca vayañca passanto. Iti rūpanti evaṁ rūpaṁ
  ettakaṁ rūpaṁ na ito paraṁ rūpaṁ atthīti. Iti rūpassa samudayoti evaṁ rūpassa

  *  *  *  *  *  *
  Footnote: 1 Sī. muttacāgataṁ 2 chaṂa. panettha na 2 Ma. evaṁ viditā
-------------------------------------------------
[page 343]
  Uppādo. Atthaṅgamoti pana bhedo adhippeto. Vedanādīsupi eseva nayo. Idañca
  pana me taṁ bhikkhave sandhāya bhāsitanti bhikkhave yaṁ mayā etaṁ puṇṇakapañhe
  "saṅkhāya lokasmin"tiādi bhāsitaṁ, taṁ idaṁ phalasamāpattiṁ sandhāya bhāsitanti
  attho.
      Tattha saṅkhāyāti ñāṇena jānitvā. Lokasminti sattaloke. Paroparānīti
  avacāni uttamāni. 1- Iñjitanti calanaṁ. 2- Natthi kuhiñci loketi lokasmiṁ
  katthaci ekakkhandhepi ekāyatanepi ekadhātuyāpi ekārammaṇepi natthi. Santoti
  paccanīkakkilesavūpasamena santo. Vidhūmoti kodhadhūmena vigatadhumo. Evamettha suttante
  maggekaggatampi kathetvā gāthāya phalasamāpattiyeva kathitāti.
                       2. Pañhābyākaraṇasuttavaṇṇanā
      [42] Dutiye yo ca nesaṁ 3- tattha tattha, jānāti anudhammatanti yo ca
  tesaṁ 4- pañhānaṁ tasmiṁ tasmiṁ ṭhāne byākaraṇaṁ jānāti. Catupañhassa kusalo,
  āhu bhikkhuṁ tathāvidhanti tathāvidhaṁ bhikkhuṁ tesu catūsu pañhesu kusaloti evaṁ
  vadanti. Durāsado duppasahoti parehi ghaṭṭetuṁ vā abhibhavituṁ vā na sakkā. Gambhīroti
  sattasīdantaramahāsamuddo viya gambhīro. Duppadhaṁsiyoti dummocayo, gahitaggahaṇaṁ
  vissajjāpetuṁ na sakkāti attho. Atthe anatthe cāti vuḍḍhiyañca avuḍḍhiyañca.
  Atthābhisamayāti atthasamāgamena. Dhīro paṇḍitoti pavuccatīti dhitisampanno puggalo
  "paṇḍito ayan"ti evaṁ pavuccati.
                       3-4. Kodhagarusuttadvayavaṇṇanā
      [43-44] Tatiye kodhagaru na saddhammagarūti kodhaṁ gāravena garuṁ katvā
  gaṇhāti na saddhammaṁ, saddhammaṁ pana agāravena lāmakaṁ katvā gaṇhāti. Sesapadesupi
  eseva nayo.

  *  *  *  *  *  *
  Footnote: 1 chaṂa. uccāvacāni uttamādhamāni 2 chaṂa. calitaṁ
  3 chaṂa. tesaṁ 4 chaṂa. yo etesaṁ
-------------------------------------------------
[page 344]
      Virūhantīti vaḍḍhanti, sañjātamūlāya vā saddhāya patiṭṭhahanti acalā bhavanti.
  Catutthe kodhagarutāti kodhamhi sagāravatā. Eseva nayo sabbattha.
                         5. Rohitassasuttavaṇṇanā
      [45] Pañcame yatthāti cakkavāḷalokassa ekokāse bhummaṁ. Na cavati na
  upapajjatīti idaṁ aparāparaṁ cutipaṭisandhivasena gahitaṁ. Gamanenāti padagamanena. Lokassa
  antanti satthā saṅkhāralokassa antaṁ sandhāya vadati. Ñāteyyantiādīsu ñātabbaṁ
  daṭṭhabbaṁ pattabbanti attho. Iti devaputtena cakkavāḷalokassa anto pucchito,
  satthārā saṅkhāralokassa kathito. So pana "attano pañhena saddhiṁ satthu byākaraṇaṁ
  sametī"ti saññāya 1- sampahaṁsanto acchariyantiādimāha.
      Daḷhadhammoti 2- daḷhadhanu uttamappamāṇena dhanunā samannāgato. Dhanuggahoti
  dhanuācariyo. Susikkhitoti dvādasa vassāni dhanusippaṁ sikkhito. Katahatthoti
  usabhappamāṇepi vāḷaggaṁ vijjhituṁ samatthabhāvena katahattho. Katūpāsanoti katasarakkhepo
  dassitasipPo. Asanenāti kaṇḍena. Atipāteyyāti atikkameyya. Yāvatā so
  tālacchāyaṁ 3- atikkameyya, tāvatā kālena ekacakkavāḷaṁ atikkamāmīti attano
  javasampattiṁ dasseti.
      Puratthimā samuddā pacchimoti yathā puratthimā samuddā pacchimasamuddo
  dūre, evameva dūre padavītihāro ahosīti vadati. So kira pācīnacakkavāḷamukhavaṭṭiyaṁ
  ṭhito pādaṁ pasāretvā pacchimacakkavāḷamukhavaṭṭiṁ atikkamati, puna dutiyaṁ pādaṁ
  pasāretvā paracakkavāḷamukhavaṭṭiṁ atikkamati. Icchāgatanti icchāeva. Aññatrevāti
  nippapañcataṁ dasseti. Bhikkhācārakāle kiresa nāgalatādantakaṭṭhaṁ khāditvā

  *  *  *  *  *  *
  Footnote: 1 ka. pañhāya 2 cha. daḷhadhammā 3 chaṂa. tālacchādiṁ
-------------------------------------------------
[page 345]
  Anotattadahe 1- mukhaṁ dhovitvā sampatte kāle uttarakurumhi piṇḍāya caritvā
  cakkavāḷamukhavaṭṭiyaṁ nisinno bhattakiccaṁ karoti, tattha muhuttaṁ vissamitvāva puna
  javati. Vassatāyukoti tadā dīghāyukakālo hoti, ayaṁ pana vassasatāvasiṭṭhe
  āyumhi gamanaṁ ārabhi. Vassasatajīvīti taṁ vassasataṁ anantarāyena jīvanto. Antarāyeva
  kālakatoti cakkavāḷalokassa antaṁ appatvā antarāva mato. So pana tattha
  kālaṁ katvāpi āgantvā imasmiṁyeva cakkavāḷe nibbatti.
      Appatvāti saṅkhāralokassa antaṁ appatvā. Dukkhassāti vaṭṭadukkhassa.
  Antakiriyanti pariyantakaraṇaṁ. Kaḷevareti attabhāve. Sasaññamhi 2- samanaketi
  sasaññe sacittake. Lokanti dukkhasaccaṁ. Lokasamudayanti samudayasaccaṁ. Lokanirodhanti
  nirodhasaccaṁ. Paṭipadanti maggasaccaṁ. Iti "nāhaṁ āvuso imāni cattāri saccāni
  tiṇakaṭṭhādīsu paññapemi, imasmiṁ pana cātummahābhūtike kāyasmiṁyeva paññapemī"ti
  dasseti. Samitāvīti samitapāPo. Nāsiṁsatīti na paṭṭheti. Chaṭṭhaṁ uttānamevāti.
                          7. Suvidūrasuttavaṇṇanā
      [47] Sattame suvidūravidūrānīti kenaci pariyāyena na āsannāni hutvā
  suvidūrāneva vidūrāni. Nabhañca bhikkhave paṭhavī cāti ākāsañca mahāpaṭhavī
  ca. Tattha kiñcāpi paṭhavito ākāsaṁ nāma na dūre, dvaṅgulamattepi hoti.
  Aññamaññaṁ alagganaṭṭhena pana "suvidūravidūre"ti vuttaṁ. Verocanoti suriyo. Asatañca
  bhikkhave dhammoti catusatipaṭṭhānādibhedo sattatiṁsabodhipakkhiyadhammo. Asatañca dhammoti
  dvāsaṭṭhidiṭṭhigatabhedo asaddhammo.
      Pabhaṅkaroti ālokakaro. Abyāyiko 3- hotīti avigacchanasabhāvo 4- hoti. Sataṁ
  samāgamoti paṇḍitānaṁ mittasanthavavasena samāgamo. Yāvampi 5- tiṭṭheyyāti yattakaṁ

  *  *  *  *  *  *
  Footnote: 1 chaṂa. anotatte 2 chaṂa. sasaññimhi
  3 Sī. abyayiko 4 Ma. adhimuccanabhāvo 5 chaṂa. yāvāpi
-------------------------------------------------
[page 346]
  Addhānaṁ tiṭṭheyya. Tatheva hotīti tādisova hoti, pakatiṁ na jahati. Khippañhi
  vetīti sīghaṁ vigacchati.
                          8. Visākhasuttavaṇṇanā
      [48] Aṭṭhame pañcāliputtoti pañcālībrāhmaṇiyā 1- putto. Poriyā
  vācāyāti paripuṇṇavācāya. Vissaṭṭhāyāti apalibuddhāya. Aneḷagalāyāti niddosāya
  ceva agalitāya ca aviparītabyañjanāya. 2- Pariyāpannāyāti vivaṭṭapariyāpannāya.
  Anissitāyāti vaṭṭaṁ anissitāya. Vivaṭṭanissitameva katvā katheti, vaṭṭanissitaṁ
  katvā na kathetīti ayamettha adhippāyo.
      Nābhāsamānanti na akathentaṁ. Amataṁ padanti nibbānapadaṁ. Bhāsayeti obhāseyya.
  Jotayeti tasseva vevacanaṁ. Paggaṇhe isīnaṁ dhajanti abbhuggataṭṭhena navavidho
  lokuttaradhammo isīnaṁ dhajo nāma vuccati, tamenaṁ paggaṇheyya, uccaṁ katvā
  katheyyāti attho. Navalokuttaradhammadīpakaṁ subhāsitaṁ dhajo etesanti subhāsitaddhajā.
  Isayoti buddhādayo ariyā. Dhammo hi isinaṁ dhajoti heṭṭhā vuttanayeneva
  lokuttaradhammo isīnaṁ dhajo nāmāti.
                         9. Vipallāsasuttavaṇṇanā
      [49] Navame saññāvipallāsāti saññāya vipallatthabhāvā, catasso viparītasaññāyoti
  attho. Sesapadadvayepi eseva nayo. Anicce bhikkhave niccanti saññāvipallāsoti
  aniccavatthusmiṁ "niccaṁ idan"ti evaṁ gahetvā uppajjanakasaññā,
  saññāvipallāsoti attho. Iminā nayena sabbapadesu attho veditabbo.
      Anattani ca attāti anattani "attā"ti evaṁ saññinoti attho.
  Micchādiṭṭhihatāti na kevalaṁ saññinova, saññāya viya uppajjamānāya micchādiṭṭhiyāpi

  *  *  *  *  *  *
  Footnote: 1 chaṂa. pañcālaputtoti pañcālabrāhmaṇiyā
  2 Sī. anapatītapadabyañjanāya, chaṂa. apatitapadabyañajanāya
-------------------------------------------------
[page 347]
  Vihatā. 1- Khittacittāti saññādiṭṭhiyo viya uppajjamānena khittena 2- cittena
  samannāgatā. Visaññinoti desanāmattametaṁ, viparītasaññācittadiṭṭhinoti attho. Te
  yogayuttā mārassāti te mārassa yoge yuttā nāma honti. Ayogakkheminoti
  catūhi yogehi khemaṁ nibbānaṁ appattā. Sattāti puggalā. Buddhāti catusaccabuddhā.
  Imaṁ dhammanti catusaccadhammaṁ. Sacittaṁ paccaladdhāti sakacittaṁ paṭilabhitvā. Aniccato
  dakkhunti aniccabhāveneva addasaṁsu. Asubhataddasunti asubhaṁ asubhatoyeva addasaṁsu.
  Sammādiṭṭhisamādānāti gahitasammādassanā. Sabbaṁ dukkhaṁ upaccagunti sakalaṁ
  vaṭṭadukkhaṁ samatikkantā.
                        10. Upakkilesasuttavaṇṇanā
      [50] Dasame upakkilesāti virocituṁ adatvā upakkiliṭṭhabhāvakaraṇena
  upakkilesā. Mahiyāti 3- himaṁ. 4- Dhūmarajoti dhūmo ca rajo ca. Rāhūti purimā tayo
  asampattaupakkilesā, rāhu pana sampattiupakkilesavasena kathitoti veditabbo.
  Samaṇabrāhmaṇā na tapanti na bhāsanti na virocantīti guṇatāpena na tapanti,
  guṇobhāsena na bhāsanti, guṇavirocanena na virocanti. Surāmerayapānā appaṭiviratāti
  pañcavidhāya surāya catubbidhassa ca merayassa pānato aviratā.
      Avijjānivutāti avijjāya nivāritā pihitā. Piyarūpābhinandinoti piyarūpaṁ
  sātarūpaṁ abhinandamānā tussamānā. Sādiyantīti gaṇhanti. Aviddasūti andhabālā.
  Sanettikāti taṇhāyotteneva sayottā. Kaṭasinti attabhāvaṁ. Ghoranti kakkhaḷaṁ.
  Imasmiṁ suttepi gāthāsupi vaṭṭameva 5- kathitanti.
                       Rohitassavaggo pañcamo.
                       Paṭhamapaṇṇāsako niṭṭhito.

  *  *  *  *  *  *
  Footnote: 1 chaṂa. hatā 2 Sī. bhantena
  3 chaṂa. mahikāti 4 Ma. himasaṅgaho 5 Sī. vivaṭṭameva
-------------------------------------------------
[page 348]
                           2. Dutiyapaṇṇāsaka
                         6. 1. Puññābhisandavagga
                      1. Paṭhamapuññābhisandasuttavaṇṇanā
      [51] Dutiyassa paṭhame puññābhisandāti puññassa abhisandā, puññopapattiyoti 1-
  attho. Kusalābhisandāti tasseva vevacanaṁ. Te panete sukhaṁ āharantīti
  sukhassāhāRā. Suṭṭhu aggānaṁ rūpādīnaṁ dāyakāti sovaggikā. Sukho nesaṁ vipākoti
  sukhavipākā. Sagge uppatti saggo, saggāya saṁvattantīti saggasaṁvattanikā. Cīvaraṁ
  paribhuñjamānoti cīvaratthāya vatthaṁ labhitvā sūcisuttādīnaṁ abhāvena taṁ nikkhipantopi
  karontopi kārāpentopi 2- pārupantopi jiṇṇakāle paccattharaṇaṁ karontopi
  paccattharitumpi asakkuṇeyyaṁ bhummattharaṇaṁ karontopi bhummattharaṇassa ananucchavikaṁ
  phāletvā pādapuñchanaṁ karontopi "paribhuñjamāno"tveva vuccati. Yadā pana
  "pādapuñchanampi kātuṁ 3- na sakkā idan"ti sammajjitvā chaḍḍitaṁ hoti, tadā
  paribhuñjamāno nāma na hoti. Appamāṇaṁ cetosamādhinti arahattaphalasamādhiṁ. Appamāṇo tassa
  puññābhisandoti iminā dāyakassa puññacetanāya appamāṇataṁ katheti. Tassa hi
  "khīṇāsavo me cīvaraṁ paribhuñjatī"ti punappunaṁ anussaraṇavasena pavattā puññacetanā
  appamāṇā hoti. Taṁ sandhāyetaṁ vuttaṁ. Piṇḍapātādīsu pana yo piṇḍapātaṁ
  paribhuñjitvā sattāhaṁpi teneva yāpetvā 4- aññaṁ na bhuñjati, so sattāhaṁpi
  taṁyeva piṇḍapātaṁ paribhuñjamāno nāma hoti. Ekasmiṁ pana senāsane
  rattiṭṭhānadivāṭṭhānādīsu caṅkamantopi nisīdantopi 5- yāva taṁ senāsanaṁ pahāya
  aññaṁ na gaṇhāti, tāva paribhuñjamāno nāma hoti. Ekena pana bhesajjena
  byādhimhi vūpasante yāva aññaṁ bhesajjaṁ na paribhuñjati, tāvadeva paribhuñjamāno
  nāma hoti.

  *  *  *  *  *  *
  Footnote: 1 chaṂa. puññappavattiyoti 2 chaṂa. ayaṁ pāṭho na dissati
  3 chaṂa. ayaṁ pāṭho na dissati 4 chaṂa. yāpeti
  5 chaṂa. ayaṁ pāṭho na dissati
-------------------------------------------------
[page 349]
      Bahubheravanti bahubheravārammaṇehi samannāgataṁ. Ratanavarānanti 1- sattannaṁ
  pavararatanānaṁ. Ālayanti nivāsaṭṭhānaṁ. Puthū savantīti bahukā hutvā sandamānā.
  Sesamettha uttānameva.
                      2. Dutiyapuññābhisandasuttavaṇṇanā
      [52] Dutiye ariyakantehīti maggaphalasampayuttehi. Tāni hi ariyānaṁ kantāni
  honti piyāni manāpāni. Sesaṁ suttante tāva yaṁ vattabbaṁ siyā, taṁ visuddhimagge
  2- vuttameva.
      Gāthāsu pana saddhāti sotāpannassa saddhā adhippetā. Sīlanti sotāpannassa
  sīlameva. Ujubhūtañca dassananti kāyavaṅkādīnaṁ abhāvena khīṇāsavassa dassanaṁ
  ujubhūtadassanannāMa. Āhūti kathayanti. Pasādanti buddhadhammasaṁghesu pasādaṁ.
  Dhammadassananti catusaccadhammadassanaṁ.
                        3. Paṭhamasaṁvāsasuttavaṇṇanā
      [53] Tatiye sambahulāpi kho gahapatī ca gahapatāniyo cāti bahukā gahapatayo
  ca gahapatāniyo ca āvāhavivāhakaraṇatthāya gacchantā tameva maggaṁ paṭipannā
  honti. Saṁvāsāti sahavāsā ekatovāsā. Chavo chavāyāti guṇamaraṇena matattā
  chavo guṇamaraṇeneva matāya chavāya saddhiṁ. Deviyā saddhinti guṇehi devibhūtāya
  saddhiṁ. Dussīloti nissīlo. Pāpadhammoti lāmakadhammo. Akkosakaparibhāsakoti dasahi
  akkosavatthūhi akkosako bhayaṁ dassetvā tajjanena paribhāsako. Evaṁ sabbattha
  attho veditabbo.
      Kadariyāti thaddhamaccharino. Jānipatayoti jāyapatikā. 3- Vadaññūti yācakavacanassa
  atthaṁ jānantā. Saññatāti sīlasaññamena samannāgatā. Dhammajīvinoti dhamme ṭhatvā

  *  *  *  *  *  *
  Footnote: 1 Sī.,ka. ratanagaṇānanti 2 visuddhi. 1/192 3 chaṂa. jayampatikā
-------------------------------------------------
[page 350]
  Jīvikaṁ kappentīti dhammajīvino. Atthā sampacurā 1- hontīti vaḍḍhisaṅkhātā atthā
  etesaṁ bahū honti. Phāsukaṁ upajāyatīti aññamaññaṁ phāsuvihāro jāyati. Kāmakāminoti
  kāme kāmayamānā.
                        4. Dutiyasaṁvāsasuttavaṇṇanā
      [54] Catutthe kammapathavasena desanā vavatthitā. 2- Sesaṁ tādisameva. Imesu
  pana dvīsupi suttesu āgārikapaṭipadā kathitā. Sotāpannasakadāgāmīnampi vaṭṭati.
                         5-6. Samajīvīsuttavaṇṇanā
      [55-56] Pañcame tenupasaṅkamīti kimatthaṁ upasaṅkami? anuggaṇhanatthaṁ.
  Tathāgato hi taṁ raṭṭhaṁ pāpuṇanto imesaṁyeva dvinnaṁ saṅgaṇhanatthāya pāpuṇāti.
  Nakulapitā kira pañca jātisatāni tathāgatassa pitā ahosi, pañca jātisatāni
  mahāpitā, pañca jātisatāni cūḷapitā. Nakulamātāpi pañca jātisatāni tathāgatassa
  mātā ahosi, pañca jātisatāni mahāmātā, pañca jātisatāni cūḷamātā.
  Te satthu diṭṭhakālato paṭṭhāya puttasinehaṁ paṭilabhitvā "hantāta hantātā"ti
  vacchakaṁ disvā vacchagiddhinī gāvī viya viravamānā upasaṅkamitvā paṭhamadassaneneva
  sotāpannā jātā. Nivesane pañcasatānaṁ bhikkhūnaṁ āsanāni sadā paññattāneva
  honti. Iti bhagavā tesaṁ anuggaṇhanatthāya upasaṅkami. Aticaritāti atikkamitā.
  Abhisamparāyañcāti paraloke ca. Samasaddhāti saddhāya samā ekasadisā. Sīlādīsupi
  eseva nayo. Chaṭṭhaṁ kevalaṁ bhikkhūnaṁ desitaṁ. Sesamettha tādisameva.
                        7. Suppavāsāsuttavaṇṇanā
      [57] Sattame pajjanelanti 3- tassa nigamassa nāmaṁ. Koliyānanti kolarājakulānaṁ.
  Āyuṁ kho pana datvāti āyudānaṁ datvā. Āyussa bhāginī hotīti

  *  *  *  *  *  *
  Footnote: 1 chaṂa. atthā saṁpacurā 2 chaṂa. pavattitā
  3 Sī. sajjanelanti, chaṂa. pajjanikanti
-------------------------------------------------
[page 351]
  Āyubhāgapaṭilābhinī hoti, āyuṁ vā bhajanikā 1- hoti, āyupaṭilābhinīti attho.
  Sesapadesupi eseva nayo.
      Rasasā upetanti rasena upetaṁ rasasampannaṁ. Ujjugatesūti kāyavaṅkādi-
  rahitattā ujukameva gatesu khīṇāsavesu. Caraṇūpapannesūti pañcadasahi caraṇadhammehi
  samannāgatesu. Mahaggatesūti mahattaṁ gatesu. Khīṇāsavānaṁyevetaṁ nāmaṁ. Puññena
  puññaṁ saṁsandamānāti puññena saddhiṁ puññaṁ ghaṭṭiyamānā. 2- Mahapphalā lokavidūna
  vaṇṇitāti evarūpā dānasaṅkhātā dakkhiṇā tividhalokaṁ viditaṁ katvā ṭhitattā
  lokavidūnaṁ buddhānaṁ vaṇṇitā, buddhehi pasatthāti attho. Yaññamanussarantāti yaññaṁ
  dānaṁ anussarantā. Vedajātāti tuṭṭhijātā.
                          8. Sudattasuttavaṇṇanā
      [58] Aṭṭhame saññatānanti kāyavācāhi saññatānaṁ. Paradattabhojinanti
  parehi dinnameva bhuñjitvā yāpentānaṁ. Kālenāti yuttakālena. 3- Sakkacca dadātīti
  sahatthā sakkāraṁ katvā dadāti. Cattāri ṭhānāni anuppavecchatīti cattāri kāraṇāni
  anuppavecchati 4- dadāti. Yasavā hotīti mahāparivāro hoti. Navamaṁ kevalaṁ bhikkhūnaṁ
  kathitaṁ. Sesamettha tādisameva.
                        10. Gihisāmīcisuttavaṇṇanā
      [60] Dasame gihisāmīcipaṭipadanti gihīnaṁ anucchavikaṁ paṭipattiṁ. Paccupaṭṭhito
  hotīti abhiharitvā dātukāmatāya patiupaṭṭhito hoti upagato, bhikkhusaṁghassa cīvaraṁ
  detīti attho.
      Upaṭṭhitāti upaṭṭhāyako. Tesaṁ divā ca ratto cāti ye ca evaṁ catūhi
  paccayehi upaṭṭhahanti, tesaṁ divā ca rattiṁ ca pariccāgavasena ca anussaraṇavasena

  *  *  *  *  *  *
  Footnote: 1 Ma. janikā 2 Sī. ghaṭṭayamānā, chaṂa. ghaṭayamānā
  3 chaṂa. yuttappattakālena 4 chaṂa. anuppaveseti
-------------------------------------------------
[page 352]
  Ca sadā puññaṁ pavaḍḍhati. Saggañca kamatiṭṭhānanti tādiso ca bhaddakaṁ kammaṁ
  katvā saggaṁ ṭhānaṁ upagacchati. Imesu catūsupi suttesu agāriyapaṭipadā kathitā.
  Sotāpannasakadāgāmīnaṁpi vaṭṭati.
                        Puññābhisandavaggo paṭhamo.
                         -----------------
                          7. 2. Pattakammavagga
                         1. Pattakammasuttavaṇṇanā
      [61] Dutiyassa paṭhame aniṭṭhapaṭikkhepena iṭṭhā. Mane 1- kamanti pavisantīti
  kantā. Manaṁ 2- appenti piyāyanti vaḍḍhentīti 2- manāpā. Dullabhāti paramadullabhā.
  Bhogāti bhuñjitabbakā rūpādayo visayā. Saha dhammenāti dhammeneva saddhiṁ
  uppajjantu, mā dhammūpaghātaṁ 3- katvā adhammenāti. Athavā sahadhammenāti sakāraṇena,
  tena tena senāpatiseṭṭhiṭṭhānādikāraṇena saddhiṁyeva uppajjantūti attho. Yasoti
  parivārasampatti. Saha ñātībhīti ñātakehi saddhiṁ. Saha upajjhāyehīti sukhadukkhesu
  upanijjhāyitabbatā upajjhāyasaṅkhātehi sandiṭṭhasambhattehi saddhiṁ.
      Akiccaṁ karotīti akātabbaṁ karoti. Kiccaṁ aparādhetīti kattabbayuttakaṁ kiccaṁ
  akaronto taṁ aparādheti nāMa. Dhaṁsatīti patati parihāyati. Abhijjhāvisamalobhanti
  abhijjhāsaṅkhātaṁ visamalobhaṁ. Pajahatīti nudati nīharati. Mahāpaññoti mahantapañño.
  Puthupaññoti puthulapañño. Āpāthadasoti 4- taṁ taṁ atthaṁ āpātheti ṭhitameva 5- passi,
  sukhumampissa atthajātaṁ āpāthaṁ āgacchatiyevāti attho.

  *  *  *  *  *  *
  Footnote: 1 Sī.,Ma. mano 2-2 chaṂa. appāyanti pavaḍḍhentīti
  3 Ma. dhammassa ghānaṁ 4 chaṂa. āpātadasoti 5 chaṂa. tameva
-------------------------------------------------
[page 353]
      Uṭṭhānaviriyādhigatehīti uṭṭhānasaṅkhātena viriyena adhigatehi. Bāhābalaparicitehīti
  bāhābalena paricitehi vaḍḍhitehi. Sedāvakkhittehīti avakkhittasedehi, sedaṁ
  muñcitvā vāyāmena payogena samadhigatehīti 1- attho. Dhammikehīti dhammayuttehi.
  Dhammaladdhehīti dasakusalakammapathadhamme akopetvā laddhehi. Pattakammānīti yuttakammāni
  anucchavikakammāni. Sukhetīti sukhitaṁ karoti. Pīṇetīti pīṇitaṁ balasampannaṁ karoti.
  Ṭhānaṁ gataṁ hotīti kāraṇagataṁ hoti. Kiṁ pana tanti? catūsu pattakammesu ekaṁ bhogehi
  Kattabbaṁ kammaṁ bhogajātameva ṭhānaṁ gataṁ. Pattagatanti yuttappattaṭṭhānagataṁ. Āyatanaso
  paribhuttanti kāraṇeneva paribhuttaṁ bhogajātaṁ hoti.
      Pariyodhāya vattatīti pidahitvā vattati. Yathā aggiādīhi uppannāsu āpadāsu,
  evaṁ ādittagehanibbāpanādīnaṁ atthāya dhanapariccāgaṁ katvā tāsaṁ āpadānaṁ
  maggaṁ pidahati nivāreti. Sotthiṁ attānaṁ karotīti nirupaddavaṁ khemaṁ attānaṁ
  karoti. Ñātibalinti ñātakānaṁ baliṁ. Atithibalinti āgantukānaṁ baliṁ. Pubbapetabalinti
  paralokagatānaṁ ñātakānaṁ baliṁ. Rājabalinti rañño kattabbayuttakaṁ rājabaliṁ.
  Devatābalinti devatānaṁ kattabbabaliṁ. Sabbametaṁ tesaṁ tesaṁ yathānucchavikavasena
  dātabbadānassa adhivacanaṁ.
      Khantisoracce niviṭṭhāti adhivāsanakkhantiyañca susīlatāya ca niviṭṭhā. Ekamattānaṁ
  damentīti ekaṁ attanova attabhāvaṁ indriyadamena damenti. Samentīti attano cittaṁ
  kilesavūpasamanena samenti. Parinibbāpentīti kilesaparinibbāneneva parinibbāpenti.
  Uddhaggikantiādīsu uparūparibhūmīsu phaladānavasena uddhamaggamassāti uddhaggikā.
  Saggassa hitāti tatrupapattijananato 2- sovaggikā. Nibbattaṭṭhāne sukho vipāko
  assāti sukhavipākā. Suṭṭhu aggānaṁ dibbavaṇṇādīnaṁ dasannaṁ visesānaṁ nibbattanato
  saggasaṁvattanikā, evarūpaṁ dakkhiṇaṁ patiṭṭhāpetīti attho.

  *  *  *  *  *  *
  Footnote: 1 Sī. saṁhatehīti, ka. samagatehīti 2 Ma. hitā tatrpapattijanakā
-------------------------------------------------
[page 354]
      Ariyadhamme ṭhitoti pañcasīladhamme patiṭṭhito. Pecca sagge pamodatīti paralokaṁ
  gantvā yattha sagge paṭisandhiṁ gaṇhāti, tattha modati. Sotāpannasakadāgāmino
  vā hontu anāgāmī 1- vā sabbesaṁ ayaṁ paṭipadā labbhatevāti.
                         2. Ānaṇyasuttavaṇṇanā
      [62] Dutiye adhigamanīyānīti pattabbāni. Kāmabhogināti vatthu kāme ca
  kilesakāme ca paribhuñjantena. Atthisukhādīsu atthīti uppajjanakasukhaṁ atthisukhaṁ nāMa.
  Bhoge paribhuñjantassa 2- uppajjanakasukhaṁ bhogasukhaṁ nāMa. Anaṇosmīti uppajjanakasukhaṁ
  anaṇyasukhaṁ nāMa. Niddoso anavajjosmīti uppajjanakasukhaṁ anavajjasukhaṁ nāMa.
      Bhuñjanti bhuñjamāno. Paññā vipassatīti paññāya vipassati. Ubho bhāgeti
  dve koṭṭhāse, heṭṭhimāni tīṇi ekaṁ koṭṭhāsaṁ, anavajjasukhaṁ ekaṁ koṭṭhāsanti
  evaṁ paññāya sampassamāno dve koṭṭhāse jānātīti attho. Anavajjasukhassetanti
  etaṁ tividhampi sukhaṁ anavajjasukhassa soḷasiṁ kalaṁ nāgghatīti.
                          3. Brahmasuttavaṇṇanā
      [63] Tatiyaṁ tikanipāte vaṇṇitameva. Sapubbadevatānīti padamattameva
  ettha viseso. Catutthe sabbaṁ uttānameva.
                           5. Rūpasuttavaṇṇanā
      [65] Pañcame rūpe pamāṇaṁ gahetvā pasanno rūpappamāṇo nāMa.
  Rūpappasanno tasseva atthavevacanaṁ. 3- Ghose pamāṇaṁ gahetvā pasanno ghosappamāṇo

  *  *  *  *  *  *
  Footnote: 1 Sī. anāgāmīti, Ma. anāgāmino 2 Ma. paribhuñjantena
  3 chaṂa. atthavacanaṁ. evamuparipi
-------------------------------------------------
[page 355]
  NāMa. Cīvaralūkhapattalūkhesu pamāṇaṁ gahetvā pasanno lūkhappamāṇo nāMa. Dhamme
  pamāṇaṁ gahetvā pasanno dhammappamāṇo nāMa. Itarāni tesaṁyeva atthavevacanāni.
  Sabbasatte ca tayo koṭṭhāse katvā dve koṭṭhāsā rūpappamāṇā, eko na
  rūpappamāṇo. Pañca koṭṭhāse katvā cattāro koṭṭhāsā ghosappamāṇā, eko
  na ghosappamāṇo. Dasa koṭṭhāse katvā nava koṭṭhāsā lūkhappamāṇā, eko na
  lūkhappamāṇo. 1- Satasahassakoṭṭhāse pana katvā 1- eko koṭṭhāsova dhammappamāṇo,
  sesā na dhammappamāṇāti veditabbā.
      Rūpe pamāṇiṁsūti 2- ye rūpaṁ disvā pasannā, te rūpe pamāṇiṁsu nāMa. Paminiṁsūti 3-
  attho. Ghosena anvagūti ghosena anugatā, 4- ghosappamāṇaṁ gahetvā pasannāti
  attho. Chandarāgavasūpetāti chandassa ca rāgassa ca vasaṁ upetā. 5- Ajjhattañca
  na jānātīti niyakajjhatte tassa guṇaṁ na jānāti. Bahiddhā ca na passatīti
  bahiddhāpissa paṭipattiṁ na passati. Samantāvaraṇoti samantato āvārito,
  samantā vā āvaraṇamassāti samantāvaraṇo. Ghosena vuyhatīti ghosena niyyati,
  na guṇena. Ajjhattañca na jānāti bahiddhā ca vipassatīti niyakajjhatte
  guṇaṁ na jānāti, bahiddhā panassa paṭipattiṁ passati. Bahiddhā phaladassāvīti
  tassa parehi kataṁ bahiddhā sakkāraphalaṁ passanto. Vinīvaraṇadassāvīti vivaṭadassāvīti.
  Na so ghosena vuyhatīti so ghosena na niyyati.
                          6. Sarāgasuttavaṇṇanā
      [66] Chaṭṭhe mohajaṁ vāpiaviddasūti mohajaṁ vāpi aviddasū apaṇḍitā.
  Savighātanti sadukkhaṁ. Dukkhudrayanti āyatiṁ ca dukkhavaḍḍhidāyakaṁ. Acakkhukāti
  paññācakkhuvirahitā. Yathā dhammā tathā santāti yathā rāgādayo dhammā ṭhitā,

  *  *  *  *  *  *
  Footnote: 1-1 chaṂa. satasahassaṁ koṭṭhāse katvā pana 2 ka. rūpena pāmiṁsūti
  3 chaṂa. pasīdiṁsūti 4 ka. anugantvā 5 ka. upagatā
-------------------------------------------------
[page 356]
  Tathā sabhāvāva hutvā. Na tassevanti 1- maññareti mayaṁ evaṁsantā evaṁsabhāvāti
  tassa na maññare, na maññantīti attho. Imasmiṁ suttepi gāthāsupi vaṭṭameva kathitaṁ.
                         7. Ahirājasuttavaṇṇanā
      [67] Sattame imāni cattāni ahirājakulānīti idaṁ daṭṭhavisāneva
  sandhāya vuttaṁ. Ye hi keci daṭṭhavisā, sabbe te imesaṁ catunnaṁ ahirājakulānaṁ
  abbhantaragatāva honti. Attaguttiyāti attano guttatthāya. Attarakkhāyāti attano
  rakkhanatthāya. Attaparittāyāti attano parittāṇatthāya. Parittaṁ nāma anujānāmīti
  attho.
      Idāni yathātaṁ parittaṁ kātabbaṁ, taṁ dassento virūpakkhehi metiādimāha.
  Tattha virūpakkhehīti virūpakkhanāgakulehi. Sesesupi eseva nayo. Apādakehīti
  apādakasattehi. Sesesupi eseva nayo. Sabbe sattāti ito pubbe ettakena
  ṭhānena odissakamettaṁ kathetvā idāni anodissakamettaṁ kathetuṁ idamāraddhaṁ.
  Tattha sattā pāṇā bhūtāti sabbānetāni puggalavevacanāneva. Bhadrāni passantūti
  bhadrāni ārammaṇāni passantu. Mā kañci pāpamāgamāti kañci saggaṁ pāpakaṁ
  lāmakaṁ mā āgacchatu. Appamāṇo buddhoti ettha buddhoti buddhaguṇā veditabbā.
  Te hi appamāṇā nāMa. Sesapadadvayepi eseva nayo. Pamāṇavantānīti guṇappamāṇena
  yuttāni. Uṇṇānābhīti 2- lomasanābhiko makkaṭako. 3- Sarabūti gharagolikā. Katā me
  rakkhā, katā me parittāti mayā ettakassa janassa rakkhā ca parittāṇañca kataṁ.
  Paṭikkamantu bhūtānīti sabbepi me kataparittāṇā sattā apagacchantu, mā maṁ
  viheṭhayiṁsūti attho.

  *  *  *  *  *  *
  Footnote: 1 Sī. nassevanti 2 chaṂa. uṇṇanābhīti 3 Ma. lomanābhilomamakkaṭako
-------------------------------------------------
[page 357]
                         8. Devadattasuttavaṇṇanā
     [68] Aṭṭhame acirapakkante devadatteti saṁghaṁ bhinditvā nacirapakkante.
  Parābhavāyāti avuḍḍhiyā vināsāya. Assatarīti vaḷavāya kucchismiṁ gadrabhassa jātā.
  Attavadhāya gabbhaṁ gaṇhātīti taṁ assena saddhiṁ sampayojenti, sā gabbhaṁ gaṇhitvā
  kāle sampatte vijāyituṁ na sakkontī pādehi bhūmiṁ paharantī tiṭṭhati. Athassā
  cattāro pāde catūsu khāṇukesu bandhitvā kucchiṁ phāletvā potakaṁ nīharanti.
  Sā tattheva marati. Tenetaṁ vuttaṁ.
                          9. Padhānasuttavaṇṇanā
      [69] Navame kilesānaṁ saṁvaratthāya pavesanadvāraṁ pidahanatthāya padhānaṁ
  saṁvarappadhānaṁ. Pajahanatthāya padhānaṁ pahānappadhānaṁ, kusaladhammānaṁ brūhanatthāya
  padhānaṁ 1- bhāvanāppadhānaṁ, tesaṁyeva anurakkhanatthāya padhānaṁ anurakkhanāppadhānaṁ.
                         10. Adhammikasuttavaṇṇanā
      [70] Dasame adhammikā hontīti porāṇakarājūhi ṭhapitaṁ dasabhāgabaliñceva
  aparādhānurūpañca daṇḍaṁ aggahetvā atirekabalino ceva atirekadaṇḍassa ca gahaṇena
  adhammikā. Rājāyuttāti rañño janapadesu kiccasaṁvidhāyakā āyuttakapurisā.
  Brāhmaṇagahapatikāti antonagaravāsino brāhmaṇagahapatayo. Negamajānapadāti
  nigamavāsino ceva janapadavāsino ca. Visamanti visamā hutvā, asamayena vāyantīti
  attho. Visamāti na samā, atithaddhā vā atimudukā vāti attho. Apañjasāti
  maggato apagatā, ummaggagāmino hutvā vāyantīti attho. Devatā parikupitā
  bhavantīti vātesu hi visamesu apañjasesu vāyantesu rukkhā bhijjanti, vimānāni

  *  *  *  *  *  *
  Footnote: 1 chaṂa. vaḍḍhanatthāya padhānaṁ
-------------------------------------------------
[page 358]
  Bhijjanti. Tasmā devatā parikupitā bhavanti. Tā devassa sammā vassituṁ na
  denti. Tena vuttaṁ devo na sammā dhāraṁ anuppavecchatīti. Visamapākāni sassāni
  bhavantīti ekasmiñca ṭhāne gabbhīni honti, ekasmiṁ sañjātakhīrāni, ekaṁ ṭhānaṁ
  paccatīti evaṁ visamapākāni sassāni bhavanti.
      Samaṁ nakkhattāni tārakarūpāni parivattantīti yathā kattikapuṇṇamā
  kattikanakkhattameva labhati, māgasirapuṇṇamā 1- māgasiranakkhattamevāti evaṁ tasmiṁ tasmiṁ
  māse sā sā puṇṇamā taṁ taṁ nakkhattameva labhati, tathā samaṁ 2- parivattanti. Samaṁ
  vātā vāyantīti avisamā hutvā samayasmiṁyeva vāyanti, cha māse uttarā vātā,
  cha māse dakkhiṇāti evaṁ tesaṁ tesaṁ janapadānaṁ anurūpe samaye vāyanti. Samāti
  samappavattino nātithaddhā nātimudū. Pañjasāti maggapaṭipannā, maggeneva vāyanti,
  no amaggenāti attho.
      Jimhaṁ gacchatīti kuṭilaṁ gacchati, atitthaṁ gaṇhāti. Nette 3- jimhaṁ gate satīti
  nayatīti nettā. Tasmiṁ nette 4- jimhaṁ gate kuṭilaṁ gantvā atitthaṁ gaṇhante
  itarāpa atitthameva gaṇhantīti attho. Netetipi 5- pāṭho. Dukkhaṁ setīti dukkhaṁ
  sayati, dukkhitaṁ hotīti attho.
                         Pattakammavaggo dutiyo.
                         ----------------

  *  *  *  *  *  *
  Footnote: 1 chaṂa. migasirapuṇṇamā 2 chaṂa. sammā
  3 Sī. te 4 Sī. netā 5 Sī. nettetipi, Ma. nītetipi
-------------------------------------------------
[page 359]
                          8. 3. Apaṇṇakavagga
                          1. Padhānasuttavaṇṇanā
      [71] Tatiyavaggassa paṭhame apaṇṇakapaṭipadanti aviruddhapaṭipadaṁ. 1- Yoni cassa
  āraddhā hotīti kāraṇañcassa paripuṇṇaṁ hoti. Āsavānaṁ khayāyāti arahattatthāya.
  Dutiyaṁ uttānameva.
                         3. Sappurisasuttavaṇṇanā
      [73] Tatiye avaṇṇoti aguṇo. Pātukarotīti katheti, pākaṭaṁ karoti. Pañhābhinītoti
  pañhatthāya abhinīto. Ahāpetvā alambitvāti aparihīnaṁ alambitaṁ katvā. Ettha ca
  asappuriso pāpicchatāya attano avaṇṇaṁ chādeti, sappuriso lajjitāya attano
  vaṇṇaṁ. Idāni yasmā asappuriso hirottapparahito saṁvāsena avajānāti, sappuriso pana
  hirottappasamannāgato saṁvāsenāpi nāvajānāti. Tasmā sappurisabhāvasādhakaṁ 2-
  adhunāgatavadhukopammaṁ dassetuṁ seyyathāpi bhikkhave vadhukātiādimāha. Tattha vadhukāti
  suṇisā. Tibbanti bahalaṁ. Sesamettha uttānamevāti.
                         4-5. Aggasuttavaṇṇanā
      [74-75] Catutthe sīlagganti aggappattaṁ uttamasīlaṁ. Eseva nayo sabbattha.
  Pañcame rūpagganti yaṁ rūpaṁ sammasitvā arahattaṁ pāpuṇāti, idaṁ rūpaggaṁ nāMa.
  Sesesupi eseva nayo. Bhavagganti ettha pana yasmiṁ attabhāve ṭhito arahattaṁ
  pāpuṇāti, etaṁ bhavaggaṁ nāmāti.
                         6. Kusinārasuttavaṇṇanā
      [76] Chaṭṭhe upavattaneti pācīnagatāya sālapantiyā uttarena nivattitvā
  ṭhitāya vemajjhaṭṭhāne. Antare 3- yamakasālānanti dvinnaṁ sālarukkhānaṁ antare.
  Kaṅkhāti dveḷhakaṁ. Vimatīti vinicchituṁ asamatthatā. "buddho Nu kho na buddho

  *  *  *  *  *  *
  Footnote: 1 chaṂa. aviraddhappaṭipadaṁ 2 chaṂa. asappurisabhāvasādhakaṁ 3 chaṂa. antarena
-------------------------------------------------
[page 360]
  Nu kho, dhammo nu kho na dhammo nu kho, saṁgho nu kho, na saṁgho nu kho,
  maggo nu kho na maggo nu kho, paṭipadā nu kho na paṭipadā nu kho"ti
  yassa saṁsayo uppajjeyya, taṁ vo vadāmi pucchatha bhikkhaveti ayamettha saṅkhepattho.
  Satthugāravenapi na puccheyyāthāti "mayaṁ satthu santike pabbajimha, cattāro paccayāpi
  no satthu santakāva, te 1- mayaṁ ettakaṁ kālaṁ kaṅkhaṁ akatvā na arahāma ajja
  pacchime kāle kaṅkhaṁ kātun"ti sace evaṁ satthari gāravena na pucchatha. Sahāyakopi
  bhikkhave sahāyakassa ārocetūti tumhākaṁ yo yassa bhikkhussa sandiṭṭho sambhatto,
  so tassa ārocetu, ahaṁ ekabhikkhussa kathessāmi, tassa kathaṁ sutvā sabbe
  nikkaṅkhā bhaveyyāthāti 2- dasseti. Evaṁ pasannoti evaṁ saddahāmi ahanti attho.
  Ñāṇamevāti nikkaṅkhābhāvapaccakkhakaraṇañāṇaṁyeva ettha tathāgatassa, na saddhāmattanti
  attho. Imesaṁ hi ānandāti imesaṁ antosāṇiyaṁ nisinanānaṁ pañcannaṁ bhikkhusatānaṁ.
  Yo pacchimakoti yo guṇavasena pacchimako, ānandattheraṁyeva sandhāyāha.
                        7. Acinteyyasuttavaṇṇanā
      [77] Sattame acinteyyānīti cintetuṁ ayuttāni. Na cintetabbānīti
  acinteyyattāyeva na cintetabbāni. Yāni cintentoti yāni kāraṇāni cintento.
  Ummādassāti ummattakabhāvassa. Vighātassāti dukkhassa. Buddhavisayoti buddhānaṁ
  visayo, sabbaññutañāṇādīnaṁ buddhaguṇānaṁ pavatti ca ānubhāvo ca. Jhānavisayoti
  abhiññājhānavisayo. 3- Kammavipākoti diṭṭhadhammavedanīyādīnaṁ kammānaṁ vipāko.
  Lokacintāti "kena nu kho candimasuriyā katā, kena mahāpaṭhavī, kena mahāsamuddo,
  kena sattā uppāditā, kena pabbatā, kena ambatālanāḷikerādayo"ti evarūpā
  lokacintā.

  *  *  *  *  *  *
  Footnote: 1 Ma. tena 2 chaṂa. bhavathāti 3 Ma. abhiññādivisayo
-------------------------------------------------
[page 361]
                          8. Dakkhiṇasuttavaṇṇanā
      [78] Aṭṭhame dakkhiṇāvisuddhiyoti dānasaṅkhātāya dakkhiṇāya visuddhiyā
  kāraṇāni. 1- Dāyakato visujjhatīti mahapphalabhāvena visujjhati, mahapphalā hotīti
  attho. Kalyāṇadhammoti sucidhammo. Pāpadhammoti lāmakadhammo. Dāyakato visujjhatīti
  ettha vessantaramahārājā kathetabbo. So hi jūjakabrāhmaṇassa dārake datvā
  mahāpaṭhaviṁ kampesi. Paṭiggāhakato visujjhatīti ettha kalyāṇīnadīmukhadvāravāsī kevaṭṭo
  kathetabbo. So kira dīghasumanattherassa tikkhattuṁ piṇḍapātaṁ datvā maraṇamañce
  nipanno "ayyassa maṁ dīhasumanattherassa dinnapiṇḍapāto uddharatī"ti āha.
  Neva dāyakatoti ettha vaḍḍhamānavāsī luddako kathetabbo. So kira petassa
  dakkhiṇaṁ dento ekassa dussīlasseva tayo vāre adāsi. Tatiyavāre "amanusso
  dussīlo maṁ vilumpatī"ti viravi. Ekassa sīlavato bhikkhuno datvā pāpitakāleyevassa
  pāpuṇi. Dāyakato ceva visujjhati paṭiggāhakato cāti ettha asadisadānaṁ
  kathetabbanti.
                          9. Vaṇijjasuttavaṇṇanā
      [79] Navame tādisā vāti taṁsadisāva taṁsarikkhakāva. Chedagāminī hotīti chedaṁ
  gacchati. Yaṁ patthitaṁ, taṁ sabbaṁ nassatīti attho. Na yathādhippāyā hotīti yathājjhāsayā
  na hoti. Parādhippāyā hotīti parajjhāsayā attajjhāsayato 2- adhikataraphalā hoti.
  Samaṇaṁ vā brāhmaṇaṁ vāti ettha samitapāpabāhitapāpatā hi samaṇabrāhmaṇatā
  veditabbā. Vada 3- bhante paccayenāti bhante catubbidhena cīvarādinā paccayena
  vadeyyāsīti evaṁ pavāreti nimanteti. Yena pavāretīti paricchinditvā yattakena
  pavāreti. Taṁ na detīti taṁ sabbaso na deti. Taṁ na yathādhippāyaṁ detīti

  *  *  *  *  *  *
  Footnote: 1 chaṂa. visujjhanakāraṇāni 2 chaṂa. ajjhāsayato 3 vadatu
-------------------------------------------------
[page 362]
  Taṁ yathā 1- tassa ajjhāsayo, evaṁ dātuṁ na sakkoti, hāpetvā appakaṁ deti.
  Yathādhippāyaṁ detīti yattakaṁ so icchati, tattakameva deti. Parādhippāyaṁ detīti appakaṁ
  pavāretvā avattharitvā bahuṁ deti.
                         10. Kambojasuttavaṇṇanā
      [80] Dasame neva sabhāyaṁ nisīdatīti vinicchayakaraṇatthaṁ vinicchayasabhāyaṁ neva
  nisīdati. Na kammantaṁ payojetīti kasivaṇijjādimahākammantaṁ na payojeti. Na kambojaṁ
  gacchatīti bhogasambharaṇatthāya 2- kambojaraṭṭhaṁ na gacchati. Desanāmattameva cetaṁ, yaṅkiñci
  tiroraṭṭhaṁ na gacchatīti attho. Kodhanotiādīsu kodhanatāya kodhapariyuṭṭhito atthānatthaṁ
  na jānāti, issukitāya parasampattiṁ na sahati, maccharitāya dhanaṁ datvā kiccaṁ
  kātuṁ na sakkoti, nippaññatāya kiccaṁ saṁvidhātuṁ na sakkoti. Tasmā etāni
  sabhānisīdanādīni karotīti.
                          Apaṇṇakavaggo tatiyo.
                          --------------
                           9. 4. Macalavagga
                   1-5. Pāṇātipātādisuttapañcakavaṇṇanā
      [81-85] Catutthassa paṭhamādīni uttānatthāneva. Pañcame "nīcakule
  paccājāto"tiādikena tamena yuttoti tamo. Kāyaduccaritādīhi puna nirayatamūpagamanato
  tamaparāyano. Iti ubhayenāpi khandhatamova kathito hoti. "addhakule Paccājāto"tiādikena
  jotinā yuttato joti, ālokabhūtoti vuttaṁ hoti. Kāyasucaritādīhi puna
  sagguppattijotibhāvūpagamanato jotiparāyano. Iminā nayena itarepi dve veditabbā.

  *  *  *  *  *  *
  Footnote: 1 Ma. yaṁ yathā, cha. yathā 2 Sī. bhogasaṁharaṇatthāva, bhoge sambharaṇatthāya
-------------------------------------------------
[page 363]
       Veṇakuleti vilīvakārakule. Nesādakuleti migaluddakādīnaṁ kule. Rathakārakuleti
  cammakārakule. Pukkusakuleti pupphacchaḍḍakakule. 1- Ettāvatā kulavipattiṁ dassetvā
  idāni yasmā pukkusajātopi ekacco addho hoti mahaddhano. Ayaṁ pana na tādiso,
  tasmā tassa bhogavipattiṁ dassetuṁ daliddeti āha. Tattha daliddeti dāliddiyena
  samannāgate appannapānabhojane. 1- Kasiravuttiketi dukkhavuttike. 2- Yattha vāyāmena
  ārādhenti taṁ pāpetīti attho. Yattha kasirena ghāsacchādo labbhatīti yasmiṁ kule
  dukkhena yāgubhattaghāso ca kopinamattaṁ acchādanaṁ vā labbhati.
      Idāni yasmā ettha kule jātopi upadhisampanno hoti attabhāvasamiddhiyaṁ
  ṭhito ayaṁ pana na tādiso tasmā tassa sarīravipattiṁpi dassetuṁ so ca hoti
  dubbaṇṇotiādimāha. Tattha 2- dubbaṇṇoti paṁsupisācako viya jhāmakhāṇuvaṇṇo.
  Duddasikoti vijātamātuyāpi amanāpadassano. Okoṭimakoti lakuṇḍako. Kāṇoti
  ekacchikāṇo vā ubhayacchikāṇo vā. Kuṇīti ekahatthakuṇī vā ubhayahatthakuṇī vā.
  Khañjoti ekapādakhañjo vā ubhayapādakhañjo vā. Pakkhahatoti hatapakkho pīṭhasappī.
  Padīpeyyassāti telakapallādino padīpaupakaraṇassa. Evaṁ kho bhikkhaveti ettha
  eko puggalo bahiddhā ālokaṁ adisvā mātukucchismiṁyeva kālaṁ katvā apāyesu
  nibbattanto sakalampi kappaṁ saṁsarati. Sopi tamotamaparāyanova. So pana kuhakapuggalo
  bhaveyya. Kuhakassa hi evarūpā nipphatti hotīti vuttaṁ.
      Ettha ca "nīce kule"tiādīhi āgamanavipatti ceva paccuppannapaccayavipatti
  ca dassitā. "dalidde"tiādīhi Pavattapaccayavipatti, "kasiravuttike"tiādīhi
  ājīvupāyavipatti, "dubbaṇṇo"tiādīhi attabhāvavipatti, "bahvābādho"tiādīhi
  dukkhakāraṇasamāyogo, "na lābhī"tiādīhi sukhakāraṇavipatti ceva upabhogavipatti ca, "kāyena
  duccaritan"tiādīhi tamaparāyanabhāvassa kāraṇasamāyogo, "kāyassa bhedā"tiādīhi
  samparāyikatamūpagamo. Sukkapakkho vuttapaṭipakkhanayena veditabbo.

  *  *  *  *  *  *
  Footnote: 1-1 chaṂa. ime pāṭhā na dissanti 2-2 chaṂa. ime pāṭhā na dissanti
-------------------------------------------------
[page 364]
                        6. Oṇatoṇatasuttavaṇṇanā
      [86] Chaṭṭhe oṇatoṇatoti idāni nīco āyatiṁpi nīco bhavissati.
  Oṇatuṇṇatoti idāni nīco āyatiṁ ucco bhavissati. Uṇṇatoṇatoti idāni ucco
  āyatiṁpi nīco bhavissati. Uṇṇatuṇṇatoti idāni ucco āyatiṁpi ucco bhavissati.
  Vitthāro pana nesaṁ purimasuttanayeneva veditabbo.
                          7. Puttasuttavaṇṇanā
      [87] Sattame samaṇamacaloti samaṇācalo, makāro padasandhikaro, niccalasamaṇoti
  attho. Iminā sattavidhampi sekhaṁ dasseti. Sopi sāsane mūlajātāya saddhāya
  patiṭṭhitattā acalo nāMa. Samaṇapuṇḍarikoti puṇḍarikasadiso samaṇo. Puṇḍarikaṁ
  nāma ūnasatapattaṁ saroruhaṁ. Iminā sukkhavipassakakhīṇāsavaṁ dasseti. So hi
  jhānābhiññānaṁ abhāvena aparipuṇṇaguṇattā samaṇapuṇḍariko nāma hoti. Samaṇapadumoti
  padumasadiso samaṇo. Padumaṁ nāma paripuṇṇasatapattaṁ saroruhaṁ. Iminā ubhatobhāgavimuttaṁ
  khīṇāsavaṁ dasseti. So hi jhānābhiññānaṁ bhāvena paripuṇṇaguṇattā samaṇapadumo
  nāma hoti. Samaṇesu samaṇasukhumāloti sabbesupi etesu samaṇesu sukhumālasamaṇo
  muducittasarīro kāyikacetasikadukkharahito ekantasukhī. Etena attānañceva attasadise
  dasseti.
      Evaṁ mātikaṁ nikkhipitvā idāni paṭipāṭiyā vibhajantoti kathañca 1-
  bhikkhavetiādimāha. Tattha sekhoti sattavidhopi sekho. Pāṭipadoti paṭipannako. Anuttaraṁ
  yogakkhemaṁ patthayamāno viharatīti arahattaṁ patthayanto viharati. Muddhābhisittassāti
  muddhani abhisittassa, 2- katābhisekassāti attho. Ābhisekoti abhisekaṁ kātuṁ yutto.
  Anabhisittoti na tāva abhisitto. Macalappattoti rañño khattiyassa muddhābhisittassa

  *  *  *  *  *  *
  Footnote: 1 Sī. katamo ca 2 chaṂa. muddhāvasittassāti muddhani avasittassa
-------------------------------------------------
[page 365]
  Puttabhāvena ceva puttesu jeṭṭhakabhāvena ca na tāva abhisittabhāvena ca abhisekappatti
  atthāya acalappatto niccalapatto. Makāro nipātamattaṁ. Kāyena phusitvāti nāmakāyena
  phusitvā.
      Yācitova bahulaṁ cīvaraṁ paribhuñjatīti "idaṁ bhante paribhuñjathā"ti evaṁ dāyakehi
  yācamānehi upanītaṁ cīvaraṁ bahuṁ paribhuñjati, kiñcideva ayācitaṁ, bākulatthero viya.
  Piṇḍapātaṁ khadiravanamagge sīvalitthero viya. Senāsanaṁ aṭṭhakanāgarasutte 1- ānandatthero
  viya. Gilānapaccayaṁ pilindavacchatthero viya. Tyassāti te assa. Manāpenevāti manaṁ
  allīyanakena. Samudācarantīti kattabbakiccāni karonti pavattanti vā. Upahāraṁ
  upaharantīti kāyikacetasikaṁ upahāraṁ upaharanti upanīyanti. Sannipātikānīti
  tiṇṇampi sannipātena nibbattāni. Utupariṇāmajānīti utupariṇāmato
  atisītātiuṇhaututo jātāni. Visamaparihārajānīti accāsanātiṭṭhānādikā
  visamaparihārato jātāni. Opakkamikānīti vadhabandhanādiupakkamena nibbattāni.
  Kammavipākajānīti vināpi imehi kāraṇehi kevalaṁ pubbekatakammavipākavaseneva jātāni.
  Catunnaṁ jhānānanti ettha khīṇāsavānampi buddhānampi kiriyajjhānāneva adhippetāni.
  Sesaṁ uttānatthamevāti.
                         8. Saṁyojanasuttavaṇṇanā
      [88] Aṭṭhame sāsane laddhapatiṭṭhattā sotāpannova samaṇamacaloti vutto,
  nātibahuguṇattā na bahupattaṁ viya saroruhaṁ sakadāgāmī samaṇapuṇḍarikoti, tato
  bahutaraguṇattā satapattaṁ 2- viya saroruhaṁ anāgāmī samaṇapadumoti, thaddhabhāvakarānaṁ
  kilesānaṁ sabbaso samucchinnattā mudubhāvappatto khīṇāsavo samaṇasukhumāloti.

  *  *  *  *  *  *
  Footnote: 1 MaṂa. 13/17/12, aṅ. ekādasaka. 24/16/285 2 Ma. pattasatamattaṁ
-------------------------------------------------
[page 366]
                        9. Sammādiṭṭhisuttavaṇṇanā
      [89] Navame sammādiṭṭhikotiādīhi aṭṭhaṅgikamaggavasena paṭhamasutte viya
  satta sekhā gahitā. Dutiyavāre dasaṅgikamaggavaseneva vā arahattaphalañāṇārahattaphala-
  vimuttīhi saddhiṁ, aṭṭhaṅgikamaggavasena vā sukkhavipassakakhīṇāsavo kathito, tatiyavāre
  ubhatobhāgavimutto, catutthavāre tathāgato ca tathāgatasadisakhīṇāsavo cāti. Iti idaṁ
  suttaṁ paṭhamasutte kathitapuggalānaṁ vaseneva kathitaṁ, desanāmattameva panettha nānanti.
                          10. Khandhasuttavaṇṇanā
      [90] Dasame paṭhamavāre 1- arahattatthāya payogaṁ anārabhitvā ṭhito pamādavihārī
  sekhapuggalo kathito. Dutiyavāre 2- anuppāditajjhāno āraddhavipassako appamādavihārī
  sekhapuggalo kathito. Tatiyavāre 3- āraddhavipassako appamādavihārī aṭṭhavimokkhalābhī
  sekhapuggalo kathito. Catutthavāre paramasukhumālakhīṇāsavoti.
                          Macalavaggo catuttho.
                          --------------
                           10. 5. Asuravagga
                          1. Asurasuttavaṇṇanā
      [91] Pañcamassa paṭhame asuroti asurasadiso bībhaccho. 4- Devoti devasadiso
  guṇavasena abhirūpo pāsādiko.
                       2. Paṭhamasamādhisuttavaṇṇanā
      [92] Dutiye ajjhattaṁ cetosamathassāti niyakajjhatte appanācittasamādhissa.
  Adhipaññādhammavipassanāyāti saṅkhārapariggāhakavipassanāñāṇassa. Tañhi
  adhipaññāsaṅkhātañca, pañcakkhandhasaṅkhātesu ca dhammesu vipassanābhūtaṁ, tasmā
  "adhipaññādhammavipassanā"ti vuccatīti.

  *  *  *  *  *  *
  Footnote: 1 Sī. paṭhamavārena 2 Sī. dutiyavārena 3 Sī. tatiyavārena 4 Ma. vigaccho
-------------------------------------------------
[page 367]
                        3. Dutiyasamādhisuttavaṇṇanā
      [93] Tatiye yogo karaṇīyoti yuttappayuttatā kātabbā. Chandoti
  kattukamyatāchando. Vāyāmoti payogo. Ussāhoti tato adhimattataraṁ viriyaṁ.
  Ussoḷhīti paṅkalaggasakaṭauddharaṇasadisaṁ mahāviriyaṁ. Appaṭivānīti anivattanā.
                        4. Tatiyasamādhisuttavaṇṇanā
      [94] Catutthe evaṁ kho āvuso saṅkhārā daṭṭhabbātiādīsu āvuso
  saṅkhārā nāma aniccato daṭṭhabbā, aniccato sammasitabbā, aniccato vipassitabbā.
  Tathā dukkhato, anattatoti evaṁ attho daṭṭhabbo. Evaṁ kho āvuso cittaṁ
  saṇṭhapetabbantiādīsupi paṭhamajjhānavasena āvuso cittaṁ saṇṭhapetabbaṁ, paṭhamajjhānavasena
  sannisādetabbaṁ, paṭhamajjhānavasena ekodi kattabbaṁ, paṭhamajjhānavasena samādahitabbaṁ.
  Tathā dutiyajjhānādivasenāti evaṁ attho daṭṭhabbo. Imesu tīsupi suttesu
  samathavipassanā lokiyalokuttarāva kathitā.
                         5. Chavālātasuttavaṇṇanā
      [95] Pañcame chavālātanti susāne alātaṁ. Majjhe gūthagatanti majjhaṭṭhāne
  gūthamakkhitaṁ. Neva gāme kaṭṭhatthaṁ pharatīti kūṭagopānasithambhasopāṇādīnaṁ atthāya
  anupaneyyatāya na gāme kaṭṭhatthaṁ sādheti, khettakuṭipādaṁ vā mañcapādaṁ vā
  kātuṁ anupaneyyatāya na araññe kaṭṭhatthaṁ sādheti. Dvīsu koṭīsu gayhamānaṁ
  hatthaṁ ḍahati, majjhe gayhamānaṁ gūthena makkheti. Tathūpamanti taṁ sarikkhakaṁ.
  Abhikkantataroti sundarataro. Paṇītataroti uttamataro. Gavā khīranti gāvito khīraṁ.
  Khīramhā dadhītiādīsu paraṁ paraṁ purimato purimato aggaṁ, sappimaṇḍo pana tesu
  sabbesupi aggameva. Aggotiādīsu guṇehi aggo ceva seṭṭho ca pamukho ca uttamo
  ca pavaro cāti veditabbo. Chavālātūpamāya na dussīlo puggalo kathito, appassuto
-------------------------------------------------
[page 368]
  Pana vissaṭṭhakammanto goṇasadiso puggalo kathitoti veditabbo. Chaṭṭhe sabbaṁ
  uttānatthameva.
                        7. Khippanisantisuttavaṇṇanā
      [97] Sattame khippanisantīti khippanisāmano 1- sīghaṁ jānituṁ samattho. Sutānañca
  dhammānanti sutapaguṇānaṁ 2- tantidhammānaṁ. Atthupaparikkhīti atthaṁ upaparikkhako.
  Atthamaññāya dhammamaññāyāti aṭṭhakathañca pāliñca jānitvā. Dhammānudhammapaṭipanno
  hotīti navannaṁ lokuttaradhammānaṁ anurūpadhammabhūtaṁ sasīlakaṁ pubbabhāgapaṭipadaṁ paṭipanno
  hoti. No ca kalyāṇavāco hotīti na sundaravacano hoti. Na kalyāṇavākkaraṇoti
  na sundaravacanaghoso hoti. Poriyātiādīhi saddhiṁ nokāro yojetabboyeva.
  Guṇaparipuṇṇāya apalibuddhāya adosāya aggalitapadabyañjanāya atthaṁ viññāpetuṁ
  samatthāya vācāya samannāgato na hotīti attho. Iminā upāyena sabbattha
  attho veditabbo.
                         8. Attahitasuttavaṇṇanā
      [98-99] Aṭṭhamaṁ puggalajjhāsayavasenāpi dasabalassa desanāñāṇavilāsenāpi
  kathitaṁ, navamaṁ pañcaveravasena vuttaṁ.
                         10. Potaliyasuttavaṇṇanā
      [100] Dasame kālenāti yuttappayuttakālena. Khamatīti ruccati. Yadidaṁ tatra
  tatra kālaññutāti yā esā tattha tattha kālaṁ jānanā. Taṁ taṁ kālaṁ
  ñatvā hi avaṇṇārahassa avaṇṇakathanaṁ vaṇṇārahassa ca vaṇṇakathanaṁ paṇḍitānaṁ
  pakatīti dasseti.
                          Asuravaggo pañcamo.
                         Dutiyapaṇṇāsako niṭṭhito.

  *  *  *  *  *  *
  Footnote: 1 Ma. khippaṁ nisāmanā 2 Sī.,ka. dhatānañca dhammāhanti dhatapaguṇānaṁ
-------------------------------------------------
[page 369]
                           3. Tatiyapaṇṇāsaka
                          11. 1. Valāhakavagga
                       1-2. Valāhakasuttadvayavaṇṇanā
      [101-2] Tatiyapaṇṇāsakassa paṭhame valāhakāti meghā. Bhāsitā hoti no
  kattāti "idañcidañca karissāmī"ti kevalaṁ bhāsatiyeva, na karoti. Kattā hoti
  no bhāsitāti akathetvāva "idañcidañca mayāva kātuṁ vaṭṭatī"ti kattā hoti. Evaṁ
  sabbattha attho veditabbo. Dutiyaṁ uttānatthameva.
                          3. Kumbhasuttavaṇṇanā
      [103] Tatiye bhumbhāti ghaṭā. Tuccho pihitoti rittako pihitamukho. Pūro
  vivaṭoti udakapuṇṇo apārutamukho. Sesapadadvayepi eseva nayo.
                         4. Udakarahadasuttavaṇṇanā
      [104] Catutthe uttāno gambhīrobhāsotiādīsu purāṇapaṇṇarasasambhinnavaṇṇo
  kāḷaudako gambhīrobhāso nāma, acchavippasannamaṇivaṇṇaudako uttānobhāso nāMa.
                          5. Ambasuttavaṇṇanā
      [105] Pañcame āmaṁ pakkavaṇṇīti āmakaṁ hutvā olokentānaṁ pakkasadisaṁ
  khāyati. Evaṁ sabbapadāni daṭṭhabbāni. Chaṭṭhaṁ uttānameva.
                          7. Mūsikasuttavaṇṇanā
      [107] Sattame yo āvāṭaṁ khaṇati, na ca tattha vasati, so gādhaṁ kattā
  no vasitāti vuccati. Khantātipi pāṭho. Iminā nayena sabbapadāni veditabbāni.
-------------------------------------------------
[page 370]
                         8. Balībaddhasuttavaṇṇanā
      [108] Aṭṭhame yo attano gogaṇaṁ maddati, na paragogaṇaṁ, ayaṁ sagavacaṇḍo
  no paragavacaṇḍoti evaṁ sabbapadāni veditabbāni. Ubbejetā hotīti ghaṭṭetvā
  vijjhitvā ubbegappattaṁ 1- karoti.
                          9. Rukkhasuttavaṇṇanā
      [109] Navame pheggu phegguparivāroti nissāro pheggurukkho pheggurukkheheva
  parivuto. Sāraparivāroti khadirādīhi sārarukkheheva parivuto. Esa nayo sabbattha.
                         10. Āsīvisasuttavaṇṇanā
      [110] Dasame āgataviso na ghoravisoti yassa visaṁ āgacchati, ghoraṁ pana
  na hoti, cirakālaṁ na pīḷeti. Sesapadesupi eseva nayo. 2-
                          Valāhakavaggo paṭhamo.
                            -----------
                           12. 2. Kesivagga
                          1. Kesisuttavaṇṇanā
      [111] Dutiyassa paṭhame kesīti tassa nāmaṁ. Assadamme sāreti dametīti
  assadammasārathī. 3- Saṇhenapi dametītiādīsu 4- tassa anucchavikaṁ sakkāraṁ katvā
  subhojanaṁ bhojetvā madhurapānaṁ pāyetvā muduvacanena samudācaritvā damento saṇhena
  dameti nāma, jānubandhanamukhabandhanādīhi ceva patodavijjhanakasābhighātapharusavacanehi ca

  *  *  *  *  *  *
  Footnote: 1 Ma. ubbegataṁ, cha. ubbegapattaṁ 2 chaṂa. nayoti
  3 chaṂa. sāretīti assadammasārathi 4 chaṂa. saṇhenapi vinemīti
-------------------------------------------------
[page 371]
  Damento pharusena dameti nāma, kālena kālaṁ tadubhayaṁ karonto saṇhapharusena
  dameti nāMa.
                           2. Javasuttavaṇṇanā
      [112] Dutiye ājjavenāti ujukabhāvena. Javenāti padavegena. Khantiyāti
  adhivāsanakkhantiyā. Soraccenāti sucibhāvasīlena. Puggalaguṇaṅgesu javenāti ñāṇajavena.
  Sesamettha uttānatthameva.
                          3. Patodasuttavaṇṇanā
      [113] Tatiye patodacchāyanti vijjhanatthaṁ ukkhittassa patodassa chāyaṁ.
  Saṁvijjatīti "javo me gahetabbo"ti sallakkhaṇavasena saṁvijjati. Saṁvegaṁ āpajjatīti
  saṁvegaṁ 1- paṭivijjhati. 2- Lomavedhaviddhoti lomakūpe patodavedhena viddhamatto.
  Dhammavedhaviddhoti chavicammaṁ chindantena patodavedhena viddho. Aṭṭhivedhaviddhoti aṭṭhiṁ
  bhindantena vedhena viddho. Kāyenāti nāmakāyena. Paramasaccanti nibbānaṁ.
  Sacchikarotīti phusati. 3- Paññāyāti saha vipassanāya maggapaññāya.
                          4. Nāgasuttavaṇṇanā
      [114] Catutthe aṭṭhikatvāti aṭṭhiko hutvā. Tiṇavaninnādasaddānanti ettha
  tiṇavoti ḍeṇḍimo, 4- ninnādasaddoti sabbesampi ekato missito mahāsaddo.
  Ḍaṁsādīsu ḍaṁsāti piṅgalamakkhikā, makasāti makasāva. Khippaññeva gantā hotīti
  sīlasamādhipaññāvimuttivimuttiñāṇadassanāni pūretvā khippameva gantā hoti.

  *  *  *  *  *  *
  Footnote: 1 Sī.,i. vegaṁ 2 chaṂa. paṭipajjati
  3 chaṂa. passati 4 chaṂa. ḍiṇḍimo
-------------------------------------------------
[page 372]
                          5. Ṭhānasuttavaṇṇanā
      [115] Pañcame ṭhānānīti kāraṇāni. Anatthāya saṁvattatīti ahitāya
  avuḍḍhiyā saṁvattati. Ettha ca paṭhamaṁ opātakkhaṇanamacchabandhanasandhicchedanādibhedaṁ sadukkhaṁ
  savighātaṁ pāpakammaṁ veditabbaṁ, dutiyaṁ sammājīvikānaṁ 1- gihīnaṁ pupphacchaḍḍakādi-
  kammaṁ sudhākoṭṭanagehacchādanāsuciṭṭhānasammajjanādikammañca veditabbaṁ, tatiyaṁ
  surāpānagandhavilepanamālāpilandhanādikammañceva assādavasena pavattaṁ pāṇātipātādi-
  kammañca veditabbaṁ, catutthaṁ dhammassavanatthāya gamanakāle suddhavatthacchādanamālā-
  gandhādīnaṁ ādāya gamanaṁ cetiyavandanaṁ bodhivandanaṁ madhuradhammakathāsavanaṁ pañcasīlasamā-
  dānanti evamādīsu somanassasampayuttaṁ kusalakammaṁ veditabbaṁ. Purisathāmeti purisassa
  ñāṇathāmasmiṁ. Sesadvayepi eseva nayo.
                         6. Appamādasuttavaṇṇanā
      [116] Chaṭṭhe yato khoti yadā kho. Samparāyikassāti desanāmattametaṁ,
  khīṇāsavo pana neva samparāyikassa, na diṭṭhadhammikassa maraṇassa bhāyati. So
  ca 2- idha adhippeto. Keci pana "sammādiṭṭhi bhāvitāti vacanato sotāpannaṁ ādiṁ
  katvā sabbehi ariyā adhippetā"ti vadanti.
                         7. Ārakkhasuttavaṇṇanā
      [117] Sattame attarūpenāti attano anurūpena anucchavikena, hitakāmenāti attho.
  Rajanīyesūti rāgassa paccayabhūtesu. Dhammesūti sabhāvesu, iṭṭhārammaṇesūti attho.
  Evaṁ sabbattha nayo veditabbo. Na chambhatīti 3- diṭṭhivasena na chambhati. Sesapadesupi
  eseva nayo. Na ca pana samaṇavacanahetupi gacchatīti samaṇānaṁ paravādīnaṁ na vacanahetupi

  *  *  *  *  *  *
  Footnote: 1 chaṂa. samajīvikānaṁ 2 chaṂa. sova
  3 chaṂa. na rajjatīti diṭṭhivasena na rajjati
-------------------------------------------------
[page 373]
  Attanova diṭṭhiṁ pahāya tesaṁ diṭṭhivasena na gacchatīti attho. Idhāpi khīṇāsavova
  adhippeto.
                     8-10. Saṁvejanīyādisuttattayavaṇṇanā
      [118-120] Aṭṭhame dassanīyānīti passitabbayuttakāni. Saṁvejanīyānīti
  saṁvegajanakāni. Navame jātibhayanti jātiṁ ārabbha uppajjanakabhayaṁ. Sesapadesupi eseva
  nayo. Dasame aggibhayanti aggiṁ paṭicca uppajjanakabhayaṁ. Sesapadesupi eseva nayo.
                           Kesivaggo dutiyo.
                           -------------
                           13. 3. Bhayavagga
                        1. Attānuvādasuttavaṇṇanā
      [121] Tatiyassa paṭhame attānuvādabhayanti attānaṁ anuvadantassa
  uppajjanakabhayaṁ. Parānuvādabhayanti parassa anuvādato uppajjanakabhayaṁ. Daṇḍabhayanti
  dvattiṁsakammakaraṇaṁ 1- paṭicca uppajjanakabhayaṁ. Duggatibhayanti cattāro apāye paṭicca
  uppajjanakabhayaṁ. Idaṁ vuccati bhikkhave attānuvādabhayantiādīsu attānuvādabhayaṁ tāva
  paccavekkhantassa ajjhattaṁ hiri samuṭṭhāti, sāssa 2- tīsu dvāresu saṁvaraṁ janeti,
  tīsu dvāresu saṁvaro catupārisuddhisīlaṁ hoti, so tasmiṁ sīle patiṭṭhāya vipassanaṁ
  vaḍḍhetvā aggaphale patiṭṭhāti. Parānuvādabhayadaṇḍabhayāni 3- pana paccavekkhantassa
  bahiddhā ottappaṁ samuṭṭhāti, tadassa tīsu dvāresu saṁvaraṁ janeti, tīsu dvāresu
  saṁvaro catupārisuddhisīlaṁ hoti. So tasmiṁ sīle patiṭṭhāya vipassanaṁ vaḍḍhetvā
  aggaphale

  *  *  *  *  *  *
  Footnote: 1 Sī.,i....kammakāraṇe, chaṂa....kammakāraṇā 2 Ma. tadāssa 3 chaṂa. parānuvādayaṁ
-------------------------------------------------
[page 374]
  Patiṭṭhāti. Duggatibhayaṁ paccavekkhantassa ajjhattaṁ hiri samuṭṭhāti, sāssa tīsu
  dvāresu saṁvaraṁ janeti, tīsu dvāresu saṁvaro catupārisuddhisīlaṁ hoti. So tasmiṁ
  sīle patiṭṭhāya vipassanaṁ vaḍḍhetvā aggaphale patiṭṭhāti.
                          2. Ūmibhayasuttavaṇṇanā
      [122] Dutiye udakorohantassāti udakaṁ otarantassa. Pāṭikaṅkhitabbānīti
  icchitabbāni. Susukābhayanti caṇḍamacchabhayaṁ. Mukhāvaraṇaṁ maññe karontīti mukhapidahanaṁ
  viya karonti. Odarikattassāti mahodaratāya mahagghasabhāvassa. Arakkhiteneva
  kāyenātiādīsu kāyadvāre tividhassa saṁvarassa abhāvato arakkhitena kāyena. Vacīdvāre
  catubbidhassa saṁvarassa abhāvato arakkhitāya vācāya.
                       3. Paṭhamanānākaraṇasuttavaṇṇanā
      [123] Tatiye tadassādetīti taṁ jhānaṁ sukhassādena assādeti. Nikāmetīti
  pattheti. Vittiṁ āpajjatīti tuṭṭhiṁ āpajjati. Tadadhimuttoti tasmiṁ adhimutto, taṁ
  vā adhimutto. Tabbahulavihārīti tena jhānena bahulaṁ viharanto. 1- Sahabyataṁ upapajjatīti
  sahabhāvaṁ gacchati, tattha nibbattatīti attho.
      Kappo āyuppamāṇanti ettha paṭhamajjhānaṁ atthi hīnaṁ, atthi majjhimaṁ,
  atthi paṇītaṁ. Tattha hīnena uppannānaṁ kappassa tatiyo koṭṭhāso āyuppamāṇaṁ,
  majjhimena upaḍḍhakappo, paṇītena kappo taṁ sandhāyetaṁ vuttaṁ. Nirayampi
  gacchatīti nirayagamanīyassa kammassa appahīnattā aparāparaṁ gacchati, na antarameva.
  Tasmiṁyeva bhave parinibbāyatīti tasmiṁyeva rūpabhave ṭhatvā parinibbāyati, na heṭṭhā
  otarati. Yadidaṁ gatiyā upapattiyā satīti yaṁ idaṁ gatiyā ca upapattiyā

  *  *  *  *  *  *
  Footnote: 1 Ma. viharati
-------------------------------------------------
[page 375]
  Ca sati. Sekhassa ariyasāvakassa paṭisandhivasena heṭṭhā anotaritvā tasmiṁyeva
  rūpabhave upari dutiyādīsu aññatarasmiṁ brahmaloke parinibbānaṁ, puthujjanassa pana
  nirayādigamanaṁ, idaṁ nānākāraṇanti attho.
      Dve kappāti etthāpi dutiyajjhānaṁ vuttanayeneva tividhaṁ 1- hoti. Tattha
  paṇītabhāvena nibbattānaṁ aṭṭha kappā āyuppamāṇaṁ, majjhimena cattāro, hīnena
  dve. Taṁ sandhāyetaṁ vuttaṁ. Cattāro kappāti ettha yaṁ heṭṭhā vuttaṁ "kappo
  dve kappā"ti, tampi āharitvā attho veditabbo. Kappoti catuguṇassāpi 2- nāmaṁ,
  tasmā kappo dve kappā cattāro kappāti ayamettha attho daṭṭhabbo. Idaṁ
  vuttaṁ hoti:- yo paṭhamaṁ vutto kappo, so dve vāre gaṇetvā ekena guṇena
  dve kappā honti, dutiyena cattāro, puna te cattāro 3- kappāti imehi catūhi
  guṇehi guṇitā ekena guṇena aṭṭha honti, dutiyena soḷasa, tatiyena dvattiṁsa,
  catutthena catusaṭṭhīti. Evamidha paṇītajjhānavasena catusaṭṭhī kappā gahitāti veditabbā.
  Pañca kappasatānīti idaṁ paṇītasseva upapattijjhānassa vasena vuttaṁ. Vehapphalesu
  vā paṭhamajjhānabhūmiādīsu viya tiṇṇaṁ tiṇṇaṁ brahmalokānaṁ abhāvato ettakameva
  āyuppamāṇaṁ. Tasmā evaṁ vuttaṁ.
                       4. Dutiyanānākaraṇasuttavaṇṇanā
      [124] Catutthe rūpameva rūpagataṁ nāMa. Sesapadesupi ese nayo. Aniccatoti-
  ādīsu hutvā abhāvaṭṭhena aniccato, ābādhaṭṭhena rogato, anto padussanaṭṭhena 4-
  gaṇḍato, anupavisanaṭṭhena sallato, sadukkhaṭṭhena aghato, sampīḷanaṭṭhena ābādhato,
  avidheyyaṭṭhena parato, palujjanaṭṭhena palokato, nissattaṭṭhena suññato,

  *  *  *  *  *  *
  Footnote: 1 Sī. tividhabhāvanaṁ 2 chaṂa. ca guṇassapi
  3 Sī. cattāro cattāro 4 Ma. āsavanaṭṭhena
-------------------------------------------------
[page 376]
  Avasavuttanaṭṭhena anattato. Ettha ca "aniccato palokato"ti dvīhi padehi aniccalakkhaṇaṁ
  kathitaṁ, "suññato anattato"ti dvīhi anattalakkhaṇaṁ, sesehi dukkhalakkhaṇaṁ
  kathitanti veditabbaṁ. Samanupassatīti ñāṇena passati. Evaṁ pañcakkhandhe tilakkhaṇaṁ
  āropetvā passanto tayo magge tīṇi phalāni sacchikaroti. Suddhāvāsānaṁ devānaṁ
  sahabyataṁ upapajjatīti tattha ṭhito catutthajjhānaṁ bhāvetvā upapajjati.
                       5-6. Mettāsuttadvayavaṇṇanā
      [125-126] Pañcame paṭhamajjhānavasena mettā, dutiyādivasena karuṇādayo
  dassitā. Chaṭṭhaṁ catutthe vuttanayeneva veditabbaṁ.
                     7. Paṭhamatathāgatācchariyasuttavaṇṇanā
      [127] Sattame pātubhāvāti pātubhāvena. Kucchiṁ okkamatīti ettha kucchiṁ
  okkanto hotīti attho. Okkante hi tasmiṁ evaṁ hoti, okkamamāne. 1-
  Appamāṇoti vuḍḍhippamāṇo, vipuloti attho. Uḷāroti tasseva vevacanaṁ. Devānaṁ
  devānubhāvanti ettha devānaṁ appamāṇānubhāvo 2-:- nivatthavatthassa pabhā
  dvādasayojanāni pharati, tathā sarīrassa, tathā vimānassa, taṁ atikkamitvāti attho.
  Lokantarikāti tiṇṇaṁ tiṇṇaṁ cakkavāḷānaṁ antarā ekeko lokantariko hoti,
  tiṇṇaṁ tiṇṇaṁ sakaṭacakkānaṁ pattānaṁ vā aññamaññaṁ āhacca ṭhapitānaṁ majjhe
  okāso viya. So pana lokantarikanirayo parimāṇato aṭṭhayojanasahassappamāṇo hoti.
  Aghāti niccavivaṭā. Asaṁvutāti heṭṭhāpi appatiṭṭhā. Andhākārāti tamabhūtā.
  Andhakāratimisāti cakkhuviññāṇuppattinivāraṇato andhabhāvakaraṇatimisāya samannāgatā. Tattha
  kira cakkhuviññāṇaṁ na jāyati. Evaṁmahiddhikānanti candimasuriyā kira ekappahāreneva
  tīsu dīpesu paññāyanti, evaṁmahiddhikā. Ekekāya disāya nava nava

  *  *  *  *  *  *
  Footnote: 1 chaṂa. na okkamamāne 2 chaṂa. ayamānubhāvo
-------------------------------------------------
[page 377]
  Yojanasatasahassāni andhakāraṁ vidhamitvā ālokaṁ dassenti, evaṁ mahānubhāvā. Ābhā
  nānubhontīti pabhā nappahonti. Te kira cakkavāḷapabbatassa vemajjhena caranti,
  cakkavāḷapabbatañca atikkamitvā lokantaranirayā. Tasmā tesaṁ tattha ābhā
  nappahonti.
      Yepi tattha sattāti yepi tasmiṁ lokantaramahāniraye sattā uppannā. Kiṁ
  pana kammaṁ katvā tattha uppajjantīti? bhāriyaṁ dāruṇaṁ mātāpitūnaṁ dhammikasamaṇa-
  brāhmaṇānañca upari aparādhaṁ, aññañca divase divase pāṇavadhādisāhasikaṁ
  kammaṁ katvā uppajjanti tāmbapaṇṇidīpe abhayacoranāgacorādayo viya. Tesaṁ attabhāvo
  tigāvutiko hoti, vaggulīnaṁ viya dīghā nakhā honti. Te rukkhe vagguliyo
  viya nakhehi cakkavāḷapabbatapāde lagganti. Yadā saṁsappantā aññamaññassa hatthapāsaṁ
  gatā honti, atha "bhakkho no laddho"ti maññamānā tattha dhāvantā 1- viparivattitvā
  lokasandhārake udake patanti, vāte paharantepi madhukaphalāni viya chijjitvā udake
  patanti, patitamattāva accantakhāre udake piṭṭhapiṇḍi viya vilīyanti. Aññepi kira
  bho santi sattāti bho yathā mayaṁ mahādukakhaṁ anubhavāma, evaṁ aññepi kira sattā
  idaṁ dukkhaṁ anubhavanatthāya idhūpapannāti taṁdivasaṁ passanti. Ayaṁ pana obhāso
  ekayāgupivanamattampi 2- na tiṭṭhati. Yāvatā niddāyitvā pabuddho ārammaṇaṁ
  vibhāveti, tattakaṁ kālaṁ hoti. Dīghabhāṇakā pana "accharāsaṅghātamattameva vijjuobhāso
  viya niccharitvā kiṁ idanti bhaṇantānaṁyeva antaradhāyatī"ti vadanti.
                     8. Dutiyatathāgatācchariyasuttavaṇṇanā
      [128] Aṭṭhame taṇhā diṭṭhīhi allīyitabbaṭṭhena ālayoti pañcakāmaguṇā,
  sakalameva vā vaṭṭaṁ, āramanti etthāti ārāmo, ālayo ārāmo etissāti

  *  *  *  *  *  *
  Footnote: 1 chaṂa. byāvaṭā 2 chaṂa. ekayāgupānamattampi
-------------------------------------------------
[page 378]
  Ālayārāmā. Ālaye ratāti ālayaratā. Ālaye sammuditāti ālayasammuditā. Anālaye
  dhammeti ālayapaṭipakkhe vivaṭṭūpanissite ariyadhamme. Sussūsatīti sotukāmo hoti.
  Sotaṁ odahatīti sotaṁ ṭhapeti. Aññācittaṁ upaṭṭhapetīti ājānanatthāya cittaṁ
  paccupaṭṭhapeti. Mānoti maññanā, maññitabbaṭṭhena vā sakalaṁ vaṭṭameva. Mānavinaye
  dhammeti mānāvinaye dhamme. Upasamapaṭipakkho anupasamo, anupasantaṭṭhena vā vaṭṭameva
  anupasamo nāMa. Opasamiketi upasamakare vivaṭṭūpanissite. Avijjāya gatā samannāgatāti
  avijjāgatā. Avijjaṇḍakosena pariyonaddhattā aṇḍaṁ viya bhūtāti aṇḍabhūtā.
  Samantato onaddhāti pariyonaddhā. Avijjāvinayeti avijjāvinayo vuccati arahattaṁ,
  tannissite dhamme desiyamāneti attho. Iti imasmiṁ sutte catūsu ṭhānesu vaṭṭaṁ,
  catūsu vivaṭṭaṁ kathitaṁ.
                       9. Ānandācchariyasuttavaṇṇanā
      [129] Navame bhikkhuparisā ānandaṁ dassanāyāti ye bhagavantaṁ passitukāmā
  theraṁ upasaṅkamanti, ye vā "āyasmā kirānando samantapāsādiko abhirūpo
  dassanīyo bahussuto dhammakathiko saṁghasobhano"ti therassa guṇe sutvā āgacchanti, te
  sandhāya "bhikkhuparisā ānandaṁ dassanāya upasaṅkamatī"ti vuttaṁ. Eseva nayo sabbattha.
  Attamanāti "savanena no dassanaṁ sametī"ti sakamanā tuṭṭhacittā. Dhammanti "kacci āvuso
  khamanīyaṁ, kacci yāpanīyaṁ, kacci yonisomanasikāre kammaṁ karotha, ācariyupajjhāyavattaṁ
  pūrethā"ti evarūpaṁ paṭisanthāradhammaṁ. Tattha bhikkhunīsu "kacci bhaginiyo aṭṭhagarudhamme
  samādāya vattathā"ti idampi nānākāraṇaṁ hoti. Upāsakesu "svāgataṁ upāsaka,
  na te kiñci sīsaṁ vā aṅgaṁ vā rujjati, arogā te puttabhātaro"ti evaṁ
  paṭisanthāraṁ na karoti, evampana karoti "kathaṁ upāsakā tīṇi saraṇāni pañca
  sīlāni rakkhatha, māsassa aṭṭha uposathe karotha, mātāpitūnaṁ upaṭṭhānavattaṁ
  pūretha, dhammike samaṇabrāhmaṇe paṭijaggathā"ti. Upāsikāsupi eseva nayo.
-------------------------------------------------
[page 379]
                      10. Cakkavattiacchariyasuttavaṇṇanā
      [130] Dasame khattiyaparisāti abhisittā ca anabhisittā ca khattiyā. Te
  hi kira "rājā cakkavatti nāma abhirūpo pāsādiko hoti, ākāsena vicaranto
  rajjaṁ anusāsati, dhammiko dhammarājā"ti tassa guṇakathaṁ sutvā savanena dassanamhi
  samente attamanā honti. Bhāsatīti "kathaṁ tātā rājadhammaṁ pūretha, paveṇiṁ
  rakkhathā"ti paṭisanthāraṁ karoti. Brāhmaṇesu pana "kathañca ācariyā mante vācetha,
  antevāsikā mante gaṇhanti, dakkhiṇaṁ vā vatthāni vā kapilaṁ 1- vā labhathā"ti
  evaṁ paṭisanthāraṁ karoti. Gahapatīsu "kathaṁ tātā na vo rājakulato daṇḍena vā bandhanena 2-
  vā pīḷā atthi, sammā devo dhāraṁ anuppavecchati, sassāni sampajjantī"ti evaṁ
  paṭisanthāraṁ karoti. Samaṇesu "kathaṁ bhante kacci pabbajitaparikkhārā sulabhā, samaṇadhamme
  nappamajjathā"ti evaṁ paṭisanthāraṁ karotīti.
                           Bhayavaggo tatiyo.
                           ------------
                          14. 4. Puggalavagga
                         1. Saṁyojanasuttavaṇṇanā
      [131] Catutthassa paṭhame upapattipaṭilābhiyānīti yehi antarā upapattiṁ paṭilabhati.
  Bhavapaṭilābhiyānīti upapattibhavassa paṭilābhāya paccayāni. Sakadāgāmissāti idaṁ
  appahīnasaṁyojanesu ariyesu uttamakoṭiyā gahitaṁ. Yasmā pana antarāparinibbāyissa

  *  *  *  *  *  *
  Footnote: 1 chaṂa. sīlaṁ 2 Sī. balinā
-------------------------------------------------
[page 380]
  Antarā upapatti natthi, yaṁ pana so tattha jhānaṁ samāpajjati, taṁ kusalattā
  "upapattibhavassa paccayo"tveva saṅkhyaṁ gacchati. Tasmāssa "upapattipaṭilābhiyāni
  saṁyojanāni pahīnāni, bhavapaṭilābhiyāni saṁyojanāni appahīnānī"ti vuttaṁ. Orambhāgiyesu
  ca appahīnaṁ upādāya sakadāgāmissa avisesena "orambhāgiyāni saṁyojanāni
  appahīnānī"ti vuttaṁ. Sesamettha uttānameva.
                         2. Paṭibhāṇasuttavaṇṇanā
      [132] Dutiye yuttapaṭibhāṇo no muttapaṭibhāṇoti pañhaṁ kathento yuttameva
  katheti, sīghaṁ pana na katheti, saṇikameva kathetīti attho. Iminā nayena sabbapadāni
  veditabbāni.
                        3. Ugghaṭitaññūsuttavaṇṇanā
      [133] Tatiye catunnampi puggalānaṁ iminā suttena viseso veditabbo:-
               "katamo ca puggalo ugghaṭitaññū, yassa puggalassa saha
          udāhaṭavelāya dhammābhisamayo hoti, ayaṁ vuccati puggalo ugghaṭitaññū.
          Katamo ca puggalo vipacitaññū, yassa puggalassa vitthārena atthe
          vibhajiyamāne dhammābhisamayo hoti, ayaṁ vuccati puggalo vipacitaññū.
          Katamo ca puggalo neyyo, yassa puggalassa uddesato paripucchato
          yonisomanasikaroto kalyāṇamitte sevato bhajato payirupāsato anu-
          pubbena dhammābhisamayo hoti, ayaṁ vuccati puggalo neyyo. Katamo
          ca puggalo padaparamo, yassa puggalassa bahumpi suṇato bahumpi
          bhaṇato bahumpi dhārayato bahumpi vācayato na tāya jātiyā dhammā-
          bhisamayo hoti, ayaṁ vuccati puggalo padaparamoti 1-

  *  *  *  *  *  *
  Footnote: 1 abhi. pu. 36/151/152 catukkapuggalapaññatti
-------------------------------------------------
[page 381]
                        4. Uṭṭhānaphalasuttavaṇṇanā
      [134] Catutthe uṭṭhānaviriyeneva divasaṁ vītināmetvā tassa nissandaphalamattaṁ
  kiñcideva labhitvā jīvikaṁ kappeti, taṁ pana uṭṭhānaṁ āgamma kiñci puññaphalaṁ
  na paṭilabhati, ayaṁ uṭṭhānaphalūpajīvī na kammaphalūpajīvī nāMa. Cātummahārājike
  pana deve ādiṁ katvā sabbepi devā uṭṭhānaviriyena vinā puññaphalasseva upajīvanato
  kammaphalūpajīvino na uṭṭhānaphalūpajīvino nāMa. Rājarājamahāmattādayo uṭṭhānaphalūpajīvino
  ca kammaphalūpajīvino ca. Nerayikasattā neva uṭṭhānaphalūpajīvino na kammaphalūpajīvino.
  Imasmiṁ sutte puññaphalameva kammaphalanti adhippetaṁ, tañca tesaṁ natthi.
                         5. Sāvajjasuttavaṇṇanā
      [135] Pañcame paṭhamo andhabālaputhujjano, dutiyo antarantarā kusalakārako
  lokiyaputhujjano, tatiyo sotāpanno, sakadāgāmianāgāminopi eteneva saṅgahitā.
  Catuttho khīṇāsavo. So hi ekanteneva anavajjo.
                         6-7. Sīlasuttādivaṇṇanā
      [136-137] Chaṭṭhe paṭhamo lokiyamahājano, dutiyo sukkhavipassako sotāpanno
  ca sakadāgāmī ca, tatiyo anāgāmī. So hi yasmā taṁkhaṇikampi upapattinimittakaṁ
  jhānaṁ paṭilabhatiyeva, tasmā sukkhavipassakopi samādhismiṁ paripūrakārīyeva. Catuttho
  khīṇāsavoyeva. So hi sabbesaṁ līlādīnaṁ paccanīkānaṁ pahīnattā sabbattha paripūrakārī
  nāMa. Sattamepi chaṭṭhe vuttanayeneva puggalaparicchedo veditabbo.
                         8. Nikkaṭṭhasuttavaṇṇanā
      [138] Aṭṭhame nikkaṭṭhakāyoti niggatakāyo. 1- Anikkaṭṭhacittoti
  anupaviṭṭhacitto. Kāyeneva gāmato nikkhanto, cittena araññe vasantopi gāmameva
  paviṭṭhoti vuttaṁ hoti. Iminā nayena sabbattha attho veditabbo.

  *  *  *  *  *  *
  Footnote: 1 Ma. vigatakāyo
-------------------------------------------------
[page 382]
                         9. Dhammakathikasuttavaṇṇanā
      [139] Navame asahitanti atthena asaṁyuttaṁ. Na kusalā hotīti acchekā 1-
  hoti. Sahitāsahitassāti atthanissitassa vā anissitassa vā. Evaṁ sabbattha attho
  veditabbo.
                          10. Vādīsuttavaṇṇanā
      [140] Dasame atthato pariyādānaṁ gacchatīti aṭṭhakathaṁ pucchito pariyādānaṁ
  parikkhayaṁ gacchati, kathetuṁ na sakkoti. No byañjanatoti byañjanaṁ panassa pavattati
  na pariyādiyati. Eseva nayo sabbatthāti.
                          Puggalavaggo catuttho.
                         ----------------
                          15. 5. Ābhāvagga
                          1. Ābhāsuttavaṇṇanā
      [141] Pañcamassa paṭhame ābhāsanavasena candova candābhā. Sesapadesupi
  eseva nayo.
                        2-5. Pabhāsuttādivaṇṇanā
      [142-145] Dutiyādīsupi pabhāsanavasena candova candappabhā. Ālokanavasena
  candova candāloko. Obhāsanavasena candova candobhāso. Pajjotanavasena candova
  candapajjoto. Evaṁ sabbattha padesupi attho veditabbo.

  *  *  *  *  *  *
  Footnote: 1 Ma. ananacchavikā, cha. na chekā
-------------------------------------------------
[page 383]
                         6. Paṭhamakālasuttavaṇṇanā
      [146] Chaṭṭhe kālāti yuttappayuttakālā. 1- Kālena dhammassavananti
  yuttappattakāle dhammassavanaṁ. Dhammasākacchāti pañhāpucchanavissajjanavasena pavattā
  saṁsandanakathā.
                         7. Dutiyakālasuttavaṇṇanā
      [147] Sattame kālāti tasmiṁ tasmiṁ kāle dhammassavanādivasena pavattānaṁ
  kusaladhammānaṁ etaṁ adhivacanaṁ. Te vibhāvissanti 2- ceva anuparivattissanti 3- ca.
  Āsavānaṁ khayanti arahattaṁ. Aṭṭhamaṁ uttānameva.
                       9-10. Sucaritasuttādivaṇṇanā
      [149-150] Navame saṇhavācāti 4- mudukavācā. Mantabhāsāti mantasaṅkhātāya
  paññāya paricchinditvā kathitakathā. Dasame sīlasāroti sārasampāpakaṁ sīlaṁ. Sesesupi
  eseva nayo.
                          Ābhāvaggo pañcamo.
                         Tatiyapaṇṇāsako niṭṭhito.
                          --------------

  *  *  *  *  *  *
  Footnote: 1 Ma. yuttappattakālā 2 chaṂa. te bhāviyanti
  3 chaṂa. anuparivattiyanti 4 chaṂa. saṇhā vācāti
-------------------------------------------------
[page 384]
                           4. Catutthapaṇṇāsaka
                          16. 1. Indriyavagga
                        1. Indriyasuttādivaṇṇanā
      [151] Catutthassa paṭhame saddhādhurena indatthaṁ karotīti saddhindriyaṁ. Sesesupi
  eseva nayo. Dutiye assaddhiye akampanaṭṭhena saddhābalaṁ. Sesesupi eseva nayo.
  Tatiye anavajjabalanti niddosabalaṁ. Saṅgahakabalanti saṅgahitabbayuttakānaṁ saṅgaṇhanabalaṁ.
  Catutthapañcamāni uttānatthāneva.
                          6. Kappasuttavaṇṇanā
      [156] Chaṭṭhe saṁvaṭṭoti 1- ettha tayo saṁvaṭṭā āposaṁvaṭṭo tejosaṁvaṭṭo
  vāyosaṁvaṭṭoti. Tisso saṁvaṭṭasīmā ābhassarā subhakiṇhā vehapphalāti. Yadā kappo
  tejena saṁvaṭṭati. Ābhassarato heṭṭhā agginā ḍayhati. Yadā āpena saṁvaṭṭati,
  subhakiṇhato heṭṭhā udakena vilīyati. Yadā vāyunā 2- saṁvaṭṭati, vehapphalato heṭṭhā
  vātena viddhaṁseti. Vitthārato pana sadāpi ekaṁ buddhakkhettaṁ vinassati. Ayamettha
  saṅkhepo, vitthārakathā pana visuddhimagge 3- vuttanayeneva veditabbā.
                          7. Rogasuttavaṇṇanā
      [157] Sattame vighātavāti mahicchāpaccayena vighātena dukkhena samannāgato.
  Asantuṭṭhoti catūsu paccayesu tīhi santosehi asantuṭṭho. Anavaññapaṭilābhāyāti
  parehi anavajānanassa paṭilābhatthāya. Lābhasakkārasilokappaṭilābhāyāti susaṅkhata-
  catupaccayasaṅkhātassa lābhasakkārassa ceva vaṇṇabhaṇanasaṅkhātassa silokassa ca

  *  *  *  *  *  *
  Footnote: 1 chaṂa. saṁvaṭṭatīti 2 chaṂa. vātena 3 visuddhi. 2/258
-------------------------------------------------
[page 385]
  Paṭibhābhatthāya. Saṅkhāya kulāni upasaṅkamatīti "iti maṁ ete jānissantī"ti jānanatthāya
  kulāni upasaṅkamati. Sesapadesupi eseva nayo.
                         8. Parihānisuttavaṇṇanā
      [158] Aṭṭhame gambhīresūti atthagambhīresu. Ṭhānāṭhānesūti kāraṇākāraṇesu.
  Na kamatīti na vahati 1- nappavattati. Paññācakkhunti ettha uggahaparipucchāpaññāpi
  vaṭṭati, sammasanapaṭivedhapaññāpi vaṭṭatiyeva.
                          9. Bhikkhunīsuttavaṇṇanā
      [159] Navame ehi tvanti there paṭibaddhacittā taṁ pahiṇituṁ evamāha.
  Sasīsaṁ pārupitvāti saha sīsena kāyaṁ pārupitvā. Mañcake nipajjīti vegena mañcakaṁ
  paññāpetvā tattha nipajji. Etadavocāti tassā ākāraṁ sallakkhetvā
  lobhapahānatthāya saṇheneva asubhakathaṁ kathetuṁ etaṁ avoca. Āhārasambhūtoti āhārena
  sambhūto āhāraṁ nissāya vaḍḍhito. Āhāraṁ nissāya āhāraṁ pajahatīti paccuppannaṁ
  kavaḷiṅkārāhāraṁ nissāya taṁ evaṁ yoniso sevamāno pubbakammasaṅkhātaṁ āhāraṁ
  pajahati. Paccuppannepi pana kavaḷiṅkārāhāre nikantitaṇhā pajahitabbāva.
      Taṇhaṁ pajahatīti idāni evaṁ pavattaṁ paccuppannataṇhaṁ nissāya vaṭṭamūlikaṁ
  pubbataṇhaṁ pajahati. Ayaṁ pana paccuppannataṇhā kusalā akusalāti? kusalā.
  Sevitabbā na sevitabbāti? sevitabbā. Paṭisandhiṁ ākaḍḍhati nākaḍḍhatīti?
  nākaḍḍhati. Ekissāpi pana paccuppannāya sevitabbataṇhāya nikanti pajahitabbāyeva.
  So hi nāma āyasmā āsavānaṁ khayā .pe. Upasampajja viharissati, kimaṅgaṁ
  panāhanti ettha kiṁ maṅgaṁ panāti kāraṇaparivitakkanametaṁ. Idaṁ vuttaṁ hoti:- so
  āyasmā arahattaphalaṁ sacchikatvā viharissati, ahaṁ kena kāraṇena na sacchikatvā

  *  *  *  *  *  *
  Footnote: 1 chaṂa. nāvagāhati
-------------------------------------------------
[page 386]
  Viharissāmi, sopi hi āyasmā sammāsambuddhasseva putto, ahampi
  sammāsambuddhasseva putto, mayhampetaṁ uppajjissatīti. Mānaṁ nissāyāti imaṁ
  evaṁ uppannaṁ sevitabbamānaṁ nissāya. Mānaṁ pajahatīti vaṭṭamūlakaṁ pubbamānaṁ pajahati.
  Yaṁ nissāya panesa taṁ pajahati, sopi taṇhā viya akusalo ceva sevitabbo ca,
  no ca paṭisandhiṁ ākaḍḍhati. Nikanti pana tasmiṁpi pajahitabbāva.
      Setughāto vutto bhagavatāti padaghāto paccayaghāto buddhena bhagavatā kathito.
  Iti imehi catūhi aṅgehi there desanaṁ vinivaṭṭente tassā bhikkhuniyā theraṁ
  ārabbha uppanno chandarāgo vigacchi. 1- Sāpi theraṁ khamāpetuṁ accayaṁva desesi, theropi
  tassā paṭiggaṇhi. Taṁ dassetuṁ athakho sā bhikkhunītiādi vuttaṁ.
                        10. Sugatavinayasuttavaṇṇanā
      [160] Dasame duggahitanti uppaṭipāṭiyā gahitaṁ. Pariyāpuṇantīti vaḷañjenti
  kathenti. Padabyañjanehīti ettha padameva atthassa byañjanato byañjananti vuttaṁ.
  Dunnikkhittassāti duṭṭhu nikkhittassa uppaṭipāṭiyā ṭhapitassa. Atthopi dunnayo
  hotīti aṭṭhakathā nīharitvā kathetuṁ na sakkā hoti. Chinnamūlakoti mūlabhūtānaṁ
  bhikkhūnaṁ upacchinnattā chinnamūlako. Appaṭisaraṇoti appatiṭṭho. Bāhullikāti
  paccayabāhullikāyaṁ 2- paṭipannā. Sāthalikāti tisso sikkhā sithilaggahaṇena gaṇhanakā.
  Okkamane pubbaṅgamāti pañcanīvaraṇāni avagamanato okkamananti vuccanti, tattha
  pubbaṅgamāti attho. Paviveketi tividhaviveke. Nikkhittadhurāti nibbiriyā. Idha 3-
  pana sabbattha attho veditabbo.
                          Indriyavaggo paṭhamo.

  *  *  *  *  *  *
  Footnote: 1 chaṂa. apagañchi 2 chaṂa. paccayabāhullāya 3 chaṂa. iminā nayena
-------------------------------------------------
[page 387]
                          17. 2. Paṭipadāvagga
                         1. Saṅkhittasuttavaṇṇanā
      [161] Dutiyassa paṭhame 1- sukhapaṭikkhepena dukkhā. Paṭipajjitabbato paṭipadā
  etissāti dukkhāpaṭipadā. 1- Asīghappavattatāya garubhāvena dandhā abhiññā etissāti
  dandhābhiññā. Iminā neyena sabbapadesupi attho veditabbo.
                         2. Vitthārasuttavaṇṇanā
      [162] Dutiye abhikkhaṇanti abhiṇhaṁ. Ānantariyanti anantaravipākadāyakaṁ
  maggasamādhiṁ. Āsavānaṁ khayāyāti arahattaphalatthāya. Pañcindriyānīti
  vipassanāpañcamāni pañcindriyāni. Paññindriyanti hi ettha vipassanāpaññāva
  paññindriyanti adhippetā. 2- Sesamettha pālivasena uttānameva.
      Imāsaṁ pana paṭipadānaṁ ayaṁ vibhāgakathā:- idha bhikkhu pubbe akatābhiniveso
  pubbabhāge rūpapariggahe kilamati, arūpapariggahe kilamati, paccayapariggahe kilamati tīsu
  ṭhānesu kilamati, maggāmagge kilamati. Evaṁ pañcasu ṭhānesu kilamanto vipassanaṁ
  pāpuṇāti. Vipassanaṁ patvā udayabbayānupassane bhaṅgānupassane bhayatupaṭṭhāne
  ādīnavānupassane nibbidānupassane muñcitukamyatāñāṇe saṅkhārupekkhāñāṇe
  anulomañāṇe gotrabhuñāṇeti imesu navasu vipassanāñāṇesupi kilamitvā lokuttaramaggaṁ
  pāpuṇāti. Tassa so lokuttaramaggo evaṁ dukkhena garubhāvena sacchikatattā dukkhāpaṭipado
  dandhābhiñño nāma jāto. Yo pana pubbabhāge pañcasu ñāṇesu kilamanto aparabhāge navasu
  vipassanāñāṇesu akilamitvā maggaṁ sacchikaroti, tassa so maggo evaṁ dukkhena
  agarubhāvena sacchikatattā dukkhāpaṭipado khippābhiñño nāma jāto. Iminā upāyena
  itarāpi dve veditabbā.

  *  *  *  *  *  *
  Footnote: 1-1 Sī. sukhapaṭikkhepena dukkhā, paṭipajjitabbato paṭipadā 2 chaṂa. adhippetaṁ
-------------------------------------------------
[page 388]
      Goṇapariyesakaupamāhi cetā vibhāvetabbā:- ekassa hi purisassa cattāro
  goṇā palāyitvā aṭaviṁ paviṭṭhā. So sakaṇṭake sagahane 1- vane te pariyesanto
  gatamaggeneva kicchena kasirena gantvā gahanaṭṭhāneyeva nilīne goṇepi kicchena
  kasirena addasa. Eko kicchena gantvā 2- abbhokāse ṭhite khippameva addasa.
  Aparo agahanena abbhokāsamaggena gantvā gahanaṭṭhāne nilīne kicchena kasirena
  addasa. Aparo abbhokāsamaggeneva sukhena gantvā abbhokāse ṭhiteyeva khippaṁ
  addasa. Tattha cattāro goṇā viya cattāro ariyamaggā daṭṭhabbā. Goṇe pariyesanto
  puriso viya yogāvacaro, gahanamaggena kicchena kasirena gamanaṁ viya pubbabhāge
  pañcasu ñāṇesu kilamato dukkhāpaṭipadā. Gahanaṭṭhāne nilīnānaṁ kiccheneva
  dassanaṁ viya aparabhāge navasu ñāṇesu kilamantassa ariyamaggānaṁ dassanaṁ. Iminā
  upāyena sesaupamāpi yojetabbā.
                          3. Asubhasuttavaṇṇanā
      [163] Tatiye asubhānupassī kāye viharatīti attano karajakāye "yathā etaṁ, tathā
  idan"ti iminā nayena bahiddhā diṭṭhānaṁ dasannaṁ asubhānaṁ upasaṁharaṇavasena asubhānupassī
  viharati, attano kāyaṁ asubhato paṭikūlato ñāṇena passatīti attho. Āhāre
  paṭikūlasaññīti 3- navannaṁ paṭikūlānaṁ vasena kavaḷiṅkārāhāre paṭikūlasaññī. Sabbaloke
  anabhiratisaññīti sabbasmiṁpi tedhātuke lokasannivāse anabhiratāya ukkaṇṭhitasaññāya
  samannāgato. Sabbasaṅkhāresu aniccānupassīti sabbepi tebhūmikasaṅkhāre
  aniccato anupassanto. Maraṇasaññāti maraṇaṁ ārabbha uppannasaññā. Ajjhattaṁ
  supaṭṭhitā hotīti niyakajjhatte suṭṭhu upaṭṭhitā hoti. Ettāvatā balavavipassanā
  kathitā. Sekhabalānīti sikkhanakānaṁ balāni. Sesamettha pālivasena uttānameva.
  "asubhānupassī"tiādīni Pana dukkhāya paṭipadāya dassanatthaṁ vuttāni,

  *  *  *  *  *  *
  Footnote: 1 Ma. sakalagahane 2 chaṂa. aparo abbhokāsamaggena sukhena gantvā
  3 ka. anabhiratasaññīti
-------------------------------------------------
[page 389]
  Paṭhamajjhānādīni sukhāya. Asubhādīni hi paṭikūlārammaṇāni, tesu pana pakatiyāva
  sampiyāyamānaṁ 1- cittaṁ allīyati. Tasmā tāni bhāvento dukkhāpaṭipadaṁ paṭipanno
  nāma hoti. Paṭhamajjhānādīni paṇītasukhāni, tasmā tāni paṭipanno sukhāpaṭipadaṁ paṭipanno
  nāma hoti.
      Ayampanettha sabbasādhāraṇā upamā:- saṅgāmāvacarapuriso hi phalakakoṭṭhakaṁ
  katvā pañcāvudhāni sannayhitvā saṅgāmaṁ pavisati, so antarā vissamitukāmo
  phalakakoṭṭhakaṁ paṭipavisitvā vissamati ceva pānabhojanādīni ca paṭisevati. Tato puna
  saṅgāmampi pavisitvā kammaṁ karoti. Tattha saṅgāmo viya kilesasaṅgāmo daṭṭhabbo,
  phalakakoṭṭhako viya pañca nissayabalāni, saṅgāmaṁ pavisanapuriso viya yogāvacaro,
  pañcāvudhasannāho viya vipassanāpañcamāni indriyāni, saṅgāmaṁ pavisanakālo viya
  vipassanāya kammakaraṇakālo, vissamitukāmassa phalakakoṭṭhakaṁ pavisitvā vissamanapāna-
  bhojanāni paṭisevanakālo viya vipassanāya kammaṁ karontassa cittuppādassa
  nirassādakkhaṇe pañca balāni nissāya cittaṁ sampahaṁsanakālo, vissamitvā khāditvā
  pivitvā ca puna saṅgāmapavisanakālo viya pañcahi balehi cittaṁ sampahaṁsetvā puna
  vipassanāya kammaṁ karontassa vivaṭṭetvā arahattaggahaṇakālo veditabbo. Imasmiṁ
  pana sutte balāni ceva indriyāni ca missakāneva kathitāni. 2-
                         4. Paṭhamakhamasuttavaṇṇanā
      [164] Catutthe akkhamāti anadhivāsikapaṭipadā. 3- Khamāti adhivāsikapaṭipadā.
  Damāti indriyadamanapaṭipadā. Samāti akusalavitakkānaṁ vūpasamanapaṭipadā. Rosantaṁ
  paṭirosatīti ghaṭṭentaṁ paṭighaṭṭeti. Bhaṇḍantaṁ paṭibhaṇḍatīti paharantaṁ paṭippaharati.
  Pañcamachaṭṭhāni uttānatthāneva.

  *  *  *  *  *  *
  Footnote: 1 Ma. pakatiyā samānaṁ 2 chaṂa. kathitānīti 3 Ma. anadhivāsakapaṭipadā
-------------------------------------------------
[page 390]
                      7. Mahāmoggallānasuttavaṇṇanā
      [167] Sattame mahāmoggallānattherassa heṭṭhimā tayo maggā sukhāpaṭipadā
  dandhābhiññā ahesuṁ, arahattamaggo dukkhāpaṭipado khippābhiñño. Tasmā evamāha
  "yāyaṁ paṭipadādukkhā khippābhiññā, imaṁ me paṭipadaṁ āgamma anupādāya āsavehi
  cittaṁ vimuttan"ti.
                         8. Sāriputtasuttavaṇṇanā
      [168] Aṭṭhame dhammasenāpatittherassa heṭṭhimā tayo maggā sukhāpaṭipadā
  dandhābhiññā ahesuṁ, arahattamaggo sukhāpaṭipado khippābhiñño. Tasmā "yāyaṁ
  paṭipadā sukhā khippābhiññā"ti āha. Imesu pana dvīsupi suttesu missikāva
  paṭipadā kathitāti veditabbā.
                         9. Sasaṅkhārasuttavaṇṇanā
      [169] Navame paṭhamadutiyapuggalā sukkhavipassakā sasaṅkhārena sampayogena
  saṅkhāranimittaṁ upaṭṭhapenti. Tesu eko vipassanindriyānaṁ balavattā idheva
  kilesaparanibbānena parinibbāyati, eko indriyānaṁ dubbalatāya idha asakkonto
  anantare attabhāve tadeva mūlakammaṭṭhānaṁ paṭilabhitvā sasaṅkhārena sampayogena
  saṅkhāranimittaṁ upaṭṭhapetvā kilesaparinibbānena parinibbāyati, tatiyacatutthā
  samathayānikā. Tesaṁ eko asaṅkhārena appayogena indriyānaṁ balavattā idheva kilese
  khepeti, eko indriyānaṁ dubbalattā idha asakkonto anantare attabhāve tadeva
  mūlakammaṭṭhānaṁ paṭilabhitvā asaṅkhārena appayogena kilese khepetīti veditabbo.
                         10. Yuganaddhasuttavaṇṇanā
      [170] Dasame samathapubbaṅgamanti samathaṁ pubbaṅgamaṁ purecārikaṁ katvā. Maggo
  sañjāyatīti paṭhamo lokuttaramaggo nibbattati. So taṁ magganti
-------------------------------------------------
[page 391]
  Ekacittakkhaṇikamaggasseva āsevanādīni nāma natthi, dutiyamaggādayo pana uppādento
  tameva āsevati bhāveti bahulīkarotīti vuccati. Vipassanāpubbaṅgamanti vipassanaṁ
  pubbaṅgamaṁ purecārikaṁ katvā. Samathaṁ bhāvetīti, pakatiyā vipassanālābhī vipassanāya
  ṭhatvā samādhiṁ uppādetīti attho.
      Yuganaddhaṁ bhāvetīti yuganaddhaṁ katvā bhāveti. Tattha teneva cittena samāpattiṁ
  samāpajjitvā teneva saṅkhāre sammasituṁ na sakkā. Ayaṁ pana yāvatā samāpattiyo
  samāpajjati, tāvatā saṅkhāre sammasati. Yāvatā saṅkhāre sammasati, tāvatā samāpattiyo
  samāpajjatīti. Kathaṁ? paṭhamajjhānaṁ samāpajjati, tato vuṭṭhāya saṅkhāre sammasati, saṅkhāre
  sammasitvā dutiyajjhānaṁ samāpajjati. Tato vuṭṭhāya puna saṅkhāre sammasati. Saṅkhāre
  sammasitvā tatiyajjhānaṁ .pe. Nevasaññānāsaññāyatanasamāpattiṁ samāpajjati, tato
  vuṭṭhāya saṅkhāre sammasati. Evamayaṁ 1- samathavipassanaṁ yuganaddhaṁ bhāveti nāMa.
      Dhammuddhaccaviggahitanti samathavipassanādhammesu dasavipassanūpakkilesasaṅkhātena
  uddhaccena viggahitaṁ, suggahitanti attho. So āvuso samayoti iminā sattānaṁ
  sappāyānaṁ paṭilābhakālo kathito. Yantaṁ cittanti yasmiṁ samaye taṁ vipassanāvīthiṁ
  okkamitvā pavattaṁ cittaṁ. Ajjhattameva santiṭṭhatīti vipassanāvīthiṁ paccotaritvā
  tasmiṁyeva gocarajjhattasaṅkhāte ārammaṇe santiṭṭhati. Sannisīdatīti ārammaṇavasena
  sammā nisīdati. Ekodi hotīti ekaggaṁ hoti. Samādhiyatīti 2- sammā ādhiyati
  suṭṭhapitaṁ hoti. Sesamettha uttānatthamevāti.
                          Paṭipadāvaggo dutiyo.

  *  *  *  *  *  *
  Footnote: 1 Ma. evamassa 2 Sī. santiṭṭhati patiṭṭhāti
-------------------------------------------------
[page 392]
                         18. 3. Sañcetaniyavagga
                         1. Cetanāsuttavaṇṇanā
      [171] Tatiyassa paṭhame kāyeti kāyadvāre, kāyaviññattiyā satīti attho.
  Kāyasañcetanāhetūtiādīsu kāyasañcetanā nāma kāyadvāre cetanāpakappanā. 1- Sā
  aṭṭhakāmāvacarakusalavasena aṭṭhavidhā, akusalavasena dvādasavidhāti vīsatividhā. Tathā
  vacīsañcetanā, tathā manosañcetanā. Apicettha nava mahaggatacetanāpi labbhanti.
  Kāyasañcenāhetūti kāyasañcetanāpaccayā. Uppajjati ajjhattaṁ sukhadukkhanti
  aṭṭhakusalakammapaccayā niyakajjhatte sukhaṁ uppajjati, dvādasākusalakammapaccayā dukkhaṁ.
  Sesadvāresupi eseva nayo. Avijjāpaccayā vāti avijjākāraṇeneva. Sace hi
  avijjā chādayamānā paccayo hoti, evaṁ sante tīsu dvāresu sukhadukkhānaṁ
  paccayabhūtā cetanā uppajjati. Iti mūlabhūtāya avijjāya vasenetaṁ vuttaṁ.
      Sāmaṁ vātiādīsu parehi anāṇatto sayameva abhisaṅkharonto kāyasaṅkhāraṁ
  abhisaṅkharoti nāMa. Yaṁ pana pare samādapetvā 2- āṇāpetvā kārenti, tassa
  taṁ kāyasaṅkhāraṁ pare abhisaṅkharonti nāMa. Yo pana kusalaṁ kusalanti akusalaṁ akusalanti
  kusalavipākaṁ kusalavipākoti akusalavipākaṁ akusalavipākoti jānanto kāyadvāre
  vīsatividhaṁ kāyasaṅkhāraṁ abhisaṅkharoti, ayaṁ sampajāno abhisaṅkharoti nāMa. Yo evaṁ
  ajānanto abhisaṅkharoti, ayaṁ asampajāno abhisaṅkharoti nāMa. Sesadvāresupi
  eseva nayo.
      Tattha asampajānakammaṁ evaṁ veditabbaṁ:- daharadārakā pana "mātāpitūhi
  kataṁ karomā"ti cetiyaṁva vandanti, pupphapūjaṁ karonti, bhikkhusaṁghaṁ vandanti, tesaṁ
  kusalanti ajānantānampi taṁ kusalameva hoti. Tathā migapakkhiādayo tiracchānā

  *  *  *  *  *  *
  Footnote: 1 Ma.... saṁkappanā 2 Ma. samānetvā
-------------------------------------------------
[page 393]
  Dhammaṁ suṇanti, saṁghaṁ vandanti, cetiyaṁ vandanti, tesaṁ jānantānampi ajānantānampa
  taṁ kusalameva hoti. Daharadārakā 1- pana mātāpitaro hatthapādehi paharanti, bhikkhūnaṁ
  talasattikaṁ uggiranti, leḍḍuṁ 2- khipanti, akkosanti. Gāviyo bhikkhusaṁghaṁ
  anubandhanti, sunakhā anubandhanti, ḍaṁsanti, sīhabyagghādayo anubandhanti, jīvitā
  voropenti. Tesaṁ jānantānampi ajānantānampi akusalakammaṁ hotīti veditabbaṁ.
      Idāni tīsupi dvāresu āyūhanacetanā samodhānetabbā. Seyyathīdaṁ?
  Kāyadvāre sayaṁkatamūlikā vīsati cetanā, āṇattimūlikā vīsati, sampajānamūlikā vīsati,
  asampajānamūlikā vīsatīti asīti cetanā honti, tathā vacīdvāre. Manodvāre pana
  ekekasmiṁ vikappe ekūnatiṁsa katvā satañca soḷasañca honti. Iti sabbāpi
  tīsu dvāresu dve satāni chasattati ca cetanā. Tā sabbāpi saṅkhārakkhandhotveva
  saṅkhyaṁ gacchanti, taṁsampayutto vedayitākāro vedanākkhandho, sañjānanākāro
  saññākkhandho, cittaṁ viññāṇakkhandho, kāyo upādārūpaṁ, tappaccayā catasso
  dhātuyo cattāri bhūtānīti ime pañcakkhandhā dukkhasaccaṁ nāMa.
      Imesu bhikkhave dhammesu avijjā anupattitāti imesu vuttappabhedesu
  cetanādhammesu avijjā sahajātavasena ca upanissayavasena ca anupatitā. 3- Evaṁ vaṭṭañceva
  vaṭṭamūlakā ca avijjā dassitā hoti.
      Ettāvatā vipassanaṁ vaḍḍhetvā arahattaṁ pattassa khīṇāsavassa idāni thutiṁ
  karonto avijjāyatveva asesavirāganirodhātiādimāha. Tattha asesavirāganirodhāti
  asesavirāgena ceva asesanirodhena ca. So kāyo na hotīti khīṇāsavassa kāyena
  karaṇakammaṁ paññāyati, cetiyaṅgaṇasammajjanaṁ bodhiyaṅgaṇasammajjanaṁ abhikkamanapaṭikkamanaṁ
  vattānuvattakaraṇanti evamādi. Kāyadvāre panassa vīsati cetanā avipākadhammataṁ
  āpajjanti. Tena vuttaṁ "so kāyo na hoti, yampaccayāssa taṁ uppajjati

  *  *  *  *  *  *
  Footnote: 1 Ma. tathādārakā 2 chaṂa. daṇḍaṁ 3 Ma. anupakati
-------------------------------------------------
[page 394]
  Ajjhattaṁ sukhadukkhan"ti. Kāyadvārappavattā hi cetanā idha kāyoti adhippetā.
  Sesadvayepi eseva nayo. Khettantiādīnipi kusalākusalakammasseva nāmāni. Tañhi
  vipākassa viruhanaṭṭhānaṭṭhena khettaṁ, patiṭṭhānaṭṭhena vatthu kāṇaṭṭhena āyatanaṁ,
  adhikaraṇaṭṭhena adhikaraṇanti vuccati.
      Iti satthā ettakena ṭhānena tīhi dvārehi āyūhitaṁ kammaṁ dassetvā
  idāni tassa kammassa vipaccanaṭṭhānaṁ dassetuṁ cattārome bhikkhavetiādimāha. Tattha
  attabhāvapaṭilābhāti paṭiladdhāttabhāvā. Attasañcetanā kamatīti attanā pakappitacetanā
  vahati pavattati.
      Attasañcetanāhetu tesaṁ sattānaṁ tamhā kāyā cuti hotītiādīsu
  khiḍḍāpadosikā devā attasañcetanāhetu cavanti. Tesañhi nandanavanacittalatāvana-
  pārusakavanādīsu dibbaratisamappitānaṁ kilantānaṁ pānabhojane sati sammussati, te
  āhārupacchedena ātape khittamālā viya milāyanti. Manopadosikā devā
  parasañcetanāhetu cavanti, ete cātummahārājikā devā. Tesu kira eko devaputto
  "nakkhattaṁ kīḷissāmī"ti saparivāro rathena vīthiṁ paṭipajjati. Athañño nikkhamanto
  taṁ purato gacchantaṁ disvā "kiṁ bho ayaṁ kapaṇo adiṭṭhapubbaṁ viya ekaṁ disvā
  pītiyā uddhumāto viya gajjamāno viya ca gacchatī"ti kujjhati. Purato gacchantopi
  nivattitvā taṁ kuddhaṁ disvā kuddhā nāma suvijānā hontīti kuddhabhāvamassa
  ñatvā "tvaṁ kuddho mayhaṁ kiṁ karissasi, ayaṁ sampatti mayā dānasīlādīnaṁ vasena
  laddhā, na tuyhaṁ vasenā"ti paṭikujjhati. Ekasmiñhi kuddhe itaro akkuddho
  rakkhati, ubhosu pana kuddhesu ekassa kodho itarassa paccayo hoti, tassapi kodho
  itarassa paccayo hotīti ubho kandantānaṁyeva orodhānaṁ cavanti. Manussā attasañcetanā
  ca parasañcetanā ca hetu cavanti, attasañcetanāya ca parasañcetanāya ca hetubhūtāya
  cavantīti attho. Manussā hi kujjhitvā attanāva attānaṁ hatthehipi
-------------------------------------------------
[page 395]
  Pādehipi 1- paharanti, rajjubandhanādīhipi bandhanti, asināpi sīsaṁ chindanti,
  visaṁpi khādanti, papātepi patanti, udakaṁpi pavisanti, aggiṁ pavisanti, parepi daṇḍena
  vā satthena vā paharitvā mārenti. Evaṁ tesu attasañcetanāpi parasañcetanāpi
  kamati.
      Katame tena devā daṭṭhabbāti katame nāma te devā daṭṭhabbāti attho.
  Tena vā attabhāvena katame devā daṭṭhabbātipi attho. Kasmā pana thero
  imaṁ pañhaṁ pucchati, kiṁ attanā kathetuṁ nappahotīti? pahoti, idha 2- pana attano
  sabhāvena buddhavisayaṁ pañhanti thero na kathesi. 3- Tena daṭṭhabbāti tena attabhāvena
  daṭṭhabbā. Ayaṁ pana pañho heṭṭhā kāmāvacarepi rūpāvacarepi labbhati, bhavaggena pana
  paricchinditvā kathito nippadesena kathito hotīti bhagavatā evaṁ kathito.
      Āgantāro itthattanti itthabhāvaṁ kāmāvacarapañcakkhandhabhāvameva āgantāro, neva
  tatrūpapattikā na uparūpapattikā honti. Anāgantāro itthattanti imaṁ khandhapañcakaṁ
  anāgantāro, heṭṭhūpapattikā na honti, tatrūpapattikā vā uparūpapattikā
  vā tattheva vā parinibbāyino hontīti attho. Ettha ca heṭṭhimabhave
  nibbattānaṁ vasenapi uparūpapattikā veditabbā. Bhavagge panetaṁ natthi. Sesaṁ sabbattha
  uttānamevāti.
                          2. Vibhattisuttavaṇṇanā
      [172] Dutiye atthapaṭisambhidāti pañcasu atthesu pabhedagatañāṇaṁ. Odhisoti
  kāraṇaso. Byañjanasoti akkharaso. Anekapariyāyenāti anekehi kāraṇehi.
  Ācikkhāmīti kathemi. Desemīti pākaṭaṁ katvā kathemi. Paññāpemīti jānāpemi.
  Paṭṭhapemīti.

  *  *  *  *  *  *
  Footnote: 1 chaṂa. daṇḍehipi 2 chaṂa. idaṁ 3 Ma. pañhaṁ kathesi
-------------------------------------------------
[page 396]
  Paṭṭhapetvā pavattetvā kathemi. Vivarāmīti vivaṭaṁ katvā kathemi. Vibhajāmīti vibhajitvā
  kathemi. Uttānīkaromīti gambhīraṁ 1- uttānaṁ katvā kathemi. So maṁ pañhenāti so
  maṁ pañhena upagacchatu. Ahaṁ veyyākaraṇenāti ahamassa pañhākathanena cittaṁ
  ārādhessāmi. Yo no dhammānaṁ sukusaloti yo amhākaṁ adhigatadhammānaṁ sukusalo
  satthā, so esa sammukhībhūto. Yadi mayā atthapaṭisambhidā na sacchikatā, "sacchikarohi
  tāva sāriputtā"ti vatvā maṁ paṭibāhissatīti satthu purato nisinnakova sīhanādaṁ
  nadati. Iminā upāyena sabbattha attho veditabbo. Imāsu ca pana paṭisambhidāsu
  tisso paṭisambhidā lokiyā, atthapaṭisambhidā lokiyalokuttarāti.
                        3. Mahākoṭṭhitasuttavaṇṇanā
      [173] Tatiye phassāyatanānanti phassākarānaṁ, phassassa uppattiṭṭhānānanti
  attho. Atthaññaṁ kiñcīti etesu asesato niruddhesu tato paraṁ koci appamattakopi
  kileso atthīti pucchati. Natthaññaṁ kiñcīti idhāpi 2- "appamattakopi kileso
  natthī"ti pucchati. Sesadvayepi eseva nayo. Ime pana cattāropi pañhe sassatuccheda-
  ekaccasassatāmarāvikkhepavasena pucchati. Tenassa thero pucchitapucchitaṁ paṭibāhanto mā
  hevanti āha. Ettha hi iti nipātamattaṁ, evaṁ mā bhaṇīti attho. Attūpaladdhivaseneva
  3- "atthaññaṁ kiñci añño koci attā nāma atthī"ti sassatādiākārena
  pucchati. Kiṁ panesa attūpaladdhikoti? na attūpaladdhiko. Evaṁladdhiko pana tattheko
  bhikkhu nisinno, so pucchituṁ na sakkoti. Tassa laddhiṁ vissajjāpanatthaṁ evaṁ
  pucchati. Yepi ca anāgate evaṁladdhikā bhavissanti, "tesaṁ buddhakālepeso pañho
  mahāsāvakehi vissajjito"ti vacanokāsupacchedanatthaṁ pucchatiyeva.
      Appapañcaṁ papañcetīti na papañcetabbaṭṭhāne papañcaṁ karoti, anācaritabbaṁ
  maggaṁ carati. Tāvatā papañcassa gatīti yattakā channaṁ phassāyatanānaṁ gati, tattakā

  *  *  *  *  *  *
  Footnote: 1 Sī. agambhīraṁ 2 Ma. idāni 3 Sī. attūpaladdhivasena vā
-------------------------------------------------
[page 397]
  Taṇhādiṭṭhimānappabhedassa papañcassa gati. Channaṁ āvuso phassāyatanānaṁ asesavirāga-
  nirodhā papañcanirodho papañcavūpasamoti etesu chasu āyatanesu sabbaso niruddhesu
  papañcāpi niruddhāva honti, vūpasantāva hontīti attho. Āruppe pana puthujjana-
  devatānaṁ kiñcāpi pañca phassāyatanāni niruddhāni, chaṭṭhassa pana aniruddhattā
  tayopi papañcā appahīnā nāMa. Apica pañcavokārabhavavasenevesa 1- pañho kathitoti.
  Catutthe imināva nayena attho veditabbo.
                         5. Upavāṇasuttavaṇṇanā
      [175-176] Pañcame vijjāyantakaro hotīti vijjāya vaṭṭadukkhassa antakaro
  hoti, sakalaṁ vaṭṭadukkhaṁ paricchinnaṁ parivaṭumaṁ katvā tiṭṭhatīti. Sesapadesupi eseva
  nayo. Saupādānoti sagahaṇova hutvā. Antakaro abhavissāti vaṭṭadukkhassa antaṁ
  katvā ṭhito abhavissa. Caraṇasampannoti paṇṇarasadhammappabhedena caraṇena samannāgato.
  Yathābhūtaṁ jānaṁ passaṁ antakaro hotīti yathāsabhāvaṁ va maggapaññāya jānitvā
  passitvā vaṭṭadukkhassa antaṁ katvā ṭhito nāma hotīti arahattanikūṭena pañhaṁ
  niṭṭhapesi. Chaṭṭhaṁ heṭṭhā ekakanipātavaṇṇanāyaṁ vuttanayeneva veditabbaṁ.
                          7. Rāhulasuttavaṇṇanā
      [177] Sattame ajjhattikāti kesādīsu vīsatiyā koṭṭhāsesu thaddhākāra-
  lakkhaṇā paṭhavīdhātu. Bāhirāti bahiddhā anindriyabaddhesu pāsāṇapabbatādīsu thaddhākāra-
  lakkhaṇā paṭhavīdhātuyo veditabbā. Iminā nayena sesāpi dhātuyo veditabbā.
  Netaṁ mama neso hamasmi, na me so attāti idaṁ tayaṁ taṇhāmānadiṭṭhiggāhapaṭikkhepa-
  vasena vuttaṁ. Sammappaññāya daṭṭhabbanti hetunā kāraṇena maggapaññāya passitabbaṁ.
  Disvāti saha vipassanāya maggapaññāya passitvā. Acchejji taṇhanti

  *  *  *  *  *  *
  Footnote: 1 chaṂa.... vaseneva
-------------------------------------------------
[page 398]
  Maggavajjhataṇhaṁ samūlikaṁ chindi. Vivaṭṭayi 1- saṁyojananti dasavidhampi saṁyojanaṁ
  vivaṭṭayi ubbaṭṭetvā pajahi. Sammāmānābhisayāti hetunā kāraṇena navavidhassa mānassa
  pahānābhisamayā. Antamakāsi dukkhassāti vaṭṭadukkhaṁ paricchinnaṁ parivaṭumaṁ akāsi,
  katvā ṭhitoti attho. Iti satthārā saṁyuttamahānikāye rāhulovāde 2- vipassanā
  kathitā, cūḷarāhulovādepi 3- vipassanā kathitā, ambalaṭṭhikārāme rāhulovāde 4-
  daharassa sato musāvādā veramaṇī kathitā, mahārāhulovāde 5- vipassanāva kathitā.
  Imasmiṁ aṅguttaramahānikāye ayaṁ catukoṭikasuññatā nāma kathitāti.
                         8. Jambālīsuttavaṇṇanā
      [178] Aṭṭhame santaṁ cetovimuttinti aṭṭhannaṁ samāpattīnaṁ aññataraṁ
  samāpattiṁ. Sakkāyanirodhanti tebhūmikavaṭṭasaṅkhātassa sakkāyassa nirodhaṁ, nibbānanti
  attho. Na pakkhandatīti ārammaṇavasena na pakkhandati. Sesapadesupi eseva nayo.
  Na pāṭikaṅkhoti na pāṭikaṅkhitabbo. Lepagatenāti lepamakkhitena.
      Imasmiñca panatthe 6- nadīpāraṁ gantukāmapurisopammaṁ āharitabbaṁ:- eko kira
  puriso caṇḍasotāya vāḷamacchākulāya nadiyā pāraṁ gantukāmo "orimatīraṁ sāsaṅkaṁ
  sappaṭibhayaṁ, pārimatīraṁ khemaṁ appaṭibhayaṁ, kiṁ nu kho katvā pāraṁ gamissāmī"ti
  paṭipāṭiyā ṭhite aṭṭha kakudharukkhe disvā "sakkā imāya rukkhapaṭipāṭiyā gantun"ti
  manaṁ katvā "kakudharukkhā nāma maṭṭhasākhā honti, sākhāya hatthā na saṇṭhaheyyun"ti
  nigrodhapilakkharukkhādīnaṁ aññatarassa lākhāya 7- hatthapāde makkhitvā dakkhiṇahatthena
  ekaṁ sākhaṁ gaṇhi. Hattho tattheva laggi. Puna vāmahatthena dakkhiṇapādena vāmapādenāti
  cattāropi hatthapādā tattheva laggiṁsu. So adhosiro lambamāno uparinadiyaṁ deve vuṭṭhe
  puṇṇāya nadiyā sote nimuggo kumbhīlādīnaṁ bhakkho ahosi.

  *  *  *  *  *  *
  Footnote: 1 Sī. āvattayi, cha. vivattayi 2 saṁ.kha. 17/91/108 rāhulasutta
  3 Ma. u. 14/416/356 cūḷarāhulovādasutta 4 MaṂa. 13/107/84 cūḷarāhulovādasutta
  5 MaṂa. 13/113/91 mahārāhulovādasutta 6 chaṂa. panettha 7 Ma. lepassa
-------------------------------------------------
[page 399]
      Tattha nadīsotaṁ viya saṁsārasotaṁ daṭṭhabbaṁ, sotassa pāraṁ gantukāmapuriso
  viya yogāvacaro, orimatīraṁ viya sakkāyo, pārimatīraṁ viya nibbānaṁ, paṭipāṭiyā
  ṭhitā aṭṭha kakudharukkhā viya aṭṭha samāpattiyo, lepagatena hatthena sākhāgahaṇaṁ
  viya jhānavipassanānaṁ pāripanthike asodhetvā samāpattisamāpajjanaṁ, catūhi hatthapādehi
  sākhāya baddhassa olambanaṁ viya paṭhamajjhāne nikantiyā laggakālo, uparisote vuṭṭhi viya
  chasu dvāresu kilesānaṁ uppannakālo, nadiyā puṇṇāya sote nimuggassa kumbhīlādīnaṁ
  bhakkhabhūtakālo viya saṁsārasote nimuggassa catūsu apāyesu dukkhānubhavanakālo veditabbo.
      Suddhena hatthenāti sudhotena parisuddhahatthena. Imasmiṁpi atthe tādisameva
  opammaṁ kattabbaṁ:- tattheva hi pāraṁ gantukāmo puriso "kakudharukkhā nāma
  maṭṭhasākhā, kiliṭṭhahatthena gaṇhantassa hattho parigaleyyā"ti hatthapāde sudhote
  katvā ekaṁ sākhaṁ gaṇhitvā paṭhamarukkhaṁ āruḷho. Tato otaritvā dutiyaṁ .pe.
  Tato otaritvā aṭṭhamaṁ, aṭṭhamarukkhato 1- otaritvā pārimatīre khemantabhūmiṁ gato.
      Tattha "imehi rukkhehi pārimatīraṁ gamissāmī"ti tassa purisassa cintitakālo
  viya yogino "aṭṭha samāpattiyo samāpajjitvā samāpattito vuṭṭhāya arahattaṁ
  gaṇhissāmī"ti 2- cintitakālo, suddhena hatthena sākhāgahaṇaṁ viya jhānavipassanānaṁ
  pāripanthikadhamme sodhetvā samāpattisamāpajjanaṁ, tattha paṭhamarukkhārohaṇakālo viya
  paṭhamajjhānasamāpattikālo, paṭhamarukkhato oruyha dutiyaṁ āruḷhakālo viya paṭhamajjhāne
  nikantiyā abaddhassa tato vuṭṭhāya dutiyajjhānaṁ samāpannakālo .pe. Sattamarukkhato
  oruyha aṭṭhamaṁ āruḷhakālo viya ākiñcaññāyatanasamāpattiyaṁ nikantiyā
  abaddhassa tato vuṭṭhāya nevasaññānāsaññāyatanasamāpannakālo. Aṭṭhamarukkhato
  oruyha pārimaṁ tīraṁ khemantabhūmiṁ gatakālo viya nevasaññānāsaññāyatane nikantiyā 3-
  abaddhassa samāpattito vuṭṭhāya saṅkhāre sammasitvā arahattaṁ pattakālo veditabbo.

  *  *  *  *  *  *
  Footnote: 1 Ma. tato 2 chaṂa. gamissāmīti 3 Sī. niyantiyā
-------------------------------------------------
[page 400]
      Avijjāppabhedaṁ manasikarotīti aṭṭhasu ṭhānesu aññāṇabhūtāya ghanabahalamahāavijjāya
  pabhedasaṅkhātaṁ arahattaṁ manasikaroti. Na pakkhandatīti ārammaṇavaseneva na pakkhandati.
  Jambālīti gāmato nikkhantassa mahāudakassa patiṭṭhānabhūto mahāāvāṭo.
  Anekavassagaṇikāti gāmassa vā nagarassa vā uppannakāleyeva uppannattā
  anekāni vassagaṇāni 1- uppannāya etissāti anekavassagaṇikā. Āyamukhānīti catasso
  pavisanakandaRā. Apāyamukhānīti apāyavāhanakacchiddāni. 2- Na āḷippabhedo pāṭikaṅkhoti
  na pāḷippabhedo pāṭikaṅkhitabbo. Na hi tato udakaṁ uṭṭhāya pāḷiṁ bhinditvā
  kacavaraṁ gahetvā mahāsamuddaṁ sampāpuṇāti.
      Imassa panatthassa āvibhāvanatthaṁ uyyānagavesakaopammaṁ āharitabbaṁ. Eko kira
  nagaravāsī 3- kulaputto uyyānaṁ gavesanto nagarato nātidūre nāccāsanne mahantaṁ
  jambāliṁ addasa, so "imasmiṁ ṭhāne ramaṇīyaṁ uyyānaṁ bhavissatī"ti sallakkhetvā
  kuddālaṁ ādāya cattāripi kandarāni pidhāya apavāhanakacchiddāni vivaritvā aṭṭhāsi.
  Devo na sammāvassi, avasesaudakaṁ apavāhanakacchiddena parissavitvā gataṁ.
  Cammakhaṇḍapilotikādīni tattheva pūtikāni jātāni, pāṇakā saṇṭhitā, samantā anūpagamanīyā
  jātā. Upagatānampi nāsāpuṭe pidhāya pakkamitabbaṁ hoti. So katipāhena āgantvā
  paṭikkamma ṭhito oloketvā "na sakkā upagantun"ti pakkāmi.
      Tattha nagaravāsī kulaputto viya yogāvacaro daṭṭhabbo, uyyānaṁ gavesantena
  gāmadvāre jambāliyā diṭṭhakālo viya cātummahābhūtikakāyo, āyamukhānaṁ pihitakālo
  viya dhammassavanodakassa aladdhakālo, apāyamukhānaṁ vivaṭkālo viya chadvārikasaṁvarassa
  vissaṭṭhakālo, devassa sammā avuṭṭhakālo viya sappāyakammaṭṭhānassa aladdhakālo,
  avasesaudakassa apāyamukhehi parissavitvā gatakālo viya abbhantare guṇānaṁ parihīnakālo,
  udakassa uṭṭhāya pāḷiṁ bhinditvā kacavaraṁ ādāya mahāsamuddaṁ pāpuṇituṁ

  *  *  *  *  *  *
  Footnote: 1 Ma. vassagaṇanāni 2 apavāhanacchiddāni. evamuparipi 3 chaṂa. nagaravāsiko
-------------------------------------------------
[page 401]
  Asamatthakālo viya arahattamaggena avijjāpāliṁ bhinditvā kilesarāsiṁ vidhamitvā
  nibbānaṁ sacchikātuṁ asamatthakālo, cammakhaṇḍapilotikādīnaṁ tattheva pūtibhāvo viya
  abbhantare rāgādikilesehi paripūritakālo, tassa āgantvā disvā vippaṭisārino
  gatakālo viya vaṭṭasamaṅgipuggalassa vaṭṭe abhiratikālo veditabbo.
      Ālippabhedo pāṭikaṅkhoti pālibhedo paṭikaṅkhitabbo. Tato hi udakaṁ uṭṭhāya
  pāliṁ bhinditvā kacavaraṁ ādāya mahāsamuddaṁ pāpuṇituṁ sakkhissatīti attho.
      Idhāpi tadeva opammaṁ āharitabbaṁ. 1- Tattha āyamukhānaṁ vivaṭakālo viya
  sappāyadhammassavanassa laddhakālo, apāyamukhānaṁ pihitakālo viya chasu dvāresu saṁvarassa
  paccupaṭṭhitakālo, 2- devassa sammā vuṭṭhakālo viya sappāyakammaṭṭhānassa laddhakālo,
  udakavāhakassa 3- uṭṭhāya pāliṁ bhinditvā kacavaraṁ ādāya mahāsamuddaṁ pattakālo
  viya arahattamaggena avijjaṁ bhinditvā akusalarāsiṁ vidhamitvā arahattaṁ sacchikatakālo,
  āyamukhehi paviṭṭhena udakena sarassa paripuṇṇakālo viya abbhantare lokuttaradhammehi
  paripuṇṇakālo, samantato vatiṁ katvā rukkhe ropetvā uyyānamajjhe pāsādaṁ
  māpetvā nāṭakāni paccupaṭṭhapetvā subhojanaṁ bhuñjantassa nisinnakālo viya
  dhammapāsādaṁ āruyha nibbānārammaṇaṁ phalasamāpattiṁ appetvā nisinnakālo veditabbo.
  Sesamettha uttānatthameva. Desanā pana lokiyalokuttaramissikā kathitā.
                         9. Nibbānasuttavaṇṇanā
      [179] Navame hānabhāgiyā saññātiādīsu "paṭhamassa jhānassa lābhiṁ
  kāmasahagatā saññāmanasikārā samudācaranti, hānabhāginī paññā"ti 4- evaṁ abhidhamme
  vuttanayeneva attho veditabbo. Yathābhūtaṁ nappajānantīti yathāsabhāvato maggañāṇena
  na jānanti.

  *  *  *  *  *  *
  Footnote: 1 Ma. āharitvā katā 2 Ma. paṭisaṇṭhitakālo
  3 chaṂa. udakassa 4 abhi. vi. 35/799/402 catukkaniddesa
-------------------------------------------------
[page 402]
                        10. Mahāpadesasuttavaṇṇanā
      [180] Dasame bhoganagare viharatīti parinibbānasamaye cārikaṁ caranto taṁ nagaraṁ
  patvā tattha viharati. Ānandacetiyeti ānandayakkhassa bhavanaṭṭhāne patiṭṭhitavihāre.
  Mahāpadeseti mahāokāse mahāapadese vā, buddhādayo mahante mahante apadisitvā
  vuttāni mahākāraṇānīti attho. Neva abhinanditabbanti haṭṭhatuṭṭhehi sādhukāraṁ
  datvā pubbeva na sotabbaṁ. 1- Evaṁ kate hi pacchā "idaṁ na sametī"ti vuccamānopi
  "kiṁ pubbeva ayaṁ dhammo, idāni na dhammo"ti vatvā laddhiṁ na vissajjesi.
  Nappaṭikkositabbanti "kiṁ esa bālo vadatī"ti evaṁ pubbeva na vattabbaṁ.
  Evaṁ vutte hi vattuṁ yuttāyuttampi na vakkhati. Tenāha anabhinanditvā
  appaṭikkositvāti. Padabyañjanānīti padasaṅkhātāni byañjanāni. Sādhukaṁ
  uggahetvāti "imasmiṁ ṭhāne pāli vuttā, imasmiṁ ṭhāne attho vutto, imasmiṁ
  ṭhāne anusandhi kathitā, imasmiṁ ṭhāne pubbāparaṁ kathitan"ti suṭṭhu gahetvā. Sutte
  otāretabbānīti sutte otaritabbāni. Vinaye sandassetabbānīti vinaye
  saṁsandetabbāni.
      Ettha ca suttanti vinayo vutto. Yathāha "kattha paṭikkhittaṁ, sāvatthiyaṁ
  paṭikkhittaṁ, suttavibhaṅge"ti. 2- Vinayoti khandhako. Yathāha "kosambiyā 3-
  vinayātisāre"ti. Evaṁ vinayapi ṭakampi na pariyādiyati. Ubhatovibhaṅgaṁ pana suttaṁ
  khandhakaparivārā vinayoti evaṁ vinayapiṭakaṁ pariyādiyati. Athavā suttantapiṭakaṁ suttaṁ,
  vinayapiṭakaṁ vinayoti evaṁ dveyeva piṭakāni pariyādiyanti. Suttantābhidhammapiṭakāni
  vā suttaṁ, vinayapiṭakaṁ vinayoti evampi tīṇi piṭakāni na tāva pariyādiyanti.
  Asuttanāmakañhi buddhavacanaṁ nāma atthi. Seyyathīdaṁ? jātakaṁ paṭisambhidā niddeso
  Suttanipāto dhammapadaṁ udānaṁ itivuttakaṁ vimānavatthu petavatthu theragāthā therīgāthā
  apadānanti.
      Sudinnatthero pana "asuttanāmakaṁ buddhavacanaṁ natthī"ti taṁ sabbaṁ paṭikkhipitvā
  "tīṇi piṭakāni suttaṁ, vinayo pana kāraṇan"ti āha. Tato taṁ kāraṇaṁ dassento
  idaṁ suttamāhari:-

  *  *  *  *  *  *
  Footnote: 1 Ma. na gahetabbaṁ 2 vi.cu. 7/457/301 sattasatikakkhandhaka 3 cha. ayaṁ pāṭho na dissati
-------------------------------------------------
[page 403]
               "ye Kho tvaṁ gotami dhamme jāneyyāsi, ime dhammā sarāgāya
          saṁvattanti no virāgāya, saṁyogāya saṁvattanti no visaṁyogāya,
          saupādānāya saṁvattanti no anupādānāya, mahicchatāya saṁvattanti
          no appicchatāya, asantuṭṭhiyā saṁvattanti no santuṭṭhiyā, kosajjāya
          saṁvattanti no viriyārambhāya, saṅgaṇikāya saṁvattanti no pavivekāya,
          ācayāya saṁvattanti no apacayāya. Ekaṁsena gotami jāyyeāsi `neso
          dhammo neso vinayo netaṁ satthusāsanan'ti. 1-
               Ye ca kho tvaṁ gotami dhamme jāneyyāsi, ime dhammā virāgāya
          saṁvattanti no sarāgāya, visaṁyogāya saṁvattanti no saṁyogāya. Anupādānāya
          saṁvattanti no saupādānāya, appicchatāya saṁvattanti no mahicchatāya,
          santuṭṭhiyā saṁvattanti no asantuṭṭhiyā, viriyārambhāya saṁvattanti no
          kosajjāya, pavivekāya saṁvattanti no saṅgaṇikāya, apacayāya saṁvattanti
          no ācayāya. Ekaṁsena gotami jāneyyāsi `eso dhammo eso vinayo
          etaṁ satthusāsanan"ti. 1-
       Tasmā sutteti tepiṭake buddhavacane otāretabbāni. Vinayeti ekasmiṁ
  rāgādivinayakāraṇe saṁsandetabbānīti ayamettha attho. Na ceva sutte otarantīti
  sutte paṭipāṭiyā katthaci anāgantvā jalliṁ 2- uṭṭhāpetvā guḷhavessantaraguḷha-
  ummaggaguḷhavinayavedallapiṭakānaṁ aññatarato āgatāni paññāyantīti attho. Evaṁ
  āgatāni hi rāgādivinaye ca apaññāyamānāni chaḍḍetabbāni hontīti. Tena
  vuttaṁ "iti hidaṁ bhikkhave chaḍḍeyyāthā"ti. Etenpāyena sabbattha attho veditabbo.
  Idaṁ bhikkhave catutthaṁ mahāpadesaṁ dhāreyyāthāti idaṁ bhikkhave catutthaṁ dhammassa
  patiṭṭhānokāsaṁ dhāreyyāthāti.
                         Sañcetaniyavaggo tatiyo.

  *  *  *  *  *  *
  Footnote: 1 vi.cu. 7/406/239 bhikkhunikkhandhaka 2 chaṂa. challiṁ
-------------------------------------------------
[page 404]
                        19. 4. Yodhājīvavagga 1-
                         1. Yodhājīvasuttavaṇṇanā
      [181] Catutthassa paṭhame ṭhānakusaloti yena ṭhānena ṭhito avirādhetvā vijjhituṁ
  sakkoti, tasmiṁ ṭhāne kusalo. Sesaṁ heṭṭhā vuttanayeneva veditabbaṁ.
                         2. Pāṭibhogasuttavaṇṇanā
      [182] Dutiye natthi koci pāṭibhogoti ahamettha 2- pāṭibhogoti evaṁ pāṭibhogo
  bhavituṁ samattho nāma natthi. Jarādhammanti jarāsabhāvaṁ. Eseva nayo sabbattha.
                           3. Sutasuttavaṇṇanā
      [183] Tatiye natthi tato dosoti tasmiṁ doso nāma natthīti attho.
                          4. Abhayasuttavaṇṇanā
      [184] Catutthe kicchājīvitakāraṇaṭṭhena rogova rogātaṅko nāMa. Phuṭṭhassāti
  tena rogātaṅkena samannāgatassa. Urattāḷiṁ kandatīti uraṁ tāḷetvā rodati.
  Akatakalyāṇotiādīsu kalyāṇaṁ vuccati puññakammaṁ, taṁ akataṁ etenāti akatakalyāṇo.
  Sesapadesupi eseva nayo. Puññakammameva hi kosallasambhūtattā kusalaṁ, bhītassa
  parittāyakattā 3- bhīruttāṇanti vuccati. Katapāpotiādīsu pāpaṁ vuccati lāmakaṁ
  akusalakamamaṁ. Luddanti kakkhaḷakammaṁ. Kibbisanti samalaṁ aparisuddhakammaṁ. Kaṅkhīhotīti
  buddhadhammasaṁghaguṇesu ceva sikkhāya ca pubbante ca aparante ca pubbantāparante ca
  paṭiccasamuppāde cāti aṭṭhasu ṭhānesu kaṅkhāya samannāgato hoti. Vicikicchīti
  vicikicchāya samannāgato sāsanasaddhamme na niṭṭhaṅgato, uggahaparipucchāvasena niṭṭhaṁ
  gantuṁ na sakkoti. Iminā nayena sabbattha attho veditabbo.

  *  *  *  *  *  *
  Footnote: 1 chaṂa. brāhmaṇavagga 2 chaṂa. ahaṁ te 3 Ma. bhayaparittāṇattā
-------------------------------------------------
[page 405]
                       5. Samaṇasaccasuttavaṇṇanā 1-
      [185] Pañcame brāhmaṇasaccānīti brāhmaṇānaṁ saccāni. So tena
  na samaṇoti so khīṇāsavo tena saccena "ahaṁ samaṇo"ti taṇhāmānadiṭṭhīhi
  na maññati. Sesapadesupi eseva nayo. Yadeva tattha saccaṁ, tadabhiññāyāti yaṁ
  tattha "sabbe pāṇā avajjhā"ti paṭipattiyā saccaṁ tathaṁ aviparītaṁ. Iminā vacīsaccaṁ
  abbhantaraṁ katvā paramatthasaccaṁ nibbānaṁ dasseti. Tadabhiññāyāti taṁ ubhayampi
  abhivisiṭṭhāya paññāya jānitvā. Anudayāya anukampāya paṭipanno hotīti anudayatthāya
  ca anukampāya ca yā paṭipadā, taṁ paṭipanno hoti, pūretvā ṭhitoti attho.
  Sesapaṭipadāsupi 2- eseva nayo.
      Sabbe kāmāti sabbe vatthukāmā sabbe kilesakāmā. Iti vadaṁ brāhmaṇo
  saccaṁ āhāti evampi vadanto khīṇāsavabrāhmaṇo saccameva āha. Sabbe bhavāti
  kāmabhavādayo tayopi. Nāhaṁ kvacinīti ettha pana catukkoṭikā suññatā kathitā.
  Ayaṁ hi "nāhaṁ 3- kvacinī"ti kvaci attānaṁ na passati. Kassaci kiñcanatasminti
  attano attānaṁ kassaci parassa kiñcanabhāve upanetabbaṁ na passati, bhātikaṭṭhāne
  bhātaraṁ, sahāyaṭṭhāne sahāyaṁ, parikkhāraṭṭhāne vā parikkhāraṁ maññitvā upanetabbaṁ
  na passatīti attho. Na ca mama kvacinīti ettha mama saddaṁ tāva ṭhapetvā "na
  ca kvaci parassa ca attānaṁ kvaci na passatī"ti ayamattho. Idāni "mama saddaṁ
  āharitvā mama kasmiñci kiñcanaṁ natthī"ti yo 4- parassa attā mā kismiñci
  kiñcanabhāve atthīti na passati, attano bhātikaṭṭhāne bhātaraṁ, sahāyaṭṭhāne sahāyaṁ,
  parikkhāraṭṭhāne vā parikkhāranti kismiñci ṭhāne parassa attānaṁ iminā
  kiñcanabhāvena upanetabbaṁ na passatīti attho. Evamayaṁ yasmā neva katthaci attānaṁ

  *  *  *  *  *  *
  Footnote: 1 chaṂa. brāhmaṇasaccasuttavaṇṇanā 2 Ma. sesapadesupi
  3 Ma. nāma 4 chaṂa. so
-------------------------------------------------
[page 406]
  Passati, na taṁ parassa kiñcanabhāve upanetabbaṁ passati, na parassa attānaṁ passati,
  na parassa attano kiñcanabhāve upanetabbaṁ passatīti. Iti vadaṁ brāhmaṇoti
  evaṁ catukkoṭikaṁ suññataṁ vadantopi khīṇāsavabrāhmaṇo tassā paṭipadāya sammā
  paṭividdhattā saccameva āha, na musāti sabbesupi vāresu maññanānaṁ pahīnattāyeva
  na maññatīti ca attho veditabbo. Ākiñcaññaṁyeva paṭipadanti kiñcanabhāvavirahitaṁ
  nippalibodhaṁ niggahaṇameva paṭipadaṁ. Paṭipanno hoti pūretvā ṭhito.
      Imāni kho paribbājakā cattāri brāhmaṇasaccāni mayā sayaṁ abhiññā
  sacchikatvā paveditānīti yāni tumhe bhovādibrāhmaṇānaṁ saccāni vadetha, tehi
  aññāni mayā imāni bāhitapāpabrāhmaṇassa cattāri saccāni catūhi maggehi
  soḷasavidhena kiccena jānitvā paccakkhaṁ katvā paveditāni desitāni jotitānīti
  attho. Iti imasmiṁ sutte catūsupi ṭhānesu khīṇāsavassa vacīsaccameva kathitanti.
                         6. Ummaggasuttavaṇṇanā
      [186] Chaṭṭhe parikassatīti ākaḍḍhiyati. Ummaggoti ummujjanaṁ, paññāgamananti
  attho. Paññāeva vā ummujjanaṭṭhena ummaggoti vuccati. So ca 1- paṭibhāṇaṭṭhena
  paṭibhāṇaṁ. Cittassa uppannassa vasaṁ gacchatīti ye cittassa vasaṁ gacchanti,
  tesaṁyevettha gahaṇaṁ veditabbaṁ. Atthamaññāya dhammamaññāyāti atthañca pāliñca jānitvā.
  Dhammānudhammapaṭipanno hotīti lokuttaradhammassa anucchavikaṁ dhammaṁ saha sīlena
  pubbabhāgapaṭipadaṁ paṭipanno hoti. Nibbedhikapaññoti nibbijjhanakapañño. Idaṁ
  dukkhanti ṭhapetvā taṇhaṁ sesaṁ tebhūmikaṁ khandhapañcakaṁ dukkhanti vuttaṁ 2- hoti.
  Paññāyāti maggapaññāya. Ayaṁ dukkhasamudayoti vaṭṭamūlikataṇhā tassa dukkhassa
  samudayoti vuttaṁ 2- hoti. Iminā upāyena sesadvayepi attho veditabbo.
  Catutthapañhāvissajjanena arahattaphalaṁ kathitanti veditabbaṁ.

  *  *  *  *  *  *
  Footnote: 1 cha. sāva 2 chaṂa. sutaṁ
-------------------------------------------------
[page 407]
                         7. Vassakārasuttavaṇṇanā
      [187] Sattame todeyyassāti tudigāmavāsikassa. Parisatīti sannipatitāya
  parisāya. Parūpārambhaṁ vattentīti paragarahaṁ pavattenti kathenti. Bālo ayaṁ rājātiādi
  yaṁ te upārambhaṁ pavattenti, tassa dassanatthaṁ vuttaṁ. Samaṇe rāmaputteti udake
  rāmaputte. Abhippasannoti atikkamma pasanno. Paramanipaccakāranti uttamanipātakiriyaṁ
  nīcavuttiṁ. Parihārakāti paricārakā. Yamakotiādīni tesaṁ nāmāni. Tesu hi eko
  yamako nāma, eko moggallo nāma, eko uggo nāma, eko nāvindakī nāma,
  eko gandhabbo nāma, eko aggivesso nāMa. Tyassudanti ettha assudanti
  nipātamattaṁ, te attano parisati nisinneti attho. Iminā nayena netīti iminā
  kāraṇena anuneti jānāpeti. Karaṇīyādhikaraṇīyesūti paṇḍitehi kattabbakiccesu ca
  atirekakattabbakiccesu ca. Vacanīyādhivacanīyesūti vattabbesu ca atirekavattabbesu ca.
  Alamatthadasatarehīti ettha atthe passituṁ samatthā alamatthadasā, te atisitvā 1- ṭhitā
  alamatthadasatarā, tehi alamatthadasatarehi. Alamatthadasataroti alamatthadasatāya uttaritaro,
  chekehi chekataro paṇḍitehi paṇḍitataroti pucchanto evamāha. Athassa te
  paṭipucchantā evaṁ bhotiādimāhaṁsu. Iti brāhmaṇo attano sappurisatāya taṁ
  eḷeyyarājānampi tassa parivārakepi 2- udakampi rāmaputtaṁ pasaṁsi. Andho viya hi
  asappuriso, cakkhumā viya sappuriso, yathā andho neva anandhaṁ na andhaṁ passati, evaṁ
  asappuriso neva sappurisaṁ nāsappurisaṁ jānāti. Yathā cakkhumā andhampi anandhampi
  passati, evaṁ sappuriso sappurisampi asappurisampi jānāti. Todeyyopi
  sappurisatāya asappurise aññāsīti imamatthavasaṁ paṭicca tuṭṭhamānaso brāhmaṇo
  acchariyaṁ bho gotamātiādīni vatvā tathāgatassa bhāsitaṁ anumoditvā sakkaritvā 3-
  pakkāmi.
                          8. Upakasuttavaṇṇanā
      [188] Aṭṭhame upakoti tassa nāmaṁ. Maṇḍikāputtoti maṇḍikāya putto.
  Upasaṅkamīti so kira devadattassa upaṭṭhāko, "kiṁ nu kho satthā mayi attano

  *  *  *  *  *  *
  Footnote: 1 Ma. atikkamitvā 2 Sī. paricavakepi, chaṂa. parivārikepi
  3 chaṂa. ayaṁ pāṭho na dissati
-------------------------------------------------
[page 408]
  Santikaṁ upagate 1- vaṇṇaṁ kathessati, udāhu avaṇṇan"ti pariggaṇhanatthaṁ upasaṅkami.
  "nerayiko Devadatto kappaṭṭho 2- atekiccho"ti 3- vacanaṁ sutvā satthāraṁ ghaṭṭetukāmo
  upasaṅkamītipi vadanti. Parūpārambhaṁ vattetīti paragarahaṁ katheti. Sabbo so na
  upapādetīti sabbopi so kusaladhammaṁ na uppādeti, attano vā vacanaṁ uppādetuṁ
  anucchavikaṁ kātuṁ na sakkoti. Anupapādento gārayho hotīti kusalakammaṁ uppādetuṁ
  asakkonto attano ca vacanaṁ upapannaṁ anucchavikaṁ kātuṁ asakkonto gārayho
  hoti. Upavajjoti upavaditabbo ca hoti, vajjena vā upeto hoti, sadoso
  hotīti attho.
      Atha bhagavā tassa vādaṁ gahetvā tasseva gīvāyaṁ paṭimuñcanto parūpārambhanti-
  ādimāha. Ummujjamānakaṁyevāti udakato sīsaṁ ukkhipantaṁyeva. Tattha aparimāṇāpadāti-
  ādīsu 4- tasmiṁ akusalanti paññāpane padānipi akkharānipi dhammadesanāpi
  aparimāṇāyeva. Itipidaṁ akusalanti idampi akusalaṁ idampi akusalaṁ imināpi kāraṇena
  imināpi kāraṇena akusalanti evaṁ akusalapaññattiyaṁ āgatāni padānipi 5- aparimāṇāni.
  Athāpi 6- aññenākārena tathāgato taṁ dhammaṁ deseyya, evaṁpissa desanā aparimāṇā
  bhaveyya. Yathāha "apariyādinnāvassa tathāgatassa dhammadesanā, apariyādinnaṁ dhammapada-
  byañjanan"ti. 7- Iminā upāyena sabbavāresu attho veditabbo. Yāva dhaṁsī
  vatāyanti yāva guṇadhaṁsī vata ayaṁ. Loṇakāradārakoti loṇakāragāmadārako. Yatra hi nāmāti yo
  hi nāMa. Apasādetabbaṁ 8- maññissatīti ghaṭṭetabbaṁ maññissati. Apehīti apagaccha, mā
  me purato aṭṭhāsi, evañca pana vatvā gīvāyaṁ gaṇhāpetvā nikkaḍḍhāpesiyevāti.

  *  *  *  *  *  *
  Footnote: 1 Ma. upaṭṭhākassa 2 Ma. kappaṭṭhāyī
  3 vi.cu. 7/348/144 saṁghabhedakkhandhaka 4 Sī. aparimāṇapadātiādīsu
  5 Sī. āgatāni idānipi, chaṂa. āgatānipi 6 Ma. tathāpi
  7 Ma. mū. 12/161/125 mahāsīhanādasutta 8 chaṂa. āsādetabbaṁ
-------------------------------------------------
[page 409]
                        9. Sacchikaraṇīyasuttavaṇṇanā
      [189] Navame kāyenāti nāmakāyena. Sacchikaraṇīyāti paccakkhaṁ kātabbā.
  Satiyāti pubbenivāsānussatiyā. Cakkhunāti dibbacakkhunā. Paññāyāti jhānapaññāya
  vipassanāpaññā sacchikātabbā, vipassanāpaññāya maggapaññā, maggapaññāya
  phalapaññā, phalapaññāya paccavekkhaṇapaññā sacchikātabbā, pattabbāti attho.
  Āsavānaṁ khayasaṅkhātaṁ pana arahattaṁ paccavekkhaṇavasena paccavekkhaṇapaññāya sacchikaraṇīyaṁ
  nāmāti.
                         10. Uposathasuttavaṇṇanā
             [190] Dasame tuṇhībhūtaṁ tuṇhībhūtanti yato yato anuviloketi, tato tato
  tuṇhībhūtameva. Bhikkhū āmantesīti paṭipattisampanne bhikkhū pasannehi cakkhūhi
  anuviloketvā uppannapāmojjo 1- dhammaṁ thometukāmatāya āmantesi. Apalāpāti
  palāparahitā. Itaraṁ tasseva vevacanaṁ. Suddhāti nimmalā. Sāre patiṭṭhitāti sīlādisāre
  patiṭṭhitā. Alanti yuttaṁ. Yojanagaṇanānīti 2- ekaṁ yojanaṁ yojanameva, dasapi yojanāni
  yojanāneva. Tato uddhaṁ "yojanagaṇanānī"ti vuccati. Idha pana yojanasatampi yojanasahassampi
  adhippetaṁ. Puṭosenāpīti puṭosaṁ vuccati pātheyyaṁ, pātheyyaṁ gahetvāpi
  upasaṅkamituṁ yuttamevāti attho. Puṭaṁsenātipi pāṭho. Tassattho:- puṭo aṁse
  assāti puṭaṁso, tena puṭaṁsena, aṁsena pātheyyapuṭaṁ vahantenāpīti vuttaṁ hoti.
      Idāni evarūpehi evarūpehi ca guṇehi samannāgatā ettha bhikkhū atthīti
  dassetuṁ santi bhikkhavetiādimāha. Tattha devappattāti upapattidevanibbattakaṁ
  dibbavihāraṁ dibbavihārena ca arahattaṁ pattā. Brahmappattāti niddosaṭṭhena
  brahmabhāvasādhakaṁ brahmavihāraṁ brahmavihārena ca arahattaṁ pattā. Āneñjappattāti

  *  *  *  *  *  *
  Footnote: 1 chaṂa. uppannadhammapāmojjo 2 Sī. yojanagaṇānīti. evamuparipi
-------------------------------------------------
[page 410]
  Aniñjanabhāvasādhakaṁ āneñjaṁ āneñjena ca arahattaṁ pattā. Ariyappattāti
  puthujjanabhāvaṁ atikkamma ariyabhāvaṁ pattā. Evaṁ kho bhikkhave bhikkhu devappatto
  hotītiādīsu evaṁ rūpāvacaracatutthajjhāne ṭhatvā cittaṁ vivaṭṭetvā arahattaṁ patto
  devappatto nāma hoti, catūsu brahmavihāresu ṭhatvā cittaṁ vivaṭṭetvā arahattaṁ
  patto brahmappatto nāma, catūsu arūpajjhānesu ṭhatvā cittaṁ vivaṭṭetvā arahattaṁ
  patto āneñjappatto nāMa. Idaṁ dukkhantiādīhi catūhi saccehi cattāro maggā
  tīṇi ca phalāni kathitāni. Tasmā imaṁ ariyadhammaṁ patto bhikkhu ariyappatto nāma
  hotīti.
                         Yodhājīvavaggo catuttho.
                         ----------------
                           20. 5. Mahāvagga
                        1. Sotānugatasuttavaṇṇanā
      [191] Pañcamassa paṭhame sotānugatānanti pasādasotaṁ odahitvā ñāṇasotena
  vavatthāpitānaṁ. Cattāro ānisaṁsā pāṭikaṅkhāti cattāro guṇānisaṁsā paṭikaṅkhitabbā.
  Idaṁ pana bhagavatā atthuppattivasena āraddhaṁ. Katarātthuppattivasenāti? bhikkhūnaṁ
  Dhammassavanāya anupasaṅkamanātthuppattivasena. Pañcasatā kira brāhmaṇā pabbajitā
  "sammāsambuddho liṅgavacanavibhattipadabyañjanādīhi kathento amhehi ñātameva kathessati,
  aññātaṁ kiṁ kathessatī"ti dhammassavanatthaṁ 1- na gacchanti. Satthā taṁ pavuttiṁ sutvā
  te pakkosāpetvā "kasmā evaṁ karotha, sakkaccaṁ dhammaṁ suṇātha, sakkaccaṁ dhammaṁ
  suṇantānañca sajjhāyantānañca ime ettakā ānisaṁsā"ti dassento imaṁ desanaṁ
  ārabhi.

  *  *  *  *  *  *
  Footnote: 1 Sī. dhammassavanaggaṁ
-------------------------------------------------
[page 411]
      Tattha dhammaṁ pariyāpuṇātīti suttaṁ geyyantiādikaṁ navaṅgasatthusāsanabhūtaṁ
  tantidhammaṁ vaḷañjeti. Sotānugatā 1- hontīti sotaṁ anugatā 2- anupaviṭṭhā honti.
  Manasānupekkhitāti cittena olokitā. Diṭṭhiyā suppaṭividdhāti atthato ca kāraṇato ca
  paññāya suṭṭhu paṭividdhā paccakkhaṁ katā. Muṭṭhassati kālaṁ kurumānoti nayidaṁ
  buddhavacanaṁ anussaraṇassatiyā abhāvena vuttaṁ, puthujjanakālakiriyaṁ pana sandhāya vuttaṁ.
  Puthujjano hi muṭṭhassati kālaṁ karoti nāMa. Upapajjatīti suddhasīle patiṭṭhito
  devaloke nibbattati. Dhammapadā pilapantīti 3- antarābhave nibbattassa sukhino, 4-
  yepi pubbe sajjhāya mūḷhakā vācāparicitabuddhavacanadhammā, te sabbe pasanne ādāse
  chāyā viya pilapanti, pākaṭā hutvā paññāyanti. Dandho bhikkhave satuppādoti
  buddhavacanānussaraṇassatiyā uppādo dandho garu, atha so satto khippaṁyeva visesagāmī
  hoti, nibbānagāmī hotīti attho.
      Iddhimā cetovasippattoti iddhisampanno cittassa vasībhāvappatto khīṇāsavo.
  Ayaṁ vā so dhammavinayoti ettha vibhāvanattho vāsaddo. Yatthāti yasmiṁ dhammavinaye.
  Brahmacariyaṁ acarinti brahmacariyavāsaṁ vasiṁ. Idampi buddhavacanaṁ nāma mayā pubbe
  vaḷañjitanti buddhavacanānussaraṇavasenevetaṁ vuttaṁ. Devaputtoti pañcālacaṇḍo viya
  hatthakamahābrahmā viya sanaṅkumārabrahmā viya ca eko dhammakathikadevaputto.
  Opapātiko opapātikaṁ sāretīti paṭhamaṁ uppanno devaputto pacchā uppannaṁ
  sāreti. Sahapaṁsukīḷakāti etena nesaṁ dīgharattaṁ kataparicayabhāvaṁ dasseti.
  Samāgaccheyyunti sālāyaṁ vā rukkhamūle vā sammukhībhāvaṁ gaccheyyuṁ. Evaṁ vadeyyāti
  sālāyaṁ vā rukkhamūle vā paṭhamataraṁ nisinno pacchā āgataṁ evaṁ vadeyya. Sesamettha
  pālinayeneva veditabbaṁ.

  *  *  *  *  *  *
  Footnote: 1 Sī. sotānudhatā 2 Sī. anuvattā, chaṂa. anupattā
  3 chaṂa. plavantīti 4 chaṂa. nibbattamuṭṭhassatino
-------------------------------------------------
[page 412]
                          2. Ṭhānasuttavaṇṇanā
      [192] Dutiye ṭhānānīti kāraṇāni. Ṭhānehīti kāraṇehi. Soceyyanti sucibhāvo.
  Saṁvasamānoti ekato vasamāno. Na santatakārīti na satatakārī. Na santatavutti sīlesūti
  satataṁ sabbakālaṁ sīlajīvitaṁ na jīvatīti attho. Saṁvohāramānoti kathento. Ekena eko
  voharatīti ekena saddhiṁ eko hutvā katheti. Vokkamatīti okkamati. Purimavohārā
  pacchimavohāranti purimakathāya pacchimakathaṁ, purimakathāya ca pacchimakathā, na sametīti attho.
      Ñātibyasanenātiādīsu ñātibyasanaṁ, ñātivināsoti attho. Dutiyapadepi eseva
  nayo. Rogabyasane pana rogoyeva ārogyavināsanato byasanaṁ. 1- Anuparivattantīti
  anubandhanti. Lābho cātiādīsu ekaṁ attabhāvaṁ lābho anuparivattati, ekaṁ alābhoti
  evaṁ nayo netabbo. Sākacchāyamānoti pañhāpucchanavissajjanavasena sākacchaṁ karonto.
  Yathāti yenākārena. Ummaggoti pañhummaggo. Abhinīhāroti pañhābhisaṅkharaṇavasena
  cittassa abhinīhāro. Samudāhāroti pañhāpucchanaṁ. Santanti paccanīkasantatāya santaṁ
  katvā na kathetīti attho. Paṇītanti aggappattaṁ. 2- Atakkāvacaranti yathā takkena
  nayaggāhena gahetuṁ sakkā hoti, evaṁ na kathetīti attho. Nipuṇanti saṇhaṁ.
  Paṇḍitavedanīyanti paṇḍitehi jānitabbakaṁ. Sesaṁ sabbattha vuttānusāreneva veditabbaṁ.
                          3. Bhaddiyasuttavaṇṇanā
      [193] Tatiye upasaṅkamīti bhuttapātarāso hutvā mālāgandhavilepanaṁ gahetvā
  bhagavantaṁ vandissāmīti upasaṅkami. Mā anussavenātiādīsu anussavavasena 3- mama kathaṁ
  mā gaṇhathāti iminā nayena attho veditabbo. Sārambhoti karaṇuttariyalakkhaṇo
  sārambho. Alobhādayo lobhādipaṭipakkhanayena 4- veditabbā. Kusaladhammūpasampadāyāti

  *  *  *  *  *  *
  Footnote: 1 chaṂa. byasanaṁ rogabyasanaṁ 2 chaṂa. atappakaṁ
  3 chaṂa. anussavavacanena 4 Ma. lobhādipaṭipakkhāti, cha. lobhādipaṭipakkhavasena
-------------------------------------------------
[page 413]
  Kusaladhammānaṁ upasampādanatthāya, 1- paṭilābhatthāyāti vuttaṁ hoti. Ime cepi
  bhaddiyamahāsālāti purato ṭhite sālarukkhe dassento evamāha. Sesamettha heṭṭhā
  vuttanayattā uttānatthattā ca suviññeyyameva. Satthari pana desanaṁ vinivaṭṭente
  bhaddiyo sotāpanno jātoti.
                       4. Sāpuliyāsuttavaṇṇanā 2-
      [194] Catutthe sāpugiyāti 3- sāpuganigamavāsino. Byagghapajjāti te ālapanto
  evamāha. Koḷanagarassa hi kolarukkhe hāretvā katattā kolanagaranti ca byagghapathe
  māpitattā byagghapajjanti ca dve nāmāni. Etesañca pubbapurisā tattha vasiṁsūti
  byagghapajjavāsitāya byagghapajjavāsino byagghapajjāti vuccanti. Te ālapanto
  evamāha. Pārisuddhipadhāniyaṅgānīti pārisuddhiatthāya padhāniyaṅgāni
  padahitabbaviriyassa aṅgāni, koṭṭhāsāti attho. Sīlapārisuddhipadhāniyaṅganti
  sīlaparisodhanaviriyassetaṁ nāmaṁ. Tañhi sīlapārisuddhiparipūraṇatthāya padhāniyaṅganti
  sīlapārisuddhipadhāniyaṅgaṁ. Sesesupi eseva nayo. Tattha tattha paññāya anuggahessāmīti
  tasmiṁ tasmiṁ ṭhāne vipassanāpaññāya anuggahessāmi. Yo tattha chandotiādīsu yo tasmiṁ
  anuggaṇhaṇe kattukamyatāchandoti iminā nayena attho veditabbo. Satisampajaññaṁ
  panettha satiṁ upaṭṭhapetvā ñāṇena paricchinditvā viriyapaggahaṇatthaṁ vuttaṁ. Rajanīyesu
  dhammesu cittaṁ virājetīti rāgapaccayesu iṭṭhārammaṇesu yathā cittaṁ virajjati, evaṁ
  karoti. Vimocanīyesu dhammesu cittaṁ vimocetīti yehi ārammaṇehi cittaṁ
  vimocetabbaṁ, tesu yathā vimuccati, evaṁ karoti. Virājetvāti ettha maggakkhaṇe
  virājeti nāma, phalakkhaṇe virattaṁ nāma hoti. Dutiyapadepi eseva nayo. Sammāvimuttiṁ
  phusatīti hetunā nayena arahattaphalavimuttiṁ ñāṇaphassena phusatīti.

  *  *  *  *  *  *
  Footnote: 1 chaṂa. sampādanatthāya 2 chaṂa. sāmugiyāsutta
  3 Sī. sāpūgiyāti, chaṂa. sāmugiyāti
-------------------------------------------------
[page 414]
                          5. Vappasuttavaṇṇanā
      [195] Pañcame vappoti dasabalassa cūḷapitā sakyarājā. Nigaṇṭhasāvakoti
  vesāliyaṁ sīhasenāpati viya nāḷandāyaṁ upāligahapati viya ca nigaṇṭhassa nāṭaputtassa
  upaṭṭhāko. Kāyena saṁvutoti kāyadvārassa saṁvutattā pihitattā kāyena saṁvuto nāMa.
  Sesadvayepi eseva nayo. Avijjāvirāgāti avijjāya khayavirāgena. Vijjuppādāti
  maggavijjāya uppādena. Taṁ ṭhānanti taṁ kāraṇaṁ. Avipakkavipākanti aladdhavipākavāraṁ.
  Tatonidānanti taṁhetu tappaccayā. Dukkhavedaniyā āsavā assaveyyunti dukkhavedanāya
  paccayabhūtā kilesā assaveyyuṁ, tassa parisassa uppajjeyyunti attho.
  Abhisamparāyanti dutiye attabhāve. Kāyasamārambhapaccayāti kāyakammapaccayena. Āsavāti
  kilesā. Vighātapariḷāhāti ettha vighātoti dukkhaṁ. Pariḷāhoti kāyikacetasiko pariḷāho.
  Phussa phussa byantīkarotīti ñāṇavajjhakammaṁ ñāṇaphussena phusitvā phusitvā khayaṁ
  gameti, vipākavajjhakammaṁ vipākaphassena phusitvā phusitvā khayaṁ gameti, nijjarāti
  kilesajaraṇakapaṭipadā. Sesavāresupi eseva nayo. Idha ṭhatvā ayaṁ bhikkhu khīṇāsavo kātabbo,
  cattāri mahābhūtāni nīharitvā catusaccavavatthānaṁ dassetvā yāva arahattaphalaṁ kammaṭṭhānaṁ
  kathetabbaṁ.
      Idāni pana tassa khīṇāsavassa satatavihāre dassetuṁ evaṁ sammāvimuttacittassāti-
  ādimāha. Tattha sammāvimuttacittassāti hetunā kāraṇena sammā vimuttassa.
  Satatavihārāti niccavihārā nibaddhavihāRā. Neva sumano hotīti iṭṭhārammaṇe
  rāgavasena neva somanassajāto hoti. Na dummanoti aniṭṭhārammaṇe paṭighavasena
  na domanassajāto hoti. Upekkhako viharati sato sampajānoti satisampajaññapariggahitāya
  majjhattākāralakkhaṇāya upekkhāya tesu ārammaṇesu upekkhako majjhatto hutvā viharati.
-------------------------------------------------
[page 415]
      Kāyapariyantikanti kāyantikaṁ kāyaparicchinnaṁ, yāva pañcadvārakāyo pavattati,
  tāva pavattaṁ pañcadvārikavedananti attho. Jīvitapariyantikanti jīvitantikaṁ
  jīvitaparicchinnaṁ, yāva jīvitaṁ pavattati, tāva pavattaṁ manodvārikavedananti attho.
  Tattha pañcadvārikā vedanā pacchā uppajjitvā paṭhamaṁ nirujjhati, manodvārikā vedanā
  paṭhamaṁ uppajjitvā pacchā nirujjhati. Sā hi paṭisandhikkhaṇe vatthurūpasmiṁyeva
  patiṭṭhāti. Pañcadvārikā pavatte pañcadvāravasena pavattamānā paṭhamavaye vīsativassakāle
  rajjanadussanamuyhanavasena adhimattā balavatī hoti, paṇṇāsavassakāle ṭhitā hoti,
  saṭṭhivassakālato paṭṭhāya parihāyamānā, asītinavutivassakāle mandā hoti. Tadā
  hi sattā "cirarattaṁ ekato nisīdimhā nipajjimhā"ti vadantepi na jānāmāti
  vadanti. Adhimattānipi rūpādiārammaṇāni na passāma na suṇoma, sugandhaduggandhaṁ
  vā sāduasāduṁ vā 1- thaddhamudukaṁ vātipi na jānāmātipi vadanti. Iti nesaṁ
  pañcadvārikā vedanā bhaṭṭhe 2- hoti, manodvārikā vedanāpi 3- pavattati. Sā
  anupubbena parihāyamānā maraṇasamaye hadayavatthukoṭiṁyeva nissāya pavattati. Yāva panesā
  pavattati, tāva satto jīvatīti vuccati. Yadā nappavattati, tadā satto 4- "mato
  niruddho"ti vuccati.
      Svāyamattho vāpiyā dīpetabbo:- yathā hi puriso pañcaudakamaggasampannaṁ
  vāpiṁ kareyya. Paṭhamaṁ deve vuṭṭhe pañcahi udakamaggehi udakaṁ pavisitvā antovāpiyaṁ
  āvāṭe pūreyya. Punappunaṁ deve vassante udakamagge pūretvā gāvutaḍḍhayojanamattaṁ
  ottharitvā udakaṁ tiṭṭheyya tato tato vissandamānaṁ. Atha niddhamanatumbe vivaritvā
  khettesu kamme kayiramāne udakaṁ nikkhamantaṁ, sassapākakāle udakaṁ nikkhantaṁ udakaṁ
  parihīnaṁ, "macche gaṇhāmā"ti vattabbataṁ āpajjeyya. Tato katipāhena āvāṭesuyeva
  udakaṁ saṇṭhaheyya. Yāva pana taṁ āvāṭesu hoti, tāva mahāvāpiyaṁ udakaṁ atthīti

  *  *  *  *  *  *
  Footnote: 1 Ma. sātaṁ vā asātaṁ vā 2 chaṂa. bhaggā
  3 chaṂa. ayaṁ pāṭho na dissati 4 chaṂa. ayaṁ pāṭho na dissati
-------------------------------------------------
[page 416]
  Saṅkhyaṁ gacchati. Yadā pana tattha chijjati, tadā "vāpiyaṁ udakaṁ natthī"ti vuccati.
  Evaṁ sampadamidaṁ veditabbaṁ.
      Paṭhamaṁ deve vassante pañcahi maggehi udake pavisante āvāṭānaṁ pūraṇakālo
  viya hi paṭhamameva paṭisandhikkhaṇe manodvārikavedanāya vatthurūpe patiṭṭhitakālo,
  punappunaṁ deve vassante pañcannaṁ maggānaṁ pūritakālo 1- viya pavatte
  pañcadvārikavedanāya pavattati, gāvutaḍḍhayojanamattaṁ ajjhottharaṇaṁ viya paṭhamavaye
  vīsativassakāle rajjanādivasena tassa adhimattabalavabhāvo, yāva vāpito udakaṁ na nigacchati,
  tāva pūrāya vāpiyā ṭhitakālo viya paññāsavassakāle tassa ṭhitakālo, niddhamanatumbesu
  vivaṭesu kammante kayiramāne udakassa nikkhamanakālo viya saṭṭhivassakālato paṭṭhāya
  tassa parihāni, udake bhaṭṭhe udakamaggesu parittaudakassa ṭhitakālo viya
  asītinavutikāle pañcadvārikavedanāya mandakālo, āvāṭesuyeva udakassa patiṭṭhitakālo
  viya hadayavatthukoṭiṁ nissāya manodvāre vedanāya pavattikālo, āvāṭesu parittepi
  udake sati "vāpiyaṁ udakaṁ atthī"ti vattabbakālo viya yāva sā pavattati, tāva
  "satto jīvatī"ti vuccati. Yathā pana āvāṭesu udake chinne "natthi vāpiyaṁ
  udakan"ti vuccati, evaṁ manodvārikavedanāya appavattamānāya satto matoti vuccati.
  Imameva vedanaṁ sandhāya vuttaṁ "jīvitapariyantikaṁ vedanaṁ vediyamāno"ti.
      Kāyassa bhedāti kāyassa bhedena. Uddhaṁ jīvitapariyādānāti jīvitakkhayato uddhaṁ.
  Idhevāti paṭisandhivasena parato agantvā idheva. Sīti bhavissantīti pavattivipphandana-
  daratharahitāni sītāni 2- appavattanadhammāni bhavissanti.
      Thūṇaṁ paṭiccāti rukkhaṁ paṭicca. Kuddālapiṭakaṁ ādāyāti kuddālañca khaṇittiñca
  pacchiñca gahetvāti attho. Desanā pana kuddālavaseneva katā. Mūle chindeyyāti
  mūlamhi kuddālena chindeyya. Palikhaṇeyyāti khaṇittiyā samantā khaṇeyya. Evameva

  *  *  *  *  *  *
  Footnote: 1 chaṂa. pūraṇakālo 2 Ma. pavattivibandarahitānipi tāni
-------------------------------------------------
[page 417]
  Khoti ettha idaṁ opammasaṁsandanaṁ:- rukkho viya hi attabhāvo daṭṭhabbo, rukkhaṁ
  paṭicca chāyā viya kusalākusalakammaṁ, chāyaṁ appavattaṁ kātukāmo puriso viya
  yogāvacaro, kuddālo viya paññā, piṭakaṁ viya samādhi, khaṇitti viya vipassanā,
  khaṇittiyā mūlānaṁ palikhaṇanakālo viya arahattamaggena avijjāya chedanakālo,
  khaṇḍākhaṇḍikaṁ karaṇakālo viya khandhavasena diṭṭhakālo, phālanakālo viya āyatanavasena
  diṭṭhakālo, sakalīkaraṇakālo viya dhātuvasena diṭṭhakālo, vātātapena visosanakālo
  viya kāyikacetasikassa viriyassa karaṇakālo, agginā ḍahanakālo viya ñāṇena
  kilesānaṁ ḍahanakālo, masikaraṇakālo viya vattamānakapañcakkhandhakālo, mahāvāte
  opunanakālo 1- viya nadīsote pavāhanakālo viya ucchinnamūlakānaṁ 2- pañcannaṁ
  khandhānaṁ appaṭisandhikanirodho, opunanapavāhanehi apaṇṇattikabhāvūpagamo viya punabbhave
  vipākakkhandhānaṁ anuppādena apaññattikabhāvo veditabbo.
      Bhagavantaṁ etadavocāti satthari desanaṁ vinivaṭṭente sotāpattiphalaṁ patvā
  etaṁ "seyyathāpi bhante"tiādivacanaṁ avoca. Tattha udayatthikoti vaḍḍhiatthiko.
  Assapaṇiyaṁ poseyyāti pañcāssapotasatāni kiṇitvā pacchā vikkiṇissāmīti
  poseyya. Sahassagghanakassa assassa pañcasatamattaṁ upakaraṇaṁ gandhamālādivasena
  posāvaniyaṁyeva 3- agamāsi. Athassa te assā ekadivaseneva rogaṁ phusitvā sabbe
  jīvitakkhayaṁ pāpuṇeyyunti iminā adhippāyena evamāha. Udayañceva nādhigaccheyyāti
  vaḍḍhiñca gehato nīharitvā dinnamūlañca kiñci na labheyya. Payirupāsinti catūhi
  paccayehi upaṭṭhahiṁ. Sohaṁ udayañceva nādhigacchinti so ahaṁ neva udayaṁ na gehato
  dinnadhanaṁ adhigacchiṁ, paṇiyāssajagganako nāma jātosmīti dasseti. Sesamettha
  uttānatthamevāti.

  *  *  *  *  *  *
  Footnote: 1 chaṂa. ophunanakālo. evamuparipi 2 chaṂa. viya ca chinnamūlakānaṁ. evamuparipi
  3 chaṂa. posāvanikaṁ
-------------------------------------------------
[page 418]
                          6. Sāḷhasuttavaṇṇanā
      [196] Chaṭṭhe dvayenāti dvīhi koṭṭhāsehi. Oghassa nittharaṇanti
  caturoghanittharaṇaṁ. Tapojigucchāhetūti dukkarakārikasaṅkhātena tapena pāpajigucchanahetu.
  Aññataraṁ sāmaññaṅganti ekaṁ samaṇadhammakoṭṭhāsaṁ. Aparisuddhakāyasamācārātiādīsu
  purimehi tīhi padehi kāyikavācasikacetasikasīlānaṁ aparisuddhataṁ dassetvā pacchimena
  padena aparisuddhājīvataṁ dasseti. Ñāṇadassanāyāti maggañāṇasaṅkhātāya dassanāya. Anuttarāya
  sambodhāyāti arahattāya, arahattañāṇaphassena 1- phusituṁ abhabbāti vuttaṁ hoti.
  Sālalaṭṭhinti sālarukkhaṁ. Navanti taruṇaṁ. Akukkuccakajātanti "bhaveyya nu kho na
  bhaveyyā"ti ajanetabbakukkuccaṁ. Lekhaṇiyā likheyyāti avalekhanamattakena 2- avalikheyya.
  Dhoveyyāti ghaṁseyya. Anto avisuddhāti abbhantare avisuddhā apanītasāRā.
      Evameva khoti ettha idaṁ opammasaṁsandanaṁ:- sālalaṭṭhi viya hi attabhāvo
  daṭṭhabbo, nadīsotaṁ viya saṁsārasotaṁ, pāraṁ gantukāmapuriso viya dvāsaṭṭhi diṭṭhiyo
  gahetvā ṭhitapuriso, sālalaṭṭhiyā bahiddhā suparikammakatakālo viya bahiddhārammaṇe
  gāḷhaṁ 3- katvā gahitakālo, anto aparisuddhakālo viya abbhantare sīlānaṁ
  aparisuddhakālo, sālalaṭṭhiyā saṁsīditvā adhogamanaṁ viya diṭṭhigatikassa saṁsārasote
  saṁsīdanaṁ veditabbaṁ.
      Jiyārittaṁ 4- bandheyyāti jiyañca arittañca yojeyya. Evameva khoti etthāpi
  idaṁ opammasaṁsandanaṁ:- sālalaṭṭhi viya attabhāvo, nadīsotaṁ viya saṁsārasotaṁ, pāraṁ
  gantukāmapuriso viya yogāvacaro, bahiddhā suparikammakatakālo viya chasu dvāresu saṁvarassa
  paccupaṭṭhitakālo, anto suvisodhitabhāvo viya abbhantare parisuddhasīlācāro, 5-
  jiyārittabandhanaṁ viya kāyikacetasikaviriyakaraṇaṁ, sotthinā pārimatīragamanaṁ viya anupubbena
  sīlaṁ pūretvā samādhiṁ pūretvā paññaṁ pūretvā nibbānagamanaṁ daṭṭhabbaṁ.

  *  *  *  *  *  *
  Footnote: 1 Ma. arahattaphalaphassena 2 Sī. avalekhanasatthakena 3 chaṂa. tapacaraṇaṁ gāḷhaṁ
  4 chaṂa. yiyārittaṁ 5 chaṂa. parisuddhasīlabhāvo
-------------------------------------------------
[page 419]
      Kaṇḍacitrakānīti saralaṭṭhisararajjusarapāsādasarasāṇisarapokkharaṇisarapadumādīni 1-
  anekāni kaṇḍehi kātabbacitrāni. Athakho so tīhi ṭhānehīti so evaṁ bahūni
  kaṇḍacitrakāni jānantopi na rājāraho hoti, tīhiyeva ca pana ṭhānehi hotīti
  attho. Sammāsamādhi hotīti maggasamādhinā ca phalasamādhinā ca samāhito hotīti
  ayamettha attho. Sammādiṭṭhīti maggasammādiṭṭhiyā samannāgato. Idaṁ
  dukkhantiādīhi catūhi saccehi cattāro maggā tīṇi ca phalāni kathitāni. Ayaṁ pana
  maggeneva avirādhitaṁ vijjhati nāmāti veditabbo. Sammāvimuttīti arahattaphala-
  vimuttiyā samannāgato. Avijjākkhandhaṁ padāletīti arahattamaggena padāleti nāmāti
  vuccati. Iminā hi heṭṭhā arahattamaggena avijjākkhandho padālito, idha pana
  padālitaṁ upādāya padāletīti vattuṁ vaṭṭati.
                        7. Mallikādevīsuttavaṇṇanā
      [197] Sattame mallikā devīti pasenadikosalarañño devī. Yena midhekacco
  mātugāmoti yena idhekaccā itthī. Dubbaṇṇoti bībhacchavaṇṇā. 2- Durūpoti
  dussaṇṭhitā. Supāpikoti suṭṭhu pāpikā suṭṭhu lāmikā. Dassanāyāti passituṁ.
  Daliddoti dhanadaliddā. Appassakoti sakena dhanadhaññena 3- rahitā. Appabhogoti
  upabhogaparibhogabhaṇḍakarahitā. Appesakkhoti apparivāRā. Aḍḍhoti issaRā. Mahaddhanoti
  vaḷañjanakadhanena mahaddhanā. Mahābhogoti upabhogaparibhogabhaṇḍabhogena mahābhogā.
  Mahesakkhoti mahāparivāRā. Abhirūpoti uttamarūpā. Dassanīyoti dassanayuttā.
  Pāsādikoti dassanena pāsādikā. Vaṇṇapokkharatāyāti vaṇṇena ceva sarīrasaṇṭhānena ca.
      Abhisajjatīti laggati. Byāpajjatīti pakatiṁ pajahati. Paṭitthīyatīti kodhavasena thīnabhāvaṁ
  thaddhabhāvaṁ 4- āpajjati. Na dātā hotīti na dāyikā hoti. Seyyāvasathapadīpeyyanti

  *  *  *  *  *  *
  Footnote: 1 Ma....sarapadumānīti 2 Ma. vigacchavaṇṇanā
  3 chaṂa. dhanena 4 Ma. khirabhāvaṁ baddhabhāvaṁ
-------------------------------------------------
[page 420]
  Ettha seyyāti mañcaphalakādisayanaṁ. Āvasathoti āvasathāgāraṁ. Padīpeyyaṁ vuccati
  vaṭṭitelādipadīpūpakaraṇaṁ. Issāmanakoti issāya sampayuttacittā. Iminā nayena
  sabbattha attho veditabbo. Kodhanā ahosinti kodhamanā ahosiṁ. Anissāmanakā
  ahosinti issāvirahitacittā ahosiṁ. Sesamettha uttānatthamevāti.
                         8. Attantapasuttavaṇṇanā
      [198] Aṭṭhame attantapādīsu attānaṁ tapati dukkhāpetīti attantaPo.
  Attano paritāpanānuyogaṁ attaparitāpanānuyogaṁ. Paraṁ tapatīti parantaPo. Paresaṁ
  paritāpanānuyogaṁ paraparitāpanānuyogaṁ. Diṭṭheva dhammeti imasmiṁyeva attabhāve.
  Nicchātoti chātaṁ vuccati taṇhā, sā assa natthīti nicchāto. Sabbakilesānaṁ
  nibbutattā nibbuto. Anto tāpanakilesānaṁ abhāvā sītalo jātoti sītibhūto.
  Jhānamaggaphalanibbānasukhāni paṭisaṁvedetīti sukhapaṭisaṁvedī. Brahmabhūtena attanāti
  seṭṭhabhūtena attanā.
      Acelakotiādīni vuttatthāneva. Orabbhikādīsu urabbhā vuccanti eḷakā urabbhe
  hanatīti orabbhiko. Sūkarikādīsupi eseva nayo. Luddoti dāruṇo kakkhaḷo.
  Macchaghātakoti macchabandho 1- kevaṭṭo. Bandhanāgārikoti bandhanāgāragopako.
  Kurūrakammantāti dāruṇakammantā.
      Muddhābhisittoti 2- khattiyābhisekena muddhani abhisitto. Puratthimena nagarassāti
  nagarato puratthimadisāya. Saṇṭhāgāranti yaññasālaṁ. Kharājinaṁ nivāsetvāti sakhuraṁ
  ajinacammaṁ nivāsetvā. Sappitelenāti sappinā ca telena ca. Ṭhapetvā hi sappiṁ
  avaseso yo koci sneho telanti vuccati. Kaṇḍuvamānoti nakhānaṁ chinnattā
  kaṇḍuvitabbakāle tena kaṇḍuvamāno. Anattharahitāyāti asanthatāya. Sarūpavacchāyāti

  *  *  *  *  *  *
  Footnote: 1 Ma. macchavadho 2 chaṂa. muddhāvisittoti
-------------------------------------------------
[page 421]
  Sadisavacchāya. Sace gāvī setā hoti, vacchakopi setakova. Sace kapilā vā rattā
  vā, vacchopi tādiso vāti evaṁ sarūpavacchāya. So evamāhāti so rājā evaṁ
  vadeti. Vacchatarāti taruṇavacchakabhāvaṁ atikkantā balavavacchā. Vacchatarīsupi 1- eseva nayo.
  Barihisatthāyāti parikkhepakaraṇatthāya ceva yaññabhūmiyaṁ attharaṇatthāya ca.
      Catutthapuggalaṁ buddhuppādato paṭṭhāya dassetuṁ idha bhikkhave tathāgatotiādimāha.
  Tattha tathāgatotiādīni vuttatthāneva. Taṁ dhammanti taṁ vuttappakārasampannaṁ dhammaṁ.
  Suṇāti gahapati vāti kasmā paṭhamaṁ gahapatiṁ niddisati? nihatamānattā ussannattā
  Ca. Yebhuyyena hi khattiyakulā pabbajitā jātiṁ nissāya mānaṁ karonti, brāhmaṇakulā
  pabbajitā mante nissāya mānaṁ karonti, hīnajaccakulā pabbajitā attano vijātitāya
  patiṭṭhātuṁ na sakkonti. Gahapatidārakā pana kacchehi sedaṁ muñcantehi piṭṭhiyaṁ
  loṇaṁ pupphamānāya bhūmiṁ kasitvā tādisassa mānassa abhāvato nihatamānadappā 2-
  honti, te pabbajitvā mānaṁ vā dappaṁ vā akatvā yathābalaṁ buddhavacanaṁ uggahetvā
  vipassanāya kammaṁ karontā sakkonti arahatte patiṭṭhātuṁ. Itarehi ca kulehi
  nikkhamitvā pabbajitā nāma na bahukā, gahapatikāva bahukā. Iti nihatamānattā
  ussannattā ca paṭhamaṁ gahapatiṁ niddisatīti.
      Aññatarasmiṁ vāti itaresaṁ vā kulānaṁ aññatarasmiṁ. Paccājātoti pacchā
  jāto. Tathāgate saddhaṁ paṭilabhatīti parisuddhaṁ dhammaṁ sutvā dhammasāmimhi tathāgate
  "sammāsambuddho vata so bhagavā"ti saddhaṁ paṭilabhati. Iti paṭisañcikkhatīti evaṁ
  paccavekkhati. Sambādho gharāvāsoti sacepi saṭṭhihatthe ghare yojanasatantarepi vā dve
  jāyapatikā vasanti, tathāpi nesaṁ sakiñcanasapalibodhanaṭṭhena gharāvāso sambādhova.
  Rajāpathoti rāgarajādīnaṁ uṭṭhānaṭṭhānanti mahāaṭṭhakathāyaṁ vuttaṁ. Āgamanapathotipi
  vattuṁ vaṭṭati. 3- Alagganaṭṭhena abbhokāso viyāti abbhokāso. Pabbajito hi
  kūṭāgāraratanapāsādadevavimānādīsu pihitadvāravātapānesu paṭicchannesu vasantopi

  *  *  *  *  *  *
  Footnote: 1 Ma. vacchatariādīsupi 2 Ma. nihatamānagabbā 3 chaṂa. ayaṁ pāṭho na dissati
-------------------------------------------------
[page 422]
  Neva laggati na sajjati na bajjhati. Tena vuttaṁ "abbhokāso pabbajjā"ti. Apica
  sambādho gharāvāso kusalakiriyāya yathāsukhaṁ okāsābhāvato, rajāpatho asaṁvutasaṅkāraṭṭhānaṁ
  viya rajānaṁ, kilesarajānaṁ 1- sannipātaṭṭhānato. Abbhokāso pabbajjā kusalakiriyāya
  yathāsukhaṁ okāsasabbhāvato.
      Nayidaṁ sukaraṁ .pe. Pabbajeyyanti ettha ayaṁ saṅkhepakathā:- yadetaṁ sikkhāttaya-
  brahmacariyaṁ ekaṁpi divasaṁ akhaṇḍaṁ katvā carimakacittaṁ pāpetabbatāya ekantaparipuṇṇaṁ.
  Ekadivasampi ca kilesamalena amalinaṁ katvā carimakacittaṁ pāpetabbatāya ekantaparisuddhaṁ,
  saṅkhalikhitanti 2- likhitasaṅkhasadisaṁ dhotasaṅkhasappaṭibhāgaṁ caritabbaṁ, idaṁ na
  sukaraṁ agāraṁ ajjhāvasatā agāramajjhe vasantena ekantaparipuṇṇaṁ .pe. Carituṁ,
  yannūnāhaṁ kesamassuṁ ohāretvā kasāyarasapītatāya kāsāyāni brahmacariyaṁ carantānaṁ
  anucchavikāni vatthāni acchādetvā paridahitvā agārasmā nikkhamitvā anagāriyaṁ
  pabbajeyyanti. Ettha ca yasmā agārassa hitaṁ kasivaṇijjādikammaṁ agāriyanti
  vuccati, tañca pabbajjāya natthi, tasmā pabbajjā anagāriyāti ñātabbā, taṁ anagāriyaṁ.
  Pabbajeyyanti paṭipajjeyyaṁ.
      Appaṁ vāti sahassato heṭṭhā bhogakkhandho appo nāma hoti, sahassato
  paṭṭhāya mahā. Ābandhanaṭṭhena ñātiyeva ñātiparivaṭṭo. So vīsatiyā heṭṭhā
  appo nāma hoti, vīsatiyā paṭṭhāya mahā. Bhikkhūnaṁ sikkhāsājīvasamāpannoti yā
  bhikkhūnaṁ adhisīlasaṅkhātā sikkhā, tañca, yattha cete saha jīvanti, ekajīvikā
  sabhāgavuttino honti, taṁ bhagavatā paññattasikkhāpadasaṅkhātaṁ sājīvañca tattha sikkhanabhāvena
  samāpannoti bhikkhūnaṁ sikkhāsājīvasamāpanno. Samāpannoti sikkhaṁ paripūrento
  sājīvañca avītikkamanto hutvā tadubhayaṁ upagatoti attho.
      Pāṇātipātaṁ pahāyātiādīni vuttatthāneva. Imesaṁ bhedāyāti yesaṁ itoti
  vuttānaṁ santike sutaṁ, tesaṁ bhedāya. Bhinnānaṁ vā sandhātāti dvinnaṁ mittānaṁ vā

  *  *  *  *  *  *
  Footnote: 1 Ma. kilesānaṁ 2 cha. saṅkhalikhitaṁ, pa.sū. 2/291/113
-------------------------------------------------
[page 423]
  Samānupajjhāyakādīnaṁ vā kenacideva kāraṇena bhinnānaṁ ekamekaṁ upasaṅkamitvā
  "tumhākaṁ īdise kule jātānaṁ evaṁbahussutānaṁ idaṁ na yuttan"tiādīni vatvā
  sandhānaṁ kattā. Anuppadātāti sandhānānuppadātā, dve jane samagge disvā
  "tumhākaṁ evarūpe kule jātānaṁ evarūpehi guṇehi samannāgatānaṁ anucchavikametan"ti-
  ādīni vatvā daḷhīkammaṁ kattāti attho. Samaggo 1- ārāmo assāti samaggārāmo.
  Yattha samaggā natthi, tattha vasitumpi na icchatīti attho. Samaggarāmotipi pāli,
  ayamevattho. Samaggaratoti samaggesu rato, te pahāya aññattha gantumpi na
  icchatīti attho. Samagge disvāpi sutvāpi nandatīti samagganandī. Samaggakaraṇiṁ
  vācaṁ bhāsitāti yā vācā satte samaggeyeva karoti, taṁ sāmaggiguṇaparidīpikameva
  vācaṁ bhāsati, na itaranti.
      Nelāti elaṁ vuccati doso, nāssā elanti nelā, niddosāti attho.
  "nelaṅgo Setapacchādo"ti 2- ettha vuttanelaṁ viya. Kaṇṇasukhāti byañjanamadhuratāya
  kaṇṇānaṁ sukhā, sūcivijjhanaṁ viya kaṇṇasūlaṁ na janeti. Atthamadhuratāya sakalasarīre
  kopaṁ ajanetvā pemaṁ janetīti pemanīyā. Dahayaṁ gacchati appaṭihaññamānā sukhena
  vittaṁ pavisatīti hadayaṅgamā. Guṇaparipuṇṇatāya pure bhavāti porī. Pure saṁvaḍḍhanārī
  viya sukumārātipi porī. Purassa esāti porī, nagaravāsīnaṁ kathāti attho.
  Nagaravāsino hi yuttakathā honti, pitimattaṁ pitāti, bhātimattaṁ bhātāti vadanti.
  Evarūpī kathā bahuno janassa kantā hotīti bahujanakantā. Kantabhāveneva bahuno
  janassa manāpacittavuḍḍhikarāti bahujanamanāpā.
      Kāle 3- vadatīti kālavādī, vattabbayuttakālaṁ sallakkhetvā vadatīti attho. Bhūtaṁ
  tacchaṁ sabhāvameva vadatīti bhūtavādī. Diṭṭhadhammikasamparāyikātthasannissitameva katvā
  vadatīti atthavādī. Navalokuttaradhammasannissitaṁ katvā vadatīti dhammavādī.
  Saṁvaravinayapahānavinayasannissitaṁ

  *  *  *  *  *  *
  Footnote: 1 Sī. samagge 2 khu. u. 25/65/206 aparalakuṇḍakabhaddiyasutta
  3 kālena pa. sū. 2/292/115
-------------------------------------------------
[page 424]
  Katvā vadatīti vinayavādī. Nidhānaṁ vuccati ṭhapanokāso, nidhānamassā
  atthīti nidhānavatī. Hadaye nidhetabbayuttakaṁ vācaṁ bhāsitā 1- hotīti attho. Kālenāti
  evarūpiṁ vācaṁ bhāsamānopi ca "ahaṁ nidhānavatiṁ vācaṁ bhāsissāmī"ti na akālena bhāsati,
  yuttakālaṁ pana avekkhitvāva bhāsatīti attho. Sāpadesanti saupamaṁ, sakāraṇanti attho.
  Pariyantavatinti paricchedaṁ dassetvā, yathāssā paricchedo paññāyati, evaṁ bhāsatīti
  attho. Atthasañhitanti anekehipi nayehi vibhajantena pariyādātuṁ asakkuṇeyyaṁ 2-
  atthasampannaṁ bhāsati. Yaṁ vā so atthavādī atathaṁ vadati tena atthena sañhitattā
  atthasañhitaṁ vācaṁ bhāsati, na aññaṁ nikkhipitvā aññaṁ bhāsatīti vuttaṁ hoti.
      Bījagāmabhūtagāmasamārambhāti mūlabījaṁ khandhabījaṁ phalubījaṁ aggabījaṁ bījabījanti
  pañcavidhassa bījagāmassa ceva yassa kassaci nīlatiṇarukkhādikassa bhūtagāmassa ca
  samārambhā, chedapacanādibhāvena 3- vikopanā paṭiviratoti attho.
      Ekabhattikoti pātarāsabhattaṁ sāyamāsabhattanti dve bhattāni. Tesu pātarāsabhattaṁ
  antomajjhantikena paricchinnaṁ, itaraṁ majjhantikato uddhaṁ antoaruṇena. Tasmā
  antomajjhantike dasakkhattuṁ bhuñjamānopi ekabhattikova hoti. Taṁ sandhāya vuttaṁ
  "ekabhattiko"ti rattibhojanaṁ 4- ratti, tato uparatoti rattūparato. Atikkante
  majjhantike yāva suriyatthaṅgamanā bhojanaṁ vikālabhojanaṁ nāma, tato viratattā virato
  vikālabhojanā.
      Jātarūpanti suvaṇṇaṁ. Rajatanti kahāpaṇo lohamāsako jatumāsako dārumāsakoti
  ye vohāraṁ gacchanti. Tassa ubhayassāpi paṭiggahaṇā paṭivirato, neva naṁ uggaṇhāti,
  na uggaṇhāpeti, na upanikkhittaṁ sādiyatīti attho.
      Āmakadhaññapaṭiggahaṇāti sālivīhiyavagodhūmakaṅguvarakakudrūsakasaṅkhātassa
  sattavidhassāpi āmakadhaññassa paṭiggahaṇā. Na kevalañca etesaṁ paṭiggahaṇameva, āmasanampi

  *  *  *  *  *  *
  Footnote: 1 chaṂa. bhāsitāti 2 chaṂa. asakkuṇeyyatāya
  3 chaṂa. chedanabhedanapacanādibhāvena 4 chaṂa. bhojanaṁ
-------------------------------------------------
[page 425]
  Bhikkhūnaṁ na vaṭṭatiyeva. Āmakamaṁsapaṭiggahaṇāti ettha aññatra uddissa anuññātā
  āmakamaṁsamacchānaṁ paṭiggahaṇameva bhikkhūnaṁ na vaṭṭati, no āmasananti.
      Itthīkumārikāpaṭiggahaṇāti ettha itthīti purisantaragatā, itarā kumārikā nāma
  tāsaṁ paṭiggahaṇampi āmasanampi akappiyameva. Dāsīdāsapaṭiggahaṇāti ettha dāsīdāsa-
  vaseneva tesaṁ paṭiggahaṇaṁ na vaṭṭati, "kappiyakārakaṁ dammi, ārāmikaṁ dammī"ti
  evaṁ vutte ca pana vaṭṭati. Ajeḷakādīsupi khettavatthupariyosānesu kappiyākappiyanayo
  vinayavasena upaparikkhitabbo. Tattha khettaṁ nāma yasmiṁ pubbaṇṇaṁ ruhati. Vatthu nāma
  yasmiṁ aparaṇṇaṁ ruhati. Yattha vā ubhayaṁ ruhati, taṁ khettaṁ. Tadatthāya akatabhūmibhāgo
  vatthu. Khettavatthusīsena cettha vāpitaḷākādīnipi saṅgahitāneva.
      Dūteyyaṁ vuccati dūtakammaṁ gihīnaṁ 1- paṇṇaṁ vā sāsanaṁ vā gahetvā tattha
  tattha gamanaṁ. Pahiṇagamanaṁ vuccati gharā gharaṁ pesitassa khuddakagamanaṁ. Anuyogo nāma
  tadubhayakaraṇaṁ. Tasmā dūteyyapahiṇagamanānaṁ anuyogoti evamettha attho veditabbo.
  Kayavikkayāti kayā ca vikkayā ca. Tulākūṭādīsu kūṭanti vañcanaṁ. Tattha tulākūṭaṁ
  tāva rūpakūṭaṁ aṅgakūṭaṁ gahaṇakūṭaṁ paṭicchannakūṭanti catubbidhaṁ hoti. Tattha rūpakūṭaṁ
  nāma dve tulā sarūpā 2- katvā gaṇhanto mahatiyā gaṇhāti, dadanto khuddikāya
  deti. Aṅgakūṭaṁ nāma gaṇhanto pacchābhāge hatthena tulaṁ akkamati, dadanto
  pubbabhāge. Gahaṇakūṭaṁ nāma gaṇhanto mūle rajjuṁ gaṇhāti, dadanto agge.
  Paṭicchannakūṭaṁ nāma tulaṁ susiraṁ katvā anto ayacuṇṇaṁ pakkhipitvā gaṇhanto
  taṁ pacchābhāge karoti, dadanto aggabhāge.
      Kaṁso vuccati suvaṇṇapāti, tāya vañcanaṁ kaṁsakūṭaṁ. Kathaṁ? ekaṁ suvaṇṇapātiṁ
  Katvā aññā dve tisso lohapātiyo suvaṇṇavaṇṇā karoti, tato janapadaṁ gantvā
  kiñcideva addhakulaṁ pavisitvā "suvaṇṇabhājanāni kiṇathā"ti vatvā agghe pucchite
  samagghataraṁ dātukāmā honti. Tato tehi "kathaṁ imesaṁ suvaṇṇabhāvo jānitabbo"ti

  *  *  *  *  *  *
  Footnote: 1 Ma. gihīnaṁ pahitaṁ 2 chaṂa. samarūpā
-------------------------------------------------
[page 426]
  Vutte "vīmaṁsitvā gaṇhathā"ti suvaṇṇapātiṁ pāsāṇe ghaṁsitvā sabbapātiyo datvā
  gacchati.
      Mānakūṭaṁ nāma hadayabhedasikhābhedarajjubhedavasena tividhaṁ hoti. Tattha hadayabhedo
  sappitelādiminanakāle labbhati. Tāni hi gaṇhanto heṭṭhāchiddena mānena "saṇikaṁ
  āsiñcā"ti vatvā attano bhājane bahuṁ paggharāpetvā gaṇhāti, dadanto chiddaṁ
  pidhāya sīghaṁ pūretvā deti. Sikhābhedo tilataṇḍulādiminanakāle labbhati. Tāni
  hi gaṇhanto saṇikaṁ sikhaṁ ussāpetvā gaṇhāti, dadanto vegena pūretvā sikhaṁ
  bhindanto 1- deti. Rajjubhedo khettavatthuminanakāle labbhati. Lañcaṁ 2- alabhantā hi
  khettaṁ amahantaṁpi mahantaṁ katvā minanti.
     Ukkoṭanādīsu ukkoṭananti sāmike assāmike kātuṁ lañcaggahanaṁ. Vañcananti
  tehi tehi upāyehi paresaṁ vañcanaṁ. Tatridamekaṁ vatthuṁ:- eko kira luddako migañca
  migapotakañca gahetvā āgacchati, tameko dhutto "kiṁ bho migo agghati, kiṁ migapotako"ti
  āha. "migo Dve kahāpaṇe, migapotako ekan"ti ca vutte ekaṁ kahāpaṇaṁ datvā
  migapotakaṁ gahetvā thokaṁ gantvā nivatto "na me bho migapotakena attho,
  migaṁ me dehī"ti. "nanu Te bho yā paṭhamaṁ eko kahāpaṇo dinno"ti. Āma
  dinnoti. "imaṁpi Migapotakaṁ gaṇha, evaṁ so ca kahāpaṇo ayañca kahāpaṇagghanako
  migapotako"ti dve kahāpaṇā bhavissantīti. So "kāraṇaṁ vadatī"ti sallakkhetvā
  migapotakaṁ gahetvā migaṁ adāsīti. Nikatīti yogavasena vā māyāvasena vā apāmaṅgaṁ
  pāmaṅganti, amaṇiṁ maṇinti, asuvaṇṇaṁ suvaṇṇanti katvā paṭirūpakena vañcanaṁ.
  Sāciyogoti kuṭilayogo, etesaṁyeva ukkoṭanādīnametaṁ nāmaṁ. Tasmā ukkoṭanasāciyogo
  vañcanasāciyogo nikatisāciyogoti evamettha attho veditabbo. Keci aññaṁ dassetvā
  aññassa parivattanaṁ sāviyogoti vadanti, taṁ pana vañcaneneva saṅgahitaṁ.

  *  *  *  *  *  *
  Footnote: 1 chaṂa. chindanto 2 chaṂa. lañjaṁ. evamuparipi
-------------------------------------------------
[page 427]
      Chedanādīsu chedananti hatthacchedanādi. Vadhoti māraṇaṁ. Bandhoti rajjubandhanādīhi
  bandhanaṁ. Viparāmosoti himaviparāmoso gumbaviparāmosoti duvidho. Yaṁ himapātasamaye
  himena paṭicchannā hutvā maggapaṭipannaṁ janaṁ musanti, ayaṁ himaviparāmoso. Yaṁ
  gumbādīhi paṭicchannā musanti, ayaṁ gumbaviparāmoso. Ālopo vuccati gāmanigamādīna
  vilopakaraṇaṁ. Sahasākāroti sāhasikakiriyā, gehaṁ pavisitvā manussānaṁ ure satthaṁ
  ṭhapetvā icchitabhaṇḍaggahaṇaṁ. Evametasmā chedana .pe. Sahasākārā paṭivirato hoti.
      So santuṭṭho hotīti svāyaṁ bhikkhu heṭṭhā vuttena catūsu paccayesu
  dvādasavidhena itarītarapaccayasantosena samannāgato hoti. Iminā pana dvādasavidhena
  itarītarapaccayasantosena samannāgatassa bhikkhuno aṭṭha parikkhārā vaṭṭanti tīṇi
  cīvarāni patto dantakaṭṭhacchedanavāsi ekā sūci kāyabandhanaṁ parissāvananti. Vuttampi
  cetaṁ:-
              "ticīvarañca patto ca vāsi sūci ca bandhanaṁ
               parissāvanena aṭṭhete 1- yuttayogassa bhikkhuno"ti.
      Te sabbe kāyaparihāriyāpi honti kucchiparihāriyāpi. Kathaṁ? ticīvaraṁ tāva
  Nivāsetvā pārupitvā ca vicaraṇakāle kāyaṁ pariharati posetīti kāyaparihārikaṁ
  hoti. Cīvarakaṇṇena udakaṁ parissāvetvā pivanakāle khāditabbaphalāphalaggahaṇakāle
  ca kucchiṁ pariharati posetīti kucchiparihārikaṁ hoti. Pattopi tena udakaṁ uddharitvā
  nhānakāle kuṭiparibhaṇḍakaraṇakāle ca kāyaparihāriko hoti, āhāraṁ gahetvā
  bhuñjanakāle kucchiparihāriko. Vāsipi tāya dantakaṭṭhacchedanakāle mañcapīṭhānaṁ
  aṅgapādacīvarakuṭidaṇḍakasajjanakāle ca kāyaparihārikā hoti, ucchucchedananāḷikerādi-
  tacchanakāle kucchiparihārikā. Sūci cīvarasibbanakāle kāyaparihārikā hoti, pūvaṁ vā

  *  *  *  *  *  *
  Footnote: 1 Ma. parissāvanañca
-------------------------------------------------
[page 428]
  Phalaṁ vā vijjhitvā khādanakāle kucchiparikārikā. Kāyabandhanaṁ bandhitvā vicaraṇakāle
  kāyaparihārikaṁ, ucchuādīni bandhitvā gahaṇakāle kucchiparihārikaṁ. Parissāvanaṁ tena
  udakaṁ parissāvetvā nhānakāle senāsanaparibhaṇḍakaraṇakāle ca kāyaparihārikaṁ,
  pānīyapānakaparissāvanakāle teneva tilataṇḍulaputhukādīni gahetvā khādanakāle ca
  kucchiparihārikaṁ. Ayaṁ tāva aṭṭhaparikkhārikassa parikkhāramattā.
      Navaparikkhārikassa pana seyyaṁ pavisantassa 1- tatraṭṭhakapaccattharaṇaṁ vā kuñcikā
  vā vaṭṭati. Dasaparikkhārikassa nisīdanaṁ vā cammakhaṇḍaṁ vā vaṭṭati. Ekādasaparikkhārikassa
  kattarayaṭṭhi vā telanāḷikā vā vaṭṭati. Dvādasaparikkhārikassa chattaṁ vā upāhanaṁ
  vā vaṭṭati. Etesu ca aṭṭhaparikkhārikova santuṭṭho, itare asantuṭṭhā mahicchā
  mahābhārāti 2- na vattabbā. Etepi appicchāva santuṭṭhāva subharāva sallahukavuttinova.
  Bhagavā pana nayimaṁ suttaṁ tesaṁ vasena kathesi, aṭṭhaparikkhārikassa vasena kathesi.
  So hi khuddakavāsiñca sūciñca parissāvane pakkhipitvā pattassa anto ṭhapetvā
  pattaṁ aṁsakūṭe laggetvā ticīvaraṁ kāyapaṭibaddhaṁ katvā yenicchakaṁ 3- sukhaṁ pakkamati,
  paṭinivattitvā gahetabbaṁ nāmassa na hoti. Iti imassa bhikkhuno sallahukavuttitaṁ
  dassento bhagavā santuṭṭho hoti kāyaparihārikena cīvarenātiādimāha.
      Tattha kāyaparihārikenāti kāyapariharaṇamattakena. Kucchiparihārikenāti
  kucchipariharaṇamattakena. Samādāyeva pakkamatīti taṁ aṭṭhaparikkhāramattakaṁ sabbaṁ gahetvāva
  kāyapaṭibaddhaṁ katvāva gacchati, "mama vihāro pariveṇaṁ upaṭṭhāko"tissa saṅgo vā
  bandho vā na hoti. So jiyā mutto saro viya, yūthā apakkanto mattahatthī
  viya icchiticchitaṁ senāsanaṁ vanasaṇḍaṁ rukkhamūlaṁ navaṁ pabbhāraṁ 4- paribhuñjanto eko
  tiṭṭhati, eko nisīdati, sabbiriyāpathesu eko adutiyo.

  *  *  *  *  *  *
  Footnote: 1 Ma. vasantassa 2 Sī. mahāejāti
  3 Ma. yaticchitaṁ 4 Sī. navaṁ navaṁ pabbhāraṁ, pa.sū. 2/294/120
-------------------------------------------------
[page 429]
                    "cātuddiso Appaṭigho ca hoti
                     santussamāno itarītarena
                     parissayānaṁ sahitā achambhī
                     eko care khaggavisāṇakappo"ti 1-
  evaṁ vaṇṇitaṁ khaggavisāṇakappataṁ āpajjati.
      Idāni tamatthaṁ upamāya sādhento seyyathāpītiādimāha. Tattha pakkhī sakuṇoti
  pakkhayutto sakuṇo. Ḍetīti uppatati. Ayaṁ panettha saṅkhepattho:- sakuṇā nāma "asukasmiṁ
  padese rukkho paripakkaphalo"ti ñatvā nānādisāhi āgantvā nakhapakkhatuṇḍādīhi
  tassa phalāni vijjhantā vidhunantā khādanti, "idaṁ ajjatanāya, idaṁ svātanāya
  bhavissatī"ti tesaṁ na hoti. Phale pana khīṇe neva rukkhassa ārakkhaṁ ṭhapenti,
  na tattha pakkhaṁ vā pattaṁ vā nakhaṁ vā tuṇḍaṁ vā ṭhapenti, athakho tasmiṁ rukkhe
  anapekkho 2- hutvā yo yaṁ disābhāgaṁ icchati, so tena sapattabhārova uppatitvā
  gacchati. Evameva ayaṁ bhikkhu nissaṅgo nirapekkhoyeva pakkamati, samādāyeva pakkamati.
  Ariyenāti niddosena. Ajjhattanti sake attabhāve. Anavajjasukhanti niddosasukhaṁ.
      So cakkhunā rūpaṁ disvāti so iminā ariyena sīlakkhandhena samannāgato
  bhikkhu cakkhuviññāṇena rūpaṁ passitvāti attho. Sesapadesupi yaṁ vattabbaṁ siyā,
  taṁ sabbaṁ visuddhimagge 3- vuttaṁ. Abyāsekasukhanti kilesehi anāsittasukhaṁ,
  avikaṇṇasukhantipi vuttaṁ. Indriyasaṁvarasukhaṁ hi diṭṭhādīsu diṭṭhamattādivasena
  pavattatāya avikiṇṇaṁ hoti.

  *  *  *  *  *  *
  Footnote: 1 khu. su. 25/42/434 khaggavisāṇasutta, khu. cūḷa. 30/689/345
  khaggavisāṇasuttaniddesa (syā) 2 chaṂa. anapekkhā
  3 visuddhi. 1/24 sīlaniddesa
-------------------------------------------------
[page 430]
      So abhikkante paṭikkanteti so manacchaṭṭhānaṁ indriyānaṁ saṁvarena samannāgato
  bhikkhu imesu abhikkantapaṭikkantādīsu sattasu ṭhānesu satisampajaññavasena
  sampajānakārī hoti. Tattha abhikkantanti puratogamanaṁ. 1- Paṭikkantanti paccāgamanaṁ. 2-
      Sampajānakārī hotīti sātthakasampajaññaṁ sappāyasampajaññaṁ gocarasampajaññaṁ
  asammohasampajaññanti imesaṁ catunnaṁ satisampayuttānaṁ sampajaññānaṁ vasena satiṁ
  upaṭṭhapetvā ñāṇena paricchinditvāyeva tāni abhikkantapaṭikkantāni karoti.
  Sesapadesupi eseva nayo. Ayamettha saṅkhepo, vitthāro pana icchantena dīghanikāye
  sāmaññaphalavaṇṇanāto vā majjhimanikāye satipaṭṭhānavaṇṇanāto vā gahetabbo.
      So iminā cātiādinā kiṁ dasseti? araññavāsassa paccayasampattiṁ dasseti.
  Yassa hi ime cattāro paccayā natthi, tassa araññavāso na ijjhati, tiracchānagatehi
  vā vanacarakehi vā saddhiṁ vattabbataṁ āpajjati. Araññe adhivatthā devatā "kiṁ
  evarūpassa pāpabhikkhuno araññavāsenā"ti bheravasaddaṁ sāventi, hatthehi sīsaṁ
  paharitvā palāyanākāraṁ karonti. "asuko Bhikkhu araññaṁ pavisitvā idañcidañca
  pāpakammaṁ akāsī"ti ayaso pattharati. Yassa panete cattāro paccayā atthi, tassa
  araññavāso ijjhati. So hi attano sīlaṁ paccavekkhanto kiñci kāḷakaṁ vā
  tilakaṁ vā apassanto pītiṁ uppādetvā taṁ khayato vayato sammasanto ariyabhūmiṁ
  okkamati. Araññe adhivatthā devatā attamanā vaṇṇaṁ bhāsanti. Itissa udake
  pakkhittatelabinduṁ viya yaso vitthāriko hoti.
      Tattha vivittanti suññaṁ, appasaddaṁ appanigghosanti attho. Etadeva hi
  sandhāya vibhaṅge "vivittanti santike cepi senāsanaṁ hoti, tañca anākiṇṇaṁ
  gahaṭṭhehi pabbajitehi, tena taṁ vivittan"ti 3- vuttaṁ. Seti ceva āsati ca etthāti
  senāsanaṁ. Mañcapīṭhādīnametaṁ adhivacanaṁ. Tenāha "senāsananti mañcopi senāsanaṁpi,

  *  *  *  *  *  *
  Footnote: 1 Ma. niggamanaṁ 2 Ma. pacchāgamanaṁ 3 abhi. vi. 35/526/302 jhānavibhaṅga
-------------------------------------------------
[page 431]
  Pīṭhaṁpi, bhisipi, bimbohanaṁpi, vihāropi, aḍḍhayogopi, pāsādopi, hammiyaṁpi,
  guhāpi, aṭṭopi, māḷopi, leṇaṁpi, veḷugumbopi, rukkhamūlaṁpi, maṇḍapopi senāsanaṁ,
  yattha vā pana bhikkhū paṭikkamanti, sabbametaṁ senāsanan"ti. 1- Apica vihāro aḍḍhayogo
  pāsādo hammiyaṁ guhāti idaṁ vihārasenāsanaṁ nāMa. Mañco pīṭhaṁ bhisi bimbohananti
  idaṁ mañcapīṭhasenāsanaṁ nāMa. Cimilikā cammakhaṇḍo tiṇasanthāro paṇṇasanthāroti
  idaṁ santhatasenāsanaṁ nāMa. Yattha vā pana bhikkhū paṭikkamantīti etaṁ okāsa-
  senāsanannāmāti evaṁ catubbidhaṁ senāsanaṁ hoti. Taṁ sabbampi senāsanaggahaṇena
  gahitameva.
      Imassa pana sakuṇasadisassa cātuddisassa bhikkhuno anucchavikaṁ senāsanaṁ dassento
  araññaṁ rukkhamūlantiādimāha. Tattha araññanti "nikkhamitvā bahiindakhīlā sabbametaṁ
  araññan"ti 2- "idaṁ bhikkhunīnaṁ vasena āgataṁ araññaṁ. Āraññakaṁ nāma senāsanaṁ
  pañcadhanusatikaṁ pacchiman"ti 3- idaṁ pana imassa bhikkhuno anurūpaṁ. Tassa lakkhaṇaṁ
  visuddhimagge dhutaṅganiddese vuttaṁ. Rukkhamūlanti yaṅkiñci sandacchāyaṁ 4-
  vivittaṁ rukkhamūlaṁ. Pabbatanti selaṁ. Tattha hi udakasoṇḍīsu udakakiccaṁ katvā
  sītāya rukkhacchāyāya nisinnassa nānādisāsu khāyamānāsu sītena vātena vījiyamānassa
  cittaṁ ekaggaṁ hoti. Kandaranti kaṁ vuccati udakaṁ, kena dāritaṁ udakena bhinnaṁ
  pabbatappadesaṁ, yaṁ nitambantipi nadīkuñjantipi 5- vadanti. Tattha hi rajatapaṭṭasadisā
  vālikā honti, matthake maṇivitānaṁ viya vanagahanaṁ maṇikkhandhasadisaṁ udakaṁ sandati. 6-
  Evarūpaṁ kandaraṁ oruyha pānīyaṁ pivitvā gattāni sītāni 7- katvā vālikaṁ
  ussāpetvā paṁsukūlacīvaraṁ paññāpetvā nisinnassa samaṇadhammaṁ karoto cittaṁ ekaggaṁ
  hoti. Giriguhanti dvinnaṁ pabbatānaṁ antaraṁ, ekasmiṁyeva vā ummaṅgasadisaṁ
  mahāvivaraṁ.

  *  *  *  *  *  *
  Footnote: 1 abhi. vi. 35/527/302 jhānavibhaṅga 2 abhi. vi. 35/529/302 jhānavibhaṅga
  3 vi. mahāvi. 2/654/97 sāsaṅkasikkhāpada 4 chaṂa. sītacchāyaṁ
  5 Sī. nadīnikuñjantipi 6 Ma. saṇṭhāti 7 Sī. sītiṁ katvā
-------------------------------------------------
[page 432]
  Susānalakkhaṇaṁ visuddhimagge 1- vuttaṁ. Vanapaṭṭhanti gāmantaṁ atikkamitvā manussānaṁ
  upacāraṭṭhānaṁ, yattha na kasanti na vapanti. Tenevāha "vanapaṭṭhanti dūrānametaṁ
  senāsanānaṁ adhivacanan"tiādi. Abbhokāsanti acchannaṁ. Ākaṅkhamāno panettha
  cīvarakuṭiṁ katvā vasati. Palālapuñjanti palālarāsiṁ. Mahāpalālapuñjato hi palālaṁ
  nikkaḍḍhitvā pabbhāraleṇasadise ālaye karonti, gacchagumbādīnampi upari palālaṁ
  pakkhipitvā heṭṭhā nisinnā samaṇadhammaṁ karonti. Taṁ sandhāyetaṁ vuttaṁ.
      Pacchābhattanti bhattassa pacchato. Piṇḍapātapaṭikkantoti piṇḍapātapariyesanato
  paṭikkanto. Pallaṅkanti samantato ūrubaddhāsanaṁ. Ābhujitvāti bandhitvā. Ujuṁ
  kāyaṁ paṇidhāyāti uparimasarīraṁ ujukaṁ ṭhapetvā aṭṭhārasapiṭṭhikaṇṭake koṭiyā koṭiṁ
  paṭipādetvā. Evañhi nisinnassa cammamaṁsanhārūni na paṇamanti. Athassa yā tesaṁ
  paṇamanapaccayā khaṇe khaṇe vedanā uppajjeyyuṁ, tā na uppajjanti. Tāsu
  na uppajjamānāsu cittaṁ ekaggaṁ hoti, kammaṭṭhānaṁ na paripatati, vuḍḍhiṁ phātiṁ
  upagacchati. Parimukhaṁ satiṁ upaṭṭhapetvāti kammaṭṭhānābhimukhaṁ satiṁ ṭhapayitvā, mukhasamīpe
  vā katvāti attho. Teneva vibhaṅge vuttaṁ "ayaṁ sati upaṭṭhitā hoti supatiṭṭhitā
  nāsikagge vā mukhanimitte vā. Tena vuccati parimukhaṁ satiṁ upaṭṭhapetvā"ti. 2- Athavā
  "parīti pariggahaṭṭho. Mukhanti niyyānaṭṭho. Satīti upaṭṭhānaṭṭho. Tena vuccati
  `parimukhaṁ satin'ti "evaṁ paṭisambhidāyaṁ 3- vuttanayena panettha attho daṭṭhabbo.
  Tatrāyaṁ saṅkhepo "pariggahitaniyyānaṁ satiṁ katvā"ti.
      Abhijjhaṁ loketi ettha lujjanapalujjanaṭṭhena pañcupādānakkhandhā loko.
  Tasmā pañcasu upādānakkhandhesu rāgaṁ pahāya kāmacchandaṁ vikkhambhetvāti ayamettha

  *  *  *  *  *  *
  Footnote: 1 visuddhi. 1/95 dhutaṅganiddesa 2 abhi. vi. 35/537/304 jhānavibhaṅga
  3 khu. paṭi. 31/389/264 ānāpānakathā (syā)
-------------------------------------------------
[page 433]
  Attho daṭṭhabbo. Vigatābhijjhenāti vikkhambhanavasena pahīnattā vigatābhijjhena, na
  cakkhuviññānasadisenāti attho. Abhijjhāya cittaṁ parisodhetīti abhijjhāto cittaṁ
  parisodheti, 1- yathā ca naṁ sā muñcati ceva muñcitvā ca na puna gaṇhāti, evaṁ
  karotīti attho. Byāpādappadosaṁ pahāyātiādīsupi eseva nayo. Byāpajjatipi
  iminā cittaṁ pūtikummāsādayo viya purimapakatiṁ pajahatīti byāpādo. Vikārappattiyā
  padussati, paraṁ vā padūseti vināsetīti padoso. Ubhayametaṁ kodhasseva adhivacanaṁ. Thīnaṁ
  cittagelaññaṁ, middhaṁ cetasikagelaññaṁ. Thīnañca middhañca thīnamiddhaṁ. Ālokasaññīti
  rattiṁpi divāpi diṭṭhāalokasañjānanasamatthāya vigatanīvaraṇāya parisuddhāya saññāya
  samannāgato. Sato sampajānoti satiyā ca ñāṇena ca samannāgato. Idaṁ ubhayaṁ
  ālokasaññāya upakārakattā vuttaṁ. Uddhaccañca kukkuccañca uddhaccakukkuccaṁ.
  Tiṇṇavicikicchoti vicikicchaṁ taritvā atikkamitvā ṭhito. "kathamidaṁ Kathamidan"ti
  saññā 2- evaṁ nappavattīti akathaṁkathī. Kusalesu dhammesūti anavajjesu dhammesu.
  "ime Nu kho kusalā, kathamime kusalā"ti evaṁ na vicikicchati na kaṅkhatīti attho.
  Ayamettha saṅkhePo. Imesu pana nīvaraṇesu vacanatthalakkhaṇādibhedato yaṁ vattabbaṁ siyā,
  taṁ sabbaṁ visuddhimagge vuttaṁ. Paññāya dubbalīkaraṇeti yasmā ime pañca nīvaraṇā
  uppajjamānā anuppannāya lokiyalokuttarāya paññāya uppajjituṁ na denti,
  uppannāpi aṭṭha samāpattiyo pañca vā abhiññā upacchinditvā pātenti. Tasmā
  paññāya dubbalīkaraṇāti vuccanti. Vivicceva kāmehītiādīni visuddhimagge 3-
  vitthāritāni.
       Ime āsavātiādi aparenāpi pariyāyena catusaccappakāsanatthaṁ vuttaṁ. Nāparaṁ
  itthattāyāti pajānātīti ettāvatā heṭṭhā tīhi aṅgehi bāhirasamayassa nipphalabhāvaṁ
  dassetvā catutthena aṅgena attano sāsanassa gambhīrabhāvaṁ pakāsetvā desanāya
  arahattena nikūṭaṁ gaṇhi. Idāni desanaṁ appento evaṁ kho bhikkhavetiādimāha.

  *  *  *  *  *  *
  Footnote: 1 cha. parimoceti
  2 chaṂa. ayaṁ pāṭho na dissati 3 visuddhi. 1/179 paṭhavīkasiṇaniddesa
-------------------------------------------------
[page 434]
                          9. Taṇhāsuttavaṇṇanā
      [199] Navame jālininti jālasadisaṁ. Yathā hi jālaṁ samantato saṁsibbitaṁ
  ākulabyākulaṁ, evaṁ taṇhāpīti jālasadisattā jālinīti vuttā. Tayo vā bhave
  ajjhottharitvā ṭhitāya etissā tattha tattha attano koṭṭhāsabhūtaṁ jālaṁ atthītipi
  jālinī. Saṁsaritanti tattha tattha saṁsaritvā ṭhitaṁ. Visaṭanti patthaṭaṁ vikkhittaṁ.
  Visattikanti tattha tattha visattaṁ lagitaṁ. Apica "visamūlāti visattikā. Visaphalāti
  visattikā"tiādināpi 1- nayenettha attho daṭṭhabbo. Uddhastoti upari dhaṁsito.
  Pariyonaddhoti samantā veṭhito. Tantākulakajātoti tantaṁ viya ākulajāto. Yathā
  nāma dunnikkhittaṁ mūlikacchinnaṁ pesakārānaṁ tantaṁ tahiṁ tahiṁ ākulaṁ hoti, "idaṁ
  aggaṁ idaṁ mūlan"ti aggena vā aggaṁ, mūlena vā mūlaṁ samānetuṁ dukkaraṁ hoti,
  evameva sattā imāya taṇhāya pariyonaddhā ākulabyākulā na sakkonti
  attano tassā 2- nissaraṇamaggaṁ ujuṁ kātuṁ. Gulāguṇḍikajātoti gulāguṇḍikaṁ 3-
  vuccati pesakārakañjiyasuttaṁ. Gulā nāma sakuṇikā, tassā kulāvakotipi eke.
  Yathā tadubhayampi ākulaṁ aggena vā aggaṁ, mūlena vā mūlaṁ samānetuṁ dukkaranti
  purimanayeneva yojetabbaṁ. Muñjapabbajabhūtoti muñjatiṇaṁ viya pabbajatiṇaṁ viya ca bhūto,
  tādiso jāto. Yathā tāni tiṇāni koṭṭetvā katarajjuṁ jiṇṇakāle katthaci
  patitaṁ gahetvā tesaṁ tiṇānaṁ "idaṁ aggaṁ idaṁ mūlan"ti aggena vā aggaṁ, mūlena
  vā mūlaṁ samānetuṁ dukkaraṁ. Tampi ca paccattapurisakāre ṭhatvā sakkā bhaveyya
  ujuṁ kātuṁ, ṭhapetvā pana bodhisatte añño satto attano dhammatāya taṇhājālaṁ
  padāletvā attano nissaraṇamaggaṁ ujuṁ kātuṁ samattho nāma natthi. Evamayaṁ loko
  taṇhājālena pariyonaddho apāyaṁ duggatiṁ vinipātaṁ saṁsāraṁ nātivattati. Tattha apāyoti
  nirayatiracchānayonipettivisayāsurakāyā. Sabbepi hi te vuḍḍhisaṅkhātassa āyassa

  *  *  *  *  *  *
  Footnote: khu.cūḷa. 30/175/90,230/676/336 (syā)
  chaṂa. ayaṁ pāṭho na dissati su.vi. 2/95/93
-------------------------------------------------
[page 435]
  Abhāvato apāyāti vuccanti. Tathā dukkhassa gatibhāvato duggati. Sukhasamussayato
  vinipatitattā vinipāto. Itaro pana:-
            khandhānañca paṭipāṭi dhātuāyatanāna ca
            abbocchinnaṁ vattamānā saṁsāroti pavuccati.
      Taṁ sabbaṁ nātivattati nātikkamati, athakho cutito paṭisandhiṁ paṭisandhito cutinti
  evaṁ punappunaṁ cutipaṭisandhiyo gaṇhamāno tīsu bhavesu cutūsu yonīsu pañcasu gatīsu
  sattasu viññāṇaṭṭhitīsu navasu sattāvāsesu mahāsamudde vātakkhittanāvā viya yante
  yuttagoṇo viya ca paribbhamatiyeva.
      Ajjhattikassa upādāyāti ajjhattikaṁ khandhapañcakaṁ upādāya. Idañhi
  upayogatthe sāmivacanaṁ. Bāhirassa upādāyāti bāhirakkhandhapañcakaṁ upādāya, idampi
  upayogatthe sāmivacanaṁ. Asmīti bhikkhave satīti bhikkhave yadetaṁ ajjhattaṁ
  khandhapañcakaṁ upādāya taṇhāmānadiṭṭhivasena samuggāho hoti asmīti hoti, tasmiṁ
  satīti attho. Itthasmīti hotītiādīsu pana evaṁ samūhato ahanti gahaṇe sati
  tato anupanidhāya ca upanidhāya cāti dvidhā gahaṇaṁ hoti. Tattha anupanidhāyāti
  aññaṁ kāraṇaṁ 1- anupagamma sakabhāvavasena 2- ārammaṇaṁ katvā itthasmīti hoti,
  khattiyādīsu idaṁpakāro ahanti evaṁ taṇhāmānadiṭṭhivasena hotīti attho. Idaṁ
  tāva anupanidhāya gahaṇaṁ. Upanidhāya gahaṇaṁ pana duvidhaṁ hoti samato ca asamato ca. Taṁ
  dassetuṁ evamasmīti aññathāsmīti ca vuttaṁ. Tattha evamasmīti idaṁ samato upanidhāya
  gahaṇaṁ, yathāyaṁ khattiyo yathāyaṁ brāhmaṇo, evamahasmīti attho. Aññathāsmīti idaṁ
  pana asamato gahaṇaṁ, yathāyaṁ khattiyo yathāyaṁ brāhmaṇo, tato aññathā ahaṁ, hīno
  vā adhiko vāti attho. Imāni tāva paccuppannavasena cattāri taṇhāvicaritāni

  *  *  *  *  *  *
  Footnote: 1 chaṂa. ākāraṁ 2 chaṂa. sakabhāvameva
-------------------------------------------------
[page 436]
      Asasmīti satasmīti imāni pana dve yasmā atthīti asataṁ, 1- niccassetaṁ
  adhivacanaṁ. Satasmīti sato, 2- aniccassetaṁ adhivacanaṁ. Tasmā sassatucchedavasena
  vuttānīti veditabbāni. Ito parāni santi evamādīni cattāri saṁsayaparivitakkavasena
  vuttāni. Santi hotīti evamādīsu ahaṁ siyanti hotīti evamattho veditabbo.
  Adhippāyo panettha purimacatukke vuttanayeneva gahetabbo. Apihaṁ santiādīni pana
  cattāri api nāma ahaṁ bhaveyyanti evampi patthanākappanavasena vuttāni. Tānipi
  purimacatukke vuttanayeneva veditabbāni. Bhavissantiādīni pana cattāri anāgatavasena
  vuttāni. Tesampi purimacatukke vuttanayeneva attho veditabbo. Evamete:-
            dve diṭṭhisīlā sīsaññe 3- cattāro sīsamūlakā
            tayo tayoti etāni aṭṭhārasa vibhāvaye.
      Etesu hi asasmi, satasmīti ete dve diṭṭhisīlā nāMa. Asmi, santi,
  apihaṁ santi bhavissanti ete cattāro suddhasīsāeva. Itthasmītiādayo tayo
  tayoti dvādasasīsamūlakā nāmāti evamete dve diṭṭhisīsā cattāro suddhasīsā
  dvādasasīsamūlakāti aṭṭhārasa taṇhāvicaritadhammā veditabbā. Imāni tāva ajjhattikassa
  upādāya aṭṭhārasa taṇhāvicaritāni. Bāhirassa upādāya taṇhāvicaritesupi eseva
  nayo. Imināti iminā rūpena vā .pe. Viññāṇena vātiesa viseso veditabbo.
  Sesaṁ tādisameva.
       Iti evarūpāni atītāni chattiṁsāti ekamekassa puggalassa atīte addhani
  chattiṁsa. Anāgatāni chattiṁsāti ekamekasseva puggalassa ca anāgate addhani chattiṁsa.
  Paccuppannāni chattīsāti ekassa vā puggalassa yathāsambhavato bahunnaṁ vā
  paccuppanne addhani chattiṁsa. Sabbasattānaṁ pana niyameneva atīte addhani chattiṁsa,
  anāgate chattiṁsa, paccuppanne chattiṁsa. Anantā hi aparimāṇā 4-

  *  *  *  *  *  *
  Footnote: 1 chaṂa. asaṁ 2 chaṂa. sīdatīti sataṁ
  3 Ma. diṭṭhisīsāpi aññe 4 chaṂa. hi asadisa...
-------------------------------------------------
[page 437]
  Taṇhāmānadiṭṭhibhedā sattā. 1- Aṭṭhataṇhāvicaritasataṁ hotīti ettha pana aṭṭhasatasaṅkhātaṁ
  taṇhāvicaritaṁ hotīti evamattho daṭṭhabbo.
                          10. Pemasuttavaṇṇanā
      [200] Dasame na ussenetīti diṭṭhivasena na ukkhipati. Na paṭissenetīti
  paṭiviruddho hutvā kalahabhaṇḍanavasena na ukkhipati. Na dhūpāyatīti ajjhattikassa
  upādāya taṇhāvicaritavasena na dhūpāyati. Na pajjalatīti bāhirassa upādāya
  taṇhāvicaritavasena na pajjalati. Na sampajjhāyatīti 2- asmimānavasena na sampajjhāyati.
  Sesaṁ pālinayeneva veditabbaṁ. Imasmiṁ sutte vaṭṭavivaṭṭaṁ kathitanti.
                          Mahāvaggo pañcamo.
                        Catutthapaṇṇāsako niṭṭhito.
                          ---------------

  *  *  *  *  *  *
  Footnote: 1 Ma. pattā 2 Sī. na apajjhāyatīti
-------------------------------------------------
[page 438]
                           5. Pañcamapaṇṇāsaka
                          21. 1. Sappurisavagga
                         1. Sikkhāpadasuttavaṇṇanā
      [201] Pañcamassa paṭhame asappurisanti lāmakapurisaṁ tucchapurisaṁ mūḷhapurisaṁ
  avijjāya andhīkataṁ bahalaṁ. Asappurisataranti atirekena asappurisaṁ. Itare dve
  vuttapaṭipakkhavasena veditabbā. Sesamettha uttānatthameva. Yathā cettha, evaṁ ito
  puresu pañcasu. Etesu hi paṭhamaṁ pañcaveravasena desitaṁ, dutiyaṁ asaddhammavasena, tatiyaṁ
  kāyavacīdvāravasena, catutthaṁ manodvāravasena, pañcamaṁ aṭṭhamicchattavasena, chaṭṭhaṁ
  dasamicchattavasena.
                     7-10. Pāpadhammasuttacatukkavaṇṇanā
      [207-210] Sattame pāpanti lāmakaṁ saṅkiliṭṭhapuggalaṁ. Kalyāṇanti bhaddakaṁ
  anavajjapuggalaṁ. Sesamettha uttānameva. Aṭṭhamepi eseva nayo. Navame pāpadhammanti
  lāmakadhammaṁ. Kalyāṇadhammanti anavajjadhammaṁ. Sesamettha uttānameva. Dasamepi eseva
  nayo. Imasmiṁ vagge dasasupi suttesu agāriyapaṭipadā kathitā. Sacepi sotāpanna-
  sakadāgāmino honti, vaṭṭatiyevāti.
                          Sappurisavaggo paṭhamo.
                          --------------
-------------------------------------------------
[page 439]
                         22. 2. Parisasobhanavagga
                          1. Parisāsuttavaṇṇanā
      [211] Dutiyassa paṭhame purisaṁ dūsentīti parisadūsanā. Parisaṁ sobhentīti
  parisasobhanā.
                          2. Diṭṭhisuttavaṇṇanā
      [212] Dutiye manoduccaritapariyāpannāpi micchādiṭṭhi mahāsāvajjatāya visuṁ
  vuttā, tassā ca paṭipakkhavasena sammādiṭṭhi.
                        3. Akataññutāsuttavaṇṇanā
      [213] Tatiye akataññutā akataveditāti akataññutāya akataveditāya. Ubhayampetaṁ
  atthato ekameva. Sukkapakkhepi eseva nayo.
                      4-7. Pāṇātipātīsuttādivaṇṇanā
      [214-217] Catutthaṁ catunnaṁ kammakilesānaṁ tappaṭipakkhassa ca vasena vuttaṁ
  pañcamaṁ sukkapakkhānaṁ ādito catunnaṁ micchattānaṁ vasena, chaṭṭhaṁ avasesānaṁ catunnaṁ,
  sattamaṁ anariyavohārāriyavohārānaṁ. Tathā aṭṭhamanavamadasamāni sappaṭipakkhānaṁ asaddhammānaṁ
  vasena vuttāni, sabbasuttesu pana sukkapakkhadhammā lokiyalokuttaramissakāva kathitā.
  Navasu suttesu kiñcāpi "sagge"ti vuttaṁ, tayo pana maggā tīṇi ca phalāni
  labbhantiyevāti.
                         Parisasobhanavaggo dutiyo.
-------------------------------------------------
[page 440]
                       23. 3. Duccaritavaggavaṇṇanā
      [221-231] Tatiyassa paṭhamādīni uttānatthāneva. Dasame yo cintetvā
  kabyaṁ karoti, ayaṁ cintākavi nāMa. Yo sutvā karoti, ayaṁ sutakavi nāMa. Yo ekaṁ
  atthaṁ nissāya karoti, ayaṁ atthakavi nāMa. Yo taṁkhaṇaññeva vaṅgīsatthero viya
  attano paṭibhāṇena karoti, ayaṁ paṭibhāṇakavi nāmāti.
                          Duccaritavaggo tatiyo.
                          --------------
                           24. 4. Kammavagga
                         1. Saṅkhittasuttavaṇṇanā
      [232] Catutthassa paṭhame kaṇhanti kāḷakaṁ dasākusalakammapathakammaṁ. Kaṇhavipākanti
  apāye nibbattāpanato kāḷakavipākaṁ. Sukkanti paṇḍaraṁ dasakusalakammapathakammaṁ.
  Sukkavipākanti sagge nibbattāpanato 1- paṇḍaravipākaṁ. Kaṇhaṁ sukkanti
  missakakammaṁ. Kaṇhasukkavipākanti sukhadukkhavipākaṁ. Missakakammaṁ hi katvā akusalena
  tiracchānayoniyaṁ maṅgalahatthiṭṭhānādīsu uppanno kusalena pavatte sukhaṁ vediyati.
  Kusalena rājakulepi nibbatto akusalena pavatte dukkhaṁ vediyati. Akaṇhaṁ asukkanti
  kammakkhayakaraṁ catumaggañāṇaṁ adhippetaṁ. Tañhi yadi kaṇhaṁ bhaveyya, kaṇhavipākaṁ dadeyya.
  Yadi sukkaṁ bhaveyya, sukkavipākaṁ dadeyya. Ubhayavipākassa pana appadānato 2- akaṇhaṁ
  asukkanti ayamettha attho.
                         2. Vitthārasuttavaṇṇanā
      [233] Dutiye sabyāpajjhanti sadosaṁ. Kāyasaṅkhāranti kāyadvāre cetanaṁ.
  Abhisaṅkharotīti āyūhati sampiṇḍetīti attho. Sesadvayepi eseva nayo. Sabyāpajjhaṁ

  *  *  *  *  *  *
  Footnote: 1 chaṂa. nibbattanato 2 Ma. samugghāṭanato, su.vi. 3/312/220
-------------------------------------------------
[page 441]
  Lokanti sadukkhaṁ lokaṁ. Sabyāpajjhā phassāti sadukkhā vipākaphassā. Sabyāpajjhaṁ
  vedanaṁ vediyatīti sābādhaṁ savipākavedanaṁ vediyati. Ekantadukkhanti ekanteneva dukkhaṁ,
  na sukhasammissaṁ. Seyyathāpi sattā nerayikāti ettha seyyathāpīti nidassanatthe
  nipāto. Tena kevalaṁ nerayikasatte dasseti, aññe pana taṁsarikkhakā nāma natthi. Iminā
  upāyena sabbattha attho veditabbo. Seyyathāpi manussātiādīsu pana manussānaṁ
  tāva kālena sukhavedanā uppajjati, kālena dukkhavedanā. Ekacce ca devāti ettha
  pana kāmāvacaradevā daṭṭhabbā. Tesañhi mahesakkhatarā devatā disvā nisinnāsanato
  vuṭṭhānaṁ, pārupanauttarāsaṅgassa otāraṇaṁ, añjalipaggaṇhanantiādīnaṁ vasena kālena
  dukkhaṁ uppajjati, dibbasampattiṁ anubhavantānaṁ 1- kālena sukhaṁ. Ekacce ca
  vinipātikāti ettha vemānikapetā daṭṭhabbā. Te nirantarameva ekasmiṁ kāle sukhaṁ,
  ekasmiṁ kāle dukkhaṁ vediyanti. Nāgasupaṇṇahatthiassādayo pana manussā viya
  vokiṇṇasukhadukkhāpi honti. Pahānāya yā cetanāti ettha vivaṭṭagāminī maggacetanā
  veditabbā. Sā hi kammakkhayāya saṁvattati.
                        3. Soṇakāyanasuttavaṇṇanā
      [234] Tatiye sikhāmoggallānoti sīsamajjhe ṭhitāya mahatiyā sikhāya samannāgato
  moggallānagotto brāhmaṇo. Purimānīti atītānantaradivasato paṭṭhāya purimāni,
  dutiyādito paṭṭhāya purimatarāni veditabbāni. Soṇakāyanoti tasseva antevāsiko.
  Kammasaccāyaṁ bho lokoti bho ayaṁ loko kammasabhāvo. Kammasamārambhaṭṭhāyīti
  kammasamārambhena tiṭṭhati. Kammaṁ āyūhantova patiṭṭhati, anāyūhanto ucchijjatīti
  dīpeti. Sesaṁ heṭṭhā vuttanayameva.
                       4-9. Sikkhāpadasuttādivaṇṇanā
      [235] Catutthādīni uttānatthāneva. Maggaṅgesu pana yasmā satiyā upaṭṭhapetvā
  paññāya paricchindati, tasmā ubhayameva kammaṁ. Sesā aṅgāneva honti, no kammanti

  *  *  *  *  *  *
  Footnote: 1 Ma. anubhavanato
-------------------------------------------------
[page 442]
  Vuttaṁ. Bojjhaṅgesupi eseva nayo. Abhidhamme pana sabbaṁ cetaṁ 1- avisesena
  cetanāsampayuttakammanteva vaṇṇitaṁ.
                          10. Samaṇasuttavaṇṇanā
      [241] Dasame idhevāti imasmiṁyeva sāsane. Ayaṁ pana niyamo sesapadesupi
  veditabbo. Dutiyādayopi hi samaṇā idheva, na aññattha. Suññāti rittā tucchā.
  Parappavādāti cattāro sassatavādā, cattāro ekaccasassatikā, cattāro antānantikā,
  cattāro amarāvikkhepikā, dve adhiccasamuppannikā, soḷasa saññīvādā, aṭṭha
  asaññīvādā, aṭṭha nevasaññīnāsaññīvādā, satta ucchedavādā, pañca
  diṭṭhadhammanibbānavādāti ime sabbepi brahmajāle āgatā dvāsaṭṭhi diṭṭhiyo ito
  bāhirānaṁ paresaṁ vādā parappavādā nāMa. Te sabbepi imehi catūhi phalaṭṭhakasamaṇehi
  suññā. Na hi te ettha santi. Na kevalañca eteheva suññā, catūhi pana
  maggaṭṭhakasamaṇehipi, catunnaṁ maggānaṁ atthāya āraddhavipassakehipīti dvādasahipi
  samaṇehi suññāyeva. Idamevatthaṁ sandhāya bhagavatā mahāparinibbāne vuttaṁ
                        "ekūnatiṁso vayasā subhadda
                         yaṁ pabbajiṁ kiṁ kusalānuesī
                         vassāni paññāsa samādhikāni
                         yato ahaṁ pabbajito subhadda
                         ñāyassa dhammassa padesavattī
                         ito bahiddhā samaṇopi natthi.

  *  *  *  *  *  *
  Footnote: 1 chaṂa. sabbampetaṁ
-------------------------------------------------
[page 443]
      Dutiyopi samaṇo natthi, tatiyopi samaṇo natthi, catutthopi samaṇo natthi,
  suññā parappavādā samaṇehi aññehī"ti. Ettha hi padesavattīti āraddhavipassako
  adhippeto. Tasmā sotāpattimaggassa āraddhavipassakaṁ maggaṭṭhaṁ phalaṭṭhanti tayopi
  ekato katvā "samaṇopi natthī"ti āha. Sakadāgāmimaggassa āraddhavipassakaṁ maggaṭṭhaṁ
  phalaṭṭhanti tayopi ekato katvā "dutiyopi samaṇo natthī"ti āha. Itaresupi dvīsu
  eseva nayo. Ekādasamaṁ uttānamevāti.
                          Kammavaggo catuttho.
                          ---------------
                         25. 5. Āpattibhayavagga
                         1. Saṁghabhedakasuttavaṇṇanā
      [243] Pañcamassa paṭhame api nu taṁ ānanda adhikaraṇanti vivādādhikaraṇādīsu
  aññataraṁ adhikaraṇaṁ bhikkhusaṁghassa uppajji, satthā tassa vūpasantabhāvaṁ pucchanto
  evamāha. Kuto taṁ bhanteti bhante kuto kinti kena kāraṇena taṁ adhikaraṇaṁ
  vūpasamissatīti vadati. Kevalakappanti sakalaṁ samantato. Saṁghabhedāya ṭhitoti saṁghena
  saddhiṁ vādatthāya 1- kathitaṁ paṭikathentova 2- ṭhito. Tatthāyasmāti 3- tasmiṁ evaṁ ṭhite
  āyasmā anuruddho. Na ekavācikaṁpi bhaṇitabbaṁ maññatīti "mā āvuso saṁghena saddhiṁ
  evaṁ avacā"ti ekavacanaṁpi vattabbaṁ na maññati. Voyuñjatīti anuyuñjati anuyogaṁ
  āpajjati. Atthavaseti kāraṇavase. Nāsessantīti uposathapavāraṇā upagantuṁ adatvā
  nikkaḍḍhissanti. Sesaṁ pālivaseneva veditabbaṁ.
                        2. Āpattibhayasuttavaṇṇanā
      [244] Dutiye khuramuṇḍaṁ karitvāti pañca sikhaṇḍake ṭhapetvā khurena muṇḍaṁ
  karitvā. Kharassarenāti kakkhaḷasaddena. Paṇavenāti vajjhabheriyā. Thalaṭṭhassāti ekamante

  *  *  *  *  *  *
  Footnote: 1 Ma. tadatthāya 2 Ma. paṭikarontova 3 chaṂa. tatrāyasmāti
-------------------------------------------------
[page 444]
  Ṭhitassa. Sīsacchejjanti sīsacchedārahaṁ. 1- Yatra hi nāmāti yaṁ nāMa. So vatassanti
  so vata ahaṁ assaṁ, yaṁ evarūpaṁ pāpaṁ na kareyyanti attho. Yathādhammaṁ paṭikarissatīti
  dhammānurūpaṁ paṭikarissati, sāmaṇerabhūmiyaṁ ṭhassatīti attho. Kāḷakaṁ vatthaṁ paridhāyāti
  kāḷapilotikaṁ nivāsetvā. Mosallanti musalābhipātārahaṁ. Yathādhammanti idha āpattito
  vuṭṭhāya suddhante patiṭṭhahanto yathādhammaṁ paṭikaroti nāMa. Bhasmapuṭanti
  chārikābhaṇḍikaṁ. Gārayhaṁ bhasmapuṭanti garahitabbaṁ chārikāpuṭena matthakena abhighātārahaṁ.
  Yathādhammanti idha āpattiṁ desento yathādhammaṁ paṭikaroti nāMa. Upavajjanti
  upavādārahaṁ. Pāṭidesanīyesūti paṭidesetabbesu. Iminā sabbāpi sesā āpattiyo
  saṅgahitā. Imāni kho bhikkhave cattāri āpattibhayānīti bhikkhave imāni cattāri
  āpattiṁ nissāya uppajjanakabhayāni nāmāti.
                        3. Sikkhānisaṁsasuttavaṇṇanā
      [245] Tatiye sikkhā ānisaṁsā etthāti sikkhānisaṁsaṁ. Paññā uttarā etthāti
  paññuttaraṁ. Vimutti sāro etthāti vimuttisāraṁ. Sati adhipateyyā etthāti
  satādhipateyyaṁ. Etesaṁ hi sikkhādisaṅkhātānaṁ ānisaṁsādīnaṁ atthāya vussatīti vuttaṁ
  hoti. Abhisamācārikāti uttamasamācārikā. Vattavasena paññattasīlassetaṁ adhivacanaṁ. Tathā
  tathā so tassā sikkhāyāti tathā tathā so sikkhākāmo bhikkhu tasmiṁ sikkhāpade.
      Ādibrahmacariyakāti maggabrahmacariyassa ādibhūtānaṁ catunnaṁ mahāsīlānametaṁ
  adhivacanaṁ. Sabbasoti sabbākārena. Dhammāti catusaccadhammā. Paññāya samavekkhitā
  hontīti sahavipassanāya maggapaññāya sudiṭṭhā honti. Vimuttiyā phusitā hontīti
  arahattaphalavimuttiyā ñāṇaphassena phuṭṭhā honti. Ajjhattaṁyeva sati supaṭṭhitā hotīti
  niyakajjhatteyeva sati suṭṭhu upaṭṭhitā hoti. Paññāya anuggahessāmīti
  vipassanāpaññāya anuggahessāmi. Paññāya samavekkhissāmīti idhāpi vipassanāpaññāpi
  adhippetā. Phusitaṁ vā dhammaṁ tattha tattha paññāya anuggahessāmīti ettha pana
  maggapaññāva adhippetā.

  *  *  *  *  *  *
  Footnote: 1 Ma. sīsacchedakaraṇaṁ
-------------------------------------------------
[page 445]
                         4. Seyyāsuttavaṇṇanā
      [246] Catutthe petāti kālakatā vuccanti. Uttānā sentīti te yebhuyyena
  uttānakāva sayanti. Athavā pittivisaye nibbattā petā nāma, te appamaṁsa-
  lohitattā aṭṭhisaṅghātajaṭitā ekena passena sayituṁ na sakkonti, uttānāva
  senti. Anattamano hotīti tejussadattā hi sīho migarājā dve purimapāde
  ekasmiṁ, pacchimapāde ekasmiṁ ṭhāne ṭhapetvā naṅguṭṭhaṁ antarasatthimhi pakkhipitvā
  purimapādapacchimapādanaṅguṭṭhānaṁ ṭhitokāsaṁ sallakkhetvā dvinnaṁ purimapādānaṁ matthake
  sīsaṁ ṭhapetvā sayati. Divasaṁpi sayitvā pabujjhamāno na uttasanto pabujjhati,
  sīsaṁ pana ukkhipitvā purimapādādīnaṁ ṭhitokāsaṁ sallakkhetvā sace kiñci ṭhānaṁ
  vijahitvā ṭhitaṁ, "nayidaṁ tuyhaṁ jātiyā, na sūrabhāvassa anurūpan"ti anattamano
  hutvā tattheva sayati, na gocarāya pakkamati. Idaṁ sandhāya vuttaṁ "anattamano
  hotī"ti. Avijahitvā ṭhite pana "tuyhaṁ jātiyā ca sūrabhāvassa ca anurūpamidan"ti
  haṭṭhatuṭṭho tato uṭṭhāya sīhavijambhanaṁ vijambhitvā kesarabhāraṁ vidhunitvā tikkhattuṁ
  sīhanādaṁ naditvā gocarāya pakkamati. Tena vuttaṁ "attamano hotī"ti.
                         5. Thūpārahasuttavaṇṇanā
      [247] Pañcame rājā cakkavattīti ettha kasmā bhagavā agāramajjhe vasitvā
  kālakatassa rañño thūpakaraṇaṁ anujānāti, na sīlavato puthujjanabhikkhussāti? anacchariyattā
  puthujjanabhikkhūnaṁ hi thūpe anuññāyamāne tāmbapaṇṇidīpe tāva thūpānaṁ okāso
  okāso na bhaveyya, tathā aññesu ṭhānesu. Tasmā anacchariyā te bhavissantī"ti
  nānujānāti. Cakkavattī rājā ekova nibbattati, tenassa thūpo acchariyo hoti.
  Puthujjanasīlavato pana parinibbutabhikkhuno viya mahantaṁpi sakkāraṁ kātuṁ vaṭṭatiyeva.
  Chaṭṭhasattamāni uttānatthāneva.
-------------------------------------------------
[page 446]
                        8. Paṭhamavohārasuttavaṇṇanā
      [250] Aṭṭhame anariyavohārāti anariyānaṁ kathā. Sesesupi eseva nayo.
                        Āpattibhayavaggo pañcamo.
                        Pañcamapaṇṇāsako niṭṭhito.
                         -----------------
-------------------------------------------------
[page 447]
                          26. 6. Abhiññāvagga
                       1-3. Abhiññāsuttādivaṇṇanā
      [254-256] Chaṭṭhassa paṭhame abhiññāyāti jānitvā. Samatho ca vipassanā
  cāti cittekaggatā ca saṅkhārapariggahavipassanāñāṇañca. Vijjā ca vimutti cāti
  maggañāṇavijjā ca sesā sampayuttakadhammā ca. Dutiye anariyapariyesanāti anariyānaṁ esanā
  gavesanā. Jarādhammanti jarāsabhāvaṁ. Sesesupi eseva nayo. Tatiyaṁ uttānameva.
                       4. Māluṅkyaputtasuttavaṇṇanā
      [257] Catutthe māluṅkyaputtoti māluṅkyabrāhmaṇiyā putto. Etthāti
  etasmiṁ tava ovādayācane. Iminā theraṁ apasādetipi ussādetipi. Kathaṁ? ayaṁ
  kira daharakāle paccayesu laggo hutvā pacchā mahallakakāle araññavāsaṁ patthento
  kammaṭṭhānaṁ yācati. Atha bhagavā "ettha dahare kiṁ vakkhāma, māluṅkyaputto viya
  tumhepi taruṇakāle paccayesu laggitvā mahallakakāle araññaṁ pavisitvā samaṇadhammaṁ
  kareyyāthā"ti iminā adhippāyena bhaṇanto theraṁ apasādeti nāMa. Yasmā pana
  thero mahallakakāle araññaṁ pavisitvā samaṇadhammaṁ kattukāmo, tasmā bhagavā "ettha
  dahare kiṁ vakkhāma, ayaṁ tumhākaṁ 1- māluṅkyaputto mahallakakālepi araññaṁ pavisitvā
  samaṇadhammaṁ kattukāmo kammaṭṭhānaṁ yācati. Tumhe tāva taruṇakālepi viriyaṁ na
  karothā"ti iminā adhippāyena bhaṇanto theraṁ ussādeti nāmāti yojanā.
                        5-10. Kulasuttādivaṇṇanā
      [258-263] Pañcame ādhipacce ṭhapentīti bhaṇḍāgārikaṭṭhāne ṭhapenti.
  Chaṭṭhe vaṇṇasampannoti sarīravaṇṇena samannāgato. Balasampannoti kāyabalena

  *  *  *  *  *  *
  Footnote: 1 chaṂa. amhākaṁ
-------------------------------------------------
[page 448]
  Samannāgato. Bhikkhu vāre vaṇṇasampannoti guṇavaṇṇena samannāgato. Balasampannoti
  viriyabalena samannāgato. Javasampannoti ñāṇajavena samannāgato. Sattamepi eseva
  nayo. Sesamettha uttānamevāti.
                          Abhiññāvaggo chaṭṭho.
                       27. 7. Kammapathavaggavaṇṇanā
      [264-273] Kammapathavaggepi dasapi kammapathā lokiyalokuttaramissakāva kathitā.
                       28. 8. Rāgapeyyālavaṇṇanā
      [274-283] Rāgapeyyālaṁ arahattaṁ pāpetvā kathitaṁ. Sesaṁ sabbattha
  uttānamevāti.
                  Manorathapūraṇiyā nāma aṅguttaranikāyaṭṭhakathāya
                       catukkanipātavaṇṇanā niṭṭhitā.
-------------------------------------------------
