[page 001]
                     Papañcasūdanī nāma majjhimanikāyaṭṭhakathā
                          majjhimapaṇṇāsakavaṇṇanā
                            ----------
                 namo tassa bhagavato arahato sammāsambuddhassa.
                            1. Gahapativagga
                          1 kandarakasuttavaṇṇanā
      [1] Evamme sutanti kandarakasuttaṁ. Tattha campāyanti evaṁnāmake nagare.
  Tassa hi nagarassa ārāmapokkharaṇīādīsu tesu tesu ṭhānesu campakarukkhāva
  ussannā ahesuṁ, tasmā campāti saṅkhaṁ agamāsi. Gaggarāya pokkharaṇiyā tīreti
  tassa campakanagarassa 1- avidūre gaggarāya nāma rājamahesiyā khanitattā gaggarāti
  laddhavohārā pokkharaṇī atthi, tassā tīre samantato nīlādipañcavaṇṇakusumapaṭimaṇḍitaṁ
  mahantaṁ campakavanaṁ, tasmiṁ bhagavā kusumagandhasugandhe campakavane viharati. Taṁ
  sandhāya "gaggarāya pokkharaṇiyā tīre"ti vuttaṁ. Mahatā bhikkhusaṁghena saddhinti
  adassitaparicchedena mahantena bhikkhusaṁghena saddhiṁ. Pessoti tassa nāmaṁ.
  Hatthārohaputtoti hatthācariyaputto. 2- Kandarako ca paribbājakoti kandarakoti
  evaṁnāmo channaparibbājako. Abhivādetvāti chabbaṇṇānaṁ ghanabuddharasmīnaṁ antaraṁ
  pavisitvā pasannalākhārase nimmujjamāno viya siṅgisuvaṇṇavaṇṇaṁ dussavaraṁ pasāretvā
  sasīsaṁ pārupamāno viya vaṇṇagandhasampannaṁ campakapupphapilandhanaṁ 3- sirasā
  sampaṭicchanto viya sinerupādaṁ upagacchanto puṇṇacando viya bhagavato
  cakkalakkhaṇapaṭimaṇḍite allattakavaṇṇaphullapadumasassirike pāde vanditvāti attho.
  Ekamantaṁ nisīdīti chanisajjadosavirahite ekasmiṁ okāse nisīdi.

  *  *  *  *  *  *
  Footnote: 1 chaṂa. campānagarassa 2 chaṂa. hatthācariyassa putto
  3 chaṂa. vaṇṇagandhasampannacampakapupphāni
-------------------------------------------------
[page 002]
      Tuṇhībhūtaṁ tuṇhībhūtanti yato yato anuviloketi, tato tato tuṇhībhūtaṁyevāti 1-
  attho. Tattha hi ekabhikkhussāpi hatthakukkuccaṁ vā pādakukkuccaṁ vā natthi,
  sabbeva 2- bhagavato ceva gāravena attano ca sikkhitasikkhatāya aññamaññaṁ vigatasallāpā
  antamaso ukkāsitasaddaṁpi akarontā sunikhātaindakhīlā viya nivātaṭṭhāne
  sannisinnamahāsamuddaudakaṁ viya kāyenapi niccalā manasāpi avikkhittā rattavalāhakā
  viya sinerukūṭaṁ bhagavantaṁ parivāretvā nisīdiṁsu. Paribbājakassa evaṁ sannisinnaṁ
  parisaṁ disvā mahantaṁ pītisomanassaṁ uppajji, uppannaṁ ca 3- pana antohadayasmiṁyeva
  sannidahituṁ 4- asakkonto piyasamudācāraṁ 5- samuṭṭhāpesi. Tasmā acchariyaṁ bho
  gotamātiādimāha. 6-
      Tassa andhassa pabbatārohanaṁ viya niccaṁ na hotīti acchariyaṁ. Ayaṁ tāva
  tantinayo. 7- Ayaṁ pana aṭṭhakathānayo, 8- accharānaṁ yoganti 8- acchariyaṁ, accharaṁ
  paharituṁ yuttanti attho. Abhūtapubbabhūtanti abbhūtaṁ. Ubhayampetaṁ vimhayāvahassetaṁ
  adhivacanaṁ. Taṁ panetaṁ garahācchariyaṁ pasaṁsāacchariyanti duvidhaṁ hoti. Tattha "acchariyaṁ
  moggallāna abbhūtaṁ moggallāna, yāva bāhāgahaṇāpi nāma so moghapuriso
  āgamissatī"ti 9- idaṁ garahācchariyaṁ nāMa. "acchariyaṁ Nandamāte, abbhūtaṁ nandamāte,
  yatra hi nāma cittuppādaṁpi *- parisodhessasī"ti 10- idaṁ pasaṁsāacchariyaṁ nāma,
  idhāpi idameva adhippetaṁ, ayañhi pasaṁsanto evamāha.
      Yāvañcidanti ettha idanti nipātamattaṁ. Yāvāti pamāṇaparicchedo, yāva
  sammāpaṭipādito, yattakena pamāṇena sammāpaṭipādito, na sakkā tassa vaṇṇetuṁ 11-
  athakho acchariyamevetaṁ abbhūtamevetanti vuttaṁ hoti. Etaparamaṁyevāti evaṁ
  sammāpaṭipādito esa bhikkhusaṁgho tassāpi bhikkhusaṁghassa paramoti etaparamo, taṁ
  etaparamaṁ. Yathā ayaṁ paṭipādito evaṁ paṭipāditaṁ katvā paṭipādesuṁ, na ito bhiyyoti
  attho. Dutiyanaye evaṁ paṭipādessanti, na ito bhiyyoti yojetabbaṁ. Tattha

  *  *  *  *  *  *
  Footnote: 1 chaṂa. tuṇhībhūtamevāti 2 chaṂa. sabbe 3 chaṂa. ca-saddo na dissati
  4 Sī. sannisīdetuṁ 5 chaṂa. piyasamuddāhāraṁ 6 chaṂa. acchariyaṁ bhotiādimāha
  7 chaṂa. saddanayo 8-8 chaṂa. accharāyogganti
  9 chaṂa. āgamessatīti, vinaYu. cūḷa. 7/373/205, aṅ. aṭṭhaka. 23/110(20)/209 (syā)
  * pāḷi. cittuppādamattaṁpi 10 aṅ. sattaka. 23/50/66 (syā)
  11 chaṂa. vaṇṇe vattuṁ
-------------------------------------------------
[page 003]
  Paṭipāditoti abhisamācārikavattaṁ ādiṁ katvā sammā apaccanīkapaṭipattiyaṁ yojito.
  Atha kasmā ayaṁ paribbājako atītānāgate buddhe dasseti, kimassa tiyaddhajānanañāṇaṁ
  atthīti. Natthi, nayaggāhepi pana ṭhatvā 1- "yenākārena ayaṁ bhikkhusaṁgho sannisinno
  danto vinīto upasanno, atītabuddhāpi etaparamaṁyeva katvā paṭipajjāpesuṁ,
  anāgatabuddhāpi paṭipajjāpessanti, natthi ito uttari paṭipādanā"ti maññamāno
  anubuddhiyā evamāha.
      [2] Evametaṁ kandarakāti pāṭiekko anusandhi. Bhagavā kira taṁ sutvā
  "kandaraka tvaṁ bhikkhusaṁghaṁ upasantoti vadasi, imassa pana bhikkhusaṁghassa upasantakāraṇaṁ
  tuyhaṁ apākaṭaṁ, na hi tvaṁ samatiṁsapāramiyo pūretvā kusalamūlaṁ paripācetvā
  bodhipallaṅke sabbaññutañāṇaṁ paṭivijjhi, mayā pana pāramiyo pūretvā ñātatthacariyaṁ
  lokatthacariyaṁ buddhatthacariyañca koṭiṁ pāpetvā bodhipallaṅke sabbaññutañāṇaṁ
  paṭividdhaṁ, mayhaṁ etesaṁ upasantakāraṇaṁ pākaṭan"ti dassetuṁ imaṁ desanaṁ ārabhi.
      Santi hi kandarakāti pāṭiekko anusandhi. Bhagavato kira etadahosi
  "ayaṁ paribbājako imaṁ bhikkhusaṁghaṁ upasantoti vadati, ayañca bhikkhusaṁgho kappetvā
  pakappetvā kuhakabhāvena iriyāpathaṁ saṇṭhapento cittena anupasanto na
  upasantākāraṁ dasseti. Ettha pana bhikkhusaṁghe paṭipadaṁ pūrayamānāpi paṭipadaṁ
  pūretvā matthakaṁ pattā ṭhitabhikkhūpi atthi, tattha paṭipadaṁ pūretvā matthakaṁ pattā
  attanā paṭividdhaguṇeheva upasantā, paṭipadaṁ pūrayamānā uparimaggassa vipassanāya
  upasantā, ito muttā pana avasesā catūhi satipaṭṭhānehi upasantā. Taṁ nesaṁ
  upasantakāraṇaṁ dassessāmī"ti "iminā ca iminā ca kāraṇena ayaṁ bhikkhusaṁgho
  upasanto"ti dassetuṁ "santi hi kandarakā"tiādimāha.
      Tattha arahanto khīṇāsavātiādīsu yaṁ vattabbaṁ, taṁ mūlapariyāyasuttavaṇṇāyameva
  vuttaṁ. Sekhapaṭipadampi tattheva vitthāritaṁ. Santatasīlāti satatasīlā nirantarasīlā.
  Santatavuttinoti tasseva vevacanaṁ, santatajīvikā vātipi attho. Tasmiṁ santatasīle
  ṭhatvāva jīvikaṁ kappenti, na dussīlyaṁ maraṇaṁ pāpuṇantīti attho.

  *  *  *  *  *  *
  Footnote: 1 Ma. nayaggāhena pana vatvā
-------------------------------------------------
[page 004]
      Nipakāti nepakkena samannāgatā paññavanto. Nipakavuttinoti paññāya
  ṭhatvā jīvitaṁ kappenti. Yathā ekacco sāsane pabbajitvāpi jīvitakāraṇā chasu
  agocaresu carati, vesiyagocaro hoti, vidhavathūlakumārikapaṇḍakapānāgārabhikkhunīgocaro
  hoti, saṁsaṭṭho viharati rājūhi rājamahāmattehi titthiyehi titthiyasāvakehi
  ananulomikena gihisaṁsaggena, 1- vejjakammaṁ karoti, dūtakammaṁ karoti, pahiṇakammaṁ
  karoti, gaṇḍaṁ phāleti, arumakkhanaṁ deti, uddhaṁvirecanaṁ deti, adhovirecanaṁ deti,
  natthutelaṁ pacati, pivanatelaṁ pacati, veḷudānaṁ deti, pattadānaṁ, pupphadānaṁ, phaladānaṁ,
  sinānadānaṁ dantakaṭṭhadānaṁ, mukhodakadānaṁ, cuṇṇamattikadānaṁ deti, 2- pātukamyaṁ 3-
  karoti, muggasūpiyaṁ pāribhaṭyaṁ, jaṅghapesanikaṁ karotīti ekavīsatividhāya anesanāya
  jīvitaṁ kappento anipakavutti nāma hoti, na paññāya ṭhatvā jīvitaṁ kappeti,
  tato kālakiriyaṁ katvā samaṇayakkho nāma hutvā "tassa saṅghāṭipi ādittā
  hoti sampajjalitā"ti vuttanayena mahādukkhaṁ anubhoti. Evaṁvidhā ahutvā
  jīvitahetupi sikkhāpadaṁ anatikkamanto catupārisuddhisīle patiṭṭhāya yathābalaṁ
  buddhavacanaṁ uggaṇhitvā rathavinītapaṭipadaṁ mahāgosiṅgapaṭipadaṁ mahāsuññatāpaṭipadaṁ
  anaṅgaṇapaṭipadaṁ dhammadāyādapaṭipadaṁ nālakapaṭipadaṁ tuvaṭṭakapaṭipadaṁ candopamapaṭipadanti
  imāni ariyapaṭipadāni pūrento catupaccayasantosabhāvanārāmāriyavaṁsapaṭipattiyaṁ
  kāyasakkhino hutvā anīkā nikkhantahatthī viya yūthā vissaṭṭhasīho viya nippacchābandhā
  mahānāvā 4- viya ca gamanādīsu ekavihārino vipassanaṁ paṭṭhapetvā ajja ajja 5-
  arahattanti pavattaussāhā viharantīti attho.
      Supatiṭṭhitacittāti catūsu satipaṭṭhānesu suṭṭhu ṭhitacittā 6- hutvā. Sesā
  satipaṭṭhānakathā heṭṭhā vitthāritāva. Idha pana lokiyalokuttaramissakā satipaṭṭhānā
  kathitā, ettakena bhikkhusaṁghassa upasantakāraṇaṁ kathitaṁ hoti.
      [3] Yāva supaññattāti yāva suṭṭhu ṭhapitā 7- sudesitā. Mayaṁpi hi bhanteti
  iminā esa attano kārakabhāvaṁ dasseti, bhikkhusaṁghañca ukkhipati. Ayañhettha

  *  *  *  *  *  *
  Footnote: 1 abhi. vibhaṅga. 35/514/297 2 Sī. cuṇṇadānaṁ mattikadānaṁ deti 3 chaṂa. cāṭukamyaṁ
  4 Sī. nippaccābandhamahānāvā, chaṂa. nippacchābandhamahānāvā 5 chaṂa. ajja ajjeva
  6 chaṂa. suṭṭhapitacittā 7 chaṂa. suṭṭhapitā
-------------------------------------------------
[page 005]
  Adhippāyo, mayaṁpi hi bhante gihī .pe. Supatiṭṭhitacittā viharāma, bhikkhusaṁghassapi
  na 1- ayameva kasi ca bījañca yugañca naṅgalañca 2- phālapācanañca. Tasmā bhikkhusaṁgho
  sabbakālaṁ satipaṭṭhānaparāyano, mayaṁ pana kālena kālaṁ okāsaṁ labhitvā etaṁ
  manasikāraṁ karoma, mayaṁpi kārakā, na sabbaso vissaṭṭhakammaṭṭhānāyevāti.
  Manussaggahaneti manussānaṁ ajjhāsayagahanena gahanatā ajjhāsayassāpi nesaṁpi
  kilesaggahanena gahanatā veditabbā. Kasaṭasāṭheyyesupi eseva nayo. Tattha
  aparisuddhaṭṭhena kasaṭatā, kerāṭiyaṭṭhena sāṭheyyatā veditabbā. Sattānaṁ hitāhitaṁ
  jānātīti evaṁ gahanakasaṭakerāṭiyānaṁ manussānaṁ hitāhitapaṭipadaṁ yathā 3- suṭṭhu
  bhagavā jānāti. Yadidaṁ pasavoti ettha sabbāpi catuppadajāti pasavoti adhippetā.
  Pahomīti sakkomi. Yāvattakena antarenāti yattakena khaṇena. Campaṁ gatāgataṁ
  karissatīti assamaṇḍalato yāva campāya nagaradvārā 4- gamanaṁ āgamanañca karissati.
  Sāṭheyyānīti saṭhattāni. Kūṭeyyānīti kūṭattāni. Vaṅkeyyānīti vaṅkattāni.
  Jimheyyānīti jimhattāni. Pātukarissatīti pakāsessati dassessati. Na hi sakkā
  tena tāni ettakena antarena dassetuṁ.
      Tattha yassa kismiñcideva ṭhāne ṭhātukāmassa sato yaṁ ṭhānaṁ manussānaṁ
  sappaṭibhayaṁ, purato gantvā vañcetvā ṭhassāmīti na hoti, tasmiṁ ṭhātukāmaṭṭhāneyeva
  nikhātatthambho viya cattāro pāde niccale katvā tiṭṭhati, ayaṁ saṭho nāMa.
  Yassa pana kismiñcideva ṭhāne avacchinditvā khandhagataṁ pātetukāmassa sato yaṁ
  ṭhānaṁ manussānaṁ sappaṭibhayaṁ, purato gantvā vañcetvā pātessāmīti na hoti,
  tattheva avacchinditvā pāteti, ayaṁ kūṭo nāMa. Yassa kismiñcideva ṭhāne
  maggā okkamma 5- nivattitvā paṭimaggaṁ ārohitukāmassa sato yaṁ ṭhānaṁ manussānaṁ
  sappaṭibhayaṁ, purato gantvā vañcetvā evaṁ karissāmīti na hoti, tattheva maggā
  okkamma nivattitvā paṭimaggaṁ ārohati, ayaṁ vaṅko nāMa. Yassa pana kālena
  vāmato kālena dakkhiṇato kālena ujumaggeneva gantukāmassa sato yaṁ ṭhānaṁ

  *  *  *  *  *  *
  Footnote: 1 chaṂa. bhikkhusaṁghassa pana 2 chaṂa. yuganaṅgalañca 3 chaṂa. yāva
  4 chaṂa. campānagaradvārā 5 chaṂa. ukkamma, evamuparipi
-------------------------------------------------
[page 006]
  Manussānaṁ sappaṭibhayaṁ, purato gantvā vañcetvā evaṁ karissāmīti na hoti,
  tattheva kālena vāmato kālena dakkhiṇato kālena ujumaggaṁ gacchati, tathā
  laṇḍaṁ vā passāvaṁ vā vissajjetukāmassa tato idaṁ ṭhānaṁ susammaṭṭhaṁ ākiṇṇamanussaṁ
  ramaṇīyaṁ, imasmiṁ ṭhāne evarūpaṁ kātuṁ na yuttaṁ, purato gantvā paṭicchannaṭṭhāne
  karissāmīti na hoti, tattheva karoti, ayaṁ jimho nāMa. Iti imaṁ catubbidhaṁpi
  kiriyaṁ sandhāyetaṁ vuttaṁ. Sabbāni tāni sāṭheyyāni kūṭeyyāni vaṅkeyyāni
  jimheyyāni pātukarissatīti evaṁ karontāpi te saṇṭhānādayo tāni sāṭheyyādīni
  pātukaronti nāMa.
      Evaṁ pasūnaṁ uttānabhāvaṁ dassetvā idāni manussānaṁ gahanabhāvaṁ dassento
  amhākaṁ pana bhantetiādimāha. Tattha dāsāti antojātakā vā dhanakkītā vā
  karamarānītā vā sayaṁ vā dāsabyaṁ upagatā. Pessāti pesanakārakā. Kammakarāti
  bhattavettanabhatā. Aññathāva kāyenāti aññenākārena kāyena samudācaranti,
  aññenākārena vācāya, aññena ca nesaṁ ākārena cittaṁ saṇṭhitaṁ 1- hotīti
  dasseti. Tattha ye sammukhā sāmike disvā paccuggamanaṁ karonti,
  hatthato bhaṇḍakaṁ gaṇhanti, imaṁ vissajjetvā imaṁ gaṇhantā sesānipi
  āsanapaññāpanatālavaṇṭavījanapādadhovanādīni sabbāni kiccāni karonti, parammukhakāle
  pana telaṁpi uggharantaṁ 2- na olokenti, satagghanakepi sahassagghanakepi kamme
  parihāyante nivattitvā oloketuṁpi na icchanti, ime aññathā kāyena samudācaranti
  nāMa. Ye pana sammukhā "amhākaṁ sāmi amhākaṁ ayyo"tiādīni vatvā pasaṁsanti,
  parammukhā avattabbaṁ nāma natthi, yaṁ icchanti, taṁ vadanti, ime aññathā vācāya
  samudācaranti nāMa.
      [4] Cattārome pessapuggalāti ayaṁpi pāṭiekko anusandhi. Ayañhi
  pesso "yāvañcidaṁ bhante bhagavā evaṁ manussaggahane evaṁ manussakasaṭe evaṁ
  manussasāṭheyye vattamāne sattānaṁ hitāhitaṁ jānātī"ti āha. Purimeva 3- tayo
  puggalā ahitapaṭipadaṁ paṭipannā, upari catuttho hitapaṭipadaṁ, evamahaṁ sattānaṁ

  *  *  *  *  *  *
  Footnote: 1 chaṂa. ṭhitaṁ 2 chaṂa. uttarantaṁ 3 chaṂa. purime ca
-------------------------------------------------
[page 007]
  Hitāhitaṁ jānāmīti dassetuṁ imaṁ desanaṁ ārabhi. Heṭṭhā kandarakassa kathāya
  saddhiṁ payojetuṁpi vaṭṭati. Tena vuttaṁ "yāvañcidaṁ bhotā gotamena sammā bhikkhusaṁgho
  paṭipādito"ti. Athassa bhagavā "purime tayo puggale pahāya upari catutthapuggalassa
  hitapaṭipattiyaṁyeva paṭipādemī"ti dassentopi imaṁ desanaṁ ārabhi. Santoti idaṁ
  saṁvijjamānāti padasseva vevacanaṁ. "santā Honti samitā vūpasantā"ti 1- ettha
  hi niruddhā santāti vuttā. "santā Ete vihārā ariyassa vinaye vuccantī"ti
  ettha 2- nibbutā. "santo Have sabbhi pavedayantī"ti 3- ettha paṇḍitā. Idha
  pana vijjamānā upalabbhamānāti attho.
      Attantapādīsu attānaṁ tapati dukkhāpetīti attantaPo. Attano
  paritāpanānuyogaṁ attaparitāpanānuyogaṁ. Paraṁ tapati dukkhāpetīti parantaPo. Paresaṁ
  paritāpanānuyogaṁ paraparitāpanānuyogaṁ. Diṭṭheva dhammeti imasmiṁyeva attabhāve.
  Nicchātoti chātaṁ vuccati taṇhā, sā assa natthīti nicchāto. Sabbakilesānaṁ
  nibbutattā nibbuto. Antotāpanakilesānaṁ abhāvā sītalo jātoti sītibhūto.
  Jhānamaggaphalanibbānasukhāni paṭisaṁvedetīti sukhapaṭisaṁvedī. Brahmabhūtena attanāti
  seṭṭhabhūtena attanā. Cittaṁ ārādhetīti cittaṁ sampādeti, paripūreti gaṇhāti
  pasādetīti attho.
      [5] Dukkhapaṭikkūlanti dukkhassa paṭikkūlaṁ, paccanīkasaṇṭhitaṁ, dukkhaṁ
  apatthayamānanti attho.
      [6] Paṇḍitoti idha catūhi kāraṇehi paṇḍitoti na vattabbo, satipaṭṭhānesu
  pana kammaṁ karotīti paṇḍitoti vattuṁ vaṭṭati. Mahāpaññoti idaṁpi mahante atthe
  pariggaṇhātītiādinā mahāpaññālakkhaṇena na vattabbaṁ, satipaṭṭhānapariggāhikāya
  paññāya pana samannāgatattā mahāpaññoti vattuṁ vaṭṭati. Mahatā atthena saṁyutto
  abhavissāti 4- mahatā atthena saṁyutto hutvā gato bhaveyya, sotāpattiphalaṁ
  pāpuṇeyyāti attho. Kiṁ pana yesaṁ maggaphalānaṁ upanissayo atthi, buddhānaṁ

  *  *  *  *  *  *
  Footnote: 1 abhi. vibhaṅga. 35/546/306 jhānavibhaṅga 2 Ma. mūla. 12/82/55 sallekhasutta
  3 khu. jā. 28/352/936 mahāsutasomajātaka (syā) 4 chaṂa. agamissāti
-------------------------------------------------
[page 008]
  Sammukhībhāve ṭhitepi tesaṁ antarāyo hotīti. Āma hoti. Na pana buddhe paṭicca,
  athakho kiriyāparihāniyā vā pāpamittatāya vā hoti. Tattha 1- kiriyāparihāniyā
  hoti nāma:- sace hi dhammasenāpati dhanañjāniyassa brāhmaṇassa āsayaṁ
  ñatvā dhammaṁ adesayissa, so brāhmaṇo sotāpanno abhavissa, evaṁ tāva
  kiriyāparihāniyā hoti nāMa. Pāpamittatāya hoti nāma:- sace hi ajātasattu
  devadattassa vacanaṁ gahetvā pitughātakammaṁ nākarissa, sāmaññaphalasuttakathitadivaseva
  sotāpanno abhavissa, tassa vacanaṁ gahetvā pitughātakammassa katattā pana
  nāhosi, 2- evaṁ pāpamittatāya hoti. Imassāpi upāsakassa kiriyāparihāni jātā,
  apariniṭṭhitāya desanāya uṭṭhahitvā pakkanto. Apica bhikkhave ettāvatāpi pesso
  hatthārohaputto mahatā atthena saṁyuttoti katarena mahantena atthena? dvīhi
  ānisaṁsehi. So kira upāsako saṁghe ca pasādaṁ paṭilabhi, satipaṭṭhānapariggaṇhaṇatthāya
  cassa abhinavo nayo udapādi. Tena vuttaṁ "mahatā atthena saṁyutto"ti. Kandarako
  pana saṁghe pasādameva paṭilabhi. Etassa bhagavā kāloti etassa dhammakkhānassa
  catunnaṁ vā pana puggalānaṁ vibhajanassa kālo.
      [8] Orabbhikādīsu urabbhā vuccanti eḷakā, urabbhe hanatīti orabbhiko.
  Sūkarikādīsupi eseva nayo. Luddoti dāruṇo kakkhaḷo. Macchaghātakoti macchabandho
  kevaṭṭo. Bandhanāgārikoti bandhanāgāragopako. Kurūrakammantāti dāruṇakammantā.
      [9] Muddhāvasittoti khattiyābhisekena muddhani abhisitto. Puratthimena
  nagarassāti nagarato puratthimadisāya. Santhāgāranti yaññasālaṁ. Kharājinaṁ nivāsetvāti
  sakhuraṁ ajinacammaṁ nivāsetvā. Sappitelenāti sappinā ca telena ca. Ṭhapetvā
  hi sappiṁ avaseso yo koci sneho telanti vuccati. Kaṇḍavamānoti 3-
  nakhānaṁ chinnattā kaṇḍavitabbakāle tena kaṇḍavamāno. Anantarahitāyāti
  asaṇḍatāya. Sarūpavacchāyāti sadisavacchāya. Sace gāvī setā hoti, vacchopi setakova.
  Sace kapilā vā 4- rattā vā, vacchopi tādisovāti evaṁ sarūpavacchā. 5-

  *  *  *  *  *  *
  Footnote: 1 Ma. tattha kathaṁ 2 chaṂa. na hoti 3 chaṂa. kaṇḍūvamānoti
  4 chaṂa. sace gāvī kabarā 5 chaṂa. sarūpavacchāya
-------------------------------------------------
[page 009]
  So evamāhāti so rājā evaṁ vadeti. Vacchatarāti taruṇavacchakabhāvaṁ atikkantā
  balavavacchā. Vacchatarīsupi eseva nayo. Barihisatthāyāti parikkhepakaraṇatthāya
  ceva yaññabhūmiyaṁ atthakaraṇatthāya ca. Sesaṁ heṭṭhā tattha tattha vitthāritattā
  uttānamevāti.
                     Papañcasūdaniyā majjhimanikāyaṭṭhakathāya
                       kandarakasuttavaṇṇanā niṭṭhitā.
                               Paṭhamaṁ.
                          --------------
                        2. Aṭṭhakanāgarasuttavaṇṇanā
      [17] Evamme sutanti aṭṭhakanāgarasuttaṁ. Tattha veluvagāmaketi 1- vesāliyā
  dakkhiṇapasse avidūre veluvagāmako nāma atthi, taṁ gocaragāmaṁ katvāti attho.
  Dasamoti sopi 2- jātigottavasena ceva sārapattakulagaṇanāya ca dasame ṭhāne
  gaṇiyati, tenassa dasamotveva nāmaṁ jātaṁ. Aṭṭhakanāgaroti aṭṭhakanagaravāSī.
  Kukkuṭārāmoti kukkuṭaseṭṭhinā kārito ārāmo.
      [18] Tena bhagavatā .pe. Akkhātoti ettha ayaṁ saṅkhepattho, yo
  so bhagavā samatiṁsapāramiyo pūretvā sabbakilese bhañjitvā anuttaraṁ sammāsambodhiṁ
  abhisambuddho, tena bhagavatā tesaṁ tesaṁ sattānaṁ āsayānusayaṁ jānatā, taṁ 3-
  hatthatale ṭhapitaṁ āmalakaṁ 4- viya sabbaṁ ñeyyadhammaṁ passatā. Apica pubbenivāsādīhi
  jānatā, dibbena cakkhunā passatā, tīhi vijjāhi chahi vā pana abhiññāhi
  jānatā, sabbattha appaṭihatena samantacakkhunā passatā, sabbadhammajānanasamatthāya

  *  *  *  *  *  *
  Footnote: 1 chaṂa. ḷeluvagāmake, evamuparipi 2 chaṂa. so hi
  3 chaṂa. ayaṁ pāṭho na dissati 4 chaṂa. ṭhapitāamalakaṁ
-------------------------------------------------
[page 010]
  Paññāya jānatā sabbasattānaṁ cakkhuvisayātītāni tirokuḍḍādigatāni vāpi 1-
  rūpāni ativisuddhena maṁsacakkhunā passatā, attahitasādhikāya samādhipadaṭṭhānāya
  paṭivedhapaññāya jānatā, parahitasādhikāya karuṇāpadaṭṭhānāya desanāpaññāya
  passatā, arīnaṁ hatattā paccayādīnañca arahattā arahatā, sammā sāmañca
  saccānaṁ buddhattā sammāsambuddhena. Antarāyikadhamme vā jānatā, niyyānikadhamme
  passatā, kilesārīnaṁ hatattā arahatā, sāmaṁ sabbadhammānaṁ buddhattā
  sammāsambuddhenāti evaṁ catuvesārajjavasena catūhi kāraṇehi thomitena atthi nu kho
  eko dhammo akkhātoti.
      [19] Abhisaṅkhatanti kataṁ uppāditaṁ. Abhisañcetayitanti cetayitaṁ pakappitaṁ.
  So tattha ṭhitoti so tasmiṁ samathavipassanādhamme ṭhito. Dhammarāgena dhammanandiyāti
  padadvayehi samathavipassanāsu chandarāgo vutto. Samathavipassanāsu hi sabbena
  sabbaṁ chandarāgaṁ pariyādiyituṁ sakkonto arahā hoti, asakkonto anāgāmī
  hoti. So samathavipassanāsu chandarāgassa appahīnattā catutthajjhānacetanāya
  suddhāvāse nibbattati, ayaṁ ācariyānaṁ samānakathā.
      Vitaṇḍavādī panāha "teneva dhammarāgenāti vacanato akusalena suddhāvāse
  nibbattatī"ti. So "suttaṁ āharā"ti vattabbo, addhā aññaṁ apassanto
  idameva āharissati, tato vattabbo "kiṁ panidaṁ suttaṁ neyyatthaṁ nītatthan"ti,
  addhā nītatthanti vakkhati. Tato vattabbo:- evaṁ sante anāgāmiphalatthikena
  samathavipassanāsu chandarāgo kattabbo bhavissati, chandarāge uppādite anāgāmiphalaṁ
  paṭividdhaṁ bhavissati mā "suttaṁ me laddhan"ti yaṁ vā taṁ vā dīpehi. Pañhaṁ
  kathentena hi ariyassa santike uggahetvā attharasaṁ paṭivijjhitvā kathetuṁ
  vaṭṭati, akusalena hi sagge kusalena vā apāye paṭisandhi nāma natthi. Vuttañhetaṁ
  bhagavatā:-

  *  *  *  *  *  *
  Footnote: 1 chaṂa. tirokuḍḍādigatānipi
-------------------------------------------------
[page 011]
                          "na Bhikkhave lobhajena kammena dosajena kammena
                      mohajena kammena devā paññāyanti, manussā
                      paññāyanti, yā vā panaññāpi kāci sugatiyo,
                      athakho bhikkhave lobhajena kammena dosajena kammena
                      mohajena kammena nirayo paññāyati, tiracchānayoni
                      paññāyati, pittivisayo 1- paññāyati, yā vā panaññāpi
                      kāci duggatiyo"ti. 2-
      Evaṁ saññāpetabbo. Sace sañjānāti sañjānātu, no ce sañjānāti,
  "gaccha pātova vihāraṁ pavisitvā yāguṁ pivāhī"ti uyyojetabbo.
      Yathā ca pana imasmiṁ sutte, evaṁ mahāmāluṅkyovādepi mahāsatipaṭṭhānepi
  kāyagatāsatisuttepi samathavipassanā kathitā. Tattha imasmiṁ sutte samathavasena
  gacchatopi vipassanāvasena gacchatopi samathadhurameva dhuraṁ, mahāmāluṅkyovāde
  vipassanādhuraṁ, 3- mahāsatipaṭṭhānaṁ pana vipassanuttaraṁ nāma kathitaṁ, kāyagatāsatisuttaṁ
  samathuttaranti.
      Ayaṁ kho gahapati .pe. Ekadhammo akkhātoti ekadhammaṁ pucchitena ayaṁpi
  ekadhammoti evaṁ pucchāvasena kathitattā ekādasapi dhammā ekadhammo nāma
  jātā. 4- Mahāsakuludāyīsuttasmiñhi ekūnavīsati pucchā 5- sabbāni 6- paṭipadāvasena
  ekadhammo nāma jātāni, idha ekādasa pucchāvasena ekadhammoti āgatāni.
  Amatuppattiyaṭṭhena vā sabbānipi ekadhammoti vattuṁ vaṭṭati.
      [21] Nidhimukhaṁ gavesantoti nidhiṁ pariyesanto. Sakidevāti ekappayogeneva. 7-
  Kathaṁ pana ekappayogena ekādasannaṁ nidhīnaṁ adhigamo hotīti. Idhekacco araññanidhiṁ
  gavesamāno carati, tamenaṁ aññataro atthacarako disvā "kiṁ bho carasī"ti pucchati.
  So "jīvitavuttiṁ pariyesāmī"ti āha. Itaro "tenahi samma āgaccha, etaṁ

  *  *  *  *  *  *
  Footnote: 1 chaṂa. pettivisayo 2 aṅ. chakka. 22/310/378 sekhaparihāniyavagga (syā)
  3 chaṂa. vipassanāva dhuraṁ 4 chaṂa. jāto 5 chaṂa. ekūnavīsatipabbāni
  6 chaṂa. ayaṁ pāṭho na dissati 7 chaṂa. ekappayogena
-------------------------------------------------
[page 012]
  Pāsāṇaṁ pavattehī"ti āha. So taṁ pavattetvā uparūpari ṭhapitā vā kucchiyā
  kucchiṁ āhacca ṭhitā vā ekādasa kumbhiyo passeyya, evaṁ ekappayogena
  ekādasannaṁ nidhīnaṁ adhigamo hoti.
      Ācariyadhanaṁ pariyesissantīti aññatitthiyā hi yassa santike sippaṁ
  uggaṇhanti, tassa sippuggahaṇato pure vā pacchā vā antare vā gehato
  nīharitvā dhanaṁ denti. Yesaṁ gehe natthi, te ñātisabhāgato pariyesanti, tathā
  alabhamānā bhikkhaṁpi caritvā dentiyeva. Taṁ sandhāyetaṁ vuttaṁ.
      Kimaṅgampanāhanti bāhirakā tāva aniyyānikepi sāsane sippamattadāyakassa
  dhanaṁ pariyesanti, ahaṁ pana evaṁvidhe niyyānikasāsane ekādasavidhaṁ amatuppattipaṭipadaṁ
  desentassa ācariyassa pūjaṁ kiṁ na karissāmi, karissāmiyevāti vadati.
  Paccekadussayugena acchādesīti ekamekassa bhikkhuno ekekaṁ dussayugaṁ adāsīti
  attho. Samudācāravacanaṁ panettha evarūpaṁ hoti, tasmā acchādesīti vuttaṁ.
  Pañcasatavihāranti pañcasatagghanikaṁ paṇṇasālaṁ kāresīti attho. Sesaṁ sabbattha
  uttānatthamevāti.
                     Papañcasūdaniyā majjhimanikāyaṭṭhakathāya
                      aṭṭhakanāgarasuttavaṇṇanā niṭṭhitā.
                               Dutiyaṁ.
                          --------------
-------------------------------------------------
[page 013]
                         3. *- sekhasuttavaṇṇanā
      [22] Evamme sutanti sekhasuttaṁ. Tattha navaṁ santhāgāranti adhunā kāritaṁ
  santhāgāraṁ, ekā mahāsālāti attho. Uyyogakālādīsu hi rājāno tattha ṭhatvā
  "ettakā purato gacchantu, ettakā pacchā, ettakā ubhohi passehi, ettakā
  hatthī 1- abhiruhantu, ettakā asse, 2- ettakā rathesu tiṭṭhantū"ti evaṁ santhaṁ
  karonti mariyādaṁ bandhanti, tasmā taṁ ṭhānaṁ santhāgāranti vuccati. Uyyogaṭṭhānato
  ca āgantvā yāva gehesu allagomayaparibhaṇḍādīni karonti, tāva dve tīṇi divasāni te
  rājāno tattha santhambhantītipi santhāgāraṁ. Tesaṁ rājūnaṁ sahatthānusāsanaṁ agārantipi
  santhāgāraṁ. Gaṇarājāno hi te, tasmā uppannakiccaṁ ekassa vasena chijjati, 3-
  sabbesaṁ chando laddhuṁ vaṭṭati, tasmā sabbe tattha sannipatitvā anusāsanti. Tena
  vuttaṁ "sahatthānusāsanaṁ agārantipi santhāgāran"ti. Yasmā panete tattha sannipatitvā
  "imasmiṁ kāle kasituṁ vaṭṭati, imasmiṁ kāle vapitun"ti evamādinā nayena
  gharāvāsakiccāni sammantayanti, tasmā chiddāvachiddaṁ 4- gharāvāsaṁ tattha santharantītipi
  santhāgāraṁ. Acirakāritaṁ hotīti kaṭṭhakammasilākammacittakammādivasena
  susajjitaṁ devavimānaṁ viya adhunā niṭṭhāpitaṁ. Samaṇena vāti ettha yasmā
  gharavatthupariggahaṇakāleyeva devatā attano vasanaṭṭhānaṁ gaṇhanti, tasmā "devena
  vā"ti avatvā "samaṇena vā brāhmaṇena vā kenaci vā manussabhūtenā"ti vuttaṁ.
      Yena bhagavā tenupasaṅkamiṁsūti santhāgāraṁ niṭṭhitanti sutvā "gacchāma, naṁ
  passissāmā"ti gantvā dvārakoṭṭhakato paṭṭhāya sabbaṁ oloketvā "idaṁ
  santhāgāraṁ devavimānasadisaṁ ativiya manoramaṁ sassirikaṁ kena paṭhamaṁ paribhuttaṁ
  amhākaṁ dīgharattaṁ hitāya sukhāya assā"ti cintetvā "amhākaṁ ñātiseṭṭhassa
  paṭhamaṁ diyyamānepi satthunova anucchavikaṁ, dakkhiṇeyyavasena diyyamānepi satthunova
  anucchavikaṁ, tasmā paṭhamaṁ satthāraṁ paribhuñjāpessāma, bhikkhusaṁghassa āgamanaṁ

  *  *  *  *  *  *
  Footnote: * pāli. sekhapaṭipadāsutta... 1 chaṂa. hatthīsu 2 chaṂa. assesu
  3 chaṂa. na chijjati 4 ka. chindavicchindaṁ
-------------------------------------------------
[page 014]
  Karissāma, bhikkhusaṁghe āgate tepiṭakaṁ buddhavacanaṁ āgatameva bhavissati, satthāraṁ
  tiyāmarattiṁ amhākaṁ dhammakathaṁ kathāpessāma, iti tīhi ratanehi paribhuttaṁ, mayaṁ
  pacchā paribhuñjissāma, evaṁ no dīgharattaṁ hitāya sukhāya bhavissatī"ti sanniṭṭhānaṁ
  katvā upasaṅkamiṁsu.
      Yena santhāgāraṁ tenupasaṅkamiṁsūti taṁdivasaṁ kira santhāgāraṁ kiñcāpi
  rājakulānaṁ dassanatthāya devavimānaṁ viya susajjitaṁ hoti supaṭijaggitaṁ, buddhārahaṁ
  pana katvā apaññattaṁ. Buddhā hi nāma araññajjhāsayā araññārāmā antogāme
  vaseyyuṁ vā no vā, tasmā bhagavato manaṁ jānitvāva paññāpessāmāti cintetvā
  tena 1- bhagavantaṁ upasaṅkamiṁsu. Idāni pana manaṁ labhitvā paññāpetukāmā yena
  santhāgāraṁ tenupasaṅkamiṁsu.
      Sabbasanthariṁ santhāgāraṁ santharāpetvāti 2- yathā sabbameva santhataṁ hoti,
  evantaṁ santharāpetvā. Sabbapaṭhamaṁ tāva "gomayannāma sabbamaṅgalesu vaṭṭatī"ti
  sudhāparikammakataṁpi bhūmiṁ allagomayena opuñchāpetvā parisuddhabhāvaṁ 3- ñatvā yathā
  akkantaṭṭhāne padaṁ na 4- paññāyati, evaṁ catujātigandhehi 5- limpetvā, 6- upari
  nānāvaṇṇe kaṭasārake santharitvā tesaṁ upari mahāpiṭṭhikakojavake ādiṁ
  katvā hatthattharakāssattharakasīhattharakabyagghattharakacandattharakasuriyattharakacittattharakādīhi
  nānāvaṇṇehi attharaṇehi santharitabbayuttakaṁ sabbokāsaṁ santharāpesuṁ. Tena vuttaṁ
  "sabbasanthariṁ santhāgāraṁ santharāpetvā"ti.
      Āsanāni paññāpetvāti majjhaṭṭhāne tāva maṅgalatthambhaṁ nissāya mahārahaṁ
  buddhāsanaṁ paññāpetvā tattha yaṁ yaṁ mudukañca manoramañca paccattharaṇaṁ, taṁ taṁ
  paccattharitvā bhagavato lohitakaṁ manuññadassanaṁ upadhānaṁ upadahitvā upari
  suvaṇṇarajatatārakavicittaṁ vitānaṁ bandhitvā gandhadāmapupphadāmapattadāmādīhi
  paccattharaṇehi alaṅkaritvā samantā dvādasahatthe ṭhāne 7- pupphajālaṁ karitvā

  *  *  *  *  *  *
  Footnote: 1 chaṂa. te 2 chaṂa. santharitvāti 3 chaṂa. parisukkhabhāvaṁ
  4 Sī. ayaṁ saddo na dissati 5 chaṂa. catujjātiyagandhehi
  6 chaṂa. limpāpetvā, Sī. limpitvā 7 chaṂa. dvādasahatthaṭṭhāne
-------------------------------------------------
[page 015]
  Tiṁsahatthamattaṁ ṭhānaṁ paṭasāṇiyā parikkhipāpetvā pacchimabhittiṁ nissāya bhikkhusaṁghassa
  pallaṅkapīṭhāpassayapīṭhamuṇḍapīṭhāni paññāpetvā upari setapaccattharaṇehi
  paccattharāpetvā pācīnabhittiṁ nissāya attano attano mahāpiṭṭhikakojavake
  paññāpetvā haṁsalomādipūritāni upadhānāni ṭhapāpesuṁ "evaṁ akilamamānā
  sabbarattiṁ dhammaṁ suṇissāmā"ti. Idaṁ sandhāya vuttaṁ "āsanāni paññāpetvā"ti
      udakamaṇikanti mahākucchikaṁ udakacāṭiṁ. Patiṭṭhapetvāti 1- evaṁ bhagavā ca
  bhikkhusaṁgho ca yathāruciyā hatthe vā dhovissanti pāde vā, mukhaṁ vā vikkhālessantīti
  tesu tesu ṭhānesu maṇivaṇṇassa udakassa pūrāpetvā vāsatthāya nānāpupphāni
  ceva udakavāsacuṇṇāni ca pakkhipitvā kadalipaṇṇehi pidahitvā patiṭṭhapesuṁ. Idaṁ
  sandhāya vuttaṁ "patiṭṭhapetvā"ti
      telappadīpaṁ āropetvāti rajatasuvaṇṇādimayadaṇḍāsu dīpikāsu
  yonakarūpakinnararūpakādīnaṁ 2- hatthe ṭhapitasuvaṇṇarajatādimayakapallakādīsu ca telappadīpaṁ
  jalayitvāti attho. Yena bhagavā tenupasaṅkamiṁsūti ettha pana te sakyarājāno
  na kevalaṁ santhāgārameva, athakho yojanāvaṭṭe kapilavatthusmiṁ nagaravīthiyopi
  sammajjāpetvā dhaje ussāpetvā gehadvāresu puṇṇaghaṭe ca kadaliyo ca
  ṭhapāpetvā sakalanagaraṁ dīpamālādīhi vippakiṇṇatārakaṁ viya katvā "khīrapivake 3-
  dārake khīraṁ pāyetha, dahare kumāre lahuṁ lahuṁ bhojetvā sayāpetha, uccāsaddaṁ
  mā akarittha, 4- ajja ekarattiṁ satthā antogāme vasissati, buddhā ca 5- nāma
  appasaddakāmā hontī"ti bheriṁ cārāpetvā sayaṁ daṇḍadīpikā ādāya yena
  bhagavā tenupasaṅkamiṁsu.
      Athakho bhagavā nivāsetvā pattacīvaraṁ ādāya saddhiṁ bhikkhusaṁghena yena
  navaṁ santhāgāraṁ tenupasaṅkamīti "yassidāni bhante bhagavā kālaṁ maññatī"ti evaṁ
  kira kāle ārocite bhagavā lākhārasena tintarattakoviḷārapupphavaṇṇaṁ rattadupaṭaṁ
  kattariyā padumaṁ kantanto viya saṁvidhāya timaṇḍalaṁ paṭicchādento nivāsetvā

  *  *  *  *  *  *
  Footnote: 1 chaṂa. upaṭṭhapetvā, evamuparipi 2 chaṂa. yonakarūpakirātarūpakādīnaṁ
  3 chaṂa. khīrapāyake 4 chaṂa. karittha 5 chaṂa. ayaṁ saddo na dissati
-------------------------------------------------
[page 016]
  Suvaṇṇapāmaṅgena padumakalāpaṁ parikkhipanto viya vijjulatāsassirikaṁ kāyabandhanaṁ
  bandhitvā rattakambalena gajakumbhaṁ pariyonaddhanto viya ratanasatubbedhe suvaṇṇagghike
  pavāḷajālaṁ khipamāno viya suvaṇṇacetiye rattakambalakañcukaṁ paṭimuñcanto viya
  gacchantaṁ puṇṇacandaṁ rattavaṇṇabalāhakena paṭicchādayamāno viya kañcanapabbatamatthake
  supakkalākhārasaṁ parisiñcanto viya cittakūṭapabbatamatthakaṁ vijjulatāya parikkhipanto
  viya ca sacakkavāḷasineruyugandharaṁ mahāpaṭhaviṁ cāletvā gahitaṁ nigrodhapallavasamānavaṇṇaṁ
  rattapavarapaṁsukūlaṁ pārupetvā 1- gandhakuṭidvārato nikkhami kañcanaguhato sīho viya
  udayapabbatakūṭato puṇṇacando viya ca. Nikkhamitvā ca 2- pana gandhakuṭipamukhe
  aṭṭhāsi.
      Athassa kāyato meghamukhehi vijjukalāpā viya rasmiyo nikkhamitvā
  suvaṇṇarasadhārāparisekapiñjarapattapupphaphalaviṭape 3- viya ārāmarukkhe kariṁsu. Tāvadeva ca
  attano pattacīvaramādāya mahābhikkhusaṁgho bhagavantaṁ parivāresi. Te pana parivāretvā
  ṭhitā bhikkhū evarūpā ahesuṁ appicchā santuṭṭhā pavivittā asaṁsaṭṭhā
  āraddhaviriyā vattāro vacanakkhamā codakā pāpagarahī sīlasampannā samādhisampannā
  paññāvimuttivimuttiñāṇadassanasampannā. 4- Tehi parivārito bhagavā
  rattakambalaparikkhitto viya suvaṇṇakkhandho rattapadumasaṇḍamajjhagatā viya suvaṇṇanāvā
  pavāḷavedikāparikkhitto viya suvaṇṇapāsādo virocittha. Sāriputtamoggallānādayo
  mahātherāpi naṁ meghavaṇṇaṁ paṁsukūlaṁ pārupitvā maṇicammacammikā 5- viya mahānāgā
  parivārayiṁsu vantarāgā bhinnakilesā vijaṭitajaṭā chinnabandhanā kule vā gaṇe vā alaggā.
      Iti bhagavā sayaṁ vītarāgo vītarāgehi, vītadoso vītadosehi, vītamoho vītamohehi,
  nittaṇho nittaṇhehi, nikkileso nikkilesehi, sayaṁ buddho bahussutabuddhehi
  parivārito, pattaparivāritaṁ viya kesaraṁ, kesaraparivāritā viya kaṇṇikā,
  aṭṭhanāgasahassaparivārito viya chaddanto nāgarājā, navutihaṁsasahassaparivārito viya
  dhataraṭṭho

  *  *  *  *  *  *
  Footnote: 1 chaṂa. rattavarapaṁsukūlaṁ pārupitvā 2 chaṂa. casaddo na dissati
  3 chaṂa. suvaṇṇarasadhārāparisekamañjaripattapupphaphalaviṭape 4 chaṂa....sampannāti
  5 chaṂa. maṇivammavammikā
-------------------------------------------------
[page 017]
  Haṁsarājā, senaṅgaparivārito viya cakkavatti, marugaṇaparivārito viya sakko devarājā
  brahmagaṇaparivārito viya hāritamahābrahmā tārakāgaṇaparivārito viya puṇṇacando,
  asamena buddhavesena aparimāṇena buddhavilāsena kapilavatthugamanamaggaṁ 1- paṭipajji.
      Athassa puratthimakāyato suvaṇṇavaṇṇā rasmī uṭṭhahitvā asītihatthaṁ ṭhānaṁ
  aggahesi, pacchimakāyato, dakkhiṇahatthato, vāmahatthato suvaṇṇavaṇṇā rasmī
  uṭṭhahitvā asītihatthaṁ ṭhānaṁ aggahesi. Upari kesantato paṭṭhāya sabbakesāvattehi
  moragīvavaṇṇā rasmī uṭṭhahitvā gaganatale asītihatthaṁ ṭhānaṁ aggahesi. Heṭṭhā
  pādatalehi pavāḷavaṇṇā rasmī uṭṭhahitvā ghanapaṭhaviyaṁ asītihatthaṁ ṭhānaṁ aggahesi.
  Evaṁ samantā asītihatthamattaṁ ṭhānaṁ chabbaṇṇā buddharasmiyo vijjotamānā
  vipphandamānā kañcanadaṇḍadīpikāhi niccharitvā ākāsaṁ pakkhandajālā viya
  cātuddisikamahāmeghato nikkhantavijjulatā viya vidhāviṁsu. Sabbadisābhāgā
  suvaṇṇacampakapupphehi vikiriyamānā viya, suvaṇṇaghaṭā nikkhantasuvaṇṇarasadhārāhi
  siñcamānā viya, pasāritasuvaṇṇapaṭṭaparikkhittā viya, verambhavāta-
  samuṭṭhitakiṁsukakaṇikārapupphacuṇṇasamokiṇṇā viya vippakiriṁsu.
      Bhagavatopi asītianubyañjanabyāmappabhādvattiṁsavaralakkhaṇasamujjalaṁ sarīraṁ
  samuggatatārakaṁ viya gaganatalaṁ vikasitamiva padumavanaṁ sabbapāliphullo viya yojanasatiko
  pāricchattako paṭipāṭiyā ṭhapitānaṁ dvattiṁsacandānaṁ dvattiṁsasuriyānaṁ
  dvattiṁsacakkavattīnaṁ dvattiṁsadevarājānaṁ dvattiṁsamahābrahmānaṁ siriyā siriṁ
  abhibhavamānaṁ viya virocittha, yathātaṁ dasahi pāramīhi dasahi upapāramīhi dasahi
  paramatthapāramīhi supūritāhi samatiṁsapāramitāhi alaṅkataṁ. Kappasatasahassādhikāni cattāri
  asaṅkheyyāni dinnadānaṁ rakkhitasīlaṁ katakalyāṇakammaṁ ekasmiṁ attabhāve osaritvā
  vipākaṁ dātuṁ ṭhānaṁ alabhamānaṁ sambādhappattaṁ viya ahosi. Nāvāsahassabhaṇḍaṁ ekanāvaṁ
  āropanakālo viya, sakaṭasahassabhaṇḍaṁ ekasakaṭaṁ āropanakālo viya, pañcavīsatiyā nadīnaṁ
  oghassa sambhijja mukhadvāre ekato rāsībhūtakālo viya ca ahosi.

  *  *  *  *  *  *
  Footnote: 1 Sī. kapilavatthugāminaṁ maggaṁ
-------------------------------------------------
[page 018]
      Imāya buddhasiriyā obhāsamānassāpi ca bhagavato purato anekāni
  daṇḍadīpikāsahassāni ukkhipiṁsu. Tathā pacchato vāmapasse dakkhiṇapasse.
  Jātikusumacampakavanamallikārattuppalanīluppalamakulasinduvārapupphāni ceva
  nīlapītādivaṇṇasugandhacuṇṇāni ca cātuddisikameghavissaṭṭhodakavuṭṭhiyo viya
  vippakirayiṁsu. Pañcaṅgikaturiyanigghosā ceva buddhadhammasaṁghaguṇapaṭisaṁyuttā thutighosā
  ca sabbadisāsu 1- pūrayiṁsu. Devamanussanāgasupaṇṇagandhabbayakkhādīnaṁ akkhīni amatapānaṁ
  viya labhiṁsu. Imasmiṁ pana ṭhāne ṭhatvā padasahassena gamanavaṇṇaṁ vattuṁ vaṭṭati.
      Tatrīdaṁ mukhamattaṁ:-
           "evaṁ sabbaṅgasampanno kampayantova sundharaṁ
            aheṭhayanto pāṇāni yāti lokavināyako.
            Dakkhiṇaṁ paṭhamaṁ pādaṁ uddharanto narāsabho
            gacchanto sirisampanno sobhate dipaduttamo.
            Gacchato buddhaseṭṭhassa heṭṭhā pādatala mudu
            samaṁ samphusate bhūmiṁ rajasā nūpalimpati. 2-
            Ninnaṭṭhānaṁ unnamati gacchante lokanāyake
            unnatañca sama hoti paṭhavī ca acetanā.
            Pāsāṇā sakkharā ceva kathalā khāṇukaṇṭakā
            sabbe maggā vivajjanti gacchate lokanāyake.
            Nātidūre uddharati nāccāsanne ca nikkhipaṁ 3-
            aghaṭṭayanto niyyāti ubho jānū ca gopphake.
            Nātisīghaṁ pakkamati sampannacaraṇo muni
            na cātisanika yāti gacchamāno samāhito.
            Uddhaṁ adho ca tiriyaṁ disañca vidisaṁ tathā
            na pekkhamāno so yāti yugamattañhi 4- pekkhati.

  *  *  *  *  *  *
  Footnote: 1 chaṂa. sabbadisā 2 chaṂa. nupalippati 3 Ma. nikkhipi 4 chaṂa. yugamattamhi
-------------------------------------------------
[page 019]
            Nāgavikkantacāro so gamane sobhatī jino
            cāruṁ gacchata lokaggo hāsayanto sadevake.
            Usabharājāva 1- sobhanto catucārīva kesarī
            tosayanto baha satte puraṁ seṭṭhaṁ upāgamī"ti.
      Vaṇṇakālo nāma kiresa, evaṁvidhesu kālesu buddhassa sarīravaṇṇe vā
  guṇavaṇṇe vā dhammakathikassa thāmoyeva pamāṇaṁ. Cuṇṇapadehi vā gāthābandhena
  vā yattakaṁ sakkoti, tattakaṁ vattabbaṁ. Dukkathitanti na vattabbaṁ. Appamāṇavaṇṇā
  hi buddhā, tesaṁ buddhāpi anavasesato vaṇṇaṁ vattuṁ asamatthā, pageva itarā
  pajāti. Iminā sirivilāsena alaṅkatappaṭiyattaṁ sakyarājapuraṁ pavisitvā bhagavā
  pasannacittena janena gandhadhūpavāsacuṇṇādīhi pūjiyamāno 2- santhāgāraṁ pāvisi.
  Tena vuttaṁ "athakho bhagavā nivāsetvā pattacīvaraṁ ādāya saddhiṁ bhikkhusaṁghena
  yena navaṁ santhāgāraṁ tenupasaṅkamī"ti.
      Bhagavantaṁyeva purakkhatvāti bhagavantaṁ purato katvā. Tattha bhagavā bhikkhūnañceva
  upāsakānañca majjhe nisinno gandhodakena nhāpetvā dukūlacumbaṭakena nirodakaṁ 3-
  katvā jātihiṅgulakena majjetvā 4- rattakambalapaliveṭhite pīṭhe
  ṭhapitarattasuvaṇṇaghanapaṭimā viya ativirocittha. Ayaṁ panettha porāṇānaṁ vaṇṇabhaṇanamaggo:-
            "gantvāna maṇḍalamālaṁ nāgavikkantacaraṇo
            obhāsayanto lokaggo nisīdi varamāsane.
                  Tahiṁ nisinno naradammasārathī
                  devātidevo satapuññalakkhaṇo
                  buddhāsane majjhagato virocati
                  suvaṇṇanekkhaṁ viya paṇḍukambale.
            Nekkhaṁ jambonadasseva nikkhittaṁ paṇḍukambale
            virocati vītamalo maṇiverocano yathā.

  *  *  *  *  *  *
  Footnote: 1 chaṂa. uḷurājāva 2 chaṂa. pūjayamāno 3 chaṂa. vodakaṁ 4 chaṂa. majjitvā
-------------------------------------------------
[page 020]
            Mahāsālova samphullo merurājāvalaṅkato
            suvaṇṇayūpasaṅkāso padumo kokanado yathā.
            Jalanto dīparukkhova pabbatagge yathā sikhī
            devānaṁ pārichattova sabbaphullo virocathā"ti.
      Kāpilavatthave sakye bahudeva rattiṁ dhammiyā kathāyāti ettha dhammī kathā
  nāma santhāgārānumodanapaṭisaṁyuttā pakiṇṇakakathā veditabbā. Tathāhi bhagavā
  ākāsagaṅgaṁ otārento viya paṭhavojaṁ ākaḍḍhanto viya mahājambukkhandhe 1-
  gahetvā cālento viya yojanikaṁ madhubhaṇḍaṁ cakkayantena pīḷetvā madhupānaṁ
  pāyamāno viya kapilavatthuvāsīnaṁ sakyānaṁ hitasukhāvahaṁ pakiṇṇakakathaṁ kathesi.
  "āvāsadānaṁ Nāmetaṁ mahārāja mahantaṁ, tumhākaṁ āvāso mayā paribhutto ca
  bhikkhusaṁghena ca paribhutto, mayā ca bhikkhusaṁghena ca paribhutto pana dhammaratanena
  paribhuttoyevāti tīhi ratanehi paribhutto nāma hoti. Āvāsadānasmiñhi dinne
  sabbaṁ dānaṁ dinnameva hoti. Bhummaṭṭhakapaṇṇasālāya vā sākhāmaṇḍapassa vāpi
  ānisaṁso nāma paricchindituṁ na sakkā"ti nānānayavicittaṁ bahudhammakathaṁ kathetvā:-
           "sītaṁ uṇhaṁ paṭihanti tato vālamigāni ca
            siriṁsape ca makase sisire cāpi vuṭṭhiyo.
            Tato vātātapo ghoro sañjāto paṭihaññati
            leṇatthañca sukhatthañca jhāyituñca vipassituṁ.
            Vihāradānaṁ saṁghassa aggaṁ buddhehi 2- vaṇṇitaṁ
            tasmā hi paṇḍito poso sampassaṁ atthamattano.
            Vihāre kāraye ramme vāsayettha bahussute
            tesaṁ annañca pānañca vatthasenāsanāni ca.
            Dadeyya ujubhūtesu vippasannena cetasā
            te tassa dhammaṁ desenti sabbadukkhāpanūdanaṁ
            yaṁ yo dhammamidhaññāya 3- parinibbāti anāsavo"ti 4-

  *  *  *  *  *  *
  Footnote: 1 chaṂa. mahājambuṁ khandhe 2 chaṂa. buddhena 3 chaṂa. dhammaṁ idhamaññāya
  4 vinaYu. cūḷa. 7/295/61 senāsanakkhandhaka
-------------------------------------------------
[page 021]
  Evaṁ ayaṁpi āvāse ānisaṁso, ayaṁpi cānisaṁsoti bahudeva rattiṁ atirekataraṁ diyaḍḍhayāmaṁ
  āvāsānisaṁsakathaṁ kathesi. Tattha imā gāthāva saṅgahaṁ āruḷhā, pakiṇṇakadhammadesanā
  pana saṅgahaṁ na ārohati. Sandassesītiādīni 1- vuttatthāneva.
      Āyasmantaṁ ānandaṁ āmantesīti dhammakathaṁ kathāpetukāmo jānāpesi. Atha
  kasmā sāriputtamoggallānamahākassapādīsu asītimahātheresu vijjamānesu bhagavā
  ānandattherassa bhāramakāsīti. Parisajjhāsayavasena. Āyasmā hi ānando
  bahussutānaṁ aggo, pahosi parimaṇḍalehi padabyañjanehi madhuradhammakathaṁ kathetunti
  sākiyamaṇḍale pākaṭo paññāto. Tassa sakyarājūhi vihāraṁ gantvāpi dhammakathā
  sutapubbā, orodhā pana nesaṁ yathāruciyā vihāraṁ gantuṁ na labhanti, tesaṁ
  etadahosi "aho vata bhagavā appaṁyeva dhammakathaṁ kathetvā amhākaṁ ñātiseṭṭhassa
  ānandassa bhāraṁ kareyyā"ti. Tesaṁ ajjhāsayavasena bhagavā tasseva bhāramakāsi.
      Sekho pāṭipadoti paṭipannako sekhasamaṇo. So tuyhaṁ paṭibhātu upaṭṭhātu,
  tassa paṭipadaṁ desehīti paṭipadāya puggalaṁ niyametvā dasseti. Kasmā pana
  bhagavā imaṁ paṭipadaṁ niyamesi? bahūhi kāraṇehi. Ime tāva sakyā maṅgalasālāya
  maṅgalaṁ paccāsiṁsanti vuḍḍhiṁ icchanti, ayañca sekhapaṭipadā mayhaṁ sāsane
  maṅgalapaṭipadā vaḍḍhamānakapaṭipadātipi imaṁ paṭipadaṁ niyamesi. Tassañca parisati sekhāva
  bahū nisinnā, te attanā paṭividdhaṭṭhāne kathiyamāne akilamantāva sallakkhissantītipi
  imaṁ paṭipadaṁ niyamesi. Āyasmā ca ānando sekhapaṭisambhidāppattova, so
  attanā paṭividdhe paccakkhaṭṭhāne kathento akilamanto viññāpetuṁ sakkhissatītipi
  imaṁ paṭipadaṁ niyamesi. Sekhapaṭipadāya ca tissopi sikkhā osaṭā, tattha adhisīlasikkhāya
  kathitāya sakalaṁ vinayapiṭakaṁ kathitaṁ 2- hoti, adhicittasikkhāya kathitāya sakalaṁ suttantapiṭakaṁ
  kathitaṁ hoti, adhipaññāsikkhāya kathitāya sakalaṁ abhidhammapiṭakaṁ kathitaṁ hoti, ānando
  ca bahussuto tipiṭakadharo, so pahoti tīhi piṭakehi tisso sikkhā kathetuṁ, evaṁ
  kathite sakyānaṁ maṅgalameva vuḍḍhiyeva bhavissatītipi imaṁ paṭipadaṁ niyamesi.

  *  *  *  *  *  *
  Footnote: 1 pāli. sandassetvāti 2 chaṂa. kathitameva
-------------------------------------------------
[page 022]
      Piṭṭhi me āgilāyatīti kasmā āgilāyati? bhagavato hi chabbassāni padhānaṁ
  padahantassa mahantaṁ kāyadukkhaṁ ahosi, athassa aparabhāge mahallakakāle piṭṭhivāto
  uppajji. Akāraṇaṁ vā etaṁ, pahoti hi bhagavā uppannaṁ vedanaṁ vikkhambhitvā
  ekaṁpi dvepi sattāhe ekapallaṅkena nisīdituṁ. Santhāgārasālaṁ pana catūhi
  iriyāpathehi paribhuñjitukāmo ahosi, hatthapādadhovanaṭṭhānato 1- yāva dhammāsanā
  agamāsi, ettake ṭhāne gamanaṁ nipphannaṁ. Dhammāsanaṁ patto thokaṁ ṭhatvā nisīdi,
  ettakaṁ ṭhānaṁ. Diyaḍḍhayāmaṁ dhammāsane nisīdi, ettake ṭhāne nisajjā nipphannā.
  Idāni dakkhiṇena passena thokaṁ nipanne sayanaṁ nipphajjissatīti evaṁ catūhi
  iriyāpathehi paribhuñjitukāmo ahosi. Upādinnakasarīrañca nāma "no āgilāyatī"ti
  na vattabbaṁ, tasmā ciraṁ nisajjāya sañjātaṁ appakaṁpi āgilāyanaṁ gahetvā
  evamāha.
      Saṅghāṭiṁ paññāpetvāti santhāgārassa kira ekapasse te rājāno
  paṭasāṇiṁ parikkhipāpetvā kappiyamañcakaṁ paññāpetvā kappiyapaccattharaṇena
  attharitvā upari suvaṇṇatārakāgandhamālādāmapaṭimaṇḍitaṁ vitānaṁ bandhitvā
  gandhatelappadīpaṁ āropayiṁsu "appevanāma satthā dhammāsanato uṭṭhāya thokaṁ
  vissamanto idha nipajjeyya, evaṁ no imaṁ santhāgāraṁ bhagavatā catūhi iriyāpathehi
  paribhuttaṁ dīgharattaṁ hitāya sukhāya bhavissatī"ti. Satthāpi tadeva sandhāya tattha
  saṅghāṭiṁ paññāpetvā nipajji. Uṭṭhānasaññaṁ manasikaritvāti ettakaṁ kālaṁ
  atikkamitvā uṭṭhahissāmīti uṭṭhānasaññaṁ citte ṭhapetvā.
      [23] Mahānāmaṁ sakkaṁ āmantesīti so kira tasmiṁ kāle tassaṁ parisati
  jeṭṭhako pāmokkho, tasmiṁ saṅgahite sesaparisā saṅgahitāva hotīti thero tameva
  āmantesi. Sīlasampannoti sīlena sampanno, sampannasīlo paripuṇṇasīloti
  attho. Saddhammehīti sundaradhammehi, sataṁ vā sappurisānaṁ dhammehi.
      [24] Kathaṁ ca mahānāmāti iminā ettakena ṭhānena sekhapaṭipadāya
  mātikaṁ ṭhapetvā paṭipāṭiyā vitthāretukāmo evamāha. Tattha sīlasampannotiādīni

  *  *  *  *  *  *
  Footnote: 1 chaṂa. tattha pādadhovanaṭṭhānato
-------------------------------------------------
[page 023]
  "sampannasīlā Bhikkhave viharathā"ti ākaṅkheyyasuttādīsu vuttanayeneva
  veditabbāni,
      [25] Kāyaduccaritenātiādīsu upayogatthe karaṇavacanaṁ, hiriyitabbāni
  kāyaduccaritādīni hiriyati jigucchiyatīti attho. Ottappaniddese hetvatthe
  karaṇavacanaṁ, kāyaduccaritādīhi ottappassa hetubhūtehi ottappati bhāyatīti attho,
  āraddhaviriyoti paggahitaviriyo anossakkitamānaso. Pahānāyāti pahānatthāya.
  Upasampadāyāti paṭilābhatthāya. Thāmavāti viriyathāmena samannāgato. Daḷhaparakkamoti
  thiraparakkamo. Anikkhittadhuro kusalesu dhammesūti kusalesu dhammesu anoropitadhuro
  anossakkitaviriyo. Paramenāti uttamena. Satinepakkenāti satiyā ca nipakabhāvena ca.
  Kasmā pana satibhājanīye paññā āgatāti. Satiyā balavabhāvadīpanatthaṁ. Paññāvippayuttā hi
  sati dubbalā hoti, paññāsampayuttā balavatīti.
      Cirakataṁpīti attanā vā parena vā kāyena ciraṁ kataṁ cetiyaṅgaṇavattādiasīti-
  mahāvattapaṭipattipūraṇaṁ. Cirabhāsitaṁpīti attanā vā parena vā vācāya ciraṁ bhāsitaṁ
  sakkaccaṁ uddisanauddisāpanadhammosāraṇadhammadesanāupanisinnakathāanumodaniyādivasena
  pavattitaṁ vacīkammaṁ. Saritā anussaritāti tasmiṁ kāyena cirakate "kāyo nāma
  kāyaviññatti, cirabhāsite vācā nāma vacīviññatti. Tadubhayaṁpi rūpaṁ, taṁsamuṭṭhāpikā
  cittacetasikā arūpaṁ. Iti ime rūpārūpadhammā evaṁ uppajjitvā evaṁ niruddhā"ti
  sarati ceva anussarati ca, satisambojjhaṅgaṁ samuṭṭhāpetīti attho. Bojjhaṅgasamuṭṭhāpikā
  hi sati idha adhippetā. Tāya satiyā esa sakiṁ 1- saraṇena saritā,
  punappunaṁ saraṇena anussaritāti veditabbā.
      Udayatthagāminiyāti pañcannaṁ khandhānaṁ udayavayagāminiyā udayañca vayañca
  paṭivijjhituṁ samatthāya. Ariyāyāti vikkhambhanavasena samucchedavasena ca kilesehi
  ārakā ṭhitāya parisuddhāya. Paññāya samannāgatoti vipassanāpaññāya ceva
  maggapaññāya ca samaṅgībhūto. Nibbedhikāyāti sāyeva nibbijjhanato nibbedhikāti

  *  *  *  *  *  *
  Footnote: 1 chaṂa. sakimpi
-------------------------------------------------
[page 024]
  Vuccati, tāya samannāgatoti attho. Tattha maggapaññāya samudchedavasena
  anibbijjhitapubbaṁ 1- appadālitapubbaṁ lobhakkhandhaṁ dosakkhandhaṁ mohakkhandhaṁ
  nibbijjhati padāletīti nibbedhikā. Vipassanāpaññāya tadaṅgavasena nibbedhikāya
  maggapaññāya paṭilābhasaṁvattanato cāti vipassanā "nibbedhikā"ti vattuṁ vaṭṭati.
  Sammādukkhakkhayagāminiyāti idhāpi maggapaññā "sammā hetunā nayena vaṭṭadukkhaṁ
  khepayamānā gacchatī"ti sammādukkhakkhayagāminī nāMa. Vipassanā tadaṅgavasena vaṭṭadukkhañca
  kilesadukkhañca khepayamānā gacchatīti dukkhakkhayagāminī. Dukkhakkhayagāminiyā vā
  maggapaññāya paṭilābhasaṁvattanatopesā dukkhakkhayagāminīti veditabbā.
      [26] Ābhicetasikānanti abhicittaṁ seṭṭhacittaṁ sitānaṁ nissitānaṁ.
  Diṭṭhadhammasukhavihārānanti appitappitakkhaṇe sukhapaṭilābhahetūnaṁ. Nikāmalābhīti
  icchiticchitakkhaṇe samāpajjitā. Akicchalābhīti niddukkhalābhī. Akasiralābhīti
  vipulalābhī. Paguṇabhāvena eko icchiticchitakkhaṇe samāpajjituṁ sakkoti,
  samādhipāripanthikadhamme pana akilamanto vikkhambhetuṁ na sakkoti, so attano anicchāya
  khippameva vuṭṭhāti, yathāparicchedavasena samāpattiṁ ṭhapituṁ na sakkoti, ayaṁ
  kicchalābhī kasiralābhī nāMa. Eko icchiticchitakkhaṇe ca samāpajjituṁ sakkoti,
  samādhipāripanthikadhamme 2- ca akilamantova vikkhambheti, so yathāparicchedavaseneva
  vuṭṭhātuṁ sakkoti, ayaṁ akicchalābhī ayaṁpi akasiralābhī nāMa.
      [27] Ayaṁ vuccati mahānāma ariyasāvako sekho pāṭipadoti mahānāma
  ariyasāvako sekho pāṭipado vipassanāgabbhāya vattamānakapaṭipadāya 3- samannāgatoti
  vuccatīti dasseti. Apuccaṇḍatāyāti apūtiaṇḍatāya. Bhabbo abhinibbhidāyāti
  ñāṇappabhedāya 4- bhabbo. Sambodhāyāti ariyamaggāya. Anuttarassa yogakkhemassāti
  arahattaṁ anuttaro yogakkhemo nāma, tadadhigamāya bhabboti dasseti. Yā panāyamettha
  atthadīpanatthaṁ upamā āhaṭā, sā cetokhilasutte vuttanayeneva veditabbā.
  Kevalañhi tattha "tassā kukkuṭiyā aṇḍesu tividhakiriyakaraṇaṁ viya hi imassa

  *  *  *  *  *  *
  Footnote: 1 chaṂa. anibbiddhapubbaṁ 2 ka. samādhipārisuddhikadhamme
  3 chaṂa. vaḍḍhamānakapaṭipadāya 4 chaṂa. vipassanādiñāṇappabhedāya
-------------------------------------------------
[page 025]
  Bhikkhuno ussoḷhī so paṇṇarasahi aṅgehi samannāgatabhāvo"ti yaṁ evaṁ
  opammasaṁsandanaṁ āgataṁ, taṁ idha evaṁ sīlasampanno hotīti ādivacanato "tassā
  kukkuṭiyā aṇḍesu tividhakiriyakaraṇaṁ viya imassa bhikkhuno sīlasampannatādīhi
  paṇṇarasahi dhammehi samaṅgībhāvo"ti evaṁ yojetvā veditabbaṁ. Sesaṁ sabbattha
  vuttasadisameva.
      [28] Imaṁyeva anuttaraṁ upekkhāsatipārisuddhinti imaṁ paṭhamajjhānādīhi 1-
  asadisaṁ uttamaṁ catutthajjhānikaṁ upekkhāsatipārisuddhiṁ. Paṭhamā abhinibbhidāti paṭhamo
  ñāṇabhedo. Dutiyādīsupi eseva nayo. Kukkuṭapotako 2- pana ekavāraṁ mātukucchito
  ekavāraṁ aṇḍakosatoti dve vāre jāyati. Ariyasāvako tīhi vijjāhi tayo
  vāre jāyati. Pubbenivāsacchādakaṁ tamaṁ vinodetvā pubbenivāsañāṇena paṭhamaṁ
  jāyati, sattānaṁ cutipaṭisandhicchādakaṁ tamaṁ vinodetvā dibbacakkhuñāṇena dutiyaṁ
  jāyati, catusaccapaṭicchādakaṁ tamaṁ vinodetvā āsavakkhayañāṇena tatiyaṁ jāyati.
      [29] Idaṁpissa hoti caraṇasminti idaṁpi sīlavantassa bhikkhuno 3- caraṇaṁ
  nāma hotīti attho. Caraṇaṁ nāma bahu anekavidhaṁ, sīlādayo paṇṇarasa dhammā,
  tattha idaṁpi ekaṁ caraṇantipi attho. Padatthato pana carati tena agatapubbaṁ
  disaṁ gacchatīti caraṇaṁ. Esa nayo sabbattha.
      Idaṁpissa hoti vijjāyāti idaṁ pubbenivāsañāṇaṁ tassa vijjā nāma
  hotīti attho. Vijjā nāma bahu anekavidhā, vipassanāñāṇādīni aṭṭha ñāṇāni,
  tattha idaṁpi ñāṇaṁ ekā vijjātipi attho. Padatthato pana vinivijjhitvā
  etāya jānātīti vijjā. Esa nayo sabbattha. Vijjāsampanno itipīti tīhi vijjāhi
  vijjāsampanno itipi. Caraṇasampanno itipīti pañcadasahi dhammehi caraṇasampanno
  itipi. Tadubhayena pana vijjācaraṇasampanno itipīti vuccati.
      [30] Sanaṅkumārenāti porāṇakakumārena, cirakālato paṭṭhāya kumāroti
  paññātena. So kira manussapathe pañcacūḷakakumārakāle jhānaṁ nibbattetvā

  *  *  *  *  *  *
  Footnote: 1 chaṂa. paṭhamādijjhānehi 2 chaṂa. kukkuṭacchāpako 3 chaṂa. sīlaṁ assa bhikkhuno
-------------------------------------------------
[page 026]
  Aparihīnajjhāno brahmaloke nibbatti, tassa so attabhāvo piyo ahosi
  manāpo, tasmā tādiseneva attabhāvena carati, tena naṁ sanaṅkumāroti sañjānanti.
  Janetasminti janitasmiṁ, pajāyāti attho. Ye gottapaṭisārinoti ye janetasmiṁ
  gottaṁ paṭisaranti "ahaṁ gotamo ahaṁ kassapo"ti, tesu loke gottapaṭisārīsu
  khattiyo seṭṭho. Anumatā bhagavatāti mama pañhābyākaraṇena saddhiṁ saṁsanditvā
  desitāti ambaṭṭhasutte buddhena bhagavatā "ahaṁpi ambaṭṭha evaṁ vadāmi:-
           `khattiyo seṭṭho janetasmiṁ 1- ye gottapaṭisārino
            vijjācaraṇasampanno so seṭṭho devamānuse"ti 2-
  evaṁ bhāsantena anumatā 3- anumoditā. Sādhu sādhu ānandāti bhagavā kira ādito
  paṭṭhāya niddaṁ anokkamantova imaṁ suttaṁ sutvā ānandena sekhapaṭipadāya kūṭaṁ
  gahitanti ñatvā uṭṭhāya pallaṅkaṁ ābhujitvā nisinno sādhukāraṁ adāsi, ettāvatā
  ca pana idaṁ suttaṁ jinabhāsitaṁ nāma jātaṁ. Sesaṁ sabbattha uttānamevāti.
                     Papañcasūdaniyā majjhimanikāyaṭṭhakathāya
                        sekhasuttavaṇṇanā niṭṭhitā.
                               Dutiyaṁ.
                          ---------------

  *  *  *  *  *  *
  Footnote: 1 ṭīkā. janitasaddo eva ikārassa ekāraṁ katvā janetasminti vutto janitasminti
  attho veditabboti evaṁ ṭīkānayena jane tasminti padadvayaṁ na vibhajitabbaṁ.
  2 dī.Sī. 9/277/89 sambaṭṭhasutta 3 chaṂa. anuñātā
-------------------------------------------------
[page 027]
                         4. Potaliyasuttavaṇṇanā
      [31] Evamme sutanti potaliyasuttaṁ. Tattha aṅguttarāpesūti aṅgoyeva 1-
  so janapado, mahiyā pana nadiyā uttarena āpo, tassa 2- avidūrattā uttarāpotipi
  vuccati. Kataramahiyā uttarena so 3- āpoti, mahāmahiyā. Tatthāyaṁ āvibhāvakathā:-
  ayaṁ kira jambūdīpo dasasahassayojanaparimāṇo. Tattha ca catusahassayojanappamāṇo
  padeso udakena ajjhotthato samuddoti saṅkhaṁ gato. Tisahassayojanappamāṇe manussā
  vasanti. Tisahassayojanappamāṇe himavā patiṭṭhito ubbedhena pañcayojanasatiko
  caturāsītikūṭasahassapaṭimaṇḍito samantato sandamānapañcasatanadīcitto, yattha
  āyāmavitthārena ceva gambhīratāya ca paṇṇāsapaṇṇāsayojanā diyaḍḍhayojanasataparimaṇḍalā
  anotattadaho kaṇṇamuṇḍadaho rathakāradaho chaddantadaho kuṇāladaho mandākinīdaho 4-
  sīhapapātadahoti satta mahāsarā patiṭṭhitā. Tesu anotattadaho sudassanakūṭaṁ citrakūṭaṁ
  kāḷakūṭaṁ gandhamādanakūṭaṁ kelāsakūṭanti imehi pañcahi pabbatehi parikkhitto.
      Tattha sudassanakūṭaṁ sovaṇṇamayaṁ dviyojanasatubbedhaṁ antovaṅkaṁ kākamukhasaṇṭhānaṁ
  tameva saraṁ paṭicchādetvā ṭhitaṁ. Citrakūṭaṁ sabbaratanamayaṁ. Kāḷakūṭaṁ añjanamayaṁ.
  Gandhamādanakūṭaṁ sānumayaṁ abbhantare muggavaṇṇaṁ, mūlagandho sāragandho pheggugandho
  tacagandho papaṭikagandho rasagandho pattagandho pupphagandho phalagandho gandhagandhoti
  imehi dasahi gandhehi ussannaṁ nānappakāraosathasañchannaṁ, kāḷapakkhauposathadivase
  ādittamiva aṅgāraṁ jalantaṁ tiṭṭhati. Kelāsakūṭaṁ rajatamayaṁ. Sabbāni sudassanena
  samānubbedhasaṇṭhānāni, tameva saraṁ paṭicchādetvā ṭhitāni. Tāni sabbāni
  devānubhāvena ca nāgānubhāvena ca vasanti, 5- nadiyo ca tesu sandanti. Taṁ
  sabbaṁ udakaṁ anotattameva pavisati. Candimasuriyā dakkhiṇena vā uttarena vā
  gacchantā pabbatantarena tattha obhāsaṁ karonti, ujuṁ gacchantā na karonti,
  tenevassa anotattanti saṅkhā udapādi.

  *  *  *  *  *  *
  Footnote: 1 chaṂa. aṅgāyeva 2 chaṂa. tāsaṁ 3 chaṂa. yā
  4 ka. haṁsapapātadaho mandākini, Ma. haṁsapapātadaho 5 Ma. ṭhassanti, cha. vassanti
-------------------------------------------------
[page 028]
      Tattha manoharasilātalāni nimmacchakacchapāni phalikasadisanimmalūdakāni nhānatitthāni
  supaṭiyattāni honti, yesu buddhapaccekabuddhakhīṇāsavā ca iddhimanto ca isayo
  nhāyanti, devayakkhādayo udakakīḷaṁ 1- kīḷanti.
      Tassa catūsu passesu sīhamukhaṁ hatthimukhaṁ assamukhaṁ usabhamukhanti cattāri mukhāni
  honti, yehi catasso nadiyo sandanti. Sīhamukhena nikkhantanadītīre sīhā bahutarā
  honti. Hatthimukhādīhi hatthiassausabhā. Puratthimadisato nikkhantanadī anotattaṁ
  tikkhattuṁ padakkhiṇaṁ katvā itarā tisso nadiyo anupagamma pācīnahimavanteneva
  amanussapathaṁ gantvā mahāsamuddaṁ pavisati. Pacchimadisato ca uttaradisato ca
  nikkhantanadiyopi tatheva padakkhiṇaṁ katvā pacchimahimavanteneva uttarahimavanteneva
  ca amanussapathaṁ gantvā mahāsamuddaṁ pavisanti. Dakkhiṇadisato nikkhantanadī
  pana taṁ tikkhattuṁ padakkhiṇaṁ katvā dakkhiṇena ujukaṁ pāsāṇapiṭṭheneva saṭṭhiyojanāni
  gantvā pabbataṁ paharitvā vuṭṭhāya parikkhepena tigāvutappamāṇā udakadhāra
  hutvā ākāsena saṭṭhiyojanāni gantvā tiyaggaḷe nāma pāsāṇe patitā, 2-
  pāsāṇo udakadhārāvegena bhinno. Tattha paññāsayojanappamāṇā tiyaggaḷā
  nāma pokkharaṇī jātā, pokkharaṇiyā kūlaṁ bhinditvā pāsāṇaṁ pavisitvā
  saṭṭhiyojanāni gatā. Tato ghanapaṭhaviṁ bhinditvā ummaṅgena saṭṭhiyojanāni
  gantvā vijjhaṁ 3- nāma tiracchānapabbataṁ paharitvā hatthatale pañcaṅgulisadisā
  pañcadhārā hutvā pavattati. 4- Sā tikkhattuṁ anotattaṁ padakkhiṇaṁ katvā gataṭṭhāne
  āvaṭṭagaṅgāti vuccati. Ujukaṁ pāsāṇapiṭṭhena saṭṭhiyojanāni gataṭṭhāne
  kaṇṇagaṅgāti, 5- ākāsena saṭṭhiyojanāni gataṭṭhāne ākāsagaṅgāti,
  tiyaggaḷapāsāṇe paññāsayojanokāse ṭhitā tiyaggaḷapokkharaṇīti, kūlaṁ bhinditvā pāsāṇaṁ
  pavisitvā saṭṭhiyojanāni gataṭṭhāne bahalagaṅgāti, ummaṅgena saṭṭhiyojanāni
  gataṭṭhāne ummaṅgagaṅgāti vuccati. Vijjhaṁ nāma tiracchānapabbataṁ paharitvā
  pañcadhārā hutvā pavattaṭṭhāne pana gaṅgā yamunā aciravatī sarabhū

  *  *  *  *  *  *
  Footnote: 1 chaṂa. uyyānakīḷakaṁ 2 Sī. patitvā 3 chaṂa. viñjhaṁ, evamuparipi
  4 chaṂa. pavattanti 5 chaṂa. kaṇhāgaṅgāti
-------------------------------------------------
[page 029]
  Mahīti pañcadhā saṅkhaṁ gatā. Evametā pañca mahānadiyo himavantato pabhavanti.
  Tāsu yā ayaṁ pañcamī mahī nāma, sā idha mahāmahīti adhippetā. Tassā
  uttarena yo 1- āpo, tāsaṁ avidūrattā so janapado aṅguttarāpoti veditabbo.
  Tasmiṁ aṅguttarāpesu janapade.
      Āpaṇaṁ nāmāti tasmiṁ kira nigame vīsati āpaṇamukhasahassāni vibhattāni
  ahesuṁ. Itipi 2- so āpaṇānaṁ ussannattā āpaṇantveva saṅkhaṁ gato. Tassa
  ca nigamassa avidūre nadītīre ghanacchāyo ramaṇīyo bhūmibhāgo mahāvanasaṇḍo,
  tasmiṁ bhagavā viharati. Tenevettha vasanaṭṭhānaṁ na niyāmitanti veditabbaṁ. Yenaññataro
  vanasaṇḍo tenupasaṅkamīti bhikkhusaṁghaṁ vasanaṭṭhānaṁ pesetvā ekakova upasaṅkami
  potaliyaṁ gahapatiṁ sandhāya. Potaliyopi kho gahapatīti potaliyoti evaṁnāmako
  gahapati. Sampannanivāsanapārupanoti 3- paripuṇṇanivāsanapārupano, ekaṁ dīghadasasāṭakaṁ
  nivattho ekaṁ pārutoti attho. Chattupāhanāhīti chattaṁ gahetvā upāhanā
  āruḷhoti attho. Āsanānīti pallaṅkapīṭhapalāsapīṭhakādīni. Antamaso sākhābhaṅgaṁpi
  hi āsananteva vuccati. Gahapativādenāti gahapatīti iminā vacanena. Samudācaratīti
  voharati.
      Bhagavantaṁ etadavocāti tatiyaṁ gahapatīti vacanaṁ adhivāsetuṁ asakkonto
  bhagavantaṁ etaṁ "tayidaṁ bho gotamā"tiādivacanaṁ avoca. Tattha nacchannanti na
  anucchavikaṁ. Nappaṭirūpanti na sāruppaṁ. Ākārātiādīni sabbāneva
  kāraṇavevacanāni. Dīghadasavatthadhāraṇakesamassunakhaṭṭhapanāni 4- hi sabbāneva gihibyañjanāni
  tassa gihibhāvaṁ pākaṭaṁ karontīti ākārā, gihisaṇṭhānena saṇṭhitattā liṅgā,
  gihibhāvassa sañjānananimittatāya nimittāti vuttā. Yathātaṁ gahapatissāti yathā
  gahapatissa ākāraliṅganimittā bhaveyyuṁ, tatheva te tuyhaṁ. Tenāhaṁ 5- evaṁ
  samudācarāmīti dasseti. Atha so yena kāraṇena gahapativādaṁ nādhivāseti, taṁ
  pakāsento "tathā hi pana me"tiādimāha.

  *  *  *  *  *  *
  Footnote: 1 chaṂa. yā 2 chaṂa. iti 3 Sī...pāpurano, chaṂa....pāvuraṇo, evamuparipi
  4 chaṂa....ṭhapanādīni 5 chaṂa. tena tāhaṁ
-------------------------------------------------
[page 030]
      Niyyātanti niyyātitaṁ. Anovādīti 1- "tātā kasatha vapatha, vaṇippathaṁ
  payojethā"tiādinā hi nayena ovadanto ovādī nāma hoti. "tumhe Na kasatha na vapatha,
  na vaṇippathaṁ payojetha, kathaṁ jīvissatha, puttadāraṁ vā bharissathā"tiādinā
  nayena pana upavadanto upavādī nāma hoti. Ahaṁ pana ubhayaṁpi taṁ na karomi.
  Tenāhaṁ tattha anovādī anupavādīti dasseti. Ghāsacchādanaparamo viharāmīti
  ghāsamattañceva acchādanamattañca paramaṁ katvā viharāmi, tato paraṁ natthi na
  ca patthemīti dīpeti.
      [32] Giddhilobho pahātabboti gedhabhūto lobho pahātabbo. Anindārosanti
  anindābhūtamaghaṭṭanaṁ. Nindārosoti nindāghaṭṭanā. Vohārasamucchedāyāti ettha
  vohāroti byavahāravohāropi. Paṇṇattipi vacanaṁpi cetanāpi. Tattha:-
             "yo hi koci manussesu vohāraṁ upajīvati
              evaṁ vāseṭṭhā jānāhi vāṇijo so na brāhmaṇo"ti.
      Ayaṁ byavahāravohāro nāMa. "saṅkhā Samaññā paṇṇatti vohāro"ti 2-
  ayaṁ paṇṇattivohāro nāMa. "tathā Tathā voharati 3- aparāmāsan"ti 4- ayaṁ
  vacanavohāro nāMa. "aṭṭha Ariyavohārā aṭṭha anariyavohārā"ti 5- ayaṁ
  cetanāvohāro nāma, ayamettha adhippeto. Yasmā vā pabbajitakālato paṭṭhāya gihīti
  cetanā natthi, samaṇoti cetanā hoti. Gihīti vacanaṁ natthi, samaṇoti vacanaṁ hoti.
  Gihīti paṇṇatti natthi, samaṇoti paṇṇatti hoti. Gihīti byavahāro natthi,
  samaṇoti vā pabbajitoti vā byavahāro hoti. Tasmā sabbepete labbhanti.
      [33] Yesaṁ kho ahaṁ saṁyojanānaṁ hetu pāṇātipātīti ettha pāṇātipātova
  saṁyojanaṁ. Pāṇātipātasseva hi hetu pāṇātipātapaccayā pāṇātipātī nāma hoti.
  Pāṇātipātānaṁ 6- pana bahutāya "yesaṁ kho ahan"ti vuttaṁ. Tesāhaṁ saṁyojanānanti
  tesaṁ ahaṁ pāṇātipātabandhanānaṁ. Pahānāya samucchedāya paṭipannoti iminā
  apāṇātipātasaṅkhātena kāyikasīlasaṁvarena pahānatthāya samucchedanatthāya paṭipanno.

  *  *  *  *  *  *
  Footnote: 1 chaṂa. anovādī anupavādīti 2 abhi. saṅgaṇi. 35/1313/297 nikkhepakaṇḍa
  3 ka. voharanti 4 Ma. upari. 14/332/301 araṇavibhaṅgasutta
  5 aṅ. aṭṭhaka 23/164-5/316 cālavagga (syā) 6 Ma. pāṇānaṁ
-------------------------------------------------
[page 031]
  Attāpi maṁ upavadeyyāti kunthakipillikaṁpi nāma jīvitā avoropanakasāsane pabbajitvā
  pāṇātipātamattatopi oramituṁ na sakkomi, kiṁ mayhaṁ pabbajjāyāti evaṁ attāpi
  maṁ upavadeyya. Anuviccāpi maṁ viññū garaheyyunti evarūpe nāma sāsane pabbajitvā
  pāṇātipātamattatopi oramituṁ na sakkoti, kiṁ etassa pabbajjāyāti evaṁ anuvicca
  tulayitvā pariyogāhetvā aññepi viññū paṇḍitā garaheyyuṁ. Etadeva kho pana
  saṁyojanaṁ etaṁ nīvaraṇanti dasasu saṁyojanesu ca pañcasu ca nīvaraṇesu apariyāpannaṁpi
  "aṭṭha nīvaraṇā"ti desanāvasenetaṁ vuttaṁ. Evaṁ 1- vaṭṭe bandhanaṭṭhena hi
  hitapaṭicchādanaṭṭhena ca saṁyojanantipi nīvaraṇantipi vuttaṁ. Āsavāti pāṇātipātakāraṇā
  eko avijjāsavo uppajjati. Vighātapariḷāhāti vighātā ca pariḷāhā ca. Tattha
  vighātaggahaṇena kilesadukkhañca vipākadukkhañca gahitaṁ, pariḷāhaggahaṇena 2- kilesapariḷāho
  ca vipākapariḷāho ca gahito. Iminā upāyena sabbattha attho
  veditabbo.
      [34-40] Ayaṁ pana viseso:- tesāhaṁ saṁyojanānaṁ pahānāyāti imasmiṁ
  pade iminā dinnādānasaṅkhātena kāyikasīlasaṁvarena, saccavācāsaṅkhātena
  vācasikasīlasaṁvarena, apisuṇavācāsaṅkhātena vācasikasīlasaṁvarena, agiddhilobhasaṅkhātena
  mānasikasīlasaṁvarena anindārosasaṅkhātena kāyikavācasikasīlasaṁvarena, akodhūpāyāsa-
  saṅkhātena mānasikasīlasaṁvarena, anatimānasaṅkhātena mānasikasīlasaṁvarena pahānatthāya
  samucchedanatthāya paṭipannoti evaṁ sabbavāresu yojanā kātabbā.
      Attāpi maṁ upavadeyya anuviccāpi maṁ viññū garaheyyunti imesu pana
  padesu tiṇasalākaṁpi nāma upādāya adinnaṁ aggahaṇasāsane pabbajitvā adinnā-
  dānamattatopi viramituṁ na sakkomi, kiṁ mayhaṁ pabbajjāyāti evaṁ attāpi maṁ
  upavadeyya. Evarūpe nāma sāsane pabbajitvā adinnādānamattatopi oramituṁ
  na sakkoti, kiṁ imassa pabbajjāyāti evaṁ anuviccāpi maṁ viññū garaheyyuṁ.
  Hasāpekkhatāyapi nāma davakamyatāya vā musāvādaṁ akaraṇasāsane pabbajitvā.

  *  *  *  *  *  *
  Footnote: 1 chaṂa. ayaṁ saddo dissati 2 chaṂa. pariḷāhaggahaṇenapi
-------------------------------------------------
[page 032]
  Sabbākārena pisuṇaṁ akaraṇasāsane nāma pabbajitvā. Appamattakaṁpi giddhilobhaṁ
  akaraṇasāsane nāma pabbajitvāpi. Kakacena aṅgesu ukkantiyamānesupi 1- nāma
  paresaṁ nindārosaṁ 2- akaraṇasāsane nāma 3- pabbajitvā. Chinnakhāṇukaṇṭakādīsupi
  nāma kodhūpāyāsaṁ akaraṇasāsane pabbajitvā. Adhimānamattakaṁpi 4- nāma mānaṁ
  akaraṇasāsane pabbajitvā adhimānamattaṁpi pajahituṁ na sakkoti, kiṁ imassa
  pabbajjāyāti evaṁ attāpi maṁ upavadeyya. Evarūpe nāma sāsane pabbajitvā
  adhimānamattaṁpi pajahituṁ na sakkoti, kiṁ imassa pabbajjāyāti evaṁ anuviccāpi
  maṁ viññū garaheyyunti evaṁ sabbavāresu yojanā kātabbā.
      Āsavāti imasmiṁ pana pade adinnādānakāraṇā kāmāsavo diṭṭhāsavo
  avijjāsavoti tayo āsavā uppajjanti, tathā musāvādakāraṇā pisuṇavācākāraṇā
  ca, giddhilobhakāraṇā diṭṭhāsavo avijjāsavo ca, nindārosakāraṇā avijjāsavova,
  tathā kodhūpāyāsakāraṇā, atimānakāraṇā bhavāsavo avijjāsavo cāti dveva āsavā
  uppajjantīti evaṁ āsavuppatti veditabbā.
      Imesu pana aṭṭhasupi vāresu asammohatthaṁ puna ayaṁ saṅkhepavinicchayo:-
  imesu tāva catūsu viramituṁ na sakkomīti vattabbaṁ, pacchimesu pajahituṁ na sakkomīti.
  Pāṇātipātanindārosakodhūpāyāsesu ca eko avijjāsavova hoti, adinnādānamusāvāda-
  pisuṇavācāsu kāmāsavo diṭṭhāsavo avijjāsavo, giddhilobhe diṭṭhāsavo
  avijjāsavo, atimāne bhavāsavo avijjāsavo, apāṇātipātaṁ dinnādānaṁ kāyikasīlaṁ,
  amusā apisuṇaṁ vācasikasīlaṁ, ṭhapetvā anindārosaṁ sesāni tīṇi mānasikasīlāni.
  Yasmā pana kāyenapi ghaṭṭeti roseti vācāyapi, tasmā anindāroso dve ṭhānāni
  yāti, kāyikasīlaṁpi hoti vācasikasīlaṁpi. Ettāvatā kiṁ kathitaṁ? pātimokkhasaṁvarasīlaṁ.
  Pātimokkhasaṁvarasīle ṭhitassa ca bhikkhuno paṭisaṅkhāpahānavasena gihivohārasamucchedo
  kathitoti veditabbo.

  *  *  *  *  *  *
  Footnote: 1 chaṂa. okkantiyamānesupi 2 Sī. nindārosamattaṁ
  3 chaṂa. ayaṁ saddo na dissati 4 Ma. atimānamattampi
-------------------------------------------------
[page 033]
                          Kāmādīnavakathāvaṇṇanā
      [42] Vitthāradesanāyaṁ tamenaṁ dakkhoti padassa upacchumbheyyāti 1- iminā
  saddhiṁ sambandho veditabbo. Idaṁ vuttaṁ hoti, tamenaṁ kukkuraṁ upacchumbheyya,
  tassa samīpe khipeyyāti attho. Aṭṭhikaṅkalanti uraṭṭhiṁ vā piṭṭhikaṇṭakaṁ vā
  sīsaṭṭhiṁ vā. Tañhi nimmaṁsattā kaṅkalanti vuccati. Sunikantaṁ nikantanti yathā
  sunikantaṁ hoti, evaṁ nikantaṁ nillikhitaṁ, yaṁ panettha 2- allīnamaṁsaṁ atthi, taṁ
  sabbaṁ nillikhitvā aṭṭhimattameva katanti attho. Tenevāha "nimmaṁsan"ti. Lohitaṁ pana
  makkhitvā tiṭṭhati, tena vuttaṁ "lohitamakkhitan"ti.
      Bahudukkhā bahūpāyāsāti diṭṭhadhammikasamparāyikehi dukkhehi bahudukkhā,
  upāyāsasaṅkilesehi bahūpāyāsā. Yāyaṁ upekkhā nānattā nānattasitāti yā ayaṁ
  pañcakāmaguṇārammaṇavasena nānāsabhāvā tāneva ca ārammaṇāni nissitattā
  "nānattasitā"ti vuccati pañcakāmaguṇe upekkhā, taṁ vajjetvā. 3- Ekattā
  ekattasitāti catutthajjhānūpekkhā, sā hi divasaṁpi ekasmiṁ ārammaṇe uppajjanato
  ekasabhāvā, tadeva ekaṁ ārammaṇaṁ nissitattā ekattasitā nāMa. Yattha sabbaso
  lokāmisupādānā aparisesā nirujjhantīti yattha catutthajjhānūpekkhāyaṁ yaṁ upekkhaṁ
  āgamma yaṁ paṭicca sabbena sabbaṁ aparisesā lokāmisasaṅkhātā pañcakāmaguṇāmisā
  nirujjhanti. Pañcakāmaguṇāmisāti ca kāmaguṇārammaṇā chandarāgā, gahaṇaṭṭhena
  teyeva ca upādānātipi vuttā. Tamevūpekkhaṁ bhāvetīti taṁ lokāmisūpādānānaṁ
  paṭipakkhabhūtaṁ catutthajjhānūpekkhameva vaḍḍheti.
      [43] Uḍḍayeyyāti 4- uppatitvā gaccheyya. Anupatitvāti anubandhitvā.
  Vitaccheyyunti mukhatuṇḍakena ḍaṁsantā taccheyyuṁ. Virājeyyunti 5- maṁsapesiṁ nakhehi
  kaḍḍhitvā pāteyyuṁ.

  *  *  *  *  *  *
  Footnote: 1 chaṂa. upasumbheyya, ka. upaccambheyya 2 chaṂa. yadettha 3 chaṂa. abhinivajjetvā
  4 Sī. uḍḍeyyāti, chaṂa. uḍḍīyeyyāti 5 chaṂa. vissajjeyyunti
-------------------------------------------------
[page 034]
      [47] Yānaṁ oropeyyāti 1- purisānucchavikaṁ yānaṁ oropeyya. 2-
  Pavaramaṇikuṇḍalanti nānappakāraṁ uttamamaṇiñca kuṇḍalañca. 3- Sāniharantīti attano
  bhaṇḍakāni gaṇhanti.
      [48] Sampannaphalanti madhuraphalaṁ. Upapannaphalanti phalūpapannaṁ bahuphalaṁ.
      [49] Anuttaranti uttamaṁ pabhassaraṁ nirupakkilesaṁ.
      [50] Ārakā ahaṁ bhanteti paṭhavito nabhaṁ viya samuddassa orimatīrato
  paratīraṁ viya ca suvidūravidūre ahaṁ. Anājānīyeti gihivohārasamucchedanassa
  kāraṇaṁ ajānanake. Ājānīyabhojananti kāraṇaṁ jānantehi bhuñjitabbabhojanaṁ.
  Anājānīyabhojananti kāraṇaṁ ajānantehi bhuñjitabbabhojanaṁ. Sesaṁ sabbattha
  uttānamevāti.
                    Papañcasūdaniyā majjhimanikāyaṭṭhakathāya
                      potaliyasuttavaṇṇanā niṭṭhitā.
                               Catutthaṁ.
                         ----------------
                          5. Jīvakasuttavaṇṇanā
      [51] Evamme sutanti jīvakasuttaṁ. Tattha jīvakassa komārabhaccassa
  ambavaneti ettha jīvatīti jīvako. Kumārena bhatoti komārabhacco. Yathāha "kiṁ
  bhaṇe etaṁ kākehi samparikiṇṇanti. Dārako devāti. Jīvati bhaṇeti. Jīvati
  devāti. Tenahi bhaṇe taṁ dārakaṁ amhākaṁ antepuraṁ netvā dhātīnaṁ detha
  posetunti. Tassa jīvatīti jīvakoti nāmaṁ akaṁsu, kumārena posāpitoti
  komārabhaccoti nāmaṁ akaṁsū"ti. 4- Ayamettha saṅkhePo. Vitthārena pana jīvakavatthu khandhake
  āgatameva. Vinicchayakathāpissa samantapāsādikāyaṁ vinayaṭṭhakathāyaṁ vutto.
      Ayaṁ pana jīvako ekasmiṁ samaye bhagavato dosābhisannaṁ kāyaṁ lahukaṁ 5-
  virecetvā sīveyyakadussayugaṁ datvā vatthānumodanāpariyosāne sotāpattiphale

  *  *  *  *  *  *
  Footnote: 1 chaṂa. yānaṁ vā poriseyyanti 2 chaṂa. ayaṁ pāṭho na dissati 3 Sī. kuṇḍale ca
  4 vinaYu. mahā. 5/328/125 cīvarakkhandhaka 5 chaṂa. ayaṁ pāṭho na dissati
-------------------------------------------------
[page 035]
  Patiṭṭhāya cintesi "mayā divasassa dvattikkhattuṁ buddhupaṭṭhānaṁ gantabbaṁ,
  idañca veḷuvanaṁ ativiya dūre, 1- mayhaṁ uyyānaṁ ambavanaṁ āsannataraṁ,
  yannūnāhaṁ ettha bhagavato vihāraṁ kāreyyan"ti. So tasmiṁ ambavane
  rattiṭṭhānadivāṭṭhānaleṇakuṭimaṇḍapādīni sampādetvā bhagavato anucchavikaṁ gandhakuṭiṁ
  kāretvā ambavanaṁ aṭṭhārasahatthubbedhena tambapattavaṇṇena pākārena parikkhipāpetvā
  buddhappamukhaṁ bhikkhusaṁghaṁ cīvarabhattena santappetvā dakkhiṇodakaṁ pātetvā
  vihāraṁ niyyādesi. Taṁ sandhāya vuttaṁ "jīvakassa komārabhaccassa ambavane"ti.
      Ārabhantīti ghātenti. Uddissakatanti uddisitvā kataṁ. Paṭiccakammanti
  attānaṁ paṭicca kataṁ. Athavā paṭiccakammanti nimittakammassetaṁ adhivacanaṁ, taṁ paṭicca
  kammaṁ ettha atthīti maṁsaṁ "paṭiccakamman"ti vuttaṁ hoti. Yo hi 2- evarūpaṁ maṁsaṁ
  paribhuñjati, sopi tassa kammassa dāyādo hoti, vadhakassa viya tassāpi pāṇaghātakammaṁ
  hotīti tesaṁ laddhi. Dhammassa ca anudhammaṁ byākarontīti bhagavatā vuttakāraṇassa
  anukāraṇaṁ kathenti. Ettha ca kāraṇaṁ nāma tikoṭiparisuddhamacchamaṁsaparibhogo,
  anukāraṇaṁ nāma mahājanassa tathā byākaraṇaṁ. Yasmā pana bhagavā uddissa kataṁ
  na paribhuñjati, tasmā neva taṁ kāraṇaṁ hoti, na titthiyānaṁ tathā byākaraṇaṁ
  anukāraṇaṁ. Sahadhammiko vādānuvādoti parehi vuttakāraṇena sakāraṇo hutvā
  tumhākaṁ vādo vā anuvādo vā viññūhi garahitabbakāraṇaṁ koci appamattakopi
  kinnu kho āgacchati. 3- Idaṁ vuttaṁ hoti "kiṁ sabbākārenapi tumhākaṁ vāde
  gārayhakāraṇaṁ natthī"ti. Abbhācikkhantīti abhibhavitvā ācikkhanti.
      [52] Ṭhānehīti kāraṇehi. Diṭṭhādīsu diṭṭhaṁ nāma bhikkhūnaṁ atthāya
  migamacche vadhitvā gayhamānaṁ diṭṭhaṁ. Sutaṁ nāma bhikkhūnaṁ atthāya migamacche
  vadhitvā gahitanti sutaṁ. Parisaṅkitaṁ nāma diṭṭhaparisaṅkitaṁ sutaparisaṅkitaṁ
  tadubhayavimuttaparisaṅkitanti tividhaṁ hoti.
      Tatrāyaṁ sabbasaṅgāhakavinicchayo:- idha bhikkhū passanti manusse
  jālavāgurādihatthe 4- gāmato vā nikkhamante araññe vā vicarante. Dutiyadivase pana 5-

  *  *  *  *  *  *
  Footnote: 1 Ma. avidūre, cha. atidūre 2 chaṂa. ayaṁ saddo na dissati 3 chaṂa. kiṁ na āgacchati
  4 Sī. jālavākarādihatthe 5 chaṂa. ca
-------------------------------------------------
[page 036]
  Nesaṁ taṁ gāmaṁ piṇḍāya paviṭṭhānaṁ samacchamaṁsaṁ piṇḍapātaṁ abhiharanti. Te tena
  diṭṭhena parisaṅkanti "bhikkhūnaṁ nu kho atthāya katan"ti, idaṁ diṭṭhaparisaṅkitaṁ
  nāma, etaṁ gahetuṁ na vaṭṭati. Yaṁ evaṁ aparisaṅkitaṁ, taṁ vaṭṭati. Sace pana te
  manussā "kasmā bhante na gaṇhathā"ti pucchitvā tamatthaṁ sutvā "nayidaṁ bhante
  bhikkhūnaṁ atthāya kataṁ, amhehi attano atthāya vā rājayuttādīnaṁ atthāya vā
  katan"ti vadanti, kappati.
      Na heva kho bhikkhū passanti, apica suṇanti "manussā kira jālavāgurādihatthā
  gāmato vā nikkhamanti araññe vā vicarantī"ti. Dutiyadivase pana 2-
  nesantaṁ gāmaṁ piṇḍāya paviṭṭhānaṁ samacchamaṁsaṁ piṇḍapātaṁ abhiharanti. Te tena
  sutena parisaṅkanti "bhikkhūnaṁ nu kho atthāya katan"ti, idaṁ sutaparisaṅkitaṁ nāma,
  etaṁ gahetuṁ na vaṭṭati. Yaṁ evaṁ aparisaṅkitaṁ, taṁ vaṭṭati. Sace pana te manussā
  "kasmā bhante na gaṇhathā"ti pucchitvā tamatthaṁ sutvā "nayidaṁ bhante bhikkhūnaṁ
  atthāya kataṁ, amhehi attano atthāya vā rājayuttādīnaṁ atthāya vā katan"ti
  vadanti, kappati.
      Na heva kho pana passanti na suṇanti, apica tesaṁ gāmaṁ piṇḍāya
  paviṭṭhānaṁ pattaṁ gahetvā samacchamaṁsaṁ piṇḍapātaṁ abhisaṅkharitvā abhiharanti. Te
  parisaṅkanti "bhikkhūnaṁ nu kho atthāya katan"ti, idaṁ tadubhayavimuttaparisaṅkitaṁ nāMa.
  Etaṁpi gahetuṁ na vaṭṭati. Yaṁ evaṁ aparisaṅkitaṁ, taṁ vaṭṭati. Sace pana te manussā
  "kasmā bhante na gaṇhathā"ti pucchitvā tamatthaṁ sutvā "nayidaṁ bhante bhikkhūnaṁ
  atthāya kataṁ, amhehi attano atthāya vā rājayuttādīnaṁ atthāya vā kataṁ,
  pavattamaṁsaṁ vā kataṁ kappiyameva labhitvā bhikkhūnaṁ atthāya sampāditan"ti vadanti,
  kappati.
      Matānaṁ petakiccatthāya maṅgalādīnaṁ vā atthāya katepi eseva nayo. Yaṁ
  yañhi bhikkhūnaṁyeva atthāya akataṁ, yattha ca nibbematikā honti, taṁ sabbaṁ kappati.
  Sace pana ekasmiṁ vihāre bhikkhū uddissa kataṁ hoti, te ca attano atthāya

  *  *  *  *  *  *
  Footnote: 1 chaṂa. ca
-------------------------------------------------
[page 037]
  Katabhāvaṁ na jānanti, aññe jānanti. Ye jānanti, tesaṁyeva 1- na vaṭṭati,
  itaresaṁ vaṭṭati. Aññe na jānanti, teyeva jānanti, tesaṁyeva na vaṭṭati,
  aññesaṁ vaṭṭati. Tepi "amhākaṁ atthāya katan"ti jānanti. Aññepi "etesaṁ
  atthāya katan"ti jānanti, sabbesaṁpi taṁ na vaṭṭati. Sabbe na jānanti,
  sabbesaṁyeva 2- vaṭṭati. Pañcasu hi sahadhammikesu yassa kassaci vā atthāya uddissa
  kataṁ sabbesaṁ na kappati.
      Sace pana koci ekaṁ bhikkhuṁ uddissa pāṇaṁ vadhitvā tassa pattaṁ
  pūretvā deti, sopi 3- attano atthāya katabhāvaṁ jānaṁyeva gahetvā aññassa
  bhikkhuno deti, so tassa saddhāya paribhuñjati, kassāpattīti. Dvinnaṁpi anāpatti.
  Yaṁ hissa 4- uddissa kataṁ, tassa abhuttatāya anāpatti, itarassa ajānanatāya.
  Kappiyamaṁsassa hi paṭiggahaṇe āpatti natthi. Uddissa katañca ajānitvā
  bhuttassa pacchā ñatvā āpattidesanakiccaṁ nāma natthi. Akappiyamaṁsaṁ pana ajānitvā
  bhuttena pacchā ñatvāpi āpatti desetabbā. Uddissa kataṁ hi ñatvā bhuñjatova
  āpatti, akappiyamaṁsaṁ ajānitvā bhuttassāpi āpattiyeva. Tasmā āpattibhīrukena
  rūpaṁ sallakkhentenāpi pucchitvāva maṁsaṁ paṭiggahetabbaṁ, paribhogakāle pucchitvā
  paribhuñjissāmīti vā gahetvā pucchitvāva paribhuñjitabbaṁ. Kasmā?
  duviññeyyattā. Acchamaṁsañhi sūkaramaṁsasadisaṁ hoti, dīpimaṁsādīnipi 5-
  migamaṁsasadisāni, tasmā pucchitvā gahaṇameva vaṭṭatīti vadanti.
    Adiṭṭhanti bhikkhūnaṁ atthāya vadhitvā gayhamānaṁ adiṭṭhaṁ. Asutanti bhikkhūnaṁ
  atthāya vadhitvā gahitanti asutaṁ. Aparisaṅkitanti diṭṭhaparisaṅkitādivasena
  aparisaṅkitaṁ. Paribhoganti vadāmīti imehi tīhi kāraṇehi parisuddhaṁ tikoṭiparisuddhaṁ
  nāma hoti, tassa hi paribhogo araññe jātasūpeyyasākaparibhogasadiso hoti, tathārūpaṁ
  paribhuñjantassa mettāvihārissa bhikkhuno doso vā vajjaṁ vā natthi, tasmā
  taṁ paribhuñjitabbanti vadāmīti attho.

  *  *  *  *  *  *
  Footnote: 1 chaṂa. tesaṁ 2 chaṂa. sabbesaṁ 3 chaṂa. so ce
  4 chaṂa. yaṁ hi 5 chaṂa. dīpimaṁsādīni ca
-------------------------------------------------
[page 038]
      [53] Idāni tādisassa paribhoge mettāvihārinopi anavajjataṁ dassetuṁ
  idha jīvaka bhikkhūtiādimāha. Tattha kiñcāpi aniyametvā bhikkhūti vuttaṁ, athakho
  attānameva sandhāya evaṁ vuttanti veditabbaṁ. Bhagavatā hi mahāvacchagottasutte
  caṅkīsutte ca imasmiṁ sutteti tīsu ṭhānesu attānaṁyeva sandhāya desanā katā.
  Paṇītena piṇḍapātenāti heṭṭhā anaṅgaṇasutte yo koci mahaggho piṇḍapāto
  paṇītapiṇḍapātoti adhippeto, idha pana maṁsūpasecanova adhippeto. Agadhitoti
  taṇhāya agadhito. 1- Amucchitoti taṇhāmucchanāya amucchito. Anajjhāpannoti
  na adhiāpanno, 2- sabbaṁ ālumpitvā ekappahāreneva gilitukāmo kāko viya
  na hotīti attho. Ādīnavadassāvīti ekarattivāsena udarapaṭalaṁ pavisitvā navahi
  vaṇamukhehi nikkhamissatītiādinā nayena ādīnavaṁ passanto. Nissaraṇapañño
  paribhuñjatīti idamatthamāhāraparibhogoti paññāya paricchinditvā paribhuñjati.
  Attabyābādhāya vā cetetīti attadukkhāya vā cinteti. 3- Sutaṁ me tanti sutaṁ mayā
  evaṁ pubbe, etaṁ mayhaṁ savanamattamevāti dasseti. Sace kho te jīvaka idaṁ
  sandhāya bhāsitanti jīvaka mahābrahmunā vikkhambhanappahānena byāpādādayo pahīnā,
  tena so mettāvihārī mayhaṁ samucchedappahānena, sace te idaṁ sandhāya bhāsitaṁ,
  evaṁ sante tava idaṁ vacanaṁ anujānāmīti attho. So sampaṭicchi.
      [54] Athassa bhagavā sesabrahmavihāravasenāpi uttariṁ desanaṁ vaṇṇento
  "idha jīvaka bhikkhū"tiādimāha. Taṁ uttānatthameva.
      [55] Yo kho jīvakāti ayaṁ pāṭiyekko anusandhi. Imasmiñhi ṭhāne
  bhagavā dvāraṁ thaketi, sattānudayaṁ dasseti. Sace hi kassaci evamassa "ekaṁ
  rasapiṇḍapātaṁ datvā kappasatasahassaṁ saggasampattiṁ paṭilabhanti, yaṅkiñci katvā
  paraṁ māretvāpi rasapiṇḍapātova dātabbo"ti taṁ paṭisedhento "yo kho jīvaka
  tathāgatan"tiādimāha. 3-
      Tattha iminā paṭhamena ṭhānenāti iminā āṇattimatteneva tāva paṭhamena
  kāraṇena. Galappaveṭhakenāti yottena gale bandhitvā kaḍḍhito galena paveṭhiyamanena

  *  *  *  *  *  *
  Footnote: 1 chaṂa. agathitoti taṇhāya agathito 2 chaṂa. anajjhopannoti na adhiopanno
  3 chaṂa. ceteti 4 chaṂa. tathāgataṁ vātiādimāha
-------------------------------------------------
[page 039]
  Vā. 1- Ārabhiyamānoti māriyamāno. Akappiyena assādetīti acchamaṁsaṁ sūkaramaṁsaṁ 2-
  dīpimaṁsaṁ vā migamaṁsanti khādāpetvā "tvaṁ kiṁ samaṇo nāma, akappiyamaṁsaṁ te
  khāditan"ti ghaṭṭeti. Ye pana dubbhikkhādīsu vā byādhiniggahaṇatthaṁ vā "acchamaṁsaṁ
  nāma sūkaramaṁsasadisaṁ, dīpimaṁsaṁ migamaṁsasadisan"ti jānantā "sūkaramaṁsaṁ idaṁ, migamaṁsaṁ
  idan"ti vatvā hitajjhāsayena khādāpenti, na te sandhāyetaṁ vuttaṁ. Tesañhi
  bahupuññameva hoti. Esāhaṁ bhante bhagavantaṁ saraṇaṁ gacchāmi dhammañca bhikkhusaṁghañcāti
  ayaṁ āgataphalo viññātasāsano diṭṭhasacco ariyasāvako. Imaṁ pana dhammadesanaṁ
  ogāhanto pasādaṁ uppādetvā dhammakathāya thutiṁ karonto evamāha. Sesaṁ
  sabbattha uttānamevāti.
                     Papañcasūdaniyā majjhimanikāyaṭṭhakathāya
                        jīvakasuttavaṇṇanā niṭṭhitā.
                               Pañcamaṁ.
                           -------------
                        6. Upālivādasuttavaṇṇanā
      [56] Evamme sutanti upālivādasuttaṁ. Tattha nāḷandāyanti nālandāti
  evaṁnāmake nagare taṁ nagaraṁ gocaragāmaṁ katvā. Pāvārikambavaneti dussapāvārikaseṭṭhino
  ambavane. Taṁ kira tassa uyyānaṁ ahosi, so bhagavato dhammadesanaṁ
  sutvā bhagavati pasanno tasmiṁ uyyāne kuṭileṇamaṇḍapādipaṭimaṇḍitaṁ bhagavato
  vihāraṁ katvā niyyādesi, so vihāro jīvakambavanaṁ viya pāvārikambavananteva
  saṅkhaṁ gato. Tasmiṁ pāvārikambavane viharatīti attho. Dīghatapassīti dīghatapattā 3-
  evaṁladdhanāmako. Piṇḍapātapaṭikkantoti piṇḍapātato paṭikkanto. Sāsane viya
  hi 4- bāhirāyatane piṇḍapātoti vohāro atthīti natthi.
      Paññapetīti dasseti ṭhapeti. Daṇḍāni paññapetīti idaṁ niganthasamayena
  pucchanto āha. Kāyadaṇḍaṁ vacīdaṇḍaṁ manodaṇḍanti ettha purimadaṇḍadvayaṁ thokaṁ 5-

  *  *  *  *  *  *
  Footnote: 1 chaṂa. ayaṁ saddo na dissati 2 chaṂa. sūkaramaṁsanti 3 chaṂa. dīghattā
  4 chaṂa. kiṁ pana 5 chaṂa. te
-------------------------------------------------
[page 040]
  Acittakaṁ paññapenti. Yathā kira vāte vāyante sākhā calati, udakaṁ calati, na
  ca tattha cittaṁ atthi, evaṁ kāyadaṇḍopi acittakova hoti. Yathā ca vāte
  vāyante tālapaṇṇādīni 1- saddaṁ karonti, udakaṁ saddaṁ karoti, 2- na ca tattha
  cittaṁ atthi, evaṁ vacīdaṇḍopi acittakova hotīti imaṁ daṇḍadvayaṁ acittakaṁ
  paññapenti. Cittaṁ pana manodaṇḍanti paññapenti. Athassa bhagavā vacanaṁ
  patiṭṭhapetukāmo "kiṁ pana tapassī"tiādimāha.
      Tattha kathāvatthusminti ettha kathāyeva kathāvatthu. Kathāyaṁ patiṭṭhapesīti
  attho. Kasmā pana bhagavā evamakāsi? passati hi bhagavā "ayaṁ imaṁ kathaṁ
  ādāya gantvā attano satthu mahāniganthassa ārocessati, tissañca parisati
  upāli gahapati nisinno, so imaṁ kathaṁ sutvā mama vādaṁ āropetuṁ āgamissati,
  tassāhaṁ dhammaṁ desessāmi, so tikkhattuṁ saraṇaṁ gamissati, athassa cattāri saccāni
  pakāsissāmi, so saccappakāsanāvasāne sotāpattiphale patiṭṭhahissati, paresaṁ
  saṅgahatthameva hi mayā pāramiyo pūritā"ti. Imamatthaṁ passanto evamakāsi.
      [57] Kammāni paññapesīti idaṁ nigantho buddhasamayena pucchanto āha. Kāyakammaṁ
  vacīkammaṁ manokammanti ettha kāyadvāre ādānaggahaṇamuñcanacopanappattā 3-
  aṭṭhakāmāvacarakusalacetanā dvādasākusalacetanāti vīsaticetanā kāyakammaṁ
  nāMa. Kāyadvāre ādānādīni appatvā vacīdvāre vacanabhedaṁ pāpayamānā
  uppannā tāyeva vīsaticetanā vacīkammaṁ nāMa. Ubhayadvāre copanaṁ appattā 4-
  manodvāre uppannā ekūnatiṁsakusalacetanā manokammaṁ nāMa. Apica saṅkhepato
  tividhaṁ kāyaduccaritaṁ kāyakammaṁ nāma, catubbidhaṁ vacīduccaritaṁ vacīkammaṁ
  nāma, tividhaṁ manoduccaritaṁ manokammaṁ nāMa. Imasmiṁ ca sutte kammaṁ dhuraṁ,
  anantarasutte "cattārimāni puṇṇa kammāni mayā sayaṁ abhiññā sacchikatvā
  paveditānī"ti 5- evaṁ āgatepi cetanā dhuraṁ. Yattha katthaci hi 6- pavattā cetanā
  "kaṇhaṁ kaṇhavipākan"tiādibhedaṁ labhati. Niddesāvārepissa 7- "sabyāpajjhaṁ

  *  *  *  *  *  *
  Footnote: 1 Sī. tālavaṇṭādīni 2 chaṂa. udakāni saddaṁ karonti 3 Ma....puñcanacopanappattā
  4 chaṂa. appatvā 5 MaṂa. 13/81/57 kukkuravatikasutta
  6 chaṂa. ayaṁ saddo na dissati 7 chaṂa. niddesavāre cassa
-------------------------------------------------
[page 041]
  Kāyasaṅkhāraṁ abhisaṅkharotī"tiādinā nayena sā vuttāva. Kāyadvāre pavattā pana
  idha kāyakammanti adhippetaṁ, vacīdvāre pavattā vacīkammaṁ, manodvāre pavattā
  manokammaṁ. Tena vuttaṁ "imasmiṁ sutte kammaṁ dhuraṁ, "anantarasutte cetanā"ti.
  Kammaṁpi hi bhagavā kammanti paññapeti yathā imasmiṁyeva sutte. Cetanāpi, 1- yathāha
  "cetanāhaṁ bhikkhave kammaṁ vadāmi, cetayitvā kammaṁ karotī"ti. 2- Kasmā pana
  cetanā kammanti vuttā? cetanāmūlakattā kammassa.
      Ettha ca akusalaṁ patvā kāyakammaṁ vacīkammaṁ mahantanti vadanto na
  kilamati, kusalaṁ patvā manokammaṁ. Tathāhi mātughātādīni cattāri kammāni kāyeneva
  upakkamitvā kāyeneva karoti, niraye kappaṭṭhikaṁ saṁghabhedakammaṁ vacīdvārena karoti.
  Evaṁ akusalaṁ patvā kāyakammaṁ vacīkammaṁ mahantanti vadanto na kilamati nāMa.
  Ekā pana jhānacetanā caturāsītikappasahassāni saggasampattiṁ āvahati, ekā
  maggacetanā sabbaṁ akusalaṁ samugghāṭetvā arahattaṁ gaṇhāti. Evaṁ kusalaṁ patvā
  manokammaṁ mahantanti vadanto na kilamati nāMa. Imasmiṁ pana ṭhāne bhagavā
  akusalaṁ patvā manokammaṁ mahāsāvajjaṁ vadamāno niyatamicchādiṭṭhiṁ sandhāya vadati.
  Tenevāha "nāhaṁ bhikkhave aññaṁ ekadhammaṁpi samanupassāmi, yaṁ evaṁ mahāsāvajjaṁ,
  yathayidaṁ bhikkhave micchādiṭṭhi, micchādiṭṭhiparamāni bhikkhave vajjānī"ti. 3- Idāni
  niganthopi tathāgatena gatamaggaṁ paṭipajjanto kiñci atthanipphattiṁ apassantopi
  "kiṁ panāvuso gotamā"tiādimāha.
      [58] Bālakimiyāti upālissa kira bālakagāmo 4- nāma atthi, tato ca
  yaṁ gahetvā 5- gahetvā manussā āgatā, so "ettha gaṇe amhākaṁ satthāraṁ
  mahāniganthaṁ passissāmā"ti tāya parisāya parivuto tattha agamāsi. Taṁ sandhāya
  vuttaṁ "bālakimiyā parisāyā"ti, bālakagāmavāsiniyāti attho. Upālippamukhāyāti
  upālijeṭṭhakāya. Apica bālakimiyāti bālavatiyā bālussannāyātipi attho.

  *  *  *  *  *  *
  Footnote: 1 chaṂa. cetanampi 2 aṅ. chakka. 22/334(63)/464 mahāvagaga,abhi.kathā. 37/1281/422
  (syā) 3 aṅ. ekaka. 20/310/35 tatiyavagga 4 chaṂa. bālakaloṇavāragāmo 5 chaṂa. āyaṁ
-------------------------------------------------
[page 042]
  Upālippamukhāyāti upāligahapatiyeva tattha thokaṁ sappañño, so tesaṁ 1- pamukho
  jeṭṭhako. Tenāpi vuttaṁ "upālippamukhāyā"ti. Handāti vacasāyatthe 2- nipāto.
  Chavoti lāmako. Oḷārikassāti mahantassa. Upanidhāyāti upanikkhipitvā. Idaṁ
  vuttaṁ hoti, kāyadaṇḍassa santike nikkhipitvā "ayaṁ nu kho mahanto, ayaṁ
  mahanto"ti evaṁ olokiyamāno chavo manodaṇḍo kiṁ sobhati, kuto sobhissati,
  na sobhati, upanikkhepamattaṁpi nappahotīti dīpeti. Sādhu sādhu bhante tapassīti
  dīghatapassissa sādhukāraṁ dento bhanteti nāṭaputtaṁ ālapati.
      [60] Na kho me taṁ bhante ruccatīti bhante etaṁ mayhaṁ na ruccati.
  Māyāvīti māyākāro. Āvaṭṭanimāyanti āvaṭṭetvā gaṇhanamāyaṁ. Āvaṭṭetīti
  āvaṭṭetvā parikkhipitvā gaṇhati. Gaccha tvaṁ gahapatīti kasmā mahānigantho
  gahapatiṁ yāvatatiyaṁ pahiṇatiyeva? dīghatapassī pana paṭibāhateva? mahāniganthena hi
  bhagavatā saddhiṁ ekaṁ nagaraṁ upanissāya viharantenapi na bhagavā diṭṭhapubbo. Yo
  hi satthuvādapaṭiñño hoti, so taṁ paṭiññaṁ appahāya buddhadassane abhabbo.
  Tasmā esa buddhadassanassa aladdhapubbattā dasabalassa dassanasampattiñca
  niyyānikakathābhāvañca ajānanto yāvatatiyaṁ pahiṇateva. Dīghatapassī pana kālena
  kālaṁ bhagavantaṁ upasaṅkamitvā tiṭṭhatipi nisīdatipi pañhaṁpi pucchati, so tathāgatassa
  dassanasampattiṁpi niyyānikakathābhāvaṁpi jānāti. Athassa etadahosi "ayaṁ gahapati-
  paṇḍito samaṇassa gotamassa santikaṁ 3- gantvā dassanepi pasīdeyya, niyyānikakathaṁ
  sutvāpi pasīdeyya. Tato na puna amhākaṁ santikaṁ āgaccheyyā"ti. Tasmā
  yāvatatiyaṁ paṭibāhateva.
      Abhivādetvāti vanditvā. Tathāgataṁ hi disvā pasannāpi appasannāpi
  yebhuyyena vandantiyeva, appakā na vandanti. Kasmā? atiucce hi kule jāto
  agāraṁ ajjhāvasantopi vanditabboyevāti. Ayaṁ pana gahapati pasannattāva vandi,
  dassaneyeva kira pasanno. Āgamā nu khvidhāti āgamā nu kho idha.

  *  *  *  *  *  *
  Footnote: 1 chaṂa. tassā 2 Sī. vacasānatthe, Ma.vacasāyatte 3 chaṂa. santike
-------------------------------------------------
[page 043]
      [61] Sādhu sādhu bhante tapassīti dīghatapassissa sādhukāraṁ dento
  bhanteti bhagavantaṁ ālapati. Sacce patiṭṭhāyāti thusarāsimhi ākoṭitakhāṇuko viya
  acalanto vacīsacce patiṭṭhahitvā. Siyā noti bhaveyya amhākaṁ.
      [62] Idhāti imasmiṁ loke. Assāti bhaveyya. Sītodakaṁ paṭikkhittoti
  nigantho sattasaññāya sītodakaṁ paṭikkhipati. Taṁ sandhāyetaṁ vuttaṁ. Manosattā
  nāma devāti manamhi sattā laggā laggitā. Manopaṭibaddhoti yasmā manamhi
  paṭibandho hutvā kālaṁ karoti, tasmā manosattesu devesu uppajjatīti dasseti.
  Tassa hi cittajarogo 1- bhavissati. Tenassa uṇhodakaṁ pivituṁ vā hatthapādādi-
  dhovanatthāya vā attaparasiñcanatthāya vā upanetuṁ na vaṭṭati, rogo balavataro
  hoti. Sītodakaṁ vaṭṭati, rogaṁ vūpasameti. Ayaṁ pana uṇhodakameva paṭisevati, taṁ
  alabhamāno odanakañjikaṁ paṭisevati. Cittenapi 2- sītodakaṁ pātukāmo ca paribhuñjitu-
  kāmo ca hoti. Tenassa manodaṇḍo tattheva bhijjati. So kāyadaṇḍavacīdaṇḍaṁ
  rakkhāmīti sītodakaṁ pātukāmo vā paribhuñjitukāmo vā sītodakameva dethāti vattuṁ
  na sahati. 3- Tassa evaṁ rakkhitāpi kāyadaṇḍavacīdaṇḍā cutiṁ vā paṭisandhiṁ vā
  ākaḍḍhituṁ na sakkonti. Manodaṇḍo pana bhinnopi cutimpi paṭisandhimpi
  ākaḍḍhatiyeva. Iti naṁ bhagavā dubbalā kāyadaṇḍavacīdaṇḍā chavā lāmakā,
  manodaṇḍo 4- balavā mahantoti vadāpesi.
      Tassapi upāsakassa etadahosi "mucchāvasena asaññībhūtānañhi sattāhaṁpi
  assāsapassāsā nappavattanti, cittasantatipavattimatteneva pana te matāti na
  vuccanti. Yadā nesaṁ cittaṁ nappavattati, tadā `matā ete nīharitvā jhāpethāti
  vattabbataṁ āpajjati. Kāyadaṇḍo nirīho abyāpāro, tathā vacīdaṇḍo. Citteneva
  pana tesaṁ cutipi paṭisandhipi hoti. Itipi manodaṇḍova mahanto. Bhijjitvāpi
  cutipaṭisandhiākaḍḍhanato eseva mahanto. Amhākaṁ pana mahāniganthassa kathā
  aniyyānikā"ti sallakkhesi. Bhagavato pana vicittāni pañhāpaṭibhāṇāni sotukāmo
  na tāva anujānāti.

  *  *  *  *  *  *
  Footnote: 1 Ma. pittajarogo, cha. pittajararogo 2 chaṂa. cittena pana
  3 chaṂa. visahati 4 chaṂa. manodaṇḍova
-------------------------------------------------
[page 044]
      Na kho te sandhiyatīti na kho te ghaṭiyati. Purimena vā pacchimanti
  "kāyadaṇḍo mahanto"ti iminā purimavacanena idāni "manodaṇḍo mahanto"ti idaṁ
  vacanaṁ. Pacchimena vā purimanti tena vā pacchimena aduṁ purimavacanaṁ na ghaṭiyati.
      [63] Idānissa bhagavā aññānipi kāraṇāni āharanto "taṁ kiṁ
  maññasī"tiādimāha. Tattha cātuyāmasaṁvarasaṁvutoti na pāṇamatipāpeti, na pāṇamati-
  pātayati, na pāṇamatipātayato samanuñño hoti. Na adinnaṁ ādiyati, na adinnaṁ
  ādiyāpeti, na adinnaṁ ādiyato samanuñño hoti. Na musā bhaṇati, na musā
  bhaṇāpeti, na musā bhaṇato samanuñño hoti. Na bhāvitamāsiṁsati, na bhāvitamā-
  siṁsāpeti, na bhāvitamāsiṁsato samanuñño hotīti iminā catukoṭṭhāsena saṁvarena
  saṁvuto. Ettha ca bhāvitanti pañcakāmaguṇā.
      Sabbavārivāritoti vāritasabbaudako, paṭikkhittasabbasītodakoti attho.
  So hi sītodake sattasaññī hoti, tasmā taṁ na valañjeti. Athavā sabbavāri-
  vāritoti sabbena pāpavāraṇena vāritapāPo. Sabbavāriyuttoti sabbena pāpa-
  vāraṇena yutto. Sabbavāridhutoti sabbena pāpavāraṇena dhutapāPo. Sabbavāriphuṭṭhoti
  sabbena pāpavāraṇena phuṭo. Khuddake pāṇe saṅghātaṁ āpādetīti khuddake pāṇe
  vadhaṁ āpādeti. So kira ekindriyaṁ pāṇanti 1- dvindriyaṁ pāṇanti paññapeti.
  Sukkhadaṇḍakaporāṇapaṇṇasakkharakathalānipi pāṇotveva paññapeti. Tattha khuddakaṁ
  udakabinduṁ khuddako pāṇo, mahantaṁ mahantoti saññī hoti. Taṁ sandhāyetaṁ
  vuttaṁ. Kismiṁ paññapetīti kattha katarasmiṁ koṭṭhāse paññapeti. Manodaṇḍasminti
  manodaṇḍakoṭṭhāse bhanteti. Ayaṁ pana upāsako bhaṇantova sayaṁpi sallakkheti 2-
  "amhākaṁ mahānigantho `asañcetanikakammaṁ appasāvajjaṁ, sañcetanikaṁ mahā-
  sāvajjan'ti paññapetvā cetanaṁ manodaṇḍoti paññapeti, aniyyānikā etassa
  kathā, bhagavatova niyyānikā"ti.

  *  *  *  *  *  *
  Footnote: 1 chaṂa. pāṇaṁ 2 chaṂa. sallakkhesi
-------------------------------------------------
[page 045]
      [64] Iddhāti samiddhā. Phītāti atisamiddhā sabbaphāliphullā viya.
  Ākiṇṇamanussāti janasamākulā. Pāṇāti hatthiassādayo tiracchānagatā ceva
  itthīpurisadārakādayo manussajātikā ca. Ekamaṁsakhalanti ekamaṁsarāsiṁ. Puñjanti
  tasseva vevacanaṁ. Iddhimāti ānubhāvasampanno. Cetovasippattoti citte
  vasībhāvappatto. Bhasmaṁ karissāmīti chārikaṁ karissāmi. Kiñhi sobhati ekā
  chavā nāḷandāti idaṁpi bhaṇanto so gahapati "kāyappayogena paññāsaṁpi
  manussā ekaṁ nāḷandaṁ ekamaṁsakhalaṁ kātuṁ na sakkoti, iddhimā pana eko
  ekeneva manopadosena bhasmaṁ kātuṁ samattho. Amhākaṁ mahāniganthassa kathā
  aniyyānikā, bhagavatova kathā niyyānikā"ti sallakkhesi.
      [65] Araññaṁ araññabhūtanti agāmakaṁ araññameva hutvā araññajātaṁ.
  Isīnaṁ manopadosenāti isīnaṁ atthāya katena manopadosena. Taṁ manopadosaṁ
  asahamānāhi devatāhi tāni raṭṭhāni vināsitāni. Lokikā pana isayo manaṁ
  padosetvā vināsayiṁsūti maññanti. Tasmā imasmiṁ lokavāde ṭhatvāva idaṁ
  vādāropanaṁ katanti veditabbaṁ.
      Tattha daṇḍakīaraññādīnaṁ evaṁ araññabhūtabhāvo jānitabbo:- sarabhaṅga-
  bodhisattassa tāva parisāya ativepullataṁ gatāya kisavaccho nāma tāpaso mahāsattassa
  antevāsī vivekavāsaṁ patthayamāno gaṇaṁ pahāya godhāvārītīrato kaliṅgaraṭṭhe
  daṇḍakīrañño kumbhapuraṁ nāma nagaraṁ upanissāya rājuyyāne vivekamanubrūhayamāno
  viharati. Tassa senāpati upaṭṭhāko hoti. Tadā ca ekā gaṇikā rathaṁ abhiruhitvā
  pañcasatamātugāmaparivārā 1- nagaraṁ upasobhayamānā vicarati. Mahājano tameva
  olokayamāno parivāretvā vicarati, nagaravīthiyo nappahonti. Rājā vātapānaṁ
  vivaritvā ṭhito taṁ disvā kā esāti pucchi. Tumhākaṁ nagarasobhinī devāti.
  So ussuyyamāno "kiṁ etāya sobhitaṁ 2- nagaraṁ sayaṁ sobhissatī"ti taṁ ṭhānantaraṁ
  acchindāpesi.

  *  *  *  *  *  *
  Footnote: 1 chaṂa. pañcamātugāmasataparivārā 2 Ma. sobhitāya, cha. sobhati
-------------------------------------------------
[page 046]
      Sā tato paṭṭhāya tena tena 1- saddhiṁ santhavaṁ katvā ṭhānantaraṁ pariyesamānā
  ekadivasaṁ rājuyyānaṁ pavisitvā caṅkamanakoṭiyaṁ ālambanaphalakaṁ nissāya pāsāṇaphalake
  nisinnaṁ tāpasaṁ disvāva 2- cintesi "kiliṭṭho vatāyaṁ tāpaso anañjitāmaṇḍito,
  dāṭhikāhi paruḷhāhi mukhaṁ pihitaṁ. Massunā uraṁ pihitaṁ ubho kacchā paruḷhā"ti.
  Athassā domanassaṁ uppajji "ahaṁ ekena kiccena vicarāmi, ayañca me kālakaṇṇi
  diṭṭho, udakaṁ āharatha, akkhīni dhovissāmī"ti udakadantakaṭṭhaṁ āharāpetvā dantakaṭṭhaṁ
  khāditvā tāpasassa sarīre piṇḍapiṇḍaṁ kheḷaṁ pātetvā dantakaṭṭhaṁ jaṭāmatthake
  khipitvā mukhaṁ vikkhāletvā udakaṁ tāpasassa matthakasmiṁyeva siñcitvā "yehi me
  akkhīhi kālakaṇṇi diṭṭho, tāni dhotāni kalipavāhitā"ti nikkhantā.
      Taṁdivasañca rājā satiṁ paṭilabhitvā "bho kuhiṁ nagarasobhinī"ti pucchi.
  Imasmiṁyeva nagare devāti. Pakatiṭhānantaramevassa dethāti ṭhānantaraṁ dāpesi.
  Sā pubbe sukatakammaṁ nissāya laddhaṁ ṭhānantaraṁ tāpasassa sarīre kheḷapātanena
  laddhanti saññaṁ akāsi.
      Tato katipāhaccayena 3- rājā purohitassa ṭhānantaraṁ gaṇhi. So nagara-
  sobhiniyā santikaṁ gantvā "bhagini kinti katvā ṭhānantaraṁ paṭilabhī"ti pucchi.
  "brāhmaṇa Kiṁ aññaṁ kātabbaṁ atthi, rājuyyāne anañjitakālakaṇṇī kūṭajaṭilo
  eko atthi, tassa sarīre kheḷaṁ pātehi, evaṁ ṭhānantaraṁ labhissasī"ti āha.
  So "evaṁ karissāmi bhaginī"ti tattha gantvā tāya kathitasadisameva sabbaṁ katvā
  nikkhami. Rājāpi taṁdivasameva satiṁ paṭilabhitvā "kuhiṁ bho brāhmaṇo"ti pucchi.
  Imasmiṁyeva nagare devāti. "amhehi Anupadhāretvā kataṁ, tadevassa ṭhānantaraṁ
  dethā"ti dāpesi. Sopi puññabalena labhitvā 4- "tāpasassa sarīre kheḷapātanena
  laddhaṁ me"ti saññamakāsi.
      Tato katipāhaccayena rañño paccanto kupito. Rājā paccantaṁ vūpasamessāmīti
  caturaṅginiyā senāya nikkhami. Purohito gantvā rañño purato ṭhatvā "jayatu

  *  *  *  *  *  *
  Footnote: 1 chaṂa. kenaci 2 chaṂa. disvā 3 chaṂa. katipāhassaccayena, evamuparipi 4 Ma. labhitaṁ
-------------------------------------------------
[page 047]
  Mahārājā"ti vatvā "mahārāja tumhe jayatthāya gacchathā"ti pucchi. Āma
  brāhmaṇāti. Evaṁ sante rājuyyāne anañjitakālakaṇṇī eko kūṭajaṭilo
  vasati, tassa sarīre kheḷaṁ pātethāti. Rājā tassa vacanaṁ gahetvā yathā gaṇikāya
  ca tena ca kataṁ, tatheva sabbaṁ kāretvā 1- orodhepi āṇāpesi "etassa
  kūṭajaṭilassa sarīre kheḷaṁ pātethā"ti. Tato orodhāpi orodhapālakāpi tatheva
  akaṁsu. Atha rājā uyyānadvāre rakkhaṁ ṭhapāpetvā "raññā saddhiṁ nikkhamantā
  sabbe tāpasassa sarīre kheḷaṁ apātetvā nikkhamituṁ na labhantī"ti āṇāpesi.
  Atha sabbo balakāyo ca seniyo ca teneva niyāmena tāpasassa upari kheḷañca
  dantakaṭṭhāni ca mukhavikkhālitaudakañca pavāhayiṁsu, 2- kheḷo ca dantakaṭṭhāni ca
  sakalasarīraṁ avatthariṁsu.
      Senāpati sabbapacchā suṇitvā "mayhaṁ kira satthāraṁ bhagavantaṁ puññakkhettaṁ
  saggasopānaṁ evaṁ ghaṭṭayiṁsū"ti usumajātahadayo mukhena assasanto vegena rājuyyānaṁ
  gantvā 3- tathābyasanappattaṁ isiṁ disvā kacchaṁ bandhitvā dvīhi hatthehi
  dantakaṭṭhe apabyūhitvā 4- ukkhipitvā nisīdāpetvā udakaṁ āharāpetvā
  nhāpetvā sabbaosathehi ceva catujātigandhehi ca sarīraṁ ubbaṭṭetvā sukhumasāṭakena
  puñchitvā purato añjaliṁ katvā ṭhito evamāha "bhante ayuttaṁ manussehi kataṁ, etesaṁ
  kiṁ bhavissatī"ti. Devatā senāpati tidhā bhinnā, ekaccā "rājānameva
  nāsessāmā"ti vadanti, ekaccā "saddhiṁ parisāya rājānan"ti, ekaccā
  "raññova jitaṁ 5- sabbaṁ nāsessāmā"ti. Idaṁ vatvā ca pana tāpaso appamattakaṁ 6-
  kopaṁ akatvā lokassa santiupāyameva ācikkhanto āha "aparādho nāma hoti,
  accayaṁ pana desetuṁ jānantassa pākatikameva hotī"ti.
      Senāpati nayaṁ labhitvā rañño santikaṁ gantvā rājānaṁ vanditvā
  "mahārāja tumhehi nirāparādhe mahiddhike tāpase aparajjhantehi bhāriyaṁ kammaṁ
  kataṁ, devatā kira tidhā bhinnā evaṁ vadantī"ti sabbaṁ ārocetvā "khamāpite

  *  *  *  *  *  *
  Footnote: 1 chaṂa. katvā 2 Sī. mukhavikkhālanaudakañca pavāhayiṁsu, chaṂa......pāpayiṁsu
  3 chaṂa. āgantvā 4 chaṂa. dantakaṭṭhāni apaviyūhitvā 5 chaṂa. rañño vijitaṁ
  6 chaṂa. appamattakampi
-------------------------------------------------
[page 048]
  Kira mahārāja pākatikaṁ hoti, raṭṭhaṁ mā nāsetha, tāpasaṁ khamāpethā"ti āha.
  Rājā attanā 1- dosaṁ kataṁ disvāpi evaṁ vadeti "na taṁ khamāpessāmī"ti.
  Senāpati yāvatatiyaṁ yācitvā anicchantaṁ āha "ahaṁ mahārāja tāpasassa balaṁ
  jānāmi, na so abhūtavādī, nāpi kupito, sattānudayena pana evamāha, khamāpetha
  naṁ mahārājā"ti. Na khamāpemīti. Tenahi senāpatiṭṭhānaṁ aññassa detha, ahaṁ
  tumhākaṁ āṇāpavattiṭṭhāne na vasissāmīti. Tvaṁyeva yenakāmaṁ gaccha, ahaṁ mayhaṁ
  senāpatiṁ labhissāmīti. Tato senāpati tāpasassa santikaṁ āgantvā vanditvā
  "kathaṁ paṭipajjāmi bhante"ti āha. Senāpati ye te vacanaṁ suṇanti, sabbe
  saparikkhāre sadhane sadvipadacatuppade gahetvā sattadivasabbhantare bahirajjasīmaṁ
  gacchantu, 2- devatā ativiya kupitā dhuvaṁ raṭṭhapīḷaṁ 3- karissantīti. Senāpati
  tathā akāsi.
      Rājā tattha mattoyeva 4- amittamathanaṁ katvā janapadaṁ vūpasametvā āgamma
  jayakhandhāvāraṭṭhāne nisīditvā nagaraṁ paṭijaggāpetvā antonagaraṁ pāvisi. Devatā
  paṭhamaṁyeva udakavuṭṭhiṁ pātayiṁsu. Mahājano attamano ahosi "kūṭajaṭilaṁ aparaddhakālato
  paṭṭhāya amhākaṁ rañño vuḍḍhiyeva, 5- amitte nimmathesi, āgatadivaseyeva devo
  vuṭṭho"ti. Devatā puna sumanapupphavuṭṭhiṁ pātayiṁsu, mahājano attamanataro ahosi.
  Devatā puna māsakavuṭṭhiṁ pātayiṁsu. Tato kahāpaṇavuṭṭhiṁ, tato kahāpaṇatthaṁ na
  nikkhameyyunti 6- maññamānā hatthūpagapādūpagādikatabhaṇḍavuṭṭhiṁ pātesuṁ. Mahājano
  sattabhūmikapāsāde ṭhitopi otaritvā ābharaṇāni pilandhanto attamano ahosi.
  "arahati Vata kūṭajaṭile kheḷapātanaṁ, tassa upari kheḷapātitakālato paṭṭhāya
  amhākaṁ rañño vuḍḍhi jātā, amittamathanaṁ kataṁ, āgatadivaseyeva devo vassi,
  tato sumanavuṭṭhi māsakavuṭṭhi kahāpaṇavuṭṭhi katabhaṇḍavuṭṭhīti catasso vuṭṭhiyo
  jātā"ti attamanavācaṁ nicchāretvā rañño katapāpe samanuñño jāto.

  *  *  *  *  *  *
  Footnote: 1 chaṂa. attani 2 chaṂa. gaccha 3 chaṂa. raṭṭhampi araṭṭhaṁ 4 chaṂa. gatamattoyeva
  5 chaṂa. vaḍḍhiyeva 6 Ma. nikkhameyyāti
-------------------------------------------------
[page 049]
      Tasmiṁ samaye devatā ekatodhāraubhatodhārādīni nānappakārāni āvudhāni
  mahājanassa upariphalake maṁsaṁ koṭṭayamānā viya pātayiṁsu. Tadanantaraṁ vītaccike
  vītadhūme kiṁsukapupphavaṇṇāṅgāre, tadanantaraṁ kūṭāgārappamāṇe pāsāṇe, tadanantaraṁ
  antomuṭṭhiyaṁ asaṇṭhahanakaṁ sukhumavālikaṁ vassāpayamānā asītihatthubbedhaṁ thalaṁ akaṁsu.
  Rañño vijitaṭṭhāne kisavacchatāpaso senāpati mātuposakarāmoti tayova manussabhūtā
  arogā ahesuṁ. Sesānaṁ tasmiṁ kamme asamaṅgībhūtānaṁ tiracchānānaṁ pānīyaṭṭhāne
  pānīyaṁ nāhosi, tiṇaṭṭhāne tiṇaṁ. Te yena pānīyaṁ yena tiṇanti gacchantā
  appatteyeva sattame divase bahirajjasīmaṁ pāpuṇiṁsu. Tenāha sarabhaṅgabodhisatto:-
                    "kisañhi vacchaṁ avakrīya daṇḍakī
                     ucchinnamūlo sajano saraṭṭho
                     kukkulanāme nirayamhi paccati
                     tassa phulliṅgāni patanti nāye"ti. 1-
                 Evaṁ tāva daṇḍakīaraññassa araññabhūtabhāvo veditabbo.
      Kaliṅgaraṭṭhe kira 2- nāḷikīraññe rajjaṁ kārayamāne himavati pañcasatatāpasā
  anitthigandhā ajinajaṭāvākacīradharā vanamūlaphalabhakkhā hutvā ciraṁ vītināmetvā
  loṇambilasevanatthaṁ manussapathaṁ otaritvā anupubbena kaliṅgaraṭṭhe nāḷikīrañño
  nagaraṁ sampattā. Te jaṭājinavākacīrāni saṇṭhapetvā pabbajitānurūpaṁ upasamasiriṁ
  dassayamānā nagaraṁ bhikkhāya pavisiṁsu. Manussā anuppanne buddhuppāde tāpasa-
  pabbajite disvā pasannā nisajjaṭṭhānaṁ saṁvidhāya hatthato bhikkhābhājanaṁ gahetvā
  nisīdāpetvā bhikkhaṁ sampādetvā adaṁsu. Tāpasā katabhattakiccā anumodanaṁ
  akaṁsu. Manussā sutvā pasannacittā "kuhiṁ bhadantā gacchantī"ti pucchiṁsu.
  Yathāphāsukaṭṭhānaṁ āvusoti. Bhante alamaññattha gamanena rājuyyāne vasatha,
  mayaṁ bhuttapātarāsā āgantvā dhammakathaṁ sossāmāti. Tāpasā adhivāsetvā
  uyyānaṁ agamaṁsu. Nāgarā bhuttapātarāsā suddhavatthanivatthā suddhuttarāsaṅgā 3-
  "dhammakathaṁ sossāmā"ti saṅghasaṅghīgaṇagaṇībhūtā 4- uyyānābhimukhā agamaṁsu. Rājā

  *  *  *  *  *  *
  Footnote: 1 khu. jā. 27/2464/539 sarabhaṅgajātaka (syā) 2 chaṂa. pana
  3 chaṂa. ayaṁ pāṭho na dissati 4 chaṂa. saṅghā gaṇā gaṇībhūtā
-------------------------------------------------
[page 050]
  Uparipāsāde ṭhito te tathā gacchamāne disvā upaṭṭhākaṁ pucchi "kiṁ ete
  bhaṇe nāgarā suddhavatthanivatthā suddhuttarāsaṅgā hutvā uyyānābhimukhā gacchanti,
  kiṁ ettha samajjaṁ vā nāṭakaṁ vā atthī"ti. Natthi deva, ete tāpasānaṁ santike
  dhammakathaṁ 1- sotukāmā gacchantīti. Tenahi bhaṇe ahaṁpi gacchissāmi, mayā saddhiṁ
  gacchantūti. So āgantvā 2- tesaṁ ārocesi "rājāpi gantukāmo, rājānaṁ
  parivāretvāva gacchathā"ti. Nāgarā pakatiyāpi attamanā taṁ sutvā "amhākaṁ
  rājā assaddho appasanno dussīlo, tāpasā dhammikā, te āgamma rājāpi
  dhammiko bhavissatī"ti attamanatarā ahesuṁ.
      Rājā nikkhamitvā tehi parivārito uyyānaṁ gantvā tāpasehi saddhiṁ
  paṭisanthāraṁ katvā ekamantaṁ nisīdi. Tāpasā rājānaṁ disvā parikathāya kusalassa
  ekassa tāpasassa "rañño dhammakathaṁ 1- kathehī"ti saññamadaṁsu, so tāpaso parisaṁ
  oloketvā pañcasu veresu ādīnavaṁ pañcasu ca sīlesu ānisaṁsaṁ kathento:-
             pāṇo na hantabbo, adinnaṁ nādātabbaṁ, kāmesu micchācāro
      na caritabbo, musā na bhaṇitabbā, 3- majjaṁ na pātabbaṁ, pāṇātipāto
      nāma nirayasaṁvattaniko hoti tiracchānayonisaṁvattaniko pittivisayasaṁvattaniko,
      tathā adinnādānādīni. Pāṇātipāto niraye paccitvā manussalokaṁ
      āgatassa vipākāvasesena appāyukasaṁvattaniko hoti, adinnādānaṁ
      appabhogasaṁvattanikaṁ, micchācāro bahusapattasaṁvattaniko, musāvādo
      abhūtabbhakkhānasaṁvattaniko, majjapānaṁ ummattakabhāvasaṁvattanikan"ti
      pañcasu veresu imaṁ ādīnavaṁ kathesi.
      Rājā pakatiyāpi assaddho appasanno dussīlo, dussīlassa ca sīlakathā
  nāma dukkathā kaṇṇe sūlapavesanaṁ viya hoti. Tasmā so cintesi "ahaṁ `ete
  paggaṇhissāmī'ti āgato, ime pana mayhaṁ āgatakālato paṭṭhāya maṁyeva ghaṭṭentā

  *  *  *  *  *  *
  Footnote: 1 chaṂa. dhammaṁ 2 chaṂa. gantvā 3 chaṂa. na bhāsitabbā
-------------------------------------------------
[page 051]
  Vijjhantā parisamajjhe kathenti, karissāmi nesaṁ kattabban"ti. So dhammakathā-
  pariyosāne "ācariyā sve mayhaṁ gehe bhikkhaṁ gaṇhathā"ti nimantetvā agamāsi.
  So dutiyadivase mahante mahante koḷumbe 1- āharāpetvā gūthassa pūrāpetvā
  kadalipattehi nesaṁ mukhāni bandhāpetvā tattha tattha ṭhapāpesi, puna bahalamadhuka-
  telanāgavasāpicchillādīnaṁ 2- kūṭe pūretvā nisseṇimatthake ṭhapāpesi, tattheva ca
  mahāmalle bandhakacche hatthehi muggare gāhāpetvā ṭhapetvā āha "kūṭatāpasā
  ativiya maṁ viheṭhayiṁsu, tesaṁ pāsādato otaraṇakāle kūṭehi picchillaṁ sopāna-
  matthake vissajjetvā sīse muggarehi poṭhetvā gale gahetvā sopāne
  khipathā"ti. Sopānapādamūle pana caṇḍe kukkure bandhāpesi.
      Tāpasāpi "sve rājagehe bhuñjissāmā"ti aññamaññaṁ ovadiṁsu "mārisā
  rājagehaṁ nāma sāsaṅkaṁ sappaṭibhayaṁ, pabbajitehi nāma chadvārārammaṇasaññatehi
  bhavitabbaṁ, diṭṭhadiṭṭhe ārammaṇe nimittaṁ na gahetabbaṁ, cakkhudvāre saṁvaro
  paccupaṭṭhapetabbo"ti.
      Punadivase bhikkhācāravelaṁ sallakkhetvā vākacīraṁ nivāsetvā ajinacammaṁ
  ekaṁsagataṁ karitvā jaṭākalāpaṁ saṇṭhapetvā bhikkhābhājanaṁ gahetvā paṭipāṭiyā
  rājanivesanaṁ abhiruḷhā. Rājā āruḷhabhāvaṁ ñatvā gūthakoḷumbamukhato kadalipattaṁ
  nīharāpesi. Duggandho tāpasānaṁ nāsapuṭaṁ paharitvā matthaluṅgapātanākārappatto
  ahosi. Mahātāpaso rājānaṁ olokesi. Rājā "etha 3- bhonto yāvadatthaṁ bhuñjantu
  ceva harantu ca, tumhākaṁ etaṁ anucchavikaṁ, hiyyo ahaṁ tumhe paggahessāmīti 4-
  āgato, tumhe pana maṁyeva ghaṭṭentā vijjhantā parisamajjhe kathayittha, tumhākaṁ
  idaṁ anucchavikaṁ, bhuñjathā"ti mahātāpasassa uḷuṅkena gūthaṁ upanāmesi. Tāpaso 5-
  dhī dhīti vadanto paṭinivatti. "ettakeneva Gacchissatha tumhe"ti sopāne kūṭehi
  picchillaṁ vissajjāpetvā mallānaṁ saññamakāsi. Mallā muggarehi sīsāni
  poṭhetvā gīvāyaṁ gahetvā sopāne khipiṁsu. Ekopi sopāne patiṭṭhātuṁ nāsakkhi,
  pavattamānā sopānapādamūlaṁyeva pāpuṇiṁsu. Sampatte sampatte caṇḍakukkurā

  *  *  *  *  *  *
  Footnote: 1 Sī. kolambe 2 chaṂa.....ṇāgabalapicchillādīnaṁ 3 chaṂa. ettha
  4 chaṂa. paggaṇhissāmīti 5 chaṂa. mahātāpaso
-------------------------------------------------
[page 052]
  Paṭapaṭāti luñcamānā khādiṁsu. Yopi nesaṁ uṭṭhahitvā palāyati, sopi āvāṭe
  patati, tatrāpi naṁ kukkurā anubandhitvā khādantiyeva. Iti nesaṁ kukkurā
  aṭṭhisaṅkhalikameva avasesayiṁsu. Evaṁ so rājā tapasampanne pañcasate tāpase
  ekadivaseneva jīvitā voropesi.
      Athassa raṭṭhe devatā purimanayeneva puna nava vuṭṭhiyo pātesuṁ. Tassa
  raṭṭhaṁ 1- saṭṭhiyojanubbedhena vālukathalena avacchādiyittha. Tenāha sarabhaṅgo
  bodhisatto:-
                     "yo saññate pabbajite aheṭhayi 2-
                      dhammaṁ bhaṇante samaṇe adūsake
                      taṁ nāḷikeraṁ sunakhā parattha
                      saṅgamma khādanti viphandamānan"ti 3-
      evaṁ kāliṅgāraññassa araññabhūtabhāvo veditabbo.
      Atīte pana bārāṇasīnagare diṭṭhamaṅgalikā nāma cattāḷīsakoṭivibhavassa
  seṭṭhino ekā dhītā ahosi dassanīyā pāsādikā. Sā rūpabhogakulasampatta-
  sampannatāya bahunnaṁ patthanīyā ahosi. Yo yo panassā vāreyyatthāya pahiṇati 4-
  tantaṁ disvānassa jātiyaṁ vā hatthapādādīsu vā yattha katthaci dosaṁ āropetvā
  "ko esa dujjāto dussaṇṭhito"tiādīni vatvā "nīharatha nan"ti nīharāpetvā
  "evarūpaṁpi nāma addasaṁ, udakaṁ āharatha, akkhīni dhovissāmī"ti akkhīni dhovati.
  Tassā diṭṭhaṁ diṭṭhaṁ vippakāraṁ pāpetvā nīharāpetīti diṭṭhamaṅgalikātveva cassā 5-
  saṅkhā udapādi, mūlanāmaṁ antaradhāyi.
      Sā ekadivasaṁ gaṅgāya udakakīḷaṁ kīḷissāmīti titthaṁ sajjāpetvā pahūtaṁ
  khādanīyaṁ bhojanīyaṁ sakaṭesu pūrāpetvā bahūni gandhamālādīni ādāya paṭicchanna-
  yānaṁ āruyha ñātigaṇaparivutā gehamhā nikkhami. Tena ca samayena mahāpuriso
  caṇḍālayoniyaṁ nibbatto bahinagare cammagehe vasati, mātaṅgotvevassa nāmaṁ

  *  *  *  *  *  *
  Footnote: 1 chaṂa. rajjaṁ 2 ka. avañcayi 3 khu. jā. 27/2464/539 (syā)
  4 Ma. pahiyyati, cha. pahiṇāti 5 chaṂa. ayaṁ pāṭho na dissati
-------------------------------------------------
[page 053]
  Ahosi. So soḷasavassuddesiko hutvā kenacideva karaṇīyena antonagaraṁ
  pavisitukāmo ekaṁ nīlapilotikaṁ nivāsetvā ekaṁ hatthe bandhitvā ekena hatthena
  pacchiṁ, ekena ghaṇḍaṁ gahetvā "ussaratha ayyā, caṇḍālohan"ti jānāpanatthaṁ
  taṁ taṁ vārento nīcacittaṁ paccupaṭṭhapetvā diṭṭhadiṭṭhe manusse namassamāno nagaraṁ
  pavisitvā mahāpathaṁ paṭipajji.
      Diṭṭhamaṅgalikā ghaṇḍasaddaṁ sutvā sāṇiantarena olokentī dūratova
  taṁ āgacchantaṁ disvā "kiṁ etan"ti pucchi. Mātaṅgo ayyeti. "kiṁ Vata bho
  akusalaṁ akarimha, kassāyaṁ nissando, vināso nu kho me paccupaṭṭhito,
  maṅgalakiccena nāma gacchamānā caṇḍālaṁ addasan"ti sarīraṁ kampetvā 1-
  jigucchamānā kheḷaṁ pātetvā dhātiyo āha "vegena udakaṁ āharatha, caṇḍālo
  diṭṭho, akkhīni ceva nāma gahitamukhañca dhovissāmī"ti dhovitvā rathaṁ nivattāpetvā
  sabbaṁ paṭiyādānaṁ gehaṁ pesetvā pāsādaṁ abhiruhi. Surāsoṇḍādayo ceva tassā
  upaṭṭhākamanussā ca "kuhiṁ bho diṭṭhamaṅgalikā, imāyapi velāya nāgacchatī"ti
  pucchantā taṁ pavattiṁ sutvā "mahantaṁ vata bho surāmaṁsagandhamālādipaṇṇākāraṁ 2-
  caṇḍālaṁ nissāya anubhavituṁ na labhimhā, 3- gaṇhatha caṇḍālan"ti gataṭṭhānaṁ
  gavesitvā niraparādhaṁ 4- mātaṅgapaṇḍitaṁ tajjetvā 5- "are mātaṅga taṁ nissāya
  idañcidañca sakkāraṁ anubhavituṁ na labhimhā"ti kesesu gahetvā bhūmiyaṁ pātetvā
  jānukapparapāsāṇādīhi koṭṭetvā matoti saññāya pāde gahetvā kaḍḍhantā
  saṅkārakūṭe chaḍḍesuṁ.
      Mahāpuriso aññaṁ paṭilabhitvā hatthapāde parāmasitvā "idaṁ dukkhaṁ kaṁ
  nissāya uppannan"ti cintento "na aññaṁ kañci, diṭṭhamaṅgalikaṁ nissāya
  uppannan"ti ñatvā "sacāhaṁ puriso, pādesu naṁ pātessāmī"ti 6- cintetvā
  vedhamāno diṭṭhamaṅgalikāya kuladvāraṁ gantvā "diṭṭhamaṅgalikaṁ labhanto vuṭṭhahissāmi,
  alabhantassa ettheva maraṇan"ti gehaṅgaṇe nipajji. Tena ca samayena jambūdīpe

  *  *  *  *  *  *
  Footnote: 1 Ma. kappetvā 2 chaṂa....sakkāraṁ 3 chaṂa. labhimha
  4 chaṂa. nirāparādhaṁ 5 chaṂa. tajjitvā 6 chaṂa. nipātessāmīti
-------------------------------------------------
[page 054]
  Ayaṁ dhammatā hoti:- yassa caṇḍālo kujjhitvā gabbhadvāre nipanno marati,
  ye ca tasmiṁ gabbhe vasanti, sabbe caṇḍālā honti. Gehamajjhamhi mate sabbe
  gehavāsino, dvāramhi mate ubhato anantaragehavāsikā, aṅgaṇamhi mate ito
  satta ito sattāti cuddasagehavāsino sabbe caṇḍālā hontīti. Bodhisatto
  pana aṅgaṇe nipajji.
      Seṭṭhissa ārocesuṁ "mātaṅgo te sāmi gehaṅgaṇe patito"ti. Gacchatha
  bhaṇe, kiṁ kāraṇāti vatvā ekaṁ māsakaṁ datvā uṭṭhāpethāti. Te gantvā "imaṁ
  kira māsakaṁ gahetvā uṭṭhāhī"ti 1- vadiṁsu. So "nāhaṁ māsakatthāya nipanno,
  diṭṭhamaṅgalikāya svāhaṁ nipanno"ti āha. Diṭṭhamaṅgalikāya ko dosoti. Kinti 2-
  tassā dosaṁ na passatha, niraparādho ahaṁ tassā manussehi byasanaṁ pāpito,
  taṁ labhantova uṭṭhahissāmi, alabhantova na uṭṭhahissāmīti.
      Te gantvā seṭṭhissa ārocesuṁ. Seṭṭhī dhītudosaṁ ñatvā "gacchatha,
  ekaṁ kahāpaṇaṁ dethā"ti pesesi. 3- So "na icchāmi kahāpaṇaṁ, kaññameva 4-
  icchāmī"ti āha. Taṁ sutvā seṭṭhī ca seṭṭhibhariyā ca "ekāyeva no piyadhītā,
  paveṇiyā ghaṭako añño dārakopi natthī"ti saṁvegappattā "gacchatha tāta, koci
  amhākaṁ asahanako etaṁ jīvitāpi voropeyya, etasmiṁ hi mate sabbe mayaṁ
  naṭṭhā homa, ārakkhamassa gaṇhathā"ti parivāretvā ārakkhaṁ saṁvidhāya yāguṁ
  pesayiṁsu bhattaṁ dhanaṁ pesayiṁsu, evaṁ so sabbaṁ paṭikkhipi. Evaṁ eko divaso
  gato, dve, tayo, cattāro, pañca divasā gatā.
      Tato sattasattagehavāsikā uṭṭhāya "na sakkoma mayaṁ tumhe nissāya
  caṇḍālā bhavituṁ, amhe mā nāsetha, tumhākaṁ dārikaṁ datvā etaṁ uṭṭhāpethā"ti
  āhaṁsu. Te sataṁpi sahassaṁpi satasahassaṁpi pahiṇiṁsu, so paṭikkhipateva. Evaṁ cha
  divasā gatā. Sattame divase ubhato cuddasagehavāsikā sannipatitvā "na mayaṁ
  caṇḍālā bhavituṁ sakkoma, tumhākaṁ akāmakānaṁpi mayaṁ etassa dārikaṁ dassāmā"ti
  āhaṁsu.

  *  *  *  *  *  *
  Footnote: 1 chaṂa. uṭṭhahāti 2 chaṂa. kiṁ 3 chaṂa. peseti 4 chaṂa. tameva
-------------------------------------------------
[page 055]
      Mātāpitaro sokasallasamappitā visaññino hutvā sayane nipatiṁsu. Ubhato
  cuddasagehavāsino pāsādaṁ āruyha pupphitakiṁsukasākhaṁ ocinantā 1- viya tassā
  sabbābharaṇāni omuñcitvā nakhehi sīmantaṁ katvā kese bandhitvā nīlasāṭakaṁ
  nivāsetvā hatthe nīlapilotikakhaṇḍaṁ veṭhetvā kaṇṇesu tipupaṭṭake pilandhāpetvā
  tālapaṇṇapacchiṁ datvā pāsādato otāretvā 2- dvīsu bāhāsu gahetvā "tava
  sāmikaṁ gahetvā yāhī"ti mahāpurisassa adaṁsu.
      Nīluppalaṁpi atibhāroti anukkhittapubbā sukhumāladārikā "uṭṭhāhi sāmi
  gacchāmā"ti āha. Bodhisatto nipannakova āha "nāhaṁ uṭṭhahāmī"ti. Atha
  kinti vadāmīti. "uṭṭhāhi 3- Ayya mātaṅgāti evaṁ maṁ vadāhī"ti. Sā tathā avoca.
  Na tuyhaṁ manussā uṭṭhānasamatthaṁ maṁ akaṁsu, bāhāya maṁ gahetvā uṭṭhāpehīti.
  Sā tathā akāsi. Bodhisatto uṭṭhahanto viya parivattetvā bhūmiyaṁ patitvā
  "nāsitaṁ bho diṭṭhamaṅgalikāya paṭhamaṁ manussehi koṭṭāpetvā, idāni sayaṁ
  koṭṭetī"ti viravittha. Sā kiṁ karomi ayyāti. Dvīhi hatthehi gahetvā uṭṭhā-
  pehīti. Sā uṭṭhāpetvā nisīdāpetvā gacchāma sāmīti. Gacchā nāma araññe honti,
  mayaṁ manussā, atikoṭṭitomhi tumhaṁ manussehi, na sakkomi padasā gantuṁ,
  piṭṭhiyā maṁ nehīti. Sā onamitvā piṭṭhiṁ adāsi. Bodhisatto abhiruhi. Kuhiṁ
  nemi sāmīti. Bahinagaraṁ nehīti. Sā pācīnadvāraṁ gantvā "idha te sāmi
  vasanaṭṭhānan"ti pucchi. Kataraṁ ṭhānaṁ etanti. Pācīnadvāraṁ sāmīti. Pācīnadvāre
  caṇḍālaputtā vasituṁ na labhantīti attano vasanaṭṭhānaṁ anācikkhitvāva sabbadvārāni
  āhiṇḍāpesi. Kasmā? bhavaggappattamassā mānaṁ pātessāmīti. Mahājano
  ukkuṭṭhimakāsi "ṭhapetvā tumhādisaṁ añño etissā mānabhedako natthī"ti.
      Sā pacchimadvāraṁ patvā "idha te sāmi vasanaṭṭhānan"ti pucchi. Kataraṁ
  ṭhānaṁ etanti. Pacchimadvāraṁ sāmīti. Iminā dvārena nikkhamitvā cammagehaṁ
  olokentī gacchāti. Sā tattha gantvā āha "idaṁ cammagehaṁ tumhākaṁ vasanaṭṭhānaṁ
  sāmī"ti. Āmāti piṭṭhito otaritvā cammagehaṁ pāvisi.

  *  *  *  *  *  *
  Footnote: 1 chaṂa. supupphitakiṁsukasākhaṁ ucchindantā 2 chaṂa. otārāpetvā 3 chaṂa. uṭṭhehi
-------------------------------------------------
[page 056]
      Tattha sattaṭṭhadivase vasanto sabbaññutagavesanadhīro ettakesu divasesu na
  jātisambhedaṁ 1- akāsi. "mahākulassa Dhītā sace maṁ nissāya mahantaṁ yasaṁ na pāpuṇāti,
  na ahaṁ 2- catuvīsatiyā buddhānaṁ antevāsiko. Etissā pādadhovanaudakena
  sakalajambūdīpe rājūnaṁ abhisekakiccaṁ kāressāmī"ti 3- puna cintesi "tato 4-
  agāramajjhe vasanto na sakkhissāmi, pabbajitvā pana sakkhissāmī"ti. Cintetvā taṁ
  āmantesi "diṭṭhamaṅgalike mayaṁ pubbe ekacarā kammaṁ katvāpi akatvāpi sakkā
  jīvituṁ, idāni pana dārabharaṇaṁ paṭipannamha, kammaṁ akatvā na sakkā jīvituṁ, tvaṁ
  yāvāhaṁ āgacchāmi, tāva mā ukkaṇṭhī"ti 5- araññaṁ pavisitvā susānādīsu
  nantakāni saṅkaḍḍhitvā nivāsanapārupanaṁ katvā samaṇapabbajjaṁ pabbajitvā
  ekacaro laddhakāyaviveko kasiṇaparikammaṁ katvā aṭṭha samāpattiyo pañca abhiññāyo
  ca nibbattetvā "idāni sakkā diṭṭhamaṅgalikāya avassayena 6- mayā bhavitun"ti
  bārāṇasīabhimukho gantvā cīvaraṁ pārupitvā bhikkhaṁ caramāno diṭṭhamaṅgalikāya
  gehābhimukho agamāsi.
      Sā taṁ dvāre ṭhitaṁ disvā asañjānantī "aticchatha bhante, caṇḍālānaṁ
  vasanaṭṭhānaṁ etan"ti āha. Bodhisatto tattheva aṭṭhāsi. Sā punappunaṁ
  olokentī sañjānitvā hatthehi uraṁ paharitvā viravamānā pādamūle patitvā
  āha "yahi te sāmi edisaṁ cittaṁ atthi, kasmā maṁ mahatā yasā parihāpetvā
  anāthaṁ akāsī"ti. Nānappakāraṁ paridevaṁ paridevitvā akkhīni puñchamānā
  uṭṭhāya bhikkhābhājanaṁ gahetvā antogehe nisīdāpetvā bhikkhaṁ adāsi.
  Mahāpuriso bhattakiccaṁ katvā āha "diṭṭhamaṅgalike mā soci mā paridevi, ahaṁ
  tuyhaṁ pādadhovanaudakena sakalajambūdīpe rājūnaṁ abhisekakiccaṁ kāretuṁ samattho,
  tvaṁ pana ekaṁ mama vacanaṁ karohi, nagaraṁ pavisitvā `na mayhaṁ sāmiko caṇḍālo,
  mahābrahmā mayhaṁ sāmiko'ti ugghosayamānā sakalanagaraṁ carāhī"ti.

  *  *  *  *  *  *
  Footnote: 1 chaṂa. na ca jātisambhedaṁ 2 chaṂa. na camhāhaṁ 3 chaṂa. karissāmīti
  4 chaṂa. ayaṁ pāṭho na dissati 5 chaṂa. ukkaṇṭhitthāti 6 Ma. avassayo
-------------------------------------------------
[page 057]
      Evaṁ vutte diṭṭhamaṅgalikā "pakatiyāpi ahaṁ sāmi mukhadoseneva byasanaṁ
  pattā, na sakkhissāmevāhaṁ vattun"ti āha. Bodhisatto "kiṁ pana tayā mayhaṁ
  agāre vasantassa alikavacanaṁ sutapubbaṁ, ahaṁ tadāpi alikaṁ na bhaṇāmi, idāni
  pabbajito kiṁ vakkhāmi, saccavādī puriso nāmāhan"ti vatvā "ajja pakkhassa
  aṭṭhamī, tvaṁ `ito sattāhassa accayena uposathadivase mayhaṁ sāmiko mahābrahmā
  candamaṇḍalaṁ bhinditvā mama santikaṁ āgamissatī'ti sakalanagare ugghosehī"ti vatvā
  pakkāmi.
      Sā saddahitvā haṭṭhatuṭṭhā sūrā hutvā sāyaṁ pātaṁ nagaraṁ pavisitvā
  tathā ugghosesi. Manussā pāṇinā pāṇiṁ paharantā "passatha, amhākaṁ diṭṭha-
  maṅgalikā caṇḍālaputtaṁ mahābrahmānaṁ karotī"ti hasantā keḷiṁ karonti. Sā
  punadivasepi tatheva sāyaṁ pātaṁ pavisitvā "idāni chāhaccayena, pañcāha, catūha,
  tīha dvīha, ekāhaccayena mayhaṁ sāmiko mahābrahmā candamaṇḍalaṁ bhinditvā
  mama santikaṁ āgamissatī"ti ugghosesi.
      Brāhmaṇā cintayiṁsu "ayaṁ diṭṭhamaṅgalikā atisūrā hutvā katheti, kadāci
  evaṁ siyā, etha mayaṁ diṭṭhamaṅgalikāya vasanaṭṭhānaṁ paṭijaggāmā"ti cammagehassa
  bāhirabhāgaṁ samantā tacchāpetvā vālikaṁ okiriṁsu. Sāpi uposathadivase pātova
  nagaraṁ pavisitvā "ajja kira mayhaṁ sāmiko āgamissatī"ti ugghosesi. Brāhmaṇā
  cintayiṁsu "ayaṁ bho na dūraṁ apadissati, ajja kira mahābrahmā āgamissati,
  vasanaṭṭhānaṁ saṁvidahāmā"ti cammagehaṁ sammajjāpetvā haritūpalittaṁ katvā 1- ahata-
  vatthehi parikkhipitvā mahārahaṁ pallaṅkaṁ attharitvā upari celavitānaṁ bandhitvā 2-
  gandhamālādāmāni osārayiṁsu. Tesaṁ paṭijaggantānaṁyeva suriyo atthaṅgato.
      Mahāpuriso cande uggatamatte abhiññāpādakajjhānaṁ samāpajjitvā
  vuṭṭhāya kāmāvacaracittena parikammaṁ katvā iddhicittena dvādasayojanikaṁ brahmatta-
  bhāvaṁ māpetvā vehāsaṁ abbhuggantvā candavimānassa anto pavisitvā vanantato

  *  *  *  *  *  *
  Footnote: 1 chaṂa. ayaṁ pāṭho na dissati 2 ka. datvā
-------------------------------------------------
[page 058]
  Abbhussukkamānaṁ 1- candaṁ bhinditvā candavimānaṁ ohāya purato hutvā "mahājano
  maṁ passatū"ti adhiṭṭhāsi. Mahājano disvā "saccaṁ bho diṭṭhamaṅgalikāya vacanaṁ,
  āgacchantaṁ mahābrahmānaṁ pūjessāmā"ti gandhamālaṁ ādāya diṭṭhamaṅgalikāya
  gharaṁ parivāretvā aṭṭhāsi. Mahāpuriso matthakamatthakena sattavāre bārāṇasiṁ
  anuparigantvā mahājanena diṭṭhabhāvaṁ ñatvā dvādasayojanikaṁ attabhāvaṁ vijahitvā
  manussappamāṇameva māpetvā mahājanassa passantasseva cammagehaṁ pāvisi.
  Mahājano disvā "otiṇṇo no mahābrahmā, sāṇiṁ āharathā"ti nivesanaṁ
  mahāsāṇiyā parikkhipitvā parivāretvā ṭhito.
      Mahāpurisopi sirisayanamajjhe nisīdi. Diṭṭhamaṅgalikā samīpe aṭṭhāsi. Atha
  naṁ pucchi "utusamayo te diṭṭhamaṅgalike"ti. Āma ayyāti. Mayā dinnaputtaṁ
  gaṇhāhīti aṅguṭṭhakena nābhimaṇḍalaṁ phusi. Tassā parāmasaneneva gabbho patiṭṭhāsi.
  Mahāpuriso "ettāvatā te diṭṭhamaṅgalike pādadhovanaudakaṁ sakalajambūdīpe rājūnaṁ
  abhisekodakaṁ bhavissati, tvaṁ tiṭṭhā"ti vatvā brahmattabhāvaṁ māpetvā passantasseva
  mahājanassa nikkhamitvā vehāsaṁ accuggantvā candamaṇḍalameva paviṭṭho. Sā
  tato paṭṭhāya brahmapajāpatī nāma jātā. Pādadhovanaudakaṁ labhanto nāma natthi.
      Brāhmaṇā "brahmapajāpatiṁ antonagare vasāpessāmā"ti suvaṇṇasivikāya
  āropetvā yāva sattamakoṭiyā aparisuddhajātikassa sivikaṁ gahetuṁ na adaṁsu.
  Soḷasajātimantā brāhmaṇā gaṇhiṁsu. Sesā gandhapupphādīhi pūjetvā 2- nagaraṁ
  pavisitvā "na sakka bho ucchiṭṭhagehe brahmapajāpatiyā vasituṁ, vatthuṁ gahetvā
  gehaṁ karissāma, yāva pana taṁ kariyati, tāva maṇḍapeva vasatū"ti maṇḍape
  vasāpesuṁ. Tato paṭṭhāya cakkhupathe ṭhatvā vanditukāmā kahāpaṇaṁ datvā vandituṁ
  labhanti, savanūpacāre vanditukāmā sataṁ datvā labhanti, āsanne pakatikathaṁ savanaṭ-
  ṭhāne vanditukāmā pañcasatāni datvā labhanti, pādapiṭṭhiyaṁ sīsaṁ ṭhapetvā
  vanditukāmā sahassaṁ datvā labhanti, pādadhovanaudakaṁ patthayamānā dasasahassāni

  *  *  *  *  *  *
  Footnote: 1 chaṂa. abbhassakkamānaṁ 2 ka. pūjentā
-------------------------------------------------
[page 059]
  Datvā labhanti. Bahinagarato antonagare yāva maṇḍapā āgacchantiyā laddhadhanaṁyeva
  koṭisatamattaṁ ahosi.
      Sakalajambūdīpo saṅkhubhi tato sabbe rājāno "brahmapajāpatiyā pāda-
  dhovanena abhisekaṁ karissāmā"ti satasahassaṁ pesetvā labhiṁsu. Maṇḍape vasantiyāeva
  gabbhavuṭṭhānaṁ ahosi. Mahāpurisaṁ paṭicca laddhakumāro pāsādiko ahosi lakkhaṇa-
  sampanno. Mahābrahmuno putto jātoti sakalajambūdīpo ekakolāhalo ahosi.
  Kumārassa khīramaṇimūlaṁ hotūti tato tato āgatadhanaṁ koṭisahassaṁ 1- ahosi. Ettāvatā
  nivesanaṁpi niṭṭhitaṁ. Kumārassa nāmakaraṇaṁ karissāmāti nivesanaṁ sajjetvā kumāraṁ
  gandhodakena nhāpetvā alaṅkaritvā maṇḍape jātattā maṇḍabyotveva nāmaṁ akaṁsu.
      Kumāro sukhena saṁvaḍḍhamāno sippuggahaṇavayappatto 2- sakalajambūdīpe
  sippajānanakā tassa santikaṁ 3- āgantvā sippaṁ sikkhāpenti. Kumāro medhāvī
  paññavā sutaṁ sutaṁ muttaṁ āvuṇanto viya gaṇhāti, gahitaṁ gahitaṁ suvaṇṇaghaṭe
  pakkhittatelaṁ viya tiṭṭhati. Yāvatā vācuggatā pariyatti atthi, tena anuggahitā
  nāma nāhosi. Brāhmaṇā taṁ parivāretvā caranti, sopi brāhmaṇabhato 4- ahosi.
  Gehe asīti brāhmaṇasahassāni niccabhattaṁ bhuñjanti. Gehaṁpissa sattadvāra-
  koṭṭhakaṁ mahantaṁ ahosi. Gehe maṅgaladivase jambūdīpavāsīhi pesitadhanaṁ koṭisata-
  sahassamattaṁ 5- ahosi.
      Bodhisatto pana āvajjesi "pamatto nu kho kumāro appamatto"ti.
  Athassa taṁ pavattiṁ ñatvā "brāhmaṇabhato jāto, yattha dinnaṁ mahapphalaṁ hoti,
  taṁ na jānāti, gacchāmi naṁ damemī"ti cīvaraṁ pārupitvā bhikkhābhājanaṁ gahetvā
  "dvārakoṭṭhakā atisambādhā, na sakkā koṭṭhakena pavisitun"ti ākāsenāgantvā
  asītiyā brāhmaṇasahassānaṁ bhuñjanaṭṭhāne ākāsaṅgaṇe otari. Maṇḍabya-
  kumāropi suvaṇṇakaṭacchuṁ gāhāpetvā "idha sūpaṁ detha idha odanan"ti
  parivisāpento bodhisattaṁ disvā daṇḍakena ghaṭṭitāasīviso viya kupitvā imaṁ
  gāthamāha:-

  *  *  *  *  *  *
  Footnote: 1 Sī. koṭisatasahassaṁ 2 chaṂa.....vayapattoti 3 chaṂa. santike
  4 chaṂa. brāhmaṇabhatto, evamuparipi 5 chaṂa. koṭisahassamattaṁ
-------------------------------------------------
[page 060]
                         "kuto Nu āgacchasi dummavāsī 1-
                         ogallako 2- paṁsupisācakova
                         saṅkāracoḷaṁ paṭimuñca kaṇṭhe
                         ko re tuvaṁ hosi adakkhiṇeyyo"ti. 3-
  Atha naṁ mahāsatto akujjhitvāva ovadanto āha:-
                         "annaṁ tavayidaṁ 4- pakati yasassi 5-
                         taṁ khajjare bhuñjare piyyare ca
                         jānāsi maṁ tvaṁ paradattūpajīviṁ
                         uttiṭṭhapiṇḍaṁ labhataṁ sapāko"ti 3-
  so nayidaṁ tumhādisānaṁ paṭiyattanti dassento āha:-
                         "annaṁ mamayidaṁ 6- pakataṁ pakataṁ brāhmaṇānaṁ
                         attatthāya 7- saddahato mamayidaṁ 6-
                         apehi etto kimidhaṭṭhitosi
                         na mādisā tuyhaṁ dadanti jammā"ti. 3-
       Athakho bodhisatto "dānaṁ nāma saguṇassapi nigguṇassapi yassa kassaci
  dātabbaṁ, yathā hi ninnepi thalepi patiṭṭhāpitaṁ bījaṁ paṭhavīrasaṁ āporasañca
  āgamma sampajjati, evaṁ nipphalaṁ nāma natthi, sukhette vapitabījaṁ viya guṇavante
  mahapphalaṁ hotī"ti dassetuṁ imaṁ gāthamāha:-
                        "thale ca ninne ca vapanti bījaṁ
                          anūpakhette phalamāsamānā 8-
                          etāya saddhāya dadāhi dānaṁ
                          appeva ārādhaye dakkhiṇeyye"ti.
       Atha kumāro kodhābhibhūto "kenimassa muṇḍakassa paveso dinno"ti
  dvārarakkhakādayo tajjetvā:-

  *  *  *  *  *  *
  Footnote: 1 Sī. rummavāsī, ṭīkā. duppavāsī, 2 ṭīkā. okallako
  3 khu. jā. 27/2033-4-5/409 mātaṅgajātaka (syā) 4 chaṂa. tavedaṁ 5 pāli. yasassinaṁ
  6 chaṂa. mamedaṁ 7 chaṂa. atthatthitaṁ 8 Sī. mesasānā
-------------------------------------------------
[page 061]
                        "khettāni Mayhaṁ viditāni loke
                         yesāhaṁ bījāni patiṭṭhapemi
                         ye brāhmaṇā jātimantūpapannā
                         tānīdha khettāni supesalānī"ti
  gāthaṁ vatvā "imaṁ jammaṁ veṇupadarena poṭhetvā gīvāyaṁ gahetvā sattapi
  dvārakoṭṭhake atikkamitvā bahi nīharathā"ti āha. Atha naṁ mahāpuriso āha:-
                        "giriṁ nakhena khanasi ayo dantebhi khādasi
                         jātavedaṁ padahasi yo isiṁ paribhāsasī"ti. 1-
      Evañca pana vatvā "sace myāyaṁ hatthe vā pāde vā gaṇhāpetvā dukkhaṁ
  uppādeyya, bahuṁ apuññaṁ pasaveyyā"ti sattānudayatāya vehāsaṁ abbhuggantvā
  antaravīthiyaṁ otari. Bhagavā sabbaññutaṁ patto tamatthaṁ pakāsento imaṁ gāthamāha:-
              "idaṁ vatvāna mātaṅgo isi saccaparakkamo
               antalikkhasmiṁ pakkāmi brāhmaṇānaṁ udikkhatan"ti. 2-
       Tāvadeva nagararakkhikadevatānaṁ jeṭṭhakadevarājā maṇḍabyassa gīvaṁ parivattesi.
  Tassa mukhaṁ parivattetvā pacchāmukhaṁ jātaṁ, akkhīni parivattāni, mukhena kheḷaṁ
  vamati, sarīraṁ thaddhaṁ sūle āropitaṁ viya ahosi. Asītisahassā paricārakā yakkhā
  asītibrāhmaṇasahassāni tatheva akaṁsu. Vegena gantvā brahmapajāpatiyā ārocayiṁsu,
  sā taramānarūpā āgantvā taṁ vippakāraṁ disvā evamāha:-
                      "āveṭhitaṁ 3- piṭṭhito uttamaṅgaṁ
                       bāhaṁ pasāreti akammaneyyaṁ
                       setāni akkhīni yathā matassa
                       ko me imaṁ puttamakāsi evan"ti.

  *  *  *  *  *  *
  Footnote: 1 khu.jā. 27/2030/410 mātaṅgajātaka (syā) 2 khu. jā. 27/2041/410 mātaṅgajātaka
  (syā) 3 chaṂa. āvedhitaṁ, evamuparipi
-------------------------------------------------
[page 062]
       Athassā ārocesuṁ:-
                    "idhāgamā samaṇo dummavāsī
                     ogallako paṁsupisācakova
                     saṅkāracoḷaṁ parimuñce kaṇṭhe
                     so te imaṁ puttamakāsi evan"ti.
       Sā sutvāva aññāsi "mayhaṁ yasadāyako ayyo anukampāya puttassa
  pamattabhāvaṁ ñatvā āgato bhavissatī"ti. Tato upaṭṭhāke pucchi:-
                    "katamaṁ disaṁ agamā bhūripañño
                     akkhātha me māṇavā etamatthaṁ
                     gantvāna taṁ paṭikaremu accayaṁ
                     appeva naṁ putta labhemu jīvitan"ti.
       Te āhaṁsu:-
                    "vehāyasaṁ agamā bhūripañño
                     pathaddhuno paṇṇaraseva cando
                     athāpi 1- so purimaṁ disaṁ agañchi
                     saccappaṭiñño isi sādhurūpo"ti.
       Mahāpurisopi antaravīthiyaṁ otiṇṇaṭṭhānato paṭṭhāya "mayhaṁ padavalañjaṁ
  hatthiassādīnaṁpi vasena mā antaradhāyi, 2- diṭṭhamaṅgalikāyeva naṁ passatu, mā
  añño"ti 3- adhiṭṭhahitvā piṇḍāya caritvā yāpanamattaṁ missakodanaṁ gahetvā
  paṭikkamanasālāyaṁ nisinno bhuñjitvā thokaṁ bhuttāvasesaṁ bhikkhābhājaneyeva ṭhapesi.
  Diṭṭhamaṅgalikāpi pāsādā oruyha antaravīthiṁ paṭipajjamānāva 4- padavalañjaṁ disvā
  "idaṁ mayhaṁ yasadāyakassa ayyassa padan"ti padānusārenāgantvā vanditvā
  āha "bhante tumhākaṁ dāsena katāparādhaṁ mayhaṁ khamatha, na hi tumhe kodhavasikā
  nāma, detha me puttassa jīvitan"ti. Evañca pana vatvā:-

  *  *  *  *  *  *
  Footnote: 1 chaṂa. apicāpi 2 chaṂa. antaradhāyittha 3 chaṂa. aññeti 4 chaṂa. paṭipajjamānā
-------------------------------------------------
[page 063]
                      "āveṭhitaṁ Piṭṭhito uttamaṅgaṁ
                       bāhaṁ pasāreti akammaneyyaṁ
                       setāni akkhīni yathā matassa
                       ko me imaṁ puttamakāsi evan"ti
  gāthaṁ abhāsi. Mahāpuriso āha "na mayaṁ evarūpaṁ karoma, pabbajitaṁ pana hiṁsante
  disvā pabbajitesu sagāravāhi bhūtayakkhadevatāhi kataṁ bhavissatī"ti.
       Kevalaṁ bhante tumhākaṁ manopadoso mā hotu, devatāhi kataṁ hotu,
  sukhamāpayā bhante devatā, apicāhaṁ bhante kathaṁ paṭipajjāmīti. Tenahi osadhaṁ
  te kathessāmi. Mama bhikkhābhājane bhuttāvasesaṁ bhattamatthi, tattha thokaṁ udakaṁ
  āsiñcitvā thokaṁ gahetvā tava puttassa mukhe pakkhipa, avasesaṁ udakacāṭiyaṁ
  āloletvā asītiyā brāhmaṇasahassānaṁ mukhe pakkhipāti. Sā evaṁ karissāmīti
  bhattaṁ gahetvā mahāpurisaṁ vanditvā gantvā tathā akāsi.
       Mukhe pakkhittamatte jeṭṭhakadevarājā "sāmimhi sayaṁ bhesajjaṁ karonte
  amhehi na sakkā kiñci kātun"ti kumāraṁ vissajjesi. Sopi khipitvā kiñci
  dukkhaṁ appattapubbo viya pakativaṇṇo ahosi. Atha naṁ mātā avoca "passa
  tāta tava kulūpakānaṁ hirottapparahitānaṁ vippakāraṁ, samaṇā ca 1- na evarūpā
  honti, samaṇe tāta bhojeyyāsī"ti. Tato sesakaṁ udakacāṭiyaṁ ālulāpetvā
  brāhmaṇānaṁ mukhe pakkhipāpesi. Yakkhā tāvadeva vissajjetvā palāyiṁsu. Brāhmaṇā
  khipitvā khipitvā uṭṭhahitvā kiṁ amhākaṁ mukhe pakkhittanti pucchiṁsu.
  Mātaṅgaisissa ucchiṭṭhabhattanti. Te "caṇḍālassa ucchiṭṭhakaṁ khādāpitamhā,
  abrāhmaṇā dānimhā jātā, idāni no brāhmaṇā `asuddhabrāhmaṇā ime'ti
  samabhāgaṁ 2- na dassantī"ti tato palāyitvā majjharaṭṭhaṁ gantvā majjharājassa nagare
  aggāsanikā brāhmaṇā nāma mayanti rājagehe bhuñjanti.

  *  *  *  *  *  *
  Footnote: 1 chaṂa. pana 2 Ma. samabhāvaṁ, cha. sambhogaṁ
-------------------------------------------------
[page 064]
       Tasmiṁ samaye bodhisatto pāpaniggahaṁ karonto mānajātike nimmadayanto
  vicarati. Atheko "jātimantatāpaso nāma mayā sadiso natthī"ti aññesu saññaṁpi
  na karoti. Bodhisatto taṁ gaṅgātīre vasamānaṁ disvā "mānaniggahamassa karissāmī"ti
  tattha agamāsi. Taṁ jātimantatāpaso pucchi "kiṁ jacco bhavan"ti. Caṇḍālo ahaṁ
  ācariyāti. Apehi caṇḍāla apehi caṇḍāla, heṭṭhāgaṅgāya vasa, mā uparigaṅgāya
  udakaṁ ucchiṭṭhamakāsīti.
       Bodhisatto "sādhu ācariya tumhehi vuttaṭṭhāne vasissāmī"ti heṭṭhāgaṅgāya
  vasanto "gaṅgāya udakaṁ paṭisotaṁ sandatū"ti adhiṭṭhāsi. Jātimantatāpaso
  pātova gaṅgaṁ oruyha udakaṁ ācamati, jaṭā dhovati. Bodhisatto dantakaṭṭhaṁ
  khādanto piṇḍapiṇḍaṁ kheḷaṁ udake pāteti. Dantakaṭṭhaucchiṭṭhakaṁpi tattheva
  pavāheti. Yathāpetaṁ 1- aññattha alaggitvā tāpasasseva jaṭāsu laggati, tathā
  adhiṭṭhāsi. Kheḷaṁpi dantakaṭṭhaṁpi tāpasassa jaṭāsuyeva patiṭṭhāti.
       Tāpaso caṇḍālassidaṁ kammaṁ bhavissatīti vippaṭisārī hutvā gantvā
  pucchi "bho caṇḍāla idaṁ gaṅgāya udakaṁ tayā paṭisotagāmikatan"ti. Āma
  ācariyāti. Tenahi tvaṁ mā heṭṭhāgaṅgāya vasa. Uparigaṅgāya vasāti. Sādhu
  ācariya, tumhehi vuttaṭṭhāne vasissāmīti tattha vasanto iddhiṁ paṭipassambhesi,
  udakaṁ yathāgatikameva jātaṁ. Puna tāpaso tadeva byasanaṁ pāpuṇi. So puna
  gantvā bodhisattaṁ pucchi "bho caṇḍāla tvaṁ idaṁ gaṅgāya udakaṁ kālena
  paṭisotagāmiṁ kālena anusotagāmiṁ karosī"ti. Āma ācariyāti. Caṇḍāla tvaṁ
  sukhavihārīnaṁ pabbajitānaṁ sukhena vasituṁ na desi, sattame te divase sattadhā
  muddhā phalatūti. Sādhu ācariya, ahaṁ pana suriyassa uggantuṁ na dassāmīti.
       Atha mahāsatto cintesi "etassa abhisāpo etasseva upari patissati,
  rakkhāmi nan"ti. Sattānudayatāya punadivase iddhiyā suriyassa uggantuṁ na
  adāsi. Iddhimato iddhivisayo nāma acinteyyo, tato paṭṭhāya aruṇuggamanaṁ. 2-

  *  *  *  *  *  *
  Footnote: 1 chaṂa. yathā cetaṁ 2 chaṂa. aruṇuggaṁ
-------------------------------------------------
[page 065]
  Na paññāyati, rattindivaparicchedo natthi, kasivaṇijjādīni kammāni payojento
  nāma natthi.
       Manussā "yakkhāvaṭṭo nu kho ayaṁ bhūtadevatānāgasupaṇṇāvaṭṭo"ti
  upaddavappattā "kinnu kho kātabban"ti cintetvā "rājakulaṁ nāma mahāpaññaṁ,
  lokassa hitaṁ cintetuṁ sakkoti, tattha gacchāmā"ti rājakulaṁ gantvā tamatthaṁ
  ārocesuṁ. Rājā sutvā bhītopi abhītākāraṁ katvā "tāta mā bhāyatha, imaṁ
  kāraṇaṁ gaṅgātīravāsī jātimantatāpaso jānissati, taṁ pucchitvā nikkaṅkhā
  bhavissāmā"ti katipāheneva 1- atthacarakehi manussehi saddhiṁ tāpasaṁ upasaṅkamitvā
  katapaṭisanthāro tamatthaṁ pucchi. Tāpaso āha "āma mahārāja, eko caṇḍālo
  atthi, so imaṁ gaṅgāya udakaṁ kālena anusotagāmiṁ kālena paṭisotagāmiṁ karoti,
  mayā tadatthaṁ kiñci kathitaṁ atthi, taṁ pucchatha, so jānissatī"ti.
       Rājā mātaṅgaisissa santikaṁ gantvā "bhante tumhe aruṇassa uggantuṁ
  na dethā"ti pucchi. Āma mahārājāti. Kiṁkāraṇā bhanteti. Jātimantatāpasakāraṇā
  mahārāja, 2- jātimantatāpaso maṁ niraparādhaṁ abhisapi tena 2- āgantvā
  maṁ vanditvā khamāpitakāle dassāmi mahārājā"ti. Rājā gantvā "etha ācariya
  tāpasaṁ khamāpethā"ti āha. Nāhaṁ mahārāja caṇḍālaṁ vandāmīti. Mā ācariya
  evaṁ karotha, janapadassa mukhaṁ passathāti. So puna paṭipakkhipiyeva. Rājā bodhisattaṁ
  upasaṅkamitvā "ācariyo khamāpetuṁ na icchatī"ti āha. Akhamāpite ahaṁ suriyaṁ
  na muñcāmīti. Rājā "ayaṁ khamāpetuṁ na icchati, ayaṁ akhamāpite suriyaṁ na
  muñcati, kiṁ amhākaṁ tena tāpasena, lokaṁ olokessāmā"ti "gacchatha bho
  tāpasasantikaṁ, taṁ hatthesu ca pādesu ca gahetvā mātaṅgaisissa pādamūle
  nipajjāpetvā khamāpetha etassa janapadānudayataṁ paṭiccā"ti āha. Te rājapurisā
  gantvā taṁ tathā katvā ānetvā mātaṅgaisissa pādamūle nipajjāpetvā
  khamāpesuṁ.

  *  *  *  *  *  *
  Footnote: 1 chaṂa. katipayeheva 2-2 chaṂa. jātimantatāpakāraṇā mahārāja jātimantatāpasena
-------------------------------------------------
[page 066]
       Ahaṁ nāma khamitabbaṁ khamāmi, apica kho pana etassa kathā etasseva
  upari patissati. Mayā suriye vissajjite suriyasmiṁ etassa matthake patissati,
  athassa sattadhā muddhā phalissati. Tañca kho panesa byasanaṁ mā pāpuṇātu, etha
  tumhe etaṁ galappamāṇe udake otāretvā mahantaṁ mattikāpiṇḍamassa sīse
  ṭhapetha. Athāhaṁ suriyaṁ vissajjissāmi. Suriyasmiṁ mattikāpiṇḍe patitvā taṁ sattadhā
  bhindissati. Athesa mattikāpiṇḍaṁ chaḍḍetvā nimmujjitvā aññena titthena
  uttaratu, iti naṁ vadatha, etassa 1- sotthi bhavissatīti. Te manussā "evaṁ
  karissāmā"ti tathā kāresuṁ. Tassāpi tatheva sotthi jātā. So tato paṭṭhāya
  "jāti nāma akāraṇaṁ, pabbajitānaṁ abbhantare guṇova kāraṇan"ti jātigottamānaṁ
  pahāya nimmado ahosi.
       Iti jātimantatāpase damite mahājano bodhisattassa thāmaṁ aññāsi,
  mahākolāhalaṁ jātaṁ. Rājā attano nagaraṁ gamanatthāya bodhisattaṁ yāci. Mahāsatto
  paṭiññaṁ datvā tāni ca asītibrāhmaṇasahassāni damissāmi, paṭiññañca mocissāmīti
  mejjharājassa nagaraṁ agamāsi. Brāhmaṇā bodhisattaṁ disvāva "bho ayaṁ so
  mahācoro āgato, idāneva sabbe ete mayaṁ ucchiṭṭhakaṁ khāditvā abrāhmaṇā
  jātāti amhe pākaṭe karissati, evaṁ no idhāpi āvāso na bhavissati.
  Paṭikacceva naṁ māressāmā"ti rājānaṁ pana upasaṅkamitvā āhaṁsu:- "mahārāja
  tumhe imaṁ 2- caṇḍālapabbajitaṁ mā sādhurūpoti maññittha, esa garukamantaṁ
  jānāti, paṭhaviṁ gahetvā ākāsaṁ karoti, ākāsaṁ paṭhaviṁ, dūraṁ gahetvā santikaṁ
  karoti, santikaṁ dūraṁ, gaṅgaṁ nivattetvā uddhaṁgāminiṁ karoti, icchanto paṭhaviṁ
  ukkhipitvā pātetuṁ sakkoti. Parassa vā cittaṁ nāma sabbakālaṁ na sakkā gahetuṁ,
  ayaṁ idha patiṭṭhaṁ labhanto tumhākaṁ rajjaṁpi nāseyya, jīvitantarāyaṁpi vaṁsūpacchedaṁpi
  kareyya, amhākaṁ vacanaṁ karotha mahārāja, ajjeva imaṁ māretuṁ vaṭṭatī"ti.
       Rājāno nāma parapattiyā honti, iti so bahunnaṁ kathāvasena
  niṭṭhaṅgato. Bodhisatto pana nagare piṇḍāya caritvā udakaphāsukaṭṭhāne missakodanaṁ
  bhuñjitvā rājuyyānaṁ gantvā niraparādhatāya nirāsaṅko maṅgalasilāpaṭṭe nisīdi.

  *  *  *  *  *  *
  Footnote: 1 chaṂa. evamassa 2 chaṂa. tumhe mahārāja etaṁ
-------------------------------------------------
[page 067]
  Atīte cattāḷīsa, anāgate cattāḷīsāti asītikappe anussarituṁ samatthañāṇassa
  anāvajjanatāya muhuttamattake kāle sati nappahosi, 1- rājā aññaṁ ajānāpetvā
  sayameva gantvā nirāvajjanatāya pamādena nisinnaṁ mahāpurisaṁ asinā paharitvā
  dve bhāge akāsi. Imassa rañño vijite aṭṭhamaṁ lohakūṭavassaṁ 2- navamaṁ kalalavassaṁ
  vassi. Iti imassāpi raṭṭhe nava vuṭṭhiyo patitā. So ca rājā sapariso
  mahāniraye nibbatto. Tenāha saṅkiccapaṇḍito:-
                 upahacca manaṁ mejjho 3- mātaṅgasmiṁ yasassine
                 sapārisajjo ucchinno mejjhāraññaṁ tadā ahūti. 4-
       Evaṁ mejjhāraññassa araññabhūtabhāvo veditabbo. Mātaṅgassa pana isino
  vasena tadeva mātaṅgāraññanti vuttaṁ.
       [66] Pañhapaṭibhāṇānīti pañhābyākaraṇāni. Paccanīkaṁ kātabbanti
  paccanīkaṁ kātabbaṁ. Avamaññissanti vilomagāhaṁ 5- gaṇhanto viya ahosinti attho.
       [67] Anuviccakāranti anuvicāretvā cintetvā tulayitvā kātabbaṁ
  karohīti vuttaṁ hoti. Sādhu hotīti sundaro hoti. Tumhādisasmiñhi maṁ disvā
  maṁ saraṇaṁ gacchante nigaṇṭhaṁ disvā niganthaṁ saraṇaṁ gacchante "kiṁ ayaṁ upāli
  diṭṭhadiṭṭhameva saraṇaṁ gacchatī"ti garahā uppajjati, 6- tasmā anuviccakāro
  tumhādisānaṁ sādhūti dasseti. Paṭākaṁ parihareyyunti te kira evarūpaṁ sāvakaṁ
  labhitvā "asuko nāma rājā vā rājamahāmatto vā seṭṭhī vā amhākaṁ saraṇaṁ
  gato sāvako jāto"ti paṭākaṁ upkhipitvā nagare ugghosentā āhiṇḍanti.
  Kasmā? evaṁ no mahantabhāvo āvibhavissatīti ca, sace tassa "kimahaṁ etena 7-
  Saraṇaṁ gato"ti vippaṭisāro uppajjeyya, taṁpi so "ete sabbe 8- saraṇagatabhāvaṁ
  bahū jānanti, dukkhaṁ idāni paṭinivattitun"ti vinodetvā na paṭikkamissatīti ca
  tenāhaṁ "paṭākaṁ parihareyyun"ti.

  *  *  *  *  *  *
  Footnote: 1 chaṂa. nappahoti 2 Sī. lohākiṇṇavassaṁ 3 chaṂa. majjho
  4 khu. jā. 28/92/91 saṅkiccajātaka (syā) 5 Ma. lāmakaggāhaṁ, cha. vilomabhāgaṁ
  6 chaṂa. uppajjissati 7 chaṂa. etesaṁ 8 chaṂa. etesaṁ me
-------------------------------------------------
[page 068]
       [68] Opānabhūtanti paṭiyattaudapāno viya ṭhitaṁ. Kulanti tava nivesanaṁ.
  Dātabbaṁ maññeyyāsīti pubbe dasapi vīsatipi saṭṭhīpi jane āgate disvā
  natthīti avatvā deti. Idāni maṁ saraṇaṁ gatakāraṇamatteneva mā imesaṁ deyyadhammaṁ
  ucchindittha, 1- sampattānaṁ hi dātabbamevāti ovadati. Sutametaṁ bhanteti kuto
  sutaṁ? nigaṇṭhanaṁ santikā, te kira kulagharesu evaṁ pakāsenti "mayaṁ `yassa
  kassaci sampattassa dātabban'ti vadāma, samaṇo pana gotamo `mayhameva dānaṁ
  dātabbaṁ .pe. Na aññesaṁ sāvakānaṁ dinnaṁ mahapphalan'ti vadatī"ti. Taṁ sandhāya
  ayaṁ gahapati "sutametan"ti āha.
       [69] Anupubbīkathanti 2- dānānantaraṁ sīlaṁ, sīlānantaraṁ saggaṁ, saggānantaraṁ
  kāmānaṁ ādīnavanti 3- evaṁ anupaṭipāṭikathaṁ. Tattha dānakathanti idaṁ dānaṁ nāma
  sukhānaṁ nidānaṁ, sampattīnaṁ mūlaṁ, bhogānaṁ patiṭṭhā, visamagatassa tāṇaṁ leṇaṁ gati
  parāyanaṁ, idhalokaparalokesu dānasadiso avassayo patiṭṭhā ārammaṇaṁ tāṇaṁ
  leṇaṁ gati parāyanaṁ natthi. Idañhi avassayaṭṭhena ratanamayasīhāsanasadisaṁ, patiṭṭhānaṭṭhena
  mahāpaṭhavīsadisaṁ, ārammaṇaṭṭhena 4- ālambanarajjusadisaṁ. Idañhi dukkhanittharaṇaṭṭhena
  nāvā, samassāsanaṭṭhena saṅgāmasūro, bhayaparittāṇaṭṭhena susaṅkhatanagaraṁ,
  maccheramalādīhi anupalittaṭṭhena padumaṁ, tesaṁ nidahanaṭṭhena aggi, dūrāsadaṭṭhena
  āsīviso. Asantāsanaṭṭhena sīho, balavantaṭṭhena hatthī, abhimaṅgalasammataṭṭhena
  setavasabho, khemantabhūmisampāpanaṭṭhena valāhako assarājā. Dānaṁ nāmetaṁ mayā 5-
  gatamaggo, mayheveso 6- vaṁso, mayā dasapāramiyo pūrentena velāmamahāyañño
  mahāgovindamahāyañño mahāsudassanamahāyañño vessantaramahāyaññoti anekamahāyaññā
  pavattitā, sampavattitā, 7- sasabhūtena jalite aggikkhandhe attānaṁ
  niyyātentena sampattayācakānaṁ cittaṁ gahitaṁ. Dānaṁ hi loke sakkasampattiṁ deti,
  mārasampattiṁ deti, brahmasampattiṁ deti, cakkavattisampattiṁ deti, sāvakapāriñāñaṁ,
  paccekabodhiñāṇaṁ, abhisambodhiñāṇaṁ detīti evamādidānaguṇapaṭisaṁyuttaṁ kathaṁ.

  *  *  *  *  *  *
  Footnote: 1 chaṂa. upacchindittha 2 chaṂa. anupubbiṁ kathanti 3 chaṂa. magganti
  4 chaṂa. ālambanaṭṭhena 5 chaṂa. mayhaṁ 6 ka. mayhameva 7 chaṂa. ayaṁ pāṭho na dissati
-------------------------------------------------
[page 069]
       Yasmā pana dānaṁ dadanto sīlaṁ samādātuṁ sakkoti, tasmā tadanantaraṁ sīlakathaṁ
  kathesi. Sīlakathanti sīlaṁ nāmetaṁ avassayo patiṭṭhā ārammaṇaṁ tāṇaṁ leṇaṁ gati
  parāyanaṁ, sīlaṁ nāmetaṁ mama vaṁso, ahaṁ saṅkhapālanāgarājakāle, bhūridattanāgarājakāle,
  campeyyanāgarājakāle, sīlavanāgarājakāle, mātuposakahatthirājakāle,
  chaddantahatthirājakāleti anantesu attabhāvesu sīlaṁ paripūresiṁ.
  Idhalokaparalokasampattīnaṁ hi sīlasadiso avassayo, sīlasadisā patiṭṭhā, ārammaṇaṁ
  tāṇaṁ leṇaṁ gati parāyanaṁ natthi, sīlālaṅkārasadiso alaṅkāro natthi, sīlapupphasadisaṁ
  pupphaṁ natthi, sīlagandhasadiso gandho natthi. Sīlālaṅkārena hi alaṅkataṁ
  sīlakusumapilandhanaṁ sīlagandhānulittaṁ sadevakopi loko olokento tittiṁ na gacchatīti
  evamādisīlaguṇapaṭisaṁyuttaṁ kathaṁ.
       Idaṁ pana sīlaṁ nissāya ayaṁ saggo labbhatīti dassetuṁ sīlānantaraṁ saggakathaṁ
  kathesi. Saggakathanti ayaṁ saggo nāma iṭṭho kanto manāpo, niccamettha kīḷā,
  niccaṁ sampattiyo labbhanti, cātummahārājikā devā navutivassasatasahassāni
  dibbasukhaṁ dibbasampattiṁ anubhavanti, tāvatiṁsā tisso ca vassakoṭiyo saṭṭhī ca
  vassasatasahassānīti evamādisaggaguṇapaṭisaṁyuttaṁ kathaṁ. Saggasampattiṁ kathayantānaṁ hi
  buddhānaṁ mukhaṁ nappahoti. Vuttaṁpi cetaṁ "anekapariyāyena kho ahaṁ bhikkhave
  saggakathaṁ katheyyan"tiādi. 1-
       Evaṁ saggakathāya palobhetvā puna hatthiṁ alaṅkaritvā tassa soṇḍaṁ
  chindanto viya "ayaṁpi saggo anicco adhuvo, na ettha chandarāgo kātabbo"ti
  dassanatthaṁ "appassādā kāmā vuttā mayā bahudukkhā bahūpāyāsā, ādīnavo
  ettha bhiyyo"tiādinā 2- nayena kāmānaṁ ādīnavaṁ okāraṁ saṅkilesaṁ
  kathesi. Tattha ādīnavoti doso. Okāroti avakāro lāmakabhāvo. Saṅkilesoti
  tehi sattānaṁ saṁsāre saṅkilissanaṁ 3- yathāha "kilissanti vata bho sattā"ti. 4-

  *  *  *  *  *  *
  Footnote: 1 Ma. upari. 14/251, 255/219, 233 atthato samānaṁ
  2 vinaYu. mahāvi. 2/417/307 sappāṇakavagga, Ma. mūla 12/236/199 alagaddūpamasutta
  3 ka. kilisanaṁ 4 MaṂa. 13/351/335 aṅgulimālasutta
-------------------------------------------------
[page 070]
       Evaṁ kāmādīnavena tajjitvā nekkhamme ānisaṁsaṁ pakāsesi. Kallacittanti
  arogacittaṁ. Sāmukkaṁsikāti sāmaṁ ukkaṁsikā attanāyeva gahetvā uddharitvā
  gahitā, sayambhuñāṇena diṭṭhā, asādhāraṇā aññesanti attho. Kā panesāti,
  ariyasaccadesanā. Tenevāha "dukkhaṁ samudayaṁ nirodhaṁ maggan"ti.
       Virajaṁ vītamalanti rāgarajādīnaṁ abhāvā virajaṁ, rāgamalādīnaṁ vigatattā
  vītamalaṁ. Dhammacakkhunti upari brahmāyusutte tiṇṇaṁ maggānaṁ, cūḷarāhulovāde
  āsavakkhayassetaṁ nāmaṁ. Idha pana sotāpattimaggo adhippeto. Tassa
  uppattiākāradassanatthaṁ "yaṅkiñci samudayadhammaṁ, sabbantaṁ nirodhadhamman"ti āha.
  Tañhi nirodhaṁ ārammaṇaṁ katvā kiccavasena evaṁ sabbaṁ saṅkhataṁ paṭivijjhantaṁ
  uppajjati.
       Diṭṭho ariyasaccadhammo etenāti diṭṭhadhammo. Eseva nayo sesapadesupi.
  Tiṇṇā vicikicchā anenāti tiṇṇavicikiccho. Vigatā kathaṁkathā assāti vigatakathaṁkatho.
  Vesārajjappattoti vesārajjaṁ patto, kattha? satthu sāsane. Nāssa paro paccayo,
  Na parassa saddhāya ettha vattatīti aparappaccayo.
       [70] Cittena sampaṭicchamāno abhinanditvā, vācāya pasaṁsamāno
  anumoditvā. Āvarāmīti thakemi pidahāmi. Anāvaṭanti na āvaritaṁ vivaṭaṁ ugghāṭitaṁ.
       [71] Assosi kho dīghatapassīti so kira tassa gatakālato paṭṭhāya
  "paṇḍito gahapati, samaṇo ca gotamo dassanasampanno niyyānikakatho, dassanepissa 1-
  pasīdissati, dhammakathāyapi pasīdissati, pasīditvā saraṇaṁ gamissati, tato nu kho
  saraṇaṁ gamissati 2- na tāva tato"ti ohitasotova hutvā vicarati. Tasmā
  paṭhamaṁyeva assosi.
       [72] Tenahi sammāti balavasokena abhibhūto "ettheva tiṭṭhā"ti vacanaṁ
  sutvāpi atthaṁ asallakkhento dovārikena saddhiṁ sallapatiyeva.
       Majjhimāya dvārasālāyanti yassa gharassa satta dvārakoṭṭhakā, tassa
  sabbābbhantarato 3- vā sabbabāhirato vā paṭṭhāya catutthadvārakoṭṭhako yassa

  *  *  *  *  *  *
  Footnote: 1 chaṂa. dassanepi tassa 2 chaṂa. gahapati 3 ka. sabbābbhantarimato
-------------------------------------------------
[page 071]
  Pañca, tassa tatiyo, yassa tayo, tassa dutiyo dvārakoṭṭhako majjhimadvārasālā
  nāMa. Ekadvārakoṭṭhakassa pana gharassa majjhimaṭṭhāne 1- maṅgalatthambhaṁ nissāya
  majjhimadvārasālā. Tassa pana gehassa satta dvārakoṭṭhakā, pañcātipi vuttaṁ.
       [73] Aggantiādīni sabbāni aññamaññavevacanāni. Yaṁ sudanti ettha
  yanti yaṁ nāṭaputtaṁ. Sudanti nipātamattaṁ. Pariggahetvāti teneva uttarāsaṅgena
  udare parikkhipanto gahetvā. Nisīdāpetīti saṇikaṁ ācariya saṇikaṁ ācariyāti
  mahantaṁ telaghaṭaṁ ṭhapento viya nisīdāpeti. Dattosīti kiṁ jaḷosi jātoti
  attho. Paṭimukkoti sīse parikkhipitvā gahito. Aṇḍahārakotiādiṁ duṭṭhullavacanaṁpi
  samānaṁ upaṭṭhākassa aññathābhāvena uppannabalavasokatāya idaṁ nāma bhaṇāmīti
  asallakkhetvāva bhaṇati.
       [74] Bhaddikā bhante āvaṭṭanīti nigaṇṭho māyameva sandhāya vadati,
  upāsako attanā paṭividdhaṁ sotāpattimaggaṁ. Tenahīti nipātamattametaṁ, bhante
  upamante karissāmicceva attho. Kāraṇavacanaṁ vā, yena kāraṇena tumhākaṁ
  sāsanaṁ aniyyānikaṁ, mama satthu niyyānikaṁ, tena kāraṇena upamaṁ me karissāmīti
  vuttaṁ hoti.
       [75] Upavijaññāti vijāyanakālaṁ upagatā. Makkaṭacchāpakanti makkaṭapotakaṁ.
  Kiṇitvā ānehīti mūlaṁ datvāva āhara. Āpaṇesu hi saviññāṇakaṁpi aviññāṇakaṁpi
  makkaṭādikīḷanabhaṇḍakaṁ 2- vikkiṇanti. Taṁ sandhāyetaṁ āha. Rajitanti bahalabahalaṁ
  pītāvalepanaṁ raṅgajātaṁ gahetvā rajitvā dinnaṁ idaṁ icchāmīti attho.
  Ākoṭitapaccākoṭitanti ākoṭitañceva parivattetvā punappunaṁ ākoṭitañca.
  Ubhatobhāgavimaṭṭhanti veṇumaṇipāsāṇena 3- ubhosu passesu suṭṭhu vimaṭṭhaṁ ghaṭṭetvā
  uppāditacchaviṁ.
       Raṅgakkhamo hi khoti saviññāṇakaṁpi aviññāṇakaṁpi raṅgaṁ pivati. Tasmā
  evamāha. No ākoṭṭanakkhamoti saviññāṇakassa tāva ākoṭṭanaphalake ṭhapetvā

  *  *  *  *  *  *
  Footnote: 1 chaṂa. majjhaṭṭhāne 2 ka. makkaṭānaṁ kīḷanabhaṇḍakaṁ 3 chaṂa. maṇipāsāṇena
-------------------------------------------------
[page 072]
  Kucchiyaṁ ākoṭitassa kucchi bhijjati, karīsaṁ nikkhamati. Sīse ākoṭitassa sīsaṁ
  bhijjati, matthaluṅgaṁ nikkhamati. Aviññāṇako khaṇḍākhaṇḍikaṁ 1- gacchati. Tasmā
  evamāha. No vimajjanakkhamoti saviññāṇako maṇipāsāṇena vimaddiyamāno
  nillomataṁ nicchavitañcāpajjati, aviññāṇakopi vicuṇṇakabhāvaṁ āpajjati. Tasmā
  evamāha. Raṅgakkhamo hi kho bālānanti bālānaṁ mandabuddhīnaṁ 2- raṅgakkhamo,
  rāgamattaṁ janeti, piyo hoti. Paṇḍitānaṁ pana nigaṇṭhavādo vā añño vā
  bhāratarāmasītāharaṇādiniratthakakathāmaggo appiyova hoti. No anuyogakkhamo, no
  vimajjanakkhamoti anuyogaṁ vā vīmaṁsaṁ vā na khamati, thuse koṭṭetvā taṇḍulapariyesanaṁ
  viya kadaliyaṁ sāragavesanaṁ viya ca rittakova tucchakova hoti. Raṅgakkhamo ceva
  paṇḍitānanti catusaccakathā hi paṇḍitānaṁ piyā hoti, vassasataṁpi suṇanto
  tittiṁ na gacchati. Tasmā evamāha. Buddhavacanaṁ pana yathā yathāpi ogāhiyati 3-
  mahāsamuddo viya gambhīrameva hotīti "anuyogakkhamo ca vimajjanakkhamo cā"ti
  āha. Suṇāhi yassāhaṁ sāvakoti tassa guṇe suṇāhīti bhagavato vaṇṇe vattuṁ
  āraddho.
       [76] Dhīrassāti dhīraṁ 4- vuccati paṇḍiccaṁ, yā paññā pajānanā .pe.
  Sammādiṭṭhi, tena samannāgatassa dhātuāyatanapaṭiccasamuppādaṭṭhānaṭṭhānakusalassa
  paṇḍitassāhaṁ sāvako, so mayhaṁ satthāti evaṁ sabbapadesu sambandho veditabbo.
  Pabhinnakhīlassāti bhinnapañcacetokhilassa. Sabbaputhujjane vijiniṁsu vijinanti
  vijinissanti vāti vijayā. Ke te, maccumārakilesamāradevaputtamārāti.
  Te vijitā vijayā etenāti vijitavijayo. Bhagavā, tassa vijitavijayassa.
  Anīghassāti kilesadukkhenapi vipākadukkhenapi niddukkhassa. Susamacittassāti
  devadattadhanapālakāṅgulimālarāhulattherādīsupi devamanussesu suṭṭhu samacittassa.
  Vuddhasīlassāti vuḍḍhitācārassa. Sādhupaññassāti sundarapaññassa. Vesamantarassāti
  rāgādivisamaṁ 5- taritvā vitaritvā ṭhitassa. Vimalassāti vigatarāgādimalassa.

  *  *  *  *  *  *
  Footnote: 1 chaṂa. khaṇḍakhaṇḍitaṁ 2 ka. dubbuddhīnaṁ 3 chaṂa. ogāhissati
  4 Ma. dhī 5 ṭīkā. vesantarassāti rāgādivisaṁ
-------------------------------------------------
[page 073]
       Tusitassāti tuṭṭhacittassa. Vantalokāmisassāti vantakāmaguṇassa. Muditassāti
  muditāvihāravasena muditassa, puna vuttameva 1- vā etaṁ. Pasādavasena hi ekaṁpi
  guṇaṁ punappunaṁ vadatiyeva. Katasamaṇassāti katasāmaññassa, samaṇadhammassa matthakaṁ
  pattassāti attho. Manujassāti lokavohāravasena ekassa sattassa. Narassāti
  puna vuttaṁ. 1- Aññathā vuccamāne ekekagāthāya dasaguṇā nappahonti.
       Venayikassāti sattānaṁ vināyakassa. Ruciradhammassāti sucidhammassa. Pabhāsakassāti
  obhāsakarassa. 2- Vīrassāti viriyasampannassa. Nisabhassāti usabhavasabhanisabhesu
  sabbattha appaṭisamaṭṭhena nisabhassa. Gambhīrassāti gambhīraguṇassa, guṇehi vā
  gambhīrassa. Monapattassāti ñāṇappattassa. Vedassāti vedo vuccati ñāṇaṁ, tena
  samannāgatassa. Dhammaṭṭhassāti dhamme ṭhitassa. Saṁvutattassāti pihitattassa.
       Nāgassāti catūhi kāraṇehi nāgassa. Pantasenassāti pantasenāsanassa.
  Paṭimantakassāti paṭimantanapaññāya samannāgatassa. Monassāti monaṁ vuccati
  ñāṇaṁ, tena samannāgatassa dhutakilesassa vā. Dantassāti nibbisevanassa.
       Isisattamassāti vipassiādayo cha isayo upādāya sattamassa. Brahmapattassāti
  seṭṭhapattassa. Nhātakassāti nhātakilesassa. Padakassāti akkharādīni
  samodhānetvā gāthāpadakaraṇakusalassa. Viditavedassāti viditañāṇassa. Purindadassāti
  sabbapaṭhamaṁ dhammadānadāyakassa. Sakkassāti samatthassa. Pattipattassāti ye pattabbā
  guṇā, te pattassa. Veyyākaraṇassāti vitthāretvā atthadīpakassa. Bhagavatā hi
  byākatannāmetanti padaṁ natthi, sabbesaṁyeva attho kathito.
       Vipassissāti vipassanakassa. Anabhinatassāti anatassa. No apanatassāti
  anuṭṭhassa. 3-
       Ananugatantarassāti 4- kilese ananugatacittassa. Asitassāti 5- abaddhassa.

  *  *  *  *  *  *
  Footnote: 1 chaṂa. punaruttameva 2 chaṂa. obhāsakassa 3 chaṂa. aduṭṭhassa
  4 ka. anugatassāti 5 ka. asattassāti
-------------------------------------------------
[page 074]
       Bhūripaññassāti bhūri vuccati paṭhavī, tāya paṭhavīsamāya paññāya vipulāya
  mahantāya vitthatāya samannāgatassāti attho. Mahāpaññassāti mahāpaññāya
  samannāgatassa.
       Anupalittassāti taṇhādiṭṭhilepehi 1- alitattassa. Āhuneyyassāti āhutiṁ
  paṭiggahetuṁ yuttassa. Yakkhassāti ānubhāvadassanaṭṭhena vā adissamānakaṭṭhena 2-
  vā bhagavā yakkho nāMa. Tenāha "yakkhassā"ti. Mahatoti mahantassa. Tassa
  sāvakohamasmīti tassa evaṁvidhaguṇassa 3- satthuno ahaṁ sāvakoti. Upāsakassa
  sotāpattimaggeneva paṭisambhidā āgatā. Iti paṭisambhidāvisaye ṭhatvā padasatena
  dasabalassa kilesappahāne vaṇṇaṁ 4- kathento "kassa taṁ gahapati sāvakaṁ dhāremā"ti
  pañhassa atthaṁ vissajjesi.
       [77] Kadā saññūḷhāti kadā sampiṇḍitā. Evaṁ kirassa ahosi "ayaṁ
  idāneva samaṇassa gotamassa santikaṁ gantvā āgato, kadānena ete vaṇṇā
  sampiṇḍitā"ti. Tasmā evamāha. Vicittaṁ mālaṁ gantheyyāti sayaṁpi dakkhatāya
  pupphānaṁpi nānāvaṇṇatāya ekato vaṇṭikādibhedaṁ vicitramālaṁ gantheyya. Evameva
  kho bhanteti ettha nānāpupphānaṁ nānāpuppharāsi viya nānāvidhānaṁ vaṇṇānaṁ
  bhagavato sinerumatto vaṇṇarāsi daṭṭhabbo. Cheko mālākāro viya upāli gahapati.
  Mālākārassa vicitramālāganthanaṁ viya gahapatino tathāgatassa vicatravaṇṇaganthanaṁ.
      Uṇhaṁ lohitaṁ mukhato uggañchīti 5- tassa hi bhagavato sakkāraṁ asahamānassa
  etadahosi "anatthiko dāni ayaṁ gahapati amhehi, sve paṭṭhāya paṇṇāsasaṭṭhījane
  gahetvā etassa gharaṁ pavisitvā bhuñjituṁ na labhissāmi, bhinnā me bhuttakumbhī"ti.
  Athassa upaṭṭhākavipariṇāmena balavasoko uppajji. Ime hi sattā attano
  attanova cintayanti. Tassa tasmiṁ soke uppanne abbhantaraṁ uṇhaṁ ahosi,
  lohitaṁ vilīyittha, taṁ mahāvātena samuddharitaṁ kuṭe pakkhittarajanaṁ viya pattamattaṁ
  mukhato uggañchi. Nidhānagataṁ lohitaṁ vamitvā pana appakā sattā jīvituṁ sakkonti.

  *  *  *  *  *  *
  Footnote: 1 chaṂa. taṇhādiṭṭhikilesehi 2 chaṂa. ādissamānakaṭṭhena 3 chaṂa. evaṁvidhidhaguṇassa
  4 chaṂa. kilesappahānavaṇṇaṁ 5 chaṂa. uggacchīti
-------------------------------------------------
[page 075]
  Nigaṇṭho tattheva jānunā patito, atha naṁ pāṭaṅkiyā bahinagaraṁ haritvā 1-
  pañcakasīvikāya gahetvā pāvaṁ āgamiṁsu, 2- so na cirasseva pāvāyaṁ kālamakāsi.
  Imasmiṁ pana sutte uggaṭitaññupuggalassa vasena dhammadesanā pariniṭṭhitāti.
                     Papañcasūdaniyā majjhimanikāyaṭṭhakathāya
                        upālisuttavaṇṇanā niṭṭhitā.
                               Chaṭṭhaṁ.
                          ---------------
                        7. Kukkuravatikasuttavaṇṇanā
       [78] Evamme sutanti kukkuravatikasuttaṁ. Tattha koliyesūti evaṁnāmake
  janapade. So hi ekopi koliyanagare patiṭṭhitānaṁ koliyānaṁ rājakumārānaṁ
  nivāsanaṭṭhānattā evaṁ vuccati. Tasmiṁ koliyesu janapade. Haliddavasananti tassa
  kira nigamassa māpitakāle pītakavatthanivatthā manussā nakkhattaṁ kīḷiṁsu. Te
  nakkhattakīḷāvasāne nigamassa nāmaṁ āropentā haliddavasananti nāmaṁ akaṁsu.
  Taṁ gocaragāmaṁ katvā viharatīti attho. Vihāro panettha kiñcāpi na niyāmito,
  tathāpi buddhānaṁ anucchavike senāsaneyeva vihāsīti veditabbo. Govatikoti
  samādinnagovatto, sīse siṅgāni ṭhapetvā naṅguṭṭhaṁ bandhitvā gāvīhi saddhiṁ
  tiṇāni khādanto viya carati. Aceloti naggo niccelo. 3- Seniyoti tassa nāmaṁ.
       Kukkuravatikoti samādinnakukkuravatto, sabbaṁ sunakhakiriyaṁ karoti. Ubhopete
  sahapaṁsukīḷikā sahāyakā. Kukkurova palikuṇṭhitvāti 4- sunakho nāma sāmikassa santike
  nisīdanto dvīhi pādehi bhūmiyaṁ 5- vilikhitvā kukkurakujjitaṁ kujjanto 5-
  nisīdati. Ayampi

  *  *  *  *  *  *
  Footnote: 1 chaṂa. nīharitvā 2 chaṂa. agamaṁsu 3 Ma. nicoḷo
  4 chaṂa. palikujjitvā 5-5 chaṂa. vilekhitvā kukkurakūjitaṁ kūjanto
-------------------------------------------------
[page 076]
  "kukkurakiriyaṁ Karissāmī"ti bhagavatā saddhiṁ sammoditvā dvīhi hatthehi bhūmiṁ 1-
  vilekhitvā sīsaṁ vidhunanto bhubhūti 2- katvā hatthapāde sammiñjitvā sunakho viya
  nisīdi. Chamānikkhittanti bhūmiyaṁ ṭhapitaṁ. Samattaṁ samādinnanti paripuṇṇaṁ katvā
  gahitaṁ. Kā gatīti kā nipphatti. Ko abhisamparāyoti abhisamparāyamhi kattha nibbatti.
  Alanti tassa appiyaṁ 3- bhavissatīti yāvatatiyaṁ paṭibāhati. Kukkuravatanti
  kukkuravattasamādānaṁ.
       [79] Bhāvetīti vaḍḍheti. Paripuṇṇanti anūnaṁ. Abbokiṇṇanti nirantaraṁ.
  Kukkurasīlanti kukkurācāraṁ. Kukkuracittanti "ajja paṭṭhāya kukkurehi
  kātabbaṁ karissāmī"ti evaṁ uppannacittaṁ. Kukkurākappanti kukkurānaṁ
  gamanākāro atthi, tiṭṭhanākāro atthi, nisīdanākāro atthi, sayanākāro atthi,
  uccārapassāvakaraṇākāro atthi, aññe kukkure disvā dante vivaritvā gamanākāro
  atthi, ayaṁ kukkurākappo nāma, taṁ bhāvetīti attho. Imināhaṁ sīlenātiādīsu ahaṁ
  iminā ācārena vā vattasamādānena vā dukkaratapacaraṇena vā methunaviratibrahmacariyena
  vāti attho. Devoti sakkasuyāmādīnaṁ 4- aññataro. Devaññataroti tesaṁ
  dutiyatatiyaṭṭhānādīsu aññataradevo. Micchādiṭṭhīti adevalokagāmimaggameva
  devalokagāmimaggoti gahetvā uppannatāya sā assa micchādiṭṭhi nāma hoti. Aññataraṁ
  gatiṁ vadāmīti tassa hi nirayato vā tiracchānayonito vā aññā gati natthi,
  tasmā evamāha. Sampajjamānanti diṭṭhiyā asammissaṁ hutvā nipajjamānaṁ.
       Nāhaṁ bhante etaṁ rodāmi, yaṁ maṁ bhagavā evamāhāti yaṁ maṁ bhante
  bhagavā evamāha, ahaṁ etaṁ bhagavato byākaraṇaṁ na rodāmi na paridevāmi,
  na anutthunāmīti attho. Evaṁ sakammakavasenettha attho veditabbo, na
  assumuñcanamattena.
                 "mataṁ Vā amma rodanti yo vā jīvaṁ na dissati
                   jīvantaṁ amma passantī kasmā maṁ amma rodasī"ti 5-

  *  *  *  *  *  *
  Footnote: 1 chaṂa. bhūmiyaṁ 2 chaṂa. bhū bhūti 3 Ma. asaddhiyaṁ
  4 chaṂa. sakkasuyāmādīsu 5 saṁ. sa. 15/239/251 sānusutta
-------------------------------------------------
[page 077]
       Ayañcettha payogo. Apica me idaṁ bhanteti apica kho pana 1- me idaṁ
  bhante kukkuravattaṁ dīgharattaṁ samādinnaṁ, tasmiṁ sampajjantepi vuḍḍhi natthi,
  vipajjantepi. Iti "ettakaṁ kālaṁ mayā kataṁ kammaṁ moghaṁ jātan"ti attano
  vipattiṁ paccavekkhamāno rodāmi bhanteti.
       [80] Govatantiādīni kukkuravattādīsu vuttanayeneva veditabbāni.
  Gavākappanti goākappaṁ. Sesaṁ kukkurākappe vuttasadisameva. Yathā pana tattha
  aññe kukkure disvā dante vivaritvā gamanākāro, evamidha aññe gāvo
  disvā kaṇṇe ukkhipitvā gamanākāro veditabbo. Sesaṁ tādisameva.
       [81] Cattārimāni puṇṇa kammānīti kasmā imaṁ dhammadesanaṁ 2- ārabhi?
  Ayaṁ hi desanā ekaccakammakiriyavasena āgatā, imasmiṁ ca kammacatukke kathite
  imesaṁ kiriyā pākaṭā bhavissatīti imaṁ desanaṁ ārabhi. Apica imaṁ kammacatukkameva
  desiyamānaṁ ime sañjānissanti, tato eko saraṇaṁ gamissati, eko
  pabbajitvā arahattaṁ pāpuṇissatīti ayameva etesaṁ sappāyāti ñatvāpi imaṁ
  desanaṁ ārabhi.
       Tattha kaṇhanti kāḷakaṁ dasākusalakammapathakammaṁ. Kaṇhavipākanti apāye
  nibbattanato kāḷakavipākaṁ. Sukkanti paṇḍaraṁ dasakusalakammapathakammaṁ. Sukkavipākanti
  sagge nibbattanato paṇḍaravipākaṁ. Kaṇhasukkanti missakakammaṁ. 3- Kaṇhasukkavipākanta
  sukhadukkhavipākaṁ. Missakakammaṁ hi katvā akusalena tiracchānayoniyaṁ
  maṅgalahatthiṭaṭhānādīsu uppanno kusalena pavatte sukhaṁ vediyati. Kusalena rājakulepi
  nibbatto akusalena pavatte dukkhaṁ vediyati. Akaṇhaṁ asukkanti kammakkhayakaraṁ
  catumaggacetanākammaṁ adhippetaṁ. Tañhi yadi kaṇhaṁ bhaveyya, kaṇhavipākaṁ dadeyya.
  Yadi sukkaṁ bhaveyya, sukkaṁ vipākaṁ dadeyya. Ubhayavipākassa pana adānato
  akaṇhāsukkavipākattā "akaṇhaṁ asukkan"ti vuttaṁ. Ayaṁ tāva uddese attho.

  *  *  *  *  *  *
  Footnote: 1 chaṂa. ayaṁ saddo na dissati chaṂa. desanaṁ 3 chaṂa. vomissakakammaṁ
-------------------------------------------------
[page 078]
       Niddese pana sabyāpajjhanti sadukkhaṁ. Kāyadvārādīsu kāyadvāre
  gahaṇādivasena copanappattā dvādasa akusalacetanā sabyāpajjhakāyasaṅkhāro nāMa.
  Vacīdvāre hanusañcopanavasena vacībhedappavattikā tāyeva dvādasa vacīsaṅkhāro nāMa.
  Ubhayacopanaṁ appattā raho cintentassa manodvāre pavattā manosaṅkhāro nāMa.
  Iti tīsupi dvāresu kāyaduccaritādibhedā akusalacetanāva saṅkhārāti veditabbā.
  Imasmiṁ hi sutte cetanā dhuraṁ. Upālisutte kammaṁ. Abhisaṅkharitvāti
  saṅkaḍḍhitvā, piṇḍaṁ katvāti attho. Sabyāpajjhaṁ lokanti sadukkhaṁ lokaṁ upapajjati
  sabyāpajjhā phassā phusantīti sadukkhavipākaphassā phusanti. Ekantadukkhanti
  nirantaradukkhaṁ. Bhūtāta hetvatthe nissakkavacanaṁ, bhūtakammato bhūtassa sattassa
  upapatti hoti. Idaṁ vuttaṁ hoti:- yathābhūtaṁ kammaṁ sattā karonti, yathābhūtena
  kammena kammasabhāgavasena tesaṁ upapatti hoti. Tenevāha "yaṁ karoti tena
  upapajjatī"ti. Ettha ca tenāti kammena viya vuttā, upapatti ca nāma vipākena
  hoti. Yasmā pana vipākassa kammaṁ hetu, tasmā tena mūlahetubhūtena kammena
  nibbattatīti ayamettha attho. Phassā phusantīti yena kammavipākena nibbattā,
  taṁkammavipākaphassā phusanti. Kammadāyādāti kammadāyajjā 1- kammameva nesaṁ dāyajjaṁ
  santakanti 2- vadāmi.
       Abyāpajjhanti niddukkhaṁ. Imasmiṁ vāre kāyadvāre pavattā
  aṭṭhakāmāvacarakusalacetanā kāyasaṅkhāro nāMa. Tāyeva vacīdvāre pavattā vacīsaṅkhāro nāMa.
  Manodvāre pavattā tāyeva aṭṭha tisso ca heṭṭhimajjhānacetanā abyāpajjhamanosaṅkhāro 3-
  nāMa. Jhānacetanā tāva hotu, kāmāvacarā kinti abyāpajjhamanosaṅkhārā
  nāma jātāti. Kasiṇasajjanakāle 4- ca kasiṇāsevanakāle ca labbhanti.
  Kāmāvacaracetanā paṭhamajjhānacetanāya ghaṭitā, catutthajjhānacetanā tatiyajjhānacetanāya
  ghaṭitā. Iti tīsupi dvāresu kāyasucaritādibhedā kusalacetanāva saṅkhārāti
  veditabbā. Tatiyavāro ubhayamissakavasena veditabbo.

  *  *  *  *  *  *
  Footnote: 1 Ma. kammadāyajjaṁ 2 Sī. dāyajjabhaṇḍakanti
  3 chaṂa. abyābajjhamanosaṅkhāro 4 ka. kasiṇasamāpajjanakāle
-------------------------------------------------
[page 079]
       Seyyathāpi manussātiādīsu manussānaṁ tāva kālena sukhaṁ kālena dukkhaṁ
  pākaṭameva, devesu pana bhummadevatānaṁ, vinipātikesu vemānikapetānaṁ kālena
  sukhaṁ kālena dukkhaṁ hotīti veditabbaṁ. Hatthiādīsu tiracchānesupi labbhatiyeva.
       Tatrāti tesu tīsu kammesu. Tassa pahānāya yā cetanāti tassa
  pahānatthāya maggacetanā. Kammaṁ patvāva maggacetanāya añño paṇḍarataro
  dhammo nāma natthi. Idaṁ pana kammacatukkaṁ patvā dvādasākusalacetanā kaṇhā
  nāma, tebhūmikakusalacetanā sukkā nāma, maggacetanā akaṇhā asukkāti āgatā.
       [82] Labheyyāhaṁ bhanteti idaṁ so "ciraṁ vata me aniyyānikapakkhe
  yojetvā attakilamatho, 1- `sukkhanadītīre nhāyissāmī'ti samparivattantena viya
  thuse koṭṭentena viya ca na koci attho nipphādito, handāhaṁ attānaṁ yoge
  yojemī"ti cintetvā āha. Atha bhagavā yo so khandhake 2- titthiyaparivāso paññatto,
  yaṁ aññatitthiyapubbo sāmaṇerabhūmiyaṁ ṭhito "ahaṁ bhante itthannāmo
  aññatitthiyapubbo imasmiṁ dhammavinaye ākaṅkhāmi upasampadaṁ, svāhaṁ bhante saṁghaṁ
  cattāro māse parivāsaṁ yācāmī"tiādinā 3- nayena samādiyitvā parivasati, taṁ sandhāya
  "yo kho seniya aññatitthiyapubbo"tiādimāha.
       Tattha pabbajjanti vacanasiliṭṭhatāvaseneva vuttaṁ. Aparivasitvāyeva hi
  pabbajjaṁ labhati. Upasampadatthikena pana atikālena 4- gāmappavesanādīni aṭṭhavattāni
  pūrentena parivasitabbaṁ. Āraddhacittāti aṭṭhavattapūraṇena tuṭṭhacittā. Ayamettha
  saṅkhePo. Vitthārato panesa titthiyaparivāso samantapāsādikāya vinayaṭṭhakathāya
  pabbajjākhandhakavaṇṇanāyaṁ vuttanayena veditabbo. Apica metthāti apica me
  ettha. Puggalavemattatā viditāti puggalanānattaṁ viditaṁ. Ayaṁ puggalo parivāsāraho,
  ayaṁ na parivāsārahoti idaṁ mayhaṁ pākaṭanti dasseti.
       Tato seniyo cintesi "aho acchariyaṁ buddhasāsanaṁ, yattha evaṁ ghaṁsitvā
  koṭṭetvā yuttameva gaṇhanti, ayuttaṁ chaḍḍentī"ti. Tato suṭṭhutaraṁ pabbajjāya

  *  *  *  *  *  *
  Footnote: 1 chaṂa. attā kilamito 2 chaṂa. yo nena khandhake
  3 vinaYu. mahā. 4/86/102 mahākhandhaka 4 chaṂa. nātikālena
-------------------------------------------------
[page 080]
  Sañjātussāho sace bhantetiādimāha. Atha bhagavā tassa tibbachandaṁ viditvā
  na seniyo parivāsaṁ arahatīti aññataraṁ bhikkhuṁ āmantesi "gaccha tvaṁ bhikkhu
  seniyaṁ nhāpetvā pabbājetvā ānehī"ti. So tathā katvā taṁ pabbājetvā
  bhagavato santikaṁ ānayi. Bhagavā gaṇe nisīditvā upasampādesīti. 1- Tena vuttaṁ
  "alattha kho acelo seniyo kukkuravatiko 2- bhagavato santike pabbajjaṁ alattha
  upasampadan"ti.
       Acirūpasampannoti upasampanno hutvā nacirameva. Vūpakaṭṭhoti
  vatthukāmakilesakāmehi kāyena ca cittena ca vūpakaṭṭho. Appamattoti kammaṭṭhāne satiṁ
  avijahanto. Ātāpīti kāyikacetasikasaṅkhātena viriyātāpena ātāpī, pahitattoti
  kāye ca jīvite ca anapekkhatāya pesitatto vissaṭṭhāttabhāvo. Yassatthāyāti
  yassa atthāya. Kulaputtāti ācārakulaputtā. Sammadevāti hetunāva kāraṇeneva.
  Tadanuttaranti taṁ anuttaraṁ. Brahmacariyapariyosānanti maggabrahmacariyassa
  pariyosānabhūtaṁ arahattaphalaṁ. Tassa hi atthāya kulaputtā pabbajanti. Diṭṭheva dhammeti
  imasmiṁyeva attabhāve. Sayaṁ abhiññā sacchikatvāti attanāyeva paññāya paccakkhaṁ
  katvā, aparappaccayaṁ ñatvāti attho. Upasampajja vihāsīti pāpuṇitvā sampādetvā
  vihāsi. Evaṁ viharantova khīṇā jāti .pe. Abbhaññāsi.
       Evamassa paccavekkhaṇabhūmiṁ dassetvā arahattanikūṭeneva desanaṁ niṭṭhāpetuṁ
  "aññataro kho panāyasmā seniyo arahataṁ ahosī"ti vuttaṁ. Tattha aññataroti
  eko. Arahatanti arahantānaṁ. Bhagavato sāvakānaṁ arahantānaṁ abbhantaro
  ahosīti ayamettha adhippāyo. Sesaṁ sabbattha uttānamevāti.
                     Papañcasūdaniyā majjhimanikāyaṭṭhakathāya
                      kukkuravatikasuttavaṇṇanā niṭṭhitā.
                               Sattamaṁ.
                            -----------

  *  *  *  *  *  *
  Footnote: 1 chaṂa. upasampādesi 2 chaṂa. ayaṁ pāṭho na dissati
-------------------------------------------------
[page 081]
                       8. Abhayarājakumārasuttavaṇṇanā
       [83] Evamme sutanti abhayarājakumārasuttaṁ. Tattha abhayoti tassa nāmaṁ.
  Rājakumāroti bimbisārassa orasaputto. Vādaṁ āropehīti vāde 1- dosaṁ āropehi.
  Nerayikoti niraye nibbattako. Kappaṭṭhoti kappaṭṭhitiko. Atekicchoti
  buddhasahassenāpi tikicchituṁ na sakkā. Uggilitunti dve ante mocetvā kathetuṁ
  asakkonto uggilituṁ bahi nīharituṁ na sakkhissati. 2- Ogilitunti pucchāya dosaṁ
  datvā taṁ hāretuṁ asakkonto ogilituṁ anto pavesetuṁ na sakkhissati.
       Evaṁ bhanteti nigaṇṭho kira cintesi "samaṇo gotamo mayhaṁ sāvake
  bhinditvā gaṇhati, handāhaṁ ekaṁ pañhaṁ abhisaṅkharomi, yaṁ puṭṭho samaṇo gotamo
  ukkuṭiko hutvā nisinno uṭṭhātuṁ na sakkhissatī"ti. So abhayassa gehā
  nīhaṭabhatto siniddhabhojanaṁ bhuñjanto bahū pañhe abhisaṅkharitvā "ettha samaṇo
  gotamo imaṁ nāma dosaṁ dasseti, 3- ettha īti 4- nāmā"ti sabbeva pahāya
  cātumāsamatthake imaṁ pañhaṁ addasa. Athassa etadahosi "imassa pañhassa
  pucchāya vā vissajjane vā na sakkā doso dātuṁ, ovaṭṭikasāro ayaṁ,
  ko nu kho imaṁ gahetvā samaṇassa gotamassa vādaṁ āropessatī"ti. Tato
  "abhayo rājakumāro paṇḍito, so sakkhissatīti taṁ uggaṇhāpessāmī"ti 5-
  niṭṭhaṁ gantvā uggaṇhāpesi. So vādajjhāsayatāya tassa vacanaṁ sampaṭicchanto
  "evaṁ bhante"ti āha.
       [84] Akālo kho ajjāti ayaṁ pañho catūhi māsehi abhisaṅkhato,
  tattha idaṁ gahetvā idaṁ vissajjiyamāne divasabhāgo nappahotīti 6- maññanto evaṁ
  cintesi. Svedānāhanti sve dāni. Attacatutthoti kasmā bahūhi saddhiṁ na
  nimantesi? evaṁ kirassa ahosi "bahūsu nisinnesu thokaṁ datvā vadantassa
  aññaṁ suttaṁ aññaṁ kāraṇaṁ aññaṁ tathārūpaṁ vatthuṁ āharitvā dasseti, 7- evaṁ

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. na sakkhiti, evamuparipi 3 chaṂa. dassessati
  4 chaṂa. imaṁ 5 chaṂa. uggaṇhāpemīti 6 chaṂa. nappahossatīti 7 chaṂa. dassessati
-------------------------------------------------
[page 082]
  Sante kalaho vā kolāhalameva vā bhavissati. Athāpi ekakaṁyeva nimantessāmi,
  evaṁpi me garahā uppajjissati `yāva maccharī vāyaṁ abhayo, bhagavantaṁ divase divase
  bhikkhūnaṁ satenapi sahassenapi saddhiṁ carantaṁ disvāpi ekakaṁyeva nimantesī"ti.
  "evaṁ Pana doso na bhavissatī"ti. Aparehi tīhi saddhiṁ attacatutthaṁ nimantesi.
       [85] Na khvettha rājakumāra ekaṁsenāti na kho rājakumāra ettha
  pañhe ekaṁsena vissajjanaṁ hoti. Evarūpañhi vācaṁ tathāgato bhāseyyāpi na
  bhāseyyāpi. Bhāsitapaccayena atthaṁ passanto bhāseyya, apassanto na bhāseyyāti
  attho. Iti bhagavā mahānigaṇṭhena catūhi māsehi abhisaṅkhataṁ pañhaṁ asanipātena
  pabbatakūṭaṁ viya ekavacaneneva saṁcuṇṇesi. Anassuṁ nigaṇṭhāti naṭṭhā nigaṇṭhā.
       [86] Aṅke nisinno hotīti ūrūsu nisinno hoti. Lesavādino
  hi vādaṁ paṭṭhapentā kiñcideva phalaṁ vā pupphaṁ vā potthakaṁ vā gahetvā
  nisīdanti. Te attano jaye sati paraṁ ajjhottharanti, parassa jaye sati phalaṁ
  khādantā viya pupphaṁ ghāyantā viya potthakaṁ vācentā viya vikkhepaṁ dassenti.
  Ayaṁ pana cintesi "sammāsambuddho esa osaṭasaṅgāmo paravādamaddano. 1- Sace me
  jayo bhavissati, iccetaṁ kusalaṁ. No ce bhavissati, dārakaṁ vijjhitvā rodāpessāmi.
  Tato passatha bho ayaṁ dārako rodati, uṭṭhahatha tāva, pacchāpi jānissāmā"ti
  tasmā dārakaṁ gahetvā nisīdi. Bhagavā pana rājakumārato sahassaguṇenapi
  satasahassaguṇenapi vādīvarataro, "imamevassa dārakaṁ upamaṁ katvā vādaṁ bhindissāmī"ti
  cintetvā "taṁ kiṁ maññasi rājakumārā"tiādimāha.
       Tattha mukhe āhareyyāti mukhe ṭhapeyya. Āhareyyassāhanti apaneyyaṁ
  assa ahaṁ. Ādikenevāti paṭhamapayogeneva. Abhūtanti abhūtatthaṁ. Atacchanti na
  tacchaṁ. Anatthasañhitanti na atthasañhitaṁ na vuḍḍhinissitaṁ, appīyā amanāpāti
  neva piyā, na manāpā. Iminā nayeneva sabbattha attho daṭṭhabbo.

  *  *  *  *  *  *
  Footnote: 1 chaṂa. paravādamathano
-------------------------------------------------
[page 083]
       Tattha appiyapakkhe paṭhamavācā acoraṁyeva coroti, adāsaṁyeva dāsoti,
  aduppayuttaṁyeva duppayuttoti pavattā. Na taṁ tathāgato bhāsati. Dutiyavācā
  coraṁyeva coro ayanti ādivasena pavattā. Taṁpi tathāgato na bhāsati. Tatiyavācā
  "idāni bhāsitabbā 1- akatapuññatāya duggato dubbaṇṇo appesakkho ca, 2- idha
  ṭhatvāpi puna puññaṁ na karosi, dutiyacittavāre kathaṁ catūhi apāyehi muccissasī"ti 3-
  evaṁ mahājanassa atthapurekkhārena dhammapurekkhārena anusāsanīpurekkhārena ca
  vattabbavācā. Tatra kālaññū tathāgatoti tasmiṁ tatiyabyākaraṇe tassā vācāya
  byākaraṇatthāya tathāgato kālaññū hoti, mahājanassa ādānakālaṁ gahaṇakālaṁ
  jānitvāva byākarotīti attho.
       Piyapakkhe paṭhamā vācā aṭṭhānīyakathā nāMa. Sā evaṁ veditabbā:-
  ekaṁ kira gāmavāsiṁ mahallakaṁ nagaraṁ āgantvā pānāgāre pivantaṁ vañcetukāmā
  sambahulā dhuttā pītaṭṭhāne ṭhatvā 4- tena saddhiṁ suraṁ pivantā "imassa
  nivāsanapārupanaṁpi hatthe bhaṇḍakampi sabbaṁ gahessāmā"ti 5- cintetvā katikaṁ akaṁsu
  "ekekaṁ attapaccakkhaṁ kathaṁ kathema, yo `abhūtan'ti kathesi kathitaṁ vā na saddahati,
  taṁ dāsaṁ katvā gaṇhissāmā"ti. Taṁpi mahallakaṁ pucchiṁsu "tāta tumhākampi
  ruccatī"ti. Evaṁ hotu tātāti.
       Eko dhutto āha:- bho mayhaṁ mātu mayi kucchigate kapiṭṭhaphaladohalo
  ahosi. Sā aññaṁ kapiṭṭhahārakaṁ alabhamānā maṁyeva pesesi. Ahaṁ gantvā rukkhaṁ
  abhiruhituṁ asakkonto attanāva attānaṁ pāde gahetvā muggaraṁ viya rukkhassa
  upari khipiṁ, atha sākhato sākhaṁ vicaranto phalāni gahetvā otarituṁ asakkonto
  gharaṁ gantvā nisseṇiṁ āharitvā oruyha mātu santikaṁ gantvā phalāni mātuyā
  adāsiṁ, tāni pana mahantāni honti cāṭippamāṇāni. Tato me mātarā ekāsane
  nisinnāya samasaṭṭhī phalāni khāditāni. Mayā ekucchaṅkena ānītaphalesu sesakāni
  kulasantake gāme khuddakamahallakānaṁ ahesuṁ. Amhākaṁ gharaṁ soḷasahatthaṁ,
  sesaparikkhārabhaṇḍakaṁ apanetvā kapiṭṭhaphaleheva yāva chadanā 6- pūritaṁ. Tato atirekāni

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. ayaṁ saddo na dissati 3 chaṂa. muccissatīti
  4 Sī. ṭhapetvā 5 chaṂa. gaṇhissāmāti 6 chaṂa. chadanaṁ
-------------------------------------------------
[page 084]
  Gahetvā gehadvāre rāsiṁ akaṁsu. So asītihatthubbedho pabbato viya ahosi.
  Kiṁ īdisaṁ bho sakkā saddahitunti.
       Gāmikamahallako tuṇhī nisīditvā sabbesaṁ kathāpariyosāne pucchito
  āha "evaṁ bhavissati tātā, mahantaṁ raṭṭhaṁ, raṭṭhamahantatāya sakkā. Saddahitun"ti.
  Yathā ca tena, evaṁ sesehipi tathārūpāsu nikkāraṇakathāsu kathitāsu āha "tātā
  mayhaṁpi suṇātha, na tumhākaṁyeva kulāni mahākulāni, amhākaṁpi kulaṁ mahākulaṁ,
  amhākaṁ pana avasesakhettehi kappāsakhettaṁ mahantataraṁ. Tassa anekakarīsasatassa
  kappāsakhettassa majjhe eko kappāsarukkho mahāasītihatthubbedho ahosi. Tassa
  pañca sākhā, tāsu avasesasākhā phalaṁ na gaṇhiṁsu, pācīnasākhāya ekameva
  mahācāṭimattaṁ phalaṁ ahosi. Tassa cha aṁsiyo, 1- chasu aṁsīsu 2- cha kappāsapiṇḍiyo
  pupphitā. Ahaṁ massuṁ kāretvā nhātavilitto khettaṁ gantvā tā kappāsapiṇḍiyo
  pupphitā disvā ṭhitakova hatthaṁ pasāretvā gaṇhiṁ. Tā kappāsapiṇḍiyo
  thāmasampannā cha dāsā ahesuṁ. Te sabbe maṁ ekakaṁ ohāya palātā. Ettake
  addhāne te na passāmi, ajja diṭṭhā, tumhe te cha janā. Tvaṁ nando
  nāma, tvaṁ puṇṇo nāma, tvaṁ vaḍḍhamāno nāma, tvaṁ chatto 3- nāma, tvaṁ
  maṅgalo nāma, tvaṁ heṭṭhiyo 4- nāmāti vatvā uṭṭhāya nisinnakeyeva cūḷāsu
  gahetvā aṭṭhāsi. Te "na mayaṁ dāsā"tipi vattuṁ nāsakkhiṁsu. Atha ne kaḍḍhanto
  vinicchayaṁ netvā lakkhaṇaṁ āropetvā yāvajīvaṁ dāse katvā paribhuñji. Evarūpiṁ
  kathaṁ tathāgato na bhāsati.
       Dutiyavācā āmisahetupātukamyatādivasena vā 5- nānappakārā paresaṁ
  thomanavācāyeva 6- corakathaṁ rājakathantiādinayappavattā tiracchānakathā ca. Tampi
  tathāgato na bhāsati. Tatiyavācā ariyasaccasannissitakathā, yaṁ vassasataṁpi suṇantā
  paṇḍitā neva tittiṁ gacchanti. Iti tathāgato neva sabbaṁpi appiyavācaṁ bhāsati na
  piyavācaṁ. Tatiyaṁ tatiyameva pana bhāsitabbakālaṁ anatikkamitvā bhāsati. Tattha tatiyaṁ
  appiyavācaṁ sandhāya heṭṭhā daharakumāraupamā āgatāti veditabbā. 7-

  *  *  *  *  *  *
  Footnote: 1 Ma. rāsiyo 2 Ma. rāsīsu 3 chaṂa. citto 4 chaṂa. poṭṭhiyo
  5 chaṂa. ayaṁ saddo na dissati 6 chaṂa. thomanavācā ceva 7 chaṂa. veditabbaṁ
-------------------------------------------------
[page 085]
       [87] Udāhu ṭhānasovetanti udāhu ṭhānuppattikañāṇena taṁkhaṇaṁyeva taṁ
  tathāgatassa upaṭṭhātīti pucchati. Saññātoti ñāto paññāto pākaṭo. Dhammadhātūti
  dhammasabhāvo. Sabbaññutañāṇassetaṁ adhivacanaṁ. Taṁ hi 1- bhagavatā supaṭividdhaṁ,
  hatthagataṁ bhagavato. Tasmā so yaṁ yaṁ icchati, taṁ taṁ sabbaṁ ṭhānasova paṭibhātīti.
  Sesaṁ sabbattha uttānameva. Ayaṁ pana dhammadesanā neyyapuggalavasena
  pariniṭṭhitāti.
                     Papañcasūdaniyā majjhimanikāyaṭṭhakathāya
                     abhayarājakumārasuttavaṇṇanā niṭṭhitā.
                               Aṭṭhamaṁ.
                           -------------
                        9. Bahuvedanīyasuttavaṇṇanā
       [88] Evamme sutanti bahuvedanīyasuttaṁ. Tattha pañcakaṅgo thapatīti
  pañcakaṅgoti tassa nāmaṁ. Vāsipharasunikhādanadaṇḍamuggarakāḷasuttanāḷisaṅkhātehi
  vā aṅgehi samannāgatattā so pañcakaṅgoti paññāto. Thapatīti vaḍḍhakījeṭṭhako.
  Udāyīti paṇḍitaudāyitthero.
       [89] Pariyāyanti kāraṇaṁ. Dvepānandāti dvepi ānanda. Pariyāyenāti
  kāraṇena. Ettha ca kāyikacetasikavasena dve veditabbā. Sukhādivasena tisso,
  indriyavasena sukhindriyādikā pañca, dvāravasena cakkhusamphassajādikā cha,
  upavicāravasena "cakkhunā rūpaṁ disvā somanassaṭṭhāniyaṁ rūpaṁ upavicaratī"tiādikā
  aṭṭhārasa, cha gehassitāni somanassāni, cha nekkhammassitāni somanassāni, cha
  nekkhammassitāni cha gehassitāni domanassāni cha gehassitā upekkhā cha

  *  *  *  *  *  *
  Footnote: 1 chaṂa. ayaṁ saddo na dissati
-------------------------------------------------
[page 086]
  Nekkhammassitāti evaṁ chattiṁsa, tā atīte chattiṁsa, anāgate chattiṁsa, paccuppanne
  chattiṁsāti evaṁ aṭṭhasatavedanā veditabbā. 1-
       [90] Pañca kho ime ānanda kāmaguṇāti ayaṁ pāṭiyekko anusandhi.
  Na kevalaṁ hi dve ādiṁ katvā vedanā bhagavatā paññattā, pariyāyena ekāpi
  vedanā kathitā. Taṁ dassento pañcakaṅgassa thapatino vādaṁ upatthambhetuṁ imaṁ
  desanaṁ ārabhi.
       Abhikkantataranti sundarataraṁ. Paṇītataranti anukappataraṁ. 2- Ettheva 3-
  catutthajjhānato paṭṭhāya adukkhamasukhāvedanā, sāpi santaṭṭhena paṇītaṭṭhena ca
  ca sukhanti vuttā. Cha gehassitāni sukhanti vuttāni. Nirodho avedayitasukhavasena
  sukhaṁ nāma jāto. Pañcakāmaguṇavasena hi aṭṭhasamāpattivasena ca uppannaṁ
  vedayitasukhaṁ nāMa. Nirodho avedayitasukhaṁ nāMa. Iti vedayitasukhaṁ vā hotu
  avedayitasukhaṁ vā, taṁ niddukkhabhāvasaṅkhātena sukhaṭṭhena ekasukhameva 4- jātaṁ.
       [91] Yattha yatthāti yasmiṁ yasmiṁ ṭhāne. Sukhaṁ upalabbhatīti vedayitasukhaṁ
  vā avedayitasukhaṁ vā upalabbhatīti. Taṁ taṁ tathāgato sukhasmiṁ paññapetīti taṁ
  sabbaṁ tathāgato niddukkhabhāvaṁ sukhasmiṁyeva paññapetīti. Idha bhagavā nirodhasamāpattiṁ
  sīsaṁ katvā neyyapuggalavasena arahattanikūṭeneva desanaṁ niṭṭhāpesīti.
                     Papañcasūdaniyā majjhimanikāyaṭṭhakathāya
                      bahuvedanīyasuttavaṇṇanā niṭṭhitā.
                               Navamaṁ.
                          --------------

  *  *  *  *  *  *
  Footnote: 1 chaṂa. aṭṭhavedanāsataṁ veditabbaṁ 2 chaṂa. atappakataraṁ
  3 chaṂa. ettha ca 4 chaṂa. ekantasukhameva
-------------------------------------------------
[page 087]
                         10. Apaṇṇakasuttavaṇṇanā
       [92] Evamme sutanti apaṇṇakasuttaṁ. Tattha cārikanti aturitacārikaṁ.
       [93] Atthi pana vo gahapatayoti kasmā āha? so kira gāmo
  Aṭavīdvāre niviṭṭho. Nānāvidhā samaṇabrāhmaṇā divasaṁ maggaṁ gantvā sāyaṁ
  pātaṁ vā gāmaṁ 1- vāsatthāya upenti, tesaṁ te manussā mañcapīṭhāni pattharitvā
  pāde dhovitvā pāde makkhetvā kappiyapānakāni datvā punadivase nimantetvā
  dānaṁ denti. Te pasannacittā tehi saddhiṁ sammantayamānā evaṁ vadanti "atthi
  pana vo gahapatayo kiñci dassanaṁ gahitan"ti. Natthi bhanteti. "gahapatayo Vinā
  dassanena loko na niyyāti, ekaṁ dassanaṁ rucitvā khamāpetvā gahetuṁ vaṭṭati,
  `sassato loko'ti dassanaṁ gaṇhathā"ti vatvā pakkantā. Aparadivase aññe āgatā.
  Tepi tatheva pucchiṁsu. Te tesaṁ "āma bhante"ti purimesu divasesu tumhādisā
  samaṇabrāhmaṇā āgantvā `sassato loko'ti amhe idaṁ dassanaṁ gāhāpetvā
  gatā"ti ārocesuṁ. "te Bālā kiṁ jānanti, `ucchijjati ayaṁ loko'ti ucchedadassanaṁ
  gaṇhathā"ti evaṁ tepi ucchedadassanaṁ gaṇhāpetvā pakkantā. Etena upāyena
  aññe ekaccasassataṁ, aññe antānantaṁ, aññe amarāvikkhepanti evaṁ
  dvāsaṭṭhīdiṭṭhiyo uggaṇhāpesuṁ. Te pana ekadiṭṭhiyaṁpi patiṭṭhātuṁ nāsakkhiṁsu.
  Sabbapacchā bhagavā agamāsi. So tesaṁ hitatthāya pucchanto "atthi pana vo
  gahapatayo"tiādimāha. Tattha ākāravatīti kāraṇavatī sahetukā. Apaṇṇakoti
  aviruddho 2- advejjhagāmī ekaṁsagāhiko.
       [94] Natthi dinnantiādi dasavatthukā micchādiṭṭhi heṭṭhā sāleyyakasutte
  vitthāritā. Tathā taṁvipaccanīkasammādiṭṭhi. 3-
       [95] Nekkhamme ānisaṁsanti yo nesaṁ akusalato nikkhantabhāve ānisaṁso,
  yo ca vodānapakkho visuddhipakkho, taṁ na passantīti attho. Asaddhammasaññattīti

  *  *  *  *  *  *
  Footnote: 1 chaṂa. sāyaṁ taṁ gāmaṁ 2 chaṂa. aviraddho 3 chaṂa. tabbipaccanīkabhūtā sammādiṭṭhi
-------------------------------------------------
[page 088]
  Abhūtadhammasaññāpanā. Attānukkaṁsetīti ṭhapetvā maṁ ko añño attano dassanaṁ
  pare gaṇhāpetuṁ sakkotīti attānaṁ ukkhipati. Paraṁ vambhetīti ettakesu janesu
  ekopi attano dassanaṁ pare gaṇhāpetuṁ na sakkotīti evaṁ paraṁ heṭṭhā
  khipati. Pubbeva kho panāti pubbe micchādassanaṁ gaṇhantasseva susīlyaṁ pahīnaṁ hoti,
  dussīlyabhāvo paccupaṭṭhito. Evamassimeti evaṁ assa ime micchādiṭṭhiādayo
  satta. Aparāparaṁ uppajjanavasena pana teyeva micchādiṭṭhipaccayā aneke pāpakā
  akusalā dhammā uppajjanti nāMa.
       Tatrāti tāsu tesaṁ samaṇabrāhmaṇānaṁ laddhīsu. Kaliggahoti parājayaggāho.
  Dussamatto samādinnoti duggahito dupparāmaṭṭho. Ekaṁsaṁ pharitvā tiṭṭhatīti
  ekantaṁ ekakoṭṭhāsaṁ sakavādameva pharitvā adhimuccitvā tiṭṭhati, "sace kho
  natthi paro loko"ti evaṁ santeyeva sotthibhāvāvaho hoti. Riñcatīti vajjeti.
       [96] Saddhammasaññattīti bhūtadhammasaññāpanā.
       Kaṭaggahoti jayaggāho. Susamatto samādinnoti sugahito suparāmaṭṭho.
  Ubhayaṁsaṁ pharitvā tiṭṭhatīti ubhayantaṁ ubhayakoṭṭhāsaṁ sakavādaṁ paravādañca pharitvā
  adhimuccitvā tiṭṭhati "sace kho atthi paro loko"ti evaṁ santepi "sace kho
  natthi paro loko"ti evaṁ santepi sotthibhāvāvaho hoti. Paratopi ekaṁsaubhayaṁsesu
  iminā pana 1- nayena attho veditabbo.
        [97] Karototi sahatthā karontassa. Kārayatoti āṇattiyā kārentassa.
  Chindatoti paresaṁ hatthādīni chindantassa. Pacatoti daṇḍena pīḷentassa
  vā tajjentassa vā. Socayatoti parassa bhaṇḍaharaṇādīhi sokaṁ sayaṁ karontassapi
  parehi kārentassapi. Kilamatoti āhārūpacchedabandhanāgārappavesanādīhi sayaṁ
  kilamentassapi 3- parehi kilamāpentassapi. Phandato phandāpayatoti paraṁ phandantaṁ
  phandanakāle sayaṁpi phandato paraṁpi phandāpayato. Pāṇamatipātayatoti pāṇaṁ
  hanantassapi hanāpentassapi. Evaṁ sabbattha karaṇakārāpanavaseneva attho
  veditabbo.

  *  *  *  *  *  *
  Footnote: 1 chaṂa. imināva 2 chaṂa. daṇḍena 3 chaṂa. kilamantassāpi
-------------------------------------------------
[page 089]
       Sandhinti gharasandhiṁ. Nillopanti mahāvilopaṁ. Ekāgārikanti ekameva gharaṁ
  parivāretvā vilumpanaṁ. Paripanthe tiṭṭhatoti āgatāgatānaṁ acchindanatthaṁ magge
  tiṭṭhato. Karoto na kariyati pāpanti yaṅkiñci pāpaṁ karomīti saññāya karotopi
  pāpaṁ na kariyati, natthi pāpaṁ. Sattā pana karomāti evaṁ saññino hontīti
  attho. Khurapariyantenāti khuraneminā, khuradhārasadisapariyantena vā. Ekaṁ maṁsakhalanti
  ekaṁ maṁsarāsiṁ. Puñjanti tasseva vevacanaṁ. Tatonidānanti ekamaṁsakhalakaraṇanidānaṁ.
  Dakkhiṇatīre manussā kakkhalā dāruṇā, te sandhāya hanantotiādi vuttaṁ.
  Uttaratīre saddhā honti pasannā buddhamāmakā dhammamāmakā saṁghamāmakā, te
  sandhāya dadantotiādi vuttaṁ.
       Tattha yajantoti mahāyāgaṁ karonto. Damenāti indriyadamanena uposathakammena. 1-
  Saṁyamenāti sīlasaṁyamena. Saccavajjenāti saccavacanena. Āgamoti āgamanaṁ,
  pavattīti attho. Sabbathāpi pāpapuññānaṁ kiriyameva paṭikkhipanti. Sukkapakkhepi
  vuttanayeneva attho 2- veditabbo. Sesamettha purimavāre vuttasadisameva.
       [100] Natthi hetu natthi paccayoti ettha paccayo hetuvevacanaṁ. Ubhayenapi
  vijjamānakameva kāyaduccaritādiṁ saṅkilesapaccayaṁ kāyasucaritādiṁ visuddhipaccayaṁ
  paṭikkhipanti. Natthi balaṁ, natthi viriyaṁ, natthi purisatthāmo, natthi purisaparakkamoti
  sattānaṁ saṅkilesituṁ vā sujjhituṁ vā balaṁ vā viriyaṁ vā purisena kātabbo
  nāma purisathāmo vā purisaparakkamo vā natthi.
       Sabbe sattāti oṭṭhagoṇagadrabhādayo anavasese dassenti. 3- Sabbe
  pāṇāti ekindriyo pāṇo dvindriyo pāṇoti ādivasena vadanti. Sabbe
  bhūtāti aṇḍakosavatthikosesu bhūte sambhavesī 4- sandhāya vadanti. Sabbe jīvāti
  sāliyavagodhūmādayo sandhāya vadanti. Tesu hete viruhanabhāvena jīvasaññino.
  Avasā abalā aviriyāti tesaṁ attano vaso vā balaṁ vā viriyaṁ vā natthi.
  Niyatisaṅgatibhāvapariṇatāti ettha niyatīti niyatatā. Saṅgatīti channaṁ abhijātīnaṁ tattha
  tattha gamanaṁ. Bhāvoti sabhāvoyeva. Evaṁ niyatiyā ca saṅgatiyā ca sabhāvena ca

  *  *  *  *  *  *
  Footnote: 1 chaṂa. indriyadamena, su. vi. 1/166/145 pūraṇakassapavādavaṇṇanā 2 chaṂa. ayaṁ pāṭho
  na dissati 3 chaṂa. nidassenti 4 Sī. bhūte sambhūte
-------------------------------------------------
[page 090]
  Pariṇatā nānappakārataṁ pattā. Yena hi yathā bhavitabbaṁ, so tatheva bhavati. Yena
  no bhavitabbaṁ, so na bhavatīti dassenti. Chasvevābhijātīsūti chasueva abhijātīsu
  ṭhatvā sukhañca dukkhañca paṭisaṁvedenti, aññā sukhadukkhabhūmi natthīti dassenti.
       Tattha cha abhijātiyo nāma kaṇhābhijāti nīlābhijāti lohitābhijāti
  haliddābhijāti sukkābhijāti paramasukkābhijātīti. Tattha sākuṇiko sūkariko luddo
  macchaghātako coro coraghātako, ye vā panaññepi keci kurūrakammantā, ayaṁ
  kaṇhābhijāti nāMa. Bhikkhū nīlābhijātīti vadanti. Te kira catūsu paccayesu kaṇṭake
  pakkhipitvā khādanti. "bhikkhū Ca kaṇṭakavuttino"ti ayaṁ hi nesaṁ laddhiyeva, 1- athavā
  kaṇṭakavuttikāeva nāma eke pabbajitāti vadanti. "samaṇakaṇṭakavuttikā"tipi
  Hi nesaṁ laddhi. Lohitābhijāti nāma nigaṇṭhā ekasāṭakāti vadanti. Ime
  kira purimehi dvīhi paṇḍarataRā. Gihī acelasāvakā haliddābhijātīti vadanti.
  Iti attano paccayadāyake nigaṇṭhehipi jeṭṭhakatare karonti. Nando, vaccho,
  saṅkicco, ayaṁ sukkābhijātīti vadanti. Te kira purimehi catūhi paṇḍarataRā.
  Ājīvake pana paramasukkābhijātīti vadanti. Te kira sabbehi paṇḍarataRā.
       Tattha sabbe sattā paṭhamaṁ sākuṇikādayova honti, tato visujjhamānā
  sakyasamaṇā honti, tato visujjhamānā nigaṇṭhā tato ājīvakasāvakā, tato
  nandādayo, tato ājīvakāti ayametesaṁ laddhi. Sukkapakkho vuttapaccanīkena
  veditabbo. Sesamidhāpi purimavāre vuttasadisameva.
       Imāsu pana tīsu diṭṭhīsu natthikadiṭṭhi vipākaṁ paṭibāhati, akiriyadiṭṭhi
  kammaṁ paṭibāhati, ahetukadiṭṭhi ubhayaṁpi paṭibāhati. Tattha kammaṁ paṭibāhantenāpi
  vipāko paṭibāhito hoti, vipākaṁ paṭibāhantenāpi kammaṁ paṭibāhitaṁ. Iti sabbepete
  atthato ubhayapaṭibāhakā ahetukavādā ceva akiriyavādā ca natthikavādā ca honti.
  Ye pana tesaṁ laddhiṁ gahetvā rattiṭṭhānadivāṭṭhāne nisinnā sajjhāyanti vīmaṁsanti,
  tesaṁ "natthi dinnaṁ, natthi yiṭṭhaṁ, karoto na kariyati pāpaṁ, natthi hetu natthi
  paccayo"ti tasmiṁ ārammaṇe micchāsati santiṭṭhati, cittaṁ ekaggaṁ hoti, javanāni

  *  *  *  *  *  *
  Footnote: 1 chaṂa. pāḷiyeva, evamuparipi
-------------------------------------------------
[page 091]
  Javanti, paṭhamajavane satekicchā honti, tathā dutiyādīsu. Sattame buddhānampi
  atekicchā anivattino ariṭṭhakaṇṭakasadisā.
       Tattha koci ekaṁ dassanaṁ okkamati, koci dvepi, 1- koci tīṇipi, ekasmiṁ
  okkantepi dvīsu tīsu okkantesupi niyatamicchādiṭṭhikova hoti, patto
  saggamaggāvaraṇañceva mokkhamaggāvaraṇañca, abhabbo tassattabhāvassa antaraṁ 2- saggaṁpi
  gantuṁ, pageva mokkhaṁ. Vaṭṭakhāṇu nāmesa satto paṭhavīgopako. Kiṁ panesa
  ekasmiṁyeva attabhāve niyato hoti, udāhu aññasmiṁpīti. Ekasmiṁyeva niyato,
  āsevanavasena pana bhavantarepi tantaṁ diṭṭhiṁ rocetiyeva. Evarūpassa hi yebhuyyena
  bhavato vuṭṭhānaṁ nāma natthi.
                           Tasmā akalyāṇajanaṁ āsīvisamivoragaṁ
                           ārakā parivajjeyya bhūtikāmo vicakkhaṇoti.
       [103] Natthi sabbaso āruppāti arūpabrahmalokā 3- nāma sabbākārena
  natthi. Manomayāti jhānacittamayā. Saññāmayāti arūpajjhānasaññāya saññāmayā.
  Rūpānaṁyeva nibbidāya virāgāya nirodhāya paṭipanno hotīti ayaṁ lābhī vā hoti
  takkī vā. Lābhī nāma rūpāvacarajjhānalābhī. Tassa rūpāvacare kaṅkhā natthi,
  arūpāvacaraloke atthi. So "ahaṁ āruppā atthīti vadantānaṁpi natthīti
  vadantānaṁpi suṇāmi. Atthi natthīti pana na jānāmi. Catutthajjhānaṁ padaṭṭhānaṁ katvā
  arūpāvacarajjhānaṁ nibbattessāmi. Sace āruppā atthi, tattha nibbattessāmi,
  sace natthi, rūpāvacarabrahmaloke nibbattissāmi. Evaṁ me apaṇṇako dhammo
  apaṇṇakova aviruddhova 4- bhavissatī"ti tathā paṭipajjati. Takkī pana appaṭiladdhajjhāno,
  tassāpi rūpajjhāne kaṅkhā natthi, arūpaloke pana atthi. So "ahaṁ āruppā
  atthīti vadantānaṁpi natthīti vadantānaṁpi suṇāmi, atthi natthīti pana na
  jānāmi, kasiṇaparikammaṁ katvā catutthajjhānaṁ nibbattetvā taṁ padaṭṭhānaṁ katvā
  arūpāvacarajjhānāni 5- nibbattessāmi, sace āruppā atthi, tattha

  *  *  *  *  *  *
  Footnote: 1 chaṂa. dve 2 chaṂa. anantaraṁ 3 chaṂa. arūpabrahmaloko
  4 chaṂa. aviraddhova 5 chaṂa. arūpāvacarajjhānaṁ
-------------------------------------------------
[page 092]
  Nibbattissāmi, sace natthi, rūpāvacarabrahmaloke nibbattissāmi, evameva 1-
  apaṇṇako dhammo apaṇṇakova aviruddhova bhavissatī"ti tathā paṭipajjati.
       [104] Bhavanirodhoti nibbānaṁ. Sārāgāya 2- santiketi rāgavasena vaṭṭe
  rajjanassa santike. Saṁyogāyāti taṇhāvasena saṁyojanatthāya. Abhinandanāyāti
  taṇhādiṭṭhivasena abhinandanāya. Paṭipanno hotīti ayaṁpi lābhī vā hoti takkī vā
  lābhī nāma aṭṭhasamāpattilābhī. Tassa āruppe kaṅkhā natthi, nibbāne atthi. So
  "ahaṁ nirodho atthītipi natthītipi suṇāmi, sayaṁ na jānāmi, samāpattipādakaṁ katvā
  vipassanaṁ vaḍḍhessāmi, sace nirodho bhavissati, arahattaṁ patvā parinibbāyissāmi,
  no ce bhavissati, āruppe nibbattissāmī"ti evaṁ paṭipajjati. Takkī pana
  ekasamāpattiyāpi na lābhī, āruppe panassa kaṅkhā natthi, bhavanirodhe atthi.
  So "ahaṁ nirodho atthītipi natthītipi suṇāmi, sayaṁ na jānāmi, kasiṇaparikammaṁ
  katvā aṭṭhasamāpattiyo nibbattetvā samāpattipadaṭṭhānaṁ vipassanaṁ vaḍḍhessāmi,
  sace nirodho bhavissati, arahattaṁ patvā parinibbāyissāmi, no ce bhavissati,
  āruppe nibbattissāmī"ti evaṁ paṭipajjati. Etthāha "atthi dinnantiādīni
  tāva apaṇṇakāni bhavantu, natthi dinnantiādīni pana kathaṁ apaṇṇakānī"ti.
  Gahaṇavasena. Tāni hi apaṇṇakaṁ apaṇṇakanti evaṁ gahitattā apaṇṇakāni nāma
  jātāni.
       [105] Cattārometi ayaṁ pāṭiyekko anusandhi. Natthikavādo, ahetukavādo,
  akiriyavādo, āruppā natthi nirodho natthīti evaṁ vādino ca dveti
  ime pañca puggalā heṭṭhā tayo puggalāva honti. Atthikavādādayo pañca
  eko catutthapuggalova hoti. Etamatthaṁ dassetuṁ bhagavā imaṁ desanaṁ ārabhi. Tattha
  sabbaṁ atthato uttānamevāti.
                     Papañcasūdaniyā majjhimanikāyaṭṭhakathāya
                       apaṇṇakasuttavaṇṇanā niṭṭhitā.
                               Dasamaṁ.
                        Paṭhamavaggavaṇṇanā niṭṭhitā.

  *  *  *  *  *  *
  Footnote: 1 chaṂa. evaṁ me 2 ka. sarāgāya
-------------------------------------------------
[page 093]
                             2. Bhikkhuvagga
                     1. Cūḷarāhulovādasuttavaṇṇanā 1-
       [107] Evamme sutanti cūḷarāhulovādasuttaṁ. Tattha ambalaṭṭhikāyaṁ viharatīti
  veḷuvanavihārassa paccante padhānagharasaṅkhepe vivekakāmānaṁ vasanatthāya kate ambalaṭṭhikāti
  evaṁnāmake pāsāde pavivekaṁ brūhayanto viharati. Kaṇṭako nāma jātakālato
  paṭṭhāya tikhiṇova hoti, evameva ayaṁpi āyasmā sattavassikasāmaṇerakāleyeva
  pavivekaṁ brūhayamāno tattha vihāsi. Paṭisallānā vuṭṭhitoti phalasamāpattito
  vuṭṭhāya. Āsananti pakatipaññattamevettha āsanaṁ atthi, taṁ pappoṭhetvā ṭhapesi.
  Udakādāneti udakabhājane. "udakādhāne"tipi 2- Pāṭho.
       Āyasmantaṁ rāhulaṁ āmantesīti ovādadānatthaṁ āmantesi. Bhagavatā hi
  rāhulattherassa sambahulā dhammadesanā katā. Sāmaṇerapañhā therasseva
  vuttā. 3- Tathā rāhulasaṁyuttaṁ mahārāhulovādasuttaṁ cūḷarāhulovādasuttaṁ idaṁ
  cūḷarāhulovādasuttanti.
       Ayañhi āyasmā sattavassikakāle bhagavantaṁ cīvarakaṇṇe gahetvā "dāyajjaṁ
  me samaṇa dehī"ti dāyajjaṁ yācamāno bhagavatā dhammasenāpatisāriputtattherassa
  niyyādetvā pabbājito. Atha bhagavā daharakumārā nāma yuttāyuttaṁ kathaṁ kathenti,
  ovādamassa demīti rāhulakumāraṁ āmantetvā "rāhulasāmaṇerena nāma tiracchānakathaṁ
  kathetuṁ na vaṭṭati, tvaṁ kathayamāno evarūpaṁ kathaṁ katheyyāsī"ti sabbabuddhehi
  avijahitaṁ dasapucchā 4- pañcapaṇṇāsavissajjanaṁ "eko pañho, eko uddeso,
  ekaṁ veyyākaraṇaṁ, dve pañhā .pe. Dasa pañhā, dasa uddesā, dasa veyyākaraṇāni. 5-
  Ekannāma kiṁ, sabbe sattā

  *  *  *  *  *  *
  Footnote: 1 ka. ambalaṭṭhikarāhulovāda... 2 chaṂa. udakaṭṭhānetipi
  3 chaṂa. sāmaṇerapañhaṁ...vuttaṁ 4 chaṂa. dasapucchaṁ 5 chaṂa. veyyākaraṇāti
-------------------------------------------------
[page 094]
  Āhāraṭṭhitikā .pe. Dasa nāma kiṁ, dasahaṅgehi samannāgato arahāti vuccatī"ti 1-
  imaṁ sāmaṇerapañhaṁ kathesi. Puna cintesi "daharakumārā nāma piyamusāvādā
  honti, adiṭṭhameva diṭṭhaṁ amhehi, diṭṭhameva na diṭṭhaṁ amhehīti vadanti
  ovādamassa demī"ti akkhīhi oloketvāpi sukhasañjānanatthaṁ paṭhamameva catasso
  udakādānūpamāyo, tato dve hatthiupamāyo tato 2- ekaṁ ādāsūpamañca dassetvā
  imaṁ suttaṁ kathesi. Catūsu pana paccayesu taṇhāvivaṭṭanaṁ 3- pañcasu kāmaguṇesu
  chandarāgappahānaṁ kalyāṇamittūpanissayassa mahantabhāvañca dassetvā rāhulasuttaṁ 4-
  kathesi. Āgatāgataṭṭhāne bhavesu chandarāgo na kattabboti dassetuṁ rāhulasaṁyuttaṁ 5-
  kathesi. Ahaṁ sobhāmi, mama vaṇṇāyatanaṁ pasannanti attabhāvaṁ nissāya
  gehassitachandarāgo na kattabtoti mahārāhulovādasuttaṁ kathesi.
       Tattha rāhulasuttaṁ imasmiṁ nāma kāle vuttanti na vattabbaṁ. Tañhi
  abhiṇhovādavasena vuttaṁ. Rāhulasaṁyuttaṁ sattavassikakālato paṭṭhāya yāva
  avassikabhikkhukālā vuttaṁ. Mahārāhulovādasuttaṁ aṭṭhārasavassikasāmaṇerakāle 6-
  vuttaṁ. Cūḷarāhulovādasuttaṁ avassikabhikkhukāle vuttaṁ. Kumārakapañho 7-
  ca idañca cūḷarāhulovādasuttaṁ sattavassikasāmaṇerakāle vuttaṁ. Tesu
  rāhulovādasuttaṁ 8- abhiṇhovādatthaṁ, rāhulasaṁyuttaṁ, therassa vipassanāgabbhagahaṇatthaṁ,
  mahārāhulovādaṁ gehassitachandarāgavinodanatthaṁ, cūḷarāhulovādaṁ therassa
  pañcadasavimuttiparipācanīyadhammaparipākakāle arahattagāhāpanatthaṁ vuttaṁ. Idañca pana
  sandhāya rāhulatthero bhikkhusaṁghamajjhe tathāgatassa guṇaṁ kathento idamāha:-
              "kikīva bījaṁ rakkheyya cāmarī vālamuttamaṁ *-
               nipako sīlasampanno mamaṁ rakkhi 9- tathāgato"ti. 10-

  *  *  *  *  *  *
  Footnote: 1 chaṂa. khu.khu. 25/1-10/3 sāmaṇerapañhā 2 chaṂa. ayaṁ pāṭho na dissati
  3 ka. taṇhāvivajjanaṁ 4 khu. su. 25/342/398 rāhulasutta 5 saṁṇi. 16/599/287 (syā)
  6 Ma. sattarasāṭṭhārasa.... 7 chaṂa. kumārakapañhaṁ 8 chaṂa. rāhulasuttaṁ 9 Ma. dakkhi
  * 10 pāli....aṇḍaṁ rakkheyya cāmarīriva vāladhiṁ...ḍakkhi mahāmuni, khu. apa. 32/83/87
  rāhulatherāpadāna
-------------------------------------------------
[page 095]
       Sāmaṇerapañho 1- ayuttavacanappahānatthaṁ idaṁ cūḷarāhulovādasuttaṁ
  sampajānamusāvādassa akaraṇatthaṁ vuttaṁ.
       Tattha passasi noti passasi nu. Parittanti thokaṁ. Sāmaññanti samaṇadhammo.
  Nikkujjitvāti adhomukhaṁ katvā. Ukkujjitvāti uttānaṁ katvā.
       [108] Seyyathāpi rāhula rañño nāgoti ayaṁ upamā sampajānamusāvādasaṁvararahitassa
  opammadassanatthaṁ vuttā. Tattha īsādantoti rathīsāsadisadanto. Uruḷhavāti
  abhivaḍḍhito ārohasampanno. Abhijātoti sujāto jātisampanno. Saṅgāmāvacaroti
  saṅgāmaṁ otiṇṇapubbo. Kammaṁ karotīti āgatāgate pavattanto pāteti. 2-
  Puratthimakāyādīsu pana puratthimakāyena tāva paṭisenāya phalakakoṭṭhakamuṇḍapākārādayo
  pāteti. Tathā pacchimakāyena. Sīsena kammaṁ nāma niyametvā etaṁ padesaṁ maddissāmīti
  nivattitvā oloketi, ettakena sataṁpi sahassaṁpi dvedhā bhijjati. Kaṇṇehi kammaṁ
  nāma āgatāgate sare kaṇṇehi paharitvā 3- pātanaṁ. Dantehi kammaṁ nāma
  paṭihatthiassahatthārohāssārohapadādīnaṁ vijjhanaṁ. Naṅguṭṭhena kammaṁ nāma naṅguṭṭhe
  baddhāya dīghasīlaṭṭhiyā vā ayamusalena vā chedanabhedanaṁ. Rakkhateva soṇḍanti soṇḍaṁ
  pana mukhe pakkhipitvā rakkhati.
       Tatthāti tasmiṁ tassa hatthino rakkhaṇe. 4- Apariccattanti anissaṭṭhaṁ,
  paresaṁ jayaṁ amhākañca parājayaṁ passati maññeti. 5- Soṇḍāyapi kammaṁ karotīti
  ayamuggaraṁ vā khadiramusalaṁ vā gahetvā samantā aṭṭhārasahatthaṁ ṭhānaṁ maddati.
  Pariccattanti vissaṭṭhaṁ, idāni hatthiyodhādīsu nakutoci bhāyati, amhākaṁ jayaṁ
  paresañca parājayaṁ passati maññeti. 5- Nāhantassa kiñci pāpanti tassa
  dukkaṭādiāpattivītikkame vā mātughātakādikammesu vā kiñci pāpaṁ akattabbaṁ nāma
  natthi. Tasmātiha teti yasmā sampajānamusāvādino akattabbaṁ pāpaṁ nāma natthi,
  tasmā tayā hasāyapi davakamyatāyapi musā na bhaṇissāmīti sikkhitabbaṁ.
  Paccavekkhaṇatthoti olokanattho, yaṁ mukhe vajjaṁ hoti, tassa dassanatthoti vuttaṁ
  hoti. Paccavekkhitvā paccavekkhitvāti oloketvā oloketvā.

  *  *  *  *  *  *
  Footnote: 1 chaṂa. sāmaṇerapañhaṁ 2 chaṂa. pavattento ghāteti 3 Ma. pariharitvā
  4 chaṂa. karaṇe 5 chaṂa. passīti maññati
-------------------------------------------------
[page 096]
       [109] Sasakkaṁ na karaṇīyanti ekaṁseneva na kātabbaṁ. Paṭisaṁhareyyāsīti
  nivatteyyāsi mā kareyyāsi. Anupadajjeyyāsīti anupadeyyāsi upatthambheyyāsi
  punappunaṁ kareyyāsi. Ahorattānusikkhīti rattiñca divasañca sikkhamāno.
       [111] Aṭṭiyitabbanti aṭṭena pīḷitena bhavitabbaṁ. Harāyitabbanti lajjitabbaṁ.
  Jigucchitabbanti gūthaṁ disvā viya jigucchā uppādetabbā. Manokammassa
  pana adesanāvatthukattā idha desetabbanti na vuttaṁ. Kittake pana ṭhāne
  kāyakammavacīkammāni sodhetabbāni, kittake manokammanti. Kāyakammavacīkammāni
  tāva ekasmiṁ purebhatteyeva sodhetabbāni. Bhattakiccaṁ katvā divāṭṭhāne
  nisinnena hi paccavekkhitabbaṁ "aruṇuggamanato paṭṭhāya yāva imasmiṁ ṭhāne
  nisajjā atthi nu kho me imasmiṁ antare paresaṁ akappiyaṁ kāyakammaṁ vā
  vacīkammaṁ vā"ti. Sace atthīti jānāti, desanāyuttaṁ desetabbaṁ, āvikaraṇayuttaṁ
  āvikātabbaṁ. Sace natthi, teneva pītipāmojjena vihātabbaṁ. Manokammaṁ pana
  etasmiṁ piṇḍapātapariyesanaṭṭhāne sodhetabbaṁ. Kathaṁ? "atthi nu kho me ajja
  piṇḍapātapariyesanaṭṭhāne rūpādīsu chando vā rāgo vā paṭighaṁ vā"ti. Sace
  atthi, "na puna evaṁ karissāmī"ti citteneva adhiṭṭhātabbaṁ. Sace natthi, taneva
  pītipāmojjena vihātabbaṁ.
       [112] Samaṇā vā brāhmaṇā vāti buddhā vā paccekabuddhā vā
  tathāgatasāvakā vā. Tasmātihāti yasmā atītepi evaṁ parisodhesuṁ, anāgatepi
  parisodhessanti, etarahipi parisodhenti, tasmā tumhehipi tesaṁ anusikkhantehi
  evaṁ sikkhitabbanti attho. Sesaṁ sabbattha uttānameva. Imaṁ pana desanaṁ bhagavā
  yāva bhavaggā ussitassa ratanarāsino yojaniyamaṇikkhandhena kūṭaṁ gaṇhanto viya
  neyyapuggalavasena pariniṭṭhāpesīti.
                     Papañcasūdaniyā majjhimanikāyaṭṭhakathāya
                     cūḷarāhulovādasuttavaṇṇanā niṭṭhitā.
                               Paṭhamaṁ.
                            -----------
-------------------------------------------------
[page 097]
                      2. Mahārāhulovādasuttavaṇṇanā
       [113] Evamme sutanti mahārāhulovādasuttaṁ. Tattha pīṭṭhito pīṭṭhito
  anubandhīti dassanaṁ avijahitvā gamanaṁ abbocchinnaṁ katvā pacchato pacchato
  iriyāpathānubandhanena anubandhi. Tadā hi bhagavā pade padaṁ nikkhipanto
  vilāsitagamanena purato purato gacchati, rāhulatthero dasabalassa padānupadiko
  hutvā pacchato pacchato gacchati. 1-
         Tattha bhagavā supupphitasālavanamajjhagato subhūmiotaraṇatthāya
  nikkhantamattavaravāraṇo viya virocittha, rāhulabhaddo ca varavāraṇassa pacchato
  nikkhantagajapotako viya. Bhagavā sāyaṇhasamaye maṇiguhato nikkhamitvā gocaraṁ paṭipanno
  kesarasīho viya, rāhulabhaddo ca sīhamigarājānaṁ anubandhanto nikkhantasīhapotako viya.
  Bhagavā maṇipabbatasassirikavanasaṇḍato dāṭhabalo mahābyaggho viya, rāhulabhaddo ca
  byaggharājānaṁ anubandhabyagghapotako viya. Bhagavā simbalīdahato 2- nikkhantasupaṇṇarājā
  viya, rāhulabhaddo ca supaṇṇarājassa pacchato nikkhantasupaṇṇapotako viya. Bhagavā
  cittakūṭapabbatato gaganatalapakkhantasuvaṇṇahaṁsarājā 3- viya, rāhulabhaddo
  ca haṁsādhipatiṁ anupakkhantahaṁsapotako 4- viya. Bhagavā mahāsaraṁ ajjhogāḷhā
  suvaṇṇamahānāvā viya, rāhulabhaddo ca suvaṇṇanāvaṁ pacchā anubandhanāvāpotako viya.
  Bhagavā cakkaratanānubhāvena gaganatale sampayātacakkavattirājā viya, rāhulabhaddo ca
  rājānaṁ anusampayātaparināyakaratanaṁ viya. Bhagavā vigatavalāhakaṁ nabhaṁ paṭipannatārakarājā
  viya, rāhulabhaddo ca tārakādhipatino anumaggapaṭipannaparisuddhaosadhitārakā viya.
       Bhagavāpi mahāsammatapaveṇiyaṁ okkākarājavaṁse jāto, rāhulabhaddopi, bhagavāpi
  saṅkhe pakkhittakhīrasadiso suparisuddhajātikhattiyakule jāto, rāhulabhaddopi. Bhagavāpi
  rajjaṁ pahāya pabbajito, rāhulabhaddopi. Bhagavatopi sarīraṁ dvattiṁsamahāpurisa-
  lakkhaṇapaṭimaṇḍitaṁ devanagaresu samussitaratanatoraṇaṁ viya sabbaphāliphullo pārichattako

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. simbalidāyato 3 chaṂa. gaganatalaṁ
  pakkhandasuvaṇṇahaṁsarājā 4 chaṂa. anupakkhandahaṁsapotako
-------------------------------------------------
[page 098]
  Viya ca atimanoharaṁ, rāhulabhaddassāpi. Iti dvepi abhinīhārasampannā, dvepi
  rājapabbajitā, dvepi khattiyasukhumālā, dvepi suvaṇṇavaṇṇā, dvepi lakkhaṇasampannā
  ekamaggaṁ paṭipannā paṭipāṭiyā gacchantānaṁ dvinnaṁ candamaṇḍalānaṁ dvinnaṁ
  suriyamaṇḍalānaṁ dvinnaṁ sakkasuyāmasantusitaparanimmita 1- vasavattimahābrahmādīnaṁ
  siriyā siriṁ abhibhavamānā viya virociṁsu.
       Tatrāyasmā rāhulo bhagavato piṭṭhito piṭṭhito gacchantova pādatalato
  yāva upari kesantā tathāgataṁ olokesi. 2- So bhagavato buddhavesavilāsaṁ disvā
  "sobhati bhagavā dvattiṁsamahāpurisalakkhaṇavicittasarīro byāmappabhāparikkhittattā 3-
  vippakiṇṇasuvaṇṇacuṇṇamajjhagato viya, vijjulatāparikkhitto kanakapabbato viya,
  yantasuttasamākaḍḍhitaṁ ratanavicittaṁ suvaṇṇāgghikaṁ viya, rattapaṁsukūlacīvarapaṭicchannopi
  rattakambalaparikkhittakanakapabbato viya, pavāḷalatāpaṭimaṇḍitaṁ suvaṇṇāgghikaṁ viya,
  cīnapiṭṭhacuṇṇapūjitaṁ suvaṇṇacetiyaṁ viya, lākhārasānulitto kanakayūpo 4- viya.
  Rattavalāhakantarato taṁkhaṇabbhuggatapuṇṇacando viya, aho samatiṁsapāramitānubhāvasajjitassa
  attabhāvassa sirisampattī"ti cintesi. Tato attānaṁpi oloketvā
  "ahaṁpi sobhāmi, sace bhagavā catūsu mahādīpesu cakkavattirajjaṁ akarissā, mayhaṁ
  parināyakaṭṭhānantaraṁ addasā. Evaṁ sante ativiya jambūdīpatalaṁ asobhissā"ti
  attabhāvaṁ nissāya gehassitaṁ chandarāgaṁ uppādesi.
       Bhagavāpi purato gacchantova cintesi "paripuṇṇacchavimaṁsalohitodāni
  rāhulassa attabhāvo. Rajanīyesu rūpārammaṇādīsu hi cittassa pakkhandanakālo
  jāto, kiṁ bahulatāya nu kho rāhulo vītināmetī"ti. Atha sahāvajjaneneva
  pasannaudake macchaṁ viya, parisuddhe ādāsamaṇḍale mukhanimittaṁ viya ca tassa
  taṁ cittuppādaṁ addasa. Disvā ca 5- "ayaṁ rāhulo mayhaṁ atrajo hutvā mama
  pacchato āgacchanto `ahaṁ sobhāmi, mayhaṁ vaṇṇāyatanaṁ pasannan'ti attabhāvaṁ
  nissāya gehassitachandarāgaṁ uppādeti, atitthe pakkhanno 6- uppathaṁ paṭipanno

  *  *  *  *  *  *
  Footnote: 1 chaṂa....santusitasunimmita... 2 chaṂa. ālokesi 3 chaṂa. byāmappabhāparikkhittatāya
  4 Ma. kanakarūpo 5 chaṂa. disvāva 6 chaṂa. pakkhando
-------------------------------------------------
[page 099]
  Agocare carati, disāmuḷhāddhiko viya agantabbadisaṁ gacchati. Ayaṁ kho panassa
  kileso abbhantare vaḍḍhanto attatthaṁpi yathābhūtaṁ passituṁ na dassati, paratthaṁpi
  ubhayatthaṁpi. Tato nirayepi paṭisandhiṁ gaṇhāpessati, tiracchānayoniyaṁpi pittivisayepi
  asurakāyepi sambādhepi mātukucchisminti anamatagge saṁsāravaṭṭe paripātessati,
  ayaṁ hi:-
                anatthajanano lobho lobho cittappakopano
                bhayamantarato jātaṁ taṁ jano nāvabujjhati.
                Luddho atthaṁ na jānāti luddho dhammaṁ na passati
                andhatamaṁ tadā hoti yaṁ lobho sahate naraṁ. 1-
       Yathā kho pana anekaratanapūrā mahānāvā bhinnaphalakantarena udakaṁ
  ādiyamānā muhuttampi na ajjhupekkhitabbā hoti, vegavegenassā vivaraṁ pidahituṁ
  vaṭṭati, evamevaṁ ayaṁpi na ajjhupekkhitabbo. Yāvassa ayaṁ kileso abbhantare
  sīlaratanādīni na vināseti, tāvadeva naṁ niggaṇhissāmī"ti ajjhāsayaṁ akāsi,
  evarūpesu pana ṭhānesu buddhānaṁ nāgavilokanaṁ nāma hoti. Tasmā yantena
  parivattitasuvaṇṇapaṭimā viya sakalakāyeneva parivattetvā ṭhito rāhulabhaddaṁ
  āmantesi. Taṁ sandhāya "athakho bhagavā apaloketvā"tiādi vuttaṁ.
       Tattha yaṅkiñci rūpantiādīni sabbākārena visuddhimagge khandhaniddese
  vitthāritāni. Netammamātiādīni mahāhatthipadopame vuttāni. Rūpameva nu kho
  bhagavāti kasmā pucchi? 2- tassa kira "sabbaṁ rūpaṁ netaṁ mama, nesohamasmi na
  meso attā"ti sutvā "bhagavā sabbaṁ rūpaṁ vipassanāpaññāya evaṁ daṭṭhabbanti
  vadati, vedanādīsu nu kho kathaṁ paṭipajjitabban"ti nayo udapādi. Tasmā tasmiṁ
  naye ṭhito pucchati. Nayakusalo hesa āyasmā rāhulo, idaṁ na kattabbanti
  vutte idaṁpi na kattabbaṁ idaṁpi na kattabbamevāti nayasatenapi nayasahassenapi
  paṭivijjhati. Idaṁ kattabbanti vuttepi eseva nayo.

  *  *  *  *  *  *
  Footnote: 1 khu. iti. 25/88/305 antarāmalasutta 2 chaṂa. pucchati
-------------------------------------------------
[page 100]
       Sikkhākāmo hi ayaṁ āyasmā, pātova gandhakuṭipariveṇe pattamattaṁ 1-
  vālikaṁ okirati "ajja sammāsambuddhassa santikā mayhaṁ upajjhāyassa santikā
  ettakaṁ ovādaṁ ettakaṁ paribhāsaṁ labhāmī"ti. Sammāsambuddhopi naṁ etadagge
  ṭhapento "etadaggaṁ bhikkhave mama sāvakānaṁ bhikkhūnaṁ sikkhākāmānaṁ yadidaṁ
  rāhulo"ti 2- sikkhāyameva aggaṁ katvā ṭhapesi. Sopi āyasmā bhikkhusaṁghamajjhe
  evameva 3- sīhanādaṁ nadi:-
                 "sabbametaṁ abhiññāya dhammarājā pitā mama
                  sammukhā bhikkhusaṁghassa etadagge ṭhapesi maṁ.
                  Sikkhākāmānahaṁ aggo dhammarājena thomito
                  saddhāpabbajitānañca sahāyo pavaro maMa.
                  Dhammarājā pitā mayhaṁ dhammarakkho ca pettiyo
                  sāriputto upajjhāyo sabbaṁ me jinasāsanan"ti.
       Athassa bhagavā yasmā na kevalaṁ rūpameva, vedanādayopi evaṁ daṭṭhabbā,
  tasmā rūpaṁpi rāhulātiādimāha. Ko nujjāti ko nu ajja. Therassa kira
  etadahosi "sammāsambuddho mayhaṁ attabhāvanissitaṁ chandarāgaṁ ñatvā `samaṇena
  nāma evarūpo vitakko na vitakketabbo'ti neva pariyāyeneva kathaṁ kathesi,
  gaccha bhikkhu rāhulaṁ vadehi `māssa 4- puna evarūpaṁ vitakkaṁ vitakkesī'ti na dūtaṁ
  peseti. 5- Maṁ sammukhe ṭhatvāyeva pana sabhaṇḍakaṁ coraṁ cūḷāya gaṇhanto viya
  sammukhā sugatovādaṁ adāsi. Sugatovādo ca nāma asaṅkheyyehipi kappehi
  dullabho. Evarūpassa buddhassa sammukhā ovādaṁ labhitvā ko nu viññū paṇḍitajātiko
  ajja gāmaṁ piṇḍāya pavisissatī"ti. Athesa āyasmā āhārakiccaṁ pahāya yasmiṁ
  nisinnaṭṭhāne ṭhitena ovādo laddho, tatova paṭinivattitvā aññatarasmiṁ
  rukkhamūle nisīdi. Bhagavāpi taṁ āyasmantaṁ nivattamānaṁ disvāpi na evamāha
  "mā nivatta tāva rāhula bhikkhācārakālo te"ti. Kasmā? evaṁ kirassa ahosi
  "ajja tāva kāyagatāsatiamatabhojanaṁ bhuñjatū"ti.

  *  *  *  *  *  *
  Footnote: 1 chaṂa. patthamattaṁ 2 aṅ. ekaka. 20/209/24 etadaggavagga 3 chaṂa. tameva
  4 chaṂa. mā 5 chaṂa. pesesi
-------------------------------------------------
[page 101]
       Addasā kho āyasmā sāriputtoti bhagavati gate pacchā gacchanto
  addasa. Etassa kirāyasmato ekekassa viharato aññaṁ vattaṁ, bhagavatā saddhiṁ
  viharato aññaṁ. Yadā hi dve aggasāvakā ekākino vasanti, tadā pātova
  senāsanaṁ sammajjitvā sarīrapaṭijagganaṁ katvā samāpattiṁ appetvā nisinnā 1-
  attano cittaruciyā bhikkhācāraṁ gacchanti. Bhagavatā saddhiṁ viharantā pana therā
  evaṁ na karonti. Tadā hi bhagavā bhikkhusaṁghaparivāro paṭhamaṁ bhikkhācāraṁ gacchati.
  Tasmiṁ gate thero attano senāsanā nikkhamitvā "bahūnaṁ vasanaṭṭhāne nāma
  sabbeva pāsādikaṁ kātuṁ sakkonti vā, na vā sakkontī"ti tattha tattha gantvā
  asammaṭṭhaṁ ṭhānaṁ sammajjati. Sace kacavaro achaḍḍito hoti, taṁ chaḍḍeti.
  Pānīyaṁ ṭhapetabbaṭṭhānamhi pānīyakūṭe asati pānīyaghaṭaṁ ṭhapeti. Gilānānaṁ
  santikaṁ gantvā "āvuso tumhākaṁ kiṁ āharāmi, kiṁ vo icchitabban"ti pucchati.
  Avassikadaharānaṁ santikaṁ gantvā "abhiramatha āvuso mā ukkaṇṭhittha, paṭipattisārakaṁ
  buddhasāsanan"ti ovadati. Evaṁ katvā sabbapacchā bhikkhācāraṁ gacchati.
  Yathā hi cakkavattī kuhiñci gantukāmo senāya parivārito paṭhamaṁ nikkhamati,
  parināyakaratanaṁ senaṅgāni saṁvidhāya pacchā nikkhamati, evaṁ saddhammacakkavatti bhagavā
  bhikkhusaṁghaparivāro paṭhamaṁ nikkhamati, tassa bhagavato parināyakaratanabhūto dhammasenāpati
  imaṁ kiccaṁ katvā sabbapacchā nikkhamati. So evaṁ nikkhanto tasmiṁ divase
  aññatarasmiṁ rukkhamūle nisinnaṁ rāhulabhaddaṁ addasa. Tena vuttaṁ "pacchā gacchanto
  addasā"ti.
       Atha kasmā ānāpānassatiyaṁ niyyojesi? nisajjānucchavikattā. Thero
  Kira "etassa bhagavatā rūpakammaṭṭhānaṁ kathitan"ti anāvajjitvāva yenākārena
  ayaṁ acalo anobaddho hutvā nisinno, idamassa etissā nisajjāya kammaṭṭhānaṁ
  anucchavikanti cintetvā evamāha. Tattha ānāpānassatinti assāsapassāse
  pariggahetvā tattha catukkapañcakajjhānaṁ nibbattetvā vipassanaṁ vaḍḍhetvā
  arahattaṁ gaṇhāhīti dasseti.

  *  *  *  *  *  *
  Footnote: 1 chaṂa. sannisinnā
-------------------------------------------------
[page 102]
       Mahapphalā hotīti kiṁ mahapphalā 1- hoti? idha bhikkhu ānāpānassatiṁ
  anuyutto ekāsane nisinnova sabbāsave khepetvā arahattaṁ pāpuṇāti, tathā
  asakkonto maraṇakāle samasīsī hoti, tathā asakkonto devaloke nibbattitvā
  dhammakathikadevaputtassa dhammaṁ sutvā arahattaṁ pāpuṇāti, tato viraddho anuppanne
  buddhuppāde paccekabodhiṁ sacchikaroti, taṁ asacchikaronto buddhānaṁ sammukhībhāve
  bāhiyattherādayo viya khippābhiñño hoti, evaṁ mahapphalā. Mahānisaṁsāti tasseva
  vevacanaṁ. Vuttampi cetaṁ:-
               "ānāpānassatī yassa paripuṇṇā subhāvitā
                anupubbaṁ paricitā yathā buddhena desitā
                somaṁ lokaṁ pabhāseti abbhā muttova candimā"ti. 2-
       Imaṁ mahapphalataṁ sampassamāno thero saddhivihārikaṁ tattha niyojeti.
       Iti bhagavā rūpakammaṭṭhānaṁ, thero ānāpānassatinti ubhopi kammaṭṭhānaṁ
  ācikkhitvā gatā, rāhulabhaddo vihāreyeva ohīno. Bhagavā tassa ohīnabhāvaṁ
  jānantopi neva attanā khādanīyaṁ bhojanīyaṁ gahetvā agamāsi, na
  ānandattherassa hatthe pesesi, na pasenadikosalamahārājānāthapiṇḍikādīnaṁ 3-
  saññaṁ adāsi. Saññāmattakaṁ hi labhitvā te kājabhattaṁ abhihareyyuṁ. Yathā ca bhagavā,
  evaṁ sāriputtattheropi na kiñci akāsi. Rāhulatthero nirāhāro chinnabhatto
  ahosi. Tassa panāyasmato "bhagavā maṁ vihāre ohīnaṁ jānantopi attanā
  laddhaṁ piṇḍapātaṁ nāpi sayaṁ gahetvā āgato, na aññassa hatthe pahiṇi, na
  manussānaṁ saññaṁ adāsi, upajjhāyopi me ohīnabhāvaṁ jānanto tatheva na
  kiñci akāsī"ti cittaṁpi na uppannaṁ, kuto tappaccayā omānaṁ vā atimānaṁ
  vā janessati. Bhagavatā pana ācikkhitakammaṭṭhānameva purebhattaṁpi pacchābhattaṁpi
  "itipi rūpaṁ aniccaṁ, itipi dukkhaṁ, itipi asubhaṁ, itipi anattā"ti
  aggiṁ abhipatthento 4- viya nirantaraṁ manasikatvā sāyaṇhasamaye cintesi "ahaṁ

  *  *  *  *  *  *
  Footnote: 1 chaṂa. kīvamahapphalā 2 khu. thera. 26/548/350 mahākappinattheragāthā,
  khu. paṭi. 31/386/258 mahāvagga (syā) 3 chaṂa. pasenadimahārājānāthapiṇḍikādīnaṁ
  4 chaṂa. abhimatthento
-------------------------------------------------
[page 103]
  Upajjhāyena ānāpānassatiṁ bhāvehīti vutto, tassa vacanaṁ karissāmi,
  ācariyūpajjhāyānañhi vacanaṁ akaronto dubbaco nāma hoti. `dubbaco Rāhulo,
  upajjhāyassapi vacanaṁ na karotī'ti ca garahuppattito kakkhaḷatarā pīḷā nāma
  natthī"ti. Bhāvanāvidhānaṁ pucchitukāmo bhagavato santikaṁ agamāsi. Taṁ dassetuṁ
  athakho āyasmā rāhulotiādi vuttaṁ.
       [114] Tattha paṭisallānāti ekībhāvato. Yaṅkiñci rāhuloti kasmā
  bhagavā ānāpānassatiṁ puṭṭho rūpakammaṭṭhānaṁ kathetīti. Rūpe chandarāgappahānatthaṁ.
  Evaṁ kirassa ahosi "rāhulassa attabhāvaṁ nissāya chandarāgo uppanno,
  heṭṭhāpassa 1- saṅkhepena rūpakammaṭṭhānaṁ kathitaṁ. Idānissapi cattāḷīsāya 2-
  ākārehi attabhāvaṁ vibhajetvā 3- visaṅkharitvā tannissitaṁ chandarāgaṁ
  anuppattidhammataṁ āpādessāmī"ti. Atha ākāsadhātuṁ kasmā vitthāresīti.
  Upādārūpadassanatthaṁ. Heṭṭhā hi cattāri mahābhūtāneva kathitāni, na upādārūpaṁ.
  Tasmā iminā mukhena taṁ dassetuṁ ākāsadhātuṁ vitthāresi. Apica ajjhattikena ākāsena
  paricchinnarūpaṁpi pākaṭaṁ hoti.
                Ākāsena paricchinnaṁ rūpaṁ yāva vibhūsitaṁ 4-
                tasseva 5- āvibhāvatthaṁ taṁ pakāsesi nāyako.
      Ettha ca 6- purimāsu tāva catūsu yaṁ vattabbaṁ, taṁ mahāhatthipadopame
  vuttameva.
       [118] Ākāsadhātuyaṁ ākāsagatanti ākāsabhāvaṁ gataṁ. Upādinnanti ādinnaṁ
  gahitaṁ parāmaṭṭhaṁ, sarīraṭṭhakanti attho. Kaṇṇacchiddanti maṁsalohitādīhi samphuṭṭhaṁ
  kaṇṇavivaraṁ. 7- Nāsacchiddādīsupi eseva nayo. Yena cāti yena chiddena.
  Ajjhoharatīti anto paveseti, jivhābandhanato hi yāva udarapaṭalā manussānaṁ
  vidatthicaturaṅgulaṁ chinnaṭṭhānaṁ hoti. Taṁ sandhāyetaṁ vuttaṁ. Yattha cāti yasmiṁ

  *  *  *  *  *  *
  Footnote: 1 chaṂa. heṭṭhā cassa 2 chaṂa. dvicattālīsāya 3 chaṂa. virājetvā
  4 chaṂa. yāti vibhūtataṁ 5 chaṂa. tassevaṁ 6 chaṂa. pana 7 chaṂa. samphuṭṭhākaṇṇavivaraṁ
-------------------------------------------------
[page 104]
  Okāse. Santiṭṭhatīti patiṭṭhāti. Manussānañhi mahantaṁ paṭaparissāvanaṁ mahantañca 1-
  udarapaṭalaṁ nāma hoti. Taṁ sandhāyetaṁ vuttaṁ. Adhobhāgaṁ nikkhamatīti yena heṭṭhā
  nikkhamati. Dvattiṁsahatthamattaṁ ekavīsatiyā ṭhānesu vaṅkaṁ 2- antaṁ nāma
  hoti. Taṁ sandhāyetaṁ vuttaṁ. Yaṁ vā pana aññaṁpīti iminā sukhumaṁ sukhumaṁ
  cammamaṁsādiantaragatañceva lomakūpabhāvena ca ṭhitaṁ ākāsaṁ dasseti. Sesametthāpi
  paṭhavīdhātuādīsu vuttanayeneva veditabbaṁ.
       [119] Idānissa tādibhāvalakkhaṇaṁ ācikkhanto paṭhavīsamantiādimāha.
  Iṭṭhāniṭṭhesu hi arajjanto adūsanto 3- tādī nāma hoti. Manāpāmanāpāti
  ettha aṭṭhalobhasahagatacittasampayuttā manāpā nāma, dvedomanassacittasampayuttā
  amanāpā nāMa. Cittaṁ na pariyādāya ṭhassantīti ete phassā uppajjitvā tava
  cittaṁ antomuṭṭhigataṁ karonto viya pariyādāya gahetvā ṭhātuṁ na sakkhissanti
  "ahaṁ sobhāmi, mayhaṁ vaṇṇāyatanaṁ pasannan"ti puna attabhāvaṁ nissāya chandarāgo
  nuppajjissati. Gūthagatantiādīsu gūthameva gūthagataṁ. Evaṁ sabbattha.
       Na katthaci patiṭṭhitoti paṭhavīpabbatarukkhādīsu ekasmiṁpi na patiṭṭhito,
  yadi hi paṭhaviyaṁ patiṭṭhito bhaveyya, paṭhaviyā bhijjamānāya saheva bhijjeyya,
  pabbate patamāne saheva pateyya, rukkhe chijjamāne saheva chijjeyya.
       [120] Mettaṁ rāhulāti kasmā ārabhi? tādibhāvassa kāraṇadassanatthaṁ.
  Heṭṭhā hi tādibhāvalakkhaṇaṁ dassitaṁ, na ca sakkā ahaṁ tādī homīti akāraṇā
  bhavituṁ, napi "ahaṁ uccākulappasuto bahussuto lābhī, maṁ rājarājamahāmattādayo
  bhajanti, ahaṁ tādī homī"ti imehi kāraṇehi koci tādī nāma na 4- hoti,
  mettādibhāvanāya pana hotīti tādibhāvassa kāraṇadassanatthaṁ imaṁ desanaṁ ārabhi.
       Tattha bhāvayatoti upacāraṁ vā appanaṁ vā pāpentassa. Yo byāpādoti
  yo satte kopo, so pahīyissati. Vihesāti pāṇiādīhi sattānaṁ vihiṁsanaṁ. Aratīti
  pantasenāsanesu ceva adhikusaladhammesu ca ukkaṇṭhitatā. 5- Paṭighoti yattha katthaci

  *  *  *  *  *  *
  Footnote: 1 chaṂa. paṭaparissāvanamattañca 2 Ma. ṭhitaṁ 3 chaṂa. adussanto
  4 chaṂa. ayaṁ saddo na dissati 5 Ma. ukkaṇṭhitā
-------------------------------------------------
[page 105]
  Sattesu saṅkhāresu ca paṭihaññanakileso. Asubhanti uddhumātakādīsu upacārappanaṁ.
  Uddhumātakādīsu asubhabhāvanā ca nāmesā vitthārato visuddhimagge kathitāva. Rāgoti
  pañcakāmaguṇikarāgo. Aniccasaññanti aniccānupassanāya sahajātasaññaṁ, vipassanāeva
  vā esā asaññāpi saññāsīsena saññāti vuttā. Asmimānoti rūpādīsu
  asmīti māno.
       [121] Idāni therena pucchitaṁ pañhaṁ vitthārento ānāpānassatintiādimāha.
  Tattha idaṁ kammaṭṭhānañca kammaṭṭhānabhāvanā ca pāliattho ca saddhiṁ ānisaṁsakathāya sabbo
  sabbākārena visuddhimagge anussatiniddese vitthāritoyeva. Imaṁ desanaṁ bhagavā
  neyyapuggalavaseneva pariniṭṭhapesīti.
                     Papañcasūdaniyā majjhimanikāyaṭṭhakathāya
                    mahārāhulovādasuttavaṇṇanā niṭṭhitā.
                               Dutiyaṁ.
                           -------------
                      3. Cūḷamāluṅkyasuttavaṇṇanā 1-
       [122] Evamme sutanti māluṅkyasuttaṁ. Tattha māluṅkyaputtassāti
  evaṁnāmakassa therassa. Ṭhapitāni paṭikkhittānīti diṭṭhigatāni nāma abyākātabbānīti
  evaṁ ṭhapitāni ceva paṭikkhittāni ca. Tathāgatoti satto. Tamme na ruccatīti taṁ
  abyākaraṇaṁ mayhaṁ na ruccati. Sikkhaṁ paccakkhāyāti sikkhaṁ paṭikkhipitvā.
       [125] Ko santo kaṁ paccācikkhasīti yācako vā hi yācitakaṁ paccācikkheyya,
  yācitako vā yācakaṁ. Tvaṁ neva yācako na yācitako, sodāni tvaṁ ko santo kaṁ
  paccācikkhasīti attho.
       [126] Viddho assāti parasenāya ṭhitena viddho bhaveyya. Gāḷhalepanenāti 2-
  bahalalepanena. Bhisakkanti vejjaṁ. Sallakattanti sallakantanaṁ sallakantiya

  *  *  *  *  *  *
  Footnote: 1 chaṂa. cūḷamālukyasutta.... 2 chaṂa. gāḷhapalepanena
-------------------------------------------------
[page 106]
  Suttapāṭhakaṁ. 1- Akkassāti akkavāke gahetvā jiyaṁ karonti. Tena vuttaṁ
  "akkassā"ti. Saṇṭhassāti 2- veṇuvilīvassa. Maruvākhīrapaṇṇīnaṁpi vākehiyeva karonti.
  Tena vuttaṁ yadi vā maruvāya yadi vā khīrapaṇṇinoti. Gacchanti pabbatagacchanadīgacchādīsu
  jātaṁ. Ropīmanti ropetvā vaḍḍhitaṁ saravanato saraṁ gahetvā kataṁ. Sithilahanunoti
  evaṁnāmakassa pakkhino. Roruvassāti 3- kāḷasīhassa. Semhārassāti makkaṭassa.
  Evaṁ noti etāya diṭṭhiyā sati na hotīti attho.
       [127] Attheva jātīti etāya diṭṭhiyā sati brahmacariyavāsova natthi,
  jāti pana atthiyeva. Tathā jarāmaraṇādīnīti dasseti. Yesāhanti yesaṁ ahaṁ.
  Nighātanti upaghātaṁ vināsaṁ. Mama sāvakā hi etesu nibbinnā 4- idheva nibbānaṁ
  pāpuṇantīti adhippāyo.
       [128] Tasmātihāti yasmā abyākatametaṁ, catusaccameva mayā byākataṁ,
  tasmāti attho. Nahetaṁ māluṅkyaputta atthasaṇhitanti etaṁ diṭṭhigataṁ vā etaṁ
  diṭṭhigataṁ vā etaṁ byākaraṇaṁ vā kāraṇanissitaṁ na hoti. Na ādibrahmacariyakanti
  brahmacariyassa ādimattaṁpi pubbabhāgasīlamattaṁpi na hoti. Na nibbidāyātiādīsu
  vaṭṭe nibbindanatthāya 5- vā virajanatthāya vā vaṭṭanirodhāya vā rāgādivūpasamatthāya
  vā abhiññeyyadhamme abhijānanatthāya vā catumaggasaṅkhātasambodhatthāya vā
  asaṅkhatanibbānasacchikiriyaṭṭhāya vā na hoti. Etañhīti etaṁ catusaccabyākaraṇaṁ.
  Ādibrahmacariyakanti brahmacariyassa ādibhūtaṁ pubbaṭṭhānaṁ. 6- Sesaṁ
  vuttapaṭipakkhanayena veditabbaṁ. Imaṁpi desanaṁ bhagavā neyyapuggalavasena niṭṭhapesīti.
                     Papañcasūdaniyā majjhimanikāyaṭṭhakathāya
                       māluṅkyasuttavaṇṇanā niṭṭhitā.
                               Tatiyaṁ.
                         -----------------

  *  *  *  *  *  *
  Footnote: 1 chaṂa. sallakantiyasuttavācakaṁ 2 chaṂa. saṇhassāti 3 chaṂa. bheruvassāti
  4 Sī. nibbiṇṇā, Ma. nibbindanto 5 Ma. nibbidatthāya 6 chaṂa. pubbapadaṭṭhānaṁ
-------------------------------------------------
[page 107]
                           4. Mahāmāluṅkyasuttavaṇṇanā
       [129] Evamme sutanti mahāmāluṅkyasuttaṁ. Tattha orambhāgiyānīti
  heṭṭhākoṭṭhāsikāni kāmabhave nibbattisaṁvattanikāni. Saṁyojanānīti bandhanāni.
  Kassa kho nāmāti kassa devassa vā manussassa vā desitāni dhāresi, kiṁ
  tvameveko assosi, na añño kocīti. Anusetīti appahīnatāya anuseti.
  Anusayamāno saṁyojanaṁ nāma hoti.
       Ettha ca bhagavatā saṁyojanaṁ pucchitaṁ, therenapi saṁyojanameva byākataṁ.
  Evaṁ santepi kassa 1- vāde bhagavatā doso āropito. So kasmāti ce. Therassa
  tathāladdhikattā. Ayaṁ hi tassa laddhi "samudācārakkhaṇeyeva kilesehi saṁyutto
  nāma hoti, itarasmiṁ khaṇe asaṁyutto"ti. Tenassa bhagavatā doso āropito.
  Athāyasmā ānando cintesi "bhagavatā bhikkhusaṁghassa dhammaṁ desissāmīti attano
  dhammatāyeva ayaṁ dhammadesanā āraddhā, sā iminā apaṇḍitenapi 2- bhikkhunā
  visaṁvāditā, handāhaṁ bhagavantaṁ yācitvā bhikkhūnaṁ dhammaṁ desessāmī"ti. So
  evamakāsi. Taṁ dassetuṁ "evaṁ vutte āyasmā ānando"tiādi vuttaṁ.
       Tattha sakkāyadiṭṭhipariyuṭṭhitenāti sakkāyadiṭṭhiyā gahitena abhibhūtena.
  Sakkāyadiṭṭhiparetenāti sakkāyadiṭṭhiyā anugatena. Nissaraṇanti diṭṭhinissaraṇaṁ
  nāma nibbānaṁ, taṁ yathābhūtaṁ nappajānāti. Appaṭivinītāti avinoditā anīhatā.
  Orambhāgiyasaṁyojananti heṭṭhābhāgiyasaṁyojanaṁ nāma hoti. Sesapadesupi eseva
  nayo. Sukkapakkho uttānatthoyeva. "sānusayā Pahīyatī"ti vacanato panettha
  ekacce "aññaṁ saññojanaṁ, añño anusayo"ti vahanti. Yathā hi "sabyañjanaṁ
  bhattan"ti vutte bhattato aññaṁ byañjanaṁ hoti, evaṁ "sānusayā"ti vacanato
  pariyuṭṭhānasakkāyadiṭṭhito aññena anusayena bhavitabbanti tesaṁ laddhi. Te
  "sasīsaṁ pārupitvā"tiādīhi paṭikkhipitabbā. Na hi sīsato añño puriso atthi.
  Athāpi siyā "yadi tadeva saṁyojanaṁ so anusayo, evaṁ sante bhagavatā therassa

  *  *  *  *  *  *
  Footnote: 1 chaṂa. tassa 2 chaṂa. apaṇḍitena
-------------------------------------------------
[page 108]
  Taruṇūpamo upārambho duāropito hotī"ti. Na duāropito, kasmā?
  evaṁladdhikattāti vitthāritametaṁ. Tasmā soyeva kileso bandhanaṭṭhena saṁyojanaṁ,
  appahīnaṭṭhena anusayoti idamatthaṁ sandhāya bhagavatā "sānusayā pahīyatī"ti evaṁ
  vuttanti veditabbaṁ.
       [132] Tacaṁ chetvātiādīsu idaṁ opammasaṁsandanaṁ:- tacacchedo viya hi
  samāpatti daṭṭhabbā, pheggucchedo viya vipassanā, sāracchedo viya maggo.
  Paṭipadā pana lokiyalokuttaramissakāva vaṭṭati. Evamete daṭṭhabbāti evarūpā
  puggalā evaṁ daṭṭhabbā.
       [133] Upadhivivekāti upadhivivekena. Iminā pañcakāmaguṇaviveko kathito.
  Akusalānaṁ dhammānaṁ pahānāyāti iminā nīvaraṇappahānaṁ kathitaṁ. Kāyaduṭṭhullānaṁ
  paṭipassaddhiyāti iminā kāyālasiyapaṭipassaddhi kathitā. Vivicceva kāmehīti
  upadhivivekena kāmehi vinā hutvā. Vivicca akusalehīti akusalānaṁ dhammānaṁ pahānena
  kāyaduṭṭhullānaṁ paṭipassaddhiyā ca akusalehi vinā hutvā. Yadeva tattha hotīti yaṁ
  tattha 1- antosamāpattiyaṁ samāpattikkhaṇe ceva 1- samāpattisamuṭṭhitañca
  rūpādidhammajātaṁ hoti. Te dhammeti te rūpagatantiādinā nayena vutte rūpādayo dhamme.
  Aniccatoti na niccato. Dukkhatoti na sukhato. Rogatotiādīsu ābādhaṭṭhena
  rogato, antodosaṭṭhena gaṇḍato, anupaviṭṭhaṭṭhena dukkhajananaṭṭhena ca sallato,
  dukkhaṭṭhena aghato, rogaṭṭhena ābādhato, āsakaṭṭhena parato, palujjanaṭṭhena
  palokato, nissattaṭṭhena suññato, na attaṭṭhena anattato. Tattha aniccato
  palokatoti dvīhi padehi aniccalakkhaṇaṁ kathitaṁ, dukkhatotiādīhi chahi dukkhalakkhaṇaṁ,
  parato suññato anattatoti tīhi anattalakkhaṇaṁ.
       So tehi dhammehīti so tehi evaṁ tilakkhaṇaṁ āropetvā diṭṭhehi
  antosamāpattiyaṁ pañcakkhandhadhammehi. Cittaṁ paṭipādetīti 2- cittaṁ paṭisaṁpādeti 3-

  *  *  *  *  *  *
  Footnote: 1-1 chaṂa. antosamāpattikkhaṇeyeva 2 Ma. patiṭṭhāpetīti cha. paṭivāpetīti
  3 chaṂa. paṭisaṁharati
-------------------------------------------------
[page 109]
  Moceti apaṇeti. Upasaṁdaratīti vipassanācittaṁ tāva savanavasena thutivasena
  pariyattivasena paññattivasena ca santaṁ 1- nibbānanti evaṁ asaṅkhatāya amatāya
  dhātuyā upasaṁharati. Maggacittaṁ nibbānaṁ ārammaṇakaraṇavaseneva etaṁ santaṁ etaṁ
  paṇītanti na evaṁ vadati, iminā pana ākārena taṁ paṭivijjhanto tattha cittaṁ
  upasaṁharatīti attho. So tattha ṭhitoti tāya tilakkhaṇārammaṇāya vipassanāya
  ṭhito. Āsavānaṁ khayaṁ pāpuṇātīti anukkamena cattāro magge bhāvetvā pāpuṇāti.
  Teneva dhammarāgenāti samathavipassanādhamme chandarāgena. Samathavipassanāsu hi
  sabbaso chandarāgaṁ pariyādātuṁ sakkonto arahattaṁ pāpuṇāti, asakkonto
  anāgāmī hoti.
       Yadeva tattha hoti vedanāgatanti idha pana rūpaṁ na gahitaṁ. Kasmā?
  Samatikkantattā. Ayaṁ hi heṭṭhā rūpāvacarajjhānaṁ samāpajjitvā rūpaṁ atikkamitvā
  arūpāvacarasamāpattiṁ samāpannoti samathavasenapinena rūpaṁ atikkantaṁ, heṭṭhā rūpaṁ
  sammadeva sammasitvā taṁ atikkamma idāni arūpaṁ sammasatīti vipassanāvasenapinena
  rūpaṁ atikkantaṁ. Arūpe pana sabbasopi rūpaṁ natthīti taṁ sandhāyapi idha rūpaṁ na
  gahitaṁ, 2- sammā na gahitaṁ. 2-
       Atha kiñcarahīti kiṁ pucchāmīti pucchati? samathavasena gacchato cittekaggatā
  dhuraṁ hoti, so cetovimutto nāMa. Vipassanāvasena gacchato paññā dhuraṁ hoti,
  so paññāvimutto nāmāti ettha therassa kaṅkhā natthi. Ayaṁ sabhāvadhammoyeva,
  samathavaseneva pana gacchantesu eko cetovimutto nāma hoti, ekopaññāvimutto.
  Vipassanāvasena gacchantesupi eko paññāvimutto nāma hoti, eko ceto vimuttoti
  ettha kiṁ kāraṇanti pucchati.
       Indriyavemattataṁ vadāmīti indriyanānattataṁ vadāmi. Idaṁ vuttaṁ hoti,
  na tvaṁ ānanda dasa pāramiyo pūretvā sabbaññutaṁ 3- paṭivijjhi, tena te
  etaṁ apākaṭaṁ. Ahaṁ pana paṭivijjhiṁ, tena me etaṁ pākaṭaṁ. Ettha hi

  *  *  *  *  *  *
  Footnote: 1 chaṂa. ca etaṁ santaṁ 2-2 chaṂa. ime pāṭhā na dissanti 3 Sī. sabbantaṁ
-------------------------------------------------
[page 110]
  Indriyanānattatā kāraṇaṁ. Samathavaseneva hi gacchantesu ekassa bhikkhuno
  cittekaggatā dhuraṁ hoti, so cetovimutto nāma hoti. Ekassa paññā dhuraṁ
  hoti, so paññāvimutto nāma hoti. Vipassanāvaseneva ca gacchantesu ekassa
  paññā dhuraṁ hoti, so paññāvimutto nāma hoti. Ekassa cittekaggatā dhuraṁ
  hoti, so cetovimutto nāma hoti. Dve aggasāvakā samathavipassanādhurena
  arahattaṁ pattā. Tesu dhammasenāpati paññāvimutto jāto, mahāmoggallānatthero
  cetovimutto. Iti indriyavemattaṁ ettha kāraṇanti veditabbaṁ. Sesaṁ sabbattha
  uttānamevāti.
                     Papañcasūdaniyā majjhimanikāyaṭṭhakathāya
                     mahāmāluṅkyasuttavaṇṇanā niṭṭhitā.
                               Catutthaṁ.
                          --------------
                         5. Bhaddālisuttavaṇṇanā
       [134] Evamme sutanti bhaddālisuttaṁ. Tattha ekāsanabhojananti ekasmiṁ
  purebhatte asanabhojanaṁ bhuñjitabbabhattanti attho. Appābādhatantiādīni kakacopame
  vitthāritāni. Na ussahāmīti na sakkomi. Siyā kukkuccaṁ siyā vippaṭisāroti
  evaṁ bhuñjanto yāvajīvaṁ brahmacariyaṁ carituṁ sakkhissāmi nu kho, na nu khoti iti
  me vippaṭisārakukkuccaṁ bhaveyyāti attho. Ekadesaṁ bhuñjitvāti porāṇakattherā
  kira patte bhattaṁ pakkhipitvā sappimhi dinne sappinā uṇhameva 1- thokaṁ
  bhuñjitvā hatthe dhovitvā avasesaṁ bahi nīharitvā chāyūdakaphāsuke ṭhāne
  nisīditvā bhuñjanti. Etaṁ sandhāya satthā āha. Bhaddāli pana cintesi "sace

  *  *  *  *  *  *
  Footnote: 4 Sī. uṇhuṇhameva
-------------------------------------------------
[page 111]
  Sakiṁ pattaṁ pūretvā dinnaṁ bhattaṁ bhuñjitvā puna pattaṁ dhovitvā odanassa
  pūretvā laddhaṁ bahi nīharitvā chāyūdakaphāsuke ṭhāne bhuñjeyya, iti evaṁ
  vaṭṭeyya, itarathā ko sakkotī"ti. Tasmā evaṁpī kho ahaṁ bhante na ussahāmīti
  āha. Ayaṁ kira atīte anantarāya jātiyā kākayoniyaṁ nibbatti. Kākā ca
  nāma mahāchātakā honti. Tasmā chātakatthero nāma ahosi. Tassa pana
  viravantasseva bhagavā taṁ madditvā ajjhottharitvā "yo pana bhikkhu vikāle
  khādanīyaṁ vā bhojanīyaṁ vā khādeyya vā bhuñjeyya vā pācittiyan"ti 1- sikkhāpadaṁ
  paññapesi. Tena vuttaṁ athakho āyasmā bhaddāli .pe. Anussāhaṁ pavedesīti.
       Yathātanti yathā aññopi sikkhāya na paripūrakārī ekavihārepi vasanto
  satthu sammukhībhāvaṁ na dadeyya, tatheva na adāsīti attho. Neva bhagavato
  upaṭṭhānaṁ agamāsi, na dhammadesanaṭṭhānaṁ na vitakkamāḷakaṁ, na ekabhikkhācāramaggaṁ
  paṭipajji. Yasmiṁ kule bhagavā nisīdati, tassa dvārepi na aṭṭhāsi. Sacassa
  vasanaṭṭhānaṁ bhagavā gacchati, so puretarameva ñatvā aññattha gacchati.
  Saddhāpabbajito kiresa kulaputto parisuddhasīlo. Tenassa na añño vitakko
  ahosi, "mayā nāma udarakāraṇā bhagavato sikkhāpadapaññāpanaṁ paṭibāhitaṁ,
  ananucchavikaṁ me katan"ti ayameva vitakko ahosi. Tasmā ekavihāre vasantopi
  lajjāya satthu sammukhībhāvaṁ nādāsi.
       [135] Cīvarakammaṁ karontīti manussā bhagavato cīvarasāṭakaṁ adaṁsu, taṁ
  gahetvā cīvaraṁ karonti. Etaṁ desanti 2- etaṁ okāsaṁ etaṁ aparādhaṁ, satthu
  sikkhāpadapaññāpanassa 3- paṭibāhitakāraṇaṁ sādhukaṁ manasikarohīti attho. Dukkarataranti
  vassaṁ hi vasitvā disā pakkante bhikkhū kuhiṁ vasitthāti pucchanti. Tehi jetavane
  vasimhāti vutte "āvuso bhagavā imasmiṁ antovasse kataraṁ jātakaṁ kathesi,
  kataraṁ suttantaṁ, kataraṁ sikkhāpadaṁ paññapesī"ti pucchitāro honti. Tato
  "vikālabhojanasikkhāpadaṁ paññapesi, bhaddāli nāma naṁ eko thero paṭibāhī"ti

  *  *  *  *  *  *
  Footnote: 1 vi. mahāvi. 2/248/235 bhojanavagga 2 chaṂa. etaṁ dosakanti
  3 chaṂa. sikkhāpadaṁ paññapentassa
-------------------------------------------------
[page 112]
  Vakkhanti. Taṁ sutvā bhikkhū "bhagavatopi nāma sikkhāpadaṁ paññapentassa paṭibāhituṁ 1-
  ayuttaṁ akāraṇan"ti vadanti. Evaṁ te ayaṁ doso mahājanantare pākaṭo
  hutvā duppaṭikārataṁ āpajjissatīti maññamānā evamāhaṁsu. Apica aññepi
  bhikkhū pavāretvā satthu santikaṁ āgamissanti. Atha tvaṁ "ethāvuso 2- mama
  satthāraṁ khamāpentassa sahāyā hothā"ti saṁghaṁ sannipātessasi. Tattha āgantukā
  pucchissanti "āvuso kiṁ imināpi bhikkhunā katan"ti. Tato etamatthaṁ sutvā
  "bhāriyaṁ kataṁ bhikkhunā, dasabalaṁ nāma paṭibāhissatīti ayuttametan"ti vakkhanti.
  Evaṁpi te ayaṁ aparādho mahājanantare pākaṭo hutvā duppaṭikārataṁ āpajjissatīti
  maññamānāpi evamāhaṁsu. Athakho 3- bhagavā pavāretvā cārikaṁ pakkamissati, atha
  tvaṁ gatagataṭṭhāne bhagavato khamāpanatthāya saṁghaṁ sannipātessasi. Tatra disāvāsino
  bhikkhū pucchissanti "āvuso kiṁ iminā bhikkhunā katan"ti .pe. Duppaṭikārataṁ
  āpajjissatīti maññamānāpi evamāhaṁsu.
       Etadavocāti appaṭirūpaṁ mayā kataṁ, bhagavā pana mahantepi aguṇe
  alaggitvā mayhaṁ accayaṁ paṭiggaṇhissatīti maññamāno etaṁ "accayo maṁ bhante"ti
  ādivacanaṁ avoca. Tattha accayoti aparādho. Maṁ accagamāti maṁ atikkamma
  abhibhavitvā pavatto. Paṭiggaṇhātūti khamatu. Āyatiṁ saṁvarāyāti anāgate saṁvaraṇatthāya,
  puna evarūpassa aparādhassa dosassa khalitassa akaraṇatthāya. Tagghāti ekaṁsena.
  Samayopi kho te bhaddālīti bhaddāli tayā paṭivijjhitabbayuttakaṁ ekaṁ kāraṇaṁ
  atthi, taṁpi te na paṭividdhaṁ na sallakkhitanti dasseti.
       [136] Ubhatobhāgavimuttotiādīsu dhammānusārī, saddhānusārīti dve
  ekacittakkhaṇikā maggasamaṅgipuggalā. Ete pana sattapi ariyapuggale bhagavatāpi
  evaṁ āṇāpetuṁ na yuttaṁ, bhagavatā āṇatte tesaṁpi evaṁ kātuṁ na yuttaṁ.
  Aṭṭhānaparikappavasena pana ariyapuggalānaṁ suvacabhāvadassanatthaṁ bhaddālittherassa
  ca dubbacabhāvadassanatthametaṁ vuttaṁ.

  *  *  *  *  *  *
  Footnote: 1 chaṂa. paṭibāhitaṁ 2 Ma. evaṁ āvuso 3 chaṂa. atha vā
-------------------------------------------------
[page 113]
       Api nu tvaṁ tasmiṁ samaye ubhatobhāgavimuttoti desanaṁ kasmā ārabhi?
  bhaddālissa niggaṇhanatthaṁ. Ayaṁ hettha adhippāyo:- bhaddāli ime satta
  ariyapuggalā loke dakkhiṇeyyā mama sāsane sāmino, mayi sikkhāpadaṁ paññapente
  paṭibāhitabbayuttakāraṇe sati etesaṁ paṭibāhituṁ yuttaṁ. Tvaṁ pana mama sāsanato
  bāhirako, mayi sikkhāpadaṁ paññapente tuyhaṁ paṭibāhituṁ na yuttanti.
       Ritto tucchoti anto ariyaguṇānaṁ abhāvena rittako tucchako, issaravacane
  kiñci na hoti. Yathādhammaṁ paṭikarosīti yathā dhammo ṭhito, tatheva karosi, khamāpesīti
  vuttaṁ hoti. Tante mayaṁ paṭiggaṇhāmāti taṁ tava aparādhaṁ mayaṁ khamāMa. Vuḍḍhi
  hesā bhaddāli ariyassa vinayeti esā bhaddāli ariyassa vinaye buddhassa
  bhagavato sāsane vuḍḍhi nāMa. Katamā? accayaṁ accayato disvā yathādhammaṁ
  paṭikaritvā āyatiṁ saṁvarāpajjanā. Desanaṁ pana puggalādhiṭṭhānaṁ karonto "yo
  accayaṁ accayato disvā yathādhammaṁ paṭikaroti, āyatiṁ saṁvaraṁ āpajjatī"ti āha.
       [137] Satthāpi upavadatīti "asukavihāravāsī asukassa therassa saddhivihāriko
  asukassa antevāsiko itthannāmo nāma bhikkhu lokuttaradhammaṁ nibbattetuṁ
  araññaṁ paviṭṭho"ti sutvā "kiṁ tassa araññavāsena, yo mayhaṁ pana sāsane
  sikkhāya aparipūrakārī"ti evaṁ upavadati. Sesapadesupi eseva nayo, apicettha
  devatā na kevalaṁ upavadanti. Bheravārammaṇaṁ dassetvā palāyanākāraṁpi karonti.
  Attāpi attānanti sīlaṁ āvajjantassa saṅkiliṭṭhaṭṭhānaṁ pākaṭaṁ hoti, cittaṁ
  vidhāvati, na kammaṭṭhānaṁ allīyati. So "kimmādisassa araññavāsenā"ti vippaṭisārī
  uṭṭhāya pakkamati. Attāpi attānaṁ upavaditoti attanāpi attā upavadito,
  ayameva vā pāṭho. Sukkapakkho vuttapaccanīkanayena veditabbo. So vivicceva
  kāmehītiādi evaṁ sacchikarotīti dassanatthaṁ vuttaṁ.
       [140] Pavayha pavayha 1- kāraṇaṁ kārentīti appamattakepi dose
  niggahetvā punappunaṁ kārenti. No tathāti mahantepi aparādhe yathā itaraṁ,
  evaṁ pavayha na kārenti, so kira "āvuso bhaddāli mā cintayittha, evarūpaṁ

  *  *  *  *  *  *
  Footnote: 1 chaṂa. pasayha pasayha, evamuparipi
-------------------------------------------------
[page 114]
  Nāma hoti, ehi satthāraṁ khamāpehī"ti bhikkhusaṁghatopi kañci bhikkhuṁ pesetvā
  attano santikaṁ pakkosāpetvā "bhaddāli mā cintayittha, evarūpaṁ nāma hotī"ti
  evaṁ satthu santikāpi anuggahaṁ paccāsiṁsati. Tato "bhikkhusaṁghenāpimhi 1- na
  samassāsito satthārāpī"ti cintetvā evamāha.
       Atha bhagavā bhikkhusaṁghopi satthāpi ovaditabbayuttakameva ovadati, na
  itaranti dassetuṁ idha bhaddāli ekaccotiādimāha. Tattha aññenāññantiādīni
  anumānasutte vitthāritāni. Na sammā vattatīti sammāvattamhi 2- na vattati. Na
  lomaṁ pātetīti anulomavatte na vattati, vilomameva gaṇhati. Na nitthāraṁ 3- vattatīti
  nitthāraṇakavattamhi na vattati, āpattivuṭṭhānatthaṁ turitaturito chandajāto na
  hoti. Tatrāti tasmiṁ tassa dubbacakaraṇe. Abhiṇhāpattikoti nirantarāpattiko.
  Āpattibahuloti sāpattikakālovassa bahu, suddho nirāpattikakālo appoti attho.
  Na khippameva vūpasammatīti khippaṁ na vūpasammati, dīghasuttaṁ hoti. Vinayadharā
  pādadhovanakāle āgataṁ "gacchāvuso vattavelā"ti vadanti. Puna kālaṁ maññitvā
  āgataṁ "gacchāvuso tuyhaṁ vihāravelā, gacchāvuso sāmaṇerādīnaṁ uddesadānavelā,
  amhākaṁ nhānavelā, therūpaṭṭhānavelā, mukhadhovanavelā"tiādīni vatvā divasabhāgepi
  rattibhāgepi āgataṁ uyyojentiyeva. "kāya Velāya bhante okāso bhavissatī"ti
  vuttepi "gacchāvuso, tvaṁ imameva ṭhānaṁ jānāsi, asuko nāma vinayadharatthero
  sinehapānaṁ pivati, asuko virecanaṁ kāreti, kasmā turitosī"tiādīni vatvā
  dīghasuttameva karonti.
       [141] Khippameva vūpasammatīti lahuṁ vūpasammati, na dīghasuttaṁ hoti.
  Ussukkāpannā bhikkhū "āvuso ayaṁ subbaco bhikkhu, janapadavāsino nāma
  gāmantasenāsane vasanaṭṭhānanisajjādīni na phāsukāni honti, bhikkhācāropi
  dukkho hoti, sīghamassa adhikaraṇaṁ vūpasamemā"ti sannipatitvā āpattito
  vuṭṭhāpetvā suddhante 4- patiṭṭhāpenti.

  *  *  *  *  *  *
  Footnote: 1 chaṂa. bhikkhusaṁghenāpi 2 chaṂa. sammā vattampi 3 chaṂa. netthāraṁ 4 Sī. suddhatte
-------------------------------------------------
[page 115]
       [142] Adhiccāpattikoti kadāci āpajjati. 1- So kiñcāpi lajjī hoti
  pakatatto, dubbacattā panassa bhikkhū tatheva paṭipajjanti.
       [144] Saddhāmattakena vahati pemamattakenāti ācariyūpajjhāyesu
  appamattikāya gehassitasaddhāya appamattakena gehassitapemena yāpeti.
  Paṭisandhiggahaṇasadisā hi ayaṁ pabbajjā nāma, navapabbajito pabbajjāya guṇaṁ ajānanto
  ācariyūpajjhāyesu pemamattena yāpeti, tasmā evarūpā saṅgaṇhitabbā
  anuggaṇhitabbā. 2- Appamattakaṁpi hi saṅgahaṁ labhitvā pabbajjāya ṭhitā
  abhiññāppattā mahāsamaṇā bhavissanti. Ettakena kathāmaggena "ovaditabbayuttakaṁ
  ovadanti, na itaran"ti idameva bhagavatā dassitaṁ.
       [145] Aññāya saṇṭhahiṁsūti arahatte patiṭṭhahiṁsu. Sattesu hāyamānesūti
  paṭipattiyā hāyamānāya sattā hāyanti nāMa. Saddhamme antaradhāyamāneti
  paṭipattisaddhamme antaradhāyamāne. Paṭipattisaddhammopi hi paṭipattipūrakesu sattesu
  asati antaradhāyati 3- nāMa. Āsavaṭṭhānīyāti āsavā tiṭṭhanti etesūti
  āsavaṭṭhānīyā. Yesu diṭṭhadhammikasamparāyikā parūpavādavippaṭisāravadhabandhanādayo
  ceva apāyadukkhavisesabhūtā ca āsavā tiṭṭhantiyeva. Tasmā 4- nesaṁ te kāraṇaṁ
  hontīti attho. Te āsavaṭṭhānīyā vītikkamadhammā yāva na saṁghe pātubhavanti,
  na tāva satthā sāvakānaṁ sikkhāpadaṁ paññapetīti ayamettha yojanā.
       Evaṁ akālaṁ dassetvā puna kālaṁ dassetuṁ yato ca kho bhaddālītiādimāha.
  Tattha yatoti yadā, yasmiṁ kāleti vuttaṁ hoti. Sesaṁ vuttānusāreneva veditabbaṁ.
  Ayaṁ vā ettha saṅkhepattho:- yasmiṁ kāle āsavaṭṭhānīyā dhammāti saṅkhaṁ gatā
  vītikkamadosā saṁghe pātubhavanti, tadā satthā sāvakānaṁ sikkhāpadaṁ paññapeti.
  Kasmā? tesaṁyeva āsavaṭṭhānīyadhammasaṅkhātānaṁ vītikkamadosānaṁ paṭighātāya.
       Evaṁ āsavaṭṭhānīyānaṁ dhammānaṁ anuppattiṁ sikkhāpadapaññattiyā akālaṁ,
  uppattiñca kālanti vatvā idāni tesaṁ dhammānaṁ anuppattikālañca

  *  *  *  *  *  *
  Footnote: 1 chaṂa. kadāci kadāci āpattiṁ 2 chaṂa. ayaṁ pāṭho na dissati
  3 Ma. antaradhānesu 4 chaṂa. yasmā
-------------------------------------------------
[page 116]
  Uppattikālañca dassetuṁ na tāva bhaddāli idhekaccetiādimāha. Tattha mahattanti
  mahantabhāvaṁ. Saṁgho hi yāva na theramajjhimānaṁ vasena mahattappatto hoti,
  tāva senāsanāni pahonti, sāsane ekacce āsavaṭṭhānīyā 1- dhammā na
  uppajjanti. Mahattappatte pana te uppajjanti, atha satthā sikkhāpadaṁ
  paññapeti. Tattha mahattappatte saṁghe paññattasikkhāpadāni:-
                "yo pana bhikkhu anupasampannena uttaridvirattatirattaṁ sahaseyyaṁ
      kappeyya pācittiyaṁ. 2- Yā pana bhikkhunī anuvassaṁ vuṭṭhāpeyya pācittiyaṁ. 3-
      Yā pana bhikkhunī ekaṁ vassaṁ dve vuṭṭhāpeyya pācittiyan"ti 4-
  iminā nayena veditabbāni.
       Lābhagganti lābhassa aggaṁ. Saṁgho hi yāva na lābhaggappatto hoti, na
  tāva lābhaṁ paṭicca āsavaṭṭhānīyā dhammā uppajjanti. Patte pana uppajjanti,
  atha satthā sikkhāpadaṁ paññapeti:-
                "yo pana bhikkhu acelakassa vā paribbājakassa vā paribbājikāya
           vā sahatthā khādanīyaṁ vā bhojanīyaṁ vā dadeyya pācittiyan"ti. 5-
       Idañhi lābhaggappatte saṁghe sikkhāpadaṁ paññattaṁ.
       Yasagganti yasassa aggaṁ. Saṁgho hi yāva na yasaggappatto hoti, na
  tāva yasaṁ paṭicca āsavaṭṭhānīyā dhammā uppajjanti. Patte pana uppajjanti,
  atha satthā sikkhāpadaṁ paññapeti "surāmerayapāne pācittiyan"ti. 6- Idañhi
  yasaggappatte saṁghe sikkhāpadaṁ paññattaṁ.
       Bāhusaccanti bahussutabhāvaṁ. Saṁgho hi yāva na bāhusaccappatto hoti,
  na tāva āsavaṭṭhānīyā dhammā uppajjanti. Bāhusaccappatte pana yasmā ekampi
  nikāyaṁ dvepi nikāye pañcapi nikāye uggahetvā ayoniso ummajjamānā

  *  *  *  *  *  *
  Footnote: 1 Sī. senāsane paṭicca āsavaṭṭhānīyā 2 vi. mahāvi. 2/51/132 musāvādavagga
  3 vi. bhikkhunī. 3/1171/206 kumārībhūtavagga 4 vi. bhikkhunī. 3/1175/207
  kumārībhūtavagga 5 vi. mahāvi. 2/270/245 acelakavagga 6 vi. mahāvi. 2/327/271
  surāpānavagga
-------------------------------------------------
[page 117]
  Puggalā rasena rasaṁ saṁsandetvā uddhammaṁ ubbinayaṁ satthusāsanaṁ dīpenti. Atha
  satthā "yo pana bhikkhu evaṁ vadeyya tathāhaṁ bhagavatā dhammaṁ desitaṁ ājānāmi 1-
  .pe. Samaṇuddesopi ce evaṁ vadeyyā"tiādinā 2- nayena sikkhāpadaṁ
  paññapeti.
       Rattaññutappattoti ettha rattiyo jānantīti rattaññū. Attano
  pabbajitadivasato paṭṭhāya bahurattiyo jānanti, cirapabbajitāti vuttaṁ hoti.
  Rattaññūnaṁ bhāvaṁ rattaññutaṁ. Tatra rattaññutappatte saṁghe upasenavaṅgantaputtaṁ
  ārabbha sikkhāpadaṁ paññattanti veditabbaṁ. So hāyasmā ūnadasavasse bhikkhū
  upasampādente disvā ekavasso saddhivihārikaṁ upasampādesi. Atha bhagavā
  sikkhāpadaṁ paññapesi "na bhikkhave ūnadasavassena upasampādetabbo, yo
  upasampādeyya āpatti dukkaṭassā"ti. 3- Evaṁ paññatte sikkhāpade puna bhikkhū
  "dasavassāmhā dasavassāmhā"ti bālā abyattā upasampādenti. Atha bhagavā
  aparaṁpi sikkhāpadaṁ paññapesi "na bhikkhave bālena abyattena upasampādetabbo,
  yo upasampādeyya, āpatti dukkaṭassa. Anujānāmi bhikkhave byattena
  bhikkhunā paṭibalena dasavassena vā atirekadasavassena vā upasampādetun"ti. 3-
  Rattaññutappattakāle dve sikkhāpadāni paññattānīti. 4-
       [146] Ājānīyasusūpamadhammapariyāyaṁ desesinti taruṇājānīyaupamaṁ katvā
  dhammaṁ desayiṁ. Tatthāti 5- tasmiṁ asaraṇe. Na kho bhaddāli eseva hetūti na
  esa sikkhāya aparipūrakāribhāvoyeva eko hetu.
       [147] Mukhādhāne kāraṇaṁ kāretīti khalibandhādīhi 6- mukhaṭṭhapane sādhukaṁ
  gīvaṁ paggaṇhāpetuṁ kāraṇaṁ kāreti. Visūkāyikānītiādīhi visevanācāraṁ katheti.
  Sabbāneva hetāni aññamaññavevacanāni. Tasmiṁ ṭhāneti tasmiṁ visevanācāre.

  *  *  *  *  *  *
  Footnote: 1 vi. mahāvi. 2/418/307 sappāṇakavagga 2 vi. mahāvi. 2/429/314 sappāṇakavagga
  3 vi. mahā. 4/75/76 ācariyavattakathā 4 chaṂa. iti-saddo na dissati
  5 chaṂa. tatrāti 6 chaṂa. khalīnabandhādīhi
-------------------------------------------------
[page 118]
  Parinibbāyatīti nibbisevano hoti, taṁ visevanaṁ jahatīti attho. Yugādhāneti
  yugaṭṭhapane yugassa sādhukaṁ gahaṇatthaṁ.
       Anukkameti cattāropi pāde ekappahāreneva ukkhipane ca nikkhipane
  ca parasenāya hi 1- āvāṭe ṭhatvā asiṁ gahetvā āgacchantassa assassa
  pāde chindanti. 2- Tasmiṁ samaye esa ekappahāreneva cattāropi pāde
  ukkhipissatīti rajjubandhanavidhānena etaṁ kāraṇaṁ kārenti. 3- Maṇḍaleti yathā
  asse nisinnoyeva bhūmiyaṁ patitaṁ āvudhaṁ gahetuṁ sakkoti, evaṁ karaṇatthaṁ
  maṇḍale kāraṇaṁ kāreti. Khurakāseti aggaggakhurehi paṭhavīkamane rattiṁ
  okkantakālasmiṁ hi yathā padasaddo na suyyati, tadatthaṁ ekasmiṁ ṭhāne saññaṁ
  datvā aggaggakhureheva gamanaṁ sikkhāpenti, taṁ sandhāyetaṁ vuttaṁ. Dhāreti 4-
  sīghavāhane. "dhāve"tipi Pāṭho. 5- Attano parājaye sati palāyanatthaṁ, paraṁ
  palāyantaṁ anubandhitvā gahaṇatthañca etaṁ kāraṇaṁ kāreti. Ravattheti ravatthāya. 6-
  Yuddhakālasmiṁ hi hatthīsu vā koñcanādaṁ karontesu assesu vā hasantesu
  rathesu vā nighosantesu yodhesu vā ukkuṭṭhiṁ karontesu tassa ravassa abhāyitvā
  parasenapavesanatthaṁ idaṁ kāraṇaṁ 7- kariyati.
       Rājaguṇeti raññā jānitabbaguṇe. Kūṭakaṇṇarañño kira guḷavaṇṇo nāma
  asso ahosi. Rājā pācīnadvārena nikkhamitvā cetiyapabbataṁ gamissāmīti
  kadambanadītīraṁ 8- sampatto. Asso tīre ṭhatvā udakaṁ otarituṁ na icchati, rājā
  assācariyaṁ āmantetvā "aho tayā asso sikkhāpito udakaṁ otarituṁ na
  icchatī"ti āha. Ācariyo susikkhāpito deva asso, etassa 9- hi cittaṁ
  `sacāhaṁ udakaṁ otarissāmi, vālaṁ temissati, vāle tinte rañño aṅge udakaṁ
  pāteyyā'ti evaṁ tumhākaṁ sarīre udakapātanabhayena na otarati, vālaṁ
  gaṇhāpethā"ti āha. Rājā tathā kāresi. Asso vegena otaritvā pāragato.

  *  *  *  *  *  *
  Footnote: 1 Sī. parasenā yahiṁ 2 Sī. chindati 3 chaṂa. karonti 4 chaṂa. chaṂa. javeti
  5 Sī. dhāveti sīghajavane, dhavanetipi pāṭho 6 chaṂa. davatteti davattāya 7 chaṂa. ayaṁ kāraṇā
  8 Ma. koṭumbanadītīraṁ, cha. kalambanadītīraṁ 9 chaṂa. evamassa
-------------------------------------------------
[page 119]
  Etadatthaṁ idaṁ kāraṇaṁ 1- kariyati. Rājavaṁseti assarājavaṁse. Vaṁso heso 2-
  assarājānaṁ, tathārūpena pahārena chinnabhinnasarīrāpi assārohaṁ parasenāya
  apātetvā bahi nīharantiyeva. Etadatthaṁ kāraṇaṁ kāretīti attho.
       Uttame javeti javasampattiyaṁ, yathā uttamajavo hoti, evaṁ kāraṇaṁ
  kāretīti attho. Uttame hayeti uttamahayabhāve, yathā uttamahayo hoti, evaṁ
  kāraṇaṁ kāretīti attho. Tattha pakatiyā uttamahayova uttamahayakāraṇaṁ arahati,
  na añño. Uttamahayakāraṇāya evaṁ hayo 3- uttamajavaṁ paṭipajjati, na aññoti.
       Tatridaṁ vatthu:- eko kira rājā ekaṁ sindhavapotakaṁ labhitvā sindhavabhāvaṁ
  ajānitvāva imaṁ sikkhāpehīti ācariyassa adāsi. Ācariyopi tassa sindhavabhāvaṁ
  ajānanto taṁ māsakhādakaghoṭakānaṁ kāraṇesu upaneti. So attano ananucchavikattā
  kāraṇaṁ na paṭipajjati. So taṁ dametuṁ asakkonto "kūṭasso ayaṁ mahārājā"ti
  vissajjāpesi.
       Athekadivasaṁ eko assācariyapubbako daharo upajjhāyabhaṇḍakaṁ gahetvā
  gacchanto taṁ parikhāpiṭṭhe carantaṁ disvā "anaggho bhante sindhavapotako"ti
  upajjhāyassa kathesi. Sace rājā jāneyya, maṅgalassaṁ naṁ kareyyāti. Thero
  āha "micchādiṭṭhiko tāta rājā appeva nāma budadhasāsane pasīdeyya rañño
  kathehī"ti. So gantvā "mahārāja anaggho sindhavapotako atthī"ti kathesi.
  Tayā diṭṭho tātāti. Āma mahārājāti. Kiṁ laddhuṁ vaṭṭatīti. Tumhākaṁ
  bhuñjanakasuvaṇṇathāle tumhākaṁ bhuñjanakabhattaṁ tumhākaṁ pivanakaraso tumhākaṁ
  gandhā tumhākaṁ mālāti. Rājā sabbaṁ dāpesi. Daharo gāhāpetvā agamāsi.
       Asso gandhaṁ ghāyitvāva "mayhaṁ guṇajānanakāacariyo atthi maññe"ti
  sīsaṁ ukkhipitvā olokento aṭṭhāsi. Daharo gantvā "bhattaṁ bhuñjā"ti accharaṁ
  pahari. Asso āgantvā suvaṇṇathāle bhattaṁ bhuñji, rasaṁ pivi. Atha naṁ gandhehi
  vilimpitvā rājapilandhanaṁ pilandhitvā "purato purato gacchā"ti accharaṁ pahari.

  *  *  *  *  *  *
  Footnote: 1 chaṂa. ayaṁ kāraṇā 2 chaṂa. ceso 3 chaṂa. eva ca hayo
-------------------------------------------------
[page 120]
  So daharassa purato purato gantvā maṅgalassaṭṭhāne aṭṭhāsi. Daharo "ayaṁ te
  mahārāja anaggho sindhavapotako imināva naṁ niyāmena katipāhaṁ paṭijaggāpehī"ti
  vatvā nikkhami.
       Atha katipāhaccayena āgantvā assassa ānubhāvaṁ passissasi mahārājāti.
  Sādhu ācariya kuhiṁ ṭhatvā passāmāti. Uyyānaṁ gaccha mahārājāti. Rājā assaṁ
  gāhāpetvā agamāsi. Daharo accharaṁ paharitvā "etaṁ rukkhaṁ anupariyāhī"ti
  assassa saññaṁ adāsi. Asso pakkhanditvā rukkhaṁ anuparigantvā āgato. Rājā
  neva gacchantaṁ na āgacchantaṁ addasa. Diṭṭho te mahārājāti. Na diṭṭho
  tātāti. Valañjakadaṇḍaṁ etaṁ rukkhaṁ nissāya ṭhapethāti vatvā accharaṁ pahari
  "valañjakadaṇḍaṁ gahetvā ehī"ti. Asso pakkhanditvā mukhena gahetvā āgato.
  Diṭṭho 1- mahārājāti. Na diṭṭho 1- tātāti.
       Puna accharaṁ pahari "uyyānassa pākāramatthakena caritvā ehī"ti. Asso
  tathā akāsi. Diṭṭho mahārājāti. Na diṭṭho tātāti. Rattakambalaṁ āharāpetvā
  assassa pāde bandhāpetvā tatheva saññaṁ adāsi. Asso ullaṅghitvā
  pākāramatthakena anupariyāyi. Balavatā purisena āviñchanālātaggisikhā viya
  uyyānapākāramatthake paññāyittha. Asso gantvā samīpe ṭhito. Diṭṭhaṁ mahārājāti.
  Diṭṭhaṁ tātāti. Maṅgalapokkharaṇīpākāramatthakena 2- anupariyāhīti saññaṁ adāsi.
       Puna "pokkharaṇiṁ otaritvā padumapattesu cārikaṁ carāhī"ti saññaṁ adāsi.
  Pokkharaṇiṁ otaritvā sabbapadumapatte caritvā agamāsi, ekaṁ pattaṁpi anakkantaṁ
  vā phālitaṁ vā chinditaṁ vā khaṇḍitaṁ vā nāhosi. Diṭṭhaṁ mahārājāti. Diṭṭhaṁ
  tātāti. Accharaṁ paharitvā taṁ hatthatalaṁ upanāmesi. Dhātupatthaddho laṅghitvā
  hatthatale aṭṭhāsi. Diṭṭhaṁ mahārājāti. Diṭṭhaṁ tātāti. Evaṁ uttamahayo evaṁ
  uttamakāraṇāya uttamajavaṁ paṭipajjati.

  *  *  *  *  *  *
  Footnote: 1 chaṂa. diṭṭhaṁ 2 chaṂa. maṅgalapokkharaṇīpākāramatthake
-------------------------------------------------
[page 121]
       Uttame sākhalyeti muduvācāya. Muduvācāya hi "tāta tvaṁ mā cintayi, rañño
  maṅgalasso bhavissasi, rājabhojanādīni labhissasī"ti uttamahayakāraṇaṁ kāretabbaṁ. 1-
  Tena vuttaṁ "uttame sākhalye"ti. Rājabhoggoti rañño upabhogo. 2- Rañño
  aṅgantveva saṅkhaṁ gacchatīti yattha katthaci gacchantena hatthaṁ viya pādaṁ viya
  anohāyeva gantabbaṁ hoti. Tasmā aṅganti saṅkhaṁ gacchati, catūsu vā senaṅgesu
  ekaṁ aṅgaṁ hoti.
       Asekkhāya sammādiṭṭhiyāti arahattaphalasammādiṭṭhiyā. Sammāsaṅkappādayopi
  taṁsampayuttāva. Sammāñāṇaṁ pubbe vuttasammādiṭṭhiyeva. Ṭhapetvā pana aṭṭha
  phalaṅgāni sesā dhammā vimuttīti veditabbā. Sesaṁ sabbattha uttānameva. Ayaṁ
  pana desanā ugghaṭitaññūpuggalavasena arahattanikūṭaṁ gahetvā niṭṭhāpitāti.
                     Papañcasūdaniyā majjhimanikāyaṭṭhakathāya
                       bhaddālisuttavaṇṇanā niṭṭhitā.
                               Pañcamaṁ.
                          ---------------
                        6. Laṭukikopamasuttavaṇṇanā
       [148] Evamme sutanti laṭukikopamasuttaṁ. Tattha yena so vanasaṇḍoti
  ayaṁpi mahāudāyitthero bhagavatā saddhiṁyeva piṇḍāya pavisitvā tena 3- saddhiṁ
  paṭikkami. Tasmā yena so bhagavatā upasaṅkamitabbo, 4- vanasaṇḍo tenupasaṅkamīti
  veditabbo. Apahattāti apahārako. Upahattāti upahārako. Paṭisallānā vuṭṭhitoti
  phalasamāpattito vuṭṭhito.
       [149] Yaṁ bhagavāti yasmiṁ samaye bhagavā. Iṅghāti āṇattiyaṁ nipāto.
  Aññathattanti cittāññathattaṁ. 5- Tañca kho na bhagavantaṁ paṭicca, evarūpaṁ pana

  *  *  *  *  *  *
  Footnote: 1 chaṂa. kāretabbo 2 Ma. sambhogo 3 chaṂa. ayaṁ pāṭho na dissati
  4 chaṂa. upasaṅkamanto 5 chaṂa. cittassa aññathattaṁ
-------------------------------------------------
[page 122]
  Paṇītabhojanaṁ alabhantā kathaṁ yāpessāmāti evaṁ paṇītabhojanalābhaṁ 1- paṭicca
  ahosīti veditabbaṁ. Bhūtapubbanti iminā rattiṁ bhojanassa paṇītabhāvaṁ dasseti.
  Sūpeyyanti sūpena upanetabbaṁ macchamaṁsakaḷīrādi. Samaggā bhuñjissāmāti ekato
  bhuñjissāMa. Saṅkhatiyoti abhisaṅkhārikakhādanīyāni. Sabbā tā rattinti sabbā tā
  saṅkhatiyo rattiṁyeva honti, divā pana appā parittā thokikā hontīti.
  Manussā hi divā yāgukañjiyādīhi yāpetvāpi rattiṁ yathāpattiṁ yathāsatiṁ 2-
  yathāpaṇītameva bhuñjanti.
       Puna bhūtapubbanti iminā rattivikālabhojane 3- ādīnavaṁ dasseti. Tattha
  andhakāratimisāyanti bahalandhakāre. Māṇavehīti corehi. Katakammehīti katacorakammehi.
  Corā kira katakammā yaṁ nesaṁ devataṁ āyācitvā kammaṁ nipphannaṁ, tassa
  upahāratthāya manusse māretvā galalohitādīni gaṇhanti. Te aññesu manussesu
  māriyamānesu kolāhalā uppajjissanti, pabbajitaṁ pariyesento nāma natthīti
  maññamānā bhikkhū gahetvā mārenti. Taṁ sandhāyetaṁ vuttaṁ. Akatakammehīti aṭavito
  gāmaṁ āgamanakāle kammanipphandanatthaṁ puretaraṁ balikammaṁ kātukāmehi. Asaddhammena
  nimantetīti "ehi bhikkhu ajjekarattiṁ idheva bhuñjitvā idha vasitvā sampattiṁ
  anubhavitvā sve gamissasī"ti methunadhammena nimanteti.
       Puna bhūtapubbanti iminā attanā diṭṭhakāraṇaṁ kathesi. Vijjantarikāyāti
  vijjuvijjotanakkhaṇe. Vissaramakāsīti mahāsaddaṁ akāsi. Abhummeti bhūti vaḍḍhi,
  abhūti avaḍḍhi, vināso mayhanti attho. Pisāco vata manti pisāco maṁ khādituṁ
  āgato vata. Ātumārī mātumārīti 4- ettha ātūti pitā, mātūti mātā. Idaṁ
  vuttaṁ hoti:- yassa pitā vā mātā vā atthi, taṁ mātāpitaro amhākaṁ
  puttakoti yathā tathā vā uppādetvā yaṅkiñci khādanīyaṁ bhojanīyaṁ datvā
  ekasmiṁ ṭhāne sayāpenti. So evaṁ rattiṁ piṇḍāya na carati. Tuyhaṁ pana
  mātāpitaro matā maññe, tena evaṁ carasīti.

  *  *  *  *  *  *
  Footnote: 1 chaṂa. paṇītabhojanaṁ 2 chaṂa. ayaṁ pāṭho na dissati
  3 chaṂa. rattiṁ vikālabhojane 4 Ma. ātu mātumārī...
-------------------------------------------------
[page 123]
       [150] Evamevaṁ panāti evamevaṁ 1- kiñci ānisaṁsaṁ apassantā
  nikkāraṇeneva evamāhaṁsūti garahanto āha. Tattha āhaṁsūti vadanti. Kiṁ panimassāti
  imassa appamattakassa hetūti 2- kiṁ vattabbaṁ nāma, nanu apassantena viya
  asuṇantena viya bhavitabbanti. Oramattakassāti parittamattakassa. Adhisallekhatevāyanti
  ayaṁ samaṇo navanītaṁ pivanto 3- viya padumanāḷasuttaṁ kakacena okkantanto viya
  atisallekhati, ativāyāmaṁ karoti. Sikkhākāmāti sāriputtamoggallānādayo viya
  sikkhākāmā, tesu ca appaccayaṁ upaṭṭhapenti. Tesañhi evaṁ hoti "sace ete
  `appamattakaṁ etaṁ, haratha bhagavā'ti vadeyyuṁ, kiṁ satthā na hareyya. Evaṁ
  pana avatvā bhagavantaṁ parivāretvā nisinnā `evaṁ bhagavā, sādhu bhagavā,
  paññapetha bhagavā'ti atirekataraṁ ussāhaṁ paṭilabhantī"ti. Tasmā tesu appaccayaṁ
  upaṭṭhapenti.
       Tesanti tesaṁ ekaccānaṁ moghapurisānaṁ. Tanti taṁ appamattakaṁ pahātabbaṁ.
  Thūlo kaliṅgaroti gale baddhaṁ mahākaṭṭhaṁ viya hoti. Laṭukikā sakuṇikāti
  vātakasakuṇikā. 4- Sā kira ravasataṁ ravitvā naccasataṁ naccitvā sakiṁ gocaraṁ gaṇhāti.
  Ākāsato bhūmiyaṁ patiṭṭhitaṁ pana naṁ disvā vacchapālakādayo kīḷanatthaṁ pūtilatāya
  bandhanti. Taṁ sandhāyetaṁ vuttaṁ. Āgametīti upeti. Tañhi tassāti taṁ
  pūtilatābandhanaṁ tassā appasarīratāya ceva appathāmatāya ca balavabandhanaṁ nāma, mahantaṁ
  nāḷikerarajju viya ducchijjaṁ hoti. Tesanti tesaṁ moghapurisānaṁ saddhāmandatāya
  ca paññāmandatāya ca balavabandhanaṁ nāma, dukkaṭavatthumattakaṁpi mahantaṁ pārājikavatthu
  viya duppajahaṁ hoti.
       [151] Sukkapakkhe pahātabbassāti kiṁ imassa appamattakassa pahātabbassa
  hetu bhagavatā vattabbaṁ atthi, yassa no bhagavā pahānamāha. Nanu evaṁ
  bhagavato adhippāyaṁ ñatvāpi pahātabbamevāti attho. Appossukkāti anussukkā.
  Pannalomāti patitalomā, na tassa pahātabbabhayena uddhaggalomā. Paradattavuttāti 5-

  *  *  *  *  *  *
  Footnote: 1 chaṂa. evamevāti evameva 2 chaṂa. hetu 3 chaṂa. pisanto
  4 chaṂa. cātakasakuṇikā 5 Sī., ka. paradavuttāti
-------------------------------------------------
[page 124]
  Parehi dinnavuttino, parato laddhena yāpentāti attho. Migabhūtena cetasā
  viharantīti apaccāsiṁsanakapakkhe ṭhitā hutvā viharanti. Migo hi pahāraṁ labhitvā
  manussāvāsaṁ gantvā bhesajjaṁ vā vaṇatelaṁ vā labhissāmīti ajjhāsayaṁ akatvā
  pahāraṁ labhitvāva agāmakaṁ araññaṁ pavisitvā pahāraṭṭhānaṁ 1- heṭṭhā katvā
  nipajjitvā 2- phāsubhūtakāle vuṭṭhāya gacchati. Evaṁ migā apaccāsiṁsanakapakkhe
  ṭhitā. Idaṁ sandhāya vuttaṁ "migabhūtena cetasā viharantī"ti. Tañhi tassāti taṁ
  varattabandhanaṁ tassa hatthināgassa mahāsarīratāya ceva mahāthāmatāya ca dubbalabandhanaṁ
  nāMa. Pūtilatā viya suchijjaṁ hoti. Tesaṁ tanti tesantaṁ kulaputtānaṁ saddhāmahantatāya
  ca paññāmahantatāya ca mahantaṁ pārājikavatthuṁpi dukkaṭavatthumattakaṁ viya
  supajahaṁ hoti.
       [152] Daliddoti dāliddiyena 3- samannāgato. Assakoti niyasako. 4-
  Anāḷhiyoti anaḍḍho. Agārakanti khuddakagehaṁ. Oluggavilugganti yassa
  gehasandhiyo 5- piṭṭhivaṁsato muccitvā maṇḍale laggā, maṇḍalato muccitvā bhūmiyaṁ
  laggā. Kākātidāyinti yattha kiñcideva bhuñjissāmāti anto nisinnakāle
  visuṁ dvārakiccaṁ nāma natthi, tato tato kākā pavisitvā parivārenti. Sūrakākā
  hi palāyanakāle ca yathāsammukhaṭṭhāneneva nikkhamitvā palāyanti. Na paramarūpanti na
  puññavantānaṁ gehaṁ viya uttamarūpaṁ. Khaṭopīkāti 6- vilīvamañcako. Oluggaviluggāti
  oṇatuṇṇatā. Dhaññasamavāpakanti dhaññañca samavāpakañca. Tattha dhaññaṁ nāma
  kudrūsako. Samavāpakanti lābubījakumbhaṇḍabījakādi bījajātaṁ. Na paramarūpanti yathā
  puññavantānaṁ gandhasālibījādiparisuddhabījaṁ, na evarūpaṁ. Jāyikāti kapaṇajāyā.
  Na paramarūpāti pacchisīlā lambatthanī mahodarā pisācā viya bībhacchā sāmaññanti
  samaṇabhāvo. So vatassaṁ, yohanti so vatāhaṁ puriso nāma assaṁ, yo kesamassuṁ
  ohāretvā pabbajeyyanti.

  *  *  *  *  *  *
  Footnote: 1 chaṂa. pahaṭaṭṭhānaṁ 2 chaṂa. nipatitvā 3 Sī. daliddiyena 4 Ma. nisako
  5 chaṂa. gehayiṭṭhiyo 6 Ma. kaḷopikāti
-------------------------------------------------
[page 125]
       So na sakkuṇeyyāti so evaṁ cintetvāpi gehaṁ gantvā "pabbajjā
  nāma garukā 1- dukkarā durāsadā, sattapi aṭṭhapi gāme piṇḍāya caritvā
  yabhādhoteneva pattena āgantabbaṁpi hoti, evaṁ yāpetuṁ asakkontassa me puna
  āgatassa vasanaṭṭhānaṁ icchitabbaṁ, tiṇavallidabbasambhārā nāma dussamodhānīyā,
  kinti karotī"ti 2- vīmaṁsati. Athassa taṁ agārakaṁ vejayantapāsādo viya upaṭṭhāti.
  Athassa khaṭopikaṁ oloketvā "mayi gate imaṁ visaṅkharitvā uddhanālātaṁ karissanti,
  puna aṭṭanipādavilīvādīni 3- laddhabbāni honti, kinti karissāmī"ti cinteti.
  Athassa sā sirisayanaṁ viya upaṭṭhāti tato dhaññakumbhiṁ oloketvā "mayi gate
  ayaṁ gharaṇī imaṁ dhaññaṁ tena tena saddhiṁ bhuñjissati. Puna āgatena jīvitavutti
  nāma laddhabbā hoti, kinti karissāmī"ti cintesi. Athassa sā aḍḍhateḷasāni
  koṭṭhāgārasatāni viya upaṭṭhāti. Tato mātugāmaṁ oloketvā "mayi gate imaṁ
  hatthigopako vā assagopako vā yo koci palobhessati, puna āgatena
  bhattapācikā nāma laddhabbā hoti, kinti karissāmī"ti cinteti. Athassa sā
  rūpinī devī viya upaṭṭhāti. Idaṁ sandhāya "so na sakkuṇeyyā"tiādi vuttaṁ.
       [153] Nikkhagaṇānanti suvaṇṇanikkhasatānaṁ. Cayoti santānato katasannicayo.
  Dhaññagaṇānanti dhaññasakaṭasatānaṁ.
       [154] Cattārome udāyi puggalāti idha 4- kiṁ dasseti? heṭṭhā "te
  Tañceva pajahanti, te tañceva nappajahantī"ti pajahanakā ceva appajahanakā
  ca rāsivasena dassitā, na pāṭiyekkaṁ vibhattā. Idāni yathā nāma dabbasambhāratthaṁ
  gato puriso paṭipāṭiyā rukkhe chinditvā puna nivattitvā vaṅkañca 5- chinditvā
  puna nivattitvā 5- pahāya kamme upanetabbayuttakameva gaṇhāti, evameva
  appajahanake chaḍḍetvā abbohārike katvā pajahanakapuggalā cattāro hontīti
  dassetuṁ imaṁ desanaṁ ārabhi.

  *  *  *  *  *  *
  Footnote: 1 chaṂa. lābhagarukā 2 chaṂa. karomīti 3 ka. vattanipādavilivādīni
  4 Ma. idaṁ 5-5 chaṂa. ime pāṭhā na dissanti
-------------------------------------------------
[page 126]
       Upadhipahānāyāti khandhūpadhikilesūpadhiabhisaṅkhārūpadhikāmaguṇūpadhīti imesaṁ upadhīnaṁ
  pahānāya. Upadhipaṭisaṁyuttāti upadhianudhāvanakā. Sarasaṅkappāti ettha saranti
  dhāvantīti saRā. Saṅkappentīti saṅkappā. Padadvayenapi vitakkāyeva vuttā.
  Samudācarantīti abhibhavanti ajjhottharitvā vattanti. Saṁyuttoti kilesehi saṁyutto.
  Indriyavemattatāti indriyanānattā. 1- Kadāci karahacīti bahukālaṁ vītivattetvā
  vītivattetvā. Satisammosāti satisammosena. Nipātoti ayokaṭāhamhi patanaṁ.
  Ettāvatā "nappajahati, pajahati, khippaṁ pajahatī"ti tayo rāsayo dassitā. Tesu
  cattāro janā nappajahanti nāma, cattāro pajahanti nāma, cattāro khippaṁ
  pajahanti nāMa.
       Tattha puthujjano sotāpanno sakadāgāmī anāgāmīti ime cattāro janā
  nappajahanti nāMa. Puthujjanādayo tāva mā pajahantu, anāgāmī kathaṁ nappajahatīti.
  Sopi hi yāvadevassa bhavalobho atthi, tāva aho sukhaṁ aho sukhanti abhinandati.
  Tasmā nappajahati nāMa. Eteyeva pana cattāro janā pajahanti nāMa.
  Sotāpannādayo tāva pajahantu, puthujjano kathaṁ pajahatīti. Āraddhavipassako hi
  satisammosena sahasā kilese uppanne "mādisassa nāma bhikkhuno kileso
  uppanno"ti saṁvegaṁ katvā viriyaṁ paggayha vipassanaṁ vaḍḍhetvā maggena kilese
  samugghāṭeti. Iti so pajahati nāMa. Teyeva cattāro khippaṁ pajahanti nāMa.
  Tattha imasmiṁ sutte mahāhatthipadopame 2- indriyabhāvaneti 3- imesu suttesu
  kiñcāpi tatiyavāro gahito, pañhopi dutiyavāreneva kathitoti veditabbo.
       Upadhi dukkhassa mūlanti ettha pañcakkhandhā upadhi nāMa. Taṁ dukkhassa
  mūlanti iti viditvā kilesūpadhinā upadhi hoti, niggahaṇo nittaṇhoti attho.
  Upadhisaṅkhaye vimuttoti taṇhakkhaye nibbāne ārammaṇato vimutto.
       [155] Evaṁ cattāro puggale vitthāretvā idāni ye pajahanti, te
  "ime nāma ettake kilese pajahantī"ti. Ye nappajahanti, tepi "ime nāma

  *  *  *  *  *  *
  Footnote: 1 chaṂa. indriyanānattatā 2 Ma. mū. 12/300 ādi/262 opammavagga
  3 Ma. u. 14/453 ādi/383 saḷāyatanavagga 5 chaṂa. pañho pana
-------------------------------------------------
[page 127]
  Ettake kilese nappajahantī"ti dassetuṁ pañca kho ime udāyi kāmaguṇātiādimāha.
  Tattha miḷhasukhanti asucisukhaṁ. Anariyasukhanti nāriyehi sevitasukhaṁ. Bhāyitabbanti
  etassa sukhassa paṭilābhatopi vipākatopi bhāyitabbaṁ. Nekkhammasukhanti kāmato
  nikkhantasukhaṁ. Pavivekasukhanti gaṇatopi kilesatopi pavivittasukhaṁ. Upasamasukhanti
  rāgādivūpasamatthāya sukhaṁ. Sambodhisukhanti 1- maggasaṅkhātassa sambodhissa 2-
  nibbattanatthāya sukhaṁ. Na bhāyitabbanti etassa sukhassa paṭilābhatopi vipākatopi
  na bhāyitabbaṁ, bhāvetabbamevetaṁ.
       [156] Iñjitasmiṁ vadāmīti iñjanaṁ calanaṁ phandananti vadāmi. Kiñca
  tattha iñjitasminti kiñca tattha iñjitaṁ. Idaṁ tattha iñjitasminti ye ete
  aniruddhā vitakkavicārā, idaṁ tattha iñjitaṁ. Dutiyatatiyajjhānesupi eseva nayo.
  Aniñjitasmiṁ vadāmīti idaṁ catutthajjhānaṁ aniñjanaṁ acalanaṁ aphandananti 3- vadāmi.
       Analanti vadāmīti akattabbāalayanti vadāmi, taṇhālayo ettha na
  uppādetabboti dasseti. Athavā analaṁ apariyantaṁ, na ettāvatā alametanti
  sanniṭṭhānaṁ kātabbanti vadāmi. Nevasaññānāsaññāyatanassapīti evarūpāyapi
  santāya samāpattiyā pahānameva vadāmi. Aṇuṁ vā thūlaṁ vāti khuddakaṁ vā mahantaṁ
  vā appasāvajjaṁ vā mahāsāvajjaṁ vā. Sesaṁ sabbattha uttānameva. Desanā
  pana neyyapuggalassa vasena arahattanikūṭeneva niṭṭhāpitāti.
                     Papañcasūdaniyā majjhimanikāyaṭṭhakathāya
                      laṭukikopamasuttavaṇṇanā niṭṭhitā.
                               Chaṭṭhaṁ.
                           -------------

  *  *  *  *  *  *
  Footnote: 1 chaṂa. sambodhasukhanti 2 chaṂa. sambodhassa 3 chaṂa. nipaphandananti
-------------------------------------------------
[page 128]
                          7. Cātumasuttavaṇṇanā
       [157] Evamme sutanti cātumasuttaṁ. Tattha cātumāyanti evaṁnāmake
  gāme. Pañcamattāni bhikkhusatānīti adhunā pabbajitānaṁ bhikkhūnaṁ pañcasatāni. Therā
  kira cintesuṁ "ime kulaputtā dasabalaṁ adisvāva pabbajitā, etesaṁ bhagavantaṁ
  dassissāma, bhagavato santike dhammaṁ sutvā attano attano yathāupanissayena
  patiṭṭhahissantī"ti. Tasmā te bhikkhū gahetvā āgatā. Paṭisammodamānāti
  "kaccāvuso khamanīyan"tiādi paṭisanthārakathaṁ kurumānā. Senāsanāni paññāpayamānāti
  attano attano ācariyūpajjhāyānaṁ vasanaṭṭhānāni pucchitvā dvāravātapānāni
  vivavitvā mañcapīṭhakaṭasārakādīni nīharitvā pappoṭhetvā 1- yathāṭṭhāne ṭhapayamānā. 2-
  Patta cīvarāni paṭisāmayamānāti bhante idaṁ me pattaṁ ṭhapetha, idaṁ cīvaraṁ, idaṁ
  thālakaṁ. Idaṁ udakatumbaṁ, imaṁ kattarayaṭṭhinti evaṁ samaṇaparikkhāre saṅgopayamānā.
       Uccāsaddā madāsaddāti uddhaṁ uggatattā uccaṁ patthatattā mahantaṁ
  avinibbhogasaddaṁ karontā. Kevaṭṭā maññe macchavilopeti kevaṭṭānaṁ
  macchapacchiṭhapitaṭṭhāne mahājano sannipatitvā "idha aññaṁ ekaṁ macchaṁ dehi,
  ekaṁ macchaphālaṁ dehi, etassa te mahā dinno, mayhaṁ khuddako"ti evaṁ
  uccāsaddaṁ mahāsaddaṁ karonti. Tampi sandhāyetaṁ vuttaṁ. Macchagahaṇatthaṁ jāle
  pakkhittepi tasmiṁ ṭhāne kevaṭṭā ceva aññe ca "paviṭṭho na paviṭṭho,
  gahito na gahito"ti mahāsaddaṁ karonti. Tampi sandhāyetaṁ vuttaṁ. Paṇāmemīti
  nīharāmi. Na vo mama santike vattabbanti tumhe mādisassa buddhassa vasanaṭṭhānaṁ
  āgantvā evaṁ mahāsaddaṁ karotha, attano dhammatāya vasantā kiṁ nāma sāruppaṁ
  karissatha, tumhādisānaṁ mama santike vasanakiccaṁ natthīti dīpeti. Tesu ekabhikkhupi
  "bhagavā mā 3- tumhe mahāsaddamattakena amhe paṇāmethā"ti vā aññaṁ vā
  kiñci vattuṁ nāsakkhi, sabbe bhagavato vacanaṁ sampaṭicchantā "evaṁ bhante"ti

  *  *  *  *  *  *
  Footnote: 1 chaṂa. papphoṭetvā 2 chaṂa. saṇṭhāpayamānā 3 chaṂa. ayaṁ saddo na dissati
-------------------------------------------------
[page 129]
  Vatvā nikkhamiṁsu. Evaṁ pana tesaṁ ahosi "mayaṁ satthāraṁ passissāma, dhammakathaṁ
  sossāma, satthu santike vasissāmāti āgatā, evarūpassa pana garuno satthu
  santikaṁ āgantvā mahāsaddaṁ karimhā, amhākameva dosoyaṁ, paṇāmitamhā, na
  no laddhaṁ bhagavato santike vatthuṁ, na suvaṇṇavaṇṇaṁ sarīraṁ oloketuṁ, na
  madhurassarena dhammaṁ sotun"ti. Te balavadomanassajātā hutvā pakkamiṁsu.
       [158] Tenupasaṅkamiṁsūti te kira sakyā āgamanasamayepi te bhikkhū
  tattheva nisinnā passiṁsu. Atha nesaṁ etadahosi "kiṁ nu kho ete bhikkhū
  pavisitvā paṭinivattā, jānissāma taṁ kāraṇan"ti cintetvā yena te bhikkhū
  tenupasaṅkamiṁsu. Handāti vavassaggatthe nipāto. Kahaṁ pana tumheti tumhe
  idāneva āgantvā kahaṁ gacchatha, kiṁ tumhākaṁ koci upaddavo udāhu
  dasabalassāti. Tesaṁ pana bhikkhūnaṁ "āvuso 1- mayaṁ bhagavantaṁ dassanāya āgantvā,
  diṭṭho no bhagavā, idāni attano vasanaṭṭhānaṁ gacchāmā"ti kiñcāpi evaṁ
  vacanaparihāro natthi, evarūpaṁ pana lesakappaṁ akatvā yathābhūtameva ārocetvā
  bhagavatā kho āvuso bhikkhusaṁgho paṇāmitoti āhaṁsu. Te pana rājāno sāsane
  dhuravahā, tasmā cintesuṁ "dvīhi aggasāvakehi saddhiṁ pañcasu bhikkhusatesu
  gacchantesu bhagavato pādamūlaṁ vigacchissati, imesaṁ nivattanākāraṁ karissāmā"ti.
  Evaṁ cintetvā tenahāyasmantotiādimāhaṁsu. Tesupi bhikkhūsu "mayaṁ
  mahāsaddamattakena paṇāmitā, na mayaṁ jīvituṁ asakkontā pabbajitā"ti ekabhikkhupi
  paṭippharito nāma nāhosi, sabbe pana samakaṁyeva "evamāvuso"ti sampaṭicchiṁsu.
       [159] Abhinandatūti bhikkhusaṁghassa āgamanaṁ icchanto abhinandatu. Abhivadatūti
  etu bhikkhusaṁghoti evaṁ cittaṁ uppādento abhivadatu. Anuggahitoti
  āmisānuggahena ca dhammānuggahena ca anuggahito. Aññathattanti dasabalassa dassanaṁ na
  labhāmāti pasādaññathattaṁ bhaveyya. Vipariṇāmoti pasādaññathattena vibbhamantānaṁ
  vipariṇāmaññathattaṁ bhaveyya. Bījānaṁ taruṇānanti taruṇasassānaṁ. Siyā aññathattanti
  udakavārakāle udakaṁ alabhantānaṁ milātabhāvena aññathattaṁ bhaveyya, sussitvā

  *  *  *  *  *  *
  Footnote: 1 Sī. āmāvuso
-------------------------------------------------
[page 130]
  Milātabhāvaṁ āpajjanena vipariṇāmo bhaveyya. Vacchakassa pana khīrapipāsāya sussanaṁ
  aññathattaṁ nāma, sussitvā kālakiriyā vipariṇāmo nāMa.
       [160] Pasādito bhagavāti thero kira tattha nisinnova dibbacakkhunā
  brahmānaṁ āgataṁ addasa, dibbāya sotadhātuyā ca āyācanasaddaṁ suṇi, cetopariyañāṇena
  bhagavato pasannabhāvaṁ aññāsi. Tasmā "kañci bhikkhuṁ pesetvā pakkosiyamānānaṁ
  gamanaṁ nāma na phāsukaṁ, yāva satthā na peseti, tāvadeva gamissāmā"ti
  maññamāno evamāha. Appossukkoti aññesu kiccesu anussukko hutvā.
  Diṭṭhadhammasukhavihāranti phalasamāpattivihāraṁ anuyutto maññe bhagavā viharitukāmo,
  so idāni yathāruciyā viharissati 1- evaṁ me ahosīti vadati. Mayaṁpidānīti
  mayaṁ paraṁ ovadamānā vihārato nikkaḍḍhitā, kiṁ amhākaṁ parovādena. Idāni mayaṁpi
  diṭṭhadhammasukhavihāreneva viharissāmāti dīpeti. Thero imasmiṁ ṭhāne viruddho 2-
  attano bhārabhāvaṁ na aññāsi. Ayaṁ hi bhikkhusaṁgho dvinnaṁpi mahātherānaṁ bhāro,
  tena naṁ paṭisedhento bhagavā āgamehītiādimāha. Mahāmoggallānatthero pana
  attano bhārabhāvaṁ aññāsi. Tenassa bhagavā sādhukāraṁ adāsi.
       [161] Cattārimāni bhikkhaveti kasmā ārabhi? imasmiṁ sāsane cattāri
  Bhayāni. Yo tāni abhīto hoti, so imasmiṁ sāsane patiṭṭhātuṁ sakkoti, itaro
  pana na sakkotīti dassetuṁ imaṁ desanaṁ ārabhi. Tattha udakorohanteti udakaṁ
  orohante puggale. Kumbhīlabhayanti suṁsumārabhayaṁ. Susukābhayanti caṇḍamacchabhayaṁ.
       [162] Kodhupāyāsassetaṁ adhivacananti yathā hi bāhiraṁ udakaṁ otiṇṇo
  ūmīsu osīditvā marati, evaṁ imasmiṁ sāsane kodhupāyāse osīditvā vibbhamati.
  Tasmā kodhupāyāso "ūmibhayan"ti vutto.
       [163] Odarikattassetaṁ adhivacananti yathā hi bāhiraṁ udakaṁ otiṇṇo
  kumbhīlena khādito marati, evaṁ imasmiṁ sāsane odarikattena khādito vibbhamati.
  Tasmā odarikattaṁ "kumbhīlabhayan"ti vuttaṁ.

  *  *  *  *  *  *
  Footnote: 1 chaṂa. viharissatīti 2 chaṂa. viraddho
-------------------------------------------------
[page 131]
       [164] Arakkhiteneva kāyenāti sīsappacālakādikaraṇena arakkhitakāyo
  hutvā. Arakkhitāya vācāyāti duṭṭhullabhāsanādivasena arakkhitavāco hutvā.
  Anupaṭṭhitāya satiyāti kāyagatāsatiṁ anupaṭṭhāpetvā. Asaṁvutehīti apihitehi.
  Pañcannetaṁ kāmaguṇānaṁ adhivacananti yathā hi bāhiraṁ udakaṁ otiṇṇo āvaṭṭe
  nimmujjitvā marati, evaṁ imasmiṁ sāsane pabbajito pañcakāmaguṇāvaṭṭe
  nimujjitvā vibbhamati. Tasmā pañcakāmaguṇā "āvaṭṭabhayan"ti vuttā.
       [165] Anuddhaṁsetīti kilameti milāpeti. Rāgānuddhaṁsenāti rāgānuddhaṁsitena.
  Mātugāmassetaṁ adhivacananti yathā hi bāhiraṁ udakaṁ otiṇṇo caṇḍamacchaṁ āgamma
  laddhappahāro marati, evaṁ imasmiṁ sāsane mātugāmaṁ āgamma uppannakāmarāgo
  vibbhamati. Tasmā mātugāmo "susukābhayan"ti vutto.
       Imāni pana cattāri bhayāni bhāyitvā yathā udakaṁ anorohantassa udakaṁ
  nissāya ānisaṁso natthi, udakapipāsāya pipāsito ca 1- hoti rajojallena kiliṭṭhasarīro
  ca, 2- evameva imāni cattāri bhayāni bhāyitvā sāsane apabbajantassāpi imaṁ
  sāsanaṁ nissāya ānisaṁso natthi, taṇhāpipāsāya pipāsito ca hoti kilesarajena
  saṅkiliṭṭhacitto ca. Yathā pana imāni cattāri bhayāni abhāyitvā udakaṁ orohantassa
  vuttappakāro ānisaṁso hoti. Evaṁ imāni abhāyitvā sāsane pabbajitassāpi
  vuttappakāro ānisaṁso hoti. Thero panāha "cattāri bhayāni bhāyitvā udakaṁ
  anotaranto sotaṁ chinditvā paratīraṁ pāpuṇituṁ na sakkoti, abhāyitvā otaranto
  sakkoti, evameva bhāyitvā sāsane pabbajantopi taṇhāsotaṁ chinditvā
  nibbānapāraṁ daṭṭhuṁ na sakkoti, abhāyitvā pabbajanto pana sakkotī"ti. Sesaṁ
  sabbattha uttānameva. Ayaṁ pana desanā neyyapuggalassa vasena niṭṭhāpitāti.
                     Papañcasūdaniyā majjhimanikāyaṭṭhakathāya
                        cātumasuttavaṇṇanā niṭṭhitā.
                               Sattamaṁ.

  *  *  *  *  *  *
  Footnote: 1 Sī. pipāsito vā 2 Sī. kiliṭṭhasarīro vā
-------------------------------------------------
[page 132]
                         8. Naḷakapānasuttavaṇṇanā
       [166] Evamme sutanti naḷakapānasuttaṁ. Tattha naḷakapāneti evaṁnāmake
  gāme. Pubbe kira amhākaṁ bodhisatto vānarayoniyaṁ nibbatto, mahākāyo
  kapirājā anekavānarasahassaparivuto pabbatapāde vicarati. Puññavā 1- kho pana
  hoti mahāpañño. 2- So parisaṁ evaṁ ovadati "tātā imasmiṁ pabbatapāde
  visaphalāni nāma honti, amanussapariggahitā pokkharaṇiyo nāma honti, tumhe
  pubbe khāditapubbāneva phalāni khādatha, pītapubbāneva pānīyāni ca pivatha,
  ettha vo maṁ paṭipucchitabbakiccaṁ natthi, akhāditapubbāni pana phalāni apītapubbāni
  ca pānīyāni maṁ apucchitvā mā khādittha mā pivitthā"ti.
       Te ekadivasaṁ caramānā aññaṁ pabbatapādaṁ gantvā gocaraṁ gahetvā
  pānīyaṁ olokentā ekaṁ amanussapariggahitaṁ pokkharaṇiṁ disvā sahasā apivitvā
  samantā parivāretvā mahāsattassa āgamanaṁ olokayamānāpi 3- nisīdiṁsu.
  Mahāsatto āgantvā "kiṁ tātā pānīyaṁ na pivathā"ti āha. Tumhākaṁ āgamanaṁ
  olokemāti. Sādhu tātāti samantā padaṁ pariyesamāno otiṇṇapadaṁyeva addasa, na
  uttiṇṇapadaṁ, disvā saparissayāti aññāsi. Tāvadeva ca tattha abhinibbattāmanusso
  udakaṁ dvedhā katvā uṭṭhāsi setamukho nīlakucchi rattahatthapādo mahādāṭhiko
  vaṅkapāṭho virūpo bībhaccho udakarakkhaso, so evamāha "kasmā pānīyaṁ na
  pivatha, madhuraudakaṁ pivatha, kiṁ tumhe etassa vacanaṁ suṇāthā"ti. Mahāsatto āha
  "tvaṁ idha adhivattho amanusso"ti. Āma ahanti. Tvaṁ idha otiṇṇe labhasīti.
  Āma labhāmi, tumhe pana sabbe khādissāmīti. Na sakkhissasi yakkhāti. Pānīyaṁ
  pana pivissathāti. Āma pivissāmāti. Evaṁ sante ekopi vo na muccissatīti.
  Pānīyañca pivissāma, na ca te vasaṁ gamissāmāti ekaṁ naḷaṁ āharāpetvā
  koṭiyaṁ gahetvā dhami. Sabbo 4- ekacchiddo ahosi, tīre nisīditvāva pānīyaṁ

  *  *  *  *  *  *
  Footnote: 1 chaṂa. paññavā 2 chaṂa. mahāpuñño 3 chaṂa. pi-saddo na dissati
  4 Ma. pabbo
-------------------------------------------------
[page 133]
  Pivi. Sesavānarānaṁ pāṭiyekke naḷe āharāpetvā dhamitvā adāsi. Sabbe
  yakkhassa passantasseva pānīyaṁ piviṁsu. Vuttampi cetaṁ:-
                 "disvā padamanuttiṇṇaṁ disvānotaritaṁ padaṁ
                  naḷena vāriṁ pivissāma 1- neva maṁ tvaṁ vadhissasī"ti. 2-
      Tato paṭṭhāya yāva ajjadivasā tasmiṁ ṭhāne naḷā ekacchiddāva honti. Iminā
  hi saddhiṁ imasmiṁ kappe cattāri kappaṭṭhiyapāṭihāriyāni nāma:- cande sasabimbaṁ
  vaṭṭakajātakamhi saccakiriyaṭṭhāne aggissa gamanūpacchedo, ghaṭikārakumbhakārassa
  mātāpitūnaṁ vasanaṭṭhāne devassa avassanaṁ, tassā pokkharaṇiyā tīre naḷānaṁ
  ekacchiddabhāvoti. Iti sā pokkharaṇī naḷena pānīyassa pītattā naḷakapānāti
  nāmaṁ labhi. Aparabhāge taṁ pokkharaṇiṁ nissāya gāmo patiṭṭhāsi, tassāpi
  naḷakapānantveva nāmaṁ jātaṁ. Taṁ sandhāya vuttaṁ "naḷakapāne"ti. Palāsavaneti
  kiṁsukavane.
       [167] Taggha mayaṁ bhanteti ekaṁseneva mayaṁ bhante abhiratā. Aññepi
  ye tumhākaṁ sāsane abhiramanti, te amhehi sadisāva hutvā abhiramantīti dīpeti.
       Neva rājābhinītātiādīsu eko rañño aparādhaṁ katvā palāyati, rājā
  kuhiṁ bho asukoti. Palāto devāti. Palātaṭṭhānepi me na muccissati, sace
  pana pabbajeyya, mucceyyāti vadati. Tassa kocideva suhado gantvā taṁ pavuttiṁ
  ārocetvā tvaṁ sace jīvitumicchasi, pabbajāhīti. So pabbajitvā jīvitaṁ rakkhamāno
  carati. Ayaṁ rājābhinīto nāMa.
       Eko pana corānaṁ mūlaṁ chindanto carati. Corā sutvā "purisānaṁ
  atthikabhāvaṁ na jānanti, jānāpessāma nan"ti vadanti. So taṁ pavuttiṁ sutvā
  palāyati. Corā palātoti sutvā "palātaṭṭhānepi no na muccissati, sace pana
  pabbajeyya, mucceyyā"ti vadanti. So taṁ pavuttiṁ sutvā pabbajati. Ayaṁ
  corābhinīto nāMa.

  *  *  *  *  *  *
  Footnote: 1 Ma. pāyāmi, cha. pissāmi 2 khu. jā. 27/20/7 naḷapānajātaka (syā)
-------------------------------------------------
[page 134]
       Eko pana bahuṁ iṇaṁ khāditvā tena iṇena aṭṭo pīḷito tamhā
  gāmā palāyati. Iṇasāmikā sutvā "palātaṭṭhānepi no na muccissati, sace
  pana pabbajeyya, mucceyyā"ti vadanti. So taṁ pavuttiṁ sutvā pabbajati. Ayaṁ
  iṇaṭṭo nāMa.
       Rājabhayādīnaṁ pana aññatarena bhayena bhīto aṭṭo āturo hutvā
  nikkhamma pabbajito bhayaṭṭo nāMa. Dubbhikkhādīsu jīvituṁ asakkonto pabbajito
  ājīvikāpakato nāma, ājīvikāya pakato abhibhūtoti attho. Imesu pana ekopi
  imehi kāraṇehi pabbajito nāma natthi, tasmā "neva rājābhinītā"tiādimāha.
       Vivekanti vivicca vivitto hutvā. Idaṁ vuttaṁ hoti:- yaṁ kāmehi ca
  akusaladhammehi ca vivittena paṭhamadutiyajjhānasaṅkhātaṁ pītisukhaṁ adhigantabbaṁ, sace
  taṁ vivicca kāmehi vivicca akusalehi dhammehi pītisukhaṁ nādhigacchati, aññaṁ vā
  upari dvinnaṁ jhānānaṁ catunnañca maggānaṁ vasena santataraṁ sukhaṁ nādhigacchati, tassa
  ime abhijjhādayo cittaṁ pariyādāya tiṭṭhantīti. Tattha aratīti adhikusalesu dhammesu
  ukkaṇṭhitatā. Tandīti ālasiyabhāvo. Evaṁ yo pabbajitvā pabbajitakiccaṁ kātuṁ
  na sakkoti, tassa ime satta pāpadhammā uppajjitvā cittaṁ pariyādiyantīti
  dassetvā idāni yassa te dhammā cittaṁ pariyādāya tiṭṭhanti, soyeva
  samaṇakiccaṁpi kātuṁ na sakkotīti puna vivekaṁ anuruddhā .pe. Aññaṁ vā tato
  santataranti āha.
       Evaṁ kaṇhapakkhaṁ dassetvā idāni teneva nayena sukkapakkhaṁ dassetuṁ
  puna vivekantiādimāha. Tassattho vuttanayeneva veditabbo.
       [168] Saṅkhāyāti jānitvā. Ekanti ekaccaṁ. Paṭisevatīti sevitabbayuttakaṁ
  sevati. Sesapadesupi eseva nayo. Upapattīsu byākarotīti sappaṭisandhike tāva
  byākarotu appaṭisandhike kathaṁ byākarotīti. Appaṭisandhikassa punabbhave paṭisandhi
  natthīti vadanto upapattīsu byākaroti nāMa.
-------------------------------------------------
[page 135]
       Janakuhanatthanti janavimhāpanatthaṁ. Janalapanatthanti mahājanassa upalāpanatthaṁ
  na iti maṁ jano jānātūti evaṁ maṁ mahājano jānissati, evaṁ me mahājanassa
  antare kittisaddo uggacchissatīti imināpi kāraṇena na byākarotīti attho.
  Uḷāravedāti mahantatuṭṭhino.
       [169] So kho panassa āyasmāti so parinibbuto āyasmā imassa
  ṭhitassa āyasmato. Evaṁsīlotiādīsu lokiyalokuttaramissakāva sīlādayo veditabbā.
  Evaṁdhammoti ettha pana samādhipakkhikā dhammā dhammāti adhippetā. Phāsuvihāro
  hotīti tena bhikkhunā pūritapaṭipattiṁ pūrentassa arahattaphalaṁ sacchikatvā
  phalasamāpattivihārena phāsuvihāro hoti, arahattaṁ pattuṁ asakkontassa paṭipattiṁ
  pūrayamānassa caratopi phāsuvihāroyeva nāma hoti. Iminā nayena sabbavāresu
  attho veditabboti.
                     Papañcasūdaniyā majjhimanikāyaṭṭhakathāya
                       naḷakapānasuttavaṇṇanā niṭṭhitā.
                               Aṭṭhamaṁ.
                        ------------------
                       9. Golissānisuttavaṇṇanā 1-
       [173] Evamme sutanti golissānisuttaṁ. Tattha padarasamācāroti 2-
  dubbalasamācāro oḷārikācāro, paccayesu sāpekkho mahārakkhitatthero viya. Taṁ
  kira upaṭṭhākakule nisinnaṁ upaṭṭhāko āha "asukattherassa me bhante cīvaraṁ
  dinnan"ti. Sādhu te kataṁ taṁyeva takketvā viharantassa cīvaraṁ dentenāti.
  Tumhākaṁpi bhante dassāmīti. Sādhu karissasi taṁyeva takkentassāti āha. Ayaṁpi

  *  *  *  *  *  *
  Footnote: 1 chaṂa. goliyānisutta... 2 chaṂa. padasamācāroti
-------------------------------------------------
[page 136]
  Evarūpo oḷārikācāro ahosi. Sappatissenāti sajeṭṭhakena, na attānaṁ jeṭṭhakaṁ
  katvā viharitabbaṁ. Serīvihārenāti sacchandavihārena niraṅkusavihārena.
       Nānupakhajjāti na anupakhajja na anupavisitvā. Tattha yo dvīsu mahātheresu
  ubhato nisinnesu te anāpucchitvāva cīvarena vā jānunā vā ghaṭṭento
  nisīdati, ayaṁ anupakhajja nisīdati nāMa. Evaṁ akatvā pana attano pattāasanasantike
  ṭhatvā nisīdāvusoti vuttena nisīditabbaṁ. Sace na vadanti, nisīdāmi bhanteti
  āpucchitvā nisīditabbaṁ. Āpucchitakālato paṭṭhāya nisīdāti vuttepi avuttepi
  nisīdituṁ vaṭṭatiyeva. Na paṭibāhissāmīti ettha yo attano pattāsanaṁ atikkamitvā
  navakānaṁ pāpuṇanaṭṭhāne nisīdati, ayaṁ nave bhikkhū āsanena paṭibāhati nāMa.
  Tasmiṁ hi tathā nisinne navā bhikkhū "amhākaṁ nisīdituṁ na detī"ti ujjhāyantā
  tiṭṭhanti vā āsanaṁ vā pariyesantā āhiṇḍanti. Tasmā attano pattāsaneyeva
  nisīditabbaṁ. Evaṁ na paṭibāhati nāMa.
       Ābhisamācārikaṁpi dhammanti abhisamācārikavattapaṭipattimattaṁpi. Nātikālenāti
  na atipāto pavisitabbaṁ, na atidivā paṭikkamitabbaṁ, bhikkhusaṁghena saddhiṁyeva
  pavisitabbañca nikkhamitabbañca. Atipāto pavisitvā atidivā nikkhamantassa hi
  cetiyaṅgaṇabodhiyaṅgaṇavattādīni parihāyanti. Kālasseva mukhaṁ dhovitvā makkaṭakasuttāni
  chindantena ussāvabindunipātentena gāmaṁ pavisitvā yāguṁ pariyesitvā yāva
  bhikkhākālā antogāmeyeva nānappakāraṁ tiracchānakathaṁ kathentena nisīditvā
  bhattakiccaṁ katvā divā nikkhamma bhikkhunaṁ pāde dhovanavelāya vihāraṁ paccāgantabbaṁ
  hoti. Na purebhattaṁ pacchābhattaṁ kulesu cārittaṁ āpajjitabbanti "yo pana bhikkhu
  nimantito sabhatto samāno santaṁ bhikkhuṁ anāpucchā purebhattaṁ vā pacchābhattaṁ vā
  kulesu cārittaṁ āpajjeyya, aññatra samayā pācittiyan"ti 2- imaṁ sikkhāpadaṁ
  rakkhantena tassa vibhaṅge vuttaṁ purebhattañca pacchābhattañca cārittaṁ na
  āpajjitabbanti. 3- Uddhato hoti capaloti uddhaccapakatiko ceva hoti,
  cīvaramaṇḍanapattamaṇḍanasenāsanamaṇḍanā

  *  *  *  *  *  *
  Footnote: 1 chaṂa. vutte. 2 vi. mahāvi. 2/299/256 acelakavagga 3 chaṂa. na āpajjitabbaṁ
-------------------------------------------------
[page 137]
  Imassa vā pūtikāyassa kelāyanā paṇḍanāti evaṁ vuttena ca taruṇadārakacāpalyena 1-
  samannāgato.
       Paññavatā bhavitabbanti cīvarakammādīsu iti kattabbesu upāyapaññāya
  samannāgatena bhavitabbanti.
       Abhidhamme abhivinayeti abhidhammapiṭake ceva vinayapiṭake ca pālivasena
  ceva aṭṭhakathāvasena ca yogo karaṇīyo. Sabbantimena hi paricchedena abhidhamme
  dukatikamātikāhi saddhiṁ dhammahadayavibhaṅgaṁ vinā na vaṭṭati. Vinaye pana
  kammākammavinicchayena saddhiṁ suvinicchitāni dve pātimokkhāni vinā na vaṭṭati.
       Āruppāti ettāvatā aṭṭhapi samāpattiyo vuttā honti. Tā pana
  sabbena sabbaṁ asakkontena sattasupi yogo karaṇīyo, chasupi .pe. Pañcasupi.
  Sabbantimena paricchedena ekaṁ kasiṇaparikammakammaṭṭhānaṁ paguṇaṁ katvā ādāya
  vicaritabbaṁ, ettakaṁ vinā na vaṭṭati. Uttarimanussadhammeti iminā sabbepi
  lokuttaradhamme dasseti. Tasmā arahantena hutvā vihātabbaṁ, arahattaṁ
  anabhisambhuṇantena anāgāmiphale sakadāgāmiphale sotāpattiphale vā patiṭṭhātabbaṁ.
  Sabbantimena pariyāyena ekavipassanāsukhaṁ yāva arahattā paguṇaṁ katvā ādāya
  vicaritabbaṁ. Sesaṁ sabbattha uttānameva. Imaṁ pana desanaṁ āyasmā sāriputto
  neyyapuggalassa vasena ābhisamācārikavattato paṭṭhāya anupubbena arahattaṁ
  pāpetvā niṭṭhāpesīti.
                     Papañcasūdaniyā majjhimanikāyaṭṭhakathāya
                      golissānisuttavaṇṇanā niṭṭhitā.
                               Navamaṁ.
                          --------------

  *  *  *  *  *  *
  Footnote: 1 chaṂa. taruṇadārakāvacāpalyena
-------------------------------------------------
[page 138]
                         10. Kīṭāgirisuttavaṇṇanā
       [174] Evamme sutanti kīṭāgirisuttaṁ. Tattha kāsīsūti evaṁnāmake
  janapade. Etha tumhepi bhikkhaveti etha tumhepi bhikkhave ime pañca ānisaṁse
  sampassamānā aññatreva rattibhojanā bhuñjatha. Iti bhagavā rattivikālabhojanaṁ,
  divāvikālabhojananti imāni dve bhojanāni ekappahārena ajahāpetvā ekasmiṁ
  samaye divāvikālabhojanameva jahāpesi, puna kālaṁ vītināmetvā 1- rattivikālabhojanaṁ
  jahāpento evamāha. Kasmā? imāni hi dve bhojanāni vattamānāni vaṭṭe
  āciṇṇāni samāciṇṇāni nadiṁ uttiṇṇaudakaṁ viya anupakkhannāni, nivātesupi
  gharesu subhojanāni bhuñjitvā vaḍḍhitā sukhumālā kulaputtā dve bhojanāni
  ekappahāreneva 2- pajahantā kilamanti. Tasmā ekappahārena ajahāpetvā
  bhaddālisutte divāvikālabhojanaṁ jahāpeti, 3- idha rattivikālabhojanaṁ. Jahāpento
  pana na tajjitvā vā niggaṇhitvā vā, tesaṁ pahānapaccayā pana appābādhatañca
  sañjānissathāti evaṁ ānisaṁsaṁ dassetvāva jahāpesi. Kīṭāgirīti tassa nigamassa nāmaṁ.
       [175] Assajipunabbasukāti assaji ca punabbasuko ca chasu chabbaggiyesu
  dve gaṇācariyā. Paṇḍuko lohitako mettiyo bhummajako assaji punabbasukoti
  ime cha janā chabbaggiyā nāMa. Tesu paṇḍukalohitakā attano parisaṁ gahetvā
  sāvatthiyaṁ vasanti, mettiyabhummajakā rājagahe. Ime dve janā kīṭāgirismiṁ
  āvāsikā honti. Āvāsikāti nibaddhavāsino, taṁnibandhā akataṁ senāsanaṁ
  karonti, jiṇṇaṁ paṭisaṅkharonti, kate issarā honti. Kālikanti anāgate
  kāle pattabbaṁ ānisaṁsaṁ.
       [178] Mayā cetaṁ bhikkhaveti idha kiṁ dasseti? bhikkhave divasassa tayo
  Vāre bhuñjitvā sukhavedanaṁyeva uppādento na imasmiṁ sāsane kiccakārī nāma
  hoti, ettakā pana vedanā sevitabbā, ettakā na sevitabbāti etamatthaṁ

  *  *  *  *  *  *
  Footnote: 1 chaṂa. atināmetvā 2 chaṂa. ekappahārena 3 chaṂa. jahāpesi
-------------------------------------------------
[page 139]
  Dassetuṁ imaṁ desanaṁ ārabhi. Evarūpaṁ sukhaṁ vedanaṁ pajahathāti idaṁ ca
  gehassitasomanassavasena vuttaṁ. Upasampajja viharathāti idaṁ ca
  nekkhammassitasomanassavasena. Evaṁ 1- ito paresupi dvīsu vāresu
  gehassitanekkhammassitānaṁyeva domanassānañca upekkhānañca vasena attho veditabbo.
       [181] Evaṁ sevitabbāsevitabbavedanaṁ dassetvā idāni yesaṁ appamādena kiccaṁ
  kattabbaṁ, yesañca na kattabbaṁ, te dassetuṁ nāhaṁ bhikkhave sabbesaṁyevātiādimāha.
  Tattha kataṁ tesaṁ appamādenāti tesaṁ yaṁ appamādena kattabbaṁ, taṁ kataṁ.
  Anulomikānīti paṭipattianulomāni kammaṭṭhānasappāyāni, yattha vasantena sakkā
  honti, maggaphalāni pāpuṇituṁ. Indriyāni samannānayamānāti saddhādīni indriyāni
  samānaṁ kurumānā.
       [182] Sattime bhikkhave puggalāti idha kiṁ dasseti, yesaṁ appamādena
  karaṇīyaṁ natthi, te dve honti. Yesaṁ atthi, te pañcāti evaṁ sabbepi ime
  satta puggalā hontīti imamatthaṁ dasseti.
       Tattha ubhatobhāgavimuttoti dvīhi bhāgehi vimutto. Arūpasamāpattiyā rūpakāyato
  vimutto, maggena nāmakāyato. So catunnaṁ arūpasamāpattīnaṁ ekekato vuṭṭhāya
  saṅkhāre sammasitvā arahattaṁ pattānaṁ catunnaṁ, nirodhā vuṭṭhāya arahattaṁ
  pattānāgāmino ca vasena pañcavidho hoti. Pāli panettha "katamo ca puggalo
  ubhatobhāgavimutto, idhekacco puggalo aṭṭhavimokkhe kāyena phusitvā viharati, paññāya
  cassa disvā āsavā parikkhīṇā hontī"ti 2- evaṁ abhidhamme aṭṭhavimokkhalābhino
  vasena āgatā.
       Paññāvimuttoti paññāya vimutto. So sukkhavipassako catūhi jhānehi
  vuṭṭhāya arahattaṁ pattā cattāro cāti imesaṁ vasena pañcavidhova hoti. Pāli
  panettha aṭṭhavimokkhapaṭikkhepavaseneva āgatā. Yathāha "na so ca 3- kho
  aṭṭhavimokkhe kāyena phusitvā viharati, paññāya cassa disvā āsavā parikkhīṇā
  honti, ayaṁ vuccati puggalo paññāvimutto"ti. 2-

  *  *  *  *  *  *
  Footnote: 1 chaṂa. ayaṁ saddo na dissati 2 abhi. pu. 36/204/189 sattakapuggalapaññatti
  3 chaṂa. na heva kho
-------------------------------------------------
[page 140]
       Phuṭṭhantaṁ sacchikarotīti kāyasakkhī. Yo jhānaphassaṁ paṭhamaṁ phusati, pacchā
  nirodhaṁ nibbānaṁ sacchikaroti, so sotāpattiphalaṭṭhaṁ ādiṁ katvā yāva
  arahattamaggaṭṭhā chabbidho hotīti veditabbo. Tenevāha "idhekacco puggalo
  aṭṭhavimokkhe kāyena phusitvā viharati, paññāya cassa disvā ekacce āsavā
  parikkhīṇā honti, ayaṁ vuccati puggalo kāyasakkhī"ti. 1-
       Diṭṭhantaṁ pattoti diṭṭhippatto. Tatridaṁ saṅkhepalakkhaṇaṁ:- dukkhā saṅkhārā,
  sukho nirodhoti ñātaṁ hoti diṭṭhaṁ viditaṁ sacchikataṁ phusitaṁ paññāyāti diṭṭhippatto.
  Vitthārato panesopi kāyasakkhī viya chabbidho hoti. Tenevāha "idhekacco
  puggalo idaṁ dukkhanti yathābhūtaṁ pajānāti .pe. Ayaṁ dukkhanirodhagāminīpaṭipadāti
  yathābhūtaṁ pajānāti, tathāgatappaveditā cassa dhammā paññāya vodiṭṭhā honti
  vocaritā .pe. Ayaṁ vuccati puggalo diṭṭhippatto"ti. 1-
       Saddhāvimuttoti saddhāya vimutto. Sopi vuttanayeneva chabbidho hoti.
  Tenevāha "idhekacco puggalo idaṁ dukkhanti yathābhūtaṁ pajānāti .pe. Ayaṁ
  dukkhanirodhagāminīpaṭipadāti yathābhūtaṁ pajānāti. 2- Tathāgate cassa saddhā niviṭṭhā
  hoti mūlajātā patiṭṭhitā 2- ayaṁ vuccati puggalo saddhāvimutto"ti. 1- Etesu hi
  saddhāvimuttassa pubbabhāgamaggakkhaṇe saddahantassa viya okappentassa viya
  adhimuccantassa viya ca kilesakkhayo hoti, diṭṭhippattassa pubbabhāgamaggakkhaṇe
  kilesacchedakaññāṇaṁ adandhaṁ tikhiṇaṁ sūraṁ hutvā vahati. Tasmā yathā nāma
  nātitikhiṇena asinā kadaliṁ chindantassa chinnaṭṭhānaṁ na maṭṭhaṁ hoti, asi na
  sīghaṁ vahati, saddo suyyati, balavataro vāyāmo kātabbo hoti, evarūpā
  saddhāvimuttassa pubbabhāgamaggabhāvanā. Yathā pana cittanisitāsinā 3- kadaliṁ chindantassa
  chinnaṭṭhānaṁ maṭṭhaṁ hoti, asi sīghaṁ vahati, saddo na suyyati, balavavāyāmakiccaṁ
  na hoti, evarūpā paññāvimuttassa pubbabhāgamaggabhāvanā veditabbā.

  *  *  *  *  *  *
  Footnote: 1 abhi. pu. 36/208/191 navakapuggalapaññatti 2-2 chaṂa. tathāgatappaveditā cassa dhammā
  paññāya vodiṭṭhā honti vocaritā .pe. no ca kho yathā diṭṭhippattassa
  3 chaṂa. nisitāsinā
-------------------------------------------------
[page 141]
       Dhammaṁ anussaratīti dhammānusārī. Dhammoti paññā, paññāpubbaṅgamaṁ maggaṁ
  bhāvetīti attho. Saddhānusārimhi ca eseva nayo. Ubho panete sotāpattimaggaṭṭhāyeva.
  Vuttaṁpi cetaṁ "yassa puggalassa sotāpattiphalasacchikiriyāya paṭipannassa paññindriyaṁ
  adhimattaṁ hoti, paññāvāhiṁ paññāpubbaṅgamaṁ ariyamaggaṁ bhāveti. Ayaṁ vuccati
  puggalo dhammānusārī"ti. 1- Tathā "yassa puggalassa sotāpattiphalasacchikiriyāya
  paṭipannassa saddhindriyaṁ adhimattaṁ hoti, saddhāvāhiṁ saddhāpubbaṅgamaṁ ariyamaggaṁ
  bhāveti. Ayaṁ vuccati puggalo saddhānusārī"ti. 1- Ayamettha saṅkhepo, vitthārato
  panesā ubhatobhāgavimuttādikathā visuddhimagge paññābhāvanādhikāre vuttā. Tasmā
  tattha vuttanayeneva veditabbā. Yā panesā etesaṁ vibhāgadassanatthaṁ idha
  pāli āgatā, tattha yasmā rūpasamāpattiyā vinā arūpasamāpattiyo nāma natthi,
  tasmā āruppāti vuttepi aṭṭhavimokkhā vuttāva hontīti veditabbā.
       Kāyena phusitvāti sahajātanāmakāyena phusitvā. Paññāya cassa disvāti
  paññāya ca etassa ariyasaccadhamme disvā. Ekacce āsavāti paṭhamamaggādīhi
  pahātabbā ekadesāasavā. Tathāgatappaveditāti tathāgatena paveditā catusaccadhammā.
  Paññāya vodiṭṭhā hontīti imasmiṁ ṭhāne sīlaṁ kathitaṁ, imasmiṁ samādhi, imasmiṁ
  vipassanā, imasmiṁ maggo, imasmiṁ phalanti evaṁ atthena atthe kāraṇena kāraṇe
  ciṇṇacaritattā maggapaññāya sudiṭṭhā honti. Vocaritāti vicaritā. 2-
  Saddhā niviṭṭhā hotīti okappanasaddhā patiṭṭhitā hoti. Mattaso nijjhānaṁ
  khamantīti mattāya olokanaṁ khamanti. Saddhāmattanti saddhāyeva, itaraṁ tasseva
  vevacanaṁ.
       Iti imesu appamādena karaṇīyesu puggalesu tayo paṭividdhamaggaphalā
  sekhā. Tesu anulomasenāsanaṁ sevamānā kalyāṇamitte bhajamānā indriyāni
  samannānayamānā anupubbena arahattaṁ gaṇhanti. Tasmā tesaṁ yathāṭhitova
  pāliattho. Avasāne pana dve sotāpattimaggasamaṅgino. Tehi tassa maggassa
  anulomasenāsanaṁ sevitaṁ, kalyāṇamittā bhajitā, indriyāni samannānītāni.

  *  *  *  *  *  *
  Footnote: 1 abhi. pu. 36/208/191 navakapuggalapaññatti 2 Sī. virocitā
-------------------------------------------------
[page 142]
  Upari pana tiṇṇaṁ maggānaṁ atthāya sevamānā bhajamānā samannānayamānā
  anupubbena arahattaṁ pāpuṇissantīti ayamettha pāliattho.
      Vitaṇḍavādī pana imameva pāliṁ gahetvā "lokuttaramaggo na
  ekacittakkhaṇiko, bahucittakkhaṇiko"ti vadati. So vattabbo "yadi aññena
  cittena senāsanaṁ paṭisevati, aññena kalyāṇamitte bhajati, aññena indriyāni
  samannāneti, aññaṁ maggacittanti sandhāya tvaṁ `na ekacittakkhaṇiko maggo,
  bahucittakkhaṇiko'ti vadasi, evaṁ sante senāsanaṁ sevamāno nīlobhāsaṁ pabbataṁ
  passati, vanaṁ passati, migapakkhīnaṁ saddaṁ suṇāti, pupphaphalānaṁ 1- gandhaṁ ghāyati,
  pānīyaṁ pivanto rasaṁ sāyati, nisīdanto nipajjanto phassaṁ phusati. Evaṁ te
  pañcaviññāṇasamaṅgīpi lokuttaradhammasamaṅgīyeva bhavissati. Sace panetaṁ sampaṭicchasi,
  satthārā saddhiṁ paṭivirujjhati. Satthārā hi pañcaviññāṇakāyā ekantābyākatāva
  vuttā, taṁsamaṅgissa kusalākusalaṁ paṭikkhittaṁ, lokuttaramaggo ca ekantakusalo.
  Tasmā pajahetaṁ vādan"ti paññāpetabbo. Sace paññattiṁ na upagacchati, "gaccha
  pātova vihāraṁ pavisitvā yāguṁ pivāhī"ti anuyojetabbo.
       [183] Nāhaṁ bhikkhave ādikenevāti ahaṁ bhikkhave paṭhamameva maṇḍūkassa
  uppatitvā gamanaṁ viya aññārādhanaṁ 2- arahatte patiṭṭhānaṁ na vadāmi. Anupubbasikkhāti
  karaṇatthe paccattavacanaṁ. Parato padadvayepi eseva nayo. Saddhājātoti
  okappanīyasaddhāya jātasaddho. Upasaṅkamīti garūnaṁ samīpaṁ gacchati. Payirupāsatīti
  santike nisīdati. Dhāretīti paguṇaṁ 3- katvā dhāreti. Chando jāyatīti
  kattukamyatākusalacchando jāyati. Ussahatīti viriyaṁ karoti. Tuletīti aniccaṁ
  dukkhaṁ anattāti tulayati. Tulayitvā padahatīti evaṁ tīraṇavipassanāya tulayanto
  maggappadhānaṁ padahati. Pahitattoti pesitacitto. Kāyena ceva paramasaccanti nāmakāyena
  nibbānasaccaṁ sacchikaroti. Paññāya cāti nāmakāyasampayuttāya maggapaññāya
  paṭivijjhati passati.
       Idāni yasmā te satthu āgamanaṁ sutvā paccuggamanamattaṁpi na akaṁsu,
  tasmā tesaṁ cariyaṁ garahanto sāpi nāma bhikkhave saddhā nāhosītiādimāha.

  *  *  *  *  *  *
  Footnote: 1 Sī. pupphaphalāphalānaṁ 2 Ma. aññāyārādhanaṁ 3 chaṂa. sādhukaṁ
-------------------------------------------------
[page 143]
  Tattha kīvadūrevimeti kittakaṁ dūre ṭhāne. Yojanasataṁpi yojanasahassaṁpi apakkantāti
  vattuṁ vaṭṭati, na pana kiñci āha. Catuppadaṁ veyyākaraṇanti catusaccabyākaraṇaṁ
  sandhāya vuttaṁ.
       [184] Yassuddiṭṭhassāti yassa uddiṭṭhassa. Yopi so bhikkhave satthāti
  bāhirakasatthāraṁ dasseti. Evarūpīti evaṁjātikā. Paṇopaṇaviyāti paṇaviyā ca
  opaṇaviyā ca. Na upetīti na hoti. Kayavikkayakālo 1- viya agghavaḍḍhanhāpanaṁ
  na hotīti attho. Ayaṁ goṇo kiṁ agghati, vīsati agghatīti bhaṇanto paṇati
  nāMa. Vīsati na agghati, dasa agghatīti bhaṇanto opaṇati nāMa. Idaṁ paṭisedhento
  āha "paṇopaṇaviyā na upetī"ti. Idāni taṁ paṇopaṇaviyaṁ dassetuṁ evañca
  no assa, atha naṁ kareyyāma, na ca no evamassa, na naṁ kareyyāmāti āha.
       Kiṁ pana bhikkhaveti bhikkhave yaṁ tathāgato sabbaso āmisehi visaṁsaṭṭho viharati,
  evaṁ visaṁsaṭṭhassa satthuno evarūpā paṇopaṇaviyā kiṁ yujjissati. Pariyogayha 2-
  vattatoti pariyogāhitvā ukkhipitvā gahetvā vattentassa. Ayamanudhammoti ayaṁ
  sabhāvo. Jānāti bhagavā, nāhaṁ jānāmīti bhagavā ekāsanabhojane ānisaṁsaṁ
  jānāti, ahaṁ na jānāmīti mayi saddhāya divasassa tayo vāre bhojanaṁ pahāya
  ekāsanabhojanaṁ bhuñjati. Ruḷhanīyanti rohanīyaṁ. Ojavantanti sinehavantaṁ. Kāmaṁ
  taco cāti iminā caturaṅgaviriyaṁ dasseti. Ettha hi taco ekaṁ aṅgaṁ. Nhārū
  ekaṁ, aṭṭhi ekaṁ, maṁsalohitaṁ ekanti evaṁ caturaṅgasamannāgataṁ viriyaṁ adhiṭṭhahitvā
  arahattaṁ appatvā na vuṭṭhahissāmīti evaṁ paṭipajjatīti dasseti. Sesaṁ sabbattha
  uttānameva. Desanaṁ pana bhagavā neyyapuggalassa vasena arahattanikūṭena
  niṭṭhāpesīti,
                     papañcasūdaniyā majjhimanikāyaṭṭhakathāya
                       kīṭāgirisuttavaṇṇanā niṭṭhitā.
                               Dasamaṁ.
                        Dutiyavaggavaṇṇanā niṭṭhitā.
                           -------------

  *  *  *  *  *  *
  Footnote: 1 chaṂa. kayavikkayakāle 2 chaṂa. pariyogāhiya
-------------------------------------------------
[page 144]
                           3. Paribbājakavagga
                      1. Cūḷavacchagottasuttavaṇṇanā 1-
       [185] Evamme sutanti cūḷavacchagottasuttaṁ. Tattha ekapuṇḍarīketi
  puṇḍarīko vuccati setambarukkho, so tasmiṁ ārāme eko puṇḍarīko atthīti
  ekapuṇḍarīko. Etadahosīti tattha pavisitukāmatāya ahosi. Cirassaṁ kho bhanteti
  pakatiyā āgatapubbataṁ upādāya. Dhammassa cānudhammanti idha sabbaññutañāṇaṁ
  dhammo nāma, mahājanassa byākaraṇaṁ anudhammo nāMa. Sesaṁ jīvakasutte 2-
  vuttanayameva. Na meti ananuññāya ṭhatvā anuññaṁpi paṭikkhipati. "sabbaññū
  Sabbadassāvī aparisesaṁ ñāṇadassanaṁ paṭijānātī"ti hi idaṁ anujānitabbaṁ siyā,
  "carato ca me .pe. Paccupaṭṭhitan"ti idaṁ pana nānujānitabbaṁ. Sabbaññutañāṇena
  hi āvajjitvāva jānāti. Tasmā ananuññāya ṭhatvā anuññaṁpi paṭikkhipanto
  evamāha.
       [186] Āsavānaṁ khayāti ettha sakiṁ khīṇāni āsavānaṁ puna khepetabbābhāvā
  yāvadevāti na vuttaṁ. Pubbenivāsañāṇena cettha bhagavā atītajānanaguṇaṁ dasseti,
  dibbacakkhuñāṇena paccuppannajānanaguṇaṁ, āsavakkhayañāṇena lokuttaraguṇanti.
  Iti imāhi tīhi vijjāhi sakalabuddhaguṇe saṅkhipitvā kathesi.
       Gihisaṁyojananti gihibandhanaṁ gihiparikkhāresu nikantiṁ. Natthi kho vacchāti
  gihisaṁyojanaṁ appahāya dukkhassantaṁ karonto 3- nāma natthi. Yepi hi santatimahāmatto
  uggaseno seṭṭhiputto vītasokadārakoti gihiliṅge ṭhitāva arahattaṁ pattā, tepi
  maggena sabbasaṅkhāresu nikantiṁ sukkhāpetvāva pattā. Taṁ patvā pana na tena
  liṅgena aṭṭhaṁsu, gihiliṅgaṁ nāmetaṁ hīnaṁ, uttamaguṇaṁ dhāretuṁ na sakkoti, tasmā
  tattha ṭhito arahattaṁ patvā taṁ divasameva pabbajati vā parinibbāti vā.

  *  *  *  *  *  *
  Footnote: 1 chaṂa. tevijjavacchasuttavaṇṇanā 2 MaṂa. 13/51 ādi/33 gahapativagga
  3 chaṂa. dukkhassantakaro
-------------------------------------------------
[page 145]
  Bhummadevatā pana tiṭṭhanti. Kasmā? nilīyanokāsassa atthitāya. Sesakāmabhave
  manussesu sotāpannādayo tayo tiṭṭhanti, kāmāvacaradevesu sotāpannā
  sakadāgāmino ca, anāgāmikhīṇāsavā panettha na tiṭṭhanti. Kasmā? tañhiṭṭhānaṁ
  laḷitajanassa āvāso, natthi tattha tesaṁ pavivekārahaṁ paṭicchannaṭṭhānañca. Iti
  tattha khīṇāsavo parinibbāti, anāgāmī cavitvā suddhāvāse nibbattati.
  Kāmāvacaradevato upari pana cattāropi ariyā tiṭṭhanti.
       Sopāsi kammavādīti sopi kammavādī ahosi, kiriyaṁpi na paṭibāhittha.
  Taṁ hi ekūnanavutikappamatthake 1- attānaṁyeva gahetvā kathesi. 2- Tadā kira
  mahāsatto pāsaṇḍapariggaṇhanatthaṁ pabbajito tassapi pāsaṇḍassa nipphalabhāvaṁ
  jānitvā viriyaṁ na hāpesi, kiriyavādī hutvā sagge nibbattati. Tasmā evamāha.
  Sesaṁ sabbattha uttānamevāti.
                     Papañcasūdaniyā majjhimanikāyaṭṭhakathāya
                     cūḷavacchagottasuttavaṇṇanā niṭṭhitā.
                               Paṭhamaṁ.
                           -------------
                       2. Aggivacchagottasuttavaṇṇanā
       [187] Evamme sutanti aggivacchagottasuttaṁ. Tattha na kho ahanti
  paṭhamavāre nāhaṁ sassatadiṭṭhikoti vadati, dutiye nāhaṁ ucchedadiṭṭhikoti. Evaṁ
  antānantikādivasena sabbavāresu paṭikkhepo veditabbo. Hoti ca na ca hotīti
  ayaṁ panettha ekaccasassatavādo. Neva hoti na na hotīti ayaṁ amarāvikkhepoti
  veditabbo.

  *  *  *  *  *  *
  Footnote: 1 chaṂa. ekanavutikappamatthake 2 chaṂa. katheti
-------------------------------------------------
[page 146]
        [189] Sadukkhanti kilesadukkhena ceva vipākadukkhena ca sadukkhaṁ. Savighātanti
  tesaṁyeva dvinnaṁ vasena saupaghātaṁ. Saupāyāsanti tesaṁyeva vasena saupāyāsaṁ.
  Sapariḷāhanti tesaṁyeva vasena sapariḷāhaṁ.
       Kiñci diṭṭhigatanti kāci ekā diṭṭhipi ruccitvā khamāpetvā gahitā
  atthīti pucchati. Apanītanti nīhaṭaṁ apaviddhaṁ. Diṭṭhanti paññāya diṭṭhaṁ. Tasmāti
  yasmā pañcannaṁ khandhānaṁ udayavayaṁ addasa, tasmā. Sabbamaññitānanti sabbesaṁ
  tiṇṇaṁpi taṇhādiṭṭhimānamaññitānaṁ. Mathitānanti tesaṁyeva vevacanaṁ. Idāni tāni
  vibhajitvā dassento sabbāhaṅkāramamaṅkāramānānusayānanti āha. Ettha hi
  ahaṅkāro diṭṭhi, mamaṅkāro taṇhā, mānānusayo māno. Anupādā vimuttoti
  catūhi upādānehi kañci dhammaṁ anupādiyitvā vimutto.
       [190] Na upetīti na yujjati. Ettha ca "na upapajjatī"ti idaṁ
  anujānitabbaṁ siyā. Yasmā pana evaṁ vutte so paribbājako ucchedaṁ gaṇheyya,
  upapajjatīti pana sassatameva, upapajjati ca na ca upapajjatīti 1- ekaccasassataṁ,
  neva upapajjati na na upapajjatīti amarāvikkhepo, 2- tasmā bhagavā "ayaṁ appatiṭṭho
  anālambo hotu, sukhappavesanaṭṭhānaṁ mā labhatū"ti ananuññāya ṭhatvā anuññaṁpi
  paṭikkhipi. Alanti samatthaṁ pariyattaṁ. Dhammoti paccayākāradhammo. Aññatrayogenāti
  aññattha payogena. Aññatrācariyakenāti paccayākāraṁ ajānantānaṁ aññesaṁ
  ācariyānaṁ santike vasantena.
       [191] Tenahi vacchāti yasmā tvaṁ sammohamāpādinti vadasi, tasmā
  taṁyevettha paṭipucchissāmi. Anāhāro nibbutoti appaccayo nibbuto.
       [192] Yena rūpenāti yena rūpena sattasaṅkhātaṁ tathāgataṁ rūpīti paññāpeyya.
  Gambhīroti guṇagambhīro. Appameyyoti pamāṇaṁ gaṇhituṁ na sakkuṇeyyo.
  Duppariyogāḷhoti duogāḷho dujjāno. Seyyathāpi mahāsamuddoti yathā

  *  *  *  *  *  *
  Footnote: 1 ka. ca no upapajjati cāti 2 chaṂa. amarāvikkhepaṁ
-------------------------------------------------
[page 147]
  Mahāsamuddo gambhīro appameyyo dujjāno, evameva khīṇāsavopi. Taṁ ārabbha
  uppajjatītiādi sabbaṁ na yujjati. Kathaṁ? yathā parinibbutaṁ aggiṁ ārabbha
  puratthimaṁ disaṁ gatotiādi sabbaṁ na yujjati, evaṁ.
       Aniccatāti aniccatāya. Sāre patiṭṭhitanti lokuttaradhammasāre patiṭṭhitaṁ.
  Sesaṁ sabbattha uttānamevāti.
                     Papañcasūdaniyā majjhimanikāyaṭṭhakathāya
                     aggivacchagottasuttavaṇṇanā niṭṭhitā.
                               Dutiyaṁ.
                            -----------
                       3. Mahāvacchagottasuttavaṇṇanā
      [193] Evamme sutanti mahāvacchagottasuttaṁ. Tattha sahakathīti saddhiṁ vādo,
  bahu mayā tumhehi saddhiṁ kathitapubbanti kathaṁ sāreti mettiṁ ghaṭeti. Purimāni hi
  dve suttāni etasseva kathitāni, saṁyuttake abyākatasaṁyuttaṁ nāma etasseva
  kathitaṁ, "kiṁ nu kho bho gotama sassato loko idameva saccaṁ moghamaññanti
  abyākatametan"ti evaṁ ekuttaranikāyepi iminā saddhiṁ kathitaṁ atthiyeva. Tasmā
  evamāha. Sammāsambuddhopi tassa āgatāgatassa saṅgahaṁ katvā okāsaṁ akāsiyeva.
  Kasmā? ayañhi sassatadiṭṭhiko, sassatadiṭṭhikā ca sīghaṁ laddhiṁ na vissajjenti,
  Vasātelamakkhitapilotikā viya cirena sujjhanti. Passati ca bhagavā "ayaṁ paribbājako
  kāle gacchante gacchante laddhiṁ vissajjetvā mama santike pabbajitvā cha
  abhiññāyo sacchikatvā abhiññātasāvako bhavissatī"ti. Tasmā assa āgatāgatassa
  saṅgahaṁ katvā okāsaṁ akāsiyeva. Idaṁ panassa pacchimagamanaṁ. So hi imasmiṁ
  sutteva taraṇaṁ vā hotu ataṇaṁ vā. 1- Yaṭṭhiṁ otaritvā 2- udake patamāno viya

  *  *  *  *  *  *
  Footnote: 1 Ma. karaṇaṁ vā hotu akaraṇaṁ vā, ka. caraṇaṁ vā hotu maraṇaṁ vā 2 Sī. ottharitvā
-------------------------------------------------
[page 148]
  Samaṇassa gotamassa santikaṁ gantvā pabbajissāmīti sanniṭṭhānaṁ katvā āgato.
  Tasmā dhammadesanaṁ yācanto sādhu me bhavaṁ gotamotiādimāha. Tassa bhagavā
  mūlavasena saṅkhittadesanaṁ, kammapathavasena vitthāradesanaṁ desesi. Mūlavasena cettha
  abhisaṅkhittā 1- desanā, kammapathavasena saṅkhittā vitthārasadisā. Buddhānaṁ pana
  nippariyāyena vitthāradesanā nāma natthi. Catuvīsatisamantapaṭṭhānaṁpi hi sattappakaraṇe
  abhidhammapiṭake ca sabbaṁ saṅkhittameva. Tasmā mūlavasenapi kammapathavasenapi saṅkhittameva
  desesīti veditabbo.
       [194] Tattha pāṇātipātāveramaṇī kusalantiādīsu paṭipāṭiyā sattadhammā
  kāmāvacarā, anabhijjhādayo tayo catubhūmikāpi vaṭṭanti.
       Yato kho vaccha bhikkhunoti kiñcāpi aniyametvā vuttaṁ, yathā pana
  jīvakasutte ca caṅkīsutte ca, evaṁ imasmiṁ sutte ca attānameva sandhāyetaṁ
  bhagavatā vuttanti veditabbaṁ
       [195] Atthi panāti kiṁ pucchāmīti pucchati? ayaṁ kirassa laddhi "tasmiṁ
  tasmiṁ sāsane satthāva arahā hoti, sāvako pana arahattaṁ pattuṁ samattho
  natthi. Samaṇo ca gotamo "yato kho vaccha bhikkhuno"ti ekaṁ bhikkhuṁ kathento
  viya katheti, atthi nu kho samaṇassa gotamassa sāvako arahattaṁ patto"ti.
  Etamatthaṁ pucchissāmīti pucchati. Tattha tiṭṭhatūti bhavaṁ tāva gotamo tiṭṭhatu,
  bhavañhi loke pākaṭo arahāti attho. Tasmiṁ byākate uttariṁ bhikkhunīādīnaṁ
  vasena pañhaṁ pucchi, bhagavāpissa byākāsi.
       [196] Ārādhakoti sampādako paripūrako.
       [197] Sekhāya vijjāya pattabbanti heṭṭhimaphalattayaṁ pattabbaṁ. Taṁ
  sabbaṁ mayā anuppattanti vadati. Vitaṇḍavādī panāha "katame dhammā sekkhā.
  Cattāro maggā apariyāpannā heṭṭhimāni ca tīṇi sāmaññaphalānī"ti 2- vacanato
  arahattamaggopi anena pattoyeva. Phalaṁ pana appattaṁ, tena 3- tassa pattiyā
  uttariyogaṁ kathāpetīti. So evaṁ saññāpetabbo:-

  *  *  *  *  *  *
  Footnote: 1 chaṂa. atisaṁkhittā 2 abhi. saṅ. 34/1023/245 3 chaṂa. ayaṁ pāṭho na dissati
-------------------------------------------------
[page 149]
                      "yo Ve kilesāni pahāya pañca
                       paripuṇṇasekho aparihānadhammo
                       cetovasippatto samāhitindriyo
                       sa ve ṭhitattoti naro pavuccatī"ti. 1-
       Anāgāmipuggalo hi ekantaparipuṇṇasekho. Taṁ sandhāya "sekhāya vijjāya
  pattabban"ti āha. Mattassa pana ekacittakkhaṇikattā tattha ṭhitassa pucchā
  nāma natthi. Iminā ca suttena maggopi bahucittakkhaṇiko hotūti ce. Etaṁ
  na buddhavacanaṁ, vuttakathāya 2- ca attho virujjhati. Tasmā anāgāmiphale ṭhatvā
  arahattamaggassa vipassanaṁ kathāpetīti veditabbo. Yasmā panassa na kevalaṁ
  suddhārahattasseva upanissayo, channaṁpi abhiññānaṁ upanissayo atthi, tasmā
  bhagavā "evamayaṁ samathe kammaṁ katvā pañca abhiññā nibbattessati, vipassanāya
  kammaṁ katvā arahattaṁ pāpuṇissati. Evaṁ chaḷabhiñño mahāsāvako bhavissatī"ti
  vipassanāmaggaṁ 3- akathetvā samathavipassanā ācikkhi.
       [198] Sati sati āyataneti sati sati kāraṇe. Kiṁ cettha kāraṇaṁ?
  Abhiññā vā abhiññāpādakajjhānaṁ vā avasāne pana arahattaṁ vā kāraṇaṁ
  arahattassa vipassanā vāti veditabbaṁ.
       [200] Pariciṇṇo me bhagavāti satta hi sekhā bhagavantaṁ paricaranti
  nāma, khīṇāsavena bhagavā pariciṇṇo hoti. Iti saṅkhepena arahattaṁ byākaronto
  thero evamāha. Te pana bhikkhū taṁ atthaṁ na jāniṁsu, ajānantāva tassa vacanaṁ
  sampaṭicchitvā bhagavato ārocesuṁ. Devatāti tesaṁ guṇānaṁ lābhidevatā. Sesaṁ
  sabbattha uttānamevāti.
                     Papañcasūdaniyā majjhimanikāyaṭṭhakathāya
                     mahāvacchagottasuttavaṇṇanā niṭṭhitā.
                               Tatiyaṁ.
                           -------------

  *  *  *  *  *  *
  Footnote: 1 aṅ. catukka. 21/5/7 anusotasutta 2 chaṂa. vuttagāthāya 3 chaṂa. vipassanāmattaṁ
-------------------------------------------------
[page 150]
                          4. Dīghanakhasuttavaṇṇanā
       [201] Evamme sutanti dīghanakhasuttaṁ. Tattha sūkarakhatāyanti sūkarakhatāti
  evaṁnāmake leṇe. Kassapabuddhakāle kira taṁ leṇaṁ ekasmiṁ buddhantare paṭhaviyā
  vaḍḍhamānāya antobhūmigataṁ jātaṁ. Athekadivasaṁ eko sūkaro tassa chadanapariyantasamīpe
  paṁsuṁ khani, deve vuṭṭhe paṁsudhotachadanapariyanto pākaṭo ahosi. Eko vanacarako
  disvā "pubbe sīlavantehi paribhuttaleṇena bhavitabbaṁ, paṭijaggissāmi nan"ti
  samantato paṁsuṁ apanetvā leṇaṁ sodhetvā kuḍḍaparikkhepaṁ katvā dvāravātapānaṁ
  yojetvā supariniṭṭhitasudhākammacittakammaṁ rajatapaṭṭasadisāya vālukāya santharitapariveṇaṁ
  leṇaṁ katvā mañcapīṭhaṁ paññapetvā bhagavato vasanatthāya adāsi. Leṇaṁ gambhīraṁ
  ahosi otaritvā āruhitabbaṁ. 1- Taṁ sandhāyetaṁ vuttaṁ.
       Dīghanakhoti tassa paribbājakassa nāmaṁ. Upasaṅkamīti kasmā upasaṅkami?
  So kira there aḍḍhamāsapabbajite cintesi "mayhaṁ mātulo aññaṁ pāsaṇḍaṁ
  gantvāna na ciraṁ tiṭṭhati, idāni panassa samaṇassa gotamassa santikaṁ gatassa
  aḍḍhamāso jāto. Pavuttiṁpissa na suṇāmi, ojavantaṁ nu kho sāsanaṁ jānissāmi
  nan"ti gantukāmo jāto. Tasmā upasaṅkami. Ekamantaṁ ṭhitoti tasmiṁ kira samaye
  thero bhagavantaṁ vījayamāno ṭhito hoti, paribbājako mātule hirottappena
  ṭhitakova pañhaṁ pucchi. Tena vuttaṁ "ekamantaṁ ṭhito"ti.
       Sabbaṁ me nakkhamatīti sabbā me upapattiyo nakkhamanti, paṭisandhiyo
  nakkhamantīti adhippāyena vadati. Ettāvatānena "ucchedavādohamasmī"ti dīpitaṁ
  hoti. Bhagavā panassa adhippāyaṁ muñcitvā akkhare tāva dosaṁ dassento yāpi
  kho tetiādimāha. Tattha esāpi te diṭṭhi nakkhamatīti esāpi te paṭhamaṁ
  ruccitvā khamāpetvā gahitadiṭṭhi nakkhamatīti. Esā ce me bho gotama diṭṭhi
  khameyyāti mayhaṁ hi sabbaṁ nakkhamatīti diṭṭhi, tassa me yā esā sabbaṁ me

  *  *  *  *  *  *
  Footnote: 1 chaṂa. abhiruhitabbaṁ
-------------------------------------------------
[page 151]
  Nakkhamatīti diṭṭhi, esā me khameyya. Yantaṁ "sabbaṁ me nakkhamatī"ti vuttaṁ,
  taṁpissa tādisameva. Yathā sabbaggahaṇena gahitāpi ayaṁ diṭṭhi khamati, evametaṁpi
  khameyya. Evaṁ attano vāde āropitaṁ dosaṁ ñatvā taṁ pariharāmīti saññāya
  vadati, atthato panassa "esā diṭṭhi na me khamatī"ti āpajjati. Yassa
  panesā na khamati na ruccati, tassāyaṁ tāya diṭṭhiyā sabbaṁ me nakkhamatīti
  diṭṭhi rucitaṁ. Tenahi diṭṭhiakkhamena arucitena bhavitabbanti sabbaṁ khamatīti
  ruccatīti āpajjati. Na panesa taṁ sampaṭicchati, kevalaṁ tassāpi ucchedadiṭṭhiyā
  ucchedameva gaṇhati. Tenāha bhagavā ito kho te aggivessana .pe. Aññañca
  diṭṭhiṁ upādiyantīti. Tattha itoti pajahanakesu nissakkaṁ. Ye pajahanti, te hi
  ye nappajahantīti pucchissanti, 1- te ca 2- bahutarāti attho. Bahū hi bahutarāti
  ettha hikāro nipātamattaṁ, bahutarāti attho. Parato tanū hi tanutarāti
  padepi eseva nayo. Ye evamāhaṁsūti ye evaṁ vadanti. Taṁ ceva diṭṭhiṁ
  nappajahanti, aññañca diṭṭhiṁ upādiyantīti mūladassanaṁ nappajahanti, aparadassanaṁ
  upādiyanti.
       Ettha ca sassataṁ gahetvā taṁpi appahāya ucchedaṁ vā ekaccasassataṁ
  vā gahetuṁ na sakkā, ucchedaṁpi gahetvā taṁ appahāya sassataṁ vā ekaccasassataṁ
  vā na sakkā gahetuṁ, ekaccasassataṁpi gahetvā taṁ appahāya sassataṁ vā
  ucchedaṁ vā na sakkā gahetuṁ. Mūlasassataṁ pana appahāya aññaṁ sassatameva
  sakkā gahetuṁ. Kathaṁ? ekasmiṁ hi samaye "rūpaṁ sassatan"ti gahetvā aparasmiṁ
  samaye "na suddharūpameva sassataṁ, vedanāpi sassatā, viññāṇaṁpi sassatan"ti
  gaṇhanti. 3- Ucchedepi ekaccasassatepi eseva nayo. Yathā ca khandhesu, evaṁ
  āyatanesupi yojetabbaṁ, idaṁ sandhāya vuttaṁ "taṁ ceva diṭṭhiṁ nappajahanti,
  aññañca diṭṭhiṁ upādiyantī"ti.
       Dutiyavāre itoti appajahanakesu nissakkaṁ, ye nappajahanti, te hi,
  ye pajahantīti pucchissanti, teva tanutarā appatarāti attho. Taṁ ceva diṭṭhiṁ

  *  *  *  *  *  *
  Footnote: 1 chaṂa. vucciyanti, evamuparipi 2 chaṂa. teva 3 chaṂa. gaṇhāti
-------------------------------------------------
[page 152]
  Pajahanti, aññañca diṭṭhiṁ na upādiyantīti tañca mūladassanaṁ pajahanti, aññañca
  dassanaṁ na gaṇhanti. Kathaṁ? ekasmiñhi samaye "rūpaṁ sassatan"ti gahetvā
  aparasmiṁ samaye tattha ādīnavaṁ disvā "oḷārikametaṁ mayhaṁ dassanan"ti
  pajahanti. "na Kevalaṁ ca rūpaṁ sassatanti dassanameva oḷārikaṁ, vedanāpi sassatā
  .pe. Viññāṇaṁpi sassatanti dassanaṁ oḷārikamevā"ti vissajjenti. Ucchedepi
  ekaccasassatepi eseva nayo. Yathā ca khandhesu, evaṁ āyatanesupi yojetabbaṁ.
  Evaṁ tañca mūladassanaṁ pajahanti, aññañca dassanaṁ na gaṇhanti.
       Santi aggivessanāti 1- kasmā ārabhi? ayaṁ ucchedaladdhiko attano
  Laddhiṁ nigūhati, tassā pana laddhiyo vaṇṇe vuccamāne attano laddhiṁ
  pātukarissatīti sesā 2- laddhiyo ekato dassetvā vibhajituṁ imaṁ desanaṁ ārabhi.
       Sarāgāya 3- santiketiādīsu rāgavasena vaṭṭe rañjanassa 4- āsannā
  taṇhādiṭṭhisaññojanena vaṭṭasaññojanassa santike. Abhinandanāyāti 5-
  taṇhādiṭṭhivaseneva gilitvā pariyādiyanassa gahaṇassa ca āsannāti attho. Asārāgāya
  santiketiādīsu vivaṭṭe rañjanassa 6- āsannātiādinā nayena attho veditabbo.
       Ettha ca sassatadassanaṁ appasāvajjaṁ dandhavirāgaṁ, ucchedadassanaṁ
  mahāsāvajjaṁ khippavirāgaṁ. Kathaṁ? sassatavādī hi idhalokaṁ paralokañca atthīti na 7-
  jānāti, sukaṭadukkaṭānaṁ phalaṁ atthīti jānāti, kusalaṁ karoti, akusalaṁ karonto
  bhāyati, vaṭṭaṁ assādeti, abhinandati. Buddhānaṁ vā buddhasāvakānaṁ vā sammukhībhūto
  sīghaṁ laddhiṁ jahituṁ na sakkoti. Tasmā taṁ sassatadassanaṁ appasāvajjaṁ dandhavirāganti
  vuccati. Ucchedavādī pana idhalokaparalokaṁ atthīti na jānāti, sukaṭadukkaṭānaṁ
  pana 8- phalaṁ atthīti jānāti, kusalaṁ na karoti, akusalaṁ karonto na bhāyati,
  vaṭṭaṁ na assādeti, nābhinandati, buddhānaṁ vā buddhasāvakānaṁ vā sammukhībhūto 9-

  *  *  *  *  *  *
  Footnote: 1 chaṂa. sanatgagivessanāti 2 chaṂa. tisso 3 chaṂa. sārāgāya
  4 chaṂa. rajjanassa 5 ka. taṇhādiṭṭhiabhinandanāhi 6 chaṂa. vaṭṭe arajjanassa
  7 chaṂa. ayaṁ saddo na dissati 8 chaṂa. ayaṁ saddo na dissati 9 chaṂa. sammukhībhāve
-------------------------------------------------
[page 153]
  Sīghaṁ dassanaṁ jahati, 1- pāramiyo pūretuṁ sakkonto buddho hutvā, asakkonto
  abhinīhāraṁ katvā sāvako hutvā parinibbāyati. Tasmā ucchedadassanaṁ mahāsāvajjaṁ
  khippavirāganti vuccati.
       [202] So pana paribbājako etamatthaṁ asallakkhetvā "mayhaṁ dassanaṁ
  saṁvaṇṇeti pasaṁsati, addhā me sundaraṁ dassanan"ti sallakkhetvā ukkaṁseti me
  bhavantiādimāha.
       Idāni yasmā ayaṁ paribbājako kañjiyeneva tittikā 2- lābu,
  ucchedadassaneneva pūrito, so yathā kañjiya appahāya na sakkā lābumhi telaphāṇitādīni
  pakkhipituṁ, pakkhittānipi na gaṇhanti 3- evameva taṁ laddhiṁ appahāya abhabbo
  maggaphalānaṁ lābhāya, tasmā laddhiṁ jahāpanatthaṁ tatra aggivessanātiādi āraddhaṁ.
  Viggahoti kalaho. Evametāsaṁ diṭṭhīnaṁ pahānaṁ hotīti evaṁ viggahādiādīnavaṁ
  disvā tāsaṁ diṭṭhīnaṁ pahānaṁ hoti. So hi paribbājako "kiṁ me iminā
  viggahādinā"ti taṁ ucchedadassanaṁ pajahati.
       [205] Athassa bhagavā vamitakañjiye lābumhi sappiphāṇitādīni pakkhipanto
  viya hadaye amatosadhaṁ pūressāmīti vipassanaṁ ācikkhanto ayaṁ kho pana aggivessana
  kāyotiādimāha. Tassattho vammikasutte vutto. Aniccatotiādīnipi heṭṭhā
  vitthāritāneva. Yo kāyasmiṁ kāyacchandoti yā kāyasmiṁ taṇhā. Senhoti
  taṇhāsenhova, kāyanvayatāti kāyānugamanabhāvo, kāyaṁ anugacchanakakilesoti attho.
       Evaṁ rūpakammaṭṭhānaṁ dassetvā idāni arūpakammaṭṭhānaṁ dassento
  tisso khotiādimāha. Puna tāsaṁyeva vedanānaṁ asammissabhāvaṁ dassento yasmiṁ
  aggivessana samayetiādimāha. Tatrāyaṁ saṅkhepattho:- yasmiṁ samaye sukhādīsu
  ekaṁ vedanaṁ vedayati, tasmiṁ samaye aññā vedanā attano vāraṁ vā okāsaṁ
  vā olokayamānā nisinnā nāma natthi, athakho anuppannāva honti
  bhinnaudakabubbulā viya ca antarahitā vā. Sukhāpi khotiādi tāsaṁ vedanānaṁ
  cuṇṇavicuṇṇabhāvadassanatthaṁ vuttaṁ.

  *  *  *  *  *  *
  Footnote: 1 chaṂa. pajahati 2 chaṂa. tittakā 3 chaṂa. gaṇhāti
-------------------------------------------------
[page 154]
       Na kenaci vivadatīti 1- sassataṁ gahetvā "sassatavādī ahan"ti sassatavādinā 2-
  saddhiṁ na vivadati. Tameva gahetvā "sassatavādī ahan"ti ekaccasassatavādinā
  saddhiṁ na vivadati. Evaṁ tayopi vādā parivattetvā yojetabbā. Yañca loke vuttanti
  yaṁ loke kathitaṁ voharitaṁ, tena voharati. Aparāmasanto kañci dhammaṁ parāmāsaggāhena
  aggaṇhanto. Vuttampi cetaṁ:-
                 "yo hoti bhikkhu arahaṁ katāvī
                   khīṇāsavo antimadehadhārī
                   ahaṁ vadāmītipi so vadeyya
                   mamaṁ vadantītipi so vadeyya
                   loke samaññaṁ 3- kusalo viditvā
                   vohāramattena so vohareyyā"ti. 4-
       Aparampi vuttaṁ "imā kho citta lokasamaññā lokaniruttiyo lokavohārā
  lokapaññattiyo, yāhi tathāgato voharati aparāmasan"ti. 5-
       [206] Abhiññā pahānamāhāti sassatādīsu tesaṁ tesaṁ dhammānaṁ sassataṁ
  abhiññāya jānitvā sassatassa pahānaṁ āha, ucchedaṁ, ekaccasassataṁ abhiññāya
  ekaccasassatassa pahānaṁ vadati. Rūpaṁ abhiññāya rūpassa pahānaṁ vadatītiādinā
  nayenettha attho veditabbo.
       Paṭisañcikkhatoti paccavekkhantassa. Anupādāya āsavehi cittaṁ vimuccīti
  anuppādanirodhena niruddhehi āsavehi aggahetvāva cittaṁ vimucci. Ettāvatā
  cesa parassa vaḍḍhitaṁ bhattaṁ bhuñjitvā khudaṁ vinodento viya parassa āraddhāya
  dhammadesanāya ñāṇaṁ pesetvā vipassanaṁ vaḍḍhetvā arahattañceva patto,
  sāvakapāramīñāṇassa ca matthakaṁ, soḷasa ca paññā paṭivijjhitvā ṭhito. Dīghanakho
  pana sotāpattiphalaṁ patvā saraṇesu patiṭṭhito.
       Bhagavā pana imaṁ desanaṁ suriye dharamāneyeva niṭṭhapetvā gijjhakūṭā
  oruyha veḷuvanaṁ gantvā sāvakasannipātaṁ akāsi, caturaṅgasamannāgato sannipāto

  *  *  *  *  *  *
  Footnote: 1 chaṂa. saṁvadatīti, evamuparipi 2 chaṂa. ucchedavādināpi 3 Ma. samaññā
  4 saṁ sa. 15/25/17 arahantasutta 5 dī.Sī. 9/439/195
-------------------------------------------------
[page 155]
  Ahosi. Tatrimāni aṅgāni:- māghanakkhattena yutto puṇṇamīuposathadivaso, 1-
  kenaci anāmantitāni hutvā attanoyeva dhammatāya sannipatitāni
  aḍḍhaterasāni bhikkhusatāni, tesu ekopi puthujjano vā
  sotāpannasakadāgāmianāgāmisukkhavipassakārahantesu vā aññataro natthi,
  sabbe chaḷabhiññāva, ekopi cettha satthakena kese chinditvā pabbajito nāma
  natthi, sabbe ehibhikkhūyevāti. 2-
                     Papañcasūdaniyā majjhimanikāyaṭṭhakathāya
                        dīghanakhasuttavaṇṇanā niṭṭhitā.
                               Catutthaṁ
                           ------------
                         5. Māgaṇḍiyasuttavaṇṇanā
       [207] Evamme sutanti māgaṇḍiyasuttaṁ. Tattha agyāgāreti
  aggihottasālāyaṁ. 3- Tiṇasantharaketi 4- dve māgaṇḍiyā mātulo ca bhāgineyyo
  ca. Tesu mātulo pabbajitvā arahattaṁ patto, bhāgineyyopi saupanissayo na cirasseva
  pabbajitvā arahattaṁ pāpuṇissati. Athassa bhagavā upanissayaṁ disvā ramaṇīyaṁ
  devagabbhasadisaṁ gandhakuṭiṁ pahāya tattha chārikatiṇakacavarādīhi ukkalāpe agyāgāre
  tiṇasantharakaṁ paññapetvā parasaṅgahakaraṇatthaṁ katipāhaṁ vasittha. Taṁ sandhāyetaṁ
  vuttaṁ. Tenupasaṅkamīti na kevalaṁ taṁdivasameva, yasmā pana taṁ agyāgāraṁ gāmūpacāre
  dārakadārikāhi otiṇṇaṁ 5- avivittaṁ, tasmā bhagavā niccakālaṁpi divasabhāgaṁ tasmiṁ
  vanasaṇḍe vītināmetvā sāyaṁ vāsatthāya tattha upagacchati.
       Addasā kho .pe. Tiṇasantharakaṁ paññattanti bhagavā aññesu divasesu
  tiṇasantharakaṁ saṅkharitvā 6- saññāṇaṁ katvā ṭhapetvā 7- gacchati, taṁdivasaṁ paññapetvāva

  *  *  *  *  *  *
  Footnote: 1 chaṂa. puṇṇamauposathadivaso 2 chaṂa. ehibhikkhunoyevāti 3 chaṂa. aggihomasālāyaṁ
  4 chaṂa. tiṇasanthāraketi 5 chaṂa. okiṇṇaṁ 6 Sī. saṁharitvā, chaṂa. saṅgharitvā
  7 chaṂa. ayaṁ pāṭho na dissati
-------------------------------------------------
[page 156]
  Agamāsi. Kasmā? tadā hi paccūsasamaye lokaṁ oloketvāva addasa "ajja
  māgaṇḍiyo idhāgantvā imaṁ tiṇasantharakaṁ disvā bhāradvājena saddhiṁ tiṇasantharakaṁ
  ārabbha kathāsallāpaṁ karissati, athāhaṁ āgantvā dhammaṁ desissāmi, so dhammaṁ
  sutvā mama santike pabbajitvā arahattaṁ pāpuṇissati. Paresaṁ saṅgahakaraṇatthameva
  hi mayā pāramiyo pūritā"ti tiṇasantharakaṁ paññapetvāva agamāsi.
       Samaṇaseyyānurūpaṁ maññeti imaṁ tiṇasantharakaṁ "samaṇassa anucchavikā
  seyyā"ti maññati. 1- Na ca asaññatasamaṇassa vuṭṭhānametaṁ. 2- Tathāhettha hatthena
  ākaḍḍhitaṭṭhānaṁ vā pādena ākaḍḍhitaṭṭhānaṁ vā sīsena pahataṭṭhānaṁ vā na
  paññāyati, anākulo aghaṭṭito 3- abhinno chekena cittakārena tulikāya
  paricchinditvā paññatto viya. Saññatasamaṇassa vasitaṭṭhānaṁ, kassa bho vasitaṭṭhānanti
  pucchati. Bhūnahunoti hatavuḍḍhino mariyādakārakassa. Kasmā evamāha? chasu dvāresu
  vuḍḍhipaññāpanaladdhikattā. Ayañhi tassa laddhi:- cakkhu brūhetabbaṁ vaḍḍhetabbaṁ,
  adiṭṭhaṁ dakkhitabbaṁ, diṭṭhaṁ samatikkamitabbaṁ. Sotaṁ brūhetabbaṁ vaḍḍhetabbaṁ, asutaṁ
  sotabbaṁ, sutaṁ samatikkamitabbaṁ. Ghānaṁ brūhetabbaṁ vaḍḍhetabbaṁ, aghāyitaṁ ghāyitabbaṁ,
  ghāyitaṁ samatikkamitabbaṁ. Jivhā brūhetabbā vaḍḍhetabbā, asāyitaṁ sāyitabbaṁ,
  sāyitaṁ samatikkamitabbaṁ. Kāyo brūhetabbo vaḍḍhetabbo, aphuṭṭhaṁ phusitabbaṁ,
  phuṭṭhaṁ samatikkamitabbaṁ. Mano brūhetabbo vaḍḍhetabbo, aviññātaṁ vijānitabbaṁ,
  viññātaṁ samatikkamitabbaṁ. Evaṁ so chasu dvāresu vuḍḍhiṁ paññapeti bhagavā pana:-
           "cakkhunā saṁvaro sādhu sādhu sotena saṁvaro
            ghānena saṁvaro sādhu sādhu jivhāya saṁvaro.
            Kāyena saṁvaro sādhu sādhu vācāya saṁvaro
            manasā saṁvaro sādhu sādhu sabbattha saṁvaro
            sabbattha saṁvuto bhikkhu sabbadukkhā pamuccatī"ti 4-

  *  *  *  *  *  *
  Footnote: 1 chaṂa. maññāmi 2 chaṂa. nivutthaṭṭhānametaṁ 3 chaṂa. anākiṇṇo
  4 khu. dha. 25/360-1/80 bhikkhuvagga
-------------------------------------------------
[page 157]
       Chasu dvāresu saṁvaraṁ paññapeti. Tasmā so "vuḍḍhihato samaṇo gotamo
  mariyādakārako"ti maññamāno "bhūnahuno"ti āha.
       Ariye ñāye dhamme kusaleti parisuddhe kāraṇe dhamme anavajje. Iminā
  kiṁ dasseti? evarūpassa nāma uggatassa paññātassa yasassino upari vācaṁ 1-
  bhāsamānena vīmaṁsitvā upadhāretvā mukhe ārakkhaṁ ṭhapetvā bhāsitabbo hoti.
  Tasmā mā sahasā abhāsi, mukhe ārakkhaṁ ṭhapehīti dasseti. Evañhi no sutte
  ocaratīti yasmā amhākaṁ sutte evaṁ āgacchati. Na mayaṁ mukhāruḷhicchāmattaṁ 2-
  vadāma, sutte ca nāma āgataṁ vadamānā kassa bhāseyyāma, 3- tasmā sammukhāpi
  naṁ vadeyyāmāti attho. Appossukkoti mama rakkhanatthāya anussukko avyāvaṭo 4-
  hutvāti attho. Vuttova naṁ vadeyyāti mayā vuttova hutvā apucchitova kathaṁ
  samuṭṭhāpetvā ambajambuādīni gahetvā viya apūrayamāno mayā kathitaniyāmena
  bhavaṁ bhāradvājo vadeyya, vadatūti 5- attho.
       [208] Assosi khoti satthā ālokaṁ vaḍḍhetvā dibbacakkhunā māgaṇḍiyaṁ
  tattha āgataṁ addasa, dvinnaṁ janānaṁ bhāsamānānaṁ dibbasotena saddaṁpi assosi.
  Paṭisallānā vuṭṭhitoti phalasamāpattiyā vuṭṭhito. Saṁviggoti pītisaṁvegena saṁviggo
  calito kampito. Tassa kira etadahosi "neva māgaṇḍiyena samaṇassa gotamassa
  āropitaṁ, na mayā. Amhe muñcitvā añño ettha tatiyopi natthi, suto
  bhavissati amhākaṁ saddo tikhiṇasotena purisenā"ti. Athassa abbhantare pīti
  uppajjitvā navanavutilomakūpasahassāni uddhaggāni akāsi. Tena vuttaṁ "saṁviggo
  lomahaṭṭhajāto"ti. Athakho māgaṇḍiyo paribbājako paribbājakassa pabhinnamukhaṁ
  viya bījaṁ paripākagataṁ ñāṇaṁ, tasmā sannisīdituṁ asakkonto āhiṇḍamāno puna
  satthu santikaṁ āgantvā ekamantaṁ nisīdi. Taṁ dassetuṁ "athakho māgaṇḍiyo"tiādi
  vuttaṁ.
       [209] Satthā "evaṁ kira tvaṁ māgaṇḍiya maṁ avacā"ti avatvāva cakkhuṁ
  kho māgaṇḍiyāti paribbājakassa dhammadesanaṁ ārabhi. Tattha vasanaṭṭhānaṭṭhena

  *  *  *  *  *  *
  Footnote: 1 Ma. vādaṁ 2 Sī. mukhāruḷhamattaṁ 3 chaṂa. bhāyeyyāma 4 chaṂa. avāvaṭo
  5 chaṂa. vadassūti
-------------------------------------------------
[page 158]
  Rūpaṁ cakkhussa ārāmoti cakkhu rūpārāmaṁ. Rūpe ratanti rūparataṁ. Rūpena cakkhu
  āmoditaṁ sammoditanti rūpasammuditaṁ. Dantanti nibbisevanaṁ. Guttanti gopitaṁ.
  Rakkhitanti ṭhapitārakkhaṁ. Saṁvutanti pihitaṁ. Saṁvarāyāti pidhānatthāya.
       [210] Paricāritapubboti abhiramitapubbo. Rūpapariḷāhanti rūpaṁ ārabbha
  uppajjanapariḷāhaṁ. Imassa pana te māgaṇḍiya kimassa vacanīyanti imassa rūpaṁ
  pariggaṇhitvā arahattaṁ pattassa khīṇāsavassa tayā kiṁ vacanaṁ vattabbaṁ assa,
  vuḍḍhihato mariyādakārakoti idaṁ vattabbaṁ na vattabbanti pucchati. Na kiñci bho
  gotamāti bho gotama kiñci vattabbaṁ natthi. Sesadvāresupi eseva nayo.
       [211] Idāni yasmā tayā pañcakkhandhe pariggahetvā arahattaṁ pattassa
  khīṇāsavassa kiñci vattabbaṁ natthi, ahañca pañcakkhandhe pariggahetvā sabbaññutaṁ
  patto, tasmā ahaṁpi te na kiñci vattabboti dassetuṁ ahaṁ kho panātiādimāha.
  Tassa mayhaṁ māgaṇḍiyāti gihikāle attano sampattiṁ dassento āha. Tattha
  vassikotiādīsu yattha sukhaṁ hoti vassakāle vasituṁ, ayaṁ vassiko. Itaresupi
  eseva nayo. Ayaṁ panettha vacanattho:- vassaṁ vāso vassaṁ, vassaṁ arahatīti
  vassiko. Itaresupi eseva nayo.
       Tattha vassiko pāsādo nātiucco hoti nātinīco, dvāravātapānānipissa
  nātitanūni nātibahūni, bhummattharaṇapaccattharaṇakhajjabhojjāni cettha 1- missakāneva
  vaṭṭanti. Hemantike thambhāpi bhittiyopi nīcā honti, dvāravātapānāni
  tanukāni sukhumacchiddāni. Uṇhappavesanatthāya bhittiniyūhāni nīhariyanti.
  Bhummattharaṇapaccattharaṇanivāsanapārupanāni panettha uṇhaviriyāni kambalādīni vaṭṭanti.
  Khajjabhojjaṁ siniddhaṁ kaṭukasannissitañca. Gimhike thambhāpi bhittiyopi uccā
  honti. Dvāravātapānāni panettha bahūni vipulajālāni bhavanti. Bhummattharaṇādīni
  dukūlamayāni vaṭṭanti, khajjabhojjāni madhurarasasītaviriyāni. Vātapānasamīpesu cettha
  nava cāṭiyo ṭhapetvā udakassa pūretvā nīluppalādīhi sañchādenti. Tesu tesu
  padesesu udakayantāni karonti, yehi deve vassante viya udakadhārā nikkhamanti.

  *  *  *  *  *  *
  Footnote: 1 chaṂa....bhojanāpipettha
-------------------------------------------------
[page 159]
        Bodhisattassa pana aṭṭhasatasuvaṇṇaghaṭe ca rajataghaṭe ca gandhodakassa
  pūretvā nīluppalagacchakaṁ kāretvā 1- sayanaṁ parivāretvā ṭhapayiṁsu. Mahantesu
  lohakaṭāhesu gandhakalalaṁ pūretvā nīluppalapadumapuṇḍarīkāni ropetvā utuggahaṇatthāya
  tattha tattha ṭhapesuṁ. Suriyarasmīhi pupphāni pupphanti. Nānāvidhā bhamaragaṇā pāsādaṁ
  pavisitvā pupphesu rasaṁ 2- gaṇhantā vicaranti. Pāsādo atisugandhagandho 3- hoti.
  Yamakabhittiyā antare lohanāḷiṁ ṭhapetvā navabhūmikapāsādassa upari ākāsaṅgaṇe
  ratanamaṇḍapamatthake sukhumacchiddakaṁ jālaṁ baddhaṁ ahosi. Ekasmiṁ ṭhāne sukkhamahiṁsacammaṁ
  pasāreti. Bodhisattassa udakakīḷanavelāya mahiṁsacamme pāsāṇaguḷe khipanti,
  meghatthanitasaddo viya hoti. Heṭṭhā yantaṁ parivattenti, udakaṁ abhiruhitvā
  jālamatthake patati, vassapatanasalilaṁ viya 4- hoti. Tadā bodhisatto nīlapaṭaṁ nivāseti,
  nīlapaṭaṁ pārupati, nīlapasādhanaṁ pasādheti. Parivārāpissa cattāḷīsa nāṭakasahassāni
  nīlavatthābharaṇāneva nīlavilepanāni 5- hutvā mahāpurisaṁ parivāretvā ratanamaṇḍapaṁ
  gacchanti. Divasabhāgaṁ udakakīḷaṁ kīḷanto sītalautusukhaṁ anubhoti.
       Pāsādassa catūsu disāsu cattāro sarā honti, divākāle nānāvaṇṇā
  sakuṇagaṇā pācīnasarato vuṭṭhāya viravamānā pāsādamatthakena pacchimasaraṁ gacchanti.
  Pacchimasarato vuṭṭhāya pācīnasaraṁ, uttarasarato dakkhiṇasaraṁ, dakkhiṇasarato uttarasaraṁ
  gacchanti, antaravassasamayo viya hoti. Hemantikapāsādo pana pañcabhūmiko ahosi,
  vassikapāsādo sattabhūmiko.
       Nippurisehīti purisavirahitehi. Na kevalañcettha turiyāneva nippurisāni,
  sabbaṭṭhānānipi nippurisāneva. Dovārikāpi itthiyova, nhāpanādiparikammakarāpi
  itthiyova. Rājā kira "tathārūpaṁ issariyasukhasampattiṁ anubhavamānassa purisaṁ disvā
  purisasaṅkā uppajjati, sā me puttassa mā ahosī"ti sabbakiccesu itthiyova
  ṭhapesi. Tāya ratiyā ramamānoti idaṁ catutthajjhānikaphalasamāpattiratiṁ sandhāya vuttaṁ.

  *  *  *  *  *  *
  Footnote: 1 Sī. nīluppalagavacchite kāretvā, chaṂa. nīluppalagacchake karitvā 2 Sī. rajaṁ
  3 chaṂa. atisugandho 4 Sī. vassaṁ pattakālo viya 5 Ma. nīlapaṭāni
-------------------------------------------------
[page 160]
       [212] Gahapati vā gahapatiputto vāti ettha yasmā khattiyānaṁ
  setacchattasmiṁyeva patthanā hoti, mahā ca nesaṁ papañco, brāhmaṇā mantehi
  atittā mante gavesantā vicaranti, gahapatino pana muddhāgaṇanamattassa 1-
  uggahitakālato paṭṭhāya sampattiṁyeva anubhavanti, tasmā khattiyabrahmaṇe aggahetvā
  "gahapati vā gahapatiputto vā"ti āha. Āvaṭṭeyyāti mānusakakāmahetu āvaṭṭo
  bhaveyyāti attho. Abhikkantatarāti visiṭṭhataRā. Paṇītatarāti anappakatarā, 2- vuttampi
  cetaṁ:-
            "kusaggenudakamādāya 3- samudde udakammine
             evaṁ mānusakā kāmā dibbakāmāna santike"ti. 4-
       Sampaṭiggayha 5- tiṭṭhatīti dibbasukhaṁ gaṇhitvā tato visiṭṭhatarā hutvā
  tiṭṭhati.
       Opammasaṁsandanaṁ panettha evaṁ veditabbaṁ:- gahapatissa pañcahi kāmaguṇehi
  samaṅgībhūtakālo viya bodhisattassa tīsu pāsādesu cattāḷīsasahassaitthīmajjhe
  modanakālo, tassa sucaritaṁ pūretvā sagge nibbattakālo viya bodhisattassa
  abhinikkhamanaṁ katvā bodhipallaṅke sabbaññutaṁ paṭividdhakālo, tassa nandanavane
  sampattiṁ anubhavanakālo viya tathāgatassa catutthajjhānikaphalasamāpattiratiyā
  vītivattanakālo, tassa mānusakānaṁ pañcannaṁ kāmaguṇānaṁ apatthanakālo viya tathāgatassa
  catutthajjhānikaphalasamāpattiratiyā vītināmentassa hīnajanasukhassa apatthanakāloti.
       [213] Sukhīti paṭhamaṁ dukkhito pacchā sukhito assa. Serīti paṭhamaṁ
  vejjadutiyako pacchā serī ekako bhaveyya. Sayaṁvasīti paṭhamaṁ vejjassa vase
  vattamāno vejjena nisītāti vutte nisīdi, nipajjāti vutte nipajji,
  bhuñjāti vutte bhuñji, pivāti vutte pivi, pacchā sayaṁvasī jāto. Yena kāmaṁ
  gamoti paṭhamaṁ icchiticchitaṭṭhānaṁ gantuṁ nālattha, pacchā roge vūpasante
  vanadassanagiridassanapabbatadassanādīsupi yenakāmaṁ gamo jāto, yattha yattheva gantuṁ
  icchati, tattha tattheva gaccheyya.

  *  *  *  *  *  *
  Footnote: 1 chaṂa. muddhāgaṇanamattaṁ 2 chaṂa. atappakatarā 3 Sī. kusagge udakamādāya
  4 khu. jā. 28/327/132 mahāsutasomajātaka (syā) 5 chaṂa. samadhigayha
-------------------------------------------------
[page 161]
       Etthāpi idaṁ opammasaṁsandanaṁ:- purisassa kuṭṭhikālo viya hi bodhisattassa
  agāramajjhe vasanakālo, aṅgārakapallaṁ viya ekaṁ kāmavatthu, dve kapallāni viya
  dve vatthūni, sakkassa pana devarañño aḍḍhateyyakoṭiyāni aṅgārakapallāni
  viya aḍḍhatiyanāṭakakoṭiyo, nakhehi vaṇamukhāni tacchetvā aṅgārakapalle paritāpanaṁ
  viya vatthupaṭisevanaṁ, bhesajjaṁ āgamma arogakālo viya kāmesu ādīnavaṁ nekkhamme
  ca ānisaṁsaṁ disvā nikkhamma buddhabhūtakāle catutthajjhānikaphalasamāpattiratiyā
  vītivattanakālo, aññaṁ kuṭṭhiṁ purisaṁ disvā apatthanakālo viya tāya ratiyā
  vītināmentassa hīnajanaratiyā apatthanakāloti.
       [214] Upahatindriyoti timirakuṭṭhena 1- nāma upahatakāyappasādo.
  Upahatindriyāti upahatapaññindriyā. Te yathā so upahatakāyindriyo kuṭṭhī
  dukkhasamphassasmiṁyeva aggismiṁ sukhamiti viparītasaññaṁ paccalattha, evaṁ
  paññindriyassa upahatattā dukkhasamphassesveva kāmesu sukhamiti viparītasaññaṁ
  paccalatthuṁ.
       [215] Asucitarāni cevātiādīsu pakatiyāva tāni asucīni ca duggandhāni
  ca pūtīni ca, idāni pana asucitarāni ceva duggandhatarāni ca pūtitarāni ca
  honti. Kācīti tassa hi paritāpentassa ca kaṇḍavantassa 2- ca pāṇakā anto
  pavisanti, duṭṭhalohitaduṭṭhapubbā paggharanti. Evamassa kāci assādamattā hoti.
       Ārogyaparamāti gāthāya ye keci dhanalābhā vā yasalābhā vā puttalābhā vā
  atthi, ārogyaṁ tesaṁ paramaṁ uttamaṁ, natthi tato uttaritaro lābhoti ārogyaparamā
  lābhā. Yaṅkiñci jhānasukhaṁ vā maggasukhaṁ vā phalasukhaṁ vā atthi, nibbānaṁ tattha
  paramaṁ, natthi tato uttaritaraṁ sukhanti nibbānaṁ paramaṁ sukhaṁ. Aṭṭhaṅgiko ca maggānanti
  pubbabhāgamaggānaṁ pubbabhāgagamaneneva amatagāmīnaṁ aṭṭhaṅgiko maggo 3- khemo,
  natthi tato khemataro añño maggo. Athavā khemaṁ amatagāminanti ettha khemantipi
  amatantipi nibbānasseva nāmaṁ. Yāvatā puthusamaṇabrāhmaṇā parappavādā
  khemagāmino ca amatagāmino cāti laddhivasena gahitā, sabbesaṁ tesaṁ khemāmatagāmīnaṁ
  maggānaṁ aṭṭhaṅgiko maggo 3- paramo uttamoti ayamettha attho.

  *  *  *  *  *  *
  Footnote: 1 Sī. cirakuṭṭhena chaṂa. kimirakuṭṭhena 2 chaṂa. kaṇḍuvantassa
  3 chaṂa. ayaṁ pāṭho na dissati
-------------------------------------------------
[page 162]
       [216] Ācariyapācariyānanti ācariyānañceva ācariyācariyānañca. Sametīti
  ekanāḷiyā mitaṁ viya ekatulāya tulitaṁ viya sadisaṁ hoti ninnānākaraṇaṁ. Anomajjatīti
  pāṇiṁ heṭṭhā otārento majjati, "idantaṁ bho gotama ārogyaṁ, idantaṁ
  nibbānan"ti kālena sīsaṁ kālena uraṁ parimajjanto evamāha.
       [217] Chekanti pasannaṁ. 1- Sāhulacīvarenāti 2- kāḷakehi eḷakalomehi
  katathūlacīvarena. Saṅkāracoḷakenātipi vadanti. Vācaṁ nicchāreyyāti kālena dasāya
  kālena ante kālena majjhe parimajjanto nicchāreyya, vadeyyāti attho.
  Pubbakehesāti pubbakehi esā. Vipassīpi hi bhagavā .pe. Kassapopi bhagavā
  catuparisamajjhe nisinno imaṁ gāthaṁ abhāsi, "atthanissitā gāthā"ti mahājano
  uggaṇhi. Satthari parinibbute aparabhāge paribbājakānaṁ antaraṁ paviṭṭhā. Te
  potthakagataṁ katvā padadvayameva rakkhiṁsu. 3- Tenāha sā etarahi anupubbena
  puthujjanagāthāti. 4-
       [218] Rogova bhūtoti rogabhūto. Sesapadesupi eseva nayo. Ariyaṁ cakkhunti
  parisuddhaṁ vipassanāñāṇañceva maggañāṇañca. Pahotīti samattho. Bhesajjaṁ kareyyāti
  uddhaṁvirecanādhovirecanāñjanapacanādibhesajjaṁ 5- kareyya.
       [219] Na cakkhūni uppādeyyāti yassa hi antarā pittasemhādipaliveṭhena 6-
  cakkhupasādo upahato hoti, so chekaṁ vejjaṁ āgamma sappāyaṁ
  bhesajjaṁ sevanto cakkhūni uppādeti nāMa. Jaccandhassa pana mātukucchiyaṁyeva
  vinaṭṭhāni, tasmā so na labhati. Tena vuttaṁ "na cakkhūni uppādeyyā"ti.
       [220] Dutiyavāre jaccandhoti jātakālato paṭṭhāya pittādipaliveṭhena andho.
  Amusminti tasmiṁ pubbe vutte. Amittatopi daheyyāti amitto me ayanti evaṁ
  amittato ṭhapeyya. Dutiyapadepi eseva nayo, iminā cittenāti vaṭṭe anugatacittena.

  *  *  *  *  *  *
  Footnote: 1 chaṂa. sampannaṁ 2 chaṂa. sāhuḷicīrenāti 3 chaṂa. rakkhituṁ sakkhiṁsu
  4 Sī. puthujjanagatāti 5 chaṂa. uddhaṁvirecanaṁ adhovirecanaṁ añjanañcāti bhesajjaṁ
  6 Sī. pittasemhādipalibodhena
-------------------------------------------------
[page 163]
  Tassa me upādānapaccayāti ekasandhi dvisaṅkhepo paccayākāro kathito, vaṭṭaṁ
  vibhāvitaṁ.
       [221] Dhammānudhammanti dhammassa anudhammaṁ anucchavikapaṭipadaṁ. Ime rogā
  gaṇḍā sallāti pañcakkhandhe dasseti. Upādānanirodhāti vivaṭṭaṁ dassento
  āha. Sesaṁ sabbattha uttānamevāti.
                     Papañcasūdaniyā majjhimanikāyaṭṭhakathāya
                       māgaṇḍiyasuttavaṇṇanā niṭṭhitā.
                               Pañcamaṁ.
                           -------------
                          6. Sandakasuttavaṇṇanā
      [223] Evamme sutanti sandakasuttaṁ. Tattha pīlakkhaguhāyanti tassā
  guhāya dvāre pilakkharukkho ahosi, tasmā pilakkhaguhātveva saṅkhaṁ gatā. Paṭisallānā
  vuṭṭhitoti vivekato vuṭṭhito. Devakatasobbhoti vassodakeneva 1- tinnaṭṭhāne
  jāto mahāudakarahado. Guhādassanāyāti ettha guhāti paṁsuguhā. Sā unname
  udakamuttaṭṭhāne ahosi, ekato ummaṅgaṁ katvā khāṇuke ca paṁsū 2- ca nīharitvā
  anto thambhe ussāpetvā matthake padaracchannā gehasaṅkhepena katā, tattha te
  paribbājakā vasanti. Sā vassāne udakapuṇṇā tiṭṭhati, nidāghe tattha vasanti.
  Taṁ sandhāya "guhādassanāyā"ti āha. Vihāradassanatthañhi anamataggiyaṁ paccavekkhitvā
  samuddapabbatadassanatthaṁ vāpi gantuṁ vaṭṭatīti.
       Unnādiniyāti uccaṁ nadamānāya. Evaṁ nadamānāya cassā uddhaṅgamanavasena
  ucco, disāsu patthaṭavasena mahāsaddoti uccāsaddamahāsaddatāya 3-
  uccāsaddamahāsaddo, tāya uccāsaddamahāsaddāya. Tesaṁ hi 4- paribbājakānaṁ pātova

  *  *  *  *  *  *
  Footnote: 1 Ma. udakeneva 2 chaṂa. paṁsuñca 3 chaṂa. ayaṁ pāṭho na dissati
  4 chaṂa. ayaṁ saddo na dissati
-------------------------------------------------
[page 164]
  Uṭṭhāya kattabbaṁ nāma cetiyavattaṁ vā bodhivattaṁ vā ācariyūpajjhāyavattaṁ vā
  yonisomanasikāro vā natthi. Tena te pātova uṭṭhāya bālātape sannisinnā,
  sāyaṁ vā kathāya phāsukatthāya sannipatitā "imassa hattho sobhano, imassa
  pādo"ti evaṁ aññamaññassa hatthapādādīni vā ārabbha itthīpurisadārakadārikāvaṇṇe
  vā aññaṁ vā kāmassādabhavassādādivatthuṁ ārabbha kathaṁ paṭṭhapetvā anupubbena
  rājakathādianekavidhaṁ tiracchānakathaṁ kathenti. Sā hi aniyyānikattā saggamokkhamaggānaṁ
  tiracchānabhūtā kathā 1- tiracchānakathā. Tattha rājānaṁ ārabbha "mahāsammato
  mandhātā dhammāsoko evaṁmahānubhāvo"tiādinā nayena pavattā kathā rājakathā.
  Eseva nayo corakathādīsu.
       Tesu "asuko rājā abhirūpo dassanīyo"tiādinā nayena gehassitakathāva
  tiracchānakathā hoti. "sopi Nāma evaṁmahānubhāvo khayaṁ gato"ti evaṁ pavattā
  pana kammaṭṭhānabhāve tiṭṭhati. Coresupi "mūladevo evaṁmahānubhāvo, meghamālo
  evaṁmahānubhāvo"ti tesaṁ kammaṁ paṭicca aho sūroti 2- gehassitakathāva tiracchānakathā.
  Yuddhepi bhāratayuddhādīsu "asukena asuko evaṁ mārito evaṁ viddho"ti
  kāmassādavaseneva kathā tiracchānakathā. "tepi Nāma khayaṁ gatā"ti evaṁ pavattā
  pana sabbattha kathā kammaṭṭhānameva hoti. Apica annādīsu "avaṁ vaṇṇavantaṁ
  gandhavantaṁ rasavantaṁ phassasampannaṁ khādimha bhuñjimha pivimha paribhuñjimhā"ti
  kāmassādavasena kathetuṁ na vaṭṭati, sātthakaṁ pana katvā "pubbe evaṁ
  vaṇṇādisampannaṁ annaṁ pānaṁ vatthaṁ sayanaṁ mālaṁ gandhaṁ sīlavantānaṁ adamha, cetiye
  pūjaṁ akarimhā"ti kathetuṁ vaṭṭati.
       Ñātikathādīsupi "amhākaṁ ñātakā sūrā samatthā"ti vā "pubbe mayaṁ
  evaṁ vicitrehi yānehi carimhā"ti vā assādavasena vattuṁ na vaṭṭati, sātthakaṁ
  pana katvā "tepi no ñātakā khayaṁ gatā"ti vā "pubbe mayaṁ evarūpā upāhanā saṁghassa
  adamhā"ti vā kathetabbā. Gāmakakāpi suniviṭṭhadunniviṭṭhasubhikkhadubbhikkhādivasena
  vā "asukagāmavāsino sūrā samatthā"ti vā evaṁ assādavasena na

  *  *  *  *  *  *
  Footnote: 1 chaṂa. kathāti 2 chaṂa. sūrāti
-------------------------------------------------
[page 165]
  Vaṭṭati, sātthakaṁ pana katvā saddhāpasannāti vā khayavayaṁ gatāti vā vattuṁ vaṭṭati.
  Nigamanagarajanapadakathāsupi eseva nayo. Itthīkathāpi vaṇṇasaṇṭhānādīni paṭicca
  assādavasena na vaṭṭati, saddhāsampannā khayaṁ gatāti evameva vaṭṭati. Sūrakathāpi
  sandhimitto 1- nāma yodho sūro ahosīti assādavaseneva na vaṭṭati, saddho
  pasanno ahosi khayaṁ gatoti evameva vaṭṭati. Visikhākathāpi asukā visikhā
  suniviṭṭhā dunniviṭṭhā sūrā samatthāti assādavaseneva na vaṭṭati, saddhāpasannā
  khayaṁ gatāicceva vaṭṭati.
       Kumbhaṭṭhānakathāti kumbhaṭṭhānaudakatitthakathā vā vuccati kumbhadāsīkathāti
  vā. Sāpi "pāsādikā naccituṁ gāyituṁ chekā"ti assādavaseneva na vaṭṭati,
  saddhāpasannātiādinā nayeneva vaṭṭati. Pubbapetakathāti atītañātikathā. Tattha
  vattamānañātikathāsadisova vinicchayo.
       Nānattakathāti purimapacchimakathāvimuttā avasesā nānāsabhāvā niratthakakathā.
  Lokakkhāyikāti ayaṁ loko kena nimmito, asukena nāma nimmito, kāko
  seto 2- aṭṭhīnaṁ setattā, bakā rattā lohitassa rattattāti evamādikā
  lokāyatavitaṇḍasallāpakathā.
       Samuddakkhāyikā nāma kasmā samuddo sāgaro, sāgaradevena khatattā 3-
  sāgaro, khato meti hatthamudāya niveditattā samuddoti evamādikā niratthakā
  samuddakkhāyikakathā. Iti bhavo, iti abhavoti yaṁ vā taṁ vā niratthakakāraṇaṁ vatvā
  pavattitakathā itibhavābhavakathā. Ettha ca bhavoti sassataṁ, abhavoti ucchedaṁ. Bhavoti
  vuddhi, abhavoti hāni. Bhavoti kāmasukhaṁ, abhavoti attakilamatho. Iti imāya chabbidhāya
  itibhavābhavakathāya saddhiṁ battiṁsatiracchānakathā nāma hoti. Evarūpiṁ tiracchānakathaṁ
  kathentiyā saddhiṁ 4- sannisinno hoti.
       Tato sandako paribbājako te paribbājake oloketvā "ime paribbājakā
  ativiya aññamaññaṁ agāravā appatissā, mayañca samaṇassa gotamassa pātubhāvato

  *  *  *  *  *  *
  Footnote: 1 chaṂa. nandimitto 2 cha. kākā setā 3 chaṂa. khaṇitattā 4 chaṂa. ayaṁ pāṭho na dissati
-------------------------------------------------
[page 166]
  Paṭṭhāya suriyuggamane khajjopanakūpamā jātā, lābhasakkāropi no parihīno.
  Sace pana imaṁ ṭhānaṁ samaṇo gotamo gotamasāvako vā gihiupaṭṭhākopi tassa 1-
  āgaccheyya. Ativiya lajjanīyaṁ bhavissati. Parisadoso kho pana parisajeṭṭhakasseva
  upari ārohatī"ti ito cito ca vilokento theraṁ addasa. Tena vuttaṁ addasā
  kho sandako paribbājako .pe. Tuṇhī ahesunti.
       Tattha saṇṭhapesīti sikkhāpesi, vajjamassā paṭicchādesi. Yathā suṭṭhapitā
  hoti, tathā naṁ ṭhapesi. Yathā nāma parisamajjhaṁ pavisanto puriso vajjapaṭicchādanatthaṁ
  nivāsanaṁ saṇṭhapeti, pārupanaṁ saṇṭhapeti, rajokiṇṇaṭṭhānaṁ puñchati, evamassā
  vajjapaṭicchādanatthaṁ "appasaddā bhonto"ti sikkhāpento yathā suṭṭhapitā hoti,
  tathā naṁ ṭhapesīti attho. Appasaddakāmāti appasaddaṁ icchanti, ekakā
  nisīdanti, ekakā tiṭṭhanti, na gaṇasaṅgaṇikāya yāpenti. Appasaddavinītāti
  appasaddena niravena buddhena vinītā. Appasaddassa vaṇṇavādinoti yaṁ ṭhānaṁ
  appasaddaṁ nissaddaṁ. Tassa vaṇṇavādino. Upasaṅkamitabbaṁ maññeyyāti idhāgantabbaṁ
  maññeyya.
       Kasmā panesa therassa upasaṅkamanaṁ paccāsiṁsatīti. Attano vuddhiṁ patthayamāno.
  Paribbājakā kira buddhesu vā buddhasāvakesu vā attano santikaṁ āgatesu
  "ajja amhākaṁ santikaṁ samaṇo gotamo āgato, sāriputto āgato, na kho
  panete yassa vā tassa vā santikaṁ gacchanti, passatha amhākaṁ uttamabhāvan"ti
  attano upaṭṭhākānaṁ santike attānaṁ ukkhipanti ucce ṭhāne ṭhapenti.
  Bhagavatopi upaṭṭhāke gaṇhituṁ vāyamanti. Te kira bhagavato upaṭṭhāke disvā
  evaṁ vadanti "tumhākaṁ satthā bhavaṁ gotamopi gotamassa sāvakāpi amhākaṁ
  santikaṁ āgacchanti, mayaṁ aññamaññasamaggā. Tumhe pana amhe akkhīhi passituṁ
  na icchatha, sāmīcikammaṁ na karotha, kiṁ vo amhehi aparaddhan"ti. Kathekacce 2-
  manussā "buddhāpi etesaṁ santikaṁ gacchanti, kiṁ amhākan"ti tato paṭṭhāya te
  disvā nappamajjanti. Tuṇhī ahesunti sandakaṁ parivāretvā nissaddā nisīdiṁsu.

  *  *  *  *  *  *
  Footnote: 1 chaṂa. vāssa 2 chaṂa. appekacce
-------------------------------------------------
[page 167]
       [224] Svāgataṁ bhoto ānandassāti suāgamanaṁ bhoto ānandassa.
  Bhavante hi no āgate ānando hoti, gate sokoti dīpeti. Cirassaṁ khoti
  piyasamudācāravacanametaṁ. Thero pana kālena kālaṁ paribbājakārāmaṁ cārikatthāya
  gacchatīti purimagamanaṁ gahetvāva evamāha. Evañca pana vatvā na mānatthaddho
  hutvā nisīdi, attano āsanā vuṭṭhāya taṁ āsanaṁ pappoṭhetvā theraṁ āsanena
  nimantento nisīdatu bhavaṁ ānando, idamāsanaṁ paññattanti āha.
       Antarākathā vippakatāti nisinnānaṁ vo ārabhato 1- paṭṭhāya yāva mamāgamanaṁ
  etasmiṁ antare kā nāma kathā vippakatā, mamāgamanapaccayā katamā kathā pariyantaṁ
  na gatāti pucchati.
       Atha paribbājako "niratthakakathā ca 2- esā nissārā vaṭṭasannissitā,
  na tumhākaṁ purato vattabbataṁ arahatī"ti dīpento tiṭṭhatesā bhotiādimāha.
  Nesā bhototi sace bhavaṁ sotukāmo bhavissati, pacchāpesā kathā na dullabhā
  bhavissati, amhākaṁ panimāya attho natthi. Bhoto pana āgamanaṁ labhitvā aññadeva
  sukāraṇaṁ kathaṁ sotukāmamhāti dīpeti. Tato dhammadesanaṁ yācanto sādhu vata
  bhavantaṁyevātiādimāha. Tattha ācariyaketi ācariyasamaye. Anassāsikānīti
  assāsavirahitāni. Sasakkanti ekaṁsatthe nipāto, viññū puriso ekaṁseneva na
  vaseyyāti attho.
       Vasanto ca 3- nārādheyyāti na sampādeyya, na paripūreyyāti vuttaṁ hoti.
  Ñāyaṁ dhammaṁ kusalanti kāraṇabhūtaṁ anavajjaṭṭhena 4- kusalaṁ dhammaṁ.
       [225] Idhāti imasmiṁ loke. Natthi dinnantiādīni sāleyyakasutte 5-
  vuttāni. Cātummahābhūtikoti catumahābhūtamayo. Paṭhavī paṭhavīkāyanti ajjhattikā paṭhavīdhātu
  bāhirapaṭhavīdhātuṁ. Anupetīti anuyāti. Anupagacchatīti tasseva vevacanaṁ, anugacchatītipi
  attho, ubhayenāpi upeti upagacchatīti dasseti. Āpādīsupi eseva nayo.

  *  *  *  *  *  *
  Footnote: 1 chaṂa. ārambhato 2 chaṂa. va 3 Sī., i. vasantova
  4 Sī. ārogyānavajjaṭṭhena 5 Maṃū. 12/440/389
-------------------------------------------------
[page 168]
  Indriyānīti manacchaṭṭhāni indriyāni ākāsaṁ pakkhandanti. Āsandipañcamāti
  nipannamañcena pañcamā, mañco ceva cattāro mañcapāde gahetvā ṭhitā cattāro
  purisā cāti attho. Yāva āḷahanāti 1- yāva susānā. Padānīti ayaṁ evaṁ sīlavā
  ahosi, evaṁ dussīlotiādinā nayena pavattāni guṇapadāni. Sarīrameva vā
  ettha padānīti adhippetaṁ. Kāpotakānīti kapotakavaṇṇāni, pārāvatapakkhavaṇṇānīti
  attho.
       Bhassantāti bhasmantā, ayameva vā pāli. Āhutiyoti yaṁ paheṇakasakkārādibhedaṁ
  dinnadānaṁ, sabbaṁ taṁ chārikāvasānameva hoti, na tato paraṁ phaladāyakaṁ hutvā
  gacchatīti attho. Dattupaññattanti dattūhi bālamanussehi paññattaṁ. Idaṁ
  vuttaṁ hoti:- bālehi abuddhīhi paññattamidaṁ dānaṁ, na paṇḍitehi. Bālā
  denti, paṇḍitā gaṇhantīti dasseti. Atthikavādanti atthi dinnaṁ dinnaphalanti
  imaṁ atthikavādameva vadanti, tesaṁ tucchaṁ vacanaṁ musāvilāPo. Bāle ca paṇḍite cāti
  bālā paṇḍitā ca.
       Akatena me ettha katanti mayhaṁ akateneva samaṇakammena ettha etasmiṁ
  samaye kammaṁ katannāma hoti, avusiteneva brahmacariyena vusitannāma hoti.
  Etthāti etasmiṁ samaṇadhamme. Samasamāti ativiya samā, samena vā guṇena samā.
  Sāmaññaṁ pattāti samānabhāvaṁ pattā.
       [226] Karatotiādīni apaṇṇakasutte vuttāni. Tathā natthi hetūtiādīni.
       [228] Catutthabrahmacariyavāse akaṭāti akatā. Akaṭavidhāti akatavidhānā,
  evaṁ karohīti kenaci kārāpitā na hontīti attho. Animmitāti iddhiyānipi na
  nimmitā. Animmātāti animmāpitā, keci animmitabbāti padaṁ vadanti, taṁ neva
  pāliyaṁ, na aṭṭhakakāyaṁ sandissati. Vañjhāti vañjhapasuvañjhatālādayo viya aphalā,
  kassaci ajanakāti attho. Etena paṭhavīkāyādīnaṁ rūpādijanakabhāvaṁ paṭikkhipati.
  Pabbatakūṭā viya ṭhitāti kūṭaṭṭhā. Ūsikaṭṭhāyiṭṭhitāti muñje ūsikā viya ṭhitā.

  *  *  *  *  *  *
  Footnote: 1 chaṂa. yāvāḷāhanāti
-------------------------------------------------
[page 169]
  Tatrāyamadhippāyo:- yamidaṁ jāyatīti vuccati, taṁ muñjato ūsikā viya vijjamānameva
  nikkhamatīti. "esikaṭṭhāyaṭṭhitātipi Pāṭho, sunikhāto esikatthambho niccalo tiṭṭhati,
  evaṁ ṭhitāti attho. Ubhayenapi tesaṁ vināsābhāvaṁ dīpeti. Na vipariṇāmentīti pakatiṁ
  na jahanti. Na aññamaññaṁ byābādhentīti aññamaññaṁ na upahananti. Nālanti
  na samatthā.
       Paṭhavīkāyotiādīsu paṭhavīyeva paṭhavīkāyo, paṭhavīsamūho vā, ttathāti tesu
  jīvasattamesu 1- kāyesu. Natthi hantā vāti hantuṁ vā ghātetuṁ vā sotuṁ vā
  sāvetuṁ vā jānituṁ vā jānāpetuṁ vā samattho nāma natthīti dīpeti. Sattannaṁyeva 2-
  kāyānanti yathā muggarāsiādīsu pahataṁ satthaṁ muggarāsiādīnaṁ antarena pavisati,
  evaṁ sattannaṁ kāyānaṁ antarena chiddena vivarena satthaṁ pavisati. Tattha
  "ahaṁ imaṁ jīvitā voropemī"ti kevalaṁ saññāmattameva hotīti dasseti.
  Yonippamukhasatasahassānīti pamukhayonīnaṁ uttamayonīnaṁ cuddasasatasahassāni aññāni ca
  saṭṭhisatāni aññāni ca chasatāni. Pañca ca kammuno satānīti pañca kammasatāni ca, kevalaṁ
  takkamattakena niratthakaṁ diṭṭhiṁ dīpeti. Pañca ca kammāni tīṇi ca kammānītiādīsupi
  eseva nayo. Keci panāhu "pañca kammānīti pañcindriyavasena bhaṇati. 3- Tīṇīti
  kāyakammādivasenā"ti. Kamme ca aḍḍhakamme cāti ettha panassa kāyakammañca
  vacīkammañca kammanti laddhi, manokammaṁ upaḍḍhakammanti. Dvaṭṭhipaṭipadāti dvāsaṭṭhi
  paṭipadāti vadati. Dvaṭṭhantarakappāti ekekasmiṁ 4- kappe catusaṭṭhi antarakappā
  nāma honti, ayaṁ pana aññe dve ajānanto evamāha. Chaḷābhijātiyo
  apaṇṇakasutte vitthāritā.
       Aṭṭha purisabhūmiyoti mandabhūmi khiḍḍābhūmi padavīmaṁsakabhūmi ujugatabhūmi sekkhabhūmi
  samaṇabhūmi jinabhūmi pannabhūmīti imā aṭṭha purisabhūmiyoti vadati. Tattha jātadivasato
  paṭṭhāya sattadivase sambādhaṭṭhānato nikkhantattā sattā mandā honti
  momūhā. Ayaṁ mandabhūmīti vadati. Ye pana duggatito āgatā honti, te abhiṇhaṁ

  *  *  *  *  *  *
  Footnote: 1 Sī. sattasu 2 chaṂa. sattannaṁtveva 3 Sī. gaṇati 4 chaṂa. ekasmiṁ
-------------------------------------------------
[page 170]
  Rodanti ceva viravanti ca. Sugatito 1- āgatā taṁ taṁ anussaritvā 1- hasanti.
  Ayaṁ khiḍḍābhūmi nāMa. Mātāpitūnaṁ hatthaṁ vā pādaṁ vā mañcaṁ vā pīṭhaṁ vā
  gahetvā bhūmiyaṁ padanikkhipanaṁ vīmaṁsakabhūmi nāMa. Padasāva gantuṁ samatthakālo ujugatabhūmi
  nāMa. Sippānaṁ sikkhanakālo sekkhabhūmi nāMa. Gharā nikkhamma pabbajjākālo 2-
  samaṇabhūmi nāMa. Ācariyaṁ sevitvā jānanakālo jinabhūmi nāMa. Bhikkhu ca pannako
  jino na kiñci āhāti evaṁ alābhiṁ samaṇaṁ pannabhūmīti vadati.
       Ekūnapaññāsa ājīvasateti ekūnapaññāsa ājīvavuttisatāni. Paribbājakasateti
  paribbājakapabbajjasatāni. Nāgāvāsasateti nāgamaṇḍalasatāni. Vīse indriyasateti vīsa
  indriyasatāni. Tiṁse nirayasateti tiṁsa nirayasatāni. Rajodhātuyoti rajaokiraṇaṭṭhānāni.
  Hatthapiṭṭhipādapiṭṭhādīni sandhāya vadati. Satta saññīgabbhāti oṭṭhagoṇagadrabhāja-
  pasumigamahiṁse sandhāya vadati. Asaññīgabbhāti sāliyavagodhūmamuggakaṅguvarakakudrūsake
  sandhāya vadati. Nigaṇṭhigabbhāti nigaṇḍimhi jātagabbhā, acchuveḷunaḷādayo
  sandhāya vadati. Satta devāti bahū devā, so pana sattāti vadati. Manussāpi
  anantā, so sattāti vadati. Satta pīsācāti pisācā mahantā, sattāti vadati.
       Sarāti mahāsaRā. Kaṇṇamuṇḍakarathakāḷānotattasīhappapātachaddantamuccalindakuṇāladahe 3-
  gahetvā vadati. Pavuṭāti ganthikā. Papātāti mahāpapātā. Papātasatānīti
  khuddakapapātasatāni. Supināti mahāsupinā. Supinasatānīti khuddakasupinasatāni.
  Mahākappīnoti 4- mahākappānaṁ. Ettha ekamhā sarā vassasate vassasate
  kusaggena ekaṁ udakabinduṁ nīharitvā nīharitvā sattakkhattuṁ tamhi sare
  nirudake kate eko mahākappoti vadati. Evarūpānaṁ mahākappānaṁ caturāsītisatasahassāni
  khepetvā bālo ca paṇḍito ca dukkhassantaṁ karotīti 5- ayamassa laddhi. Paṇḍitopi
  kira antarā sujjhituṁ na sakkoti, bālopi tato uddhaṁ na gacchati.

  *  *  *  *  *  *
  Footnote: 1-1 chaṂa. āgatā taṁ amussaritvā anussaritvā 2 chaṂa. pabbajanakālo
  3 chaṂa. kaṇṇamuṇḍarathakāḷānotattasīhapapātakuḷiramucalindakuṇāladahe 4 Sī. mahākappunoti
  5 chaṂa. bālā ca paṇḍitā dukkhassanti
-------------------------------------------------
[page 171]
       Sīlenāti acelakasīlena vā aññena vā yena kenaci. Vatenāti tādisena
  vatena. Tapenāti tapokammena. Aparipakkaṁ paripāceti nāma yo "ahaṁ bālo"ti
  antarā visujjhati. Paripakkaṁ phussa phussa byantiṁ karoti nāma yo "ahaṁ bālo"ti
  vuttaparimāṇaṁ kālaṁ atikkamitvā yāti. Hevaṁ natthīti evaṁ natthi. Tañhi ubhayampi
  na sakkā kātunti dīpeti. Doṇamiteti doṇena mitaṁ viya. Sukhadukkheti sukhadukkhaṁ.
  Pariyantakateti vuttaparimāṇena kālena katapariyanto. Natthi hāyanavaḍḍhaneti natthi
  hāyanavaḍḍhanāni. Na saṁsāro paṇḍitassa hāyati, na bālassa vaḍḍhatīti attho.
  Ukkaṁsāvakaṁseti ukkaṁsāvakaṁsā, hāpanavaḍḍhanānamevetaṁ vevacanaṁ. Idāni tamatthaṁ
  upamāya sādhento seyyathāpi nāmātiādimāha. Tattha suttaguḷeti veṭhetvā
  katasuttaguḷaṁ. Nibbeṭhiyamānameva paletīti pabbate vā rukkhagge vā ṭhatvā khittaṁ
  suttapamāṇena nibbeṭhiyamānaṁ gacchati, sutte khīṇe tattha tiṭṭhati na gacchati.
  Evamevaṁ vuttakālato uddhaṁ na gacchatīti dasseti.
       [229] Kimidanti kimidaṁ tava aññāṇaṁ, kiṁ sabbaññū nāma tvanti
  evaṁ puṭṭho samāno niyativāde pakkhipanto suññaṁ me agārantiādimāha.
       [230] Anussaviko hotīti anussavanissito hoti. Anussavasaccoti savanaṁ
  saccato gahetvā ṭhito. Pīṭakasampadāyāti vaggapaṇṇāsakāya piṭakaganthasampattiyā.
       [232] Mandoti mandapañño. Momūhoti atimūḷho. Vācāvikkhepaṁ
  āpajjatīti vācāya vikkhepaṁ āpajjati. Kīdisaṁ? amarāvikkhepaṁ apariyantavikkhepanti
  attho. Athavā amarā nāma macchajāti. Sā ummujjananimmujjanādivasena udake
  sandhāvamānā gahetuṁ na sakkāti 1- evameva ayampi vādo ito cito ca sandhāvati,
  gāhaṁ na upagacchatīti amarāvikkhepoti vuccati. Taṁ amarāvikkhepaṁ.
       Evantipi me notiādīsu idaṁ kusalanti puṭṭho "evantipi me no"ti
  vadati, tato kiṁ akusalanti vutte "tathātipi me no"ti vadati, kiṁ ubhayato
  aññathāti vutte "aññathātipi me no"ti vadati, tato tividhenāpi na hotīti

  *  *  *  *  *  *
  Footnote: 1 Ma. na sakkoti
-------------------------------------------------
[page 172]
  Te laddhīti vutte "notipi me no"ti vadati, tato kiṁ no noti te laddhīti vutte
  "no notipi me no"ti vikkhepamāpajjati, ekasmimpi pakkhe na tiṭṭhati. Nibbijja
  pakkamatīti attanopi esa satthā avassayo bhavituṁ na sakkoti, mayhaṁ kiṁ sakkhissatīti
  nibbinditvā pakkamati. Purimesupi anassāsikesu eseva nayo.
       [234] Sannidhikārakaṁ kāme paribhuñjitunti yathā pubbe gihibhūto sannidhiṁ
  katvā vatthukāme paribhuñjati, evaṁ tilataṇḍulasappinavanītādīni sannidhiṁ katvā
  idāni paribhuñjituṁ abhabboti attho. Nanu ca khīṇāsavassa vasanaṭṭhāne tilataṇḍulādayo
  paññāyantīti. No na paññāyanti, na panesa te attano atthāya ṭhapeti,
  aphāsukapabbajitādīnaṁ atthāya ṭhapeti. Anāgāmissa kathanti. Tassāpi pañca
  kāmaguṇā sabbasova pahīnā, dhammena pana samena 1- laddhaṁ vicāretvā
  paribhuñjati.
       [236] Puttamatāya puttāti so kira imaṁ dhammaṁ sutvā ājīvakā matā
  nāmāti saññī hutvā evamāha. Ayañcettha attho:- ājīvakā matā nāma,
  tesaṁ mātā puttamatā hoti, iti ājīvakā puttamatāya puttā nāma honti.
  Samaṇe gotameti samaṇe gotame brahmacariyavāso atthi, aññattha natthīti dīpeti.
  Sesaṁ sabbattha uttānamevāti.
                     Papañcasūdaniyā majjhimanikāyaṭṭhakathāya
                        sandakasuttavaṇṇanā niṭṭhitā.
                               Chaṭṭhaṁ.
                           -------------

  *  *  *  *  *  *
  Footnote: 1 chaṂa. ayaṁ pāṭho na dissati
-------------------------------------------------
[page 173]
                       7. Mahāsakuludāyisuttavaṇṇanā
       [237] Evamme sutanti mahāsakuludāyisuttaṁ. Tattha moranivāpeti tasmiṁ
  ṭhāne morānaṁ abhayaṁ ghosetvā bhojanaṁ adaṁsu. 1- Tasmā taṁ ṭhānaṁ moranivāpoti
  saṅkhaṁ gataṁ. Annabhāroti ekassa paribbājakassa nāmaṁ tathā varataroti. 2- Aññe
  cāti na kevalaṁ ime tayo, aññepi abhiññātā bahū paribbājakā. Appasaddassa
  vaṇṇavādīti idha appasaddavinītoti avatvāva idaṁ vuttaṁ. Kasmā? na hi bhagavā
  aññena vinīto.
       [238] Purimānīti hiyyo divasaṁ upādāya purimāni nāma honti, tato
  paraṁ purimatarāni. Kutūhalasālāyanti kutūhalasālā nāma paccekasālā natthi, yattha
  pana nānātitthiyā samaṇabrāhmaṇā nānāvidhaṁ kathaṁ pavattenti, sā bahunnaṁ
  "ayaṁ kiṁ vadati, ayaṁ kiṁ vadatī"ti kutūhaluppattiṭṭhānato "kutūhalasālā"ti vuccati.
  "kotūhalasālā"tipi Pāṭho. Lābhāti ye evarūpe samaṇabrāhmaṇe daṭṭhuṁ pañhaṁ
  pucchituṁ dhammakathaṁ vā nesaṁ sotuṁ labhanti, tesaṁ aṅgamagadhānaṁ ime lābhāti attho.
       Saṅghinotiādīsu pabbajitasamūhasaṅkhāto saṁgho etesaṁ atthīti saṅghino.
  Sveva gaṇo etesaṁ atthīti. Gaṇino. Ācārasikkhāpanavasena tassa gaṇassa ācariyāti
  gaṇācariyā. Ñātāti paññātā pākaṭā. Yathābhuccaguṇehi ceva ayathābhūtaguṇehi ca
  samuggato yaso etesaṁ atthīti yasassino. Pūraṇādīnañca "appiccho santuṭṭho,
  appicchatāya vatthaṁpi na nivāsetī"tiādinā nayena yaso samuggato, tathāgatassa
  itipi so bhagavā"tiādīhi yathābhūtaguṇehi. Titthakarāti laddhikaRā. Sādhusammatāti
  ime sādhū sundarā sappurisāti evaṁ sammatā. Bahujanassāti assutavato ceva
  andhabālaputhujjanassa medhāvino 3- ca paṇḍitajanassa. Tattha titthiyā bālajanassa
  evaṁ sammatā, tathāgato paṇḍitajanassa. Iminā nayena pūraṇo kassapo saṅghītiādīsu
  attho veditabbo. Bhagavā pana yasmā aṭṭhattiṁsa ārammaṇāni vibhajanto bahūni
  nibbānaṁ otaraṇatitthāni akāsi, tasmā "titthakaro"ti vattuṁ vaṭṭati.

  *  *  *  *  *  *
  Footnote: 1 Sī. paṭṭhapesuṁ 2 chaṂa. varadharoti chaṂa. vibhāvino
-------------------------------------------------
[page 174]
       Kasmā panete sabbepi tattha osaṭāti. Upaṭṭhākarakkhaṇatthañceva
  lābhasakkārarakkhaṇatthañca. 1- Tesaṁ kira 2- hoti "amhākaṁ upaṭṭhākā samaṇaṁ gotamaṁ
  saraṇaṁ gaccheyyuṁ, tepi rakkhissāMa. Samaṇassa ca gotamassa upaṭṭhāke sakkāraṁ
  karonte disvā amhākaṁpi upaṭṭhākā amhākaṁ sakkāraṁ karissantī"ti. Tasmā
  yattha 3- bhagavā osarati, tattha 4- sabbe osaranti.
       [239] Vādaṁ āropetvāti vāde dosaṁ āropetvā. Apakkantāti
  apagatā, keci disaṁ pakkantā, keci gihibhāvaṁ pattā, keci imaṁ sāsanaṁ āgatā.
  Sahitammeti mayhaṁ vacanaṁ sahitaṁ siliṭṭhaṁ, atthayuttaṁ kāraṇayuttanti attho.
  Asahitanteti tuyhaṁ vacanaṁ asahitaṁ. Adhiciṇṇante viparāvattanti yaṁ tuyhaṁ
  dīgharattāciṇṇavasena suppaguṇaṁ, taṁ mayhaṁ ekavacaneneva viparāvattaṁ viparivattitvā
  ṭhitaṁ, na kiñci jātanti attho. Āropīto te vādoti mayā tava vāde doso āropito.
  Cara vādappamokkhāyāti dosamocanatthaṁ cara vicara, tattha tattha gantuṁ 5- sikkhāti
  attho. Nibbeṭhehi vā sace pahosīti atha sayaṁ pahosi, idāneva nibbeṭhehi.
  Dhammakkosenāti sabhāvakkosena.
       [240] Tanno sossāmāti taṁ amhākaṁ desitaṁ dhammaṁ suṇissāMa. Khuddamadhunti
  khuddakamakkhikāhi kataṁ daṇḍakamadhuṁ. Anelakanti niddosaṁ apagatamacchikaṇḍakaṁ.
  Pīḷeyyāti dadeyya. Paccāsiṁsamānarūpoti pūretvā nu kho no bhojanaṁ dassatīti
  bhājanahattho paccāsiṁsamāno paccupaṭṭhito assa. Sampayojetvāti appamattakaṁ
  vivādaṁ katvā.
       [241] Itarītarenāti lāmakalāmakena. Pavivittoti idaṁ paribbājako
  kāyavivekamattaṁ sandhāya vadati, bhagavā pana tīhi vivekehi vivittova.
       [242] Kosakāhārāpīti piṇḍā 6- dānapatīnaṁ 7- ghare aggabhikkhāṭhapanatthaṁ
  khuddakasarāvakaṁ hoti, 8- dānapatino aggabhattaṁ vā tattha ṭhapetvā bhuñjanti,

  *  *  *  *  *  *
  Footnote: 1 chaṂa. lābhasakkāratthañca 2 chaṂa. hi evaṁ 3 chaṂa. yattha yattha
  4 chaṂa. tattha tattha 5 chaṂa. gantvā 6 cha. ayaṁ pāṭho na dissati
  7 Ma. piṇḍadānagahapatīnaṁ 8 chaṂa. khuddakasarāvā honti
-------------------------------------------------
[page 175]
  Pabbajite sampatte taṁ bhattaṁ tassa denti. Taṁ sarāvakaṁ kosakoti vuccati. Tasmā
  ye ca ekeneva bhattakosakena yāpenti, te kosakāhārāti. Beluvāhārāti
  beluvapattabhattāhāRā. Samatittikanti oṭṭhavaṭṭiyā heṭṭhimalekhāsamaṁ. Iminā
  dhammenāti iminā appāhāratādhammena. Ettha pana sabbākāreneva bhagavā
  appāhāroti 1- na vattabbo. Padhānabhūmiyaṁ chabbassāni appāhārova ahosi, verañjāyaṁ
  tayo māse patthodaneneva yāpesi pārileyyakavanasaṇḍe tayo māse bhisamuḷāleheva 2-
  yāpesi. Idha pana etamatthaṁ dasseti "ahaṁ ekasmiṁ kāle appāhāro ahosiṁ,
  mayhaṁ pana sāvakā dhutaṅgasamādānato paṭṭhāya yāvajīvaṁ dhutaṅgaṁ na bhindantī"ti.
  Tasmā yadi te iminā dhammena sakkareyyuṁ, mayā hi te visesataRā. Añño
  ceva pana dhammo atthi, yena maṁ te sakkarontīti dasseti. Iminā nayena
  sabbavāresu yojanā veditabbā.
       Paṁsukūlikāti samādinnapaṁsukūlikaṅgā. Lūkhacīvaradharāti satasuttalūkhāni 3- cīvarāni
  dhārayamānā. Nantakānīti antavirahitāni vatthakkhaṇḍāni, yadi hi nesaṁ anto
  bhaveyya, pilotikāti saṅkhaṁ gaccheyyuṁ. Uccinitvāti 4- phāletvā dubbalaṭṭhānaṁ
  pahāya thiraṭṭhānameva gahetvā. Alābulomasānīti alābulomasadisasuttāni. Sukhumānīti
  dīpeti. Ettāvatā ca satthā cīvarasantosena asantuṭṭhoti na vattabbo.
  Adhimuttakasusānato 5- hissa puṇṇadāsiyā pārupetvā pātitasāṇapaṁsukūlagahaṇadivase
  udakapariyantaṁ katvā mahāpaṭhavī akampi. Idha pana etamatthaṁ dasseti "ahaṁ ekasmiṁyeva
  kāle paṁsukūlaṁ gaṇhiṁ, mayhaṁ pana sāvakā dhutaṅgasamādānato paṭṭhāya yāvajīvaṁ
  dhutaṅgaṁ na bhindantī"ti.
       Piṇḍapātikāti atirekalābhaṁ paṭikkhipitvā samādinnapiṇḍapātikaṅgā.
  Sapadānacārinoti loluppacāraṁ paṭikkhipitvā samādinnasapadānacāRā. Uñchāsake
  vate ratāti uñchācariyasaṅkhāte bhikkhūnaṁ pakativatte ratā, uccanīcagharadvāraṭṭhāyino
  hutvā kabaramissakabhattaṁ 6- saṁharitvā paribhuñjantīti attho. Antaragharanti
  brahmāyusutte

  *  *  *  *  *  *
  Footnote: 1 chaṂa. anappahāroti 2 chaṂa. bhisamūleheva 3 chaṂa. satthasuttalūkhāni
  4 Ma. ucchinditvāti 5 chaṂa. atimuttakasusānato 6 Sī., ka. kacavaramissakabhattaṁ
-------------------------------------------------
[page 176]
  Ummārato paṭṭhāya antaragharaṁ, idha indakhīlato paṭṭhāya adhippetaṁ. Ettāvatā
  ca satthā piṇḍapātasantosena asantuṭṭhoti na vattabbo, appāhāratāya
  vuttaniyāmeneva pana sabbaṁ vitthāretabbaṁ. Iti idhāpi 1- etamatthaṁ dasseti
  "ahaṁ ekasmiṁyeva kāle nimantanaṁ na sādayiṁ, mayhaṁ pana sāvakā dhutaṅgasamādānato
  paṭṭhāya yāvajīvaṁ dhutaṅgaṁ na bhindantī"ti.
       Rukkhamūlikāti channaṁ paṭikkhipitvā samādinnarukkhamūlikaṅgā. Abbhokāsikāti
  channañca rukkhamūlañca paṭikkhipitvā samādinnābbhokāsikaṅgā aṭṭha māseti
  hemantagimhike māse. Antovasse pana cīvarānuggahatthaṁ channaṁ pavisanti. Ettāvatā
  ca satthā senāsanasantosena asantuṭṭhoti na vattabbo, senāsanasantoso
  panassa chabbassikamahāpadhānena ca pārileyyakavanasaṇḍena ca dīpetabbo. Idha
  pana etamatthaṁ dasseti "ahaṁ ekasmiṁyeva kāle channaṁ na pāvisiṁ, mayhaṁ pana
  sāvakā dhutaṅgasamādānato paṭṭhāya yāvajīvaṁ dhutaṅgaṁ na bhindantī"ti.
       Āraññikāti gāmantasenāsanaṁ paṭikkhipitvā samādinnāaraññikaṅgā.
  Saṁghamajjhe osarantīti abaddhasīmāya kathitaṁ, baddhasīmāyaṁ pana vasantā attano
  vasanaṭṭhāneyeva uposathaṁ karonti. Ettāvatā ca satthā no pavivittoti na
  vattabbo, "icchāmahaṁ bhikkhave aḍḍhamāsaṁ paṭisallīyitun"ti 2- evañhissa
  paviveko paññāyati. Idha pana etamatthaṁ dasseti "ahaṁ ekekasmiññeva 3-
  tathārūpe kāle paṭisallīyiṁ, mayhaṁ pana sāvakā dhutaṅgasamādānato paṭṭhāya yāvajīvaṁ
  dhutaṅgaṁ na bhindantī"ti. Mama sāvakāti mayhaṁ 4- sāvakā.
       [244] Sanidānanti sappaccayaṁ. Kiṁ pana appaccayaṁ nibbānaṁ na desetīti.
  No na deseti, sahetukaṁ pana taṁ desanaṁ katvā desesi, no ahetukanti.
  Sappāṭihāriyanti purimassevetaṁ vevacanaṁ, sakāraṇanti attho. Taṁ vatāti ettha
  vatāti nipātamattaṁ.

  *  *  *  *  *  *
  Footnote: 1 chaṂa. idha pana 2 vi. mahāvi. 1/162/93 3 chaṂa. ekasmiṁyeva 4 chaṂa. maṁ
-------------------------------------------------
[page 177]
       [245] Anāgataṁ vādapathanti ajja ṭhapetvā 1- sve vā punadivase vā
  aḍḍhamāse vā māse vā saṁvacchare vā tassa tassa pañhassa upari āgamavādapathaṁ.
  Na dakkhatīti yathā saccako nigaṇṭho attano niggaṇhanatthaṁ āgatakāraṇaṁ visesetvā
  vadanto na addasa, evaṁ na dakkhatīti netaṁ ṭhānaṁ vijjati. Sahadhammenāti
  sakāraṇena. Antarantarā kathaṁ opāteyyunti mama kathāvāraṁ pacchinditvā antarantare
  attano kathaṁ paveseyyunti attho. Na kho panāhaṁ udāyīti udāyi ahaṁ
  ambaṭṭhasoṇaḍaṇḍakūṭadantasaccanigaṇṭhādīhi saddhiṁ mahāvāde vattamānepi "aho
  vata me ekasāvakopi upamaṁ vā kāraṇaṁ vā āharitvā vadeyyā"ti 2- evaṁ
  sāvakesu anusāsaniṁ na paccāsiṁsāmi. Mamaṁyevāti evarūpesu pana 3- ṭhānesu sāvakā
  mamayeva na anusiṭṭhiṁ 4- ovādaṁ paccāsiṁsanti.
       [246] Tesāhaṁ cittaṁ ārādhemīti tesaṁ ahaṁ tassa pañhassa veyyākaraṇena
  cittaṁ gaṇhāmi sampādemi paripūremi, aññaṁ puṭṭho aññaṁ na byākaromi,
  ambaṁ puṭṭho labujaṁ viya labujaṁ vā puṭṭho ambaṁ viya. Ettha ca "adhisīle
  sambhāventī"ti vuttaṭṭhāne buddhasīlaṁ nāma kathitaṁ, "abhikkante ñāṇadassane
  sambhāventī"ti vuttaṭṭhāne sabbaññutañāṇaṁ, "adhipaññāya sambhāventī"ti
  vuttaṭṭhāne ṭhānuppattikapaññā, "yena dukkhenā"ti vuttaṭṭhāne saccabyākaraṇapaññā.
  Tattha sabbaññutañāṇaṁ ca saccabyākaraṇapaññañca ṭhapetvā avasesā paññā adhipaññaṁ
  bhajati. 5-
       [247] Idāni tesaṁ tesaṁ visesādhigamānaṁ paṭipadaṁ ācikkhanto puna caparaṁ
  udāyītiādimāha. Tattha abhiññāvosānapāramippattāti abhiññāvosānasaṅkhātañceva
  abhiññāpāramisaṅkhātañca arahattaṁ pattā.
       Sammappadhāneti upāyappadhāne. Chandaṁ janetīti kattukamyatākusalacchandaṁ janeti.
  Vāyamatīti vāyāmaṁ karoti. Vīriyaṁ ārabhatīti viriyaṁ pavatteti. Cittaṁ paggaṇhātīti
  cittaṁ ukkhipati. Padahatīti upāyappadhānaṁ karoti. Bhāvanāya pāripūriyāti vaḍḍhiyā

  *  *  *  *  *  *
  Footnote: 1 Sī.,ka. ṭhatvā 2 chaṂa. dadeyyāti 3 chaṂa. ayaṁ saddo na dissati
  4 chaṂa. anusāsaniṁ 5 Sī. bhajanti
-------------------------------------------------
[page 178]
  Paripūraṇatthaṁ. Apicettha "yā ṭhiti, so asammoho 1- .pe. Yaṁ vepullaṁ, sā
  bhāvanāpāripūrī"ti 2- evaṁ purimaṁ purimassa pacchimaṁ pacchimassa 3- atthotipi
  veditabbaṁ.
       Imehi pana sammappadhānehi kiṁ kathitaṁ? kassapasaṁyuttapariyāyena sāvakassa
  Pubbabhāgapaṭipadā kathitā. Vuttañhetaṁ tattha:-
                  "cattāro me āvuso sammappadhānā. Katame cattāro, idhāvuso
              bhikkhu anuppannā me pāpakā akusalā dhammā uppajjamānā
              anatthāya saṁvatteyyunti ātappaṁ karoti. Uppannā me pāpakā
              akusalā dhammā appahīyamānā anatthāya saṁvatteyyunti ātappaṁ
              karoti. Anuppannā me kusalā dhammā anuppajjamānā anatthāya
              saṁvatteyyunti ātappaṁ karoti. Uppannā me kusalā dhammā
              nirujjhamānā anatthāya saṁvatteyyunti ātappaṁ karotī"ti. 4-
       Ettha ca pāpakā akusalāti lobhādayo veditabbā, anuppannā kusalā
  dhammāti samathavipassanā ceva maggo ca, uppannā kusalā nāma samathavipassanāva.
  Maggo pana sakiṁ uppajjitvā nirujjhamāno anatthāya saṁvattanako nāma natthi.
  So hi phalassa paccayaṁ datvāva nirujjhati. Purimasmiṁpi vā samathavipassanāva
  gahetabbāti vuttaṁ, taṁ pana na yuttaṁ.
       Tattheva "uppannā samathavipassanā nirujjhamānā anatthāya saṁvattantī"ti.
  Atthassa āvibhāvatthaṁ idaṁ vatthu:- eko kira khīṇāsavatthero "mahācetiyañca mahābodhiñca
  vandissāmī"ti samāpattilābhinā bhaṇḍagāhakasāmaṇerena saddhiṁ janapadato mahāvihāraṁ
  āgantvā vihārapariveṇaṁ 5- pāvisi, sāyaṇhasamaye mahābhikkhusaṁghe cetiyaṁ vandamāne
  cetiyavandanatthāya na nikkhami. Kasmā? khīṇāsavānañhi tīsu ratanesu mahanto
  gāravo 6- hoti. Tasmā bhikkhusaṁghe vanditvā paṭikkante 7- manussānaṁ sāyamāsaṁ
  bhuttavelāyaṁ sāmaṇerampi ajānāpetvā "cetiyaṁ vandissāmī"ti ekakova nikkhami.

  *  *  *  *  *  *
  Footnote: 1 chaṂa. asammoso 2 abhi. vi. 35/406/252 3 Sī. purimapurimaṁ pacchimassa pacchimassa
  4 saṁṇi. 16/145/188-9 5 Ma., ka. cīvarapariveṇaṁ 6 chaṂa. mahantaṁ gāravaṁ
  7 chaṂa. paṭikkamante
-------------------------------------------------
[page 179]
  Sāmaṇero "kiṁ nu kho thero avelāya ekakova gacchati, jānissāmī"ti upajjhāyassa
  padānupadiko nikkhami. Thero anāvajjanena tassa āgamanaṁ ajānanto dakkhiṇadvārena
  cetiyaṅgaṇaṁ āruhi. Sāmaṇeropi anupadaṁyeva āruḷho.
       Mahāthero mahācetiyaṁ ulloketvā buddhārammaṇapītiṁ gahetvā sabbaṁ
  cetasā 1- samannāharitvā haṭṭhappahaṭṭho cetiyaṁ vandati. Sāmaṇero therassa
  vandanākāraṁ disvā "upajjhāyo me ativiya pasannacitto vandati, kiṁ nu kho
  pupphāni labhitvā pūjaṁ kareyyā"ti cintesi. Thero vanditvā uṭṭhāya sirasi
  añjaliṁ ṭhapetvā mahācetiyaṁ ulloketvā ṭhito. Sāmaṇero ukkāsitvā attano
  āgatabhāvaṁ jānāpesi. Thero parivattetvā olokento "kadā āgatosī"ti
  pucchi. Tumhākaṁ cetiyaṁ vandanakāle bhante, ativiya pasannā cetiyaṁ vandittha,
  kiṁ nu kho pupphāni labhitvā pūjeyyāthāti. Āma sāmaṇera imasmiṁ cetiye viya
  aññatra ettakaṁ dhātūnaṁ nidhānaṁ nāma natthi, evarūpaṁ asadisaṁ mahāthūpaṁ pupphāni
  labhitvā ko na pūjeyyāti. Tenahi bhante adhivāsetha, āharissāmīti tāvadeva
  jhānaṁ samāpajjitvā iddhiyā himavantaṁ gantvā vaṇṇagandhasampannapupphāni
  parissāvane 2- pūretvā mahāthere dakkhiṇamukhato pacchimamukhaṁ asampatteyeva āgantvā
  pupphaparissāvanaṁ hatthe ṭhapetvā 3- "pūjetha bhante"ti āha. Thero "atimandāni
  no sāmaṇera pupphānī"ti āha. Gacchatha bhante bhagavato guṇe āvajjitvā
  pūjethāti.
       Thero pacchimamukhanissitena sopānena āruyha kucchivedikābhūmiyaṁ pupphapūjaṁ
  kātuṁ āraddho. Vedikābhūmiyaṁ paripuṇṇāni pupphāni patitvā dutiyabhūmiyaṁ
  jaṇṇuppamāṇena odhinā pūrayiṁsu. 4- Tato otaritvā pādapiṭṭhikāpantiṁ pūresi. 5-
  Sāpi paripūri. Paripuṇṇabhāvaṁ ñatvā heṭṭhimatale vikiranto agamāsi. Sabbaṁ
  cetiyaṅgaṇaṁ paripūri. Tasmiṁ paripuṇṇe "sāmaṇera pupphāni na khiyyantī"ti āha.
  Parissāvanaṁ bhante adhomukhaṁ karothāti. Adhomukhaṁ katvā cālesi, tadā pupphāni

  *  *  *  *  *  *
  Footnote: 1 chaṂa. cetaso 2 chaṂa. parissāvanaṁ 3 Ma. gahetvā 4 Ma. puppharāsī pūrayiṁsu
  5 chaṂa. pūjesi
-------------------------------------------------
[page 180]
  Khīṇāni. Parissāvanaṁ sāmaṇerassa datvā saddhiṁ saṭṭhihatthapākārena 1- cetiyaṁ tikkhattuṁ
  padakkhiṇaṁ katvā catūsu ṭhānesu vanditvā pariveṇaṁ gacchanto cintesi "tāva 2-
  mahiddhiko vatāyaṁ sāmaṇero, sakkhissati nu kho imaṁ iddhānubhāvaṁ rakkhitun"ti.
  Tato "na sakkhissatī"ti disvā sāmaṇeraṁ āha "sāmaṇera tvaṁ idāni
  mahiddhiko, evarūpaṁ pana iddhiṁ nāsetvā pacchimakāle kāṇapesakāriyā hatthena
  madditaṁ kañjiyaṁ pivissasīti. Daharakabhāvassa nāmesa dosoyaṁ, so upajjhāyassa
  kathāya saṁvijitvā "kammaṭṭhānaṁ me bhante ācikkhathā"ti na yāci, amhākaṁ
  upajjhāyo kiṁ vadatīti taṁ pana asuṇanto viya agamāsi.
       Thero mahācetiyañca mahābodhiñca vanditvā sāmaṇeraṁ pattacīvaraṁ gāhāpetvā
  anupubbena kuṭeḷitissamahāvihāraṁ 3- agamāsi. Sāmaṇero upajjhāyassa padānupadiko
  hutvā bhikkhācāraṁ na gacchati, "kataraṁ gāmaṁ pavisissatha 4- bhante"ti pucchitvā pana
  "idāni me upajjhāyo gāmadvāraṁ patto bhavissatī"ti ñatvā attano ca
  upajjhāyassa ca pattacīvaraṁ gahetvā ākāsena gantvā therassa pattacīvaraṁ datvā
  piṇḍāya pavisati. Thero sabbakālaṁ ovadati "sāmaṇera mā evamakāsi, puthujjaniddhi
  nāma calā anibaddhā, asappāyaṁ rūpādiārammaṇaṁ labhitvā appamattakeneva
  bhijjati, santāya samāpattiyā parihīnāya brahmacariyavāso santhambhituṁ na sakkotī"ti.
  Sāmaṇero "kiṁ katheti mayhaṁ upajjhāyo"ti sotuṁ na icchati, tatheva karoti.
  Thero anupubena cetiyavandanaṁ karonto kambabindavihāraṁ 5- nāma gato. Tattha
  vasantepi there sāmaṇero tatheva karoti.
       Athekadivasaṁ ekā pesakāradhītā abhirūpā paṭhamavaye ṭhitā kambabindagāmato
  nikkhamitvā padumasaraṁ oruyha gāyamānā pupphāni bhañjati. Tasmiṁ samaye sāmaṇero
  padumasaramatthakena gacchati, gacchanto pana silesikāya 6- kāṇamacchikā viya tassā
  gītasadde bajjhi. Tāvadevassa iddhi antarahitā, chinnapakkhakāko viya ahosi.
  Santasamāpattiphalena pana tattheva udakapiṭṭhe apatitvā simbalitūlaṁ viya patamānaṁ

  *  *  *  *  *  *
  Footnote: 1 chaṂa. hatthipākārena 2 chaṂa. yāva 3 Sī. kuḷe... 4 chaṂa. pavisatha
  5 Sī. kupuveṇavihāraṁ chaṂa. kammubinduvihāraṁ, evamuparipi
  6 chaṂa. sakkaralasikāya, sam. vi. 406/315
-------------------------------------------------
[page 181]
  Anupubbena padumasaratīre aṭṭhāsi. So vegena gantvā upajjhāyassa pattacīvaraṁ
  datvā nivatti. Mahāthero "pagevetaṁ mayā diṭṭhaṁ, nivāriyamānopi na nivattissatī"ti
  kiñci avatvā piṇḍāya pāvisi.
       Sāmaṇero gantvā padumasaratīre aṭṭhāsi tassā paccuttaraṇaṁ āgamayamāno.
  Sāpi sāmaṇeraṁ ākāsena gacchantañca puna āgantvā ṭhitañca disvā "addhā
  esa maṁ nissāya ukkaṇṭhito"ti ñatvā "paṭikkama sāmaṇerā"ti āha. So
  paṭikkami. Itarā paccuttaritvā sāṭakaṁ nivāsetvā taṁ upasaṅkamitvā "kiṁ bhante"ti
  pucchi. So tamatthaṁ ārocesi. Sā bahūhi kāraṇehi gharāvāse ādīnavaṁ brahmacariyavāse
  ānisaṁsañca dassetvā ovadamānāpi tassa ukkaṇṭhiṁ 1- vinodetuṁ asakkuṇantī 2-
  "ayaṁ mama kāraṇā evarūpāya iddhiyā parihīno, na dāni yuttaṁ pariccajitun"ti
  idheva tiṭṭhāti vatvā gharaṁ gantvā mātāpitūnaṁ taṁ pavattiṁ ārocesi. Tepi
  āgantvā nānappakāraṁ ovadamānā vacanaṁ aggaṇhantaṁ āhaṁsu "tvaṁ amhe
  uccakulāti 3- sallakkhesi, mayaṁ pesakāRā. Sakkhissasi pesakārakammaṁ kātun"ti.
  Sāmaṇero āha "upāsaka gihībhūto nāma pesakārakammaṁ vā kareyya naḷakārakammaṁ
  vā, kiṁ iminā sāṭakamattena lobhaṁ karothā"ti. Pesakāro udare baddhasāṭakaṁ
  datvā gharaṁ netvā dhītaraṁ adāsi.
       So pesakārakammaṁ uggaṇhitvā pesakārakehi 4- saddhiṁ sālāya kammaṁ
  karoti. Aññesaṁ itthiyo pātova bhattaṁ sampādetvā āhariṁsu, tassa bhariyā na
  tāva āgacchati. So itaresu kammaṁ vissajjetvā bhuñjamānesu tasaraṁ vattento
  nisīdi. Sā pacchā agamāsi. Atha naṁ so "aticirena āgatāsī"ti tajjesi.
  Mātugāmo ca nāma api cakkavattirājānaṁ attani paṭibaddhacittaṁ ñatvā dāsaṁ
  viya sallakkhesi. 5- Tasmā sā evamāha "aññesaṁ ghare dārupaṇṇaloṇādīni
  sannihitāni, bāhirato āharitvā dāsapesanakārakāpi 6- atthi, ahaṁ pana
  ekikāva, tvaṁpi mayhaṁ ghare idaṁ atthi idaṁ natthīti na jānāsi, sace icchasi,

  *  *  *  *  *  *
  Footnote: 1 chaṂa. ukkaṇṭhaṁ 2 chaṂa. asakkontī 3 Ma. uccakuleti
  4 chaṂa. pesakārehi 5 chaṂa. sallakkheti 6 chaṂa. dāyakā pesanakārakāpi
-------------------------------------------------
[page 182]
  Bhuñja, no ce icchasi, mā bhuñjā"ti. So "na kevalaṁ ca ussūre bhattaṁ
  āharasi, vācāyapi maṁ ghaṭṭesī"ti kujjhitvā aññaṁ paharaṇaṁ apassanto tameva
  tasaradaṇḍakaṁ tasarato luñcitvā khipi. Sā taṁ āgacchantaṁ disvā īsakaṁ parivatti.
  Tasaradaṇḍakassa ca koṭi nāma tikhiṇā hoti, sā tassā parivattamānāya
  akkhikoṭiyaṁ pavisitvā aṭṭhāsi. Sā ubhohi hatthehi vegena akkhiṁ aggahesi,
  bhinnaṭṭhānato lohitaṁ paggharati. So tasmiṁ kāle upajjhāyassa vacanaṁ anussari
  "idaṁ sandhāya maṁ upajjhāyo `anāgate kāle kāṇapesakāriyā hatthehi madditaṁ
  kañjiyaṁ pivissasī'ti āha, idaṁ therena diṭṭhaṁ bhavissati, aho dīghadassī ayyo"ti
  mahāsaddena rodituṁ ārabhi. Tamenaṁ aññe "alaṁ āvuso mā rodi, akkhi
  nāma bhinnaṁ na sakkā rodanena paṭipākatikaṁ kātun"ti āhaṁsu. So "nāhaṁ
  etamatthaṁ rodāmi, apica kho imaṁ sandhāya rodāmī"ti sabbaṁ paṭipāṭiyā kathesi.
  Evaṁ uppannā samathavipassanā nirujjhamānā anatthāya saṁvattanti.
       Aparaṁpi vatthu:- tiṁsamattā bhikkhū kalyāṇimahācetiyaṁ vanditvā aṭavīmaggena
  mahāmaggaṁ otaramānā antarāmagge jhāmakkhette kammaṁ katvā āgacchantaṁ ekaṁ
  manussaṁ addasaṁsu. Tassa sarīraṁ masimakkhitaṁ viya ahosi, masimakkhitaṁyeva ekaṁ
  sāṭakaṁ 1- kacchaṁ pīḷetvā nivatthaṁ, olokiyamāno jhāmakkhāṇuko viya khāyati. So
  divasabhāge kammaṁ katvā upaḍḍhajhāyamānānaṁ dārūnaṁ kalāpaṁ ukkhipitvā piṭṭhiyaṁ
  vippakiṇṇehi kesehi kummaggena āgantvā bhikkhūnaṁ sammukhe aṭṭhāsi, sāmaṇerā
  disvā aññamaññaṁ olokayamānā "āvuso tuyhaṁ pitā tuyhaṁ mahāpitā tuyhaṁ
  mātulo"ti hasamānā gantvā "konāmo tvaṁ upāsakā"ti nāmaṁ pucchiṁsu, so
  nāmaṁ pucchito vippaṭisārī hutvā dārukalāpaṁ chaḍḍetvā vatthaṁ saṁvidhāya
  nivāsetvā mahāthere vanditvā "tiṭṭhatha tāva bhante"ti āha. Mahātherā
  aṭṭhaṁsu.
       Daharasāmaṇerā āgantvā mahātherānaṁ sammukhāpi parihāsaṁ karonti.
  Upāsako āha "bhante tumhe maṁ passitvā parihasatha, ettakeneva matthakaṁ

  *  *  *  *  *  *
  Footnote: 1 chaṂa. kāsāvaṁ
-------------------------------------------------
[page 183]
  Pattamhāti mā sallakkhetha. Ahaṁpi pubbe tumhādisova samaṇo ahosiṁ. Tumhākaṁ
  pana cittekaggatāmattakaṁpi natthi, ahaṁ imasmiṁ sāsane mahiddhiko mahānubhāvo
  ahosiṁ, ākāsaṁ gahetvā paṭhaviṁ karomi, paṭhaviṁ gahetvā 1- ākāsaṁ. Dūraṁ 2- santikaṁ
  karomi, santikaṁ dūraṁ cakkavāḷasatasahassaṁ khaṇena vinivijjhāmi. Hatthe me passatha,
  idāni makkaṭahatthasadisā, ahaṁ imeheva hatthehi idha nisinnova candimasuriye
  parāmasiṁ. Imesaṁyeva pādānaṁ candimasuriye pādakathalikaṁ katvā nisīdiṁ. Evarūpā
  me iddhi pamādena antarahitā, tumhe mā pamajjittha. Pamādena hi evarūpaṁ
  byasanaṁ pāpuṇanti. Appamattā viharantā jātijarāmaraṇassa antaṁ karonti.
  Tasmā tumhe maññeva ārammaṇaṁ karitvā appamattā hotha bhante"ti tajjetvā
  ovādamadāsi. Te tassa kathentasseva saṁvegaṁ āpajjitvā vipassamānā tiṁsajanā
  tattheva arahattaṁ pāpuṇiṁsūti. Evaṁpi uppannā samathavipassanā nirujjhamānā
  anatthāya saṁvattantīti veditabbā.
       Anuppannānaṁ pāpakānanti cettha "anuppanno vā kāmāsavo na
  uppajjatī"tiādīsu vuttanayena attho veditabbo. Uppannānaṁ pāpakānanti ettha
  pana catubbidhaṁ uppannaṁ vattamānuppannaṁ bhutvā vigatuppannaṁ, okāsakatuppannaṁ,
  bhūmiladdhuppannanti. Tattha ye kilesā vijjamānā uppādādisamaṅgino, idaṁ
  vattamānuppannaṁ nāMa. Kamme pana javite ārammaṇarasaṁ anubhavitvā niruddhaṁ
  vipākaṁ 3- bhutvā vigataṁ nāMa. Kammaṁ uppajjitvā niruddhaṁ bhutvā 4- vigataṁ nāMa.
  Tadubhayaṁpi bhutvā vigatuppannanti saṅkhaṁ gacchati. Kusalākusalakammaṁ aññassa kammassa
  vipākaṁ paṭibāhetvā 5- attano vipākassa okāsaṁ karoti, evaṁ kate okāse
  vipāko uppajjamāno okāsakaraṇato paṭṭhāya uppannoti saṅkhaṁ gacchati. Idaṁ
  okāsakatuppannaṁ nāMa. Pañcakkhandhā pana vipassanāya bhūmi nāMa. Te atītādibhedā
  honti. Tesu anusayitakilesā pana atītā vā anāgatā vā paccuppannā vāti
  na vattabbā. Atītakkhandhesu anusayitāpi hi appahīnāva honti, anāgatakkhandhesu

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. dūraṁ gaṇhitvā 3 chaṂa. niruddhavipāko
  4 chaṂa. bhavitvā 5 chaṂa. paṭibāhitvā
-------------------------------------------------
[page 184]
  Paccuppannakkhandhesu anusayitāpi appahīnāva honti. Idaṁ bhūmiladdhuppannaṁ
  nāMa. Tenāhu porāṇā "tāsu tāsu bhūmīsu asamugghāṭitakilesā bhūmiladdhuppannāti
  saṅkhyaṁ gacchantīti.
       Aparaṁpi catubbidhaṁ uppannaṁ samudācāruppannaṁ, ārammaṇādhigahituppannaṁ,
  avikkhambhituppannaṁ asamugghāṭituppannanti. Tattha saṁvattamānaṁyeva 1-
  samudācāruppannaṁ nāMa. Sakiṁ cakkhūni ummilitvā ārammaṇe nimitte gahite
  anussaritānussaritakkhaṇe kilesā nuppajjissantīti na vattabbā. Kasmā?
  ārammaṇassa adhigahitattā. Yathā kiṁ? yathā khīrarukkhassa kuṭhāriyā āhatāhataṭṭhāne
  khīraṁ na nikkhamissatīti na vattabbaṁ, evaṁ. Idaṁ ārammaṇādhigahituppannaṁ nāMa.
  Samāpattiyā avikkhambhitā kilesā pana imasmiṁ nāma ṭhāne nuppajjissantīti na
  vattabbā. Kasmā? avikkhambhitattā. Yathā kiṁ? yathā sace khīrarukkhe kuṭhāriyā
  āhareyyuṁ, imasmiṁ nāma ṭhāne khīraṁ na nikkhameyyāti na vattabbaṁ, evaṁ. Idaṁ
  avikkhambhituppannaṁ nāMa. Maggena asamugghāṭitakilesā pana bhavagge nibbattassāpi
  uppajjantīti purimanayeneva vitthāretabbaṁ. Idaṁ asamugghāṭituppannaṁ nāMa.
       Imesu uppannesu vattamānuppannaṁ bhutvā vigatuppannaṁ okāsakatuppannaṁ
  samudācāruppannanti catubbidhaṁ uppannaṁ na maggavajjhaṁ, bhūmiladdhuppannaṁ
  ārammaṇādhigahituppannaṁ avikkhambhituppannaṁ asamugghāṭituppannanti catubbidhaṁ
  maggavajjhaṁ. Maggo hi uppajjamāno ete kilese pajahati. So ye kilese
  pajahati, te atītā vā anāgatā vā paccuppannā vāti na vattabbā. Vuttaṁpi
  cetaṁ:-
                "hañci atīte kilese pajahati, tena hi khīṇaṁ khepeti, niruddhaṁ
           nirodheti, vigataṁ vigameti, atthaṅgataṁ atthaṅgameti. Atītaṁ yaṁ natthi,
           taṁ pajahati. Hañci anāgate kilese pajahati, tena hi ajātaṁ
           pajahati, anibbattaṁ, anuppannaṁ, apātubhūtaṁ pajahati. Anāgataṁ yaṁ
           natthi, taṁ pajahati, hañci paccuppanne kilese pajahati, tena hi

  *  *  *  *  *  *
  Footnote: 1 chaṂa. sampati vattamānaṁyeva
-------------------------------------------------
[page 185]
                Ratto rāgaṁ pajahati, duṭṭho dosaṁ, muḷho mohaṁ, vinibaddho
                mānaṁ, parāmaṭṭho diṭṭhiṁ, vikkhepanako uddhaccaṁ, aniṭṭhaṅgato
                vicikicchaṁ, thāmagato anusayaṁ pajahati. Kaṇhasukkā dhammā yuganaddhā
                samameva vattanti. Saṅkilesikā maggabhāvanā hoti .pe. Tenahi
                natthi maggabhāvanā, natthi phalasacchikiriyā. Natthi kilesappahānaṁ,
                natthi dhammābhisamayoti. Atthi maggabhāvanā .pe. Atthi dhammābhisamayo.
                Yathā kathaṁ viya, seyyathāpi taruṇo rukkho ajātaphalo .pe.
                Apātubhūtāyeva na pātubhavantī"ti. 1-
       Iti pāliyaṁ ajātaphalarukkho āgato, jātaphalarukkhena pana dīpetabbaṁ.
  Yathā hi saphalo taruṇambarukkho, tassa phalāni manussā paribhuñjeyyuṁ, sesāni
  pātetvā pacchiyo pūreyyuṁ. Athañño puriso taṁ pharasunā chindeyya, tenassa
  neva atītāni. Phalāni nāsitāni honti, na anāgatapaccuppannāni nāsitāni.
  Atītāni hi manussehi paribhuttāni, anāgatāni anibbattāni, na sakkā nāsetuṁ.
  Yasmiṁ pana samaye so chinno, tadā phalāniyeva natthīti paccuppannānipi
  anāsitāni. Sace pana rukkho acchinno assa, 2- athassa paṭhavīrasañca āporasañca
  āgamma yāni phalāni nibbatteyyuṁ, tāni nāsitāni honti. Tāni hi ajātāneva
  na jāyanti, anibbattāneva na nibbattanti, apātubhūtāneva na pātubhavanti,
  evameva maggo nāpi atītādibhede kilese pajahati, nāpi na pajahati. Yesaṁ hi
  kilesānaṁ maggena khandhesu apariññātesu uppatti siyā, maggena uppajjitvā
  khandhānaṁ pariññātattā te kilesā ajātāva na jāyanti, anibbattāva na
  nibbattanti, apātubhūtāva na pātubhavanti, taruṇaputtāya itthiyā puna avijāyanatthaṁ,
  byādhitānaṁ rogavūpasamatthaṁ pītabhesajjehi 3- cāti ayamattho vibhāvetabbo. Evaṁ
  maggo ye kilese pajahati, te atītā vā anāgatā vā paccuppannā vāti
  na vattabbā, na ca maggo kilese na pajahati. Ye pana maggo kilese
  pajahati, te sandhāya "uppannānaṁ pāpakānan"tiādi vuttaṁ.

  *  *  *  *  *  *
  Footnote: 1 khu. paṭi. 31/699/605 (syā) 2 chaṂa. ayaṁ pāṭho na dissati 3 Ma. vītarogabhesajjehi
-------------------------------------------------
[page 186]
       Na kevalañca maggo kileseyeva pajahati, kilesānaṁ pana appahīnattā
  ye ca uppajjeyyuṁ upādinnakkhandhā, tepi pajahatiyeva. Vuttaṁpi cetaṁ
  "sotāpattimaggañāṇena abhisaṅkhāraviññāṇassa nirodhena sattabhave ṭhapetvā
  anamatagge saṁsāre ye uppajjeyyuṁ nāmañca rūpañca, etthete nirujjhantī"ti 1-
  vitthāro. Iti maggo upādinnato anupādinnato vuṭṭhāti. Bhavavasena pana
  sotāpattimaggo apāyabhavato vuṭṭhāti, sakadāgāmimaggo sugatibhavekadesato,
  anāgāmimaggo sugatikāmabhavato, arahattamaggo rūpārūpabhavato vuṭṭhāti. Sabbabhavehi
  vuṭṭhātiyevātipi vadanti.
       Atha maggakkhaṇe kathamanuppannānaṁ uppādāya bhāvanā hoti, kathaṁ uppannānaṁ
  vā ṭhitiyāti, maggappavattiyāyeva. Maggo hi pavattamāno pubbe anuppannapubbattā
  anuppanno nāma vuccati. Anāgatapubbaṁ hi ṭhānaṁ āgantvā ananubhūtapubbaṁ vā
  ārammaṇaṁ anubhavitvā vattāro bhavanti "anāgataṭṭhānaṁ āgatamhā, ananubhūtaṁ
  ārammaṇaṁ anubhavimhā"ti 2- yā cassa pavatti, ayameva ṭhiti nāmāti ṭhitiyā
  bhāvetīti vattuṁ vaṭṭati.
       Iddhipādesu saṅkhepakathā cetokhilasutte 3- vuttā. Upasamamānaṁ gacchati,
  kilesūpasamatthaṁ vā gacchatīti upasamagāmī. Sambujjhamānaṁ 4- gacchati, sambodhatthāya
  vā gacchatīti sambodhagāmī.
       Vivekanissitādīni sabbāsavasaṁvare vuttāni. Ayamettha saṅkhepo, vitthārato
  panāyaṁ bodhipakkhiyakathā visuddhimagge vuttā.
       [248] Vimokkhakathāyaṁ vimokkheti kenaṭṭhena vimokkhā, adhimuccanaṭṭhena.
  Ko panāyaṁ adhimuccanaṭṭho nāma? paccanīkadhammehi ca suṭṭhu muccanaṭṭho, ārammaṇe ca
  Abhirativasena suṭṭhu muccanaṭṭho, pituaṅke vissaṭṭhaṅgapaccaṅgassa dārakassa sayanaṁ
  viya aniggahitabhāvena nirāsaṅkatāya ārammaṇe pavattīti vuttaṁ hoti. Ayaṁ panattho
  pacchimavimokkhe natthi, purimesu sabbesu atthi. Rūpī rūpāni passatīti ettha

  *  *  *  *  *  *
  Footnote: 1 khu. cūḷa. 30/89/22 2 chaṂa. anubhavāmāti 3 Maṃū. 12/185/156
  4 chaṂa. sambujjhamānā
-------------------------------------------------
[page 187]
  Ajjhattakesādīsu nīlakasiṇādivasena uppāditarūpajjhānaṁ rūpaṁ, 1- tadassa atthīti
  rūpī. Bahiddhā rūpāni passatīti bahiddhāpi nīlakasiṇādīni rūpāni jhānacakkhunā
  passati. Iminā ajjhatatbahiddhāvatthukesu kasiṇesu uppāditajjhānassa puggalassa
  cattāripi rūpāvacarajjhānāni dassitāni. Ajjhattaṁ arūpasaññīti ajjhattaṁ na
  rūpasaññī, attano kesādīsu anuppāditarūpāvarajjhānoti attho. Iminā bahiddhā
  parikammaṁ katvā bahiddhāva uppāditajjhānassa rūpāvacarajjhānāni dassitāni.
       Subhanteva adhimutto hotīti imināva suvisuddhesu nīlādīsu vaṇṇakasiṇesu
  jhānāni dassitāni. Tattha kiñcāpi antoappanāya subhanti ābhogo natthi,
  yo pana suvisuddhaṁ subhakasiṇaṁ ārammaṇaṁ katvā viharati, so yasmā subhanti
  adhimutto hotīti vattabbattaṁ āpajjati. Tasmā evaṁ desanā katā. Paṭisambhidāmagge
  pana "kathaṁ subhanteva adhimutto hotīti vimokkho. Idha bhikkhu mettāsahagatena
  cetasā ekaṁ disaṁ pharitvā viharati .pe. Mettāya bhāvitattā sattā appaṭikkūlāva
  honti. Karuṇāmuditāupekkhāsahagatena cetasā ekaṁ disaṁ pharitvā viharati
  karuṇāmuditāupekkhāya bhāvitattā sattā appaṭikkūlā honti. Evaṁ subhanteva
  adhimutto hotīti vimokkho"ti 2- vuttaṁ.
       Sabbaso rūpasaññānantiādīsu yaṁ vattabbaṁ, taṁ sabbaṁ visuddhimagge
  vuttameva. Ayaṁ aṭṭhamo vimokkhoti ayaṁ catunnaṁ khandhānaṁ sabbaso vissaṭṭhattā
  vimuttattā aṭṭhamo uttamo vimokkho nāMa.
       [249] Abhibhāyatanakathāyaṁ abhibhāyatanānīti abhibhavanakāraṇāni. Kiṁ abhibhavanti?
  Paccanīkadhammepi ārammaṇānipi. Tāni hi paṭipakkhabhāvena paccanīkadhamme abhibhavanti,
  puggalassa ñāṇuttarikatāya ārammaṇāni. Ajjhattaṁ rūpasaññītiādīsu pana ajjhattarūpe
  parikammavasena ajjhattaṁ rūpasaññī nāma hoti. Ajjhattamhi nīlaparikammaṁ karonto
  kese vā pitte vā akkhitārakāyaṁ vā karoti, pītaparikammaṁ karonto mede vā
  chaviyā vā hatthatalesu vā pādatalesu vā akkhīnaṁ pītaṭṭhāne vā karoti,

  *  *  *  *  *  *
  Footnote: 1 Sī. uppāditaṁ rūpaṁ 2 khu. paṭi. 31/467/359-60
-------------------------------------------------
[page 188]
  Lohitaparikammaṁ karonto maṁse vā lohite vā jivhāya vā akkhīnaṁ rattaṭṭhāne
  vā karoti, odātaparikammaṁ karonto aṭṭhimhi vā dante vā nakhe vā akkhīnaṁ
  setaṭṭhāne vā karoti. Taṁ pana sunīlaṁ supītakaṁ sulohitakaṁ suodātaṁ na hoti,
  asuvisuddhameva 1- hoti.
       Eko bahiddhā rūpāni passatīti yassetaṁ parikammaṁ ajjhattaṁ uppannaṁ
  hoti, nimittaṁ pana bahiddhā, so evaṁ ajjhattaṁ parikammassa bahiddhā ca
  appanāya vasena "ajjhattaṁ rūpasaññī eko bahiddhā rūpāni passatī"ti vuccati.
  Parittānīti avaḍḍhitāni. Suvaṇṇadubbaṇṇānīti suvaṇṇāni vā hontu dubbaṇṇāni
  vā, parittavaseneva idamabhibhāyatanaṁ vuttanti veditabbaṁ. Tāni abhibhuyyāti yathā
  nāma sampuṇṇagahaṇiko 2- katacchumattaṁ bhattaṁ labhitvā "kiṁ ettha bhuñjitabbaṁ
  atthī"ti saṅkaḍḍhitvā ekakabaḷameva karoti, evamevaṁ ñāṇuttariko puggalo
  visadañāṇo "kiṁ ettha parittake ārammaṇe samāpajjitabbaṁ atthi, nāyaṁ
  mama bhāro"ti tāni rūpāni abhibhavitvā samāpajjati, saha nimittuppādenettha 3-
  appanaṁ pāpetīti attho. Jānāmi passāmīti iminā panassa ābhogo kathito,
  so ca kho samāpattito vuṭṭhitassa, na antosamāpattiyaṁ. Evaṁsaññī hotīti
  ābhogasaññāyapi jhānasaññāyapi evaṁsaññī hoti. Abhibhavasaññā hissa
  antosamāpattiyaṁpi atthi, ābhogasaññā pana samāpattito vuṭṭhitasseva.
       Appamāṇānīti vaḍḍhitappamāṇāni, mahantānīti attho. Abhibhuyyāti ettha
  pana yathā mahagghaso puriso ekabhattavaḍḍhitaṁ 4- labhitvā "aññopi hotu, aññopi
  hotu, kiṁ esa 5- mayhaṁ karissatī"ti taṁ na mahantato passati, evameva ñāṇuttaro
  puggalo visadañāṇo "kiṁ ettha samāpajjitabbaṁ, nayidaṁ appamāṇaṁ, na mayhaṁ
  cittekaggatākaraṇe bhāro atthī"ti tāni abhibhavitvā samāpajjati, saha
  nimittuppādenevettha appanaṁ pāpetīti attho.

  *  *  *  *  *  *
  Footnote: 1 Sī. avisuddhameva 2 chaṂa. sampannagahaṇiko 3 chaṂa....pādenevettha
  4 Sī...ṭikaṁ, chaṂa. bhattavaḍḍhitakaṁ 5 chaṂa. kimesā
-------------------------------------------------
[page 189]
       Ajjhattaṁ arūpasaññīti alābhitāya vā anatthikatāya vā ajjhattarūpe
  parikammasaññāvirahito. Eko bahiddhā rūpāni passatīti yassa parikammaṁpi nimittaṁpi
  bahiddhāva uppannaṁ, so evaṁ bahiddhā parikammassa ceva appanāya ca vasena
  "uppannaṁ 1- ajjhattaṁ arūpasaññī eko bahiddhā rūpāni passatī"ti vuccati.
  Sesamettha catutthābhibhāyatane vuttanayameva. Imesu pana catūsu parittaṁ vitakkacaritavasena
  āgataṁ, appamāṇaṁ mohacaritavasena, suvaṇṇaṁ dosacaritavasena, dubbaṇṇaṁ rāgacaritavasena.
  Etesaṁ hi etāni sappāyāni. Sā ca nesaṁ sappāyatā vitthārato visuddhimagge
  cariyaniddese vuttā.
       Pañcamābhibhāyatanādīsu nīlānīti sabbasaṅgāhikavasena vuttaṁ. Nīlavaṇṇānīti
  vaṇṇavasena nīlāni. 2- Nīlanidassanānīti nidassanavasena. Apaññāyamānavivarāni
  asambhinnavaṇṇāni ekanīlāneva hutvā dissantīti vuttaṁ hoti. Nīlanibhāsānīti
  idaṁ pana obhāsavasena vuttaṁ, nīlobhāsāni nīlapabhāyuttānīti attho. Etena
  tesaṁ suvisuddhataṁ dasseti. Visuddhavaṇṇavaseneva hi imāni cattāri abhibhāyatanāni
  vuttāni. Umāpupphanti 3- etaṁ hi pupphaṁ siniddhaṁ muduṁ dissamānaṁpi nīlameva
  hoti. Girikaṇṇikapupphādīni pana dissamānāni setadhātukāni honti. Tasmā idameva
  gahitaṁ, na tāni. Bārāṇaseyyakanti bārāṇasiyaṁ bhavaṁ. 4- Tattha kira kappāsopi
  mudu, suttakantikāyopi tantavāyāpi chekā, udakaṁpi suci siniddhaṁ, tasmā vatthaṁ
  ubhatobhāgavimaṭṭhaṁ hoti, dvīsu passesu maṭṭhaṁ mudu siniddhaṁ khāyati. Pītānītiādīsa
  imināva nayena attho veditabbo. "nīlakasiṇaṁ Uggaṇhanto nīlasmiṁ nimittaṁ
  gaṇhāti pupphasmiṁ vā vatthasmiṁ vā vaṇṇadhātuyā vā"tiādikaṁ panettha kasiṇakaraṇañceva
  parikammañca appanāvidhānañca sabbaṁ visuddhimagge vitthārato vuttameva.
       Abhiññāvosānapāramippattāti ito pubbesu satipaṭṭhānādīsu te dhamme
  bhāvetvā arahattapattāva abhiññāvosānapāramippattā nāma honti, imesu pana
  aṭṭhasu abhibhāyatanesu ciṇṇavasībhāvāyeva abhiññāvosānapāramippattā nāMa.

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. ayaṁ pāṭho na dissati
  3 Sī., Ma. ummāpupaphanti 4 ka. kataṁ
-------------------------------------------------
[page 190]
       [250] Kasiṇakathāyaṁ sakalaṭṭhena kasiṇāni, tadārammaṇānaṁ dhammānaṁ
  khettaṭṭhena adhiṭṭhānaṭṭhena vā āyatanāni. Uddhanti uparigaganatalābhimukhaṁ. Adhoti
  heṭṭhā bhūmitalābhimukhaṁ. Tiriyanti khettamaṇḍalamiva samantā paricchinditvā. Ekacco
  hi uddhameva kasiṇaṁ vaḍḍheti, ekacco adho, ekacco samantato. Teneva kāraṇena 1-
  evaṁ pasāreti ālokamiva rūpadassanakāmo. Tena vuttaṁ "paṭhavīkasiṇameko sañjānāti
  uddhaṁ adho tiriyan"ti. Advayanti disānudisāsu advayaṁ. Idaṁ pana ekassa
  aññābhāvānupagamanatthaṁ vuttaṁ. Yathā hi udakaṁ paviṭṭhassa sabbadisāsu udakameva
  hoti anaññaṁ, evameva paṭhavīkasiṇaṁ paṭhavīkasiṇameva hoti. Natthi tassa
  añño kasiṇasambhedoti. Esa nayo sabbattha. Appamāṇanti idaṁ tassa tassa
  pharaṇāppamāṇavasena vuttaṁ. Tañhi cetasā pharanto sakalameva pharati, ayamassa ādi,
  idaṁ majjhanti pamāṇaṁ na gaṇhātīti. Viññāṇakasiṇanti cettha kasiṇugghāṭimākāse
  pavattaṁ viññāṇaṁ. Tattha kasiṇavasena kasiṇugghāṭimākāse, kasiṇugghāṭimākāsavasena
  tattha pavattaviññāṇe uddhamadhotiriyatā veditabbā. Ayamettha saṅkhePo.
  Kammaṭṭhānabhāvanānayena panetāni paṭhavīkasiṇādīni vitthārato visuddhimagge vuttāneva.
  Idhāpi ciṇṇavasibhāveneva abhiññāvosānapāramippattā hontīti veditabbā.
  Tathā ito anantaresu catūsu jhānesu. Yaṁ panettha vattabbaṁ, taṁ mahāassapurasutte
  vuttameva.
       [252] Vipassanāñāṇe pana rūpītiādīnaṁ attho vuttoyeva. Ettha sitaṁ
  ettha paṭibaddhanti ettha cātumahābhūtike kāye nissitañca paṭibaddhañca. Subhoti
  sundaro. Jotimāti suparisuddhāakarasamuṭṭhito. 2- Suparikammakatoti suṭṭhu kataparikammo
  apanītapāsāṇasakkharo. Acchoti tanuccho tanucchavi. Vippasannoti suṭṭhu vippasanno.
  Sabbākārasampannoti dhovanavijjhanādīhi 3- sabbehi ākārehi sampanno. Nīlantiādīhi
  vaṇṇasampattiṁ dasseti. Tādisaṁ hi āvutaṁ pākaṭaṁ hoti.
       Evameva khoti ettha evaṁ upamāsaṁsandanaṁ veditabbaṁ:- maṇi viya hi
  karajakāyo. Āvutaṁ suttaṁ viya vipassanāñāṇaṁ. Cakkhumā puriso viya vipassanālābhī

  *  *  *  *  *  *
  Footnote: 1 chaṂa. tena tena kāraṇena 2 Sī., Ma. suparisuddhāakārasamuṭṭhito
  3 chaṂa. dhovanavedhanādīhi
-------------------------------------------------
[page 191]
  Bhikkhu. Hatthe karitvā paccavekkhato "ayaṁ kho maṇī"ti maṇino āvibhūtakālo viya
  vipassanāñāṇaṁ abhinīharitvā nisinnassa bhikkhuno cātumahābhūtikakāyassa āvibhūtakālo.
  "tatridaṁ Suttaṁ āvutan"ti suttassa āvibhūtakālo viya vipassanāñāṇaṁ abhinīharitvā
  nisinnassa bhikkhuno tadārammaṇānaṁ phassapañcamakānaṁ vā sabbacittacetasikānaṁ
  vā vipassanāñāṇasseva vā āvibhūtakāloti.
       Kiṁ panetaṁ ñāṇassa āvibhūtaṁ, puggalassāti. Ñāṇassa, tassa pana
  āvibhāvattā puggalassa āvibhūtāva honti. Idañca vipassanāñāṇaṁ maggassa
  anantaraṁ, evaṁ santepi yasmā abhiññāvāre āraddhe etassa antarāvāro 1-
  natthi, tasmā idheva dassitaṁ. Yasmā ca aniccādivasena akatasammasanassa dibbāya
  sotadhātuyā bheravasaddaṁ suṇato pubbenivāsānussatiyā bherave khandhe anussarato
  dibbena cakkhunā bheravaṁ rūpaṁ passato bhayasantāso uppajjati, na aniccādivasena
  katasammasanassa, tasmā abhiññāpattassa bhayavinodakahetusampādanatthaṁpi idaṁ idheva
  dassitaṁ. Idhāpi arahattavaseneva abhiññāvosānapāramippattā veditabbā.
       [253] Manomayiddhiyaṁ ciṇṇavasitāya. Tattha manomayanti manena nibbattaṁ.
  Sabbaṅgapañcaṅgīti sabbehi aṅgehi ca pañcaṅgehi ca samannāgataṁ. Ahīnindriyanti.
  Saṇṭhānavasena avikalindriyaṁ. Iddhimatā nimmitarūpaṁ hi sace iddhimā odāto,
  taṁpi odātaṁ. Sace aviddhakaṇṇo, taṁpi aviddhakaṇṇanti evaṁ sabbākārehi tena
  sadisameva hoti. Muñjamhā īsikantiādi upamattayaṁpi taṁsadisabhāvadassanatthameva
  vuttaṁ. Muñjasadisāeva hi tassa anto īsikā hoti. Kosasadisoyeva asi, vaṭṭāya
  kosiyā vaṭṭaṁ 2- asimeva pakkhipanti, satthakāya satthakaṁ. 3-
       Karaṇḍāti idaṁpi ahikañcukassa nāmaṁ, na vilīvakaraṇḍakassa. Ahikañcuko
  hi asinā sadisova hoti. Tattha kiñcāpi "puriso ahiṁ karaṇḍā uddhareyyā"ti
  hatthena uddharamāno viya dassito, athakho cittenevassa uddharaṇaṁ veditabbaṁ.
  Ayaṁ hi ahi nāma sajātiyaṁ ṭhito, kaṭṭhantaraṁ vā rukkhantaraṁ vā nissāya,

  *  *  *  *  *  *
  Footnote: 1 Sī. anantaravāro 2 ka. vaddhāya kosiyā vaddhaṁ 3 chaṂa. patthaṭāya patthaṭaṁ
-------------------------------------------------
[page 192]
  Tacato sarīranikkaḍḍhanapayogasaṅkhātena thāmena, sarīraṁ khādamānaṁ viya purāṇatacaṁ
  jigucchantoti imehi catūhi kāraṇehi sayameva kañcukaṁ jahati, na sakkā tato
  aññena uddharituṁ. Tasmā cittena uddharaṇaṁ sandhāya idaṁ vuttanti veditabbaṁ. Iti
  muñjādisadisaṁ imassa bhikkhuno sarīraṁ, īsikādisadisaṁ nimmitarūpanti idamettha
  opammasaṁsandanaṁ. Nimmānavidhānaṁ panettha parato ca iddhividhādipañcābhiññākathā
  sabbākārena visuddhimagge vitthāritāti tattha vuttanayeneva veditabbā. Upamāmattameva
  hi idha adhikaṁ.
       Tattha chekakumbhakārādayo viya iddhividhañāṇalābhī bhikkhu daṭṭhabbo.
  Suparikammakatamattikādayo viya iddhividhañāṇaṁ daṭṭhabbaṁ. Icchiticchitabhājana-
  vikatiādikaraṇaṁ viya tassa bhikkhuno vikubbanaṁ daṭṭhabbaṁ. Idhāpi ciṇṇavasitāvaseneva
  abhiññāvosānapāramippattā veditabbā. Tathā tato 1- parāsu catūsu abhiññāsu.
       [255] Tattha dibbasotadhātūpamāyaṁ saṅkhadhamoti saṅkhadhamako. Appakasirenevāti
  niddukkheneva viññāpeyyāti jānāpeyya. Tattha evaṁ cātuddisā viññāpente
  saṅkhadhamake "saṅkhasaddo ayan"ti vavatthāpentānaṁ sattānaṁ tassa saṅkhasaddassa
  āvibhūtakālo viya yogino dūrasantikabhedānaṁ nibbānañceva mānusakānañca
  saddānaṁ āvibhūtakālo daṭṭhabbo.
       [256] Cetopariyañāṇūpamāyaṁ daharoti taruṇo. Yuvāti yobbanena samannāgato.
  Maṇḍanakajātikoti yuvāpi samāno na ālasiyo kiliṭṭhavatthasarīro, athakho maṇḍanakapakatiko,
  divasassa dve tayo vāre nhāyitvā suddhavatthaparidahanālaṅkārakaraṇasīloti attho.
  Sakaṇikanti kāḷatilakavaṅkamukhadūsipīḷakādīnaṁ aññatarena sadosaṁ. Tattha yathā tassa
  mukhanimittaṁ paccavekkhato mukhadoso pākaṭo hoti, evaṁ cetopariyañāṇāya cittaṁ
  abhinīharitvā nisinnassa bhikkhuno paresaṁ soḷasavidhaṁ cittaṁ pākaṭaṁ hotīti veditabbaṁ.
  Pubbenivāsūpamādīsu yaṁ vattabbaṁ, taṁ sabbaṁ mahāassapure vuttameva.

  *  *  *  *  *  *
  Footnote: 1 chaṂa. ito
-------------------------------------------------
[page 193]
       [259] Ayaṁ kho udāyi pañcamo dhammoti ekūnavīsati pabbāni
  paṭipadāvasena ekaṁ dhammaṁ katvā pañcamo dhammoti vutto. Yathā hi aṭṭhakanāgarasutte
  ekādasa pabbāni pucchāvasena ekadhammo kato, mevamidha ekūnavīsati pabbāni
  paṭipadāvasena eko dhammo katoti veditabbāni. Imesu ca pana ekūnavīsatiyā
  pabbesu paṭipāṭiyā aṭṭhasu koṭṭhāsesu vipassanāñāṇe ca āsavakkhayañāṇe
  ca arahattavasena abhiññāvosānapāramippattā veditabbā, sesesu ciṇṇavasibhāvavasena.
  Sesaṁ sabbattha uttānamevāti.
                     Papañcasūdaniyā majjhimanikāyaṭṭhakathāya
                     mahāsakuludāyisuttavaṇṇanā niṭṭhitā.
                            -----------
                        8. Samaṇamuṇḍikasuttavaṇṇanā
       [260] Evamme sutanti samaṇamuṇḍikasuttaṁ. Tattha uggāhamānoti tassa
  paribbājakassa nāmaṁ. Sumanoti pakatināmaṁ. Kiñci kiñci pana uggahituṁ uggāhetuṁ
  samatthatāya uggāhamānoti naṁ sañjānanti. Samayampavadanti. Etthāti samayappavādakaṁ.
  Tasmiṁ kira ṭhāne caṅkītārukkhapokkharasātippabhūtayo brāhmaṇā nigaṇṭhacelaka-
  paribbājakādayo ca pabbajitā sannipatitā 1- attano attano samayaṁ pavadanti kathenti
  dīpenti, tasmā so ārāmo samayappavādakoti vuccati. Sveva tindukācīrasaṅkhātāya
  timbarūsakarukkhapantiyā parikkhittattā tindukācīraṁ. Yasmā panettha paṭhamaṁ ekā
  sālā ahosi, pacchā mahāpuññaṁ poṭṭhapādaparibbājakaṁ nissāya bahū sālā
  katā, tasmā tameva ekaṁ sālaṁ upādāya laddhanāmavasena ekasālakoti vuccati.
  Mallikāya pana passenadirañño deviyā uyyānabhūto so pupphaphalasañchanno
  ārāmoti katvā mallikāya ārāmoti saṅkhaṁ gato. Tasmiṁ samayappavādake

  *  *  *  *  *  *
  Footnote: 1 chaṂa. sannipatitvā
-------------------------------------------------
[page 194]
  Tindukācīre ekasālake mallikāya ārāme. Paṭivasatīti vāsaphāsukāya vasati. Divā
  divassāti divasassa divā nāma majjhantātikkamo, tasmiṁ divasassapi divābhūte
  atikkantamatte majjhantike nikkhamīti attho. Paṭisallīnoti tato tato rūpādigocarato
  cittaṁ paṭisaṁharitvā sallīno, 1- jhānaratisevanavasena ekībhāvaṅgato.
  Manobhāvanīyānanti manavaḍḍhakānaṁyeva, 2- āvajjato manasikaroto cittaṁ vinīvaraṇaṁ
  hoti unnamati vaḍḍhati. Yāvatāti yattakā. Ayaṁ tesaṁ aññataroti ayantesaṁ
  abbhantaro eko sāvako. Appeva nāmāti tassa upasaṅkamanaṁ patthayamāno āha.
  Patthanākāraṇaṁ pana sandakasutte vuttameva.
       [261] Etadavocāti dandhapañño ayaṁ gahapati, dhammakathāya naṁ saṅgaṇhitvā
  attano sāvakaṁ karissāmīti maññamāno etaṁ "catūhi kho"tiādivacanaṁ avoca.
  Tattha paññapemīti dassemi ṭhapemi sampannakusalanti paripuṇṇakusalaṁ. Paramakusalanti
  uttamakusalaṁ. Ayojjhanti vādayuddhena yujjhitvā cāletuṁ asakkuṇeyyaṁ acalaṁ
  nikkampaṁ thiraṁ. Na karotīti akaraṇamattameva vadati, ettha pana saṁvarappahānaṁ vā
  paṭisevanappahānaṁ vā na vadati. Sesapadesupi eseva nayo.
       Neva abhinandīti titthiyā nāma jānitvāpi ajānitvāpi yaṁ vā taṁ vā
  vadantīti maññamāno nābhinandi. Nappaṭikkosīti sāsanassa anulomaṁ viya pasannākāraṁ
  viya vadatīti maññamāno na paṭisedheti.
       [262] Yathā uggāhamānassāti yathā tassa vacanaṁ, evaṁ sante
  uttānaseyyako kumāro ayojjhasamaṇo thirasamaṇo bhavissati, mayaṁ pana evaṁ na
  vadāmāti dīpeti. Kāyotipi na hotīti sakakāyo 3- parakāyotipi visesañāṇaṁ na
  hoti. Aññatra phanditamattāti paccattharaṇe vallisamphassena vā maṅguṇadaṭṭhena 4-
  vā kāyaphandanamattaṁ nāma hoti. Taṁ ṭhapetvā aññena 5- kāyena karaṇakammaṁ
  nāma natthi. Taṁpi ca kilesasahagatacitteneva hoti. Vācātipi na hotīti micchāvācā
  sammāvācātipi nānattaṁ na hoti. Roditamattāti jighacchāpipāsāparetassa pana

  *  *  *  *  *  *
  Footnote: 1 chaṂa. līno 2 Ma. manavaḍḍhanakānaṁ, ye ca, cha. manavaḍḍhanakānaṁ, ye
  3 Sī. sakkāyotipi 4 chaṂa. maṅguladaṭṭhena 5 chaṂa. aññaṁ
-------------------------------------------------
[page 195]
  Roditamattaṁ hoti. Taṁpi kilesasahagatacitteneva. Saṅkappoti micchāsaṅkappo
  sammāsaṅkappotipi nānattaṁ na hoti. Vikūjitamattāti vikūjitamattaṁ. Rodanahasitamattaṁ
  hoti. Daharakumārakānaṁ hi cittaṁ atītārammaṇaṁ pavattati, nirayato āgatā nirayadukkhaṁ
  saritvā rodanti, devalokato āgatā 1- devalokasiriṁ saritvā 1- hasanti, taṁpi
  kilesasahagatacitteneva hoti. Ājīvoti micchājīvo sammājīvotipi nānattaṁ na
  hoti. Aññatra mātuthaññāti thaññacoradārakā nāma honti, mātari khīraṁ pāyantiyā
  apivitvā aññāvihitakāle piṭṭhipassena āgantvā thaññaṁ pivanti. Ettakaṁ
  muñcitvā añño micchājīvo natthi. Ayaṁpi kilesasahagatacitteneva hotīti dīpeti.
       [263] Evaṁ paribbājakavādaṁ paṭikkhipitvā idāni sayaṁ sekkhabhūmiyaṁ
  mātikaṁ ṭhapento catūhi kho ahantiādimāha. Tattha samadhigayha tiṭṭhatīti visesetvā
  tiṭṭhati. Na kāyena pāpakaṁ kammantiādīsu na kevalaṁ akaraṇamattameva, bhagavā
  pana ettha saṁvarappahānapaṭisaṅkhā 3- paññapeti. Taṁ sandhāyevamāha. Ne ceva
  sampannakusalantiādi pana khīṇāsavaṁ sandhāya vuttaṁ.
       Idāni asekkhabhūmiyaṁ mātikaṁ ṭhapento dasahi kho ahantiādimāha. Tattha
  tīṇi padāni nissāya dve paṭhamacatukkā ṭhapitā, ekaṁ padaṁ nissāya dve
  pacchimacatukkā. Ayaṁ sekkhabhūmiyaṁ mātikā.
       [264] Idāni taṁ vibhajanto katame ca thapati akusalasīlātiādimāha.
  Tattha sarāganti aṭṭhavidhaṁ lobhasahagatacittaṁ. Sadosanti paṭighasampayuttacittadvayaṁ.
  Samohanti vicikicchuddhaccasahagatacittadvayaṁpi vaṭṭati sabbākusalacittānipi. Moho
  sabbākusalesu 4- uppajjatīti hi vuttaṁ. Itosamuṭṭhānāti ito sarāgādicittato
  samuṭṭhānaṁ uppatti etesanti itosamuṭṭhānā.
       Kuhinti kataraṁ ṭhānaṁ pāpuṇitvā aparisesā nirujjhanti. Ettheteti
  sotāpattiphale bhummaṁ. Pātimokkhasaṁvarasīlaṁ hi sotāpattiphale paripuṇṇaṁ hoti, taṁ
  ṭhānaṁ patvā akusalasīlaṁ asesaṁ nirujjhati. Akusalasīlanti ca dussīlassetaṁ adhivacananti
  veditabbaṁ.

  *  *  *  *  *  *
  Footnote: 1-1 chaṂa. ime pāṭhā na dissanti 2 chaṂa. dasseti
  3 Ma. saṁvarapahānapaṭisaṅkhaṁ 4 chaṂa. sabbākusale
-------------------------------------------------
[page 196]
       Akusalānaṁ sīlānaṁ nirodhāya paṭipannoti ettha yāva sotāpattimaggā
  nirodhāya paṭipanno nāma hoti, phalappatte pana te nirodhitā nāma honti.
       [265] Vītarāgantiādīhi aṭṭhavidhaṁ kāmāvacarakusalacittameva vuttaṁ. Etena
  hi kusalasīlaṁ samuṭṭhāti.
       Sīlavā hotīti sīlasampanno hoti guṇasampanno ca. No ca sīlamayoti
  alamettāvatā, natthi ito kiñci uttarikaraṇīyanti evaṁ sīlamayo na hoti. Yatthassa
  teti arahattaphale bhummaṁ. Arahattaphalaṁ hi patvā akusalasīlaṁ asesaṁ nirujjhati.
       Nirodhāya paṭipannoti ettha yāva arahattamaggā nirodhāya paṭipanno
  nāma hoti, phalappatte pana te nirodhitā nāma honti.
       [266] Kāmasaññādīsu kāmasaññā aṭṭhalobhasahagatacittasahajātā, itarā
  dve domanassasahagatacittadvayena sahajātā.
       Paṭhamaṁ jhānanti anāgāmiphalapaṭhamajjhānaṁ. Ettheteti anāgāmiphale bhummaṁ.
  Anāgāmiphalaṁ hi patvā akusalasaṅkappā aparisesā nirujjhanti.
       Nirodhāya paṭipannoti ettha yāva anāgāmimaggā nirodhāya paṭipanno
  nāma hoti, phalappatte pana te nirodhitā nāma honti. Nekkhammasaññādayo
  hi tissopi 1- aṭṭhakāmāvacarakusalasahajātasaññāva.
       [267] Ettheteti arahattaphale bhummaṁ. Dutiyajjhānikaṁ arahattaphalaṁ hi
  pāpuṇitvā kusalasaṅkappā aparisesā nirujjhanti. Nirodhāya paṭipannoti ettha
  yāva arahattamaggā nirodhāya paṭipanno nāma hoti, phalappatte pana te nirodhitā
  nāma honti. Sesaṁ sabbattha uttānamevāti.
                     Papañcasūdaniyā majjhimanikāyaṭṭhakathāya
                      samaṇamuṇḍikasuttavaṇṇanā niṭṭhitā.
                            ----------

  *  *  *  *  *  *
  Footnote: 1 Ma. tepi
-------------------------------------------------
[page 197]
                        9. Cūḷasakuludāyisuttavaṇṇanā
       [270] Evamme sutanti cūḷasakuludāyisuttaṁ. Tattha yadā pana bhante bhagavāti
  idaṁ paribbājako dhammakathaṁ sotukāmo bhagavato dhammadesanāya sālayabhāvaṁ
  dassento āha.
       [271] Taññevettha paṭibhātūti sace dhammaṁ sotukāmo, tuyhaṁ cettha 1-
  eko pañho ekaṁ kāraṇaṁ upaṭṭhātu. Yathā maṁ paṭibhāseyyāti yena kāraṇena mama
  dhammadesanā upaṭṭhaheyya, etena hi kāraṇena kathāya samuṭṭhitāya sukhaṁ dhammaṁ
  desetunti dīpeti. Tassa mayhaṁ bhanteti so kira taṁ disvā "sace bhagavā idha
  abhavissa, ayametassa bhāsitassa atthoti dīpasahassaṁ viya ujjālāpetvā ajja me
  pākaṭaṁ akarissā"ti dasabalaṁyeva anussari. Tasmā tassa mayhaṁ bhantetiādimāha.
  Tattha aho nūnāti anussaraṇatthe nipātadvayaṁ. Tenassa bhagavantaṁ anussarantassa
  etadahosi "aho nūna bhagavā aho nūna sugato"ti. Yo imesanti yo imesaṁ
  dhammānaṁ. Sukusaloti suṭṭhu kusalo nipuṇo cheko. So bhagavā aho nūna katheyya,
  so sugato aho nūna katheyya, tassa hi bhagavato pubbenivāsañāṇassa anekāni
  kappakoṭisatasahassāni 2- ekaṅgaṇāni pākaṭānīti ayamettha adhippāyo.
       Tassa vāhaṁ pubbantaṁ ārabbhāti yo hi lābhī hoti, so "pubbe tvaṁ
  khattiyo ahosi, brāhmaṇo ahosī"ti vutte jānanto sakkaccaṁ sussūsati.
  Alābhī pana "evaṁ bhavissati evaṁ bhavissatī"tipi sīlakampamattameva 3- dasseti.
  Tasmā evamāha "tassa vā ahaṁ pubbantaṁ ārabbha pañhassa veyyākaraṇena
  cittaṁ ārādheyyan"ti.
       So vā maṁ aparantanti dibbacakkhulābhino hi anāgataṁsañāṇaṁ ijjhati,
  tasmā evamāha. Itaraṁ pubbe vuttanayameva.
       Dhammaṁ te desessāmīti ayaṁ kira atīte desiyamānepi na bujjhissati,
  anāgate desiyamānepi na bujjhissati. Athassa bhagavā saṇhasukhumaṁ paccayākāraṁ

  *  *  *  *  *  *
  Footnote: 1 chaṂa. tuyhevettha 2 chaṂa. kappakoṭisahassāni 3 Sī. kampamattameva
-------------------------------------------------
[page 198]
  Desetukāmo evamāha. Kiṁ pana taṁ bujjhissatīti. Etaṁ pageva na bujjhissati,
  anāgate panassa vāsanāya paccayo bhavissatīti disvā bhagavā evamāha.
       Paṁsupisācakanti asuciṭṭhāne nibbattapisācaṁ. So hi ekaṁ mūlaṁ gahetvā
  adissamānakāyo hoti. Tatridaṁ vatthu:- ekā kira yakkhinī dve dārake
  thūpārāmadvāre nisīdāpetvā āhārapariyesanatthaṁ nagaraṁ gatā. Dārakā ekaṁ
  piṇḍapātikattheraṁ disvā āhaṁsu "bhante amhākaṁ mātā antonagaraṁ paviṭṭhā,
  tassā vadeyyātha `yaṁ vā taṁ vā laddhaṁ taṁ gahetvā sīghaṁ gaccha, dārakā te
  jighacchatāya saṇṭhāretuṁ 1- na sakkontī"ti. Tamahaṁ kathaṁ passissāmīti. Idaṁ bhante
  gaṇhathāti ekaṁ mūlakkhaṇḍaṁ adaṁsu. Therassa anekāni yakkhasahassāni paññāyiṁsu,
  so dārakehi dinnasaññāṇena taṁ yakkhiniṁ addasa virūpaṁ bībhacchaṁ kevalaṁ vīthiyaṁ 2-
  gabbhamalaṁ paccāsiṁsamānaṁ. Disvā tamatthaṁ kathesi. Kathaṁ maṁ tvaṁ passasīti vutte
  mūlakkhaṇḍaṁ dassesi, sā acchinditvā gaṇhi. Evaṁ paṁsupisācakā ekaṁ mūlaṁ
  gahetvā adissamānakāyā honti. Taṁ sandhāyesa "paṁsupisācakaṁpi na passāmī"ti
  āha. Na pakkhāyatīti na dissati na upaṭṭhāti.
       [272] Dīghāpi kho te esāti udāyi esā tava vācā dīghāpi bhaveyya,
  evaṁ vadantassa 3- vassasataṁpi vassasahassaṁpi pavatteyya, na ca atthaṁ dīpeyyāti
  adhippāyo. Appāṭihīrakatanti aniyyānikaṁ amūlakaṁ niratthakaṁ sampajjatīti attho.
       Idāni taṁ vaṇṇaṁ dassento seyyathāpi bhantetiādimāha. Tattha paṇḍukambale
  nikkhittoti visabhāgavaṇṇe rattakambale ṭhapito. Evaṁvaṇṇo attā hotīti idaṁ
  so subhakiṇhadevaloke nibbattakkhandhe sandhāya "amhākaṁ matakāle attā
  subhakiṇhadevaloke khandhā viya jotetī"ti vadati.
       [273] Ayaṁ imesaṁ ubhinnanti so kira yasmā maṇissa bahi ābhā na
  niccharati, khajjopanakassa aṅguladvaṅgulacaturaṅgulamattaṁ niccharati, mahākhajjopanakassa
  pana khalamaṇḍalamattaṁpi niccharatiyeva, tasmā evamāha.

  *  *  *  *  *  *
  Footnote: 1 chaṂa. jigacchitaṁ sandhāretuṁ 2 Sī. kevaṭṭavīthiyaṁ 3 Ma. vadantassa ca parassa tasmiṁ
-------------------------------------------------
[page 199]
       Viddheti ubbiddhe, meghavigamena dūrībhūteti attho. Vigatavalāhaketi apagatameghe.
  Deveti vasse. 1- Osadhitārakāti sukkatārakā. Sā hi yasmā tassā udayato
  paṭṭhāya tena saññāṇena osadhāni 2- gaṇhantīti vadanti, 2- tasmā "osadhitārakā"ti
  vuccati. Abhido 3- aḍḍharattasamayanti abhinne aḍḍharattasamaye. Iminā gaganamajjhe
  ṭhitaṁ candaṁ dasseti. Abhido majjhantikepi eseva nayo.
       Tato 4- khoti ye anubhonti, tehi bahutarā, bahū ceva bahutarā cāti attho.
  Ābhā nānubhontīti obhāsaṁ na valañjanti, attano sarīrobhāseneva ālokaṁ
  pharitvā viharanti.
       [274] Idāni yasmā so "ekantasukhaṁ lokaṁ pucchissāmī"ti nisinno,
  pucchāmuḷho pana jāto, tasmā naṁ bhagavā taṁ pucchaṁ sarāpento kiṁ pana udāyi
  atthi ekantasukho lokotiādimāha. Tattha ākāravatīti kāraṇavatī. Aññataraṁ vā
  pana tapoguṇanti acelakaladdhiṁ 5- sandhāyāha, surāpānaviratīti attho.
       [275] Katamā pana sā bhante ākāravatī paṭipadā ekantasukhassāti
  kasmā pucchati? evaṁ kirassa ahosi "mayaṁpi 6- attānaṁ ekantasukhaṁ vadāma,
  paṭipadaṁ pana kālena sukhaṁ kālena dukkhaṁ vadāMa. Ekantasukhassa kho pana attano
  paṭipadāyapi ekantasukhāya bhavitabbaṁ. Amhākaṁ kathā aniyyānikā satthukathāva
  niyyānikā"ti. Idāni satthāraṁyeva pucchitvā jānissāmīti tasmā pucchati.
       Ettha mayaṁ panassāmāti etasmiṁ kāraṇe mayaṁ anassāMa. Kasmā pana
  evamāhaṁsu? te kira pubbe pañcasu dhammesu patiṭṭhāya kasiṇaparikammaṁ katvā
  tatiyajjhānaṁ nibbattetvā aparihīnajjhānā kālaṁ katvā subhakiṇhesu nibbattantīti
  jānanti, gacchante gacchante pana kāle kasiṇaparikammaṁpi na jāniṁsu, tatiyajjhānaṁpi
  nibbattetuṁ nāsakkhiṁsu. Pañcapubbabhāgadhamme pana "ākāravatī paṭipadā"ti uggahetvā
  tatiyajjhanaṁ "ekantasukho loko"ti uggaṇhiṁsu. Tasmā evamāhaṁsu. Uttaritaranti

  *  *  *  *  *  *
  Footnote: 1 chaṂa. ākāse 2-2 chaṂa. gaṇhantipi pivanti 3 Ma. abhidosaṁ
  4 chaṂa. ato 5 chaṂa. acelakapāḷiṁ 6 chaṂa. pi-saddo na dissati
-------------------------------------------------
[page 200]
  Ito pañcahi dhammehi uttaritaraṁ paṭipadaṁ vā tatiyajjhānato uttaritaraṁ ekantasukhaṁ
  lokaṁ vā na jānāmāti vuttaṁ hoti. Appasadde katvāti ekappahāreneva mahāsaddaṁ
  kātuṁ āraddhe nissadde katvā.
       [276] Sacchikiriyāhetūti ettha dve sacchikiriyā paṭilābhasacchikiriyā ca
  paccakkhasacchikiriyā ca. Tattha tatiyajjhānaṁ nibbattetvā aparihīnajjhāno kālaṁ
  katvā subhakiṇhaloke tesaṁ devānaṁ samānāyuvaṇṇo hutvā nibbattati, ayaṁ
  paṭilābhasacchikiriyā nāMa. Catutthajjhānaṁ nibbattetvā iddhivikubbanena
  subhakiṇhalokaṁ gantvā tehi devehi saddhiṁ santiṭṭhati sallapati sākacchaṁ āpajjati,
  ayaṁ paccakkhasacchikiriyā nāMa. Tāsaṁ dvinnaṁpi tatiyajjhānaṁ ākāravatī paṭipadā nāMa.
  Tañhi anuppādetvā neva sakkā subhakiṇhaloke nibbattituṁ, na catutthajjhānaṁ
  uppādetuṁ. Iti duvidhampetaṁ sacchikiriyaṁ sandhāya "etassa nūna bhante ekantasukhassa
  lokassa sacchikiriyā hetū"ti āha.
       [277] Udakamaṇikoti 1- udakavārako. Antarāyamakāsīti yathā pabbajjaṁ
  na labhati, evaṁ upaddutaṁ akāsi yathātaṁ upanissayavipannaṁ. Ayaṁ kira kassapabuddhakāle
  pabbajitvā samaṇadhammaṁ akāsi. Athassa eko sahāyako bhikkhu sāsane anabhirato
  "āvuso vibbhamissāmī"ti ārocesi. So tassa pattacīvare lobhaṁ uppādetvā
  gihibhāvāya vaṇṇaṁ abhāsi. Itaro tassa pattacīvaraṁ datvā vibbhami. Tenassa
  kammunā idāni bhagavato sammukhā pabbajjāya antarāyo jāto. Bhagavatā panassa
  purimasuttaṁ atirekabhāṇavāramattaṁ, idaṁ bhāṇavāramattanti ettakāya tantiyā dhammo
  kathito, ekadesanāyapi maggaphalappaṭivedho na jāto, anāgate panassa paccayo
  bhavissatīti bhagavā dhammaṁ deseti. Anāgate paccayabhāvamassa 2- disvāva 3- bhagavā
  dharamāno ekaṁ bhikkhuṁpi mettāvihārimhi etadagge na ṭhapesi. Passati hi bhagavā
  "anāgate ayaṁ mama sāsane pabbajitvā mettāvihārīnaṁ aggo bhavissatī"ti.
       So bhagavati parinibbute dhammāsokarājakāle pātaliputte nibbattitvā
  pabbajitvā arahattaṁ patto assaguttatthero nāma hutvā mettāvihārīnaṁ aggo

  *  *  *  *  *  *
  Footnote: 1 chaṂa. udañcanikoti 2 chaṂa. paccayabhāvaṁ cassa 3 chaṂa. disvā
-------------------------------------------------
[page 201]
  Ahosi. Therassa mettānubhāvena tiracchānagatāpi mettacittaṁ paṭilabhiṁsu, thero
  sakalajambūdīpe bhikkhusaṁghassa ovādācariyo hutvā vattanisenāsane 1- āvasi,
  tiṁsayojanamattā aṭavī ekapadhānagharaṁ ahosi. Thero ākāse cammakkhaṇḍaṁ pattharitvā
  tattha nisinno kammaṭṭhānaṁ kathesi. Gacchante gacchante kāle bhikkhācāraṁpi
  agantvā vihāre nisinno kammaṭṭhānaṁ kathesi, manussā vihārameva gantvā
  dānamadaṁsu. Dhammāsokarājā therassa guṇaṁ sutvā daṭṭhukāmo tikkhattuṁ pahiṇi.
  Thero bhikkhusaṁghassa ovādaṁ dammīti ekavāraṁpi na gatoti.
                     Papañcasūdaniyā majjhimanikāyaṭṭhakathāya
                      cūḷasakuludāyisuttavaṇṇanā niṭṭhitā.
                            -----------
                         10. Vekhaṇasasuttavaṇṇanā
      [278] Evamme sutanti vekhaṇasasuttaṁ. Tattha vekhaṇasoti ayaṁ kira
  sakuludāyissa ācariyo. So "sakuludāyiparibbājako paramavaṇṇapañhe parājito"ti
  sutvā "mayā so sādhukaṁ uggaṇhāpito, tenāpi sādhukaṁ uggahitaṁ, kathaṁ nu kho
  parājito, handāhaṁ sayaṁ gantvā samaṇaṁ gotamaṁ paramavaṇṇapañhaṁ pucchitvā
  parijānissāmī"ti 2- rājagahato pañcacattāḷīsayojanaṁ sāvatthiṁ gantvā yena
  bhagavā, tenupasaṅkami, upasaṅkamitvā pana ṭhitakova bhagavato santike udānaṁ udānesi.
  Tattha purimasadisaṁ vuttanayeneva veditabbaṁ.
       [280] Pañca kho imeti kasmā ārabhi? āgāriyopi ekacco
  Kāmagaruko kāmādhimutto hoti, ekacco nekkhammagaruko nekkhammādhimutto hoti.
  Pabbajitopi ca ekacco kāmagaruko kāmādhimutto hoti, ekacco nekkhammagaruko
  nekkhammādhimutto hoti. Ayaṁ pana kāmagaruko kāmādhimutto hoti. So imāya

  *  *  *  *  *  *
  Footnote: 1 Sī. vattaniyasenāsane 2 chaṂa. jānissāmīti
-------------------------------------------------
[page 202]
  Kathāya kathiyamānāya attano kāmādhimuttataṁ sallakkhissati, evamassāyaṁ desanā
  sappāyā bhavissatīti imaṁ desanaṁ ārabhi, kāmaggasukhanti nibbānaṁ adhippetaṁ.
       [281] Pāpito bhavissatīti ajānanabhāvaṁ pāpito bhavissati, rāmakaṁyeva 1-
  sampajjatīti niratthakaṁ vacanamattameva sampajjati. Tiṭṭhatu pubbanto tiṭṭhatu aparantoti
  yasmā tuyhaṁ atītakathāya anucchavikaṁ pubbenivāsañāṇaṁ natthi, anāgatakathāya
  anucchavikaṁ dibbacakkhuñāṇaṁ natthi, tasmā ubhayampetaṁ tiṭṭhatūti āha.
  Suttabandhanehīti suttamayabandhanehi. Tassa hi ārakkhaṇatthāya hatthapādesu ceva gīvāya ca
  suttakāni bandhanti. Tāni sandhāyetaṁ vuttaṁ. Mahallakakāle pana tassa tāni sayaṁ vā
  pūtīni hutvā muñcanti, chinditvā vā haranti.
       Evameva khoti iminā idaṁ dasseti:- daharassa kumārassa suttabandhanānaṁ
  ajānanakālo viya avijjāya purimāya koṭiyā ajānanaṁ, na hi sakkā avijjāya
  purimā koṭi ñātuṁ, mocanakāle jānanasadisaṁ pana arahattamaggena avijjābandhanassa
  pamokkho jātoti jānanaṁ. Sesaṁ sabbattha uttānamevāti.
                     Papañcasūdaniyā majjhimanikāyaṭṭhakathāya
                       vekhaṇasasuttavaṇṇanā niṭṭhitā.
                        Tatiyavaggavaṇṇanā niṭṭhitā.
                            ---------

  *  *  *  *  *  *
  Footnote: 1 chaṂa. nāmakaṁyeva
-------------------------------------------------
[page 203]
                             4. Rājavagga
                         1. Ghaṭikārasuttavaṇṇanā
       [282] Evamme sutanti ghaṭikārasuttaṁ. Tattha sitaṁ pātvākāsīti mahāmaggena
  gacchanto aññataraṁ bhūmippadesaṁ oloketvā "atthi nu kho mayā cariyaṁ caramānena
  imasmiṁ ṭhāne nivutthapubban"ti āvajjento addasa "kassapabuddhakāle imasmiṁ
  ṭhāne vegaḷiṅgaṁ 1- nāma nigamo 2- ahosi, ahaṁ tadā jotipālo nāma māṇavo
  ahosiṁ, mayhaṁ sahāyo ghaṭikāro nāma kumbhakāro ahosi, tena saddhiṁ mayā
  idha ekaṁ sukāraṇaṁ kataṁ, taṁ bhikkhusaṁghassa apākaṭaṁ paṭicchannaṁ, handa naṁ bhikkhusaṁghassa
  pākaṭaṁ karomī"ti maggā okkamma aññatarasmiṁ padese ṭhitakova sitapātukammaṁ
  akāsi, aggadante 3- dassetvā mandahasitaṁ hasi. Yathā hi lokiyamanussā udaraṁ 4-
  paharantā "kuhaṁ kuhan"ti 5- hasanti, na evaṁ buddhā, buddhānaṁ pana hasitaṁ
  haṭṭhappahaṭṭhākāramattameva hoti.
       Hasitañca nāmetaṁ terasahi somanassasahagatacittehi hoti. Tattha lokiyamahājano
  akusalato catūhi, kāmāvacarakusalato catūhīti aṭṭhahi cittehi hasati, sekkhā akusalato
  diṭṭhisampayuttāni dve apanetvā chahi cittehi hasanti, khīṇāsavā catūhi
  sahetukakiriyācittehi ekena ahetukakiriyācittenāti pañcahi cittehi hasanti.
  Tesupi balavārammaṇe āpāthāgate dvīhi ñāṇasampayuttacittehi hasanti, dubbalārammaṇe
  duhetukacittadvayena ca ahetukacittena cāti tīhi cittehi hasanti. Imasmiṁ pana ṭhāne
  kiriyāhetukamanoviññāṇadhātusomanassasahagatacittaṁ bhagavato haṭṭhappahaṭṭhākāramattaṁ
  hasitaṁ uppādeti. 6-
       Taṁ panetaṁ hasitaṁ evaṁ appamattakaṁpi therassa pākaṭaṁ ahosi. Kathaṁ?
  tathārūpe hi kāle tathāgatassa catūhi dāṭhāhi catudīpakamahāmeghamukhato sateritavijjulatā

  *  *  *  *  *  *
  Footnote: 1 Sī. vehaliṅgaṁ 2 chaṂa. gāmanigamo 3 chaṂa. aggaggadante
  4 Sī. udare, chaṂa. uraṁ 5 Sī. kahaṁ kahanti 6 chaṂa. uppādesi
-------------------------------------------------
[page 204]
  Viya virocamānā mahātālakkhandhappamāṇā rasmivaṭṭiyo uṭṭhahitvā tikkhattuṁ siravaraṁ 1-
  padakkhiṇaṁ katvā dāṭhaggesuyeva antaradhāyanti. Tena saññāṇena āyasmā
  ānando bhagavato pacchato gacchamānopi hasitapātubhāvaṁ jānāti.
       Bhagavantaṁ etadavocāti "ettha kira kassapo bhagavā bhikkhusaṁghaṁ ovadi,
  catusaccappakāsanaṁ akāsi, bhagavatopi ettha nisīdituṁ ruciṁ uppādessāmi, evamayaṁ
  bhūmibhāgo dvīhi buddhehi paribhutto bhavissati, mahājano gandhamālādīhi pūjetvā
  cetiyaṭṭhānaṁ katvā paricaranto saggamaggaparāyano bhavissatī"ti cintetvā etaṁ
  "tenahi bhante"tiādivacanaṁ avoca.
       [283] Muṇḍakena samaṇakenāti muṇḍaṁ muṇḍoti, samaṇaṁ vā samaṇoti
  vattuṁ vaṭṭati, ayaṁ pana aparipakkañāṇattā brāhmaṇakule uggahitavohāravaseneva
  hīḷento evamāha. Sottisinānanti 2- sinānatthāya katasottiṁ. Sotti nāma
  kuruvindapāsāṇacuṇṇāni lākhāya bandhitvā katagulikakalāpako vuccati, yaṁ sandhāya
  "tena kho pana samayena chabbaggiyā bhikkhū kuruvindakasuttiyā nahāyantī"ti 3-
  vuttaṁ. Taṁ ubhosu antesu gahetvā sarīraṁ ghaṁsanti. Evaṁ sammāti yathā etarahipi
  manussā "cetiyavandanāya gacchāma, dhammassavanāya gacchāmā"ti vuttā ussāhaṁ
  na karonti, "naṭasamajjādidassanatthāya gacchāmā"ti vuttā pana ekavacaneneva
  sampaṭicchanti, tatheva sinhāyitunti vutte ekavacanena sampaṭicchanto evamāha.
       [284] Jotipālaṁ māṇavaṁ āmantesīti ekapasse ariyaparihārena paṭhamataraṁ
  nahāyitvā paccuttaritvā ṭhito tassa mahantena issariyaparihārena nahāyantassa
  nahānapariyosānaṁ āgametvā taṁ nivatthanivāsanaṁ kese nirodake 4- kurumānaṁ
  āmantesi. Ayanti āsannattā dassento āha. Ovaṭṭikaṁ viniveṭhetvāti 5-
  nāgabalo bodhisatto "apehi sammā"ti īsakaṁ parivattamānova tena gahitagahaṇaṁ
  vissajjāpetvāti attho. Kesesu parāmasitvā etadavocāti so kira cintesi
  "ayaṁ jotipālo paññavā, sakiṁ dassanaṁ labhamāno tathāgatassa dassanepi pasīdissati,

  *  *  *  *  *  *
  Footnote: 1 chaṂa. sīsavaraṁ 2 chaṂa. sottisināninti 3 vi. cū. 6/243/3
  4 chaṂa. vodake 5 chaṂa. vinivaṭṭetvāti
-------------------------------------------------
[page 205]
  Dhammakathāyapi pasīdissati, pasanno ca pasannākāraṁ kātuṁ sakkissati, mittā nāma
  etadatthaṁ honti, yaṅkiñci katvā mama sahāyaṁ gahetvā dasabalassa santikaṁ
  gamissāmī"ti. Tasmā naṁ kesesu parāmasitvā etadavoca.
       Itarajaccoti aññajātiko, mayā saddhiṁ asamānajātiko, lāmakajātikoti
  attho. Na vatidanti idaṁ amhākaṁ gamanaṁ neva 1- orakaṁ bhavissati na khuddakaṁ,
  mahantaṁ bhavissati. Ayañhi na attano thāmena gaṇhi, satthu thāmena gaṇhīti
  gahaṇasmiṁyeva niṭṭhaṁ agamāsi. Yāvetadohipīti 2- ettha dokārahikārapikārā nipātā,
  yāvataparamanti 3- attho. Idaṁ vuttaṁ hoti "vācāya ālapanaṁ ovaṭṭikāya gahaṇañca
  atikkamitvā yāva kesaggahaṇaṁpi tattha gahaṇatthaṁ payogo kattabbo"ti.
       [285] Dhammiyā kathāyāti idha satipaṭilābhatthāya pubbenivāsapaṭisaṁyuttā
  dhammīkathā veditabbā. Tassa hi bhagavā "jotipālo tvaṁ na lāmakaṭṭhānaṁ otiṇṇasatto
  mahābodhipallaṅke pana sabbaññutañāṇaṁ patthetvā otiṇṇosi, na tādisassa
  nāma pamādavihāro yutto"tiādinā nayena satipaṭilābhāya dhammakathaṁ 4- kathesi.
  Parasamuddavāsītherā pana vadanti:- "jotipāla yathā ahaṁ dasapāramiyo pūretvā
  sabbaññutañāṇaṁ paṭivijjhitvā vīsatisahassabhikkhuparivāro loke vicarāmi, evameva
  tvaṁpi dasapāramiyo pūretvā sabbaññutañāṇaṁ paṭivijjhitvā samaṇagaṇaparivāro
  loke vicarissasi. Evarūpena nāma tayā pamādaṁ āpajjituṁ na yuttan"ti yathāssa
  pabbajjāya cittaṁ namati, evaṁ kāmesu ādīnavaṁ nekkhamme ca ānisaṁsaṁ kathesīti.
       [286] Alattha kho ānanda .pe. Pabbajjaṁ alattha upasampadanti
  pabbajitvā kiṁ akāsi? yaṁ bodhisattehi kattabbaṁ. Bodhisattā hi buddhānaṁ
  sammukhe pabbajanti. Pabbajitvā ca pana ittarasattā viya patitasiṅgā na honti,
  catupārisuddhisīle pana supatiṭṭhāya tepiṭakaṁ buddhavacanaṁ uggaṇhitvā terasadhutaṅgāni
  samādāya araññaṁ pavisitvā gatapaccāgatavattaṁ pūrayamānā samaṇadhammaṁ karontā
  vipassanaṁ vaḍḍhetvā yāva anulomañāṇaṁ āhacca tiṭṭhanti, maggaphalatthaṁ vāyāmaṁ
  na karonti. Jotipālopi tatheva akāsi.

  *  *  *  *  *  *
  Footnote: 1 chaṂa. na vata 2 chaṂa. yāvatādohipīti 3 Sī. yāvetaparamanti, chaṂa.
  yāvatuparamanti 4 chaṂa. dhammaṁ
-------------------------------------------------
[page 206]
       [287] Aḍḍhamāsūpasampanneti kuladārakañhi pabbājetvā aḍḍhamāsaṁpi
  avasitvā gate mātāpitūnaṁ soko na vūpasammati, sopi pattacīvaraggahaṇaṁ na jānāti,
  daharabhikkhusāmaṇerehi saddhiṁ vissāso na uppajjati, therehi saddhiṁ sineho na
  patiṭṭhāti, gatagataṭṭhāne anabhirati uppajjati. Ettakaṁ pana kālaṁ nivāse sati
  mātāpitaro passituṁ labhanti. Tena tesaṁ soko tanubhāvaṁ gacchati, pattacīvaraggahaṇaṁ
  jānāti, daharabhikkhusāmaṇerehi saddhiṁ vissāso jāyati, therehi saddhiṁ sineho
  patiṭṭhāti, gatagataṭṭhāne abhiramati, na ukkaṇṭhati. Tasmā ettakaṁ vasituṁ vaṭṭatīti
  aḍḍhamāsaṁ vasitvā pakkāmi.
       Paṇḍupuṭakassa 1- sālinoti puṭake 2- katvā sukkhāpitarattasālino. Tassa
  kira sālino vappakālato paṭṭhāya ayaṁ parihāro:- kedārā suparikammakatā
  hoti, tattha bījāni patiṭṭhāpetvā gandhodakena siñciṁsu, vappakāle vitānaṁ viya
  upari vatthakilañjaṁ bandhitvā paripakkakāle vīhisīsāni chinditvā muṭṭhimatte
  puṭake katvā yottabaddhe vehāsaṁyeva sukkhāpetvā gandhacuṇṇāni attharitvā
  koṭṭhakesu pūretvā tatiye vasse vivariṁsu. Evaṁ tivassaṁ parivutthassa
  sugandharattasālino apagatakāḷake suparisuddhe taṇḍule gahetvā khajjakavikatiṁpi bhattaṁpi
  paṭiyādiyiṁsu. Taṁ sandhāya vuttaṁ paṇītaṁ khādanīyaṁ bhojanīyaṁ .pe. Kālaṁ ārocāpesīti.
       [288] Adhivuṭṭho meti kiṁ sandhāya vadati? vebhalligato 3- nikkhamanakāle
  Ghaṭikāro attano santike vassāvāsaṁ vasanatthāya paṭiññaṁ aggahesi. Taṁ sandhāya
  vadati. Ahudeva aññathattaṁ ahu domanassanti temāsaṁ dānaṁ dātuṁ, dhammaṁ ca sotuṁ,
  iminā ca niyāmena vīsati bhikkhusahassāni paṭijaggituṁ nālatthanti alābhaṁ ārabbha
  cittaṁ aññathattaṁ domanassaṁ 4- ahosi, na tathāgataṁ ārabbha. Kasmā? sotāpannattā.
  So kira pubbe brāhmaṇabhato ahosi. Athekasmiṁ samaye paccante kupite vūpasamanatthaṁ
  gacchanto uracchadaṁ nāma dhītaraṁ āha "amma amhākaṁ deve mā pamajjī"ti.
  Brāhmaṇā taṁ rājadhītaraṁ disvā visaññino ahesuṁ. Ke ime cāti vutte

  *  *  *  *  *  *
  Footnote: 1 Sī., i. paṇḍumuṭikassa 2 Sī. muṭake, evamuparipi
  3 chaṂa. vegaḷiṅgato 4 chaṂa. cittadomanassaṁ
-------------------------------------------------
[page 207]
  Tumhākaṁ devāti. 1- Devā nāma evarūpā hontīti nuṭṭhubhitvā pāsādaṁ abhiruhi.
  Sā ekadivasaṁ vīthiṁ olokentī ṭhitā kassapassa bhagavato aggasāvakaṁ disvā
  pakkosāpetvā piṇḍapātaṁ datvā anumodanaṁ suṇamānāyeva sotāpannā hutvā
  "aññepi bhikkhū atthī"ti pucchitvā "satthā vīsatiyā bhikkhusahassehi saddhiṁ
  isipatane vasatī"ti ca sutvā satthāraṁ 2- nimantetvā dānaṁ adāsi.
       Rājā paccantaṁ vūpasametvā āgato. Atha naṁ paṭhamatarameva brāhmaṇā
  āgantvā dhītu avaṇṇaṁ vatvā paribhindiṁsu. Rājā pana dhītu jātakāleyeva varaṁ
  adāsi. Tassā "satta divasāni rajjaṁ dātabban"ti varaṁ gaṇhiṁsu. Athassā rājā
  satta divasāni rajjaṁ niyyādesi. Sā satthāraṁ bhojayamānā rājānaṁ pakkosāpetvā
  bahisāṇiyaṁ nisīdāpesi. Rājā satthu anumodanaṁ sutvāva sotāpanno jāto.
  Sotāpannassa ca nāma tathāgataṁ ārabbha āghāto natthi. Tena vuttaṁ "na tathāgataṁ
  ārabbhā"ti.
       Yaṁ icchati taṁ haratūti so kira bhājanāni pacitvā kayavikkayaṁ na karoti,
  evaṁ pana vatvā dārutthāya vā mattikatthāya vā palālatthāya vā
  araññaṁ gacchati. Mahājanā "ghaṭikārena bhājanāni pakkānī"ti sutvā
  parisuddhataṇḍulaloṇadadhitelaphāṇitādīni gahetvā āgacchanti. Sace bhājanaṁ mahagghaṁ
  hoti. Mūlaṁ appaṁ, yaṁ vā taṁ vā datvā gaṇhāmāti taṁ na gaṇhanti. Dhammiko vāṇijo
  mātāpitaro paṭijaggati, sammāsambuddhaṁ upaṭṭhahati, bahu no akusalaṁ bhavissatīti
  puna gantvā mūlaṁ āharanti. Sace pana bhājanaṁ appagghaṁ hoti, ābhataṁ mūlaṁ
  bahuṁ. Dhammiko vāṇijo, amhākaṁ puññaṁ bhavissatīti yathābhataṁ gharasāmikā viya
  sādhukaṁ paṭisāmetvā gacchanti. Evaṁguṇo pana kasmā na pabbajatīti. Rañño
  vacanapathaṁ pacchindanto andhe jiṇṇe mātāpitaro posesīti āha.
       [289] Ko nu khoti kuhiṁ nu kho. Kumbhiyāti ukkhalito. Pariyogāti
  sūpabhājanato. Paribhuñajāti bhuñja. Kasmā pana te evaṁ vadanti? ghaṭikāro kira

  *  *  *  *  *  *
  Footnote: 1 chaṂa. bhūmidevāti, evamuparipi 2 chaṂa. ayaṁ pāṭho na dissati
-------------------------------------------------
[page 208]
  Bhattaṁ pacitvā sūpaṁ sampādetvā mātāpitaro bhojetvā sayaṁpi bhuñjitvā bhagavato
  vaḍḍhamānakaṁ bhattaṁ sūpaṁ paṭṭhapetvā āsanaṁ paññāpetvā āhāraṁ upanāmetvā 1-
  udakaṁ paccupaṭṭhapetvā mātāpitūnaṁ saññaṁ datvā araññaṁ gacchati. Tasmā evaṁ
  vadanti. Abhivissaṭṭhoti ativissaṭṭho. 2- Pītisukhaṁ na vijahīti 3- na nirantaraṁ
  vijahati, athakho rattibhāge vā divasabhāge vā gāme vā araññe vā yasmiṁ yasmiṁ
  khaṇe "sadevake nāma loke aggapuggalo mayhaṁ gehaṁ pavisitvā sahatthena āmisaṁ
  gahetvā paribhuñjati, lābhā vata me"ti anussarati, tasmiṁ tasmiṁ khaṇe pañcavaṇṇā
  pīti uppajjati. Taṁ sandhāyevaṁ vuttaṁ.
       [290] Kaḷopiyāti pacchito. Kasmā 4- pana bhagavā evamakāsīti. Paccayo
  dhammiko, bhikkhūnaṁ patte bhattasadiso, tasmā evamakāsi. Sikkhāpadapaññattipi ca
  sāvakānaṁyeva hoti, buddhānaṁ sikkhāpadavelā nāma natthi. Yathā hi rañño
  uyyāne pupphaphalāni honti, aññesaṁ tāni gaṇhantānaṁ niggahaṁ karonti,
  rājā yathāruciyā paribhuñjati, evaṁ sampadametaṁ. Parasamuddavāsītherā pana "devatā
  kira paṭiggahetvā adaṁsū"ti vadanti.
       [291] Haratha bhante haratha bhadramukhāti amhākaṁ putto "kuhiṁ gatosī"ti
  vutte "dasabalassa santikan"ti vadati, kuhiṁ nu kho gacchati, satthu vasanaṭṭhānassa
  ovassakabhāvaṁpi na jānātīti vutte aparādhasaññino gahaṇe tuṭṭhacittā evamāhaṁsu.
       Temāsaṁ ākāsacchadanaṁ aṭṭhāsīti bhagavā kira catunnaṁ vassikānaṁ māsānaṁ
  ekamāsaṁ atikkamitvā tiṇaṁ āharāpesi, tasmā evamāha. Ayaṁ panettha padattho:-
  ākāsaṁ chadanamassāti ākāsacchadanaṁ. Na devotivassīti 5- na kevalaṁ nātivassi. Yathā
  panettha pakatiyā ca nimbakosassa 6- udakapātaṭṭhānabbhantare ekaṁpi udakabindu
  nātivassi, evaṁ gharachadanagehabbhantare viya na vātātapāpi ābādhaṁ akaṁsu,
  pakatiyā utupharaṇameva ahosi, aparabhāge tasmiṁ nigame chaḍḍitepi taṁ ṭhānaṁ
  anovassakameva ahosi. Manussā kammaṁ karontā deve vassante tattha sāṭake

  *  *  *  *  *  *
  Footnote: 1 chaṂa. ādhārakaṁ upaṭṭhapetvā 2 chaṂa. abhivissatthoti ativissattho
  3 chaṂa. pītisukhaṁ na vijahatīti 4 chaṂa. kiṁ 5 Sī. na cātivassīti
  6 chaṂa. nibbakosassa
-------------------------------------------------
[page 209]
  Ṭhapetvā kammaṁ tharonti. Yāva kappuṭṭhānā taṁ ṭhānaṁ tādisameva bhavissati.
  Tañca kho pana na tathāgatassa iddhānubhāvena, tesaṁyeva pana guṇasampattiyā.
  Tesañhi "sammāsambuddho kattha na labheyya, amhākaṁ nāma dvinnaṁ andhakānaṁ
  nivesanaṁ uttiṇaṁ kāresī"ti na tappaccayā domanassaṁ udapādi, "sadevake loke
  aggapuggalo amhākaṁ nivesanā tiṇaṁ āharāpetvā gandhakuṭiṁ chādāpesī"ti pana
  tesaṁ anappakaṁ balavasomanassaṁ udapādi. Iti tesaṁyeva guṇasampattiyā idaṁ paṭihāriyaṁ
  jātanti veditabbaṁ.
       [292] Taṇḍulavāhasatānīti ettha dve sakaṭāni 1- eko vāhoti
  veditabbo. Tadupiyañca sūpeyyanti sūpatthāya tadanurūpaṁ telaphāṇitādiṁ.
  Bhikkhusahassassa 2- temāsatthāya bhattaṁ bhavissatīti kira saññāya rājā ettakaṁ pesesi.
  Alamme raññova hotūti kasmā paṭikkhipi? adhigatappicchatāya. Evaṁ kirassa ahosi
  "nāhaṁ Raññā diṭṭhapubbo, kathaṁ nu kho pesesī"ti. Tato cintesi "satthā bārāṇasiṁ
  gato, addhā so raññā 3- vassāvāsaṁ yāciyamāno mayhaṁ paṭiññātabhāvaṁ ārocetvā
  mama guṇakathaṁ kathesi, guṇakathāya laddhalābho pana naṭena naccitvā laddhaṁ viya
  gāyakena gāyitvā laddhaṁ viya ca hoti. Kiṁ mayhaṁ iminā, kammaṁ katvā uppannena
  mātāpitūnaṁpi sammāsambuddhassapi upaṭṭhānaṁ sakkā kātun"ti. Sesaṁ sabbattha
  uttānamevāti.
                     Papañcasūdaniyā majjhimanikāyaṭṭhakathāya
                       ghaṭikārasuttavaṇṇanā niṭṭhitā.
                           ------------

  *  *  *  *  *  *
  Footnote: 1 ka. sakaṭasatāni 2 chaṂa. vīsatibhikkhu... 3 chaṂa. rañño
-------------------------------------------------
[page 210]
                         2. Raṭṭhapālasuttavaṇṇanā
       [293] Evamme sutanti raṭṭhapālasuttaṁ. Tattha thullakoṭṭhitanti 1- thullakoṭṭhaṁ
  paripuṇṇakoṭṭhāgāraṁ. So kira janapado niccasasso sadā bījabhaṇḍaṁ nikkhamati,
  khalabhaṇḍaṁ pavisati. Tena tasmiṁ nigame koṭṭhā niccapūrāva honti. Tasmā so
  thullakoṭṭhitaṁtveva 2- saṅkhyaṁ gato.
       [294] Raṭṭhapāloti kasmā raṭṭhapāloti? bhinnaṁ raṭṭhaṁ sandhāretuṁ pāletuṁ
  Samatthoti raṭṭhapālo. Kadā panassetaṁ nāmaṁ uppannanti. Padumuttarasammāsambuddhakāle.
  Ito hi pubbe satasahassakappamatthake vassasatasahassāyukesu manussesu padumuttaro
  nāma satthā uppajjitvā bhikkhusatasahassaparivāro lokahitāya cārikaṁ cari, yaṁ
  sandhāya vuttaṁ:-
          "nagaraṁ haṁsavatī nāma 3- ānando nāma khattiyo
           sujātā nāma janikā padumuttarassa satthuno"ti. 4-
       Padumuttare pana anuppanneeva haṁsavatiyā dve kuṭumbikā saddhā pasannā 5-
  kapaṇaddhikayācakādīnaṁ dānaṁ paṭṭhapayiṁsu. Tadā pabbatavāsino pañcasatā tāpasā
  haṁsavatiṁ anuppattā. Te dvepi janā tāpase gaṇamajjhe 6- bhinditvā upaṭṭhahiṁsu.
  Tāpasā kiñci kālaṁ vasitvā pabbatapādameva gatā. Dve saṁghattherā ohiyiṁsu.
  Tadā tesaṁ te yāvajīvaṁ upaṭṭhānaṁ akaṁsu. Tāpasesu bhuñjitvā anumodanaṁ karontesu
  eko sakkassa bhavanassa vaṇṇaṁ kathesi, eko bhūmindharanāgarājabhavanassa.
       Kuṭumbikesu eko sakkabhavanaṁ patthanaṁ katvā sakko hutvā nibbatto,
  eko nāgabhavane pālitanāgarājā nāMa. Taṁ sakko attano upaṭṭhānaṁ āgataṁ
  disvā nāgayoniyaṁ abhiramasīti pucchi. So nābhiramāmīti āha. Tenahi padumuttarassa
  bhagavato dānaṁ datvā imasmiṁ ṭhāne patthanaṁ karohi, ubho sukhaṁ vasissāmāti.

  *  *  *  *  *  *
  Footnote: 1 chaṂa. thullakoṭṭhikanti 2 chaṂa. thullakoṭṭhikanteva saṅkhaṁ
  3 ka. nagare haṁsavatiyā 4 khu. buddha. 33/11/479 padumuttarabuddhavaṁsa (syā)
  5 Sī. saddhāsampannā 6 chaṂa. tāpasagaṇaṁmajjhe
-------------------------------------------------
[page 211]
  Nāgarājā satthāraṁ nimantetvā bhikkhusatasahassaparivārassa bhagavato sattāhaṁ mahādānaṁ
  dadamāno padumuttaradasabalassa puttaṁ uparevataṁ nāma sāmaṇeraṁ disvā sattame
  divase buddhappamukhassa bhikkhusaṁghassa dibbavatthāni datvā sāmaṇerassa ṭhānantaraṁ
  patthesi. Bhagavā anāgataṁ oloketvā "anāgate gotamassa nāma buddhassa
  putto rāhulakumāro bhavissatī"ti disvā "samijjhissati te patthanā"ti kathesi.
  Nāgarājā tamatthaṁ sakkassa kathesi. Sakko tassa vacanaṁ sutvā tatheva sattāhaṁ
  mahādānaṁ 1- datvā bhinnaṁ raṭṭhaṁ sandhāretuṁ pāletuṁ samatthakule pabbajitvā
  saddhāpabbajitaṁ raṭṭhapālannāma kulaputtaṁ disvā "ahaṁpi anāgate lokasmiṁ
  tumhādise buddhe uppanne bhinnaṁ raṭṭhaṁ sandhāretuṁ pāletuṁ samatthakule
  nibbattitvā ayaṁ kulaputto viya saddhāpabbajito raṭṭhāpālo nāma bhaveyyan"ti
  patthanaṁ akāsi. Satthā samijjhanakabhāvaṁ ñatvā imaṁ gāthamāha:-
              "sarājikaṁ cātuvaṇṇaṁ posetuṁ yaṁ pahossati
               raṭṭhapālakulaṁ nāma tattha jāyissate ayan"ti.
       Evaṁ padumuttarasammāsambuddhakāle tassetaṁ nāmamuppannanti veditabbaṁ.
       Etadahosīti kiṁ ahosi? yathā yathā khotiādi, tatrāyaṁ saṅkhepakathā:-
  Ahaṁ kho yena yena kāraṇena bhagavatā dhammaṁ desitaṁ ājānāmi, tena tena me
  upaparikkhato evaṁ hoti "yadetaṁ sikkhāttayabrahmacariyaṁ ekadivasaṁpi akhaṇḍaṁ
  katvā carimakacittaṁ pāpetabbatāya ekantaparipuṇṇaṁ caritabbaṁ, ekadivasaṁpi ca
  kilesamalena amalīnaṁ katvā carimakacittaṁ pāpetabbatāya ekantaparisuddhaṁ, saṅkhalikhitaṁ
  vilikhitasaṅkhasadisaṁ dhotasaṅkhasappaṭibhāgaṁ katvā caritabbaṁ, idaṁ na sukaraṁ agāraṁ
  ajjhāvasatā agāramajjhe vasantena ekantaparipuṇṇaṁ .pe. Carituṁ, yannūnāhaṁ
  kesañca massuñca ohāretvā kāsāyarasapītatāya kāsāyāni brahmacariyaṁ carantānaṁ
  anucchavikāni vatthāni acchādetvā agārasmā nikkhamitvā anagāriyaṁ pabbajeyyan"ti.
       Acirapakkantesu thullakoṭṭhitakesu brāhmaṇagahapatikesu yena bhagavā
  tenupasaṅkamīti raṭṭhapālo anuṭṭhitesu tesu na bhagavantaṁ pabbajjaṁ yāci. Kasmā?

  *  *  *  *  *  *
  Footnote: 1 chaṂa. dānaṁ
-------------------------------------------------
[page 212]
  Tatthassa bahū ñātisālohitā mittā paccāsiṁsanti, 1- te "tvaṁ mātāpitūnaṁ
  ekaputtako, na labbhā tayā pabbajitun"ti bāhāyaṁpi gahetvā ākaḍḍheyyuṁ,
  tato pabbajjāya antarāyo bhavissatīti saheva parisāya uṭṭhahitvā thokaṁ gantvā
  puna kenaci sarīrakiccalesena nivattitvā bhagavantaṁ upasaṅkamma pabbajjaṁ yāci.
  Tena vuttaṁ "athakho raṭṭhapālo kulaputto acirapakkantesu thullakoṭṭhitakesu .pe.
  Pabbājetu maṁ bhagavā"ti. Bhagavā pana yasmā rāhulakumārassa pabbajitato pabhūti
  mātāpitūhi ananuññātaṁ puttaṁ na pabbājeti, tasmā naṁ pucchi anuññātosi
  pana tvaṁ raṭṭhapāla mātāpitūhi .pe. Pabbajjāyāti.
       [295] Ammatātāti ettha ammāti mātaraṁ ālapati, tātāti pitaraṁ.
  Ekaputtakoti ekova puttako, añño koci jeṭṭho vā kaniṭṭho vā natthi.
  Ettha ca ekaputtoti vattabbe anukampavasena ekaputtakoti vuttaṁ. Piyoti
  pītijanako. Manāpoti manavaḍḍhako. Sukhedhitoti sukhena edhito, sukhasaṁvaḍḍhitoti
  attho. Sukhaparibhatoti sukhena paribhato. 2- Jātakālato pabhūti dhātīhi aṅkato aṅkaṁ
  āharitvā dhāriyamāno assakarathakādīhi bālakīḷanakehi kīḷayamāno sādhurasabhojanaṁ
  bhojayamāno sukhena parihaṭo. Na tvaṁ tāta raṭṭhapāla kassaci dukkhassa jānāsīti
  tvaṁ tāta raṭṭhapāla appamattakaṁpi kallabhāgaṁ dukkhassa na jānāsi na sarasīti
  attho. Maraṇenapi te mayaṁ akāmakā vinā bhavissāmāti sacepi tava amhesu
  jīvamānesu maraṇaṁ bhaveyya, tena te maraṇenapi mayaṁ akāmakā anicchakā 3- na
  attano ruciyā vinā bhavissāma, tayā viyogaṁ pāpuṇissāmāti attho. Kiṁ pana
  mayaṁ tanti evaṁ sante kiṁ pana kiṁ nāma taṁ kāraṇaṁ, yena mayantaṁ jīvantaṁ
  anujānissāMa. Athavā kiṁ pana mayantanti kena pana kāraṇena mayantaṁ jīvantaṁ
  anujānissāmāti evamettha attho daṭṭhabbo.
       [296] Tatthevāti yattha naṁ ṭhitaṁ mātāpitaro nānujāniṁsu, tattheva ṭhāne.
  Anantarahitāyāti kenaci attharaṇena anatthatāya. Paricārehīti gandhabbanaṭanāṭakādīni

  *  *  *  *  *  *
  Footnote: 1 chaṂa. mittāpaccā 2 Sī., ka. sukhaparihaṭoti sukhena parihaṭo
  3 Sī. anicchamānakā, Ma. anicchantā
-------------------------------------------------
[page 213]
  Paccupaṭṭhapetvā tattha sahāyakehi saddhiṁ yathāsukhaṁ indriyāni cārehi sañcārehi
  ito cito ca upanehīti vuttaṁ hoti. Athavā paricārehīti gandhabbanaṭanāṭakādīni
  paccupaṭṭhapetvā sahāyakehi saddhiṁ laḷa upalaḷa rama, kīḷassūtipi vuttaṁ hoti. Kāme
  paribhuñjantoti attano puttadārehi saddhiṁ bhoge bhuñjanto. Puññāni karontoti
  buddhañca dhammañca saṁghañca ārabbha dānappadānādīni sugatimaggasaṁsodhakāni
  kusalakammāni karonto. Tuṇhī ahosīti kathānuppabandhavicchedanatthaṁ nirālāpasallāpo
  ahosi.
       [297-298] Athassa mātāpitaro tikkhattuṁ vatvā paṭivacanaṁpi alabhamānā
  sahāyake pakkosāpetvā "esa vo sahāyako pabbajitukāmo, nivāretha nan"ti
  āhaṁsu. Tepi taṁ upasaṅkamitvā tikkhattuṁ avocuṁ, tesaṁpi tuṇhī ahosi. Tena vuttaṁ
  athakho raṭṭhapālassa kulaputtassa sahāyakā .pe. Tuṇhī ahosīti. Athassa sahāyakānaṁ
  tikkhattuṁ vatvā etadahosi "sace ayaṁ pabbajjaṁ alabhamāno marissati, na koci
  guṇo labbhati. Pabbajitaṁ pana naṁ mātāpitāropi kālena kālaṁ passissanti, mayaṁpi
  passissāma, pabbajjāpi ca nāmesā bhāriyā, divase divase mattikāpattaṁ gahetvā
  piṇḍāya caritabbaṁ, ekaseyyaṁ ekabhattaṁ brahmacariyaṁ atidukkaraṁ, ayaṁ ca sukhumālo
  nāgarikajātiyo, 1- so taṁ carituṁ asakkonto puna idheva āgamissati, handassa
  mātāpitaro anujānāpessāmā"ti. Te tathā akaṁsu. Mātāpitaropi naṁ "pabbajitena
  pana te mātāpitaro uddassetabbā"ti imaṁ katikaṁ katvā anujāniṁsu. Tena vuttaṁ
  "athakho raṭṭhapālassa kulaputtassa sahāyakā yena raṭṭhapālassa kulaputtassa
  mātāpitaro .pe. Anuññātosi mātāpitūhi .pe. Uddassetabbā"ti. Tattha
  uddassetabbāti uddhaṁ dassetabbā, yathā taṁ kālena kālaṁ passanti, evaṁ
  āgantvā attānaṁ dassetabbā.
       [299] Balaṁ gahetvāti sappāyabhojanāni bhuñjanto ucchādanādīhi ca
  kāyaṁ pariharanto kāyabalaṁ janetvā mātāpitaro vanditvā assumukhaṁ ñātiparivaṭṭaṁ
  pahāya yena bhagavā tenupasaṅkami .pe. Pabbājetu maṁ bhante bhagavāti. Bhagavā samīpe

  *  *  *  *  *  *
  Footnote: 1 Sī., Ma. nāgarakulajātiyo
-------------------------------------------------
[page 214]
  Ṭhitaṁ aññataraṁ bhikkhuṁ āmantesi "tenahi bhikkhu raṭṭhapālaṁ pabbājehi ceva
  upasampādehi cā"ti. Sādhu bhanteti kho so bhikkhu bhagavato paṭissutvā raṭṭhapālaṁ
  kulaputtaṁ jinadattiyaṁ saddhivihārikaṁ laddhā pabbājesi ceva upasampādesi ca. Tena
  vuttaṁ "alattha kho raṭṭhapālo kulaputto bhagavato santike pabbajjaṁ, alattha
  upasampadan"ti.
       Pahitatto viharantoti dvādasa saṁvaccharāni evaṁ viharanto. Neyyapuggalo
  hi ayamāyasmā, tasmā puññavā abhinīhārasampannopi samāno "ajja ajjeva
  arahattan"ti samaṇadhammaṁ karontopi dvādasame vasse arahattaṁ pāpuṇi.
       Yena bhagavā tenupasaṅkamīti mayhaṁ mātāpitaro pabbajjaṁ anujānamānā
  "tayā kālena kālaṁ āgantvā amhākaṁ dassanaṁ dātabban"ti vatvā anujāniṁsu,
  dukkarakārikā kho pana mātāpitaro, ahañca yenajjhāsayena pabbajito, so me
  matthakaṁ patto, idāni bhagavantaṁ āpucchitvā attānaṁ mātāpitūnaṁ dassessāmīti
  cintetvā āpucchitukāmo upasaṅkami. Manasākāsīti "kiṁ nu kho raṭṭhapāle gate
  koci upaddavo bhavissatī"ti manasi akāsi. Tato "bhavissatī"ti ñatvā "sakkhissati
  nu kho raṭṭhapālo taṁ madditun"ti olokento tassa arahattappattiṁ disvā
  "sakkhissatī"ti ñatvā anuññāsi. 1- Tena vuttaṁ yathā bhagavā aññāsi .pe.
  Kālaṁ maññasīti.
       Migacīreti evaṁnāmake uyyāne. Taṁ hi raññā "akāle sampattapabbajitānaṁ
  dinnameva idaṁ, yathāsukhaṁ paribhuñjantū"ti evaṁ anuññātameva ahosi, tasmā thero "mama
  āgatabhāvaṁ mātāpitūnaṁ ārocessāmi, te me pādadhovanauṇhokapādamakkhanatelādīni
  pesissantī"ti cittaṁpi anuppādetvā uyyānameva pāvisi. Piṇḍāya pāvisīti
  dutiyadivase pāvisi.
       Majjhimāyāti sattadvārakoṭṭhakassa gharassa majjhime dvārakoṭṭhake,
  ullikhāpetīti kappakena kese paharāpeti. Etadavocāti "ime samaṇā amhākaṁ
  piyaputtakaṁ pabbājetvā corānaṁ hatthe nikkhipitvā viya ekadivasaṁpi na dassāpenti,

  *  *  *  *  *  *
  Footnote: 1 chaṂa. sakkhissatīti aññāsi
-------------------------------------------------
[page 215]
  Evaṁ pharusakārakā ete puna imaṁ ṭhānaṁ upasaṅkamitabbaṁ maññanti, ettova
  nikkaḍḍhitabbā"ti 1- cintetvā etaṁ "imehi muṇḍakehī"tiādivacanaṁ avoca.
  Ñātidāsīti ñātakānaṁ dāSī. Ābhidosikanti pārivāsikaṁ ekarattātikkantaṁ pūtibhūtaṁ.
  Tatrāyaṁ padattho:- pūtibhāvadosena abhibhūtoti abhidoso, sova 2- abhidosiko.
  Ekarattātikkantasseva nāmasaññā esā yadidaṁ ābhidosikoti, taṁ ābhidosikaṁ.
  Kummāsanti yavakummāsaṁ. Chaḍḍetukāmā hotīti yasmā antamaso dāsakammakārānaṁ
  gorūpānaṁpi aparibhogāraho, tasmā naṁ kacavaraṁ viya bahi chaḍḍetukāmā hoti.
  Sacetanti sace etaṁ. Bhaginīti taṁ 3- ariyavohārena attano dhātiṁ ñātidāsiṁ ālapati.
  Chaḍḍanīyadhammanti chaḍḍetabbasabhāvaṁ. Idaṁ vuttaṁ hoti "bhagini etaṁ sace bahi
  chaḍḍanīyadhammaṁ nissaṭṭhapariggahaṁ, idha me patte ākirāhī"ti. Kiṁ pana evaṁ
  vattuṁ labbhati, viññatti vā payuttavācā vā na hotīti. Na hoti. Kasmā?
  nissaṭṭhapariggahattā. Yañhi chaḍḍanīyadhammaṁ nissaṭṭhapariggahaṁ, yattha sāmikā anālayā
  honti, taṁ sabbaṁ "detha āharatha idha 4- ākirathā"ti vuttaṁ vaṭṭati. Teneva hi
  ayamāyasmā aggāriyavaṁsiko samānopi evamāha.
       Hatthānanti bhikkhāgahaṇatthaṁ pattaṁ upanāmayato maṇibandhato pabhūti dvinnaṁpi
  hatthānaṁ. Pādānanti nivāsanantato paṭṭhāya dvinnaṁpi pādānaṁ. Sarassāti sace
  taṁ bhaginīti vācaṁ nicchārayato sarassa ca. Nimittaṁ aggahesīti hatthapiṭṭhiādīni
  olokayamānā "puttassa me raṭṭhapālassa viya suvaṇṇakacchapapiṭṭhisadisā imā
  hatthapādapiṭṭhiyo, haritālavaṭṭiyo viya suvaṭṭitā aṅguliyo, madhuro saro"ti
  gihikāle sallakkhitapubbaṁ ākāraṁ aggahesi sañjāni sallakkhesi. Tassa hāyasmato
  dvādasavassāni araññāvāsañceva piṇḍiyālopabhojanañca paribhuñjantassa
  aññādiso sarīravaṇṇo ahosi, tena naṁ sā ñātidāsī disvāva na sañjāni,
  nimittaṁ pana aggahesi.

  *  *  *  *  *  *
  Footnote: 1 chaṂa. nikkaḍḍhitabbā eteti 2 chaṂa. abhidosova
  3 chaṂa. ayaṁ pāṭho na dissati 4 chaṂa. ayaṁ saddo na dissati
-------------------------------------------------
[page 216]
       [300] Raṭṭhapālassa mātaraṁ etadavocāti therassa aṅgapaccaṅgāni saṇṭhapetvā
  thaññaṁ pāyetvā saṁvaḍḍhitadhātīpi samānā pabbajitvā mahākhīṇāsavabhāvappattena
  sāmiputtena saddhiṁ "tvaṁ nu kho me bhante putto raṭṭhapālo"tiādivacanaṁ
  vattuṁ avisahantī vegena gharaṁ pavisitvā raṭṭhapālassa mātaraṁ etadavoca.
  Yaggheti ārocanatthe nipāto. Sace je saccanti ettha jeti ālapane nipāto.
  Evaṁ hi tasmiṁ janapade 1- dāsadāsījanaṁ ālapanti, tasmā hi "bhoti 2- dāsi
  sace tvaṁ saccaṁ bhaṇasī"ti evamettha attho daṭṭhabbo.
      Upasaṅkamīti kasmā upasaṅkami? mahākule itthiyo bahi nikkhamantā garahaṁ
  Pāpuṇanti, idañca accāyikakiccaṁ, seṭṭhissa naṁ ārocessāmīti cintesi.
  Tasmā upasaṅkami. Aññataraṁ kuḍḍanti 3- tasmiṁ kira dese dānapatīnaṁ gharesu
  sālā honti, āsanāni cettha paññattāni honti, upaṭṭhāpitaṁ udakakañjiyaṁ.
  Tattha pabbajitā piṇḍāya caritvā nisīditvā bhuñjanti. Sace icchanti, dānapatīnaṁpi
  santakaṁ gaṇhanti. Tasmā taṁpi aññatarassa kulassa īdisāya sālāya aññataraṁ
  kuḍḍamūlanti veditabbaṁ. Na hi pabbajitā kapaṇamanussā viya asāruppe ṭhāne
  nisīditvā bhuñjantīti.
       Atthi nāma tātāti ettha atthīti vijjamānatthe, nāmāti pucchanatthe
  maññanatthe vā nipāto. Idaṁ hi vuttaṁ hoti:- atthi nu kho tāta raṭṭhapāla
  amhākaṁ dhanaṁ, nanu mayaṁ niddhanāti vattabbā, yesaṁ no tvaṁ īdise ṭhāne
  nisīditvā ābhidosikaṁ kummāsaṁ paribhuñjissasi. Tathā atthi nu kho tāta raṭṭhapāla
  amhākaṁ jīvitaṁ, nanu mayaṁ 4- matāti vattabbā, yesaṁ no tvaṁ īdise ṭhāne
  nisīditvā ābhidosikaṁ kummāsaṁ paribhuñjissasi. Tathā atthi maññe tāta raṭṭhapāla tava
  abbhantare sāsanaṁ nissāya paṭibaddho samaṇaguṇo, yaṁ tvaṁ subhojanarasasaṁvaḍḍhitopi
  imaṁ jigucchaneyyaṁ ābhidosikaṁ kummāsaṁ amatamiva nibbikāro paribhuñjissasīti. So
  pana gahapati dukkhābhitunnatāya etamatthaṁ paripuṇṇaṁ katvā vattumasakkonto
  "atthi nāma tāta raṭṭhapāla ābhidosikaṁ kummāsaṁ paribhuñjissasī"ti ettakameva

  *  *  *  *  *  *
  Footnote: 1 chaṂa. dese 2 chaṂa. tvaṁ hi bhoti 3 chaṂa. kuṭaṭamūlanti
  4 Sī. ariyasiddhiyaṁ
-------------------------------------------------
[page 217]
  Avaca. Akkharacintakā panettha idaṁ lakkhaṇaṁ vadanti:- anokappanāmarisanatthavasenetaṁ
  atthisadde upapade "paribhuñjissasī"ti anāgatavacanaṁ kataṁ. Tassāyamattho "atthi
  nāma .pe. Paribhuñjissasi, idaṁ paccakkhaṁpi ahaṁ na saddahāmi na marisayāmī"ti
  idaṁ ettakaṁ vacanaṁ gahapati therassa pattamukhavaṭṭiyaṁ gahetvā ṭhitakova kathesi.
  Theropi pitari pattamukhavaṭṭiyaṁ gahetvā ṭhiteyeva taṁ pūtikummāsaṁ paribhuñji
  sunakhavantasadisaṁ pūtikukkuṭaṇḍamiva bhinnaṭṭhāne pūtikaṁ vāyantaṁ. Puthujjanena kira
  tathārūpaṁ kummāsaṁ paribhuñjituṁ na sakkā. Thero pana ariyiddhiyaṁ 1- ṭhatvā dibbojaṁ
  amatarasaṁ paribhuñjayamāno viya paribhuñjitvā dhammakarakena udakaṁ gahetvā pattañca mukhañca
  hatthapāde ca dhovitvā kuto no gahapatītiādimāha.
       Tattha kuto noti kuto nu. Neva dānanti deyyadhammavasena neva dānaṁ
  alatthamhā. Na paccakkhānanti "kiṁ tāta raṭṭhapāla, kacci te khamanīyaṁ kaccisi
  appakilamathena āgato, na tāva tāta gehe bhattaṁ sampādiyatī"ti evaṁ
  paṭisanthāravasena paccakkhānaṁpi nālatthamhā. Kasmā pana thero evamāha?
  pituanuggahena. Evaṁ kirassa ahosi "yathā esa maṁ vadati, aññepi pabbajite
  evaṁ vadati maññe. Buddhasāsane ca pattantare padumaṁ viya bhasmācchanno aggi
  viya pheggupaṭicchanno candanasāro viya suttikāpaṭicchannaṁ muttaratanaṁ viya
  valāhakapaṭicchanno candimā viya mādisānaṁ paṭicchannaguṇānaṁ bhikkhūnamanto natthi,
  tesupi na evarūpaṁ vacanaṁ pavattessati, saṁvare ṭhassatī"ti anuggahena evamāha.
       Ehi tātāti tāta tuyhaṁ gharaṁ mā hotu, ehi gharaṁ gamissāmāti vadati.
  Alanti thero ukkaṭṭhaekāsanikatāya paṭikkhipanto evamāha. Adhivāsesīti thero
  pana pakatiyā ukkaṭṭhasapadānacāriko svātanāya bhikkhaṁ nāma nādhivāseti,
  mātuanuggahena pana adhivāsesi. Mātu kirassa theraṁ anussaritvā mahāsoko
  uppajji, rodaneneva pakkakkhi viya jātā, tasmā thero "sacāhaṁ taṁ apassitvā 2-
  gamissāmi, hadayaṁpassā phāleyyā"ti anuggahena adhivāsesi. Kārāpetvāti ekaṁ

  *  *  *  *  *  *
  Footnote: 1 Sī. ariyasiddhiyaṁ 2 Ma. asahitvā
-------------------------------------------------
[page 218]
  Hiraññassa, ekaṁ suvaṇṇassāti dve puñje kārāpetvā. Kīvamahantā pana puñjā
  ahesunti. Yathā orato ṭhito puriso pārato ṭhitaṁ majjhimappamāṇaṁ purisaṁ na
  passati, evaṁ mahantaṁ. 1-
       [301] Idaṁ te tātāti kahāpaṇapuñjañca suvaṇṇapuñjañca dassento
  āha. Mattikanti mātito āgataṁ, idaṁ te mātāmahiyā mātu imaṁ gehaṁ āgacchantiyā
  gandhamālādīnaṁ atthāya dinnaṁ dhananti attho. Aññaṁ pettikaṁ aññaṁ petāmahanti
  yaṁ pana te pitu ca pitāmahānañca santakaṁ, taṁ aññaṁyeva, nihitaṁ 2- ca payuttaṁ
  ca ativiya bahu. Ettha ca "pitāmahan"ti taddhitalopaṁ katvā vuttanti veditabbaṁ.
  "petāmahan"ti Vā pāṭho. Sakkā tāta raṭṭhapālāti tāta raṭṭhapāla na kevalaṁ
  pabbajitena sakkā puññāni kātuṁ, agāraṁ ajjhāvasantenapi bhoge ca bhuñjituṁ
  tīsu saraṇesu pana patiṭṭhāya pañca sikkhāpadāni samādiyitvā uḷārāni dānādīni
  puññānipi ca sakkā kātuṁ. Ehi tvaṁ tāta .pe. Puññāni ca karohīti.
  Tatonidānanti dhanahetu dhanapaccayā. Taṁ taṁ dhanaṁ rakkhantassa ca rājādīnaṁ vasena
  dhanaparikkhayaṁ pāpuṇantassa kassaci uppajjamānasokādayo sandhāya evamāha.
  Evaṁ vutte seṭṭhī gahapati "ahaṁ imaṁ uppabbājessāmīti ānesiṁ, 3- sodāni
  me dhammakathaṁ kātuṁ āraddho, ayaṁ na me vacanaṁ karissatī"ti uṭṭhāya gantvā
  tassa orodhānaṁ dvāraṁ vivarāpetvā "ayaṁ vo sāmiko, gacchatha yaṅkiñci katvā
  naṁ gaṇhituṁ vāyamathā"ti uyyojesi. Suvaye 4- ṭhitā nāṭakitthiyo nikkhamitvā
  theraṁ parivārayiṁsu, tāsu dve jeṭṭhakitthiyo sandhāya purāṇadutiyikātiādi vuttaṁ.
  Paccekaṁ pādesu gahetvāti ekekasmiṁ pāde naṁ gahetvā.
       Kīdisā nāma tā ayyaputta accharāyoti kasmā evamāhaṁsu? tadā kira
  Sambahule khattiyakumārepi brāhmaṇakumārepi seṭṭhiputtepi mahāsampattiyo pahāya
  pabbajante disvā pabbajjāguṇaṁ ajānantā kathaṁ samuṭṭhāpenti "kasmā ete
  pabbajantī"ti. Athaññe vadanti "devaccharānaṁ devanāṭakānaṁ kāraṇā"ti. Sā

  *  *  *  *  *  *
  Footnote: 1 chaṂa. evaṁmahantā 2 Ma. nidahitañca 3 Sī. ānayiṁ, Ma. ānemi
  4 Ma., ka. tīsu vayesu
-------------------------------------------------
[page 219]
  Kathā vitthārikā ahosi. Taṁ gahetvā tā 1- sabbā evamāhaṁsu. Atha thero paṭikkhipanto
  na kho mayaṁ bhaginītiādimāha. Samudācaratīti voharati vadati. Tattheva mucchitā
  papatiṁsūti taṁ bhaginivādena samudācarantaṁ disvā "mayaṁ ajja āgamissati, ajja
  āgamissatī"ti dvādasavassāni bahi na nikkhantā, etaṁ nissāya no dārakā
  na laddhā, yesaṁ ānubhāvena jīveyyāma, ito camhā parihīnā aññato ca.
  Ayaṁ loko nāma attanova cintesi, tasmā tāpi "idāni mayaṁ anāthā jātā"ti
  attanova cintayamānā "anatthikodāni amhehi ayaṁ, so amhe pajāpatiyo samānā
  attanā saddhiṁ ekamātukucchiyā sayitadārikā viya maññatī"ti samuppannabalavasokā
  hutvā tasmiṁyeva padese mucchitā papatiṁsu, patitāti attho.
       Mā no viheṭhethāti mā amhe dhanaṁ dassetvā mātugāme ca uyyojetvā
  viheṭhayittha, vihesā hesā pabbajitānanti. Kasmā evamāha? mātāpitūnaṁ
  anuggahena. So kira seṭṭhī pabbajitaliṅgaṁ nāma kiliṭṭhaṁ pabbajitavesaṁ 2- hāretvā
  nahāyitvā tayo janā ekato bhuñjissāmā"ti maññamāno therassa bhikkhaṁ na
  deti. Thero "mādisassa khīṇāsavassa āhārantarāyaṁ katvā ete bahuṁ apuññaṁ
  pasaveyyun"ti tesaṁ anuggahena evamāha.
       [302] Gāthā abhāsīti gāthāyo abhāsi. Tattha passāti santike ṭhitaṁ janaṁ sandhāya
  vadati. Cittanti cittavicittaṁ. Bimbanti attabhāvaṁ. Arukāyanti navannaṁ vaṇamukhānaṁ
  vasena vaṇakāyaṁ. Samussitanti tīṇi aṭṭhisatāni navahi nahārusatehi bandhitvā navahi
  maṁsapesisatehi ālimpitvā samantato ussitaṁ. Āturanti jarāturatāya rogāturatāya
  kilesāturatāya ca niccāturaṁ. Bahusaṅkappanti paresaṁ uppannapatthanāsaṅkappehi
  bahusaṅkappaṁ. Itthīnañhi kāye purisānaṁ saṅkappā uppajjanti, tesaṁ
  kāye itthīnaṁ. Susāne chaḍḍitakaḷevarabhūtaṁpi cetaṁ kākakulalādayo patthayantiyevāti
  bahusaṅkappo nāma hoti. Yassa natthi dhuvaṁ ṭhitīti yassa kāyassa
  māyāmarīcipheṇupiṇḍaudakabubbuḷādīnaṁ 3- viya ekaṁseneva ṭhiti nāma natthi,
  bhijjanadhammatāva niyatā.

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. pabbajjāvesaṁ
  3 chaṂa....pheṇapiṇḍapupphuḷādīnaṁ
-------------------------------------------------
[page 220]
       Tacena onaddhanti allamanussacammena onaddhaṁ. Saha vatthebhi sobhatīti
  gandhādīhi maṇikuṇḍalehi ca vicittakataṁpi rūpaṁ vatthehi saheva sobhati, vinā
  vatthehi jegucchaṁ hoti anolokanakkhamaṁ.
       Alattakakatāti alattakena rañjitā. Cuṇṇakamakkhitanti sāsapakakkena
  mukhapiḷakādīni nīharitvā loṇamattikāya duṭṭhalohitaṁ viliyāpetvā tilapiṭṭhena
  lohitaṁ pasādetvā haliddiyā vaṇṇaṁ sampādetvā cuṇṇakagaṇḍikāya mukhaṁ
  paharanti. 1- Tenesa ativiya virocati. Taṁ sandhāyetaṁ vuttaṁ.
       Aṭṭhapadakatāti rasodakena makkhitvā nalāṭapariyante āvattanaparivatte
  katvā aṭṭhapadakaraṇena 2- racitā. Añjanīti añjananāḷikā.
       Odahīti ṭhapesi. Pāsanti vāgurajālaṁ. 3- Nāsadāti na ghaṭṭayi. Nivāpanti
  nivāpasutte vuttanivāpatiṇasadisaṁ bhojanaṁ. Kandanteti viravamāne paridevamāne.
  Imāya hi gāthāya thero mātāpitaro migaluddake viya katvā dassesi, avasesañātake
  migaluddakaparisaṁ viya, hiraññasuvaṇṇaṁ vāgurajālaṁ viya, attanā bhuttabhojanaṁ nivāpatiṇaṁ
  viya, attānaṁ mahāmigaṁ viya katvā dassesi. Yathā hi mahāmigo yāvadatthaṁ
  nivāpatiṇaṁ khāditvā gīvaṁ ukkhipitvā parisaṁ oloketvā "imaṁ nāma ṭhānaṁ gatassa
  sotthi bhavissatī"ti migaluddakānaṁ paridevantānaṁyeva vāguraṁ aghaṭṭayamānova
  uppatitvā araññaṁ pavisitvā ghanacchāyassa chattassa viya gumbassa heṭṭhā
  mandamandena vātena vījiyamāno āgatamaggaṁ olokento tiṭṭhati, evameva thero
  imā gāthā bhāsitvā ākāseneva gantvā migācīre paccupaṭṭhāsi.
       Kasmā pana thero ākāsena gatoti? pitā kirassa seṭṭhi sattasu
  Dvārakoṭṭhakesu aggaḷaṁ dāpetvā malle āṇāpesi "sace nikkhamitvā gacchati,
  hatthapādesu naṁ gahetvā kāsāyāni haritvā gihivesaṁ gaṇhāpethā"ti. Tasmā
  thero "ete mādisaṁ mahākhīṇāsavaṁ hatthe vā pāde gahetvā apuññaṁ pasaveyyuṁ.
  Taṁ nesaṁ mā ahosī"ti cintetvā ākāsena agamāsi. Parasamuddavāsittherānaṁ

  *  *  *  *  *  *
  Footnote: 1 ka. cuṇṇakabhaṇḍikāya mukhaṁ pasādenti 2 chaṂa. aṭṭhapadakaracanāya
  3 chaṂa. vākarājālaṁ, evamuparipi
-------------------------------------------------
[page 221]
  Pana "ṭhitakova imā gāthā bhāsitvā vehāsaṁ abbhuggantvā rañño korabyassa
  migacīre paccupaṭṭhāsī"ti ayaṁ vacanamaggoyeva.
       [303] Migavoti tassa uyyānapālassa nāmaṁ. Sodhentoti uyyānamaggaṁ
  samaṁ kāretvā antouyyāne tacchitabbayuttaṭṭhānāni tacchāpento
  sammajjitabbayuttaṭṭhānāni sammajjāpento vālukāokiraṇapupphavikiraṇapuṇṇaghaṭṭaṭhapana-
  kadalikkhandhaṭṭhapanādīni ca karontoti attho. Yena rājā korabyo tenupasaṅkamīti
  "amhākaṁ rājā sadā imassa kulaputtassa vaṇṇaṁ kathesi, passitukāmo etaṁ,
  āgatabhāvaṁ panassa na jānāti, mahā kho panāyaṁ paṇṇākāro, gantvā rañño
  ārocessāmīti cintetvā yena rājā korabyo tenupasaṅkamīti.
       Kittayamāno ahosīti so kira rājā theraṁ anussaritvā balamajjhepi
  nāṭakamajjhepi "dukkaraṁ kataṁ kulaputtena tāva mahantaṁ sampattiṁ pahāya
  pabbajitvā puna nivattitvā anaplokentenā"ti guṇaṁ kathesi, taṁ gahetvā ayaṁ
  evamāha. Vissajjethāti vatvāti orodhamahāmattabalakāyādīsu yassa yaṁ anucchavikaṁ,
  tassa taṁ dāpetvāti attho. Ussaṭāya ussaṭāyāti ussitāya ussitāya,
  mahāmattamahāraṭṭhikādīnaṁ vasena uggatuggatameva 1- parisaṁ gahetvā upasaṅkamīti
  attho. Idha bhavaṁ raṭṭhapālo hatthatthare nisīdatūti hatthattharo tanuko bahalapupphādiguṇaṁ
  katvā atthato abhilakkhito hoti, tādise anāpucchitvā nisīdituṁ na yuttanti
  maññamāno evamāha.
       [304] Pārijuññānīti pārijuññabhāvā parikkhayā. Jiṇṇoti jarājiṇṇo.
  Vuḍḍhoti vayovuḍḍho. Mahallakoti jātimahallako. Addhagatoti addhānaṁ atikkanto.
  Vayoanuppattoti pacchimavayaṁ anuppatto. Pabbajatīti dhuravihāraṁ gantvā bhikkhū
  vanditvā "bhante mayā daharakāle bahuṁ kusalaṁ kataṁ, idāni mahallakomhi,
  mahallakassa cesā pabbajjā nāma, cetiyaṅgaṇaṁ sammajjitvā appaharitaṁ katvā
  jīvissāmi. Pabbājetha maṁ bhante"ti kāruññaṁ uppādento yācati, therā anukampāya
  pabbājenti. Taṁ sandhāyetaṁ vuttaṁ. Dutiyavārepi eseva nayo.

  *  *  *  *  *  *
  Footnote: 1 Ma. uggatabhūtaṁ tameva
-------------------------------------------------
[page 222]
       Appābādhoti arogo. Appātaṅkoti niddukkho. Samavepākiniyāti
  samavepākiniyā. 1- Gahaṇiyāti kammajatejodhātuyā. Tattha yassa bhuttamattova āhāro
  jīrati, yassa vā pana puṭbhattaṁ viya tatheva tiṭṭhati, ubhopetena samavepākiniyā
  gahaṇiyā samannāgatā. Yassa pana bhuttakāle bhattacchando uppajjateva, ayaṁ
  samavepākiniyā samannāgato. Nātisītāya nāccuṇhāyāti teneva kāraṇena
  nātisītāya nāccuṇhāya. Anupubbenāti rājāno vicārentītiādinā 2- anukkamena.
  Dutiyavāre rājabhayacorabhayachātakabhayādinā anukkamena.
       [305] Dhammuddesā uddiṭṭhāti dhammaniddesā uddiṭṭhā. Upanīyatīti
  jarāmaraṇasantikaṁ gacchati, āyukkhayena vā tattha niyyati. Addhuvoti dhuvaṭṭhānavirahito.
  Atāṇoti tāyituṁ samatthena virahito. Anabhissaroti assaraṇo abhissaritvā abhigantvā
  assāsetuṁ samatthena virahito. Assakoti nissako sakabhaṇḍarahito. Sabbaṁ pahāya
  gamanīyanti sakabhaṇḍanti sallakkhitaṁ sabbaṁ pahāya lokena gantabbaṁ. Taṇhādāsoti
  taṇhāya dāso.
       [306] Hatthisminti hatthisippe. Katāvīti katakaraṇīyo, sikkhitasikkho
  paguṇasippoti attho. Esa nayo sabbattha. Ūrubalīti ūrubalasampanno. Yassa hi
  phalakañca āvudhañca gahetvā parasenaṁ pavisitvā abhinnaṁ bhindato bhinnaṁ sandhārayato
  parahatthagataṁ rajjaṁ āharituṁ ūrubalaṁ atthi, ayaṁ ūrubalī nāMa. Bāhubalīti
  bāhubalasampanno. Sesaṁ purimasadisameva. Alamattoti samatthāttabhāvo.
       Pariyodhāya vattissantīti uppannaṁ upaddavaṁ odhāya avattharitvā
  vattissantīti sallakkhitvā gahitā.
       Saṁvijjati kho bho raṭṭhapāla imasmiṁ rājakule pahūtaṁ hiraññasuvaṇṇanti
  idaṁ so rājā upari dhammuddesassa kāraṇaṁ āharanto āha.
       Athāparaṁ etadavocāti etaṁ "passāmi loke"tiādinā nayena catunnaṁ
  dhammuddesānaṁ anugītaṁ avoca.

  *  *  *  *  *  *
  Footnote: 1 chaṂa. samavipācaniyā, evamuparipi 2 chaṂa. harantīti
-------------------------------------------------
[page 223]
       [307] Tattha bhiyyova kāme abhipatthayantīti ekaṁ labhitvā dve patthayanti,
  dve labhitvā cattāroti evaṁ uttaruttariṁ vatthukāmakilesakāme patthayantiyeva.
       Pasayhāti sapattagaṇaṁ 1- abhibhavitvā. Sasāgarantanti saddhiṁ sāgarantena.
  Oraṁ samuddassāti yaṁ samuddassa orato sakaraṭṭhaṁ, tena atittarūpoti attho.
  Na hatthīti na hi atthi.
       Aho vatānoti aho vata nu, ayameva vā pāṭho. Amarāti cāhūti amaraṁ
  iti ca āhu. Idaṁ vuttaṁ hoti:- yaṁ mataṁ ñātī parivāretvā kandanti, taṁ
  "aho vata amhākaṁ bhātā mato, putto mato"tiādīnipi vadanti.
       Phusanti phassanti maraṇaphassaṁ phusanti. Tatheva phuṭṭhoti yathā bālo, dhīropi
  tatheva maraṇaphassena phuṭṭho, aphuṭṭho nāma natthi, ayaṁ pana viseso bālo hi 2-
  bālyā vadhitova setīti bālo bālabhāvena maraṇaphassaṁ āgamma vadhitova seti
  abhihatova sayati. Akataṁ vata me kalyāṇantiādivippaṭisāravasena calati vedhati
  vipphandati. Dhīro ca na vedhatīti dhīro sugatinimittaṁ passanto na vedhati na calati.
       Yāya vosānaṁ idhādhigacchatīti yāya paññāya imasmiṁ loke sabbakiccavosānaṁ
  arahattaṁ adhigacchati, sā ca 3- dhanato uttamataRā. Abyositattāti 4- apariyositattā,
  arahattappattiyā abhāvenāti attho. Bhavābhavesūti hīnappaṇītesu bhavesu.
       Upeti gabbhañca parañca lokanti tesu pāpaṁ karontesu yo koci satto
  paramparāya saṁsāraṁ āpajjitvā gabbhañca parañca lokaṁ upeti. Tassappapaññoti
  tassa tādisassa appaññassa añño appapañño abhisaddahanto.
       Sakammunā haññatīti attanā katakammavasena "kasāhipi tāletī"tiādīhi
  kammakaraṇehi haññati. Pecca paramhi loketi ito gantvā paramhi apāyaloke.
       Virūparūpenāti vividharūpena, nānāsabhāvenāti attho. Kāmaguṇesūti
  diṭṭhadhammikasamparāyikesu sabbakāmaguṇesu ādīnavaṁ disvā. Daharāti antamaso
  kalalamattabhāvaṁ

  *  *  *  *  *  *
  Footnote: 1 Ma. sampattigaṇaṁ 2 chaṂa. ca 3 chaṂa. sāva 4 Sī. asositattāti
-------------------------------------------------
[page 224]
  Upādāya taruṇā. Vuḍḍhāti vassasatātikkantā. Apaṇṇakaṁ sāmaññameva seyyoti
  aviruddhaṁ advejjhagāmiṁ 1- ekantaniyyānikaṁ sāmaññameva "seyyo, uttaritarañca
  paṇītatarañcā"ti upadhāretvā pabbajitosmi mahārājāti. Tasmā yaṁ tvaṁ vadasi
  "kiṁ disvā vā sutvā vā"ti, idaṁ disvā ca sutvā ca pabbajitosmīti maṁ
  dhārehīti desanaṁ niṭṭhapesīti.
                     Papañcasūdaniyā majjhimanikāyaṭṭhakathāya
                       raṭṭhapālasuttavaṇṇanā niṭṭhitā.
                            -----------
                         3. Maghadevasuttavaṇṇanā
       [308] Evamme sutanti maghadevasuttaṁ. 2- Tattha maghadevambavaneti pubbe
  maghadevo nāma rājā taṁ ambavanaṁ ropesi. Tesu rukkhesu palujjamānesu aparabhāge
  aññepi rājāno ropesuṁyeva. Taṁ pana paṭhamavohāravasena 3- maghadevambavanantveva
  saṅkhyaṁ gataṁ. Sitaṁ pātvākāsīti sāyaṇhasamaye vihāracārikaṁ caramāno ramaṇīyaṁ
  bhūmibhāgaṁ disvā "vasitapubbaṁ nu kho imasmiṁ okāse"ti āvajjento "pubbe
  ahaṁ maghadevo nāma rājā hutvā imaṁ ambavanaṁ ropesiṁ, ettheva pabbajitvā
  cattāro brahmavihāre bhāvetvā brahmaloke nibbattiṁ. Taṁ kho panetaṁ
  kāraṇaṁ bhikkhusaṁghassa apākaṭaṁ, pākaṭaṁ karissāmī"ti attaggadante 4- dassento sitaṁ
  pātuṁ akāsi.
       Dhammo assa atthīti dhammiko. Dhammena rājā jātoti dhammarājā. Dhamme
  ṭhitoti dasakusalakammapathadhamme ṭhito. Dhammaṁ caratīti samaṁ 5- carati. Tatra
  brāhmaṇagahapatikesūti yopi so pubbarājūhi brāhmaṇānaṁ dinnaparihāro, taṁ

  *  *  *  *  *  *
  Footnote: 1 chaṂa. advajjhagāmiṁ 2 Sī. makhādevasutta 3 Sī. purimavohāravasena
  4 chaṂa. aggaggadante 5 ka. rājadhammaṁ
-------------------------------------------------
[page 225]
  Ahāpetvā pakatiniyāmeneva akāsi, 1- tathā gahapatikānaṁ, taṁ sandhāyetaṁ
  vuttaṁ. Pakkhassāti iminā pāṭihārikapakkhopi saṅgahito. Aṭṭhamīuposathassa hi
  paccuggamanānuggamanavasena sattamiyañca navamiyañca, cātuddasīpaṇṇarasīnaṁ
  paccuggamanānuggamanavasena terasiyañca pāṭipade cāti ime divasā pāṭihārikapakkhāti
  veditabbā. Tesupi uposathaṁ upavasi.
       [309] Devadūtāti devoti maccu. Tassa dūtādi devadūtā. Sirasmiṁ hi
  palitesu pātubhūtesu maccurājassa santike ṭhito viya hoti, tasmā palitāni
  maccudevassa dūtāti vuccanti. Devā viya dūtātipi devadūtā. Yathā hi
  alaṅkatapaṭiyattāya devatāya ākāse ṭhatvā "tvaṁ asukadivase marissasī"ti 2- vutte
  taṁ tatheva hoti, evaṁ sirasmiṁ palitesu pātubhūtesu devatābyākaraṇasadisameva hoti,
  tasmā palitāni devasadisā dūtāti vuccanti. Visuddhidevānaṁ dūtātipi devadūtā.
  Sabbabodhisattā hi jiṇṇabyādhimatapabbajite 3- disvāva saṁvegamāpajjitvā nikkhamma
  pabbajanti.
       Yathāha:-
                "jiṇṇañca disvā dukkhitañca byādhitaṁ
                 matañca disvā gatamāyusaṅkhayaṁ
                 kāsāyavatthaṁ pabbajitañca disvā
                 tasmā ahaṁ pabbajitomhi rājā"ti.
       Iminā pariyāyena palitāni visuddhidevānaṁ dūtattā devadūtāti vuccanti.
       Kappakassa gāmavaraṁ datvāti satasahassuṭṭhānakaṁ jeṭṭhakagāmaṁ datvā. Kasmā
  adāsi? saṁviggamānasattā. Tassa hi añjalismiṁ ṭhapitāni palitāni disvāva
  saṁvego uppajjati. Aññāni caturāsītivassasahassāni āyu atthi, evaṁ santepi
  maccurājassa santike ṭhitaṁ viya attānaṁ maññamāno saṁviggo pabbajjaṁ roceti.
       Tena vuttaṁ:-
                "sīse 4- disvāna palitaṁ maghadevo disampati
                 saṁvegaṁ alabhī dhīro pabbajjaṁ samarocayī"ti.

  *  *  *  *  *  *
  Footnote: 1 chaṂa. adāsi 2 chaṂa. asukadivase marissatīti 3 chaṂa....byādhitamatapabbajite
  4 chaṂa. sire
-------------------------------------------------
[page 226]
       Aparaṁpi vuttaṁ:-
                "uttamaṅgaruhā mayhaṁ ime jātā vayoharā
                 pātubhūtā devadūtā pabbajjāsamayo mamā"ti. 1-
       Purisayugeti vaṁsasambhave purise. Kesamassuṁ ohāretvāti tāpasapabbajjaṁ
  pabbajantāpi hi paṭhamaṁ kesamassuṁ ohāretvā pabbajanti, tato paṭṭhāya vaḍḍhite
  kese bandhitvā jaṭākalāpadharā hutvā vicaranti. Bodhisattopi tāpasapabbajjaṁ
  pabbaji. Pabbajito pana anesanaṁ ananuyuñjitvā rājagehato āhatabhikkhāya
  yāpento brahmavihāraṁ bhāvesi. Tasmā so mettāsahagatenātiādi vuttaṁ.
       Kumārakīḷikaṁ 2- kīḷīti aṅgena aṅgaṁ parihariyamānova 3- kīḷi, mālākalāpaṁ
  viya hi naṁ ukkhipitvāva vicariṁsu. Rañño maghadevassa putto .pe. Pabbajīti imassa
  pabbajitadivase pañca maṅgalāni ahesuṁ. Maghadevarañño matakabhattaṁ, tassa rañño
  pabbajitamaṅgalaṁ, tassa puttassa chattussāpanamaṅgalaṁ, tassa puttassa uparajjamaṅgalaṁ,
  tassa puttassa nāmakaraṇamaṅgalanti ekasmiṁyeva samaye pañca maṅgalāni ahesuṁ, 4-
  sakalajambūdīpatale unnaṅgaṇamahosi. 5-
       [311] Puttapaputtakāti puttā ca puttaputtā cāti evaṁ pavattā tassa
  parampaRā. Pacchimako ahosīti pabbajjāpacchimako ahosi. Bodhisatto kira
  brahmaloke nibbatto "pavattati nu kho taṁ mayā manussaloke nihitaṁ 6- kalyāṇaṁ
  vattan"ti āvajjento addasa "ettakaṁ addhānaṁ pavattati, idāni na pavattissatī"ti.
  "na Kho panāhaṁ mayhaṁ paveṇiyā ucchijjituṁ dassāmī"ti attano vaṁse jātaraññoyeva
  aggamahesiyā kucchismiṁ paṭisandhiṁ gahetvā attano vaṁsassa nemiṁ ghaṭento
  viya nibbatto, tenevassa nimīti nāmaṁ ahosi. Iti kho so pabbajitarājūnaṁ
  sabbapacchimako hutvā pabbajitoti pabbajjāpacchimako ahosi. Guṇehi pana
  atirekataro. Tassa hi sabbarājūhi atirekatarā dve guṇā ahesuṁ. Catūsu dvāresu

  *  *  *  *  *  *
  Footnote: 1 khu. jā. 27/9/3 maghadevajātaka (syā) 2 Sī. kumārakīḷakaṁ, chaṂa. kumākīḷitaṁ
  3 chaṂa. aṅkena aṅkaṁ parihariyamāno 4 Sī. akaṁsu 5 chaṂa. unnaṅgalamahosi
  6 chaṂa. nihataṁ
-------------------------------------------------
[page 227]
  Satasahassaṁ satasahassaṁ vissajjetvā devasikaṁ dānaṁ adāsi, anuposathikassa ca
  dassanaṁ nivāresi. Anuposathikesu hi rājānaṁ passissāmāti gatesu dovāriko
  pucchati "tumhe uposathikā no"ti. 1- Ye anuposathikā honti, te nivāreti
  "anuposathikānaṁ rājā dassanaṁ na detī"ti. "mayaṁ Janapadavāsino kāle bhojanaṁ
  kuhiṁ labhissāmā"tipi tattha vacanokāso natthi. Catūsu hi dvāresu rājaṅgaṇe
  ca anekāni bhattacāṭisahassāni paṭiyattāneva honti. Tasmā mahājano
  icchiticchitaṭṭhāne massuṁ kāretvā nahāyitvā vatthāni parivattitvā yathārucitaṁ
  bhojanaṁ bhuñjitvā uposathaṅgāni adhiṭṭhāya rañño gehadvāraṁ gacchati. Dovārikena
  "uposathikā tumhe"ti pucchitapucchitā "āma āma"ti vadanti. "tenahi Āgacchathā"ti
  pavesetvā rañño dasseti iti imehi dvīhi guṇehi atirekataro ahosi.
       [312] Devānaṁ tāvatiṁsānanti tāvatiṁsabhavane nibbattadevānaṁ. Te kira
  devā videharaṭṭhe mithilanagaravāsino rañño ovāde ṭhatvā pañca sīlāni
  rakkhitvā uposathakammaṁ katvā tattha nibbattā rañño guṇakathaṁ kathenti. Te sandhāya
  vuttaṁ "devānaṁ tāvatiṁsānan"ti.
        Nisinno hotīti pāsādavarassa uparigato dānañca sīlañca upaparikkhamāno
  nisinno hoti. Evaṁ kirassa ahosi "dānaṁ nu kho mahantaṁ udāhu sīlaṁ, yadi dānaṁ
  mahantaṁ, ajjhottharitvā dānameva dassāmi. Atha sīlaṁ, sīlameva pūressāmī"ti. Tassa
  "idaṁ mahantaṁ idaṁ mahantan"ti vinicchituṁ 2- asakkontasseva sakko gantvā
  purato pāturahosīti. Tena vuttaṁ athakho ānanda .pe. Sammukhe pāturahosīti.
  Evaṁ kirassa ahosi "rañño kaṅkhā uppannā, tassa kaṅkhācchedanatthaṁ pañhañca
  kathessāmi, idhāgamanatthāya paṭiññañca gaṇhissāmī"ti. Tasmā gantvā sammukhe
  pāturahosi. Rājā adiṭṭhapubbaṁ rūpaṁ disvā bhīto ahosi lomahaṭṭhajāto.
  Atha naṁ sakko "mā bhāyi mahārāja, vissaṭṭho pañhaṁ puccha, kaṅkhante
  paṭivinodessāmī"ti. Āha.

  *  *  *  *  *  *
  Footnote: 1 chaṂa. no vāti 2 chaṂa. nicchituṁ
-------------------------------------------------
[page 228]
       Rājā:-
            "pucchāmi taṁ mahārāja sabbabhūtānamissara
             dānaṁ vā brahmacariyaṁ vā katamaṁ su mahapphalan"ti 1-
  pañhaṁ pucchi. Sakko "dānaṁ nāma kiṁ, sīlameva guṇavisiṭṭhatāya mahantaṁ. Ahañhi
  pubbe mahārāja dasavassasahassāni dasannaṁ jaṭilasahassānaṁ dānaṁ datvā
  pittivisayato na mutto, sīlavanto pana mayhaṁ dānaṁ bhuñjitvā brahmaloke
  nibbattā"ti vatvā imā gāthā avoca:-
            "hīnena brahmacariyena khattiye uppajjati
             majjhimena ca devattaṁ uttamena visujjhati.
             Nahete sulabhā kāyā yācayogena kenaci
             ye kāye upapajjanti anāgārā tapassino"ti. 3-
       Evaṁ rañño kaṅkhaṁ vinodetvā devalokagamanāya paṭiññāgahaṇatthaṁ lābhā
  te mahārājātiādimāha. Tattha avikampamānoti abhāyamāno. Adhivāsesīti ahaṁ
  mahājanaṁ kusalaṁ samādapemi, 4- puññavantānaṁ pana vasanaṭṭhānaṁ disvā āgato 5-
  manussapathe sukhaṁ kathetuṁ pahomīti 6- adhivāsesi.
       [313] Evaṁ bhaddantavāti evaṁ hotu bhaddakaṁ tava vacananti vatvā.
  Yojetvāti ekasmiṁyeva yuge sahassāssājānīye yojetvā. Tesaṁ pana pāṭiyekkaṁ
  yojanakiccaṁ natthi, manaṁ āgamma yuttāyeva honti. So pana dibbaratho
  diyaḍḍhayojanasatiko hoti, naddhito paṭṭhāya rathasīsaṁ paññāsayojanāni, akkhabandho
  paṇṇāsayojanāni, akkhabandhato paṭṭhāya pacchābhāgo paṇṇāsayojanāni, sabbo
  sattavaṇṇaratanamayo. Devaloko nāma uddhaṁ, manussaloko adho, tasmā
  heṭṭhāmukhaṁ rathaṁ pesesīti na sallakkhetabbaṁ. Yathā pana pakatimaggaṁ peseti,

  *  *  *  *  *  *
  Footnote: 1 khu. jā. 28/526/198 nemirājātaka (syā) 2 ka. khattiyaṁ
  3 khu. jā. 28/526/199 nemirājajātaka (syā) 4 Ma. samādapesiṁ
  5 chaṂa. āgatena 6 chaṂa. hotīti
-------------------------------------------------
[page 229]
  Evameva manussānaṁ sāyamāsabhatte niṭṭhite candena 1- saddhiṁ yuganaddhanaṁ katvā
  pesesi, yamakacandā uṭṭhitā viya ahesuṁ. Mahājano disvā "yamakacandā uggatā"ti
  āha. Āgacchante āgacchante na yamakacandā, etaṁpi 2- vimānaṁ, na vimānaṁ,
  eko rathoti. Rathopi āgacchanto āgacchantopi pakatirathappamāṇova, assāpi
  pakatiassappamāṇāva ahesuṁ. Evaṁ rathaṁ āharitvā rañño pāsādaṁ padakkhiṇaṁ
  katvā pācīnasīhapañjaraṭṭhāne rathaṁ nivattetvā āgatamaggābhimukhaṁ sīhapañjare
  ṭhatvāva ārohanasajjaṁ ṭhapesi.
       Abhiruha mahārājāti rājā "dibbayānaṁ me laddhan"ti na tāvadeva abhiruhi,
  nāgarānaṁ pana ovādaṁ adāsi "passatha tātā, ayaṁ me sakkena devaraññā
  dibbarathopi 3- pesito, so ca kho na jātiṁ vā gottaṁ vā kulapadesaṁ vā
  paṭicca pesito, mayhaṁ pana sīlācāraguṇesu 4- pasīditvā pesito. Sace tumhepi
  sīlaṁ rakkhissatha, tumhākaṁpi pesissati, evaṁ rakkhituṁ yuttaṁ nāmetaṁ sīlaṁ. Nāhaṁ
  devalokaṁ gantvā cirāyissāmi, appamattā hothā"ti mahājanaṁ ovaditvā
  pañcasu sīlesu patiṭṭhāpetvā rathaṁ abhiruhi. Tato mātali saṅgāhako "ahaṁpi
  mahārājassa mamānucchavikaṁ karissāmī"ti ākāsamhi dve magge dassetvā
  apica mahārājātiādimāha.
       Tattha katamenāti mahārāja imesu maggesu eko nirayaṁ gacchati,
  eko devalokaṁ, tesu taṁ katamena nemi. Yenāti yena maggena gantvā yattha
  pāpakammantā pāpakānaṁ kammānaṁ vipākaṁ paṭisaṁvediyanti, taṁ ṭhānaṁ sakkā hoti
  passitunti attho. Dutiyapadepi eseva nayo. Jātakepi:-
              "kena taṁ nemi maggena rājaseṭṭha disampati
               yena vā pāpakammantā puññakammā ca ye narā"ti 5-
  gāthāya ayamevattho. Tenevāha:-

  *  *  *  *  *  *
  Footnote: 1 Sī. navacandena 2 chaṂa. ekaṁ 3 chaṂa. pisaddo na dissati
  4 chaṂa. sīlācāraguṇe 5 khu. jā. 28/537/201 nemirājajātaka (syā)
-------------------------------------------------
[page 230]
              "nirayaṁ 1- Tāva passāmi āvāsaṁ 2- pāpakamminaṁ
               ṭhānāni luddakammānaṁ dussīlānaṁ ca yā gatī"ti. 3-
       Ubhayeneva maṁ mātali nehīti mātali dvīhipi maggehi maṁ nehi, ahaṁ
  nirayaṁ passitukāmo devalokampīti. Paṭhamaṁ katamena nemīti. Paṭhamaṁ nirayamaggena
  nehīti. Tato mātali attano ānubhāvena rājānaṁ pañcadasa mahāniraye dassesi.
  Vitthārakathā panettha:-
              "dassesi mātali rañño duggaṁ vetaraṇiṁ nadiṁ
               kuṭṭhitaṁ 4- khārasaṁyuttaṁ tattaṁ aggisikhūpaman"ti 5-
  jātake vuttanayena veditabbā. Nirayaṁ dassetvā rathaṁ nivattetvā devalokābhimukhaṁ
  gantvā bīraṇīdevadhītāya soṇadinnadevaputtassa gaṇadevaputtānaṁ ca vimānāni
  dassento devalokaṁ nesi. Tatrāpi vitthārakathā:-
              "yadi te sutā bīraṇī 6- jīvaloke
               āmāyadāsī ahu brāhmaṇassa
               sā pattakālaṁ 7- atithiṁ viditvā
               mātāva puttaṁ sakimābhinandī
               saṁyamā saṁvibhāgā ca, sā vimānasmi modatī"ti 8-
  jātake vuttanayeneva veditabbā.
       Evaṁ gacchato pana tassa rathanemi vaṭṭiyā cittakūṭadvārakoṭṭhakassa ummāre
  pahatamatteva devanagare kolāhalaṁ ahosi. Sakkaṁ devarājānaṁ ekakaṁyeva ohāya
  devasaṅgho mahāsattassa 9- puccuggamanamakāsi. Taṁ devatānaṁ ādaraṁ 10- disvā sakko
  cittaṁ sandhāretuṁ asakkonto "abhirama mahārāja devesu devānubhāvenā"ti āha.

  *  *  *  *  *  *
  Footnote: 1 chaṂa. niraye 2 chaṂa. āvāse 3 khu. jā. 28/538/201 nemirājajātaka (syā)
  4 chaṂa. kuthitaṁ 5 khu. jā. 28/539/201 nemirājajātaka (syā) 6 ka. bharaṇī
  7 chaṂa. pattakāle 8 khu. jā. 28/572 nemirājajātaka (syā) 9 chaṂa. mahāsattaṁ
  10 Ma., ka. āgataṁ
-------------------------------------------------
[page 231]
  Evaṁ kirassa ahosi "ayaṁ rājā ajjāgantvā ekadivaseneva devagaṇaṁ attano
  abhimukhamakāsi. Sace ekaṁ dve divase vasissati, na maṁ devā olokessantī"ti.
  So ussūyāyamāno 1- "mahārāja tuyhaṁ imasmiṁ devaloke vasituṁ puññaṁ natthi,
  aññesaṁ puññena vasāhī"ti iminā adhippāyena evamāha. Bodhisatto "nāsakkhi
  jarasakko manaṁ sandhāretuṁ, paraṁ nissāya laddhaṁ kho pana yācitvā laddhabhaṇḍakaṁ
  viya hotī"ti paṭikkhipanto alaṁ mārisātiādimāha. Jātakepi vuttaṁ:-
                 "yathā yācitakaṁ yānaṁ yathā yācitakaṁ dhanaṁ
                  evaṁ sampadamevetaṁ yaṁ parato dānapaccayā
                  na cāhametaṁ icchāmi yaṁ parato dānapaccayā"ti 2-
  sabbaṁ vattabbaṁ.
       Bodhisatto pana manussattabhāvena kativāre devalokaṁ gatoti. Cattāro:-
  mandhāturājakāle sādhinarājakāle guttilavīṇāvādakakāle nimimahārājakāleti.
  So mandhātukāle devaloke asaṅkheyyaṁ kālaṁ vasi, tasmiñhi vasamāneyeva chattiṁsa
  sakkā caviṁsu. Sādhinarājakāle sattāhaṁ vasi, manussagaṇanāya satta vassasatāni
  honti. Guttilavīṇāvādakakāle ca nemirājakāle ca muhuttamattaṁ vasi, manussagaṇanāya
  satta divasāni honti.
       [314] Tattheva mithilaṁ paṭinesīti paṭinetvā pakatisirigabbheyeva patiṭṭhapesi.
       [315] Kaḷārajanakoti tassa nāmaṁ. Kaḷāradantatāya pana kaḷārajanakoti
  vutto. Na so agārasmā anagāriyaṁ pabbajīti ettakamattameva na akāsi, sesaṁ
  sabbaṁ pākatikameva ahosi.
       [316] Samucchedo hotīti ettha kalyāṇaṁ vattaṁ ko samucchindati, kena
  samucchinnaṁ, ko pavatteti, kena pavattitaṁ nāma hotīti ayaṁ vibhāgo veditabbo.

  *  *  *  *  *  *
  Footnote: 1 chaṂa. usūyamāno 2 khu. jā. 28/597/222 nemirājajātaka (syā)
-------------------------------------------------
[page 232]
  Tattha sīlavā bhikkhu "na sakkā mayā arahattaṁ laddhun"ti viriyaṁ akaronto
  samucchindati. Dussīlena samucchinnaṁ nāma hoti. Satta sekhā pavattenti.
  Khīṇāsavena pavattitaṁ nāma hoti, sesaṁ sabbattha uttānamevāti.
                     Papañcasūdaniyā majjhimanikāyaṭṭhakathāya
                       maghadevasuttavaṇṇanā niṭṭhitā.
                            ----------
                          4. Madhurasuttavaṇṇanā
       [317] Evamme sutanti madhurasuttaṁ. Tattha mahākaccānoti gihikāle
  ujjenikarañño purohitaputto abhirūpo dassanīyo pāsādiko suvaṇṇavaṇṇo ca.
  Madhurāyanti evaṁnāmake nagare. Gundhāvaneti kaṇhakagundhāvane. 1- Avantiputtoti
  avantiraṭṭhe rañño dhītāya putto. Vuḍḍho ceva arahā cāti daharaṁ arahantaṁpi
  na tathā sambhāventi yathā mahallakaṁ, thero pana vuḍḍho ceva ahosi arahā ca.
  Brāhmaṇā bho kaccānāti so kira rājā brāhmaṇaladdhiko, tasmā evamāha.
  Brāhmaṇova seṭṭho vaṇṇotiādīsu jātigottādīnaṁ paññāpanaṭṭhāne brāhmaṇāva
  seṭṭhāti dasseti. Hīno añño vaṇṇoti itare tayo vaṇṇā hīnā lāmakāti vadati.
  Sukkoti paṇḍaro. Kaṇhoti kāḷako. Sujjhantīti jātigottādipaññāpanaṭṭhāne 2-
  sujjhanti. Brahmuno puttāti mahābrahmuno puttā. Orasā mukhato jātāti
  ure vasitvā mukhato nikkhantā, ure katvā saṁvaḍḍhitāti vā orasā. Brahmajāti
  brahmato nibbattā. Brahmanimmitāti brahmunā nimmitā. Brahmadāyādāti
  brahmuno dāyādā. Ghosoyeva kho esoti vohāramattameva etaṁ.
       [318] Ijjheyyāti samijjheyya, yattakāni dhanādīni pattheyya,
  tattakehissa manoratho pūreyyāti attho. Khattiyopissāssāti khattiyo api assa

  *  *  *  *  *  *
  Footnote: 1 chaṂa. gundāvaneti kaṇhakagundāvane 2 chaṂa....ṭhānesu
-------------------------------------------------
[page 233]
  Issariyappattassa 1- pubbuṭṭhāyī assa. Nesaṁ ettha kiñcīti na etesaṁ ettha
  kiñci.
       [322] Āsanena vā nimanteyyāmāti nisinnāsanaṁ pappoṭhetvā 2-
  idha nisīdāti vadeyyāMa. Abhinimanteyyāma vā nanti 3- abhiharitvā taṁ nimanteyyāMa.
  Tattha duvidho abhihāro vācāya ceva kāyena ca. "tumhākaṁ Icchiticchitakkhaṇe
  tvaṁ 4- cīvarādīhi vadeyyāsi 5- yenattho"ti vadanto hi vācāya abhiharitvā
  nimanteti nāMa. Cīvarādivekallaṁ sallakkhetvā "idaṁ gaṇhathā"ti tāni dento
  pana kāyena abhiharitvā nimanteti nāMa. Tadubhayaṁpi sandhāya "abhinimanteyyāma
  vā nan"ti āha. Rakkhāvaraṇaguttinti rakkhāsaṅkhātañceva āvaraṇasaṅkhātañca guttiṁ.
  6- Yā panesā na āvudhahatthe purise ṭhapentena dhammikā nāma saṁvidahitā hoti. 6-
  Yathā pana avelāya kaṭṭhahārikapaṇṇahārikādayo vihāraṁ na pavisanti, migaluddakādayo
  vihārasīmāya mige vā macche vā na gaṇhanti, evaṁ saṁvidahantena dhammikā
  nāma saṁvidahitā 7- hoti. Taṁ sandhāyāha "dhammikan"ti.
       Evaṁ santeti evaṁ catunnaṁpi vaṇṇānaṁ pabbajitānaṁ pabbajitasakkārena
  same samāne. Sesaṁ sabbattha uttānamevāti.
                     Papañcasūdaniyā majjhimanikāyaṭṭhakathāya
                        madhurasuttavaṇṇanā niṭṭhitā.
                             ---------

  *  *  *  *  *  *
  Footnote: 1 chaṂa. issariyasampattassa 2 chaṃa, papphoṭetvā 3 chaṂa. abhinimanteyyāmapi
  nanti, evamuparipi 4 chaṂa. mamaṁ 5 chaṂa. vadeyyātha 6-6 chaṂa. yā
  panesā āvudhahatthe purise ṭhapentena rakkhā, sā dhammikā nāma saṁvihitā
  na hoti 7 chaṂa. saṁvihitā
-------------------------------------------------
[page 234]
                       5. Bodhirājakumārasuttavaṇṇanā
       [324] Evamme sutanti bodhirājakumārasuttaṁ. Tattha kokanadoti kokanadaṁ
  vuccati padumaṁ. So ca maṅgalapāsādo olokanakaṁ padumaṁ 1- dassetvā kato, tasmā
  kokanadoti saṅkhaṁ labhi.
       [325] Yāva pacchimasopānakaḷevarāti ettha pacchimasopānakaḷevaranti
  paṭhamaṁ sopānaphalakaṁ vuttaṁ. Addasā khoti olokanatthaṁyeva dvārakoṭṭhake ṭhito
  addasa. Bhagavā tuṇhī ahosīti "kissa nu kho atthāya rājakumārena ayaṁ
  mahāsakkāro kato"ti āvajjento puttapatthanāya katabhāvaṁ aññāsi. So hi
  rājakumāro aputtako, puttapatthanena 2- ahosi "buddhānaṁ kira adhikāraṁ katvā
  manasā icchitaṁ labhantī"ti. So "sacāhaṁ puttaṁ labhissāmi, sammāsambuddho mama
  celapaṭikaṁ 3- akkamissati. No ce labhissāmi, na akkamissatī"ti patthanaṁ katvā
  santharāpesi. Atha bhagavā "nibbattissati nu kho etassa putto"ti āvajjetvā
  "na nibbattissatī"ti addasa.
       Pubbe kira so ekasmiṁ dīpe vasamāno samacchandena sakuṇapotake 4-
  khādi. Sacassa mātugāmo aññova bhaveyya, puttaṁ labheyya. Ubhohi pana samānacchandehi
  hutvā pāpakammaṁ kataṁ, tenassa putto na nibbattissatīti aññāsi. Dusse
  pana akkante "buddhānaṁ adhikāraṁ katvā patthitapatthitaṁ labhantīti loke anussavo,
  mayā ca mahāabhinīhāro kato, na ca puttaṁ labhāmi, tucchaṁ idaṁ vacanan"ti
  micchāgahaṇaṁ gaṇheyya. Titthiyāpi "natthi samaṇānaṁ akattabbaṁ nāma, celapaṭikaṁ
  maddantā āhiṇḍantī"ti ujjhāyeyyuṁ. Etarahi ca akkamantesu bahū bhikkhū
  paracittaviduno, te bhabbamattaṁ 5- jānitvā akkamissanti, abhabbaṁ jānitvā na
  akkamissanti. Anāgate pana upanissayo mando bhavissati, anāgataṁ na jānissanti.

  *  *  *  *  *  *
  Footnote: 1 Sī. olambakapadumaṁ 2 Sī. sutavanto, chaṂa. sutañcānena 3 Sī. celapattikaṁ
  4 Sī. cakorakasakuṇapotake 5 chaṂa. bhabbaṁ
-------------------------------------------------
[page 235]
  Tesu akkamantesu sace patthitaṁ ijjhissati, iccetaṁ kusalaṁ. No ce ijjhissati,
  "pubbe bhikkhusaṁghassa abhinīhāraṁ katvā icchiticchitaṁ labhanti, taṁ idāni na
  labhanti. Teyeva maññe bhikkhū paṭipattipūrakā ahesuṁ, ime paṭipattiṁ pūretuṁ na
  sakkontī"ti manussā vippaṭisārino bhavissantīti imehi kāraṇehi bhagavā
  akkamituṁ anicchanto tuṇhī ahosi. Sikkhāpadaṁ paññapesi "na bhikkhave celapaṭikā
  akkamitabbā"ti. 1- Maṅgalatthāya paññattaṁ anakkamantesu pana akkamanatthāya
  anupaññattiṁ ṭhapesi "gihī bhikkhave maṅgalikā, anujānāmi bhikkhave gihīnaṁ
  maṅgalatthāyā"ti. 2-
       [326] Pacchimaṁ janataṁ tathāgato apaloketīti 3- idaṁ thero vuttesu
  kāraṇesu tatiyaṁ kāraṇaṁ sandhāyāha. Na kho sukhena sukhanti kasmā āha?
  kāmasukhallikānuyogasaññī hutvā sammāsambuddho na akkami, tasmā ahaṁpi satthārā
  samānacchando bhavissāmīti maññamāno evamāha.
       [327] So kho ahantiādi "yāva rattiyā pacchime yāme"ti tāva
  mahāsaccake 4- vuttanayena veditabbaṁ. Tato paraṁ yāva pañcavaggiyānaṁ āsavakkhayā
  pāsarāsisutte 5- vuttanayena veditabbaṁ.
       [343] Aṅkusagayhe sippeti aṅkusagahaṇakasippe. Kusalo ahanti cheko
  ahaṁ. Kassa panāyaṁ santike sippaṁ uggaṇhīti. Pitu santike, pitāpissa pitu
  santikeva uggaṇhi. Kosambiyaṁ kira parantaparājā nāma rajjaṁ kāresi. Rājamahesī
  garugabbhā ākāsaṅgaṇe 6- raññā saddhiṁ bālātapaṁ tappamānā rattakambalaṁ
  pārupitvā nisinnā hoti, eko hatthiliṅgasakuṇo "maṁsapesī"ti maññamāno
  gahetvā ākāsaṁ pakkhandi. Sā "chaḍḍeyya man"ti bhayena nissaddā ahosi,
  so taṁ pabbatapāde rukkhaviṭape ṭhapesi. Sā pāṇissaraṁ karontī mahāsaddaṁ
  akāsi. Sakuṇo palāyi, tassā tattheva gabbhavuṭṭhānaṁ ahosi. Tiyāmarattiṁ deve

  *  *  *  *  *  *
  Footnote: 1 vi. cūḷa. 7/268/33 khuddakavatthūni 2 vi. cūḷa. 7/268/33 3 cha. anukampatīti
  4 Ma. mū. 12/364/328 mahāyamakavagga 5 Ma. mū. 12/272/234 opammavagga
  6 chaṂa. garubhārā ākāsatale
-------------------------------------------------
[page 236]
  Vassante kambalaṁ pārupitvā nisīdi. Tato ca avidūre tāpaso vasati. So
  tassā saddena aruṇe uggate rukkhamūlaṁ āgato jātiṁ pucchitvā nisseṇiṁ
  bandhitvā otāretvā attano vasanaṭṭhānaṁ netvā yāguṁ pāyesi. Dārakassa
  meghautuñca pabbatautuñca gahetvā jātattā udenoti 1- nāmaṁ akāsi. Tāpaso
  phalāphalāni āharitvā dvepi jane posesi.
       Sā ekadivasaṁ tāpasassa āgamanavelāya paccuggamanaṁ katvā itthīkuttaṁ
  dassetvā tāpasaṁ sīlabhedaṁ āpādesi. Tesaṁ ekato vasantānaṁ kāle gacchante
  parantaparājā kālamakāsi. Tāpaso rattibhāge nakkhattaṁ oloketvā rañño matabhāvaṁ
  ñatvā "tuyhaṁ rājā mato, putto te kiṁ idha vasituṁ icchati, udāhu pitu
  santake 2- rajje chattaṁ ussāpetun"ti pucchi. Sā puttassa ādito paṭṭhāya
  sabbaṁ pavuttiṁ ācikkhitvā chattaṁ ussāpetukāmatañcassa ñatvā tāpasassa
  ārocesi. Tāpaso ca hatthiganthasippaṁ jānāti, kutonena laddhaṁ? sakkassa
  santikā. Pubbe kirassa sakko upaṭṭhānaṁ āgantvā "kena kilamathā"ti pucchi. So
  "hatthiparissayo atthī"ti ārocesi. Tassa sakko hatthiganthañceva vīṇañca datvā
  "palāpetukāmatāya sati imaṁ tantiṁ vādetvā imaṁ silokaṁ vadeyyātha, pakkositukāmatāya
  sati imaṁ silokaṁ vadeyyāthā"ti āha. Tāpaso taṁ sippaṁ kumārassa adāsi.
  So ekaṁ vaṭarukkhaṁ abhiruhitvā hatthīsu āgatesu tantiṁ vādetvā silokaṁ vadati,
  hatthī bhītā palāyiṁsu.
       So sippassa ānubhāvaṁ ñatvā punadivase pakkosanasippaṁ payojesi.
  Jeṭṭhakahatthī āgantvā khandhaṁ upanāmesi. So tassa khandhagato yuddhasamatthe
  taruṇahatthī uccinitvā kambalañca muddikañca gahetvā mātāpitaro vanditvā
  nikkhanto anupubbena taṁ taṁ gāmaṁ pavisitvā "ahaṁ rañño putto, sampattiatthikā
  āgacchantū"ti janasaṅgahaṁ katvā nagaraṁ parivāretvā "ahaṁ rañño putto, mayhaṁ
  chattaṁ dethā"ti asaddahantānaṁ kambalañca muddikañca dassetvā chattaṁ ussāpesi.
  So hatthī cittako 3- hutvā "asukaṭṭhāne sundaro hatthī atthī"ti vutte

  *  *  *  *  *  *
  Footnote: 1 Ma. utenoti 2 chaṂa. pettike 3 chaṂa. hatthivittako
-------------------------------------------------
[page 237]
  Gantvā gaṇhāti. Caṇḍapajjoto "tassa santike sippaṁ gaṇhissāmī"ti kaṭṭhahatthiṁ
  sampayojetvā 1- tassa anto yodhe nisīdāpetvā taṁ hatthigahaṇatthāya āgataṁ
  gaṇhitvā tassa santike sippagahaṇatthāya dhītaraṁ uyyojesi. So tāya saddhiṁ
  saṁvāsaṁ kappetvā taṁ gahetvā attano nagaraṁyeva agamāsi. Tassā kucchiyaṁ
  uppanno ayaṁ bodhirājakumāro attano pitu santike sippaṁ uggaṇhi.
       [344] Padhāniyaṅgānīti padhānaṁ vuccati padahanabhāvo, padhānamassa atthīti
  padhāniyo. Padhāniyassa bhikkhuno aṅgānīti padhāniyaṅgāni. Saddhoti saddhāya
  samannāgato. Sā panesā āgamanasaddhā adhigamasaddhā okappanasaddhā pasādasaddhāti
  catubbidhā. Tattha sabbaññubodhisattānaṁ saddhā abhinīhārato paṭṭhāya āgatattā
  āgamanasaddhā nāMa. Ariyasāvakānaṁ paṭivedhena adhigatattā adhigamasaddhā nāMa.
  Buddho dhammo saṁghoti vutte acalabhāvena okappanaṁ okappanasaddhā nāMa.
  Pasāduppatti pasādasaddhā nāma, idha pana okappanasaddhā adhippetā. Bodhinti
  catumaggañāṇaṁ taṁ supaṭividdhaṁ tathāgatenāti saddahati, desanāsīsameva cetaṁ,
  iminā pana aṅgena tīsupi ratanesu saddhā adhippetā. Yassa hi buddhādīsu
  pasādo balavā, tassa padhānaviriyaṁ ijjhati.
       Appābādhoti arogo. Appātaṅkoti niddukkho. Samavepākiniyāti
  samavipākiniyā. 2- Gahaṇiyāti kammajatejodhātuyā. Nātisītāya nāccuṇhāyāti
  atisītagahaṇiko hi sītabhīru hoti, accuṇhagahaṇiko uṇhabhīru tesaṁ padhānaṁ na
  ijjhati. Majjhimagahaṇikassa ijjhati. Tenāha "majjhimāya padhānakkhamāyā"ti.
  Yathābhūtaṁ attānaṁ āvikattāti yathābhūtaṁ attano aguṇaṁ pakāsetā udayatthagāminiyāti
  udayañca atthañca gantuṁ paricchindituṁ samatthāya, etena paññāsalakkhaṇapariggāhikaṁ
  udayabbayañāṇaṁ vuttaṁ. Ariyāyāti parisuddhāya. Nibbedhikāyāti anibbiddhapubbe
  lobhakkhandhādayo nibbijjhituṁ samatthāya. Sammādukkhakkhayagāminiyāti tadaṅgavasena
  kilesānaṁ pahīnattā yaṁ dukkhaṁ khīyati, tassa dukkhassa khayagāminiyā. Iti sabbehipi

  *  *  *  *  *  *
  Footnote: 1 chaṂa. payojatvā 2 chaṂa. samavipācaniyā
-------------------------------------------------
[page 238]
  Imehi padehi vipassanāpaññāva kathitā. Duppaññassa hi padhānaṁ na ijjhati.
  Iminā ca pañca padhāniyaṅgāni lokiyāneva veditabbāni.
       [345] Sāyamanusiṭṭho pāto visesaṁ adhigamissatīti atthaṅgate sūriye
  anusiṭṭho aruṇuggamane visesaṁ adhigacchati. Pātamanusiṭṭho sāyanti aruṇuggamane
  anusiṭṭho sūriyatthaṅgamanavelāyaṁ. Ayañca pana desanā neyyapuggalavasena vuttā.
  Dandhapañño hi neyyapuggalo sattadivasehi arahattaṁ pāpuṇāti, tikkhapañño
  ekadivasena, sesadivase majjhimapaññāvasena veditabbaṁ. Aho buddho aho
  dhammo aho dhammassa svākkhātatāti yasmā buddhadhammānaṁ oḷāratāya dhammassa
  ca svākkhātatāya pātova kammaṭṭhānaṁ kathāpetvā sāyaṁ arahattaṁ pāpuṇāti,
  tasmā pasaṁsanto evamāha. Yatra hi nāmāti vimhayatthe nipāto.
       [346] Kucchimatīti āsannasattā. 1- Yo me ayaṁ bhante kucchigatoti
  kiṁ panevaṁ saraṇaṁ gahitaṁ hotīti. Na hoti. Acittakasaraṇagamanaṁ nāma natthi,
  ārakkho pana paccupaṭṭhitova hoti. Atha naṁ yadā mahallakakāle mātāpitaro
  "tāta kucchigatameva taṁ saraṇaṁ gaṇhāpayimhā"ti sārenti, so ca sallakkhetvā
  "ahaṁ saraṇaṁ gato upāsako"ti satiṁ uppādeti, tadā saraṇaṁ gahitaṁ nāma hoti.
  Sesaṁ sabbattha uttānamevāti.
                     Papañcasūdaniyā majjhimanikāyaṭṭhakathāya
                     bodhirājakumārasuttavaṇṇanā niṭṭhitā.
                              ------
                        6. Aṅgulimālasuttavaṇṇanā
       [347] Evamme sutanti aṅgulimālasuttaṁ. Tattha aṅgulīnaṁ mālaṁ dhāretīti
  kasmā dhāreti? ācariyavacanena. Tatrāyaṁ anupubbikathā:-

  *  *  *  *  *  *
  Footnote: 1 chaṂa. āpannasattā
-------------------------------------------------
[page 239]
       Ayaṁ kira kosalarañño purohitassa mantāniyā nāma brāhmaṇiyā
  kucchismiṁ paṭisandhiṁ aggahesi. Brāhmaṇiyā rattibhāge gabbhavuṭṭhānaṁ ahosi.
  Tassa mātukucchito nikkhamanakāle sakalanagare āvudhāni pajjaliṁsu, rañño
  maṅgalasakuntopi 1- sirisayane ṭhapitā asilaṭṭhipi pajjali. Brāhmaṇo nikkhamitvā
  nakkhattaṁ olokento coranakkhattena jātoti rañño santikaṁ gantvā
  sukhaseyyabhāvaṁ pucchi.
       Rājā "kuto me ācariya sukhaseyyā, mayhaṁ maṅgalāvudhaṁ pajjali, rajjassa
  vā jīvitassa vā antarāyo bhavissati maññe"ti. Mā bhāyi mahārāja, mayhaṁ
  ghare kumāro jāto, tassānubhāvena na kevalaṁ tuyhaṁ nivesane, sakalanagarepi
  āvudhāni pajjalitānīti. Kiṁ bhavissati ācariyāti. Coro bhavissati mahārājāti.
  Kiṁ ekacorako, udāhu rajjadūsako coroti. Ekacorako devāti. Evaṁ vatvā ca
  pana rañño manaṁ gaṇhitukāmo āha "māretha naṁ devā"ti. Ekacorako samāno kiṁ
  karissati, karīsasahasse khette ekaṁ sālisīsaṁ viya hoti, paṭijaggatha nan"ti. Tassa
  nāmaggahaṇaṁ gaṇhantā sayane ṭhapitamaṅgalāsilaṭṭhi, chadane ṭhapitā sarā,
  kappāsapicumhi ṭhapitaṁ tālavaṇṭakaraṇasatthakanti ete pajjalantā kiñci na hiṁsiṁsu,
  tasmā ahiṁsakoti nāmaṁ akaṁsu. Taṁ sippuggahaṇakāle takkasilaṁ pesayiṁsu.
       So dhammantevāsiko hutvā sippaṁ paṭṭhapesi. Vattasampanno kiṁkārapaṭissāvī
  manāpacārī piyavādī ahosi. Sesāntevāsikā bāhirakā ahesuṁ, te "ahiṁsakamāṇavakassa
  āgatakālato paṭṭhāya mayaṁ na paññāyāma, kathaṁ naṁ bhindeyyāmā"ti nisīditvā
  mantayantā "sabbehi atirekapaññattā duppaññoti na sakkā vattuṁ, vattasampannattā
  dubbattoti na sakkā vattuṁ, jātisampannattā dujjātoti na sakkā vattuṁ,
  kinti karissāmā"ti, tato ekaṁ kharamantaṁ mantayiṁsu "ācariyassa 2- antaraṁ katvā
  naṁ bhindissāmā"ti tayo rāsī hutvā paṭhamaṁ ekacce ācariyaṁ upasaṅkamitvā
  vanditvā aṭṭhaṁsu. Kiṁ tātāti. Imasmiṁ gehe ekā kathā suyyatīti. 3- Kiṁ tātāti.
  Ahiṁsakamāṇavo tumhākaṁ antare dubbhatīti 4- pajānāmāti. 5- Ācariyo santajjetvā

  *  *  *  *  *  *
  Footnote: 1 Ma. maṅgalaṁ karonto 2 Sī. ācariyiniṁ 3 ka., Ma. ekaṁ kathaṁ suyyāmāti
  4 Ma. dubbatīti 5 chaṂa. maññāmāti
-------------------------------------------------
[page 240]
  "gacchatha Vasalā, mā me puttaṁ mayhaṁ antare paribhindathā"ti niṭṭhubhi. Tato
  itare, atha itareti tayopi koṭṭhāsā āgantvā tatheva vatvā "amhākaṁ
  asaddahantā upaparikkhitvā jānāthā"ti āhaṁsu.
       Ācariyo sinehena vadante disvā "atthi maññe santhavo"ti paribhijjitvā
  cintesi "ghātemi nan"ti. Tato cintesi "sace ghātissāmi, `disāpāmokkho
  ācariyo attano santikaṁ sippuggahaṇatthaṁ āgate māṇavake dosaṁ uppādetvā
  jīvitā voropetī'ti puna koci sippuggahaṇatthaṁ na āgamissati, evaṁ me lābho
  parihāyissati, atha naṁ sippapariyosānūpacāroti vatvā jaṅghasahassaṁ ghātehīti
  vakkhāmi. Avassaṁ ettha eko uṭṭhāya taṁ ghātessatī"ti.
       Atha naṁ āha "ehi tāta jaṅghasahassaṁ ghātehi, evaṁ te sippassa
  upacāro kato bhavissatī"ti mayaṁ ahiṁsakakule jātā, na sakkā ācariyāti.
  Aladdhūpacāraṁ sippaṁ phalaṁ na deti tātāti. So pañcāvudhaṁ gahetvā ācariyaṁ vanditvā
  aṭaviṁ paviṭṭho. Aṭavīpavisanaṭṭhānepi aṭavīmajjhepi aṭavito nikkhamanaṭṭhānepi
  ṭhatvā manusse ghāteti. 1- Vatthaṁ vā veṭhanaṁ vā na gaṇhati. Eko dveti
  gahitamattameva karonto gacchati, gaṇanaṁpi na uggaṇhati. Pakatiyāpi paññavā esa,
  pāṇātipātassa pana cittaṁ na patiṭṭhāti. Tasmā anukkamena gahaṇaṁpi na sallakkhesi,
  ekekaṁ aṅguliṁ chinditvā ṭhapeti. Ṭhapitaṭṭhāne aṅguliyo vinassanti, tato
  vijjhitvā aṅgulīnaṁ mālaṁ katvā dhāresi. Teneva cassa aṅgulimāloti saṅkhā
  udapādi, so sabbaṁ araññaṁ nissañcāramakāsi, dāruādīnaṁ atthāya araññaṁ
  gantuṁ samattho nāma natthi.
       Rattibhāge antogāmaṁpi āgantvā pādena paharitvā dvāraṁ ugghāteti.
  Tato sayiteyeva māretvā eko ekoti gahetvā 2- gacchati. Gāmo osaritvā
  nigame aṭṭhāsi, nigamo nagare. Manussā tiyojanato paṭṭhāya gharāni pahāya
  dārake hatthesu gahetvā āgamma sāvatthiṁ parivāretvā khandhāvāraṁ bandhitvā

  *  *  *  *  *  *
  Footnote: 1 Sī. ghātesi 2 Sī. gaṇetvā
-------------------------------------------------
[page 241]
  Rājaṅgaṇe sannipatitvā "coro te deva vijite aṅgulimālo nāmā"tiādīni
  vadantā kandanti. Tato 1- "mayhaṁ putto bhavissatī"ti ñatvā brāhmaṇo 2-
  brāhmaṇiṁ āha "bhoti aṅgulimālo nāma coro uppanno, so na añño, tava
  putto ahiṁsakakumāro. Idāni rājā taṁ gaṇhituṁ nikkhamissati, kiṁ kattabbanti.
  Gaccha sāmi, puttaṁ me gahetvā ehīti. Nāhaṁ bhadde ussahāmi, catūsu hi janesu
  vissāso nāma natthi, coro me purāṇasahāyoti avissāsanīyo, sākhā me
  purāṇasanthatāti avissāsanīyā, rājā maṁ pūjetīti avissāsanīyo, itthī me
  vasaṅgatāti avissāsanīyāti. Mātuhadayaṁ pana mudukaṁ hoti. Tasmā sā āha ahaṁ pana
  gantvā mayhaṁ puttaṁ ānessāmīti nikkhantā.
       Taṁdivasaṁ ca bhagavā paccūsasamaye lokaṁ volokento aṅgulimālaṁ disvā "mayi
  gate etassa sotthi bhavissati. Agāmake araññe ṭhito catuppadikaṁ gāthaṁ sutvā
  mama santike pabbajitvā cha abhiññā sacchikarissati. Sace na gamissāmi, mātari
  aparajjhitvā anuddharaṇīyo bhavissati, karissāmissa saṅgahan"ti pubbaṇhasamayaṁ
  nivāsetvā piṇḍāya pavisitvā katabhattakicco taṁ saṅgaṇhitukāmo vihārā nikkhami.
  Etamatthaṁ dassetuṁ "athakho bhagavā"tiādi vuttaṁ.
       [348] Saṅgaritvā saṅgaritvāti 3- saṅketaṁ katvā vaggavaggā hutvā.
  Hatthatthaṁ gacchantīti hatthe atthaṁ vināsaṁ gacchanti. Kiṁ pana te bhagavantaṁ
  sañjānitvā evaṁ vadanti asañjānitvāti, asañjānitvā. Aññātakavesena hi bhagavā
  ekakova agamāsi. Coropi tasmiṁ samaye dīgharattaṁ dubbhojanena ca dukkhaseyyāya
  ca ukkaṇṭhito hoti. Kittakā panānena manussā māritāti. Ekenūnasahassaṁ.
  So pana idāni ekaṁ labhitvā sahassaṁ pūressatīti saññī hutvā sayameva paṭhamaṁ
  passāmi, taṁ ghātetvā gaṇanaṁ pūretvā sippassa upacāraṁ katvā kesamassuṁ
  kārāpetvā 4- nahāyitvā vatthāni parivattetvā mātāpitaro passissāmīti
  aṭavīmajjhato aṭavīmukhaṁ āgantvā ekamantaṁ ṭhitova bhagavantaṁ addasa. Etamatthaṁ
  dassetuṁ "addasā kho"tiādi vuttaṁ.

  *  *  *  *  *  *
  Footnote: 1 chaṂa. bhaggavo 2 chaṂa. ayaṁ pāṭho na dissati
  3 Sī. saṁharitvā saṁharitvāti 4 chaṂa. ohāretvā
-------------------------------------------------
[page 242]
       Iddhābhisaṅkhāraṁ abhisaṅkhāresīti 1- mahāpaṭhaviṁ ummiyo uṭṭhāpento viya
  saṅharitvā aparabhāge akkamati, orabhāge valiyo nikkhamanti, aṅgulimālo
  sarakkhepamattaṁ muñcitvā gacchati. Bhagavā purato mahantaṁ aṅgaṇaṁ dassetvā sayaṁ majjhe
  hoti, coro ante. So "idāni naṁ pāpuṇitvā gaṇhissāmī"ti sabbathāmena
  dhāvati. Bhagavā aṅgaṇassa pārimante hoti, coro majjhe. So "ettha naṁ
  pāpuṇitvā gaṇhissāmī"ti vegena dhāvati. Bhagavā tassa purato mātikaṁ vā thalaṁ vā
  dasseti, etenupāyena tīṇi yojanāni gahetvā agamāsi. Coro kilami, mukhe
  kheḷo sussi, kacchehi sedā mucciṁsu. Athassa "acchariyaṁ vata bho"ti etadahosi.
  Migaṁpīti migaṁ kasmā gaṇhati? chātakasamaye āharatthaṁ. So kira ekaṁ gumbaṁ
  Ghaṭṭetvā mige uṭṭhāpeti. Tato cittaruciyaṁ migaṁ anubandhanto gaṇhitvā pacitvā
  khādati. Puccheyyanti yena kāraṇenāyaṁ gacchantova ṭhito nāma, ahañca ṭhitova
  aṭṭhito nāma, yannūnāhaṁ imaṁ samaṇaṁ taṁ taṁ kāraṇaṁ 2- puccheyyanti attho.
       [349] Nidhāyāti yo vihiṁsanatthaṁ bhūtesu daṇḍopi pavattayitabbo
  siyā, taṁ nidhāya apanetvā mettāya khantiyā paṭisaṅkhāya avihiṁsāya
  sāraṇīyadhammesu ṭhito ahanti attho. Tuvamaṭṭhitosīti pāṇesu asaññatattā ettakāni
  pāṇasahassāni ghātentassa tava mettā vā khanti vā paṭisaṅkhā vā avihiṁsā
  vā sāraṇīyadhammo vā natthi, tasmā tuvaṁ aṭṭhitosi, idāni iriyāpathena ṭhitopi
  niraye dhāvissasi, tiracchānayoniyaṁ pittivisaye asurakāye vā dhāvissasīti vuttaṁ
  hoti. Tato coro "mahā ayaṁ sīhanādo, mahantaṁ gajjitaṁ, na idaṁ aññassa
  bhavissati, mahāmāyāya puttassa siddhatthassa samaṇarañño etaṁ gajjitaṁ, diṭṭho
  vatamhi maññe tikhiṇacakkhunā 3- sammāsambuddhena, saṅgahakaraṇatthaṁ me bhagavā
  āgato"ti cintetvā cirassaṁ vata metiādimāha. Tattha mahitoti devamanussādīhi
  catupaccayapūjāya pūjito. Paccupādīti 4- cirassaṁ kālassa accayena mayhaṁ saṅgahatthāya
  imaṁ mahāvanaṁ paṭipajji. Pajahissa pāpanti 5- pajahitvā pāpaṁ.

  *  *  *  *  *  *
  Footnote: 1 Sī. saṅkhātīti, chaṂa. abhisaṅkhāsīti 2 chaṂa. samaṇaṁ taṁ kāraṇaṁ
  3 Ma. khīṇāsavabhikkhunā 5 Ma. saccavādīdi 5 Sī. pahassaṁ pāpanti,
  chaṂa. pahāya pāpanti
-------------------------------------------------
[page 243]
       Itvevāti evaṁ vatvāyeva. Āvudhanti pañcāvudhaṁ. Sobbheti samantato
  chinne. Papāteti ekato chinne. Naraketi phalitaṭṭhāne. Idha pana tīhipi imehi
  padehi araññameva vuttaṁ. Akirīti khipi chaḍḍesi.
       Tamehi bhikkhūti tadā avocāti bhagavato imaṁ pabbājento kuhiṁ satthakaṁ
  labhissāmi, kuhiṁ pattacīvaranti pariyesanakiccaṁ natthi, kammaṁ pana olokesi. Athassa
  pubbe sīlavantānaṁ aṭṭhaparikkhārabhaṇḍakassa dinnabhāvaṁ ñatvā dakkhiṇahatthaṁ
  pasāretvā "ehi bhikkhu svākkhāto dhammo, cara brahmacariyaṁ sammādukkhassa
  antakiriyāyā"ti āha. So saha vacaneneva iddhimayaṁ pattacīvaraṁ paṭilabhi. Tāvadevassa
  gihiliṅgaṁ antaradhāyi, samaṇaliṅgaṁ pāturahosi.
             "ticīvarañca Patto ca vāsī sūci ca bandhanaṁ
              parissāvanena aṭṭhete yuttayogassa bhikkhuno"ti
       evaṁ vuttā aṭṭhaparikkhārā sarīrapaṭibaddhāva hutvā nibbattiṁsu. Eseva
  tassa ahu bhikkhubhāvoti esa ehibhikkhubhāvo tassa upasampannabhikkhubhāvo ahosi,
  na hi ehibhikkhūnaṁ visuṁ upasampadā nāma natthi.
       [350] Pacchāsamaṇenāti bhaṇḍaggāhakena pacchāsamaṇena, teneva attano
  pattacīvaraṁ gāhāpetvā taṁ pacchāsamaṇaṁ katvā gatoti attho. Mātāpissa
  aṭṭhausabhamattena ṭhānena antaritā "tāta ahiṁsaka kattha ṭhitosi, kattha nisīnnosi,
  kuhiṁ gatosi, mayā saddhiṁ na kathesi tātā"ti vadantī āhiṇḍitvā apassamānā
  ettova gatā.
       Pañcamattehi assasatehīti sace corassa parājayo bhavissati, anubandhitvā
  naṁ gaṇhissāmi. Sace mayhaṁ parājayo bhavissati, vegena palāyissāmīti sallahukena
  balena nikkhami. Yena ārāmoti kasmā ārāmaṁ agamāsi? so kira corassa bhāyati,
  corena 1- gantukāmo na gacchati, garahā bhayena nikkhami. Tenadassa etadahosi
  "sammāsambuddhaṁ vanditvā nisīdissāmi, so pucchissati `kasmā balaṁ gahetvā
  nikkhantosīti? athāhaṁ ārocessāmi, bhagavā hi maṁ na kevalaṁ samparāyikeneva

  *  *  *  *  *  *
  Footnote: 1 chaṂa. cittena
-------------------------------------------------
[page 244]
  Atthena saṅgaṇhāti, diṭṭhadhammikenapi saṅgaṇhātiyeva. So sace mayhaṁ jayo bhavissati,
  adhivāsessati. Sace parājayo bhavissati `kiṁ te mahārāja ekaṁ coraṁ ārabbha
  gamanenā'ti vakkhati. Tato maṁ jano evaṁ sañjānissati `rājā coraṁ gahetuṁ
  nikkhanto, sammāsambuddhena pana nivattito"ti garahamokkhaṁ sampassamāno agamāsi.
       Kuto panassāti kasmā āha? api nāma bhagavā tassa upanissayaṁ
  Oloketvā taṁ ānetvā pabbājeyyāti bhagavato parigaṇhanatthaṁ āha. Raññoti
  na kevalaṁ raññoyeva bhayaṁ ahosi, avasesopi mahājano bhīto phalakāvudhāni chaḍḍetvā
  sammukhasammukhaṭṭhāneva palāyitvā nagaraṁ pavisitvā dvāraṁ pidhāya aṭṭālake āruyha
  olokento aṭṭhāsi. Evañca avoca "aṅgulimālo `rājā mayhaṁ santikaṁ
  āgacchatī'ti ñatvā paṭhamataraṁ āgantvā jetavane nisinno, rājā tena gahito,
  mayaṁ pana palāyitvā muttā"ti. Natthi te ito bhayanti ayaṁ hi idāni
  kuntha-kipillikaṁ jīvitā na voropeti, natthi te imassa santikā bhayanti attho.
       Kathaṁ gottoti kasmā pucchati? pabbajitaṁ dāruṇakammena uppannaṁ nāmaṁ
  Gahetvā voharituṁ na yuttaṁ, mātāpitūnaṁ gottavasena naṁ samudācarissāmīti
  maññamāno pucchi. Parikkhārānanti etesaṁ atthāya ahaṁ ussukkaṁ karissāmīti
  attho. Kathentoyeva ca udare baddhasāṭakaṁ muñcitvā therassa pādamūle ṭhapesi.
       [351] Āraññikotiādīni cattāri dhutaṅgāni pāliyaṁ āgatāni. Therena
  pana terasapi samādinnāneva ahesuṁ, tasmā alanti āha. Yañhi mayaṁ bhanteti kiṁ
  sandhāya vadati? "hatthiṁpi dhāvantaṁ anubandhitvā gaṇhāmī"ti āgataṭṭhāne raññā
  pesitā hatthādayo so evaṁ aggahesi. Rājāpi "hatthīhiyeva naṁ parikkhipitvā
  gaṇhatha, asseheva, rathehevā"ti evaṁ anekavāraṁ bahū hatthādayo pesesi. Evaṁ
  gatesu panetesu "ahaṁ are aṅgulimālo"ti tasmiṁ uṭṭhāya saddaṁ karonte ekopi
  āvudhaṁ parivattetuṁ nāsakkhi, sabbeva koṭṭetvā māresi. Hatthī araññahatthī,
  assā araññāssā, rathāpi tattheva bhijjantīti idaṁ sandhāya rājā evaṁ vadati.
-------------------------------------------------
[page 245]
       Piṇḍāya pāvisīti na idaṁ paṭhamaṁ pāvisi. Itthidassanadivasaṁ sandhāya panetaṁ
  vuttaṁ. Devasikaṁpi panesa pavisateva, manussā ca naṁ disvā uttasantipi palāyantipi
  dvāraṁpi thakenti, ekacce aṅgulimāloti sutvāva palāyitvā araññaṁ vā pavisanti,
  gharaṁ vā pavisitvā dvāraṁ thakenti. Palāyituṁ asakkontā piṭṭhiṁ datvā tiṭṭhanti.
  Thero uḷuṅgayāguṁpi kaṭacchubhikkhaṁpi na labhati, piṇḍapātena kilamati. Bahi alabhanto
  nagaraṁ sabbasādhāraṇanti nagaraṁ pavisati, yena dvārena pavisati, tattha aṅgulimālo
  āgatoti kuṭisahassānaṁ bhijjanakaraṇaṁ hoti. Etadahosīti kāruññappattiyā ahosi.
  Ekena ūnamanussasahassaṁ ghātentassa ekadivasaṁpi kāruññaṁ nāhosi, gabbhamuḷhāya
  itthiyā dassanamatteneva kathaṁ uppannanti. Pabbajjābalena. Pabbajjābalañhi
  etaṁ.
       Tenahīti yasmā te kāruññaṁ uppannaṁ, tasmāti attho. Ariyāya jātiyāti
  aṅgulimāla etaṁ tvaṁ mā gaṇha, 1- nesā tava jāti. Gihikālo esa, gihī nāma
  pāṇaṁpi hananti, adinnādānādīnipi karonti. Idāni pana te ariyā nāma
  jāti. Tasmā tvaṁ "yato ahaṁ bhagini jāto"ti sace evaṁ vattuṁ kukkuccāyasi,
  tenahi "ariyāya jātiyā"ti evaṁ visesetvā vadāhīti uyyojesi.
       Taṁ itthiṁ etadavocāti itthīnaṁ gabbhavuṭṭhānaṭṭhānaṁ nāma na sakkā purisena
  upasaṅkamituṁ, thero kiṁ karosīti. Aṅgulimālatthero saccakiriyaṁ katvā sotthikaraṇatthāya
  āgatoti ārocāpesi. Tato te sāṇiyā parikkhipitvā therassa bahisāṇiyaṁ
  pīṭhakaṁ paññāpesuṁ. Thero tattha nisīditvā "yato ahaṁ bhagini sabbaññubuddhassa
  ariyāya jātiyā jāto"ti saccakiriyaṁ akāsi, saha saccavacaneneva dhammakarakato
  muttaudakaṁ viya dārako nikkhami. Mātuputtānaṁ sotthi ahosi. Idañca pana
  parittaṁ na kiñci parissayaṁ maddati, mahāparittaṁ nāmetanti vuttaṁ. Therena
  nisīditvā saccakiriyakataṭṭhāne pīṭhakaṁ akaṁsu. Gabbhasammuḷhaṁ tiracchānagatitthiṁpi
  ānetvā tattha nisajjāpenti. Tāvadeva sukhena gabbhavuṭṭhānaṁ hoti. Yā dubbalā
  hoti na sakkā ānetuṁ, tassā pīṭhakadhovanaudakaṁ netvā sīse siñcanti, taṁ

  *  *  *  *  *  *
  Footnote: 1 chaṂa. gaṇhi
-------------------------------------------------
[page 246]
  Khaṇaṁyeva gabbhavuṭṭhānaṁ hoti, aññaṁpi rogaṁ vūpasameti. Yāva kappā
  tiṭṭhanakapāṭihāriyaṁ kiretaṁ.
       Kiṁ pana bhagavā theraṁ vejjakammaṁ kārāpesīti. Na kārāpesi. Therañhi
  disvā manussā bhītā palāyanti. Thero bhikkhāhārena kilamati, samaṇadhammaṁ kātuṁ
  na sakkoti. Tassa anuggahena saccakiriyaṁ kāresi. Evaṁ kirassa ahosi "idāni
  kira aṅgulimālatthero mettacittaṁ paṭilabhitvā saccakiriyāya manussānaṁ sotthibhāvaṁ
  karotīti manussā theraṁ upasaṅkamitabbaṁ maññissanti, tato bhikkhāhārena akilamanto
  samaṇadhammaṁ kātuṁ sakkhissatī"ti anuggahena saccakiriyaṁ kāresi. Na hi saccakiriyā
  vejjakammaṁ hoti. Therassāpi ca "samaṇadhammaṁ karissāmī"ti mūlakammaṭṭhānaṁ gahetvā
  rattiṭṭhānadivāṭṭhāne nisinnassa cittaṁ kammaṭṭhānābhimukhaṁ na gacchati, aṭaviyaṁ
  ṭhatvā manussānaṁ ghāṭitaṭṭhānameva pākaṭaṁ hoti. "duggatomhi Khuddakaputtomhi
  jīvitaṁ me dehi sāmī"ti maraṇabhītānaṁ vacanākāro ca hatthapādavikāro ca āpāthaṁ
  āgacchati, so vippaṭisārī hutvā tatova uṭṭhāya gacchati, athassa bhagavā taṁ jātiṁ
  abbohārikaṁ katvā eva 1- vipassanaṁ vaḍḍhetvā arahattaṁ gaṇhissatīti ariyāya
  jātiyā saccakiriyaṁ kāresi. Eko vūpakaṭṭhotiādi vatthasutte 2- vitthāritaṁ.
       [352] Aññenapi leḍḍukhittoti kākasunakhasūkarādīnaṁ paṭikkamāpanatthāya
  samantā parikkhepamatte 3- ṭhāne yena kenaci disābhāgena khitto āgantvā
  therasseva kāye patti. Kittake ṭhāne evaṁ hoti.? gaṇṭhikaṁ paṭimuñcitvā piṇḍāya
  caritvā paṭinivattetvā yāva gaṇṭhikapaṭimukkaṭṭhānaṁ āgacchati, tāva hoti.
  Bhinnena sīsenāti mahācammaṁ chinditvā yāva aṭṭhimariyādāya bhinnena.
       Brāhmaṇāti khīṇāsavabhāvaṁ sandhāyāha. Yassa kho tvaṁ brāhmaṇa kammassa
  vipākenāti idaṁ sabhāgadiṭṭhadhammavedanīyakammaṁ sandhāya vuttaṁ. Kammaṁ hi kariyamānameva
  tayo koṭṭhāse pūreti. Sattasu cittesu kusalā vā akusalā vā paṭhamajavanacetanā
  diṭṭhadhammavedanīyakammaṁ nāma hoti. Taṁ imasmiṁyeva attabhāve vipākaṁ deti, tathā

  *  *  *  *  *  *
  Footnote: 1 Ma. katvā etassa, cha. katvāvāyaṁ 2 pāli. vatthūpamasutta...,Maṃū. 12/70/48
  3 chaṂa. sarakkhepamatte
-------------------------------------------------
[page 247]
  Asakkontaṁ ahosi kammaṁ, nāhosi kammavipāko, na bhavissati kammavipāko, natthi
  kammavipākoti imassa tikassa vasena ahosikammaṁ nāma hoti. Atthasādhikā
  sattamajavanacetanā upapajjavedanīyakammaṁ nāMa. Taṁ anantare attabhāve vipākaṁ deti.
  Tathā asakkontaṁ vuttanayeneva taṁ ahosikammaṁ nāma hoti. Ubhinnamantare pañca
  javanacetanā aparāpariyavedanīyakammaṁ nāma hoti. Taṁ anāgate yadā okāsaṁ labhati,
  tadā vipākaṁ deti. Sati saṁsārappavattiyā ahosikammaṁ nāma na hoti. Therassa pana
  upapajjavedanīyañca aparāpariyavedanīyañcāti imāni dve kammāni kammakkhayakarena
  arahattamaggena samugghāṭitāni, diṭṭhadhammavedanīyaṁ atthi. Taṁ arahattappattassāpi
  vipākaṁ detiyeva. Taṁ sandhāya bhagavā "yassa kho tvan"tiādimāha. Tasmā yassa
  khoti ettha yādisassa kho tvaṁ brāhmaṇa kammassa vipākenāti evaṁ attho
  veditabbo.
       Abbhā muttoti desanāsīsamattametaṁ, abbhā mahikā dhūmo rajo rāhūti
  imehi pana upakkilesehi mutto candimā idha adhippeto. Yathā hi evaṁ
  nirupakkileso candimā lokaṁ pabhāseti, evaṁ pamādakilesavimutto appamatto bhikkhu
  imaṁ attano khandhāyatanadhātulokaṁ pabhāseti, vihatakilesandhakāraṁ karoti.
       Kusalena pithiyyatīti 1- maggakusalena pithiyyati apaṭisandhikaṁ kariyyati. Yuñjati
  buddhasāsaneti buddhasāsane kāyena vācāya manasā ca yuttappayutto viharati.
  Imā tisso therassa udānagāthā nāMa.
       Disā hi meti idaṁ kira thero attano parittāṇākāraṁ karonto āha.
  Tattha disā hi meti mama sapattā. Ye maṁ evaṁ upavadanti "yathā mayaṁ aṅgulimālena
  māritānaṁ ñātakānaṁ vasena dukkhaṁ vediyāma, evaṁ aṅgulimālopi vediyatū"ti, te
  mayhaṁ disā catusaccadhammakathaṁ suṇantūti attho. Yuñjantūti kāyavācāmanehi
  yuttappayuttā viharantu. Ye dhammamevādapayanti santoti ye santo sappurisā
  dhammaṁyeva ādapenti samādapenti gaṇhāpenti, te manujā mayhaṁ sapattā bhajantu
  sevantu payirupāsantūti attho.

  *  *  *  *  *  *
  Footnote: 1 Sī. pithīyatīti, chaṂa. pīdhīyatīti
-------------------------------------------------
[page 248]
       Avirodhappasaṁsīnanti 1- avirodho vuccati mettā, mettāpasaṁsanti 2- attho.
  Suṇantu dhammaṁ kālenāti khaṇe khaṇe khantimettāpaṭisaṅkhāsāraṇīyadhammaṁ suṇantu.
  Tañca anuvidhīyantūti tañca dhammaṁ anukarontu pūrentu.
       Na hi jātu so mamaṁ hiṁseti yo mayhaṁ diso, so maṁ ekaṁseneva na
  hiṁseyya. Aññaṁ vā pana kiñci nanti na kevalaṁ maṁ, aññaṁpi pana kañci puggalaṁ
  mā vihiṁsantu mā viheṭhentu. Pappuyya paramaṁ santinti paramaṁ santibhūtaṁ nibbānaṁ
  pāpuṇitvā. Rakkheyya tasathāvareti tasā vuccanti sataṇhā, thāvarā nittaṇhā.
  Idaṁ vuttaṁ hoti:- yo nibbānaṁ pāpuṇāti, so sabbaṁ tasathāvaraṁ rakkhituṁ samattho
  hoti. Tasmā mayhaṁpi sadisā nibbānaṁ pāpuṇanti, 3- evaṁ maṁ ekaṁseneva na
  hiṁsissantīti. Imā tisso gāthā attano parittaṁ kātuṁ āha.
       Idāni attanova paṭipattiṁ dīpento udakañhi nayanti nettikātiādimāha.
  Tattha nettikāti ye mātikaṁ sodhetvā bandhitabbaṭṭhāne bandhitvā udakaṁ nayanti.
  Usukārāti usukārakā. Namayantīti telakañjikena makkhetvā kukkule tāpetvā
  unnatunnataṭṭhāne namentā ujuṁ karonti. Tejananti kaṇḍaṁ. Tañhi issāso
  tejaṁ karoti, parañca tajjeti, tasmā tejananti vuccati. Attānaṁ damayantīti yathā
  nettikā ujumaggena udakaṁ nayanti, usukārā tejanaṁ, tacchakā ca dāruṁ ujuṁ
  karonti, evameva paṇḍitā attānaṁ damenti ujukaṁ karonti nibbisevanaṁ
  karonti.
       Tādināti iṭṭhāniṭṭhādīsu nibbikārena "pañcahākārehi bhagavā tādi,
  iṭṭhāniṭṭhe tādi, vantāvīti tādi, cattāvīti tādi, tiṇṇāvīti tādi,
  tanniddesā tādī"ti 4- evaṁ tādilakkhaṇappattena satthāRā. Bhavanettīti bhavarajju,
  tañhāyetaṁ nāmaṁ. Tāya hi goṇā viya gīvāyaṁ rajjuyā, sattā hadaye baddhā
  tantaṁ bhavaṁ nīyanti, tasmā bhavanettīti vuccati. Phuṭṭho kammavipākenāti maggacetanāya
  phuṭṭho. Yasmā hi maggacetanāya kammaṁ paccati vipaccati ḍayhati, parikkhayaṁ gacchati,
  tasmā sā kammavipākoti vuttā. Tāya hi phuṭṭhattā esa. Anaṇo nikkileso

  *  *  *  *  *  *
  Footnote: 1 Ma.,ka. avirodhappasaṁsananti 2 Ma., ṭīkā. tappasaṁsakāranti, cha.
  mettāpasaṁsakānanti 3 chaṂa. pāpuṇantu 4 khu. mahā. 29/180,895/138,562 (syā)
-------------------------------------------------
[page 249]
  Jāto, na dukkhavedanāya anaṇo. Bhuñjāmīti cettha theyyaparibhogo iṇaparibhogo
  dāyajjaparibhogo sāmiparibhogoti cattāro paribhogā veditabbā. Tattha dussīlassa
  paribhogo theyyaparibhogo nāMa. So hi cattāro paccaye thenetvā bhuñjati.
  Vuttampi cetaṁ "theyyāya vo bhikkhave raṭṭhapiṇḍo bhutto"ti 1- sīlavato pana
  apaccavekkhaṇaparibhogo iṇaparibhogo nāMa. Sattannaṁ sekkhānaṁ paribhogo
  dāyajjaparibhogo nāMa. Khīṇāsavassa paribhogo sāmiparibhogo nāMa. Idha kilesaiṇānaṁ
  abhāvaṁ sandhāya "anaṇo"ti vuttaṁ, "aniṇo"tipi pāṭho. Sāmiparibhogaṁ sandhāya
  "bhuñjāmi bhojanan"ti vuttaṁ.
       Kāmaratisanthavanti duvidhesupi kāmesu taṇhāratisanthavaṁ mā anuyuñjatha mā
  karittha. Nayidaṁ dummantitaṁ mamāti yaṁ mayā sammāsambuddhaṁ disvā pabbajissāmīti
  mantitaṁ, taṁ mama mantitaṁ na dummantitaṁ. Saṁvibhattesu 2- dhammesūti ahaṁ satthāti
  evaṁ loke uppannehi ye dhammā suvibhattā, tesu dhammesu yaṁ seṭṭhaṁ
  nibbānaṁ, tadeva ahaṁ upagamaṁ upagato sampatto, tasmā mayhaṁ idaṁ āgamanaṁ
  svāgataṁ nāma gatanti. Tisso vijjāti pubbenivāsadibbacakkhuāsavakkhayapaññā. Kataṁ
  buddhassa sāsananti yaṁ buddhassa sāsane kattabbakiccaṁ atthi, taṁ sabbaṁ mayā
  kataṁ. Tīhi vijjāhi navahi ca lokuttaradhammehi desanaṁ matthakaṁ pāpesīti.
                     Papañcasūdaniyā majjhimanikāyaṭṭhakathāya
                      aṅgulimālasuttavaṇṇanā niṭṭhitā.
                           -------------
                         7. Piyajātikasuttavaṇṇanā
       [353] Evamme sutanti piyajātikasuttaṁ. Tattha neva kammantā paṭibhantīti
  na sabbena sabbaṁ paṭibhanti, pakatiniyāmena pana na paṭibhanti. Dutiyapadepi
  eseva nayo. Ettha ca na paṭibhātīti na ruccati. Āḷahananti susānaṁ. Aññathattanti

  *  *  *  *  *  *
  Footnote: 1 vi. mahāvi. 1/195/126 2 Sī. savibhattesu, i. paṭibhattesu
-------------------------------------------------
[page 250]
  Vivaṇṇatāya aññathābhāvo. Indriyāni nāma manoviññeyyā dhammā, patiṭṭhitokāsaṁ
  pana sandhāya idaṁ vuttaṁ. Piyajātikāti piyato jāyanti. Piyampabhāvikāti 1- piyato
  pabhavanti.
       [355] Sace taṁ mahārājāti tassa atthaṁ asallakkhayamānāpi satthari
  saddhāya evaṁ vadati. Cara pireti apehi amhākaṁ pare, anajjhattikabhūteti attho.
  Athavā cara pireti parato gaccha, mā idha tiṭṭhātipi attho.
       [356] Dvidhā chetvāti asinā dve koṭṭhāse karonto chinditvā.
  Attānaṁ upphālesīti 2- teneva asinā attano udaraṁ phālesi. Yadi hi tassa
  sā appiyā bhaveyya, idāni aññaṁ mātugāmaṁ gaṇhissāmīti attānaṁ na ghāteyya.
  Yasmā panassa sā piyā ahosi, tasmā paralokepi tāya saddhiṁ samaṅgībhāvaṁ
  patthayamāno evamakāsi.
       [357] Piyā te vajirīti evaṁ kirassā ahosi "sacāhaṁ `bhūtapubbaṁ
  mahārāja imissāyeva sāvatthiyaṁ aññatarissā itthiyā'tiādikathaṁ katheyyaṁ, `ko
  te evaṁ akāsi apehi natthi etan'ti maṁ paṭisedheyya, vattamāneneva naṁ
  saññāpessāmī"ti cintetvā evamāha. Vipariṇāmaññathābhāvāti ettha maraṇavasena
  vipariṇāmo, kenaci saddhiṁ palāyitvā gamanavasena aññathābhāvo veditabbo.
       Vāsabhāyāti vāsabhā nāma rañño ekā devī, taṁ sandhāyāha.
       Piyā te ahanti kasmā sabbapacchā āha? evaṁ kirassā ahosi "ayaṁ
  Rājā mayhaṁ kupito, sacāhaṁ sabbapaṭhamaṁ `piyā te ahan'ti puccheyyaṁ, `na me
  tvaṁ piyā, cara pire'ti vadeyya, evaṁ sante kathāpatiṭṭhānaṁ na labhissatī"ti
  kathāya patiṭṭhānatthaṁ sabbapacchā pucchi. Kāsikosalesu chaḍḍitabhāvena vipariṇāmo,
  paṭirājūnaṁ hatthagamanavasena aññathābhāvo veditabbo.

  *  *  *  *  *  *
  Footnote: 1 ka. piyappabhutikāti 2 Sī.,i. opādesīti
-------------------------------------------------
[page 251]
       Ācamehīti 1- ācamanodakaṁ dehi. Ācamitvā hatthapāde dhovitvā mukhaṁ
  vikkhāletvā satthāraṁ namassitukāmo evamāha. Sesaṁ sabbattha uttānamevāti.
                     Papañcasūdaniyā majjhimanikāyaṭṭhakathāya
                       piyajātikasuttavaṇṇanā niṭṭhitā.
                            -----------
                         8. Bāhitikasuttavaṇṇanā
       [358] Evamme sutanti bāhitikasuttaṁ. Tattha ekapuṇḍarīkaṁ nāganti
  evaṁnāmakaṁ hatthiṁ. Tassa kira phāsukānaṁ upari tālaphalamattaṁ paṇḍaraṭṭhānaṁ atthi,
  tenassa ekapuṇḍarīkoti nāmaṁ akaṁsu. Sirivaḍḍhaṁ mahāmattanti paccekahatthiṁ
  abhiruhitvā kathāphāsukatthaṁ saddhiṁ gacchantaṁ evaṁnāmakaṁ mahāmattaṁ. Āyasmā noti ettha
  noti pucchāya nipāto. Mahāmatto therassa saṅghāṭipattadhāraṇākāraṁ sallakkhetvā "evaṁ
  mahārājā"ti āha.
       [359] Opārambhoti 2- opārambhaṁ dosaṁ āropanāraho. Kiṁ pucchāmīti
  rājā pucchati. Sundarivatthusmiṁ uppannamidaṁ suttantaṁ pucchāmīti pucchati.
  Yañhi mayaṁ bhanteti bhante yaṁ mayaṁ viññūhīti idaṁ padaṁ gahetvā pañhena paripūretuṁ
  nāsakkhimhā. Taṁ kāraṇaṁ āyasmatā evaṁ vadantena paripūrituṁ.
       [360] Akusaloti akosallasambhūto. Sāvajjoti sadoso. Sabyāpajjhoti 3-
  sadukkho. Dukkhavipākoti idha nissandavipāko kathito. Tassāti tassa evaṁ
  attabyābādhādīnaṁ atthāya pavattakāyasamācārassa.
       Sabbākusaladhammapahīno kho mahārāja tathāgato kusaladhammasamannāgatoti
  ettha sabbesaṁyeva akusalānaṁ dhammānaṁ pahānaṁ vaṇṇetīti. Āma vaṇṇetīti vutte
  yathā pucchā, tathā attho vutto bhaveyya. Evaṁ byākaraṇaṁ pana na bhāriyaṁ.

  *  *  *  *  *  *
  Footnote: 1 Sī.,i. ācāmehīti 2 ṭīkā. opārabbhoti
  3 Ma. sabyāpabajjoti
-------------------------------------------------
[page 252]
  Appahīnākusalopi hi pahānaṁ vaṇṇeyya, bhagavā pana pahīnākusalatāya yathākārī
  tathāvādīti dassetuṁ evaṁ byākāsi. Sukkapakkhepi eseva nayo.
       [362] Bāhitikāti bāhitiraṭṭhe uṭṭhitavatthassetaṁ nāmaṁ. Soḷasasamā
  āyāmenāti āyāmena samasoḷasa hatthā. Aṭṭhasamā vitthārenāti vitthārena
  samāṭṭha hatthā.
       [363] Bhagavato pādāsīti bhagavato niyyādesi. Datvā ca pana gandhakuṭiyaṁ
  vitānaṁ katvā bandhi. Tato paṭṭhāya gandhakuṭi bhiyyoso mattāya sobhi. Sesaṁ
  sabbattha uttānamevāti. 1- Neyyapuggalassa pana vasena ayaṁ desanā niṭṭhitāti.
                     Papañcasūdaniyā majjhimanikāyaṭṭhakathāya
                       bāhitikasuttavaṇṇanā niṭṭhitā.
                          ---------------
                        9. Dhammacetiyasuttavaṇṇanā
       [364] Evamme sutanti dhammacetiyasuttaṁ. Tattha medāḷupanti 2- nāmametaṁ
  tassa, tassa hi nigamassa medavaṇṇā pāsāṇā kirettha uppannā 3- ahesuṁ,
  tasmā medāḷupanti saṅkhaṁ gataṁ. Senāsanaṁ panettha aniyataṁ, 4- tasmā na taṁ vuttaṁ.
  Nagarakanti evaṁnāmakaṁ sakyānaṁ nigamaṁ. Kenacideva karaṇīyenāti na aññena
  karaṇīyena, ayaṁ pana bandhulasenāpatiṁ saddhiṁ dvattiṁsāya puttehi ekadivaseneva
  gaṇhathāti āṇāpesi, taṁ divasañcassa bhariyāya mallikāya pañcahi bhikkhusatehi
  saddhiṁ bhagavā nimantito, buddhappamukhe bhikkhusaṁghe gharaṁ āgantvā nisinnamatte
  "senāpati kālaṅkato"ti sāsanaṁ āharitvā mallikāya adaṁsu. Sā paṇṇaṁ gahetvā
  mukhasāsanaṁ pucchi. "raññā Ayye senāpati saddhiṁ dvattiṁsāya puttehi
  ekappahāreneva gahāpito"ti ārocesuṁ. Mahājanagataṁ 5- mā karitthāti ovaṭṭikāya

  *  *  *  *  *  *
  Footnote: 1 chaṂa. itisaddo na dissati 2 Sī. medalupanti 3 chaṂa. ussannā
  4 Ma. adassitaṁ 5 Ma. mahājanaṁ kathaṁ
-------------------------------------------------
[page 253]
  Paṇṇaṁ katvā bhikkhusaṁghaṁ parivisi. Tasmiṁ samaye ekā sappicāṭi nīharitā, sā
  ummāre āhacca bhinnā, taṁ apanetvā aññaṁ āharāpetvā bhikkhusaṁghaṁ parivisi.
       Satthā katabhattakicco kathāsamuṭṭhāpanatthaṁ "sappicāṭiyā bhinnapaccayā na
  cintetabban"ti āha. Tasmiṁ samaye mallikā paṇṇaṁ nīharitvā bhagavato purato
  ṭhapetvā "bhagavā imaṁ dvattiṁsāya puttehi saddhiṁ senāpatino matasāsanaṁ, ahaṁ
  etaṁpi na cintayāmi, sappicāṭipaccayā kiṁ cintessāmīti 1- āha. Bhagavā
  "mallike mā cintayi, anamatagge saṁsāre nāma vattamānānaṁ hoti etan"ti
  aniccatādipaṭisaṁyuttaṁ dhammakathaṁ katvā agamāsi. Mallikā dvattiṁsa suṇisāyo
  pakkosāpetvā ovādaṁ adāsi. Rājā mallikaṁ pakkosāpetvā "senāpatino amhākaṁ
  antare bhinnadoso 2- atthi natthī"ti pucchi. Natthi sāmīti. So tassā vacanena tassa
  niddosabhāvaṁ ñatvā vippaṭisārī balavadomanassaṁ uppādesi, so "evarūpaṁ nāma
  adosakārakaṁ maṁ sambhāvayitvā āgataṁ sahāyakaṁ vināsesin"ti tato paṭṭhāya
  pāsāde vā nāṭakesu vā rajjasukhesu vā cittassādaṁ alamāno tattha tattha
  vicarituṁ āraddho. Etadevassa 3- kiccaṁ ahosi. Idaṁ sandhāya vuttaṁ "kenacideva
  karaṇīyenā"ti. Dīghaṁ kārāyananti dīghakārāyano nāma bandhulamallasenāpatissa
  bhāgineyyo "etassa me mātulo adosakārako nikkāraṇena ghātito"ti raññā
  senāpatiṭṭhāne ṭhapito. Taṁ sandhāyetaṁ vuttaṁ. Mahaccarājānubhāvenāti mahatā
  rājānubhāvena, dharaṇītalaṁ bhindanto viya sāgaraṁ parivattento viya vicittavesasobhena
  mahatā balakāyenāti attho. Pāsādikānīti dassaneneva saha rañjanakāni 4-
  pasādanīyānīti tasseva vevacanaṁ. Athavā pāsādikānīti pasādajanakāni 5- appasaddānīti
  nissaddāni. Appanigghosānīti avibhāvitaṭṭhena nigghosena rahitāni. Vijanavātānīti
  vigatajanavātāni. Manussarāhasseyyakānīti manussānaṁ rahassakammānucchavikāni,
  rahassamantaṁ mantentānaṁ anurūpānīti attho. Paṭisallānasāruppānīti
  nilīyanamānabhāvassa ekībhāvassa anucchavikāni. Yattha sudaṁ mayanti na tena tattha bhagavā

  *  *  *  *  *  *
  Footnote: 1 chaṂa. cinteyyāmīti 2 Sī. cittakoso 3 chaṂa. etadeva
  4 ka. pasādajanakāni 5 Sī., ka. dassanīyāni
-------------------------------------------------
[page 254]
  Payirupāsitapubbo, tādisesu pana payirupāsitapubbo, tasmā yādisesu sudaṁ mayanti
  ayamettha attho.
       Atthi mahārājāti paṇḍito senāpati "rājā bhagavantaṁ mamāyatī"ti
  jānāti, so sace maṁ rājā "kahaṁ bhagavā"ti vadeyya, adandhāyantena ācikkhituṁ
  yuttanti carapurise payojetvā bhagavato nivāsanaṭṭhānaṁ ñatvāva viharati. Tasmā
  evamāha. Ārāmaṁ pāvisīti bahinigame khandhāvāraṁ bandhāpetvā kārāyanena
  saddhiṁ pāvisi.
       [366] Vihāroti gandhakuṭiṁ sandhāyāhaṁsu. Āḷindanti pamukhaṁ. Ukkāsitvāti
  ukkāsitasaddaṁ katvā. Aggaḷanti kavāṭaṁ. Ākoṭehīti agganakhena īsakaṁ
  kuñcikacchiddasamīpe koṭehīti vuttaṁ hoti. Dvāraṁ kira atiupari amanussā,
  atiheṭṭhā dīghajātikā koṭenti. Tathā akoṭetvā majjhe chiddasamīpe koṭetabbaṁ, idaṁ
  dvārakoṭṭhakavattanti dīpentā vadanti. Tatthevāti bhikkhūhi vuttaṭṭhāneyeva.
  Khaggañca uṇhīsañcāti desanāmattametaṁ,
              vālavījanimuṇhīsaṁ khaggaṁ chattañcupāhanaṁ
              oruyha rājā yānamhā ṭhapayitvā paṭicchadanti
       āgatāni pana pañcapi rājakakudhabhaṇḍāni adāsi. Kasmā pana adāsīti.
  Atigaruno sammāsambuddhassa santikaṁ uddhatavesena gantuṁ na yuttanti ca, ekakova
  upasaṅkamitvā attano rucivasena sammodissāmi cāti. Pañcasu hi rājakakudhabhaṇḍesu
  nivattitesu tvaṁ nivattāti vattabbaṁ na hoti, sabbe sayameva nivattanti. Iti
  imehi dvīhi kāraṇehi adāsi. Rahāyatīti rahassaṁ karoti niggūhati. Ayaṁ kirassa
  adhippāyo "pubbepi ayaṁ rājā samaṇena gotamena saddhiṁ catukkaṇṇamantaṁ
  mantetvā mayhaṁ mātulaṁ saddhiṁ dvattiṁsāya puttehi gaṇhāpesi, idānipi
  catukkaṇṇamantaṁ mantetukāmo, kacci nu kho maṁ gaṇhāpessatī"ti. Evaṁ kopavasenassa
  etadahosi.
-------------------------------------------------
[page 255]
       Vivari bhagavā dvāranti na bhagavā uṭṭhāya dvāraṁ vivari, vivaratūti pana
  hatthaṁ pasāresi. Tato "bhagavā tumhehi anekesu kappakoṭīsu dānaṁ dadamānehi
  na sahatthā dvāravivaraṇakammaṁ katan"ti sayameva davāraṁ vivaṭaṁ. Taṁ pana yasmā
  bhagavato manena vivaṭaṁ, tasmā "vivari bhagavā dvāran"ti vattuṁ vaṭṭati. Vihāraṁ
  pavisitvāti gandhakuṭiṁ pavisitvā. Tasmiṁ pana paviṭṭhamatteyeva kārāyano pañca
  rājakakudhabhaṇḍāni gahetvā khandhāvāraṁ gantvā viḍūḍabhaṁ 1- āmantesi "chattaṁ
  samma ussāpehī"ti. Mayhaṁ pitā kiṁ gatoti. Pitaraṁ mā puccha, sace tvaṁ na
  ussāpesi, taṁ gaṇhitvā ahaṁ ussāpemīti. "ussāpemi Sammā"ti sampaṭicchi.
  Kārāyano rañño ekaṁ assañca asiñca ekameva ca paricārikaṁ itthiṁ ṭhapetvā "sace
  rājā jīvitena atthiko, mā āgacchatū"ti vatvā viḍūḍabhassa chattaṁ ussāpetvā
  taṁ gahetvā sāvatthimeva gato.
       [367] Dhammanvayoti paccakkhañāṇasaṅkhātassa dhammassa anunayo anumānaṁ,
  anubuddhīti attho. Idāni yenassa dhammanvayena "sammāsambuddho bhagavā"tiādi
  hoti, taṁ dassetuṁ idha panāhaṁ bhantetiādimāha. Tattha āpāṇakoṭikanti pāṇoti
  jīvitaṁ, taṁ mariyādaṁ 2- anto karitvā, maraṇasamayepi carantiyeva, taṁ na vītikkamantīti
  vuttaṁ hoti. "apāṇakoṭikan"tipi Pāṭho, ājīvapariyantanti 3- attho. Yathā ekacce
  jīvitahetu atikkamantā pāṇakoṭikaṁ 4- katvā caranti, na evanti attho.
  Ayaṁpi kho me bhanteti buddhasubuddhatāya dhammasvākkhātatāya saṁghasupaṭipannatāya
  ca etaṁ evaṁ hoti, evaṁ hi me bhante ayaṁ bhagavati dhammanvayo hotīti dīpeti.
  Eseva nayo sabbattha.
       [369] Na viya maññe cakkhuṁ bandhanteti cakkhuṁ abandhante viya.
  Apāsādikaṁ hi disvā puna olokanakiccaṁ na hoti, tasmā so cakkhuṁ na bandhati
  nāMa. Pāsādikaṁ disvā punappunaṁ olokanakiccaṁ hoti, tasmā so cakkhuṁ bandhati
  nāMa. Ime ca apāsādikā, tasmā evamāha. Bandhukarogo noti kularogo 5-

  *  *  *  *  *  *
  Footnote: 1 chaṂa. viṭūṭabhaṁ 2 Sī.,ka. pāṇakoṭiṁ jīvitamariyādaṁ
  3 chaṂa. ājīvitapariyantanti 4 Sī. ka. na pāṇakoṭikaṁ
  5 Ma. bandhukaroginoti kularogā
-------------------------------------------------
[page 256]
  Amhākaṁ kule jātā evarūpā hontīti vadanti. Uḷāranti mahesakkhaṁ. Pubbenāparanti
  pubbato aparaṁ visesaṁ. Tattha ca 1- kasiṇaparikammaṁ katvā samāpattiṁ nibbattento
  uḷāraṁ pubbe 2- visesaṁ sañjānāti nāma, samāpattiṁ padaṭṭhānaṁ katvā vipassanaṁ
  vaḍḍhetvā arahattaṁ gaṇhanto uḷāraṁ pubabato aparaṁ visesaṁ sañjānāti nāMa.
       [370] Ghātetāyaṁ vā ghātetunti ghātetabbayuttakaṁ ghātetuṁ. Jāpetāyaṁ
  vā jāpetunti dhanena vā jāpetabbayuttakaṁ jāpetuṁ jānituṁ adhanaṁ kātuṁ.
  Pabbājetāyaṁ vā pabbājetunti raṭṭhato vā pabbājetabbayuttakaṁ pabbājetuṁ.
       [373] Isidattapurāṇāti 3- isidatto ca purāṇo ca. Tesu eko
  brahmacārī, eko sadārasantuṭṭho. Mamabhattāti mama santakaṁ bhattaṁ etesanti
  mamabhattā. Mamayānāti mama santakaṁ yānaṁ etesanti mamayānā. Jīvitaṁ 4- dātāti
  jīvitavuttiṁ dātā. Vīmaṁsamānoti upaparikkhamāno.
       Tadā kira rājā niddaṁ anokkantova okkanto viya hutvā nipajji.
  Atha te thapatayo "katarasmiṁ disābhāge bhagavā"ti pucchitvā "asukasmiṁ nāmā"ti
  sutvā mantayiṁsu "yena sammāsambuddho, tena sīse kate rājā pādato hoti.
  Yena rājā, tena sīse kate satthā pādato hoti, kiṁ karissāmā"ti. Tato
  nesaṁ etadahosi "rājā kuppamāno yaṁ amhākaṁ deti, taṁ acchindeyya. Na kho
  pana mayaṁ sakkoma jānamānā satthāraṁ pādato kātun"ti rājānaṁ pādato katvā
  nipajjiṁsu. Taṁ sandhāya ayaṁ rājā evamāha.
       [374] Pakkāmīti gandhakuṭito nikkhamitvā kārāyanassa ṭhitaṭṭhānaṁ gato,
  taṁ tattha adisvā khandhāvāraṭṭhānaṁ gato, tatthāpi aññaṁ adisvā taṁ itthiṁ
  pucchi. Sā sabbaṁ pavuttiṁ ācikkhi. Rājā "na idāni mayā ekakena tattha
  gantabbaṁ, rājagahaṁ gantvā bhāgineyyena saddhiṁ āgantvā mayhaṁ rajjaṁ
  gaṇhissāmī"ti rājagahaṁ gacchanto antarāmagge kaṇājakabhattañceva bhuñji,
  bahalaudakañca pivi. Tassa sukhumālapakatikassa āhāro na sammāpariṇāmi so rājagahaṁ

  *  *  *  *  *  *
  Footnote: 1 chaṂa. ca-saddo na dissati 2 Ma. pubbena
  3 Ma.,ka. isidantapurāṇāti 4 cha. jīvikāya
-------------------------------------------------
[page 257]
  Pāpuṇantopi vikāle dvāresu pihitesu pāpuṇi. "ajja Sālāyaṁ sayitvā sve
  mayhaṁ bhāgineyyaṁ passissāmī"ti bahinagare sālāya nipajji. Tassa rattibhāge
  uṭṭhānāni pavattiṁsu, katipayavāre bahi nikkhami. Tato paṭṭhāya padasā gantuṁ
  asakkonto tassā itthiyā aṅke nipajjitvā balavapaccūse kālamakāsi. Sā
  tassa matabhāvaṁ ñatvā "dvīsu raṭṭhesu 1- rajjaṁ kāretvā idāni parassa bahinagare
  anāthasālāya anāthakālakiriyaṁ katvā nipanno mayhaṁ sāmi kosalarājā"tiādīni
  vadamānā uccāsaddena paridevituṁ ārabhi. Manussā sutvā rañño ārocesuṁ.
  Rājā āgantvā disvā sañjānitvā āgatakāraṇaṁ ñatvā mahāparihārena
  sarīrakiccaṁ karitvā "viḍūḍabhaṁ gaṇhissāmī"ti bheriñcārāpetvā 2- balakāyaṁ
  sannipātesi. Amaccā pādesu nipatitvā "sace deva tumhākaṁ mātulo arogo
  assa, tumhākaṁ gantuṁ yuttaṁ bhaveyya, idāni pana viḍūḍabhopi tumhe nissāya
  chattaṁ ussāpetuṁ arahatiyevā"ti saññāpetvā nivāresuṁ.
       Dhammacetiyānīti dhammassa cittīkāravacanāni. Tīsu hi ratanesu yattha katthaci
  cittīkāre kate sabbattha katoyeva hoti, tasmā bhagavati cittīkāre kate dhammopi
  katova hotīti bhagavā "dhammacetiyānī"ti āha. Ādibrahmacariyakānīti
  maggabrahmacariyassa ādibhūtāni, pubbabhāgapaṭipattibhūtānīti attho. Sesaṁ sabbattha
  uttānamevāti.
                    Papañcasūdaniyā majjhimanikāyaṭṭhakathāya
                      dhammacetiyasuttavaṇṇanā niṭṭhitā.
                           -------------

  *  *  *  *  *  *
  Footnote: 1 chaṂa. rajjesu 2 chaṂa. bheriṁ carāpetvā
-------------------------------------------------
[page 258]
                        10. Kaṇṇakatthalasuttavaṇṇanā
       [375] Evamme sutanti kaṇṇakatthalasuttaṁ. Tattha udaññāyanti 1-
  udaññāti 2- tassa raṭṭhassapi nagarassapi etadeva nāmaṁ, bhagavā udaññānagaraṁ
  upanissāya viharati. Kaṇṇakatthale migadāyeti tassa nagarassa avidūre kaṇṇakatthalaṁ
  nāma eko ramaṇīyo bhūmibhāgo atthi, so migānaṁ abhayatthāya dinnattā migadāyoti
  vuccati, tasmiṁ kaṇṇakatthale migadāye kenacideva karaṇīyenāti na aññena,
  anantarasutte vuttakaraṇīyena. 3- Somā ca bhaginī sakulā ca bhaginīti imā dve
  bhaginiyo rañño pajāpatiyo. Bhattābhihāreti bhattaṁ abhiharaṇaṭṭhāne. Rañño
  bhuñjanaṭṭhānaṁ hi sabbāpi orodhā kaṭacchuādīni gahetvā rājānaṁ upaṭṭhātuṁ
  gacchanti, tāpi tatheva agamaṁsu.
       [376] Kiṁ pana mahārājāti kasmā evamāha? rañño garahaparimocanatthaṁ.
  Evaṁ hi parisā cinteyya 4- "ayaṁ rājā āgacchamānova mātugāmānaṁ sāsanaṁ
  āroceti, mayaṁ attano dhammatāya bhagavantaṁ daṭṭhuṁ āgatoti maññāma, ayaṁ pana
  mātugāmānaṁ sāsanaṁ gahetvā āgato, mātugāmadāso maññe, esa pubbepi imināva
  kāraṇena āgacchatī"ti. Pucchito pana so attano āgamanakāraṇaṁ kathessati,
  evamassa ayaṁ garahā na uppajjissatīti garahamocanatthaṁ evamāha.
       [378] Abbhudāhāsīti kathesi. Sakideva sabbaṁ ñassati sabbaṁ dakkhitīti
  yo ekāvajjanena ekacittena atītānāgatapaccuppannaṁ sabbaṁ ñassati vā
  dakkhiti vā, so natthīti attho. Ekena hi cittena atītaṁ sabbaṁ jānissāmīti
  āvajjitvāpi atītaṁ sabbaṁ jānituṁ na sakkā, ekadesameva jānāti. Anāgatapaccuppannaṁ
  pana tena cittena sabbeneva sabbaṁ na jānātīti. Esa nayo itaresu. Evaṁ
  ekacittavasenāyaṁ pañho kathito. Heturūpanti hetusabhāvaṁ kāraṇajātikaṁ. Saheturūpanti
  sakāraṇajātikaṁ. Samparāyikāhaṁ bhanteti samparāyaguṇaṁ ahaṁ bhante pucchāmi.

  *  *  *  *  *  *
  Footnote: 1 chaṂa. uruññāyanti 2 chaṂa. uruññāti, evamuparipi
  3 chaṂa. vuttakaraṇīyeneva 4 Ma. cinteyyuṁ
-------------------------------------------------
[page 259]
       [379] Pañcimānīti imasmiṁ sutte pañca padhāniyaṅgāni lokuttaramissakāni
  kathitāni. Kavalaṅgaṇavāsicūḷasamuddatthero 1- pana "tumhākaṁ bhante kiṁ
  ruccatī"ti vutte "mayhaṁ lokuttarānevāti ruccatī"ti āha. Padhānavemattatanti
  padhānanānattaṁ. Aññādisameva hi puthujjanassa padhānaṁ, aññādisaṁ sotāpannassa,
  aññādisaṁ sakadāgāmino, aññādisaṁ anāgāmino, aññādisaṁ arahato,
  aññādisaṁ asītimahāsāvakānaṁ, aññādisaṁ dvinnaṁ aggasāvakānaṁ, aññādisaṁ
  paccekabuddhānaṁ, aññādisaṁ sabbaññubuddhānaṁ. Puthujjanassa padhānaṁ sotāpannassa
  padhānaṁ na pāpuṇāti .pe. Paccekabuddhassa padhānaṁ sabbaññubuddhassa padhānaṁ
  na pāpuṇāti. Imamatthaṁ sandhāya "padhānavemattataṁ vadāmī"ti āha. Dantakāraṇaṁ
  gaccheyyunti yaṁ akūṭkaraṇaṁ, anavacchindanaṁ, dhurassa 2- acchindananti dantesu
  kāraṇaṁ dissati, taṁ kāraṇaṁ upagaccheyyunti attho. Dantabhūminti dantehi
  gantabbabhūmiṁ. Assaddhotiādīsu puthujjanasotāpannasakadāgāmianāgāmino cattāropi
  assaddhā nāMa. Puthujjano hi sotāpannassa saddhaṁ appattoti assaddho, sotāpanno
  sakadāgāmissa, sakadāgāmī anāgāmissa, anāgāmī arahato saddhaṁ appattoti
  assaddho. Ābādho arahatopi uppajjatīti pañcapi bahvābādhā nāma honti.
  Ariyasāvakassa pana saṭho māyāvīti nāmaṁ natthi. Teneva thero "pañcaṅgāni
  lokuttarāni kathitānīti mayhaṁ ruccatī"ti āha. Assakhaluṅkasuttante pana
  "tayo ca bhikkhave assakhaluṅke tayo ca parisakhaluṅke desessāmī"ti 3- ettha
  ariyasāvakassāpi sambodhināmaṁ āgataṁ, tassa vasena lokuttaramissakā kathitāti
  vuttaṁ. Puthujjano pana sotāpattimaggavīriyaṁ asampatto .pe. Anāgāmī
  arahattamaggavīriyaṁ asampattoti. Kusitopi assaddho viya cattāro ca honti, tathā
  duppañño.
       Evaṁ panettha opammasaṁsandanaṁ veditabbaṁ:- adantahatthiādayo viya hi
  maggapadhānarahito puggalo. Dantahatthiādayo viya maggapadhānavā. Yathā adantahatthiādayo

  *  *  *  *  *  *
  Footnote: 1 chaṂa. kathinaṅgaṇavāsīcūḷasamuddatthero 2 Ma., ka. dhurāya
  3 aṅ. tika. 20/141/280
-------------------------------------------------
[page 260]
  Kūṭākāraṁ akatvā avicchinditvā dhuraṁ apātetvā dantagamanaṁ vā gantuṁ
  dantabhūmiṁ vā pattuṁ na sakkonti, evameva 1- maggapadhānarahito maggapadhānavatā
  pattabbaṁ pāpuṇituṁ nibbattetabbaṁ guṇaṁ nibbattetuṁ na sakkoti. Yathā pana
  dantahatthiādayo kūṭākāraṁ akatvā avicchinditvā dhuraṁ apātetvā dantagamanaṁ
  vā gantuṁ dantabhūmiṁ vā pattuṁ sakkonti, evameva maggapadhānavā maggapadhānavatā
  pattabbaṁ pāpuṇituṁ nibbattetabbaṁ guṇaṁ nibbattetuṁ sakkoti, idaṁ vuttaṁ hoti
  "sotāpattimaggapadhānavā sotāpattimaggapadhānavatā pattokāsaṁ pāpuṇituṁ
  nibbattetabbaguṇaṁ nibbattetuṁ sakkoti .pe. Arahattamaggapadhānavā
  arahattamaggapadhānavatā pattokāsaṁ pāpuṇituṁ nibbattetabbaguṇaṁ nibbattetuṁ
  sakkotī"ti.
       [380] Sammappadhānāti maggapadhānena sammappadhānā. Na kiñci nānākaraṇaṁ
  vadāmi yadidaṁ vimuttiyā vimuttānanti yaṁ ekassa phalavimuttiyā itarassa
  phalavimuttiṁ ārabbha nānākaraṇaṁ vattabbaṁ siyā, taṁ na kiñci vadāmīti attho.
  Acciyā vā accinti acciyā vā accimhi. Sesapadadvayepi eseva nayo, bhummatthe
  hi etaṁ upayogavacanaṁ. Kiṁ pana tvaṁ mahārājāti mahārāja kiṁ tvaṁ "santi devā
  cātummahārājikā, santi devā tāvatiṁsā .pe. Santi devā paranimmitavattino,
  santi devā taduttarin"ti 2- evaṁ devānaṁ atthibhāvaṁ na jānāsi, yena evaṁ
  vadehīti. Tato atthibhāvaṁ jānāmi, manussalokaṁ pana āgacchanti nāgacchantīti
  idaṁpucchanto yadi vā te bhantetiādimāha. Sabyāpajjhāti sadukkhā,
  samucchedappahānena appahīnacetasikadukkhā. Āgantāroti upapattivasena āgantāro.
  Abyāpajjhāti samucchinnadukkhā. Anāgantāroti upapattivasena anāgantāro.
       [381] Pahotīti sakkoti. Rājā hi puññavantaṁpi lābhasakkārasampannaṁ
  yathā na koci upasaṅkamati, evaṁ karonto tamhā ṭhānā cāvetuṁ sakkoti.
  Apuññavantaṁpi sakalagāmaṁ piṇḍāya caritvā yāpanamattaṁ alabhantaṁ yathā
  lābhasakkārasampanno hoti, evaṁ karonto tamhā ṭhānā cāvetuṁ sakkoti.
  Brahmacariyavantaṁpi itthīhi saddhiṁ sampayojetvā sīlavināsaṁ pāpento balakkārena vā

  *  *  *  *  *  *
  Footnote: 1 chaṂa. evamevaṁ, evamuparipi 2 chaṂa. tatuttarinti
-------------------------------------------------
[page 261]
  Uppabbājento tamhā ṭhānā cāvetuṁ sakkoti. Abrahmacariyavantaṁpi sampannakāmaguṇaṁ
  amaccaṁ bandhanāgāraṁ pavesetvā itthīnaṁ mukhaṁpi passituṁ adento tamhā ṭhānā
  cāveti nāMa. Raṭṭhato pana yaṁ icchati, taṁ pabbājeti nāMa.
       Dassanāyapi nappahontīti kāmāvacare tāva abyāpajjhe deve sabyāpajjhā
  devā cakkhuviññāṇadassanāyapi nappahonti. Kasmā? arahato tattha ṭhānābhāvato.
  Rūpāvacare pana ekavimānasmiṁyeva 1- tiṭṭhanti ca nisīdanti cāti
  cakkhuviññāṇadassanāya pahonti, etehi diṭṭhaṁ pana sallakkhitaṁ paṭividdhaṁ salakkhaṇaṁ 2-
  daṭṭhuṁ sallakkhituṁ paṭivijjhituṁ na sakkontīti ñāṇacakkhunā 3- dassanāya nappahonti,
  uparideve ca cakkhuviññāṇadassanenāpīti.
       [382] Ko nāmo ayaṁ bhanteti rājā theraṁ jānantopi ajānanto viya
  pucchati. Kasmā? pasaṁsitukāmatāya. Ānandarūpoti ānandasabhāvo. Brahmapucchāpi
  vuttanayeneva veditabbā. Athakho aññataro purisoti sā kira kathā viḍūḍabheneva
  kathitā, te "tayā kathitā, tayā kathitā"ti kupitā aññamaññaṁ imasmiṁyeva ṭhāne
  attano attano balakāyaṁ uṭṭhāpetvā kalahaṁpi kareyyunti nivāraṇatthaṁ so
  rājapuriso etadavoca. Sesaṁ sabbattha uttānamevati. Ayaṁ pana desanā
  neyyapuggalassa vasena niṭṭhitāti.
                     Papañcasūdaniyā majjhimanikāyaṭṭhakathāya
                      kaṇṇakatthalasuttavaṇṇanā niṭṭhitā.
                        Catutthavaggavaṇṇanā niṭṭhitā.
                           ------------

  *  *  *  *  *  *
  Footnote: 1 Sī. ekavimānasmiṁ ye 2 chaṂa. lakkhaṇaṁ 3 Ma. viññāṇacakkhunā
-------------------------------------------------
[page 262]
                           5. Brāhmaṇavagga
                         1. Brahmāyusuttavaṇṇanā
       [383] Evamme sutanti brahmāyusuttaṁ. Tattha mahatā bhikkhusaṁghena saddhinti
  mahatāti guṇamahattenapi mahatā, saṅkhyāmahattenapi. So hi bhikkhusaṁgho 1- guṇehipi
  mahā ahosi appacchatādiguṇasamannāgatattā, saṅkhyāyapi mahā pañcasatasaṅkhyatattā.
  Bhikkhūnaṁ saṁghena bhikkhusaṁghena, diṭṭhisīlasāmaññasaṅghātasaṅkhātena samaṇagaṇenāti attho.
  Saddhinti ekato. Pañcamattehi bhikkhusatehīti pañca mattā etesanti pañcamattāni.
  Mattāti pamāṇaṁ vuccati, tasmā yathā bhojane mattaññūti vutte bhojane mattaṁ
  jānāti pamāṇaṁ jānātīti attho hoti, evamidhāpi tesaṁ bhikkhusatānaṁ pañcamattā
  pañcapamāṇanti evamattho daṭṭhabbo. Bhikkhūnaṁ satāni bhikkhusatāni. Tehi pañcamattehi
  bhikkhusatehi.
       Vīsavassasatikoti vīsādhikavassasatiko. Tiṇṇaṁ vedānanti iruvedayajuvedasāmavedānaṁ.
  Oṭṭhapahatakaraṇavasena pāraṁ gatoti pāragū. Saha nighaṇḍunā ca keṭubhena
  ca sanighaṇḍubheṭubhānaṁ, nighaṇḍūti nāmanighaṇḍurukkhādīnaṁ 2- vevacanappakāsakaṁ satthaṁ.
  Keṭubhanti kiriyākappavikappo kavīnaṁ upakārāya 3- satthaṁ. Saha akkharappabhedena
  sakkharappabhedānaṁ. Akkharappabhedoti sikkhā ca nirutti ca. Itihāsapañcamānanti
  āthabbaṇavedaṁ catutthaṁ katvā "itiha āsa itiha āsā"ti īdisavacanappaṭisaṁyutto
  purāṇakathāsaṅkhāto itihāso pañcamo etesanti itihāsapañcamā, tesaṁ
  itihāsapañcamānaṁ. Padañca tadavasesañca byākaraṇaṁ adhīyati pavedeti cavati padako
  veyyākaraṇo. Lokāyatanti 4- vuccati vitaṇḍavādasatthaṁ. Mahāpurisalakkhaṇanti
  mahāpurisānaṁ buddhādīnaṁ lakkhaṇadīpakaṁ dvādasasahassaganthappamāṇaṁ satthaṁ, yattha

  *  *  *  *  *  *
  Footnote: 1 chaṂa. bhikkhusaṁghe 2 su.vi. 1/526/222
  3 upakārāvahaṁ, su.vi. 1/256/222 4 chaṂa. itisaddo na disasati
-------------------------------------------------
[page 263]
  Soḷasasahassagāthāparimāṇāya buddhamantā nāma ahesuṁ, yesaṁ vasena "iminā lakkhaṇena
  samannāgatā buddhā nāma honti, iminā paccekabuddhā nāma honti, iminā
  dve aggasāvakā, asītimahāsāvakā, buddhamātā, buddhapitā, aggupaṭṭhāko,
  aggupaṭṭhāyikā, rājā cakkavattī"ti ayaṁ viseso ñāyati. Anavayoti imesu
  lokāyatamahāpurisalakkhaṇesu anūno paripūrikārī, avayo na hotīti vuttaṁ hoti.
  Avayo nāma yo tāni atthato ca ganthato ca sandhāretuṁ na sakkoti. Assosi
  khotiādīsu yaṁ vattabbaṁ siyā, taṁ sāleyyakasutte 1- vuttameva.
       [384] Ayaṁ tātāti ayaṁ mahallakatāya gantuṁ asakkonto māṇavaṁ
  āmantetvā evamāha. Apica esa brāhmaṇo cintesi "imasmiṁ loke `ahaṁ
  buddho ahaṁ buddho'ti uggatassa nāmaṁ gahetvā bahū janā vicaranti, tasmā
  na me anussavamatteneva upasaṅkamituṁ yuttaṁ. Ekaccaṁ hi upasaṅkamantassa apakkamanaṁpi
  garu hoti, anatthopi uppajjati. Yannūnāhaṁ mama antevāsikaṁ pesetvā `buddho
  vā no vā'ti jānitvā upasaṅkameyyan"ti, tasmā māṇavaṁ āmantetvā "ayaṁ
  tātā"tiādimāha. Taṁ bhavantanti tassa bhoto. Tathā santaṁyevāti tathā satoyeva.
  Idaṁ hi itthambhūtākhyānatthe upayogavacanaṁ. Yathā kathaṁ panāhaṁ bhoti ettha kathaṁ
  panāhaṁ bho taṁ bhavantaṁ gotamaṁ jānissāmi, yathā sakkā so ñātuṁ, tathā me
  ācikkhāti attho. Yathāti vā nipātamattamevetaṁ. Kathanti ayaṁ ākārapucchā,
  kenākārenāhaṁ bhavantaṁ gotamaṁ jānissāmīti attho.
       Evaṁ vutte kira naṁ upajjhāyo "kiṁ tvaṁ tāta paṭhaviyaṁ ṭhito paṭhaviṁ na
  passāmīti viya candimasūriyānaṁ obhāse ṭhito candimasūriye na passāmīti viya
  vadasī"tiādīni vatvā jānanākāraṁ dassento āgatāni kho tātātiādimāha.
  Tattha mantesūti vedesu. Tathāgato kira uppajjissatīti paṭikacceva suddhāvāsā
  devā vedesu lakkhaṇāni pakkhipitvā "buddhamantā nāma ete"ti brāhmaṇavesena
  vede vācenti "tadanusārena mahesakkhā sattā tathāgataṁ jānissantī"ti.

  *  *  *  *  *  *
  Footnote: 1 Maṃū. 12/439/387 cūḷayamakavagga
-------------------------------------------------
[page 264]
  Tena pubbe vedesu mahāpurisalakkhaṇāni āgacchanti. Parinibbute pana
  tathāgate anukkamena antaradhāyanti, tena etarahi natthi. Mahāpurisassāti
  paṇidhisamādānañāṇakaruṇādiguṇamahato purisassa. Dveyeva gatiyoti dveeva niṭṭhā.
  Kāmañcāyaṁ gatisaddo "pañca kho imā sāriputta gatiyo"tiādīsu 1- bhavabhede vattati,
  "gati migānaṁ pavanan"tiādīsu 2- nivāsanaṭṭhāne, "evaṁ adhimattagatimanto"tiādīsu 3-
  paññāya, "gatigatan"tiādīsu visajjabhāve, 4- idha pana niṭṭhāyaṁ vattatīti veditabbo.
  Tattha kiñcāpi yehi samannāgato rājā hoti, na teheva buddho hoti,
  jātisāmaññato pana tāniyeva tānīti vuccanti. Tena vuttaṁ "yehi samannāgatassā"ti.
  Sace agāraṁ ajjhāvasatīti yadi agāre vasati, rājā hoti cakkavattīti. 5- Catūhi
  acchariyadhammehi saṅgahavatthūhi ca lokaṁ rañjanato rājā. Cakkaratanaṁ vatteti, catūhi
  sampatticakkehi vatteti, tehi ca paraṁ vatteti, parahitāya ca iriyāpathacakkānaṁ
  vatto etasmiṁ atthīti cakkavattī. Ettha ca rājāti sāmaññaṁ, cakkavattīti visesanaṁ.
  Dhammena caratīti dhammiko, ñāyena samena vattatīti attho. Dhammena rajjaṁ labhitvā
  rājā jātoti dhammarājā. Parahitadhammakaraṇena vā dhammiko, attahitadhammakaraṇena
  dhammarājā. Caturantāya issaroti cāturanto, catusamuddantāya catubbidhadīpabhūsitāya
  ca paṭhaviyā issaroti attho. Ajjhattaṁ kopādipaccatthike bahiddhā ca sabbarājāno
  vijesīti vijitāvī. Janapadatthāvariyappattoti janapade bhāvarabhāvaṁ dhuvabhāvaṁ patto,
  na sakkā kenaci cāletuṁ, janapado vā tamhi thāvariyappatto anussukko 6-
  sakammanirato 7- acalo asampavedhīti janapadatthāvariyappatto. Seyyathidanti nipāto,
  tassa tāni katamānīti attho. Cakkaratanantiādīsu cakkañca taṁ ratijananaṭṭhena
  ratanañcāti cakkaratanaṁ. Eseva nayo sabbattha.
       Imesu pana ratanesu ayaṁ cakkavattirājā cakkaratanena ajitaṁ jināti,
  hatthiassaratanehi vijite yathāsukhaṁ anuvicarati, pariṇāyakaratanena vijitamanurakkhati, sesehī
  upabhogasukhamanubhavati. Paṭhamena cassa ussāhasattiyogo, hatathiassagahapatiratanehi

  *  *  *  *  *  *
  Footnote: 1 Maṃū. 12/153/113 mahāsīhanādasutta 2 vi.pa. 8/339/315 gāthāsaṅgaṇika
  3 Maṃū. 12/161/125 mahāsīhanādasutta 4 Ma. visaddabhāve, cha, visaṭabhāve
  5 chaṂa. cakkavatti 6 su.vi. 1/258/225 ambaṭṭhamāṇavaka 7 Ma. sakammaniyato
-------------------------------------------------
[page 265]
  Pabhusattiyogo, pacchimena mantasattiyogo suparipuṇṇo hoti, itthimaṇiratanehi
  tividhasattiyogaphalaṁ. So itthimaṇiratanehi bhogasukhamanubhavati, sesehi issariyasukhaṁ.
  Visesatopassa 1- purimāni tīṇi adosakusalamūlajanitakammānubhāvena sampajjanti,
  majjhimāni alobhakusalamūlajanitakammānubhāvena, pacchimakaṁ 2-
  amohakusalamūlajanitakammānubhāvenāti veditabbaṁ. Ayamettha saṅkhepo, vitthāro pana
  bojjhaṅgasaṁyutte ratanasuttassa 3- upadesato gahetabbo. Apica bālapaṇḍitasuttepi 4-
  imesaṁ ratanānaṁ uppattikkamena saddhiṁ vaṇṇanā āgamissati.
       Parosahassanti atirekasahassaṁ. Sūrāti abhīrukajātikā. Vīraṅgarūpāti
  devaputtasadisakāyā, evaṁ tāva eke vaṇṇayanti, ayaṁ panettha sabhāvo:- vīrāti
  uttamasūrā vuccanti. Vīrānaṁ aṅgaṁ vīraṅgaṁ, vīrakāraṇaṁ vīriyanti vuttaṁ hoti.
  Vīraṅgaṁ rūpaṁ etesanti vīraṅgarūpā, vīriyamayasarīrā viyāti vuttaṁ hoti.
  Parasenappamaddanāti sace paṭimukhaṁ tiṭṭheyya parasenā, taṁ maddituṁ samatthāti adhippāyo.
  Dhammenāti "pāṇo na hantabbo"tiādinā pañcasīladhammena.
       Arahaṁ hoti sammāsambuddho loke vivaṭṭacchadoti ettha rāgadosamohamāna-
  diṭṭhiavijjāduccaritachadanehi sattahi paṭicchanne kilesandhakāraloke taṁ chadanaṁ
  vivaṭṭetvā samantato sañjātāloko hutvā ṭhitoti vivaṭṭacchado. Tattha
  paṭhamena padena pūjārāhatā, dutiyena tassā hetu yasmā sammāsambuddhoti, tatiyena
  buddhattahetubhūtā vivaṭacchadatā vuttāti veditabbā. Athavā vivaṭṭo ca vicchado
  cāti vivaṭṭacchado, vaṭṭarahito chadanarahito cāti vuttaṁ hoti. Tena arahaṁ
  vaṭṭābhāvena, sammāsambuddho chadanābhāvenāti evaṁ purimapadadvayasseva hetudvayaṁ
  vuttaṁ hoti. Dutiyavesārajjena cettha purimasiddhi, paṭhamena dutiyasiddhi,
  tatiyacatutthehi tatiyasiddhi hoti. Purimañca dhammacakkhuṁ, dutiyaṁ buddhacakkhuṁ, tatiyaṁ
  samantacakkhuṁ sādhetītipi veditabbaṁ. Tvaṁ mantānaṁ paṭiggahetāti imināssa sūrabhāvaṁ
  janeti.

  *  *  *  *  *  *
  Footnote: 1 chaṂa. visesato cassa 2 chaṂa. pacchimamekaṁ
  3 saṁṃahā. 19/223/88 4 Ma.u. 14/256/223
-------------------------------------------------
[page 266]
       [385] Sopi tāya ācariyakathāya lakkhaṇesu vigatasammoho ekobhāsajāto
  viya buddhamante sampassamāno evaṁ bhoti āha. Tassattho:- yathā bho maṁ tvaṁ
  vadasi, evaṁ karissāmīti. Samannesīti gavesi, ekaṁ dveti vā gaṇayanto samānayi.
  Addasā khoti kathaṁ addasa? buddhānañhi nisinnānaṁ vā nipannānaṁ vā koci
  Lakkhaṇaṁ pariyesituṁ na sakkoti, ṭhitānaṁ pana caṅkamantānaṁ vā sakkoti. Tasmā
  lakkhaṇapariyesanatthaṁ āgataṁ disvā buddhā uṭṭhāyāsanā tiṭṭhanti vā caṅkamaṁ vā
  adhiṭṭhahanti. Iti lakkhaṇadassanānurūpe iriyāpathe vattamānassa addasa. Yebhuyyenāti
  pāyena, bahukāni addasa, appāni na addasāti attho. Tato yāni na addasa,
  tesaṁ dīpanatthaṁ vuttaṁ ṭhapetvā dveāti kaṅkhatīti "aho vata passeyyan"ti patthanaṁ
  uppādeti. Vicikicchatīti tato tato tāni vicinanto kicchati na sakkoti daṭṭhuṁ.
  Nādhimuccatīti tāya vicikicchāya sanniṭṭhānaṁ na gacchati. Na sampasīdatīti tato
  "paripuṇṇalakkhaṇo ayan"ti bhagavati pasādaṁ nāpajjati. Kaṅkhāya vā dubbalā
  vimati vuttā, vicikicchāya majjhimā, anadhimuccanatāya balavatī, asampasādena tehi
  tīhi dhammehi cittassa kālussiyabhāvo. Kosohiteti vatthikosenapi 1- paṭicchanne.
  Vatthaguyheti aṅgajāte. Bhagavato hi vāraṇasseva kosohitavatthaguyhaṁ suvaṇṇavaṇṇaṁ
  padumagabbhasamānaṁ, taṁ so vatthapaṭicchannattā, apassanto 2- antomukhagatāya ca
  jivhāya pahūtabhāvaṁ asallakkhento tesu dvīsu lakkhaṇesu kaṅkhī ahosi vicikicchī.
       Athakho bhagavāti athakho bhagavā cintesi "sacāhaṁ imassa etāni dve
  lakkhaṇāni na dassessāmi, nikkaṅkho na bhavissati. Etassa kaṅkhāya sati
  ācariyopissa nikkaṅkho na bhavissati, atha maṁ dassanāya na āgamissati, anāgato
  dhammaṁ na sossati, dhammaṁ asuṇanto tīṇi sāmaññaphalāni na sacchikarissati. Etasmiṁ
  pana nikkaṅkhe ācariyopissa nikkaṅkho maṁ upasaṅkamitvā dhammaṁ sutvā tīṇi
  sāmaññaphalāni sacchikarissati, etadatthaṁyeva ca mayā pāramiyo pūritā. Dassessāmissa
  tāni lakkhaṇānī"ti,

  *  *  *  *  *  *
  Footnote: 1 chaṂa. pisaddo na dassati 2 chaṂa. ayaṁ pāṭho na dissati
-------------------------------------------------
[page 267]
        Tathārūpaṁ iddhābhisaṅkhāraṁ akāsi. Kathaṁrūpaṁ? kimettha aññena vattabbaṁ,
  vuttametaṁ nāgasenatthereneva milindaraññā puṭṭhena:-
           āha ca dukkaraṁ bhante nāgasena bhagavatā katanti. Kiṁ mahārājāti.
        Mahājanena hirikaraṇokāsaṁ brahmāyubrāhmaṇassa ca antevāsiuttarassa
        ca bāvarissa antevāsīnaṁ soḷasabrāhmaṇānañca selassa
        ca brāhmaṇassa antevāsīnaṁ tisatamāṇavānañca dassesi bhanteti.
        Na mahārāja bhagavā guyhaṁ dasseti, chāyaṁ bhagavā dasseti, iddhiyā
        abhisaṅkharitvā nivāsananivatthaṁ kāyabandhanabaddhaṁ cīvarapārutaṁ chāyārūpakamattaṁ
        dassesi mahārājāti. Chāyaṁ diṭṭhe sati diṭṭhoyeva nanu bhanteti.
        Tiṭṭhatetaṁ mahārāja, hadayarūpaṁ, disvā bujjhanakasatto bhaveyya,
        hadayamaṁsaṁ nīharitvā dasseyya sammāsambuddhoti. Kallosi bhante
        nāgasenāti.
        Ninnāmetvāti nīharitvā. Anumasīti kathinasūciṁ viya katvā anumajji. Tathā
  karaṇena cettha mudubhāvo, kaṇṇasotānumasanena dīghabhāvo, nāsikasotanumasanena
  tanubhāvo, nalāṭacchādanena puthulabhāvo pakāsitoti veditabbo. Ubhopi
  kaṇṇasotānītiādīsu cettha buddhānaṁ kaṇṇasotesu malaṁ vā jallikā vā natthi,
  dhovitvā ṭhapitarajatapanāḷikā viya honti, tathā nāsikasotesu, tānipi hi
  suparikammakatakañcanapanāḷikā viya ca maṇipanāḷikā viya ca honti. Tasmā jivhaṁ
  nīharitvā kathinasūciṁ viya katvā mukhapariyante upasaṁharanto dakkhiṇakaṇṇasotaṁ
  pavesetvā tato nīharitvā vāmakaṇṇasotaṁ pavesesi, tato nīharitvā
  dakkhiṇanāsikasotaṁ pavesetvā tato nīharitvā vāmanāsikasotaṁ pavesesi, tato nīharitvā
  puthulabhāvaṁ dassento rattavalāhakena aḍḍhacandaṁ viya ca suvaṇṇapattaṁ viya ca
  rattakambalapaṭalena vijjujotasadisāya jivhāya kevalakappaṁ nalāṭamaṇḍalaṁ
  paṭicchādesi.
       Yannūnāhanti kasmā cintesi? ahaṁ hi mahāpurisalakkhaṇāni samannesitvā
  Gato "diṭṭhāni te tāta mahāpurisalakkhaṇānī"ti ācariyena pucchito "āma
-------------------------------------------------
[page 268]
  Ācariyā"ti vattuṁ sakkhissāmi, sace pana maṁ "kiriyākaraṇamassa kīdisan"ti pucchissati,
  taṁ vattuṁ na sakkhissāmi, na jānāmīti vutte pana ācariyo kujjhissati "nanu
  tvaṁ mayā sabbampetaṁ jānanatthāya pesito, kasmā ajānitvā āgatosī"ti, tasmā
  yannūnāhanti cintetvā anubandhi. Bhagavā nahānaṭṭhānaṁ mukhadhovanaṭṭhānaṁ
  sarīrapaṭijagganaṭṭhānaṁ rājarājamahāmattādīnaṁ orodhehi saddhiṁ parivāretvā
  nisinnaṭṭhānanti imāni cattāri ṭhānāni ṭhapetvā sesaṭṭhānesu antamaso
  ekagandhakuṭipi okāsaṁ akāsi.
       Gacchante gacchante kāle "ayaṁ kira brahmāyubrāhmaṇassa māṇavo uttaro
  nāma `buddho vā no vā'ti tathāgatassa buddhabhāvaṁ vīmaṁsanto carati, buddhavīmaṁsako
  nāmāyan"ti pākaṭo jāto. Yamhi yamhi ṭhāne buddhā vasanti, pañcakiccāni
  katāneva honti, tāni heṭṭhā dassitāneva. Tattha pacchābhattaṁ alaṅkatadhammāsane
  nisīditvā dantakhacitaṁ cittabījaniṁ gahetvā mahājanassa dhammaṁ desente bhagavati
  uttaropi avidūre nisīdati dhammassavanapariyosāne saddhā manussā svātanāya
  bhagavantaṁ nimantetvā māṇavampi upasaṅkamitvā evaṁ vadanti "tāta amhehi
  bhagavā nimantito, tvampi bhagavatā saddhiṁ āgantvā amhākaṁ gehe bhattaṁ
  gaṇheyyāsī"ti. Punadivase tathāgato bhikkhusaṁghaparivuto gāmaṁ pavisati, uttaropi
  padavāre padavāre parigaṇhanto padānupadiko anubandhati. Kulagehaṁ paviṭṭhakāle
  dakkhiṇodakaggahaṇaṁ ādiṁ katvā sabbaṁ olokento nisīdati. Bhattakiccāvasāne
  tathāgatassa pattaṁ bhūmiyaṁ ṭhapetvā nisinnakāle māṇavakassa pātarāsabhattaṁ sajjenti.
  So ekamante nisinno bhuñjitvā puna satthu santike ṭhatvā bhattānumodanaṁ
  sutvā bhagavatā saddhiṁyeva vihāraṁ gacchati.
       Tattha bhagavā bhikkhūnaṁ bhattakiccapariyosānaṁ āgamento gandhamaṇḍalamāḷe
  nisīdati, bhikkhūhi bhattakiccaṁ katvā pattacīvaraṁ paṭisāmetvā āgamma vanditvā
  kāle ārocite bhagavā gandhakuṭiṁ pavisati, māṇavopi bhagavatā saddhiṁyeva gacchati.
  Bhagavā parivāretvā āgataṁ bhikkhusaṁghaṁ gandhakuṭippamukhe ṭhito ovaditvā uyyojetvā
  gandhakuṭiṁ pavisati, māṇavopi pavisati. Bhagavā khuddakamañce appamattakaṁ kālaṁ nisīdati,
-------------------------------------------------
[page 269]
  Māṇavopi avidūre olokento nisīdati. Bhagavā muhuttaṁ nisīditvā sīsokampanaṁ 1-
  dassesi, "bhoto gotamassa vihāravelā bhavissatī"ti māṇavo gandhakuṭidvāraṁ
  pidahanto nikkhamitvā ekamantaṁ nisīdati. Manussā purebhattaṁ dānaṁ datvā
  bhuttapātarāsā samādinnauposathaṅgā suddhuttarāsaṅgā mālāgandhādihatthā dhammaṁ
  suṇissāmāti vihāraṁ āgacchanti, cakkavattino khandhāvāraṭṭhānaṁ viya hoti.
       Bhagavā muhuttaṁ sīhaseyyaṁ kappetvā vuṭṭhāya pubbabhāgena paricchinditvā
  samāpattiṁ samāpajjati. Samāpattito vuṭṭhāya mahājanassa āgatabhāvaṁ ñatvā
  gandhakuṭito nikkhamma mahājanaparivuto gandhamaṇḍalamāḷaṁ gantvā puññattapavarabuddhāsanaṁ
  gato 2- parisāya dhammaṁ desesi. Māṇavopi avidūre nisīditvā "kiṁ nu
  kho samaṇo gotamo gehassitavasena parisaṁ ussāpento vā apasādento vā
  dhammaṁ deseti, udāhu no"ti akkharaṁ akkharaṁ padaṁ padaṁ pariggaṇhāti, bhagavā
  tathāvidhaṁ kathaṁ akathetvāva kālaṁ ñatvā desanaṁ niṭṭhāpesi. Māṇavo iminā niyāmena
  pariggaṇhanto sattamāse ekato vicaritvā bhagavato kāyadvārādīsu anumattaṁpi
  avakkhalitaṁ na addasa. Anacchariyañcetaṁ, yaṁ buddhabhūtassa manussabhūto māṇavo na
  passeyya, yassa bodhisattabhūtassa chabbassāni padhānabhūmiyaṁ amanussabhūto māro
  devaputto gehassitavitakkamattaṁpi adisvā buddhabhūtaṁ ekasaṁvaccharaṁ anubandhitvā
  kiñci apassanto:-
            "satta vassāni bhagavantaṁ anubandhiṁ padāpadaṁ 3-
             otāraṁ 4- nādhigacchissaṁ sambuddhassa sirīmato"ti 5-
       ādigāthāyo vatvā pakkāmi. Tato māṇavo cintesi "ahaṁ bhavantaṁ gotamaṁ
  satta māse anubandhamāno kiñci vajjaṁ na passāmi. Sace panāhaṁ aññepi
  satta māse satta vā vassāni vassasataṁ vā vassasahassaṁ anubandheyyaṁ, nevassa
  vajjaṁ passeyyaṁ. Ācariyo kho panassa me mahallako, yogakkhemaṁ nāma na sakkā
  jānituṁ. Samaṇassa gotamassa sabhāvaguṇeneva buddhabhāvaṁ vatvā mayhaṁ ācariyassa
  ārocessāmī"ti bhagavantaṁ āpucchitvā bhikkhusaṁghaṁ vanditvā nikkhami.

  *  *  *  *  *  *
  Footnote: 1 chaṂa. sīsokkamanaṁ 2 chaṂa. paññattavarabuddhāsanagato
  3 Ma. padānupadaṁ 4 Ma. okāsaṁ 5 khu.su. 25/449/417
-------------------------------------------------
[page 270]
       Ācariyassa santikañca panāgantvā "kacci tāta uttara taṁ bhavantaṁ
  gotamaṁ tathāsantaṁyeva saddo abbhuggato"ti pucchito "ācariya kiṁ vadasi, cakkavāḷaṁ
  atisambādhaṁ, bhavaggaṁ atinīcaṁ, tassa hi bhoto gotamassa ākāsaṁ viya apariyanto
  guṇagaṇo. Yathāsantaṁyeva 1- bho taṁ bhavantaṁ gotaman"tiādīni vatvā yathādiṭṭhāni 2-
  dvattiṁsamahāpurisalakkhaṇāni paṭipāṭiyā ācikkhitvā kiriyasamācāraṁ ācikkhi. Tena
  vuttaṁ "athakho uttaro māṇavo .pe. Ediso ca ediso ca bhavaṁ gotamo tato
  ca bhiyyo"ti.
       [386] Tattha suppatiṭṭhitapādoti yathā hi aññesaṁ bhūmiyaṁ pādaṁ
  ṭhapentānaṁ aggatalaṁ vā paṇhi vā passaṁ vā paṭhamaṁ phusati, vemajjhaṁ vā pana
  chiddaṁ hoti, ukkhipantānaṁpi aggatalādīsu ekakoṭṭhāsova paṭhamaṁ uṭṭhahati, na
  evaṁ tassa. Tassa pana suvaṇṇapādukatalaṁ viya ekappahāreneva sakalaṁ pādatalaṁ
  bhūmiṁ phusati, bhūmito uṭṭhahati. Tasmā "suppatiṭṭhitapādo kho pana so bhavaṁ
  gotamo"ti vadati.
       Tatridaṁ bhagavato suppatiṭṭhitapādatāya:- sacepi hi bhagavā anekasataporisaṁ
  narakaṁ akkamissāmīti pādaṁ nīharati, tāvadeva ninnaṭṭhānaṁ vātapūritaṁ viya
  kammārabhastaṁ 3- unnamitvā paṭhavīsamaṁ hoti, unnataṭṭhānaṁpi anto pavisati. Dūre
  akkamissāmīti abhinīharantassa sineruppamāṇopi pabbato seditavettaṅkuro viya
  onamitvā 4- pādasamīpaṁ āgacchati. Tathāhissa yamakapāṭihāriyaṁ katvā yugandharapabbataṁ
  akkamissāmīti pāde abhinīharite 5- pabbato namitvā pādasamīpaṁ āgato,
  so taṁ akkamitvā dutiyapādena tāvatiṁsabhavanaṁ akkami. Na hi cakkalakkhaṇena
  patiṭṭhātabbaṭṭhānaṁ visamaṁ bhavituṁ sakkoti. Khāṇu vā kaṇṭakā vā sakkharakathalā
  vā uccārapassāvā vā kheḷasiṅghānikādīni vā purimatarāva apagacchanti, tattha
  tattheva vā 6- paṭhaviṁ pavisanti. Tathāgatassa hi sīlatejena paññātejena dhammatejena
  dasannaṁ pāramīnaṁ ānubhāvena ayaṁ mahāpaṭhavī samā mudu pupphābhikiṇṇā hoti.

  *  *  *  *  *  *
  Footnote: 1 chaṂa. tathāsantaṁyeva 2 ka. yathādiṭṭhāti 3 Sī. vātapūritā viya kammārabhastā
  4 chaṂa. namitvā 5 chaṂa. abhinīharato 6 chaṂa. ca saddo dissati
-------------------------------------------------
[page 271]
  Tatra tathāgato samaṁ pādaṁ nikkhipati, samaṁ uddharati, sabbāvantehi pādatalehi
  bhūmiṁ phusati. (1)
       Cakkānīti dvīsu pādesu dve cakkāni. Tesaṁ arā ca nemi ca nābhi
  ca pāḷiyaṁ vuttāva. Sabbākāraparipūrānīti iminā pana ayaṁ viseso veditabbo:-
  tesaṁ kira cakkānaṁ pādatalassa majjhe nābhi dissati, nābhiparicchinnā vaṭṭalekhā
  dissati, nābhimukhe parikkhepapaṭṭo dissati, panāḷimukhaṁ dissati, arā dissanti,
  aresu vaṭṭalekhā dissanti, nemī dissanti, 1- nemimaṇikā dissanti. Idaṁ tāva
  pāḷiyaṁ āgatameva.
       Sambahulavāro pana anāgato, so evaṁ daṭṭhabbo:- satti siri vaccho
  nandi sovatthiko vaṭaṁsako vaḍḍhamānakaṁ macchayugalaṁ bhaddapīṭhaṁ aṅkusaṁ tomaro
  pāsādo toraṇaṁ setacchattaṁ khaggo tālapaṇṇaṁ 2- morahatthako vālavījanī uṇhīsaṁ
  patto 3- maṇi kusumadāmaṁ nīluppalaṁ setuppalaṁ rattuppalaṁ padumaṁ puṇḍarīkaṁ puṇṇaghaṭo
  puṇṇapātī samuddo cakkavāḷaṁ 4- himavā sineru candimasūriyā nakkhattāni cattāro
  mahādīpā dve parittadīpasahassāni, antamaso cakkavattirañño parisaṁ upādāya
  sabbo cakkalakkhaṇasseva parivāro. (2)
       Āyatapaṇhīti dīghapaṇhi, paripuṇṇapaṇhīti attho. Yathā hi aññesaṁ
  aggapādo dīgho hoti, paṇhimatthake jaṅghā patiṭṭhāti, pañhi tacchetvā ṭhapitā
  viya hoti, na evaṁ tathāgatassa. Tathāgatassa pana catūsu koṭṭhāsesu dve koṭṭhāsā
  aggapādo hoti, tatiye koṭṭhāse jaṅghā patiṭṭhāti, catutthe koṭṭhāse āraggena
  vaṭṭetvā ṭhapitā viya rattakambalageṇḍukasadisā paṇhi hoti. (3)
       Dīghaṅgulīti yathā aññesaṁ kāci aṅgulī dīghā hoti, kāci rassā, na
  evaṁ tathāgatassa. Tathāgatassa pana makkaṭasseva dīghā hatthapādaṅguliyo mūle
  thūlā anupubbena gantvā agge tanukā niyyāsatelena madditvā
  vaṭṭitaharitālavaṭṭisadisā honti. Tena vuttaṁ "dīghaṅgulī"ti. (4)

  *  *  *  *  *  *
  Footnote: 1 Ma. nemi dissati 2 chaṂa. tālavaṇṭaṁ
  3 Sī. uṇhīsapaṭaṭo 4 chaṂa. cakkavāḷo
-------------------------------------------------
[page 272]
       Mudutalunahatthapādoti sappimaṇḍe osāditvā ṭhapitaṁ satavāravihatakappāsapaṭalaṁ
  viya mudu, 1- jātamattakumārassa viya ca niccakālaṁ talunā ca hatthapādā assāti
  mudutalunahatthapādo. (5)
       Jālahatthapādoti na cammena paṭibaddhāṅgulantaro. Ediso hi phaṇahatthako
  purisadosena upahato pabbajjaṁpi na labhati. Tathāgatassa pana catasso hatthaṅguliyo
  pañcapi pādaṅguliyo ekappamāṇā honti, tāsaṁ ekappamāṇatāya yavalakkhaṇaṁ
  aññamaññaṁ paṭivijjhitvā tiṭṭhati. Athassa hatthapādā kusalena vaḍḍhakinā
  yojitajālavātapānasadisā honti. Tena vuttaṁ "jālahatthapādo"ti. (6)
       Uddhaṁ patiṭṭhitagopphakattā ussaṅkhā pādā assāti ussaṅkhapādo.
  Aññesaṁ hi piṭṭhipāde gopphakā honti. Tena nesaṁ pādā āṇibaddhā viya
  thaddhā 2- honti, na yathāsukhaṁ parivattanti, gacchantānaṁ pādatalāni na dissanti.
  Tathāgatassa pana abhiruhitvā upari gopphakā patiṭṭhahanti. Tenassa nābhito
  paṭṭhāya uparimakāyo nāvāya ṭhapitasuvaṇṇapaṭimā viya niccalo hoti, adhokāyova
  iñjati. Sukhena pādā paripattanti. Puratopi pacchatopi ubhayapassesupi ṭhatvā
  passantānaṁ pādatalāni paññāyanti, na hatthīnaṁ viya pacchatoyeva. (7)
       Eṇijaṅghoti eṇimigasadisajaṅgho maṁsussadena paripuṇṇajaṅgho, na ekato
  baddhapiṇḍikamaṁso, samantato samasaṇṭhitena maṁsena parikkhittāhi suvaṭṭitāhi
  sāligabbhasadisāhi jaṅghāhi samannāgatoti attho. (8)
       Anonamantoti anamanto. Etenassa akhujjāvāmanabhāvo dīpito. Avasesā
  janā hi khujjā vā honti vāmanā vā, khujjānaṁ uparimakāyo aparipuṇṇo
  hoti, vāmanānaṁ heṭṭhimakāyo. Te aparipuṇṇakāyattā na sakkonti anonamantā
  jannukāni parimajjituṁ. Tathāgato pana paripuṇṇaubhayakāyattā sakkoti. (9)

  *  *  *  *  *  *
  Footnote: 1 chaṂa. mudū 2 Ma. baddhā
-------------------------------------------------
[page 273]
       Usabhavāraṇādīnaṁ viya suvaṇṇapadumakaṇṇikasadise kose ohitaṁ paṭicchannaṁ
  vatthaguyhaṁ assāti kosohitavatthaguyho. Vatthaguyhanti vatthena gūhitabbaṁ aṅgajātaṁ
  vuccati. (10)
       Suvaṇṇavaṇṇoti jātihiṅgulakena majjitvā dīpidāṭhāya 1- ghaṁsitvā
  gerukaparikammaṁ katvā ṭhapitaghanasuvaṇṇarūpakasadisoti attho. Etenassa
  ghanasiniddhasaṇhasarīrataṁ dassetvā chavivaṇṇadassanatthaṁ kañcanasannibhattacoti vuttaṁ,
  purimassa vā vevacanameva etaṁ. (11)
       Rajojallanti rajo vā malaṁ vā. Na upalimpatīti na laggati, padumapaṇṇato 2-
  udakabindu viya vivaṭṭati. Hatthadhovanapādadhovanādīni pana utugahaṇatthāya ceva
  dāyakānaṁ puññaphalatthāya ca buddhā karonti, vattasīsenāpi ca karontiyeva.
  Senāsanaṁ pavisantena hi bhikkhunā pāde dhovitvā pavisitabbanti vuttametaṁ. 3- (12)
       Uddhaggalomoti āvaṭṭapariyosāne uddhaggāni hutvā mukhasobhaṁ
  olokayamānāni 4- viya ṭhitāni lomāni assāti uddhaggalomo. (14)
       Brahmujugattoti brahmā viya ujugatto, ujumeva uggatadīghasarīro.
  Yebhuyyena hi sattā khandhe kaṭiyaṁ jānūsūti tīsu ṭhānesu namanti. Te kaṭiyaṁ
  namantā pacchato namanti, itaresu dvīsu ṭhānesu purato. Dīghasarīrā paneke
  passavaṅkā honti, eke mukhaṁ unnāmetvā nakkhattāni gaṇayantā viya caranti,
  eke appamaṁsalohitā sūlasadisā honti, pavedhamānā gacchanti. Tathāgato pana
  ujumeva uggantvā dīghappamāṇo devanagare ussitasuvaṇṇatoraṇaṁ viya hoti. (15)
       Sattussadoti dve hatthapiṭṭhiyo dve pādapiṭṭhiyo dve aṁsakūṭāni
  khandhoti imesu sattasu ṭhānesu paripuṇṇamaṁsussado assāti sattussado. Aññesaṁ
  pana hatthapādapiṭṭhīsu nahārujālā paññāyanti, aṁsakūṭakhandhesu aṭṭhikoṭiyo,
  te manussapetā viya khāyanti, na evaṁ 5- tathāgato. Tathāgato pana sattasu

  *  *  *  *  *  *
  Footnote: 1 Ma. nisadāya 2 chaṂa. padumapalāsato 3 Sī. vattametaṁ
  4 chaṂa. ullokayamānāni 5 chaṂa. ayaṁ saddo na dissati
-------------------------------------------------
[page 274]
  Ṭhānesu paripuṇṇamaṁsussadattā nigguḷhanahārujālehi hatthapiṭṭhādīhi vaṭṭetvā
  ṭhapitasuvaṇṇavaṇṇāliṅgasadisena khandhena silārūpakaṁ viya cittakammarūpakaṁ viya ca
  khāyati. (16)
       Sīhassa pubbaḍḍhaṁ viya kāyo assāti sīhapubbaḍḍhakāyo. Sīhassa hi
  puratthimakāyova paripuṇṇo hoti, pacchimakāyo aparipuṇṇo. Tathāgatassa pana
  sīhassa pubbaḍḍhakāyo sabbo kāyo paripuṇṇo. So hi 1- sīhasseva na tattha
  tattha vinatuggatādivasena 2- dussaṇṭhitavisaṇṭhito, dīghayuttaṭṭhāne pana dīgho,
  rassakisathūlānuvaṭṭitayuttaṭṭhānesu tathāvidhova hoti. Vuttaṁ hetaṁ:-
            manāpiye ca kho bhikkhave kammavipāke paccupaṭṭhite yehi aṅgehi
        dīghehi sobhati, tāni aṅgāni dīghāni saṇṭhahanti. Yehi aṅgehi
        rassehi sobhati, tāni aṅgāni rassāni saṇṭhahanti. Yehi aṅgehi
        thūlehi sobhati, tāni aṅgāni thūlāni saṇṭhahanti. Yehi aṅgehi
        kisehi sobhati, tāni aṅgāni kisāni saṇṭhahanti. Yehi aṅgehi
        vaṭṭehi sobhati, tāni aṅgāni vaṭṭāni saṇṭhahantīti.
      Iti nānācittena puññacittena cittito dasahi pāramīhi sajjito
  tathāgatassa attabhāvo, tassa loke sabbasippino vā iddhimanto vā paṭirūpakaṁpi
  kātuṁ na sakkonti. (17)
      Citantaraṁsoti antaraṁsaṁ vuccati dvinnaṁ koṭṭānamantaraṁ, taṁ citaṁ
  paripuṇṇamassāti citantaraṁso. Aññesaṁ hi taṁ ṭhānaṁ ninnaṁ hoti, dve piṭṭhikoṭṭā
  pāṭiyekkaṁ paññāyanti. Tathāgatassa pana kaṭito paṭṭhāya maṁsapaṭalaṁ yāva khandhā
  uggamma samussitasuvaṇṇaphalakaṁ viya piṭṭhiṁ chādetvā patiṭṭhitaṁ. (18)
       Nigrodhaparimaṇḍaloti nigrodho viya parimaṇḍalo. Yathā paṇṇāsahatthatāya
  vā satahatthatāya vā samakkhandhasākho nigrodho dīghatopi vitthāratopi ekappamāṇova
  hoti, evaṁ kāyatopi byāmatopi ekappamāṇo. Yathā aññesaṁ kāyo vā dīgho

  *  *  *  *  *  *
  Footnote: 1 chaṂa. sopi 2 chaṂa. vinatunnatādivasena
-------------------------------------------------
[page 275]
  Hoti byāmo vā, na evaṁ visamappamāṇoti attho. Teneva "yāvatakvassa
  kāyo"tiādi vuttaṁ. Tattha yāvatako assāti yāvatakvassa. (19)
       Samavaṭṭakkhandhoti samavaṭṭitakkhandho. Yathā eke koñcā viya bakā
  viya varāhā viya ca dīghagalā vaṅkagalā puthulagalā ca honti, kathanakāle
  sirājālaṁ paññāyati, mando saro nikkhamati, na evaṁ tassa. Tathāgatassa pana
  suvaṭṭitasuvaṇṇāliṅgasadiso khandho hoti, kathanakāle sirājālaṁ na paññāyati, meghassa
  viya gajjato saro mahā hoti. (20)
       Rasaggasaggīti ettha rasaṁ gasantīti rasaggasā, rasaharaṇīnametaṁ adhivacanaṁ,
  tā aggā assāti rasaggasaggī. Tathāgatassa hi sattarasaharaṇisahassāni uddhaggāni
  hutvā gīvāyameva paṭimukkāni. Tilaphalamattopi āhāro jivhagge ṭhapito sabbaṁ
  kāyaṁ anupharati, teneva mahāpadhānaṁ padahantassa ekataṇḍulādīhipi kaḷāyayūsapasatenāpi
  kāyassa yāpanaṁ ahosi. Aññesaṁ pana tathā abhāvā na sakalakāyaṁ ojā pharati. Tena te
  bahvābādhā honti. Idaṁ lakkhaṇaṁ appābādhatāsaṅkhātassa nissandaphalassa vasena
  pākaṭaṁ hoti. (21)
       Sīhasseva hanu assāti sīhahanu. Tattha sīhassa heṭṭhimahanumeva paripuṇṇaṁ
  hoti, na uparimaṁ. Tathāgatassa pana sīhassa heṭṭhimaṁ viya dvepi paripuṇṇāni
  dvādasiyaṁ pakkhassa candasadisāni honti. (22)
       Cattāḷīsadantotiādīsu uparimahanuke patiṭṭhitā vīsati, heṭṭhime vīsatīti
  cattāḷīsa dantā assāti cattāḷīsadanto. Aññesaṁ hi paripuṇṇadantānaṁpi
  dvattiṁsa dantā honti, tathāgatassa cattāḷīsaṁ. (23)
       Aññesañca keci dantā uccā keci nīcāti visamā honti, tathāgatassa
  pana samucchinnasaṅkhapaṭalaṁ 1- viya samā. (24)
       Aññesaṁ kumbhīlānaṁ viya dantā viraḷā honti, macchamaṁsādīni khādantānaṁ
  dantantaraṁ pūrati tathāgatassa pana kanakaphalakāya 2- samussāpitavajirapanti viya
  aviraḷā tulikāya dassitaparicchedā viya dantā honti. (25)

  *  *  *  *  *  *
  Footnote: 1 chaṂa. ayapaṭṭachinnasaṅkhapaṭalaṁ 2 chaṂa. kanakalatāya
-------------------------------------------------
[page 276]
       Susukkadāṭhoti aññesañca pūtidantā uṭṭhahanti, tena kāci dāṭhā
  kāḷāpi vivaṇṇāpi honti. Tathāgato susukkadāṭho osadhitārakaṁpi atikkamma
  virocamānāya pabhāya samannāgatadāṭho, tena vuttaṁ "susukkadāṭho"ti. (26)
       Pahūtajivhoti aññesaṁ jivhā thūlāpi hoti kisāpi rassāpi thaddhāpi
  visamāpi, tathāgatassa pana mudu dīghā puthulā vaṇṇasampannā hoti. So taṁ
  lakkhaṇaṁ pariyesituṁ āgatānaṁ kaṅkhāvinodanatthaṁ mudukattā taṁ jivhaṁ kathinasūciṁ viya
  vaṭṭetvā ubho nāsikasotāni parāmasati, dīghattā ubho kaṇṇasotāni parāmasati,
  puthulattā kesantapariyosānaṁ kevalaṁpi nalāṭaṁ paṭicchādeti. Evaṁ tassā
  mududīghaputhulabhāvaṁ pakāsento kaṅkhaṁ vinodeti. Evaṁ tilakkhaṇasampannaṁ jivhaṁ sandhāya
  "pahūtajivho"ti vuttaṁ. (27)
       Brahmassaroti aññe chinnassarāpi bhinnassarāpi kākassarāpi honti,
  tathāgato pana mahābrahmuno sarasadisena sarena samannāgato. Mahābrahmuno hi
  pittasemhehi apalibuddhattā saro visuddho hoti. Tathāgatenāpi katakammaṁ
  vatthuṁ sodheti, vatthussa suddhattā nābhito paṭṭhāya samuṭṭhahanto saro
  visuddho aṭṭhaṅgasamannāgatova samuṭṭhāti. Karaviko viya bhaṇatīti karavikabhāṇī,
  mattakaravikarutamañjughosoti attho.
       Tatridaṁ karavikarudasaramañjutāya 1- :- karavikasakuṇe kira madhurarasaṁ ambapakkaṁ
  mukhatuṇḍakena paharitvā paggharitarasaṁ sāyitvā pakkhena tālaṁ datvā vikūjamāne
  catuppadādīni mattāni viya laḷituṁ ārabhanti. Gocarappasutāpi catuppadā mukhagatānipi
  tiṇāni chaḍḍetvā taṁ saddaṁ suṇanti, vāḷamigāpi 2- khuddakamige anubandhamānā
  ukkhittapādaṁ anukkhipitvāva tiṭṭhanti, anubaddhamigāpi maraṇabhayaṁ hitvāpi
  tiṭṭhanti, ākāse pakkhandapakkhinopi pakkhe pasāretvā tiṭṭhanti, udake macchāpi
  kaṇṇapaṭalaṁ na appoṭhentā 3- taṁ saddaṁ suṇamānāva tiṭṭhanti. Evaṁ mañjurutā
  karavikā.

  *  *  *  *  *  *
  Footnote: 1 chaṂa. karavikarutassa mañjutāya 2 chaṂa. pi-saddo na dissati 3 cha. apphoṭentā
-------------------------------------------------
[page 277]
       Asandhimittāpi dhammāsokassa devī "atthi nu kho bhante buddhasaddena
  sadiso kassaci saddo"ti saṁghaṁ pucchi. Atthi karavikasakuṇassāti. Kuhiṁ bhante
  sakuṇāti. Himavanteti. Sā rājānaṁ āha "deva karavikasakuṇaṁ daṭṭhukāmā"ti.
  Rājā "imasmiṁ pañjare nisīditvā karaviko āgacchatū"ti suvaṇṇapañjaraṁ
  vissajjesi. Pañjaro gantvā ekassa karavikassa purato aṭṭhāsi. So "rājāṇāya
  āgato pañjaro, na sakkā agantun"ti tattha nisīdi. Pañjaro āgantvā rañño
  puratova aṭṭhāsi. Karavikaṁ saddaṁ kārāpetuṁ na sakkonti. Atha rājā "kathaṁ
  bhaṇe ime saddaṁ karontī"ti āha. Ñātake disvā devāti. Atha naṁ rājā
  ādāsehi parikkhipāpesi. So attanova chāyaṁ disvā "ñātakā me āgatā"ti
  maññamāno pakkhena tāḷaṁ datvā mañjussarena 1- maṇivaṁsaṁ dhamamāno viya viravi.
  Sakalanagare manussā mattā viya laḷiṁsu. Asandhimittā cintesi "imassa tāva
  tiracchānassa evaṁ madhuro saddo, kīdiso nu kho sabbaññutañāṇasirippattassa
  bhagavato ahosī"ti pītiṁ uppādetvā taṁ pītiṁ avijahitvā sattahi jaṅghasatehi
  saddhiṁ sotāpattiphale patiṭṭhāsi. Evaṁ madhuro karavikasaddo. Tato satabhāgena
  sahassabhāgena ca madhurataro tathāgatassa saddo, loke pana karavikato aññassa
  madhurasarassa abhāvato "karavikabhāṇī"ti vuttaṁ. (28)
       Abhinīlanettoti na sakalanīlanettova, nīlayuttaṭṭhāne panassa ummāpupphasadisena
  ativisuddhena nīlavaṇṇena samannāgatāni akkhīni honti. Pītayuttaṭṭhāne
  kaṇikārapupphasadisena pītavaṇṇena, lohitayuttaṭṭhāne bandhujīvakapupphasadisena
  lohitavaṇṇena, setayuttaṭṭhāne osadhitārakasadisena setavaṇṇena, kāḷayuttaṭṭhāne
  addāriṭṭhakasadisena kāḷavaṇṇena samannāgatāni suvaṇṇavimāne
  ugghāṭitamaṇisīhapañjarasadisāni khāyanti. (29)
       Gopakhumoti ettha pakhumanti sakalaṁ cakkhubhaṇḍaṁ adhippetaṁ. Taṁ kāḷavacchakassa
  bahaladhātukaṁ hoti, rattavacchakassa vippasannaṁ, taṁmuhuttajātarattavacchasadisacakkhubhaṇḍoti
  attho. Aññesaṁ hi akkhibhaṇḍā aparipuṇṇā honti, hatthimūsikakākādīna

  *  *  *  *  *  *
  Footnote: 1 Ma. mandassarena
-------------------------------------------------
[page 278]
  Akkhisadisehi viniggatehi gambhīrehipi akkhīhi samannāgatā honti. Tathāgatassa
  pana dhovitvā majjitvā ṭhapitamaṇiguḷikā viya mudusiniddhanīlasukhumapakhumācitāni
  akkhīni. (30)
       Uṇṇāti uṇṇalomā. Bhamukantareti dvinnaṁ bhamukānaṁ vemajjhe
  nāsikamatthakeyeva jātā. 1- Uggantvā pana nalāṭamajjhe jātā. Odātāti parisuddhā
  osadhitārakavaṇṇā. Mudūti sappimaṇḍe osādetvā ṭhapitasatavāravihatakappāsapaṭalasadisā.
  Tūlasannibhāti simbalitūlalatātūlasamānā, ayamassā odātatāya upamā.
  Sā panesā koṭiyaṁ gahetvā ākaḍḍhiyamānā upaḍḍhabāhuppamāṇā hoti, vissaṭṭhā
  dakkhiṇāvaṭṭavasena āvaṭṭitvā uddhaggā hutvā santiṭṭhati, suvaṇṇaphalakamajjhe
  ṭhapitarajatabubbuḷakā 2- viya suvaṇṇaghaṭato nikkhamamānā khīradhārā viya aruṇappabhārañjite
  gaganatale osadhitārakā viya ca atimanoharāya siriyā virocati. (31)
       Uṇhīsasīsoti idaṁ paripuṇṇanalāṭatañceva paripuṇṇasīsatañcāti dve atthavase
  paṭicca vuttaṁ. Tathāgatassa hi dakkhiṇakaṇṇacūḷikato paṭṭhāya maṁsapaṭalaṁ uṭṭhahitvā
  sakalanalāṭaṁ chādayamānaṁ pūrayamānaṁ gantvā vāmakaṇṇacūḷikāya patiṭṭhitaṁ, rañño
  baddhauṇhīsapaṭṭo viya virocati. Pacchimabhavikabodhisattānaṁ kira imaṁ lakkhaṇaṁ viditvā
  rājūnaṁ uṇhīsapaṭṭaṁ akaṁsu, ayaṁ tāva eko attho. Aññe pana janā aparipuṇṇasīsā
  honti, keci kappasīsā, keci phalasīsā, keci aṭṭhisīsā, keci tumbasīsā,
  keci pabbhārasīsā. Tathāgatassa pana āraggena vaṭṭetvā ṭhapitaṁ viya suparipuṇṇaṁ
  udakababbuḷakasadisaṁ 3- sīsaṁ hoti. Tattha purimanayena uṇhīsaveṭhitasīso viyāti
  uṇhīsasīso. Dutiyanayena uṇhīsaṁ viya sabbattha parimaṇḍalasīsoti uṇhīsasīso. (32)
       Imāni pana mahāpurisalakkhaṇāni kammaṁ kammasarikkhakaṁ lakkhaṇaṁ
  lakkhaṇānisaṁsanti ime cattāro koṭṭhāse ekekasmiṁ lakkhaṇe dassetvā kathitāni
  sukathitāni honti. Tasmā bhagavatā lakkhaṇasutte 4- vuttāni imāni kammādīni
  dassetvā kathetabbāni. Suttavasena vinicchituṁ asakkontena sumaṅgalavilāsiniyā
  dīghanikāyaṭṭhakathāya tasseva suttassa vaṇṇanāyaṁ vuttanayeneva 5- gahetabbāni.

  *  *  *  *  *  *
  Footnote: 1 Sī. jātāti 2 chaṂa. ṭhapitarajatapupphuḷakā 3 chaṂa. udakapupphuḷakasadisaṁ
  4 dī.pā. 11/198/122, su.vi. 3/199/107 5 chaṂa. vaṇṇanāya vuttanayena
-------------------------------------------------
[page 279]
       Imehi kho bho so bhavaṁ gotamoti bho ācariya imehi dvattiṁsamahāpurisalakkhaṇehi
  so bhavaṁ gotamo samannāgato devanagare samussitaratanavicittaṁ suvaṇṇatoraṇaṁ
  viya yojanasatubbedho sabbaphāliphullo 1- pāricchattako viya selantaramhi
  supupphitasālarukkho viya tārāgaṇapaṭimaṇḍitagaganatalamiva ca attano sirivibhavena
  lokaṁ ālokaṁ kurumāno viya caratīti imamatthaṁpi dīpetvā kiriyācāraṁ ācikkhituṁ
  gacchanto kho panātiādimāha.
       [387] Dakkhiṇenāti buddhānaṁ 2- hi ṭhatvā vā nisīditvā vā nipajjitvā
  vā gamanaṁ abhinīharantānaṁ dakkhiṇapādova purato hoti. Satatapāṭihāriyaṁ kiretaṁ.
  Nātidūre pādaṁ uddharatīti taṁ dakkhiṇapādaṁ na atidūre 3- ṭhapessāmīti uddharati.
  Atidūrañhi abhihariyamāne dakkhiṇapāde 4- vāmapādo ākaḍḍhiyamāno gaccheyya,
  dakkhiṇapādopi dūraṁ gantuṁ na sakkuṇeyya, āsanneyeva patiṭṭhaheyya, evaṁ sati
  padavicchedo nāma hoti. Dakkhiṇapāde pana pamāṇeneva uddhate vāmapādopi
  pamāṇeneva uddhariyati, pamāṇena uddhato patiṭṭhahantopi pamāṇeneva patiṭṭhāti.
  Evaṁ 5- pamāṇena tathāgatassa dakkhiṇapādakiccaṁ vāmapādena niyamitaṁ, vāmapādakiccaṁ
  dakkhiṇapādena niyamitanti veditabbaṁ.
       Nātisīghanti divāvihārabhattatthāya gacchanto bhikkhu viya na atisīghaṁ gacchati,
  nātisanikanti yathā pacchato āgacchanto okāsaṁ na labhati, evaṁ na atisanikaṁ gacchati.
  Adduvena adduvanti jannukena jannukaṁ, na satthiṁ unnāmetīti gambhīre udake
  gacchanto viya na ūruṁ unnāmeti. Na onāmetīti rukkhasākhāchedanadaṇḍaṅkusapādo
  viya na pacchato osakkāpeti. Na sannāmetīti obaddhānābaddhaṭṭhānehi 6- pādaṁ
  koṭṭento viya na thaddhaṁ karoti. Na vināmetīti yantarūpakaṁ kīḷāpento viya na
  ito cito ca cāleti. Adharakāyovāti 7- heṭṭhimakāyova iñjati, uparimakāyo nāvāya
  ṭhapitasuvaṇṇapaṭimā viya niccalo hoti. Dūre ṭhatvā olokento hi buddhānaṁ ṭhitabhāvaṁ
  vā gamanabhāvaṁ vā na jānāti. Kāyabalenāti

  *  *  *  *  *  *
  Footnote: 1 chaṂa. sababapāliphulalo 2 Sī. buddhādīnaṁ 3 Ma. avidūre
  4 chaṂa. dakakhiṇapādena 5 Ma. evaṁ gamanena, cha. evamanena
  6 Sī. ovaṭaṭaṭṭhānehi, ka. ovadadhaṭṭaṭaṭhānehi 7 ka. āraddhakāyova....
-------------------------------------------------
[page 280]
  Bāhā khipanto sarīrato sedehi muccantehi na kāyabalena gacchati.
  Sabbakāyenevāti gīvaṁ aparivattetvā rāhulovāde vuttanāgāpalokitavaseneva apaloketi.
       Na uddhantiādīsu nakkhattāni gaṇanto viya na uddhaṁ ulloketi, naṭṭhaṁ
  kākaṇikaṁ vā māsakaṁ vā pariyesanto viya na adho oloketi, na hatthiassādayo
  passanto viya ito cito ca vikkhepamāno gacchati. Yugamattanti navavidatthimatte
  cakkhūni ṭhapetvā gacchanto yugamattaṁ pekkhati nāma, bhagavāpi yuge yutto
  sudantāajānīyo viya ettakaṁ passanto gacchati. Tato cassa uttarinti 1- yugamattato
  paraṁ na passatīti na vattabbo. Na hi kuṭṭaṁ vā kavāṭaṁ vā gaccho vā latā
  vā āvarituṁ sakkoti, athakhvassa anāvaraṇañāṇassa anekāni cakkavāḷasahassāni
  ekaṅgaṇāneva honti. Antaragharanti heṭṭhā mahāsakuludāyisutte indakhīlato
  paṭṭhāya antaragharaṁ, idha gharaummārato paṭṭhāya veditabbaṁ. Na kāyantiādi
  pakatiiriyapatheneva pavisatīti dassanatthaṁ vuttaṁ. Daliddamanussānaṁ nīcagharakaṁ pavisantepi
  hi tathāgate chadanaṁ vā uggacchati, paṭhavī vā ogacchati, bhagavā pana pakatigamaneneva
  gacchati. Nātidūreti atidūre parivattantena hi ekaṁ dve padavāre piṭṭhibhāgena
  gantvā nisīditabbaṁ hoti. Nāccāsanneti accāsanne parivattantena ekaṁ dve
  padavāre purato gantvā nisīditabbaṁ hoti. Tasmā yasmiṁ padavāre ṭhitena purato
  vā pacchato vā agantvā nisīditabbaṁ hoti, tattha parivattati.
       Pāṇināti kaṭivātābādhiko viya na āsanaṁ hatthehi gahetvā nisīdati.
  Pakkhipatīti yo kiñci kammaṁ katvā kīḷanto ṭhitakova patati, yopi orimaṁ aṅgaṁ
  nissāya nisinno ghaṁsanto yāva pārimaṅgā gacchati, pārimaṅgaṁ vā nissāya
  nisinno tatheva yāva orimaṅgā āgacchati, sabbo so 2- āsane kāyaṁ pakkhipati
  nāMa. Bhagavā pana evaṁ akatvā āsanassa majjhe olambakaṁ vārento viya tūlapicuṁ
  ṭhapento viya saṇikaṁ nisīdati. Hatthakukkuccanti pattamukhavaṭṭiyaṁ udakabinduṭhapanaṁ
  makkhikavījaniyā ca paṇṇacchedanaphālanādi hatthena asaññatakaraṇaṁ. Pādakukkuccanti
  pādena bhūmighaṁsanādi asaññatakaraṇaṁ.

  *  *  *  *  *  *
  Footnote: 1 chaṂa. uttarīti 2 Ma. so sabbaso
-------------------------------------------------
[page 281]
       Na chambhatīti na bhāyati. Na kampatīti na osīdati. Na vedhatīti na
  calati. Na paritassatīti bhayaparitassanāyapi taṇhāparitassanāyapi na paritassati.
  Ekacco hi dhammakathādīnaṁ atthāya āgantvā manussesu vanditvā ṭhitesu
  "sakkhissāmi nu kho tesaṁ cittaṁ gaṇhanto dhammaṁ vā kathetuṁ, pañhaṁ vā pucchito
  vissajjetuṁ, bhattānumodanaṁ vā kātun"ti bhayaparitassanāya paritassati. Ekacco
  "manāpā nu kho me yāgu āgacchissati, manāpaṁ antarakhajjakan"ti vā
  taṇhāparitassanāya paritassati. Tadubhayampi tassa natthīti na paritassati. Vivekāvaṭṭo
  viveke nibbāne āvaṭṭamānaso hutvā. Vivekavattotipi pāṭho, vivekavattayutto
  hutvāti attho. Vivekavattaṁ nāma katabhattakiccassa bhikkhuno divāvihāre
  samathavipassanāvasena mūlakammaṭṭhānaṁ gahetvā pallaṅkaṁ ābhujitvā nisīdanaṁ. Evaṁ
  nisinnassa hi iriyāpatho upasanto hoti.
       Na pattaṁ unnāmetītiādīsu ekacco pattamukhavaṭṭiyā udakadānaṁ
  āharanto viya 1- pattaṁ unnāmeti, eko pādapiṭṭhiyaṁ ṭhapento viya onāmeti,
  eko baddhaṁ katvā gaṇhāti, eko ito cito ca phandāpeti, evaṁ akatvā
  ubhohi hatthehi gahetvā īsakaṁ nāmetvā udakaṁ paṭiggaṇhātīti attho.
  Na samparivattakanti parivattetvā paṭhamameva pattapiṭṭhiṁ na dhovati. Nātidūreti yathā
  nisinnāsanato dūre patati, na evaṁ chaḍḍeti. Nāccāsanneti pādamūleyeva
  na chaḍḍeti. Vicchaḍḍayamānoti vikiranto, yathā paṭiggāhako 2- temati, 3- na
  evaṁ chaḍḍeti.
       Nātithokanti yathā ekacco pāpiccho appicchataṁ dassento muṭṭhimattameva
  gaṇhāti, na evaṁ. Atibahunti yāpanamattato atirekaṁ. Byañjanamattāyāti
  byañjanassa mattā nāma odanato catuttho bhāgo. Ekacco hi bhatte manāpe
  bhattaṁ bahuṁ gaṇhāti, byañjane manāpe byañjanaṁ bahuṁ. Satthā pana 4- tathā
  na gaṇhāti. Na ca byañjanenāti amanāpaṁ hi byañjanaṁ ṭhapetvā bhattameva

  *  *  *  *  *  *
  Footnote: 1 Sī. udaraṁ āharanto viya 2 Ma., ka. pariggahetvā gāhako
  3 Sī. temeti ka. dhovati 4 ka. pana-saddo na dissati
-------------------------------------------------
[page 282]
  Bhuñjanto bhattaṁ vā ṭhapetvā byañjanameva khādanto byañjanena ālopaṁ
  atināmeti nāMa. Satthā ekantarikaṁ 1- byañjanaṁ gaṇhāti, bhattampi byañjanampi
  ekatova niṭṭhanti. 2- Dvattikkhattunti tathāgatassa hi puthujivhāya dantānaṁ
  upanītabhojanaṁ dvattikkhattuṁ dantehi phuṭṭhamattameva saṇhakaraṇīyaṁ piṭṭhivilepanaṁ
  viya hoti, tasmā evamāha. Na mukhe āsiṭṭhāti pokkharapatte patitaudakabindu
  viya vinivattitvāpi paragalameva yāti, tasmā avasiṭṭhā na hoti. Rasapaṭisaṁvedīti
  madhuratittakaṭakādirasaṁ jānāti. Buddhānaṁ hi antamaso pānīyepi dibbojā
  pakkhittāva hoti, tena nesaṁ sabbattheva raso pākaṭo hoti, rasagedho pana natthi.
       Aṭṭhaṅgasamannāgatanti "neva davāyā"ti vuttehi aṭṭhahi aṅgehi samannāgataṁ.
  Visuddhimagge panassa vinicchayo āgatoti sabbāsavasutte 3- vuttametaṁ. Hatthesu
  dhotesūti satthā kiṁ karoti? paṭhamaṁ pattassa gahaṇaṭṭhānaṁ dhovati. Tattha pattaṁ
  gahetvā sukhumajālahatthaṁ pesetvā dve vāre sañcāreti. Ettāvatā pokkharapatte
  patitaudakaṁ viya vinivattitvā 4- gacchati. Na ca anatthikoti yathā ekacco pattaṁ
  ādhārake ṭhapetvā patte udakaṁ na puñchati, raje patante ajjhupekkhati, na
  evaṁ karoti. Na ca ativelānurakkhīti yathā ekacco pamāṇātikkantaṁ ārakkhaṁ
  ṭhapeti, bhuñjitvā vā patte udakaṁ puñchitvā cīvarabhogantaraṁ pavesetvā pattaṁ
  udarena akkamitvā 5- gaṇhāti, na evaṁ karoti.
       Na ca anumodanassāti yo hi bhuttamattova dārakesu bhattatthāya rodantesu
  chātajjhattesu manussesu bhuñjitvā anāgatesveva anumodanaṁ ārabhati, tato
  sabbakammāni chaḍḍetvā ekacce āgacchanti, ekacce anāgatāva honti,
  ayaṁ kālaṁ atināmeti. Yopi manussesu āgantvā anumodanatthāya vanditvā
  nisinnesu anumodanaṁ akatvāva "kathaṁ tissa, kathaṁ phussa, kathaṁ sumana, kathaṁ tisse,
  kathaṁ phusse, kathaṁ sumane kaccittha arogā, sassaṁ sampannan"tiādiṁ pāṭiyekkaṁ

  *  *  *  *  *  *
  Footnote: 1 Ma. na ekantarikaṁ 2 Sī. tiṭṭhanti, ka. patiṭṭhāpeti
  3 Maṃū. 12/14/10
  4 Sī. vinivaṭṭitvā 5 ka. atikkamitvā
-------------------------------------------------
[page 283]
  Kathaṁ samuṭṭhāpeti, ayaṁ anumodanassa kālaṁ atināmeti, manussānaṁ pana okāsaṁ
  ñatvā āyācitakāle kathento nātināmeti nāma, satthā tathā karoti.
       Na taṁ bhattanti kiṁ bhattaṁ nāmetaṁ uttaṇḍulaṁ atikilinnantiādīni
  vatvā na garahati. Na aññaṁ bhattanti svātanāya vā punadivasāya vā bhattaṁ
  uppādessāmīti hi anumodanaṁ karonto aññaṁ bhattaṁ paṭikaṅkhati. Yo vā "yāva
  mātugāmānaṁ bhattaṁ paccati, 1- tāva anumodanaṁ karissāmi, atha me anumodanāvasāne
  attano pakkabhattatopi thokaṁ dassantī"ti anumodanaṁ vaḍḍheti, ayampi paṭikaṅkhati
  nāMa. Satthā na evaṁ karoti. Na ca muñcitukāmoti ekacco hi paṭisaṁmuñcitvā
  gacchati, vegena anubandhitabbo hoti. Satthā pana na evaṁ gacchati, parisāya
  majjhe ṭhitova gacchati. Accukkaṭṭhanti yo hi yāva hanukaṭṭhito ukkhipitvā
  pārupati, tassa accukkaṭṭhaṁ nāma hoti. Yo yāva gopphakā otāretvāva
  pārupati, tassa accukkaṭṭhaṁ hoti. Yopi ubhato ukkhipitvā udaraṁ vivaritvā
  yāti, tassapi accukkaṭṭhaṁ hoti. Yo ekaṁsaṁ katvā thanaṁ vivaritvā yāti, tassapi
  accukkaṭṭhaṁ. Satthā taṁ sabbaṁ na karoti.
       Allīnanti yathā aññesaṁ sedena tintaṁ allīyati, na evaṁ satthu.
  Apakaṭṭhanti khalisāṭako viya kāyato muccitvāpi na tiṭṭhati. Vātoti verambhavātopi
  uṭṭhahitvā cāletuṁ na sakkoti. Pādamaṇḍanānuyoganti iṭṭhakāya ghaṁsanādīhi
  pādasobhānuyogaṁ. Pakkhāletvāti pādeneva pādaṁ dhovitvā. So neva
  attabyābādhāyātiādīni na pubbenivāsacetopariyañāṇānaṁ atthitāya vadati,
  iriyāpathasantataṁ pana disvā anumānena vadati. Dhammanti pariyattidhammaṁ. Na
  ussādetīti kiṁ mahāraṭṭhika kiṁ mahākuṭumbikātiādīni vatvā gehassitavasena na
  ussādeti. Na apasādetīti "kiṁ upāsaka kathaṁ te vihāramaggo ñāto, kiṁ
  bhayena nāgacchasi. Na hi bhikkhu kiñci acchinditvā gaṇhāti mā bhāyī"ti vā
  "kiṁ tuyhaṁ evaṁ macchariyassa jīvitaṁ nāmā"ti vā ādīni vatvā gehassitavasena
  na apasādeti.

  *  *  *  *  *  *
  Footnote: 1 Sī. pacati
-------------------------------------------------
[page 284]
       Vissaṭṭhoti siniddho 1- apalibuddho. Viññeyyoti viññāpanīyo pākaṭo,
  vissaṭṭhatāyeva cesa viññeyyo hoti. Mañjūti madhuro. Savanīyoti sotasukho,
  madhuratāyeva cesa savanīyo hoti. Bindūti sampiṇḍito. Avisārīti avisaṭo
  bindutāyeva cesa avisārī hoti. Gambhīroti gambhīrasamuṭṭhito. Ninnādīti
  ninnādavā, gambhīratāyeva cesa ninnādī hoti. Yathāparisanti cakkavāḷapariyantampi
  ekābaddhaparisaṁ viññāpeti. Bahiddhāti aṅgulimattampi 2- parisato bahi na gacchati.
  Kasmā? so evarūpe madhurassaro akāraṇā mā nassīti. Iti bhagavato ghoso
  Parisāya matthakeneva carati.
       Avalokayamānāti sirasmiṁ añjaliṁ ṭhapetvā bhagavantaṁ olokentova
  paccosakkitvā dassanavijahanaṭṭhāne vanditvā gacchanti. Avijahitattāti yo
  hi kathaṁ sutvā vuṭṭhito aññaṁ diṭṭhasutādikaṁ kathaṁ kathento gacchati, esa
  sabhāvena vijahati nāMa. Yo pana sutadhammakathā vaṇṇaṁ kathentova gacchati, ayaṁ
  na vijahati nāma, evaṁ avijhantabhāvena pakkamanti. Gacchantanti rajjuyantavasena
  ratanasatubbedhaṁ suvaṇṇagghikaṁ viya gacchantaṁ. Addasāma ṭhitanti samussitakañcanapabbataṁ
  viya ṭhitaṁ addasāMa. Tato ca bhiyyoti vitthāretvā guṇe kathetuṁ asakkonto
  avasese guṇe saṅkhipitvā kalāpaṁ viya suttakabaddhaṁ viya ca katvā vissajjento
  evamāha. Ayaṁ hettha 3- adhippāyo:- mayā hi kathitaguṇehi akathitāva bahutaRā.
  Mahāpaṭhavīmahāsamuddādayo viya tassa bhoto anantā appameyyā guṇā
  ākāsamiva vitthāritāti.
       [390] Appaṭisaṁviditoti aviññātāagamano. Pabbajite upasaṅkamantena
  hi cīvarakammādisamaye 4- vā ekaṁ nivāsetvā sarīraubbhañjanasamaye 5- vā upasaṅkamitvā
  tatova paṭinivattitabbaṁ hoti, paṭisanthāramattampi na jāyati. Puretaraṁ pana okāse
  kārite divāṭṭhānaṁ sammajjitvā cīvaraṁ pārupitvā bhikkhu vivitte ṭhāne nisīdati,

  *  *  *  *  *  *
  Footnote: 1 Sī. asandiṭṭho, ka. asaṁsaṭṭho 2 Sī. aṅgulimattampi aḍḍhaṅgulimattampi
  3 chaṂa. ayamettha 4 chaṂa. sasīrabhañjanasamaye
  5 chaṂa. cīvaraparikammādisamaye
-------------------------------------------------
[page 285]
  Taṁ āgantvā passantā dassanenapi pasīdanti, paṭisanthāro jāyati, pañhabyākaraṇaṁ
  vā dhammakathā vā labbhati. Tasmā paṇḍitā okāsaṁ kārenti. So ca nesaṁ
  aññataro, tenassa etadahosi. Jiṇṇo vuḍḍhoti attano uggatabhāvaṁ akathetvā
  kasmā evamāha? buddhā nāma anudayasampannā honti, mahallakabhāvaṁ ñatvā sīghaṁ
  okāsaṁ karissatīti evamāha.
       [391] Oramiya 1- okāsamakāsīti vegena uṭṭhāya dvidhā bhijjitvā
  okāsamakāsi.
       Ye meti ye mayā. Nārisamānasavhayāti nārisamānanāmaṁ itthiliṅgaṁ,
  tena avhātabbāti nārisamānasavhayā, itthiliṅgena vattabbāti vohārakusalatāya
  evaṁ vadati. Pahūtajivhoti puthulajivho. Ninnāmayetanti nīhara etaṁ.
       [393] Kevalīti sakalaguṇasampanno.
       [394] Paccabhāsīti ekappahārena pucchite aṭṭha pañhe byākaronto
  paṭiabhāsi. Yo vedīti yo vidati 2- jānāti, tassa pubbenivāso pākaṭo.
  Saggāpāyañca passatīti dibbacakkhuñāṇaṁ kathitaṁ. Jātikkhayaṁ pattoti arahattaṁ
  patto. Abhiññā vositoti taṁ arahattaṁ abhijānitvā vosito vosānappatto.
  Munīti arahattañāṇamoneyyena samannāgato.
       Visuddhanti paṇḍaraṁ. Muttaṁ rāgehīti kilesarāgehi muttaṁ.
  Pahīnajātimaraṇoti jātikkhayappattattā pahīnajātiko, jātippahāneneva pahīnamaraṇo.
  Brahmacariyassa kevalīti yaṁ brahmacariyassa kevalī sakalabhāvo, tena samannāgato,
  sakalacatumaggabrahmacariyavāsoti attho. Pāragū sabbadhammānanti sabbesaṁ
  lokiyalokuttaradhamamānaṁ abhiññāya pāraṁ gato, sabbadhamme abhijānitvā ṭhitoti attho.
  Pāragūti vā ettāvatā pariññāpāragū pañcannaṁ khandhānaṁ, pahānapāragū
  sabbakilesānaṁ, bhāvanāpāragū catunnaṁ maggānaṁ, sacchikiriyāpāragū nirodhassa,
  samāpattipāragū sabbasamāpattīnanti ayamattho vutto. Puna sabbadhammānanti

  *  *  *  *  *  *
  Footnote: 1 ka. oramattha 2 ka. vedeti
-------------------------------------------------
[page 286]
  Iminā abhiññāpāragū vuttoti. Buddho tādi pavuccatīti tādiso chahi ākārehi
  pāraṁ gato sabbākārena catunnaṁ saccānaṁ buddhattā buddhattā buddhoti
  pavuccatīti.
       Kiṁ pana ettāvatā sabbe pañhā vissajjitā hontīti. Āma vissajjitā.
  Cittaṁ visuddhaṁ jānāti, muttaṁ rāgehīti iminā tāva bāhitapāpattā brāhmaṇoti
  paṭhamapañho vissajjito hoti. Pāragūti iminā vedahei 1- gatattā vedagūti
  dutiyapañho vissajjito hoti. Pubbenivāsantiādīhi imāsaṁ tissannaṁ vijjānaṁ
  atthitāya tevijjoti tatiyapañho vissajjito hoti. Muttaṁ rāgehi sabbasoti
  imināva 2- nissaṭattā pāpadhammānaṁ sotthiyoti catutthapañho vissajjito
  hoti. Jātikkhayaṁ pattoti iminā pana arahattasseva vuttattā pañcamapañho
  vissajjito hoti. Vositoti ca brahmacariyassa kevalīti ca imehi chaṭṭhapañho
  vissajjito hoti. Abhiññāvosito munīti iminā sattamapañho vissajjito hoti.
  Pāragū sabbadhammānaṁ, buddho tādi pavuccatīti iminā aṭṭhamapañho vissajjito
  hoti.
       [395] Dānakathantiādīni heṭṭhā sutte vitthāritāneva. Paccapādīti
  paṭipajji. Dhammassānudhammanti imasmiṁ sutte dhammo nāma arahattamaggo,
  anudhammo nāma heṭṭhimā tayo maggā tīṇi ca sāmaññaphalāni, tāni paṭipāṭiyā
  paṭilabhatīti attho. Neva maṁ dhammādhikaraṇaṁ vihesesīti maṁ ca dhammakāraṇā na
  kilamesi, na punappunaṁ kathāpesīti vuttaṁ hoti. Sesaṁ sabbattha uttānameva.
  Tattha parinibbāyīti pana padena desanāya arahatteneva kūṭaṁ gahitanti.
                     Papañcasūdaniyā majjhimanikāyaṭṭhakathāya
                       brahmāyusuttavaṇṇanā niṭṭhitā.
                          --------------

  *  *  *  *  *  *
  Footnote: 1 ka. vedānaṁ 2 Sī. iminā ca
-------------------------------------------------
[page 287]
                          2. Selasuttavaṇṇanā
       [396] Evamme sutanti selasuttaṁ. Tattha aṅguttarāpesūtiādi
  potaliyasutte vitthāritameva. Aḍḍhateḷasehīti aḍḍhena teḷasehi, dvādasahi
  satehi paññāsāya ca bhikkhūhi saddhinti vuttaṁ hoti. Te pana sāvakasannipāte
  sannipatitā bhikkhūyeva sabbe ehibhikkhupabbajjāya pabbajitā khīṇāsavā. Keṇiyoti
  tassa nāmaṁ, jaṭiloti tāpaso. So kira brāhmaṇamahāsālo, dhanarakkhaṇatthāya
  pana tāpasapabbajjaṁ samādāya rañño paṇṇākāraṁ datvā 1- bhūmibhāgaṁ gahetvā
  tattha assamaṁ kāretvā vasahi pañcahi sakaṭastehi vaṇijjaṁ payojetvā
  kulasahassassa nissayo hutvā, assamepi cassa eko tālarukkho divase divase ekaṁ
  suvaṇṇamayaṁ tālaphalaṁ 2- muccatīti vadanti. So divā kāsāyāni dhāreti, jaṭā ca
  bandhati, rattiṁ kāmasampattiṁ anubhavati. Dhammiyā kathāyāti pānakānisaṁsapaṭisaṁyuttāva
  dhammiyā kathāya. Ayaṁ hi keṇiyo tucchahattho bhagavato dassanāya gantuṁ lajjāyamāno
  "vikālabhojanā viratānampi pānakaṁ kappatī"ti cintetvā susaṅkhataṁ badarapānaṁ 3-
  pañcahi kājasatehi gāhāpetvā agamāsi. Evaṁ gatabhāvo cassa "athakho keṇiyassa
  jaṭilassa etadahosi kiṁ nu kho ahaṁ samaṇassa gotamassa harāpeyyan"ti bhesajjakkhandhake 4-
  pāḷiṁ āruḷhoyeva.
       Dutiyampi kho bhagavāti kasmā punappunaṁ paṭikkhipi? titthiyānaṁ
  Paṭikkhepapasannatāya, akāraṇametaṁ, natthi buddhānaṁ paccayahetu evarūpaṁ kohaññaṁ. Ayaṁ
  pana aḍḍhateḷasāni bhikkhusatāni disvā ettakānaṁyeva bhikkhaṁ paṭiyādessati,
  sveva selo tīhi purisasatehi saddhiṁ pabbajissati. Ayuttaṁ kho pana navake
  aññato pesetvā imeheva saddhiṁ gantuṁ, ime vā aññato pesetvā navakehi
  saddhiṁ gantuṁ. Athāpi sabbe gahetvā gamissāmi, 5- bhikkhāhāro nappahossati.
  Tato bhikkhūsu piṇḍāya carantesu manussā ujjhāyissanti "carissāmi keṇiyo
  samaṇaṁ gotamaṁ nimantetvā yāpanamattaṁ dātuṁ nāsakkhī"ti, sayampi vippaṭisārī

  *  *  *  *  *  *
  Footnote: 1 Sī. katvā 2 Sī. sovaṇṇiyaphalaṁ 3 Ma. susaṅkhataṁ paramapānaṁ
  4 vi. mahā. 5/300/83 5 Ma.,ka. āgamissati
-------------------------------------------------
[page 288]
  Bhavissati. Paṭikkhepe pana kate "samaṇo gotamo punappunaṁ `tvañca brāhmaṇesu
  abhippasanno'ti brāhmaṇānaṁ nāmaṁ gaṇhātī"ti cintetvā brāhmaṇepi
  nimantetukāmo bhavissati, tato brāhmaṇe pāṭiyekkaṁ nimantessati, te tena
  nimantitā 1- bhikkhū hutvā bhuñjissanti. Evamassa saddhā anurakkhitā bhavissatīti
  punappunaṁ paṭikkhipi. Kiñcāpi kho bhoti iminā idaṁ dīpeti "bho gotama kiṁ
  jātaṁ yadi ahaṁ brāhmaṇesu abhippasanno, adhivāsetu bhavaṁ gotamo, ahaṁ
  brāhmaṇānampi dātuṁ sakkomi tumhākampī"ti.
       Kāyaveyyāvaṭikanti kāyaveyyāvaccaṁ. Maṇḍalamāḷanti dussamaṇḍapaṁ.
       [397] Āvāhoti kaññāgahaṇaṁ. Vivāhoti kaññādānaṁ. So me
  nimantitoti so mayā nimantito. Atha brāhmaṇo paripakkopanissayattā buddhasaddaṁ
  sutvāva amatenevābhisitto pasādaṁ āvikaronto buddhoti bho keṇiya vadesīti
  āha. Keṇiyo yathābhūtaṁ ācikkhanto buddhoti bho sela vadāmīti āha. Tato
  naṁ punapi daḷhīkaraṇatthaṁ pucchi, itaropi tatheva ārocesi.
       [398] Athassa kappasahassehipi 2- buddhasaddasseva dullabhabhāvaṁ sampassato.
  Etadahosīti etaṁ 3- "ghosopi kho"tiādi ahosi. Nīlavanarājīti nīlavanarukkhapanti.
  Pade padanti padapamāṇe padaṁ. Accāsanne vā 4- atidūre vā pāde nikkhipamāne
  saddo uṭṭhāti, taṁ paṭisedhento evamāha. Sīhāva ekacarāti gaṇavāsī sīho
  sīhapotakādīhi saddhiṁ pamādaṁ āpajjati, ekacaro appamatto hoti. Iti
  appamādavihāraṁ dassento ekacarasīhena opammaṁ karoti. Mā me bhontoti ācāraṁ
  sikkhāpento āha. Ayaṁ hettha adhippāyo:- sace tumhe kathāvāraṁ alabhitvā
  mama kathāya antare kathaṁ pavesessatha, "antevāsike sikkhāpetuṁ nāsakkhī"ti mayhaṁ
  garahā uppajjissati, tasmā okāsaṁ passitvā manteyyāthāti. No ca kho naṁ
  jānāmīti vipassīpi bodhisatto caturāsītisahassattherapabbajitaparivāro sattamāsāni
  bodhisattacārikaṁ cari. Buddhuppādakālo viya ahosi. Amhākampi bodhisatto chabbassāni

  *  *  *  *  *  *
  Footnote: 1 Sī. tato nimantitā 2 Sī. kappasatasahassehipi
  3 ka. evaṁ 4 chaṂa. hi
-------------------------------------------------
[page 289]
  Bodhisattacārikaṁ cari. Evaṁ paripuṇṇasarīralakkhaṇehi samannāgatāpi buddhā na
  honti. Tasmā brāhmaṇo "no ca kho naṁ jānāmī"ti āha.
       [399] Paripuṇṇakāyoti lakkhaṇehi paripuṇṇatāya ahīnaṅgatāya ca
  paripuṇṇasarīro. Surucīti sundarasarīrappabho. Sujātoti ārohapariṇāhasampattiyā
  saṇṭhānasampattiyā ca sunibbatto. Cārudassanoti rucirampi passantānaṁ atittijanako
  manoharadassano. Suvaṇṇavaṇṇoti suvaṇṇasadisavaṇṇo. 1- Susukkadāṭhoti
  suṭṭhu sukkadāṭho. Mahāpurisalakkhaṇāti paṭhamaṁ vuttabyañjanāneva vacanantarena
  nigamento āha.
       Idāni tesu lakkhaṇesu attano cittarucitāni gahetvā thomento
  pasannanettotiādimāha. Bhagavā hi pañcavaṇṇapasādasampattiyā pasannanetto.
  Puṇṇacandasadisamukhatāya sumukho, ārohapariṇāhasampattiyā. Brahā, 2- brahmujugattatāya
  uju, jutimantatāya patāpavā. Yampi 3- cettha pubbe vuttaṁ, taṁ "majjhe
  samaṇasaṁghassā"ti iminā pariyāyena thomayatā 4- puna vuttaṁ. Ediso hi evaṁ virocati.
  Uttaragāthāyapi eseva nayo. Uttamavaṇṇinoti uttamavaṇṇasampannassa. Rathesabhoti
  uttamasārathī. Jambusaṇḍassāti jambudīpassa. Pākaṭena issariyaṁ thomento
  āha, cakkavatti pana catunnampi dīpānaṁ issaro hoti.
       Khattiyāti jātikhattiyā. Bhogīti bhogiyā. Rājānoti ye keci rajjaṁ
  kārentā. Rājābhirājāti rājūnaṁ pūjanīyo, adhirājā hutvā, cakkavattīti
  adhippāyo. Manujindoti manussādhipati paramissaro hutvā.
       Evaṁ vutte bhagavā "ye te bhavanti arahanto sammāsambuddhā te
  sake vaṇṇe bhaññamāne attānaṁ pātuṁ karontī"ti imaṁ selassa manorathaṁ
  pūrento rājāhamasmītiādimāha. Tatrāyaṁ adhippāyo:- yaṁ maṁ tvaṁ sela "rājā
  arahasi bhavitun"ti yācasi, 5- ettha appossukko hohi, rājāhamasmi. Sati ca
  rājatte yathā añño rājā yojanasataṁ vā anusāsati yojanasahassaṁ vā,

  *  *  *  *  *  *
  Footnote: 1 Sī. suvaṇṇavaṇṇasadiso 2 Ma.,ka. brahmā 3 Ma.,ka. yaṁ taṁ
  4 Sī. thomayato, Ma. thomayanto 5 Ma. vadesi
-------------------------------------------------
[page 290]
  Cakkavatti hutvāpi catudīpapariyantamattaṁ vā, nāhameva paricchinnavisayo, ahaṁ hi
  dhammarājā anuttaro bhavaggato avīcipariyantaṁ katvā tiriyaṁ appamāṇalokadhātuyo
  anusāsāmi. Yāvatā hi apadadvipadādibhedā sattā, ahaṁ tesaṁ aggo. Na hi
  me koci sīlena vā .pe. Vimuttiñāṇadassanena vā paṭibhāgo atthi, svāhaṁ
  evaṁ dhammarājā anuttaro anuttareneva catusatipaṭṭhānādibhedena dhammena cakkaṁ
  vattemi. Idaṁ pajahatha, idaṁ upasampajja viharathāti āṇācakkaṁ, idaṁ kho pana
  bhikkhave dukkhaṁ ariyasaccantiādinā pariyattidhammena dhammacakkameva vā. Cakkaṁ
  appaṭivattiyanti yaṁ cakkaṁ appaṭivattiyaṁ hoti samaṇena vā .pe. Kenaci vā
  lokasminti.
       Evaṁ attānaṁ āvikarontaṁ bhagavantaṁ disvā pītisomanassajāto selo
  puna daḷhīkaraṇatthaṁ sambuddho paṭijānāsīti gāthādvayamāha. Tattha ko nu
  senāpatīti dhammarañño 1- bhoto dhammena pavattitassa cakkassa anuvattako
  senāpati koti 2- pucchi.
       Tena ca samayena bhagavato dakkhiṇapasse āyasmā sāriputto nisinno
  hoti suvaṇṇapuñjo viya siriyā sobhamāno, taṁ dassento bhagavā mayā pavattitanti
  gāthamāha. Tattha anujāto tathāgatanti tathāgataṁ hetuṁ anujāto, tathāgatena
  hetunā jātoti attho. Apica avajāto anujāto atijātoti tayo puttā.
  Tesu avajāto dussīlo, so tathāgatassa putto nāma na hoti. Atijāto nāma
  pitarā uttaritaro, tādisopi tathāgatassa putto natthi. Tathāgatassa pana eko
  anujātaputtova hoti, taṁ dassento evamāha.
       Evaṁ "ko nu senāpatī"ti pañhaṁ byākaritvā yaṁ selo āha "sambuddho
  paṭijānāsī"ti, tatra naṁ nikkaṅkhaṁ kātukāmo "nāhaṁ paṭiññāmatteneva paṭijānāmi,
  apicāhaṁ iminā kāraṇena buddho"ti ñāpetuṁ abhiññeyyanti gāthamāha. Tatra
  abhiññeyyanti vijjā ca vimutti ca. Bhāvetabbaṁ maggasaccaṁ. Pahātabbaṁ

  *  *  *  *  *  *
  Footnote: 1 chaṂa. rañño 2 chaṂa. ko nūti
-------------------------------------------------
[page 291]
  Samudayasaccaṁ. Hetuvacanena pana phalasiddhito tesaṁ phalāni nirodhasaccadukkhasaccānipi
  vuttāneva honti. Evaṁ sacchikātabbaṁ sacchikataṁ pariññātabbaṁ pariññātanti
  idamettha saṅgahitanti catusaccabhāvanāphalañca vimuttiñca dassento "bujjhitabbaṁ
  bujjhitvā buddho jātosmī"ti yuttahetunā buddhabhāvaṁ sādheti.
       Evaṁ nippariyāyena attānaṁ āvikatvā attani kaṅkhāvitaraṇatthaṁ brāhmaṇaṁ
  abhitārayamāno 1- vinayassūti gāthāttayamāha. 2- Tattha sallakattoti rāgādisallakantano.
  Anuttaroti yathā bāhiravejjena vūpasamitarogo imasmiññevattabhāve kuppati, na
  evaṁ. Mayā vūpasamitassa pana rogassa bhavantarepi uppatti natthi, tasmā ahaṁ
  anuttaroti attho. Brahmabhūtoti seṭṭhabhūto. Atituloti tulaṁ atīto, nirupamoti
  attho. Mārasenappamaddanoti kāmā te paṭhamā senāti evaṁ āgatāya
  mārasenāya pamaddano. Sabbāmitteti khandhakilesābhisaṅkhāramaccudevaputtamārasaṅkhāte
  sabbapaccatthike. Vasīkatvāti attano vase vattetvā. Akutobhayoti kutoci
  abhayo.
       Evaṁ vutte selo brāhmaṇo tāvadeva bhagavati sañjātapasādo pabbajjāpekkho
  hutvā imaṁ bhontoti gāthāttayamāha. Tattha kaṇhābhijātikoti caṇḍālādinīcakule
  jāto. Tato tepi māṇavakā pabbajjāpekkhā hutvā evañce ruccati bhototi
  gāthamāhaṁsu. Atha selo tesu māṇavakesu tuṭṭhacitto te ca dassento pabbajjaṁ
  yācanto "brāhmaṇā"ti gāthamāha.
       Tato bhagavā yasmā selo atīte padumuttarassa bhagavato sāsane tesaṁyeva
  tiṇṇaṁ purisasatānaṁ gaṇaseṭṭho hutvā tehi saddhiṁ pariveṇaṁ kāretvā dānādīni
  ca puññāni katvā tena kammena devamanussasampattiṁ anubhavamāno pacchime
  bhave tesaṁyeva ācariyo hutvā nibbatto, tañca tesaṁ kammaṁ vimuttiparipākāya
  paripakkaṁ ehibhikkhubhāvassa ca upanissayabhūtaṁ, tasmā te sabbeva ehibhikkhupabbajjaṁ
  pabbājento svākkhātanti gāthamāha. Tattha sandiṭṭhikanti sayameva daṭṭhabbaṁ
  paccakkhaṁ. Akālikanti maggānantaraphaluppattiyā na kālantare pattabbaphalaṁ.

  *  *  *  *  *  *
  Footnote: 1 Sī. abhittharayamāno, chaṂa. aticāriyamāno 2 ka. gāthādvayamāha
-------------------------------------------------
[page 292]
  Yattha amoghāti yasmiṁ maggabrahmacariye appamattassa sikkhāttayapūraṇena sikkhato
  pabbajjā amoghā hoti, saphalāti attho. Evañca vatvā "etha bhikkhavo"ti
  bhagavā avoca. Te sabbe pattacīvaradharā hutvā ākāsenāgantvā vassasatikattherā
  viya suvinītā bhagavantaṁ abhivādayiṁsu. Evamimaṁ tesaṁ ehibhikkhubhāvaṁ sandhāya "alattha
  kho selo"tiādi vuttaṁ.
       [400] Imāhīti imāhi keṇiyassa cittānukūlāhi gāthāhi. Tattha
  aggiparicariyaṁ vinā brāhmaṇānaṁ yaññābhāvato "aggihuttamukhā yaññā"ti vuttaṁ.
  Aggihuttaseṭṭhā aggijuhanappadhānāti attho. Vede sajjhāyantehi paṭhamaṁ
  sajjhāyitabbato sāvittī "chandaso mukhan"ti vuttā. Manussānaṁ seṭṭhato rājā
  "mukhan"ti vutto. Nadīnaṁ ādhārato paṭisaraṇato ca sāgaro "mukhan"ti vutto.
  Candayogavasena "ajja kattikā ajja rohiṇī"ti paññāpanato 1- ālokakaraṇato
  somabhāvato ca "nakkhattānaṁ mukhaṁ cando"ti vuttaṁ. Tapantānaṁ aggattā ādicco
  "tapataṁ mukhan"ti vutto. Dakkhiṇeyyānaṁ pana aggattā visesena tasmiṁ samaye
  buddhappamukhaṁ saṁghaṁ sandhāya "puññaṁ ākaṅkhamānānaṁ, saṁgho ve yajataṁ mukhan"ti
  vuttaṁ. Tena saṁgho puññassa āyamukhanti dasseti.
       Yantaṁ saraṇanti aññaṁ byākaraṇagāthamāha. Tassattho:- pañcahi cakkhūhi
  cakkhumā bhagavā yasmā mayaṁ ito aṭṭhame divase taṁ saraṇaṁ āgatamhā, 2- tasmā
  attanā tava sāsane anuttarena damathena dantāmhā, aho te saraṇassa
  ānubhāvoti.
       Tato paraṁ bhagavantaṁ dvīhi gāthāhi thometvā tatiyavandanaṁ yācanto
  bhikkhavo tisatā imetiādimāhāti.
                     Papañcasūdaniyā majjhimanikāyaṭṭhakathāya
                        selasuttavaṇṇanā niṭṭhitā.
                          --------------

  *  *  *  *  *  *
  Footnote: 1 chaṂa. saññāṇato 2 Sī. āgamma 3 Sī. sattarattena
-------------------------------------------------
[page 293]
                        3. Assalāyanasuttavaṇṇanā
       [401] Evamme sutanti assalāyanasuttaṁ. Tattha nānāvesārajjakānanti
  aṅgamagadhādīhi nānappakārehi vesārajjehi āgatānaṁ, tesu 1- vā raṭṭhesu
  jātasaṁvaḍḍhānantipi attho. Kenacidevāti yaññupāsanādinā aniyamitakiccena.
  Cātuvaṇṇinti catuvaṇṇasādhāraṇaṁ. Mayaṁ pana nhānasuddhiyāpi bhāvanāsuddhiyāpi
  brāhmaṇāva sujjhantīti vadāma, ayuttampi samaṇo gotamo karotīti maññamānā
  evaṁ cintayiṁsu. Vuttasiroti voropitasiro. 2-
       Dhammavādīti sabhāvavādī. Duppaṭimantiyāti amhādisehi adhammavādīhi
  dukkhena paṭimantetabbā honti. Dhammavādino nāma parājayo na sakkā
  kātunti dasseti. Paribbājakanti pabbajjāvidhānaṁ, tayo vede uggahetvā
  sabbapacchā pabbajantā yehi mantehi pabbajanti, pabbajitā ca ye mante
  pariharanti, yaṁ vā ācāraṁ ācaranti, taṁ sabbaṁ bhotā caritaṁ sikkhitaṁ. Tasmā
  tuyhaṁ parājayo natthi, jayova te bhavissatīti maññantā evamāhaṁsu.
       [402] Dissante 3- kho panātiādi tesaṁ laddhibhindanatthaṁ vuttaṁ. Tattha
  brāhmaṇiyoti brāhmaṇānaṁ puttapaṭilābhatthāya āvāhavivāhavasena kulā
  ānītā brāhmaṇiyo dissanti. Tā kho panetā aparena samayena utuniyopi
  honti, sañjātapupphāti attho. Gabbhiniyoti sañjātagabbhā. Vijāyamānāti
  puttadhītaro janayamānā. Pāyamānāti dārake thaññaṁ pāyantiyo. Yonijāva
  samānāti brāhmaṇīnaṁ passāvamaggena jātā samānā. Evamāhaṁsūti evaṁ
  vadanti. Kathaṁ? brāhmaṇova seṭṭho vaṇṇo .pe. Brahmadāyādāti yadi
  pana nesaṁ saccavacanaṁ siyā, brāhmaṇīnaṁ kucchi mahābrahmuno uro bhaveyya,
  brāhmaṇīnaṁ passāvamaggo mahābrāhmuno mukhaṁ bhaveyya, ettāvatā "mayaṁ
  mahābrahmuno ure vasitvā mukhato nikkhantā"ti vattuṁ mā labhantūti ayaṁ mukhato
  jātacchedakavādo vutto.

  *  *  *  *  *  *
  Footnote: 1 Sī. tesu tesu 2 chaṂa. vāpitasiro 3 chaṂa. dissanti
-------------------------------------------------
[page 294]
       [403] Ayyo hutvā dāso hoti, dāso hutvā ayyo hotīti
  brāhmaṇo sabhariyo vaṇijjaṁ payojento yonakaraṭṭhaṁ vā kambojaraṭṭhaṁ vā
  gantvā kālaṁ karoti, tassa gehe vayappatte putte asati brāhmaṇī dāsena
  vā kammakarena vā saddhiṁ saṁvāsaṁ kappeti. Ekasmiṁ dārake jāte so puriso
  dāsova hoti, tassa jātadārakova pana 1- dāyajjasāmiko hoti. Mātito suddho
  pitito asuddho so vaṇijjaṁ payojento majjhimadesaṁ gantvā brāhmaṇadārikaṁ
  gahetvā tassā kucchismiṁ puttaṁ paṭilabhati, sopi mātitova suddho hoti pitito
  asuddho. Evaṁ brāhmaṇasamayasmiṁyeva jātisambhedo hotīti dassanatthametaṁ vuttaṁ.
  Kiṁ balaṁ, ko assāsoti yattha tumhe dāsā hontā sabbeva dāsā hotha,
  ayyā hontā sabbeva ayyā hotha, ettha vo ko thāmo, ko avassayo,
  ye 2- brāhmaṇova seṭṭho vaṇṇoti vadathāti dīpeti.
       [404] Khattiyova nu khotiādayo suttacchedakavādā nāma honti.
       [408] Idāni cātuvaṇṇiṁ suddhiṁ dassento idha rājātiādimāha. Sāpānadoṇiyāti
  sunakhānaṁ pivanadoṇiyā. Aggikaraṇīyanti sītavinodanāndhakāravidhamanabhattapacanādiaggikiccaṁ.
  Ettha assalāyanāti ettha sabbasmiṁ aggikiccaṁ karonto.
       [409] Idāni yadetaṁ brāhmaṇā cātuvaṇṇisuddhīti vadanti, ettha
  cātuvaṇṇāti niyamo natthi. Pañcamo hi pādasikavaṇṇopi 3- atthīti saṅkhittena
  tesaṁ vāde dosadassanatthaṁ idha khattiyakumārotiādimāha. Tattha amutra ca
  panesānanti amusmiṁ ca pana purimanaye etesānaṁ māṇavakānaṁ kiñci nānākaraṇaṁ
  na passāmīti vadati. Nānākaraṇaṁ pana tesampi atthiyeva. Khattiyakumārassa hi
  brāhmaṇakaññāya uppanno khattiyapādasiko nāma, itaro brāhmaṇapādasiko
  nāma, ete hīnajātimāṇavakā.

  *  *  *  *  *  *
  Footnote: 1 jātadārakena 2 chaṂa. yaṁ 3 Sī., ka. pārasakavaṇṇopi
-------------------------------------------------
[page 295]
       Evaṁ pañcamassa vaṇṇassa atthitāya cātuvaṇṇisuddhīti etesaṁ vāde
  dosaṁ dassetvā idāni puna cātuvaṇṇisuddhiyaṁ otārento 1- taṁ kiṁ
  maññasītiyaññabhatte. Tattha saddheti matakabhatte. Thālipāketi paṇṇākārabhatte. Yaññeti
  aññeti. Pāhuneti āgantukānaṁ katabhatte. Kiṁ hīti kiṁ mahapphalaṁ bhavissati, no
  bhavissatīti dīpeti.
       [410] Bhūtapubbanti assalāyana pubbe mayi jātiyā hīnatare tumhe
  seṭṭhatarā samānāpi mayā jātivāde pañhaṁ puṭṭhā sampādetuṁ nāsakkhittha,
  idāni tumhe hīnatarā hutvā mayā seṭṭhatarena buddhānaṁ sake jātivāde pañhaṁ
  puṭṭhā kiṁ sampādessatha, na ettha cintā kātabbāti māṇavaṁ upatthambhento
  imaṁ desanaṁ ārabhi. Tattha asito kāḷako. Devaloti tassa nāmaṁ, ayameva
  bhagavā tena samayena, paṭaliyoti 2- gaṇaṅgaṇaupāhanā. Patthaṇḍileti paṇṇasālāpariveṇe.
  Ko nu khoti kahaṁ nu kho. Gāmaṇḍalarūpo viyāti gāmadārakarūpo viya. So
  khvāhaṁ bho homīti bho ahaṁ so asitadevalo homīti vadati. Tadā kira mahāsatto
  koṇḍadamako hutvā vicarati. Abhivādetuṁ upakkamiṁsūti vandituṁ upakkamaṁ akaṁsu.
  Tato paṭṭhāya ca 3- vassasatikatāpasopi tadahujātaṁ brāhmaṇakumāraṁ avandanto koṇḍito
  sukoṇḍito 4- hoti,
       [411] Janikā mātāti yāya tumhe janitā, sā vo janikā mātā.
  Janikā mātūti janikāya mātuyā. Yo janakoti "yo janako pitā"tveva pāṭho.
       Asitenāti pañcābhiññena asitena devalena isinā imaṁ gandhabbapañhaṁ
  puṭṭhā na sampāyissanti. Yesanti yesaṁ sattannaṁ isīnaṁ. Na puṇṇo dabbigāhoti
  tesaṁ sattannaṁ isīnaṁ dabbiṁ gahetvā paṇṇaṁ pacitvā dāyako puṇṇo nāma
  eko ahosi, so dabbigahaṇasippaṁ jānāti. Tvaṁ ācariyako tesaṁ puṇṇopi
  na hoti, tena ñātaṁ dabbigahaṇasippamattampi na jānāsīti. Sesaṁ sabbattha
  uttānamevāti.

  *  *  *  *  *  *
  Footnote: 1 chaṂa. ovadanto 2 ka. agaliyoti 3 ka. ca-saddo na dissati
  4 Sī. koṭṭhito sukoṭṭhito
-------------------------------------------------
[page 296]
       Ayaṁ pana assalāyano saddho ahosi pasanno, attano antonivesaneyeva
  cetiyaṁ kāresi. Yāvajjadivasā assalāyanavaṁse jātā nivesanaṁ kāretvā
  antonivesane cetiyaṁ karontevāti.
                     Papañcasūdaniyā majjhimanikāyaṭṭhakathāya
                      assalāyanasuttavaṇṇanā niṭṭhitā.
                            ----------
                         4. Ghoṭamukhasuttavaṇṇanā
       [412] Evamme sutanti ghoṭamukhasuttaṁ. Tattha khemiyambavaneti evaṁnāmake
  ambavane. Dhammiko paribbajoti 1- dhammikā pabbajjā. Adassanāti tumhādisānaṁ
  vā paṇḍitānaṁ adassanena. Yo vā panettha dhammoti yo vā pana ettha
  dhammo sabhāvoyeva, tasseva adassanena. Iminā "amhākaṁ kathā appamāṇaṁ,
  dhammova pamāṇan"ti dasseti. Tato thero "navauposathāgāre 2- viya bahunā
  kammena idha bhavitabban"ti cintetvā caṅkamā oruyha paṇṇasālaṁ pavisitvā
  nisīdi. Taṁ dassetuṁ evaṁ vuttetiādi vuttaṁ.
       [413] Cattārome brāhmaṇāti therassa kira etadahosi "ayaṁ
  brāhmaṇo `dhammikaṁ pabbajjaṁ upagato samaṇo vā brāhmaṇo vā natthī'ti
  vadati. Imassa cattāro puggale dve ca parisā dassetvā `catutthaṁ puggalaṁ
  katarāya parisāya bahulaṁ passasī'ti pucchissāmi, jānamāno `anāgāriyaparisāyan'ti
  vakkhati. Evametaṁ sakamukheneva `dhammiko paribbajo atthī'ti vadāpessāmī"ti
  imaṁ desanaṁ ārabhi.
      [414] Tattha sārattarattāti suṭṭhu rattarattā. Sānugahā vācā bhāsitāti
  sakāraṇā vācā bhāsitā. Vuttaṁ hetaṁ mayā "amhākaṁ kathā appamāṇaṁ, dhammova
  pamāṇan"ti.

  *  *  *  *  *  *
  Footnote: 1 Sī. paribbājo 2 Ma. na uposathāgāre
-------------------------------------------------
[page 297]
       [421] Kiṁ pana teti gihi nāma kappiyampi akappiyampi vadeyyāti
  vivecanatthaṁ pucchi. Kārāpesīti māpesi. Kārāpetvā ca pana kālaṁ katvā sagge
  nibbatto. Etassa kira jānanasippe mātarampi pitarampi ghātetvā attāva
  ghātetabboti 1- āgacchati. Ekaṁ sippaṁ jānanto ṭhapetvā etaṁ añño sagge
  nibbatto nāma natthi, esa pana theraṁ upanissāya puññaṁ katvā tattha
  nibbattitvā ca pana "kenāhaṁ kammena idha nibbatto"ti āvajjetvā yathābhūtaṁ
  ñatvā ekadivasaṁ jiṇṇāya bhojanasālāya paṭisaṅkharaṇatthaṁ saṁghe sannipatite
  manussavesena āgantvā pucchi "kimatthaṁ bhante saṁgho sannipatito"ti.
  Bhojanasālāya paṭisaṅkharaṇatthanti. Kenesā kāritāti. Ghoṭamukhenāti. Idāni so kuhinti.
  Kālakatoti. Atthi panassa koci ñātakoti. Atthi ekā bhaginīti. Pakkosāpetha
  tanti. Bhikkhū pakkosāpesuṁ. So taṁ upasaṅkamitvā "ahaṁ tava bhātā ghoṭamukho
  nāma imaṁ sālaṁ kāretvā sagge nibbatto, asuke ca ṭhāne mayā ṭhapitaṁ dhanaṁ
  atthi, taṁ gahetvā imañca bhojanasālaṁ kārehi, dārake ca posehī"ti vatvā
  bhikkhusaṁghaṁ vanditvā vehāsaṁ uppatitvā devalokameva agamāsi. Sesaṁ sabbattha
  uttānamevāti.
                     Papañcasūdaniyā majjhimanikāyaṭṭhakathāya
                       ghoṭamukhasuttavaṇṇanā niṭṭhitā.
                           -------------

  *  *  *  *  *  *
  Footnote: 1 Sī. jotetabbo
-------------------------------------------------
[page 298]
                          5. Caṅkīsuttavaṇṇanā
       [422] Evammeva sutanti caṅkīsuttaṁ. Tattha devavane sālavaneti tasmiṁ
  kira devatānaṁ balikammaṁ karīyati, tena taṁ devavanantipi sālavanantipi vuccati.
  Opāsādaṁ ajjhāvasatīti opāsādanāmake brāhmaṇagāme vasati, abhibhavitvā vā āvasati,
  tassa sāmī hutvā yāya mariyādāya tattha vasitabbaṁ, tāya mariyādāya vasati. Upasaggavasena
  panettha bhummatthe upayogavacanaṁ veditabbaṁ. Tassa upayogattāva sesapadesu. Tattha lakkhaṇaṁ
  saddasatthato pariyesitabbaṁ. Sattussadanti sattehi ussadaṁ ussannaṁ, 1-
  bahujanaṁ ākiṇṇamanussaṁ posāvanīyahatthiassamoramigādianekasattasamākiṇṇañcāti
  attho. Yasmā pana so gāmo bahi āvijjhitvā jātena hatthiassādīnaṁ ghāsatiṇena ceva
  gehacchadanatiṇena ca sampanno, tathā dārukaṭṭhehi ceva gehasmabhārakaṭṭhehi ca, yasmā
  cassa abbhantare vaṭṭacaturassādisaṇṭhānā bahū pokkharaṇiyo, jalajakusumavicittāni ca bahi
  anekāni taḷākāni vā udakassa niccabharitāneva honti, tasmā satiṇakaṭṭhodakanti vuttaṁ.
       Saha dhaññena sadhaññaṁ, pubbaṇṇāparaṇṇādibhedaṁ bahudhaññasannicayanti
  attho. Ettāvatā yasmiṁ gāme brāhmaṇo setacchattaṁ ussāpetvā rājalīlāya
  vasati. Tassa samiddhisampatti dīpitā hoti. Rājato laddhaṁ bhoggaṁ rājabhoggaṁ.
  Kena dinnanti ce, raññā pasenadinā kosalena dinnaṁ. Rājadāyanti rañño
  dāyabhūtaṁ, dāyajjanti attho. Brahmadeyyanti seṭṭhadeyyaṁ, chattaṁ ussāpetvā
  rājasaṅkhepena bhuñjitabbanti attho. Athavā rājabhogganti sabbaṁ chejjabhejjaṁ
  anusāsantena titthapabbatādīsu suṅkaṁ gaṇhantena 2- setacchattaṁ ussāpetvā
  raññā hutvā bhuñjitabbaṁ. Tattha raññā pasenadinā kosalena dinnaṁ rājadāyanti
  ettha raññā dinnattā rājadāyaṁ, dāyakarājadīpanatthaṁ panassa "raññā pasenadinā
  kosalena dinnan"ti idaṁ vuttaṁ. Brahmadeyyanti seṭṭhadeyyaṁ, yathā dinnaṁ
  na puna gahetabbaṁ hoti nissaṭṭhaṁ pariccattaṁ, evaṁ dinnanti attho.

  *  *  *  *  *  *
  Footnote: 1 Ma. sattehi ussannaṁ 2 Sī. gaṇhantena setacchattaṁ paṭiggaṇhantena
-------------------------------------------------
[page 299]
       [423] Bahū bahū hutvā ca saṅghātāti 1- saṁghā. 2- Ekekissā disāya 3-
  saṁgho etesaṁ atthīti saṅghī. Pubbe gāmassa anto agaṇā bahi nikkhamitvā
  gaṇā sampannāti 4- gaṇībhūtā. Uttarena mukhāti uttaradisābhimukhā. Khattaṁ
  āmantesīti khattā vuccati pucchitapañhābyākaraṇasamattho mahāmatto, taṁ
  āmantesi. Āgamentūti muhuttaṁ paṭimānentu 5- acchantūti vuttaṁ hoti.
       [424] Nānāverajjakānanti nānāvidhesu rajjesu aññesu kāsikosalādīsu
  jātā vā nivasanti vā, tato vā āgatāti nānāverajjakā, tesaṁ nānāverajjakānaṁ.
  Kenacidevāti aniyamitena yaññupāsanādinā kenaci kiccena. Te tassa gamanaṁ
  sutvā cintesuṁ "ayaṁ caṅkīuggatabrāhmaṇo, yebhuyyena ca aññe brāhmaṇā
  samaṇaṁ gotamaṁ saraṇaṁ gatā, ayameva na gato. Svāyaṁ sace tattha gamissati, addhā
  samaṇassa gotamassa āvaṭṭiyamāyāya āvaṭṭito 6- saraṇaṁ gamissati. Tato etassāpi
  gehadvāre brāhmaṇānaṁ asannipāto bhavissati. Handassa gamanantarāyaṁ karomā"ti
  sammantayitvā tattha agamaṁsu. Taṁ sandhāya "athakho te brāhmaṇā"tiādi vuttaṁ.
       Tattha ubhatoti dvīhipi pakkhehi. Mātito ca pitito cāti bhoto
  mātā brāhmaṇī, mātumātā brāhmaṇī, tassāpi mātā brāhmaṇī. Pitā
  brāhmaṇo, pitupitā brāhmaṇo, tassāpi pitā brāhmaṇoti evaṁ bhavaṁ ubhato
  sujāto mātito ca pitito ca. Saṁsuddhagahaṇikoti saṁsuddhā te mātugahaṇī, saṁsuddhā
  te kucchīti attho. Yāva sattamā pitāmahayugāti ettha pitupitā pitāmaho,
  pitāmahassa yugaṁ pitāmahayugaṁ. Yuganti āyuppamāṇaṁ vuccati. Pabhilāpamattameva cetaṁ,
  atthato pana pitāmahova pitāmahayugaṁ. Tato uddhaṁ sabbepi pubbapurisā
  pitāmahagahaṇeneva gahitā. Evaṁ yāva sattamo puriso, tāva saṁsuddhagahaṇiko. Athavā
  akkhitto anupakuṭṭho jātivādenāti dasseti. Akkhittoti apanetha etaṁ, kiṁ
  imināti evaṁ akkhitto anuvakkhitto. Anupakuṭṭhoti na upakuṭṭho, na akkosaṁ

  *  *  *  *  *  *
  Footnote: 1 Sī.,ka.,Ma. saṁghātāti 2 Sī. saṁgho
  3 Ma. na ekikāyādinnā viya
  4 Ma. gaṇā saṁhatāti, gaṇasampattāti su.vi 1/301-2/251
  5 Ma. adhivāsentu 6 Ma. āvañcito
-------------------------------------------------
[page 300]
  Vā nindaṁ vā pattapubbo. Kena kāraṇenāti. Jātivādena, itipi hīnajātiko
  esoti evarūpena vacanenāti attho. Imināpaṅgenāti imināpi kāraṇena.
       Addhoti issaro. Mahaddhanoti mahatā dhanena samannāgato. Bhoto hi
  gehe paṭhaviyaṁ paṁsuvālikā viya bahudhanaṁ, samaṇo pana gotamo adhano bhikkhāya
  udaraṁ pūretvā yāpetīti dasseti. Mahābhogoti pañcakāmaguṇavasena mahāupabhogo.
  Evaṁ yaṁ yaṁ guṇaṁ vadanti, tassa tassa paṭipakkhavasena bhagavato aguṇaṁyeva
  dassessāmāti maññamānā vadanti.
       Abhirūpoti aññehi manussehi adhikarūPo. Dassanīyoti divasampi passantānaṁ
  atittikaraṇato dassanayoggo dassaneneva cittappasādajananato pāsādiko.
  Pokkharatā vuccati sundarabhāvo, vaṇṇassa pokkharatā vaṇṇapokkharatā tāya
  vaṇṇa pokkharatāya, vaṇṇasampattiyāti attho. Porāṇā pana pokkharanti sarīraṁ
  vadanti, vaṇṇaṁ vaṇṇameva. Tesaṁ matena vaṇṇo ca pokkharañca vaṇṇapokkharāni,
  tesaṁ bhāvo vaṇṇapokkharatā. Iti paramāya vaṇṇapokkharatāyāti uttamaparisuddhena
  vaṇṇena ceva sarīrasaṇṭhānasampattiyā cāti attho. Brahmavaṇṇīti seṭṭhavaṇṇī,
  parisuddhavaṇṇesupi seṭṭhena suvaṇṇavaṇṇeneva samannāgatoti attho. Brahmavacchasīti
  mahābrahmuno sarīrasadisena sarīrena samannāgato. Akhuddāvakāso dassanāyāti
  bhoto sarīradassanassa okāso na khuddako mahā. Sabbāneva te aṅgapaccaṅgāni
  dassanīyāneva, tāni cāpi mahantānevāti dīpeti.
       Sīlamassa atthīti sīlavā. Vuddhaṁ vaḍḍhitaṁ sīlamassāti vuddhasīlī.
  Vuddhasīlenāti vuddhena vaḍḍhitena sīlena. Samannāgatoti yutto, idaṁ
  vuddhasīlīpadasseva vevacanaṁ. Sabbametaṁ pañcasīlamattameva sandhāya vadanti.
       Kalyāṇavācotiādīsu kalyāṇā sundarā parimaṇḍalapadabyañjanā vācā
  assāti kalyāṇavāco. Kalyāṇaṁ madhuraṁ vākkaraṇaṁ assāti kalyāṇavākkaraṇo.
  Vākkaraṇanti udāharaṇaghoso. Guṇaparipuṇṇabhāvena pure bhavāti porī. Pare
-------------------------------------------------
[page 301]
  Vā bhavattā porī. Nāgarikitthiyā sukhumālattanena sadisātipi porī. Tāya poriyā.
  Vissaṭṭhāyāti apalibuddhāya, sandiṭ 1- ṭhavilambitādidosarahitāya. Anelagaḷāyāti
  elagaḷena virahitāya. Ekaccassa hi kathentassa elā gaḷati, lālā vā
  paggharati, kheḷaphusitāni vā nikkhamanti, tassa vācā elagaḷā nāma hoti.
  Tabbiparitāyāti attho. Atthassa viññāpaniyāti ādimajjhapariyosānaṁ pākaṭaṁ
  katvā bhāsitatthassa viññāpanasamatthāya. Sesamettha brāhmaṇavaṇṇe uttānameva.
       [425] Evaṁ vutteti evantehi brāhmaṇehi vutte caṅkī "ime
  brāhmaṇā attano vaṇṇe vuccamāne atussanakasatto nāma natthi, vaṇṇamassa
  bhaṇitvā nivāressāmāti jātiādīhi mama vaṇṇaṁ vadanti, na kho pana me
  yuttaṁ attano vaṇṇe rajjituṁ. 2- Handāhaṁ etesaṁ vādaṁ bhinditvā samaṇassa
  gotamassa mahantabhāvaṁ ñāpetvā etesaṁ tattha gamanaṁ karomī"ti cintetvā
  tenahi bho mamāpi suṇāthātiādimāha. Tattha yepi "ubhato sujāto"tiādayo
  attano guṇehi sadisā guṇā, tepi "kocāhaṁ, ke ca samaṇassa gotamassa
  jātisampattiādayo guṇā"ti attano guṇehi uttaritareyeva maññamāno, itare
  pana ekanteneva bhagavato mahantabhāvadīpatthaṁ pakāseti. Mayameva arahāmāti
  evaṁ niyamento cettha idaṁ dīpeti:- yadi guṇamahantatāya upasaṅkamitabbo
  nāma hoti, yathā sineruṁ upanidhāya sāsapo, mahāsamuddaṁ upanidhāya gopadakaṁ,
  sattasu mahāsaresu udakaṁ upanidhāya ussāvabindu paritto lāmako, evameva
  samaṇassa gotamassa jātisampattiādayo guṇe upanidhāya amhākaṁ guṇā parittā
  lāmakā, tasmā mayameva arahāma taṁ bhagavantaṁ gotamaṁ dassanāya upasaṅkamitunti.
       Bhūmigatañca vehāsaṭṭhañcāti ettha rājaṅgaṇe ceva uyyāne ca sudhāmaṭṭhā
  pokkharaṇiyo sattaratanapūriṁ katvā bhūmiyaṁ ṭhapitaṁ dhanaṁ bhūmigataṁ nāma, pāsādaniyūhādayo
  pana pūretvā ṭhapitaṁ vehāsaṭṭhaṁ nāMa. Evaṁ tāva kulapariyāyena āgataṁ. Tathāgatassa
  pana jātadivaseyeva saṅkho elo uppalo puṇḍarīkoti cattāro nidhayo upagatā.
  Tesu saṅkho gāvutiko, elo aḍḍhayojaniko, uppalo tigāvutiko, puṇḍarīko

  *  *  *  *  *  *
  Footnote: 1 Sī. sandiddha 2 Sī. rañjituṁ
-------------------------------------------------
[page 302]
  Yojanikoti. Tesupi gahitagahitaṭṭhānaṁ pūratiyeva. Iti bhagavā pahūtahiraññasuvaṇṇaṁ
  ohāya pabbajitoti veditabbo. Daharo vātiādīni heṭṭhā vitthāritāneva.
       Akhuddāvakāsoti ettha bhagavati aparimāṇoyeva dassanāvakāsoti veditabbo.
  Tatridaṁ vatthu:- rājagahe kira aññataro brāhmaṇo "samaṇassa kira gotamassa
  pamāṇaṁ gahetuṁ na sakkā"ti sutvā bhagavato piṇḍāya pavisanakāle saṭṭhihatthaṁ
  veḷuṁ gahetvā nagaradvārassa bahi ṭhatvā sampatte bhagavati veḷuṁ gahetvā
  samīpe aṭṭhāsi, veḷu bhagavato jaṇṇumattaṁ pāpuṇi. Punadivase dve veḷū ghaṭetvā
  samīpe aṭṭhāsi, bhagavā dvinnaṁ veḷūnaṁ upari dviveḷumattameva 1- paññāyamāno
  "brāhmaṇa kiṁ karosī"ti āha. Tumhākaṁ pamāṇaṁ gaṇhāmīti. "brāhmaṇa Sacepi
  tvaṁ sakalacakkavāḷagabbhaṁ pūretvā ṭhitaveḷuṁ ghaṭetvā āgamissasi, neva me pamāṇaṁ
  gahetuṁ sakkhissasi. Na hi mayā cattāri asaṅkhyeyyāni kappasatasahassañca tathā
  pāramiyo pūritā, yathā me paropamāṇaṁ gaṇheyya, atulo brāhmaṇa tathāgato
  appameyyo"ti vatvā dhammapade gāthamāha. Gāthāpariyosāne caturāsītipāṇasahassāni
  amataṁ piviṁsu.
       Aparampi vatthuṁ:- rāhu kira asurindo cattāri yojanasahassāni aṭṭha
  ca yojanasatāni ucco, bāhantaramassa dvādasa yojanasatāni, hatthatalapādatalāni
  puthulato tīṇi yojanasatāni, aṅgulipabbāni paṇṇāsayojanāni, bhamukantaraṁ
  paṇṇāsayojanaṁ, nalāṭaṁ tiyojanasataṁ, sīsaṁ navayojanasataṁ. So "ahaṁ uccosmi, satthāraṁ
  onamitvā oloketuṁ na sakkhissāmī"ti na gacchati. So ekadivasaṁ bhagavato
  vaṇṇaṁ sutvā "yathā kathañca olokessāmī"ti āgato. Bhagavā tassa ajjhāsayaṁ
  viditvā "catūsu iriyāpathesu katarena dassemī"ti cintetvā "ṭhitako nāma
  nīcopi ucco viya paññāyati, nipannovassa attānaṁ dassessāmī"ti "ānanda
  gandhakuṭipariveṇe mañcakaṁ paññāpehī"ti vatvā tattha sīhaseyyaṁ kappesi. Rāhu
  āgantvā nipannaṁ bhagavantaṁ gīvaṁ unnāmetvā nabhamajjhe puṇṇacandaṁ viya
  ulloketi. Kimidaṁ asurindāti ca vutte bhagavā onamitvā oloketuṁ na sakkhissāmīta

  *  *  *  *  *  *
  Footnote: 1 Sī. veḷumattameva
-------------------------------------------------
[page 303]
  Na gacchanti. Na mayā asurinda adhomukhena pāramiyo pūritā, uddhaggaṁ me
  katvā dānaṁ dinnanti. Taṁdivasaṁ rāhu saraṇaṁ agamāsi. Evaṁ bhagavā akhuddāvakāso
  dassanāya.
       Catupārisuddhisīlena sīlavā. Taṁ pana sīlaṁ ariyaṁ uttamaṁ parisuddhaṁ, tenāha
  ariyasīlīti. Tadeva anavajjaṭṭhena kusalaṁ, tenāha kusalasīlīti. Kusalena sīlenāti
  idamassa vevacanaṁ. Bahunnaṁ ācariyapācariyoti bhagavato ekekāya dhammadesanāya
  caturāsītipāṇasahassāni aparimāṇāpi devamanussā maggaphalāmataṁ pivanti. Tasmā
  bahunnaṁ ācariyo, sāvakavineyyānaṁ pana pācariyoti.
       Khīṇakāmarāgoti ettha kāmañca bhagavato sabbepi kilesā khīṇā,
  brāhmaṇo pana te na jānāti, attano jānanaṭṭhāneyeva guṇaṁ katheti.
  Vigatacāpalloti "pattamaṇḍanā cīvaramaṇḍanā senāsanamaṇḍanā imassa vā
  pūtikāyassa .pe. Kelanā paṭikelanā"ti 1- evaṁ vuttacāpalyavirahito.
       Apāpapurekkhāroti apāpe navalokuttaradhamme purato katvā vicarati.
  Brahmaññāya pajāyāti sāriputtamoggallānamahākassapādibhedāya brāhmaṇapajāya.
  Aviruddho hi so etissāva pajāya purekkhāro. Ayaṁ hi pajā samaṇaṁ gotamaṁ
  purato katvā caratīti attho. Apica apāpapurekkhāroti na pāpapurekkhāro, na
  pāpaṁ purato katvā carati, pāpaṁ na icchatīti attho. Kassa? brahmaññāya pajāya,
  attanā saddhiṁ paṭiviruddhāyapi brahmapajāya aviruddho hitasukhatthikoyevāti vuttaṁ
  hoti.
       Tiroraṭṭhāti pararaṭṭhato. Tirojanapadāti parajanapadato. Saṁpucchituṁ āgacchantīti
  khattiyapaṇḍitādayo ceva brāhmaṇagandhabbādayo ca pañhe abhisaṅkharitvā
  pucchissāmāti āgacchanti. Tattha keci pucchāya vā dosaṁ vissajjanasampaṭicchane
  vā asamatthataṁ sallakkhetvā apucchitvāva tuṇhī nisīdanti, keci pucchanti,
  kesañci bhagavā pucchāyaṁ ussāhaṁ janetvā vissajjeti. Evaṁ sabbesampi tesaṁ

  *  *  *  *  *  *
  Footnote: 1 Sī. mu kelāyanā paṭikelāyanā, abhi. vi. 35/854/429
-------------------------------------------------
[page 304]
  Vimatiyo tīraṁ patvā mahāsamuddassa ūmiyo viya bhagavantaṁ patvāva bhijjanti.
  Sesamettha tathāgatassa vaṇṇe uttānameva.
       Atithī no te hontīti te amhākaṁ āgantukā navakā pāhunakā
  pāhunakā hontīti attho. Pariyāpuṇāmīti jānāmi. Aparimāṇavaṇṇoti. Tathārūpeneva
  sabbaññunāpi appameyyavaṇṇo, pageva mādisenāti dasseti. Vuttampi cetaṁ:-
                  "buddhopi buddhassa bhaṇeyya vaṇṇaṁ
                   kappampi ce aññamabhāsamāno
                   khīyetha kappo ciradīghamantare
                   vaṇṇo na khīyetha tathāgatassā"ti.
       Imaṁ pana guṇakathaṁ sutvā te brāhmaṇā cintayiṁsu "yathā caṅkī samaṇassa
  gotamassa vaṇṇaṁ bhāsati, anomaguṇo so bhavaṁ gotamo, evaṁ tassa guṇe
  jānamānena kho pana iminā aticiraṁ adhivāsitaṁ, handa naṁ anuvattāmā"ti
  anuvattamānā "tenahi bho"tiādimāhaṁsu.
       [426] Opātetīti paveseti. Saṁpurekkharontīti puttamattanattamattampi
  samānaṁ purato katvā vicaranti.
       [427] Mantapadanti mantāyeva mantapadaṁ, vedoti attho. Itihitihaparamparāyāti
  evaṁ kira evaṁ kirāti paramparabhāvena āgatanti dīpeti. Piṭakasampadāyāti
  pāvacanasaṅkhātasampattiyā. Sāvittiādīhi chandabandhehi ca vaggabandhehi ca
  sampādetvā āgatanti dasseti. Tattha cāti tasmiṁ mantapade. Pavattāroti
  pavattayitāro. Yesanti yesaṁ santakaṁ. Mantapadanti vedasaṅkhātaṁ mantameva. 1-
  Gītanti aṭṭhakādīhi dasahi porāṇakabrāhmaṇehi padasampattivasena 2- sajjhāyitaṁ.
  Pavuttanti aññesaṁ vuttaṁ, vācitanti attho. Samihitanti samupabyuḷhaṁ 3-
  rāsikataṁ, piṇḍaṁ katvā ṭhapitanti attho. Tadanugāyantīti etarahi brāhmaṇā taṁ tehi
  pubbegītaṁ 4- anugāyanti anusajjhāyanti vādenti. Tadanubhāsantīti taṁ anubhāsanti,

  *  *  *  *  *  *
  Footnote: 1 Sī. mantapadameva 2 sī ka. sarasampattikasena 3 Sī. samupabbuḷhaṁ
  4 Sī. tehi sabbehi gītaṁ
-------------------------------------------------
[page 305]
  Idaṁ purimasseva vevacanaṁ. Bhāsitamanubhāsantīti tehi bhāsituṁ sajjhāyitaṁ anusajjhāyanti.
  Vācitamanuvācentīti tehi aññesaṁ vācitaṁ anuvācenti. Seyyathidanti te katameti
  attho. Aṭṭhakotiādīni tesaṁ nāmāni, te kira dibbena cakkhunā oloketvā
  parūpaghātaṁ akatvā kassapasammāsambuddhassa bhagavato pāvacanena saha saṁsandetvā
  mante ganthesuṁ, apare pana brāhmaṇā pāṇātipātādīni pakkhipitvā tayo
  vede bhinditvā buddhavacanena saddhiṁ viruddhamakaṁsu.
       [428] Andhaveṇīti andhaveṇi. Ekena hi cakkhumatā gahitayaṭṭhiyā koṭiṁ
  eko andho gaṇhāti, taṁ andhaṁ añño, taṁ aññoti evaṁ paṇṇāsa saṭṭhi
  andhā paṭipāṭiyā ghaṭitā andhaveṇīti vuccati. Paramparāsaṁsattāti aññamaññaṁ
  laggā, yaṭṭhiggāhakenapi cakkhumatā virahitāti attho. Eko kira dhutto andhagaṇaṁ
  disvā "asukasmiṁ nāma gāme khajjabhojjaṁ sulabhan"ti ussādetvā tehi "tattha
  no sāmi nehi, idaṁ nāma te demā"ti vutte lañcaṁ gahetvā antarāmagge
  maggā okkamma mahantaṁ gacchaṁ anuparigantvā purimassa hatthena pacchimassa
  kacchaṁ gaṇhāpetvā "kiñci kammaṁ atthi, gacchatha tāva tumhe"ti vatvā palāyi.
  Te divasampi gantvā maggaṁ avindamānā "kahaṁ bho cakkhumā kahaṁ maggo"ti
  paridevitvā maggaṁ avindamānā tattheva mariṁsu. Te sandhāya vuttaṁ
  "paramparāsaṁsattā"ti. Purimopīti purimesu dasasu brāhmaṇesu ekopi. Majjhimopīti
  majjhe ācariyapācariyesu ekopi. Pacchimopīti idāni brāhmaṇesu ekopi.
       Pañca khoti pāḷiāgatesu dvīsu aññepi evarūpe tayo pakkhipitvā
  vadati. Dvidhā vipākāti bhūtavipākā vā abhūtavipākā vā. Nālametthāti bhāradvāja
  saccaṁ anurakkhissāmīti paṭipannena viññunā "yaṁ mayā gahitaṁ, idameva saccaṁ
  moghamaññan"ti ettha ekaṁseneva niṭṭhaṁ gantuṁ nālaṁ na yuttanti upari pucchāya
  maggaṁ vicaritvā ṭhapesi.
       [430] Idha bhāradvāja bhikkhūti jīvakasutte 1- viya mahāvacchasutte 2- viya
  ca attānameva sandhāya vadati. Lobhanīyesu dhammesūti lobhadhammesu. Sesapadadvayepi
  eseva nayo.

  *  *  *  *  *  *
  Footnote: 1 MaṂa. 13/51 ādi/33 2 MaṂa. 13/193 ādi/170
-------------------------------------------------
[page 306]
       [432] Saddhaṁ nivesetīti okappanīyasaddhaṁ niveseti. Upasaṅkamatīti
  upagacchati. Payirupāsatīti santike nisīdati. Sotanti pasādasotaṁ odahati. Dhammanti
  desanādhammaṁ suṇāti. Dhāretīti paguṇaṁ katvā dhāreti. Upaparikkhatīti atthato ca
  kāraṇato ca vīmaṁsati. Nijjhānaṁ khamantīti olokanaṁ khamanti, idha sīlaṁ kathitaṁ,
  idha samādhīti evaṁ upaṭṭhahantīti attho. Chandoti kattukamyatāchando. Ussahatīti
  vāyamati. Tuletīti aniccādivasena tīreti. Padahatīti maggappadhānaṁ padahati. Kāyena
  ceva paramatthasaccanti 1- sahajātanāmakāyena ca nibbānaṁ sacchikaroti, paññāya
  ca kilese nibbijjhitvā tadeva vibhūtaṁ pākaṭaṁ karonto passati.
       [433] Saccānubodhoti maggānubodho. Saccānuppattīti phalasacchikiriyatā. 2-
  Tesaṁyevāti heṭṭhā vuttānaṁ dvādasannaṁ, evaṁ dīghaṁ maggavādaṁ anulometi,
  tasmā nāyamattho. Ayaṁ panettha attho:- tesaṁyevāti tesaṁ maggasampayuttadhammānaṁ.
  Padhānanti maggappadhānaṁ. Taṁ hi phalasacchikiriyāsaṅkhātāya saccānuppattiyā bahukāraṁ,
  magge asati phalābhāvatoti iminā nayena sabbapadesu attho veditabbo. Sesaṁ sabbattha
  uttānamevāti.
                     Papañcasūdaniyā majjhimanikāyaṭṭhakathāya
                        caṅkīsuttavaṇṇanā niṭṭhitā.
                           -------------
                         6. Esukārīsuttavaṇṇanā
       [437] Evamme sutanti esukārīsuttaṁ. Tattha bilaṁ olaggeyyunti
  koṭṭhāsaṁ laggāpeyyuṁ, iminā satthadhammaṁ nāma dasseti. Satthavāho kira
  mahākantāraṁ paṭipanno antarāmagge goṇe mate maṁsaṁ gahetvā sabbesaṁ satthikānaṁ
  "idaṁ khāditvā ettakaṁ mūlaṁ dātabban"ti koṭṭhāsaṁ olaggeti, gomaṁsaṁ nāma
  khādantāpi atthi akhādantāpi, mūlaṁ dātuṁ sakkontāpi asakkontāpi. Satthavāho

  *  *  *  *  *  *
  Footnote: 1 chaṂa. paramasaccanti 2 chaṂa. phalasacchiriyā
-------------------------------------------------
[page 307]
  Yena mūlena goṇo gahito, tassa nikkhamanatthaṁ sabbesaṁ balakkārena koṭṭhāsaṁ
  datvā mūlaṁ gaṇhāti, ayaṁ satthadhammo. Evameva brāhmaṇāpi lokassa paṭiññaṁ
  aggahetvā attanova dhammatāya catasso pāricariyā paññāpentīti dassetuṁ
  evameva khotiādimāha. Pāpiyo assāti atipāpaṁ 1- assa. Seyyo assāti
  hitaṁ assa. Athavā pāpiyoti pāpako lāmako attabhāvo assa. Seyyoti
  seṭṭho uttamo. Seyyaṁsoti seyyo. Uccākulīnatāti uccākulīnattena seyyo.
  Pāpiyaṁsoti pāpiyo. Uccākulīnatā ca dvīsu kulesu vaḍḍheti 2- khattiyakule
  brāhmaṇakule ca, uḷāravaṇṇatā tīsu. Vessopi hi uḷāravaṇṇo hoti. Uḷārabhogatā
  catūsupi. Suddopi hi antamaso caṇḍālopi uḷārabhogo hotiyeva.
       [440] Bhikkhācariyanti koṭidhanenapi hi brāhmaṇena bhikkhā caritabbāva,
  porāṇakabrāhmaṇā asītikoṭidhanāpi ekaṁ velaṁ bhikkhaṁ caranti. Kasmā? duggatakāle
  carantānaṁ idāni bhikkhaṁ carituṁ āraddhāti garahā na bhavissatīti. Atimaññamānoti yo
  bhikkhācariyavaṁsaṁ haritvā sattajīvakasikammavaṇijjādīhi jīvitaṁ kappeti, ayaṁ atimaññati
  nāMa. Gopo vāti yathā gopako attanā rakkhitabbaṁ bhaṇḍaṁ thenento akiccakārī
  hoti, evanti attho. Iminā nayena sabbavāresu attho veditabbo.
  Asitabyābhaṅginti tiṇalāyanāsitañceva kājañca. Anussaratoti yattha jāto, tasmiṁ
  porāṇe mātāpettike kulavaṁse anussariyamānoti attho. Sesaṁ sabbattha uttānamevāti.
                     Papañcasūdaniyā majjhimanikāyaṭṭhakathāya
                       esukārīsuttavaṇṇanā niṭṭhitā.
                           ------------
                         7. Dhanañjānisuttavaṇṇanā
       [445] Evamme sutanti dhanañjānisuttaṁ. Tattha dakkhiṇāgirisminti girīti
  pabbato, rājagahaṁ parikkhipitvā ṭhitapabbatassa dakkhiṇadisābhāge janapadassetaṁ

  *  *  *  *  *  *
  Footnote: 1 chaṂa. pāpaṁ 2 Ma.,ka. vaṭṭati
-------------------------------------------------
[page 308]
  Nāmaṁ. Taṇḍulapālidvārāyāti rājagahassa kira dvattiṁsa mahādvārāni catusaṭṭhi
  khuddakadvārāni, tesu ekaṁ taṇḍulapālidvāraṁ nāma, taṁ sandhāya āha. Rājānaṁ
  nissāyāti "gaccha manusse apīḷetvā sassabhāgaṁ gaṇhāhī"ti raññā pesito
  gantvā sabbameva sassaṁ gaṇhāti, "mā no bhante nāsehī"ti ca vutte
  "rājakule vuttaṁ mandaṁ, ahaṁ raññā āgamanakāleyeva evaṁ āṇatto, mā
  kanditthā"ti evaṁ rājānaṁ nissāya brāhmaṇagahapatike vilumpati. Dhaññaṁ yebhuyyena
  attano gharaṁ pavesetvā appakaṁ rājakule paveseti. Kiṁ brāhmaṇagahapatikānaṁ
  na pīḷaṁ akāsīti ca vutto "āma mahārāja imasmiṁ vāre khettāni mandasassāni
  ahesuṁ, tasmā apīḷentassa me gaṇhato na bahu jātan"ti evaṁ brāhmaṇagahapatike
  nissāya rājānaṁ vilumpati.
       [446] Payo pīyatanti taruṇakhīraṁ pivatu. Tāva bhattassāti yāva khīraṁ
  pivitvā nisīdissatha, tāvadeva bhattassa kālo bhavissati. Idheva hi no pātarāsabhattaṁ
  āharissantīti dasseti. Mātāpitarotiādīsu mahallakā mātāpitaro attharaṇapārupanāni
  sukhumāni vatthāni madhurabhojanaṁ sugandhagandhamālādīni ca pariyesitvā posetabbā.
  Puttadhītānaṁ nāmakaraṇamaṅgalādīni sabbakiccāni karontena puttadāro posetabbo.
  Evaṁ hi akariyamāne garahā uppajjatīti iminā nayena attho veditabbo.
       [447] Adhammacārīti pañcadussīlyakammāni vā dasadussīlyakammāni vā
  idha adhammo nāMa. Upakaḍḍheyyunti pañcavidhabandhanādikammakaraṇatthaṁ taṁ taṁ nirayaṁ
  kaḍḍheyyuṁ.
       [448-453] Dhammacārīti dhammikakasivaṇijjādikammakārī. Paṭikkamantīti
  osaranti 1- parihāyanti. Abhikkamantīti abhisaranti vaḍḍhanti. Seyyoti varataraṁ.
  Hīneti nihīne lāmake. Kālakato ca sāriputtāti idaṁ bhagavā "tatrassa gantvā

  *  *  *  *  *  *
  Footnote: 1 Sī. na osaranti
-------------------------------------------------
[page 309]
  Dhammaṁ 1- desehī"ti adhippāyena theraṁ āha. Theropi taṁkhaṇaṁyeva gantvā
  mahābrahmuno dhammaṁ desesi, tato paṭṭhāya cātuppadikaṁ gāthaṁ kathentopi
  catusaccavimuttaṁ nāma na kathesīti.
                     Papañcasūdaniyā majjhimanikāyaṭṭhakathāya
                       dhanañjānisuttavaṇṇanā niṭṭhitā.
                            -----------
                         8. Vāseṭṭhasuttavaṇṇanā
       [454] Evamme sutanti vāseṭṭhasuttaṁ. Tattha icchānaṅgalavanasaṇḍeti
  icchānaṅgalagāmassa avidūre vanasaṇḍe. Caṅkītiādayo pañcapi janā rañño
  pasenadikosalassa purohitā eva. Aññe ca abhiññātāti aññe ca bahū abhiññātā
  brāhmaṇā. Te kira chaṭṭhe chaṭṭhe māse dvīsu ṭhānesu 2- sannipatanti. Yadā
  jātiṁ sodhetukāmā honti, tadā pokkharasātissa santike jātisodhanatthaṁ ukkaṭṭhāya
  sannipatanti. Yadā mante sodhetukāmā honti, tadā icchānaṅgale sannipatanti.
  Imasmiṁ kāle mantasodhanatthaṁ tattha 3- sannipatiṁsu. Ayamantarākathāti yaṁ attano
  sahāyakabhāvānurūpaṁ kathaṁ kathentā anuvicariṁsu, tassā kathāya antarā ayaṁ aññā
  kathā udapādi. Sīlavāti guṇavā. Vattasampannoti ācārasampanno.
       [455] Anuññātapaṭiññātāti sikkhitā tumheti evaṁ ācariyehi
  anuññātā, āma ācariya sikkhitamhāti evaṁ sayañca paṭiññātā. Asmāti
  bhavāMa. Ahaṁ pokkharasātissa, tārukkhassāyaṁ māṇavoti ahaṁ pokkharasātissa
  jeṭṭhantevāsī aggasisso, ayaṁ tārukkhassāti dīpeti.
       Tevijjānanti tivedānaṁ brāhmaṇānaṁ. Yadakkhātanti yaṁ atthato ca
  byañjanato ca ekampi padaṁ akkhātaṁ. Tatra kevalinosmaseti taṁ sakalaṁ jānanato

  *  *  *  *  *  *
  Footnote: 1 chaṂa. ayaṁ pāṭho na dissati 2 Ma. vāresu 3 chaṂa. ayaṁ saddo na dissati
-------------------------------------------------
[page 310]
  Tattha niṭṭhāgatamhāti attho. Idāni taṁ kevalībhāvaṁ āvikaronto padakasmātiādimāha.
  Tattha jappe ācariyasādisāti kathanaṭṭhāne mayaṁ ācariyasadisāyeva.
       Kammunāti dasakusalakammapathakammunā. Ayaṁ hi pubbe sattavidhaṁ kāyavacīkammaṁ
  sandhāya "yato kho bho sīlavā hotī"ti āha, tividhaṁ manokammaṁ sandhāya
  "vattasampanno"ti. Tena samannāgato hi ācārasampanno hoti. Cakkhumāti
  pañcahi cakkhūhi cakkhumantabhāvena bhagavantaṁ ālapati.
       Khayātītanti ūnabhāvaṁ atītaṁ, paripuṇṇanti attho. Peccāti upagantvā.
  Namassantīti namo karonti.
       Cakkhuṁ oke samuppannanti avijjandhakāre loke taṁ andhakāraṁ vidhamitvā
  lokassa diṭṭhadhammikādiatthadassanena cakkhuṁ hutvā samuppannaṁ.
       [456] Evaṁ vāseṭṭhena thometvā yācito bhagavā dvepi jane
  saṅgaṇhanto tesaṁ vodaṁ byakkhissantiādimāha. Tattha byakkhissanti
  byākarissāmi. Anupubbanti tiṭṭhatu tāva brāhmaṇacintā, tiṇarukkhakīṭapaṭaṅgato
  paṭṭhāya anupaṭipāṭiyā ācikkhissāmīti attho. Jātivibhaṅganti jātivitthāraṁ.
  Aññamaññā hi jātiyoti tesaṁ tesañhi pāṇānaṁ jātiyo aññamaññā 1- nānappakārāti
  attho.
       Tiṇarukkheti anupādinnakaṁ jātiṁ kathetvā 2- pacchā upādinnakajātiṁ
  kathessāmi, evaṁ tassa jātibhedo pākaṭo bhavissatīti imaṁ desanaṁ ārabhi.
  Mahāsivatthero pana "kiṁ bhante anupādinnakaṁ bījanānatāya nānaṁ, upādinnakaṁ
  kammanānatāyāti evaṁ vattuṁ na vaṭṭatī"ti pucchito āma na vaṭṭati. Kammañhi
  yoniyaṁ khipati. Yonipaṭisandhiyā 3- ime sattā nānāvaṇṇā hontīti. Tiṇarukkheti
  ettha antopheggū bahisārā antamaso tālanāḷikerāhayopi tiṇāneva, antosārā
  pana bahipheggū sabbe rukkhā nāMa. Na cāpi paṭijānareti mayaṁ tiṇā mayaṁ
  rukkhāti vā, ahaṁ tiṇaṁ ahaṁ rukkhoti vā evaṁ na jānanti. Liṅgaṁ jātimayanti
  ajānantānampi ca tesaṁ jātimayameva saṇṭhānaṁ attano mūlabhūtatiṇādisadisameva hoti.

  *  *  *  *  *  *
  Footnote: 1 ka. aññamaññaṁ 2 chaṂa. katvā 3 chaṂa. yonisiddhā
-------------------------------------------------
[page 311]
  Kiṁkāraṇā? aññamaññā hi jātiyo. Yasmā aññā tiṇajāti, aññā rukkhajāti.
  Tiṇesupi aññā tālajāti, aññā nāḷikerajāti, evaṁ vitthāretabbaṁ. Iminā
  idaṁ dasseti:- yaṁ jātivasena nānā hoti, taṁ attano paṭiññaṁ paresaṁ vā
  vā upadesaṁ vināpi aññajātito 1- visesena gayhati. Yadi ca jātiyā brāhmaṇo
  bhaveyya, sopi 2- attano paṭiññaṁ paresaṁ vā upadesaṁ vinā khattiyato vessato
  suddato vā visesena gayheyya, 3- na ca gayhati. Tasmā na jātiyā brāhmaṇoti.
  Parato pana "yathā etāsu jātīsū"ti gāthāya etamatthaṁ vacībhedeneva āvikarissati.
       Evaṁ anupādinnakesu jātiṁ dassetvā upādinnakesu dassento tato
  kīṭetiādimāha. Yāva kunthakipilliketi kunthakipillikaṁ pariyantaṁ katvāti attho.
  Ettha ca ye uppatitvā gacchanti, te paṭaṅgā nāMa. Aññamaññā hi jātiyoti
  tesampi nīlarattādivaṇṇavasena jātiyo nānappakārāva honti.
       Khuddaketi kāḷakādayo. Mahallaketi sappabiḷārādayo. 4-
       Pādudareti udarapāde, udaraṁyeva nesaṁ pādāti vuttaṁ hoti. Dīghapiṭṭhiketi
  sappānaṁ hi sīsato yāva naṅguṭṭhā piṭṭhiyeva hoti, tena te "dīghapiṭṭhikā"ti
  vuccanti.
       Udaketi odake. Udakamhi jāte.
       Pakkhīti sakuṇe. Te hi pattehi yantīti pattayānā, vehāsaṁ gacchantīti
  vihaṅgamā.
       Evaṁ thalajalākāsagocarānaṁ pāṇānaṁ jātibhedaṁ dassetvā idāni
  yenādhippāyena taṁ dassesi, 5- taṁ āvikaronto yathā etāsūti gāthamāha. Tassattho
  saṅkhepana vuttova. Vitthārato panettha yaṁ vattabbaṁ, taṁ sayameva dassento na
  kesehītiādimāha. Tatrāyaṁ yojanā:- yaṁ vuttaṁ "natthi manussesu liṅgajātimayaṁ
  puthū"ti, taṁ evaṁ natthīti veditabbaṁ. Seyyathidaṁ? na kesehīti. Na hi "brāhmaṇānaṁ

  *  *  *  *  *  *
  Footnote: 1 ka.,Ma. aññā jātīti 2 Ma. tampi 3 Sī., Ma., ka. gaṇheyya
  4 chaṂa. sasabiḷārādayo 5 chaṂa. dasseti
-------------------------------------------------
[page 312]
  Edisā kesā honti, khattiyānaṁ edisā"ti niyamo atthi yathā hatthiassamigādīnanti
  iminā nayena sabbaṁ yojetabbaṁ.
       Liṅgaṁ jātimayaṁ neva, yathā aññāsu jātīsūti idaṁ pana vuttassevatthassa
  nigamanti veditabbaṁ. Tassāyaṁ yojanā:- evaṁ yasmā imehi kesādīhi natthi
  manussesu liṅgaṁ jātimayaṁ puthu, tasmā veditabbametaṁ "brāhmaṇādibhedesu
  manussesu liṅgaṁ jātimayaṁ neva, yathā aññāsu jātīsū"ti.
       [457] Idāni evaṁ jātibhede asatipi "brāhmaṇo khattiyo"ti idaṁ
  nānattaṁ yathā jātaṁ, taṁ dassetuṁ paccatanti gāthamāha. Tattha vokāranti nānattaṁ.
  Ayaṁ panettha saṅkhepattho:- yathā hi tiracchānānaṁ yonisiddhameva 1- kesādisaṇṭhānena
  nānattaṁ, tathā brāhmaṇādīnaṁ attano attano sarīre taṁ natthi. Evaṁ sanatepi
  yadetaṁ "brāhmaṇo khattiyo"ti vokāraṁ, taṁ vokārañca manussesu samaññāya
  pavuccati, vohāramatteneva pavuccatīti.
       Ettāvatā bhagavā bhāradvājassa vādaṁ niggaṇhitvā idāni yadi jātiyā
  brāhmaṇo bhaveyya, ājīvasīlācāravipannopi brāhmaṇo bhaveyya. Yasmā pana
  porāṇā brāhmaṇā tassa brāhmaṇabhāvaṁ na icchanti, loke ca aññepi
  paṇḍitamanussā, tasmā vāseṭṭhassa vādaṁ paggaṇhanto yo hi koci manussesūti
  aṭṭha gāthā āha. Tattha gorakkhanti khettarakkhaṁ, kasikammanti vuttaṁ hoti. Goti
  hi paṭhaviyā nāmaṁ, tasmā evamāha. Puthusippenāti tantavāyakammādinānāsippena.
  Vohāranti vaṇijjaṁ. Parapessenāti paresaṁ veyyāvaccakammena. Issatthanti
  āvudhajīvikaṁ, usuñca sattiñcāti vuttaṁ hoti. Porohiccenāti purohitakammena.
       Evaṁ brāhmaṇasamayena ca lokavohārena ca ājīvasīlācāravipannassa
  abrāhmaṇabhāvaṁ sādhetvā 2- evaṁ sante na jātiyā brāhmaṇo, guṇehi 3- pana
  brāhmaṇo hoti. Tasmā yattha katthaci kule jāto yo guṇavā, so brāhmaṇo,
  ayamettha ñāyoti evametaṁ ñāyaṁ atthato āpādetvā idāni naṁ vacībhedena

  *  *  *  *  *  *
  Footnote: 1 Ma. yonīnaṁ seṭṭhameva 2 ka. sāvetvā 3 ka. taruṇehi
-------------------------------------------------
[page 313]
  Pakāsento na cāhaṁ brāhmaṇantiādimāha. Tassattho:- ahañhi yvāyaṁ catunnaṁ
  yonīnaṁ yattha katthaci jāto, tatrāpi vā 1- visesena yo brāhmaṇassa
  saṁvaṇṇitāya mātari sambhūto, taṁ yonijaṁ mattisambhavaṁ, yo cāyaṁ ubhato
  sujātotiādinā nayena brāhmaṇehi brāhmaṇassa parisuddhauppattimaggasaṅkhātā
  yoni vuttā, saṁsuddhagahaṇikoti iminā ca mātisampatti, tatopi jātasambhūtattā yonijo
  mattisambhavoti vuccati, taṁ yonijaṁ mattisambhavaṁ iminā ca yonijamattisambhavamattena
  na brāhmaṇaṁ brūmi. Kasmā? yasmā bho bhoti vacanamattena aññehi sakiñcanehi
  visiṭṭhattā bhovādī nāma so hoti, sace hoti sakiñcano sapalibodho. Yo
  panāyaṁ yattha katthaci jātopi rāgādikiñcanābhāvena akiñcano, sabbagahaṇapaṭinissaggena
  anādāno, akiñcanaṁ anādānaṁ, tamahaṁ brūmi brāhmaṇaṁ. Kasmā? yasmā bāhitapāpoti.
       [458] Kiñci bhiyyo 2- sabbasaṁyojanaṁ chetvātiādi sattavīsati gāthā. Tattha
  sabbasaṁyojananti sabbaṁ dasavidhampi saṁyojanaṁ. Na paritassatīti taṇhāparitassanāya
  na paritassati. Saṅgātiganti rāgasaṅgādayo atikkantaṁ. Visaṁyuttanti catūhi yonīhi
  sabbakilesehi vā visaṁyuttaṁ.
       Naddhinti upanāhaṁ. Varattanti taṇhaṁ. Sandānanti yottapāsaṁ,
  diṭṭhipariyuṭṭhānassetaṁ adhivacanaṁ. Sahanukkamanti anukkamo vuccati pāse pavesanagaṇṭhi,
  diṭṭhānusayassetaṁ nāmaṁ. Ukkhittapalighanti ettha palighoti avijjā. Buddhanti
  catusaccabuddhaṁ. Titikkhatīti khamati.
       Khantībalanti adhivāsanakhantibalaṁ. Sā pana sakiṁ uppannā balānīkaṁ nāma
  na hoti, punappunaṁ uppannā pana hoti. Tassā atthitāya balānīkaṁ.
       Vatavantanti dhutaṅgavantaṁ. Sīlavantanti guṇavantaṁ. Anussadanti
  rāgādiussadavirahitaṁ. "anussutan"tipi Pāṭho, anavassutanti attho. Dantanti
  nibbisevanaṁ.

  *  *  *  *  *  *
  Footnote: 1 chaṂa. vāsaddo na dissati 2 chaṂa. kiñcabhiyyo
-------------------------------------------------
[page 314]
       Na limpatīti na allīyati. Kāmesūti kilesakāmavatthukāmesu.
       Dukkhassa pajānāti, idheva khayanti ettha arahattaphalaṁ dukkhassa
  khayoti adhippetaṁ. Pajānātīti adhigamavasena jānāti. Pannabhāranti ohitabhāraṁ,
  khandhakilesābhisaṅkhārakāmaguṇabhāre otāretvā ṭhitaṁ. Visaṁyuttapadaṁ vuttatthameva.
       Gambhīrapaññanti gambhīresu ārammaṇesu pavattapaññaṁ. Medhāvinti pakatipaññāya
  paññavantaṁ.
       Anāgārehi cūbhayanti gahaṭṭhehi ca 1- anāgārehi ca visaṁsaṭṭhaṁ ubhayañca,
  dvīhipi cetehi visaṁsaṭṭhamevāti attho. Anokasārinti okaṁ vuccati
  pañcakāmaguṇālayo, taṁ anallīyamānanti attho. Appicchanti anicchaṁ.
       Tasesūti sataṇhesu. Thāvaresūti nittaṇhesu.
       Attadaṇḍesūti gahitadaṇḍesu. Nibbutanti kilesanibbānena nibbutaṁ.
  Sādānesūti saupādānesu.
       Ohitoti patito. 2-
       [459] Akakkasanti niddosaṁ. Sadoso hi rukkhopi sakakkasoti vuccati.
  Viññāpananti atthaviññāpanikaṁ. Saccanti avisaṁvādikaṁ. Udīrayeti bhaṇati. Yāya
  nābhisajjeti yāya girāya parassa sajjanaṁ vā lagganaṁ vā na karoti, tādisaṁ
  apharusaṁ giraṁ bhāsatīti attho.
       Dīghanti suttāruḷhabhaṇḍaṁ. Rassanti vippakiṇṇabhaṇḍaṁ. Aṇunti khuddakaṁ.
  Kūlanti mahantaṁ. Subhāsubhanti sundarāsundaraṁ. Dīghabhaṇḍaṁ hi appagghampi hoti
  mahagghampi. Rassādīsupi eseva nayo. Iti ettāvatā na sabbaṁ pariyādinnaṁ
  "subhāsubhan"ti iminā pana pariyādinnaṁ hoti.
       Nirāvāsanti nittaṇhaṁ.
       Ālayāti taṇhālayā. Aññāyāti jānitvā amatogadhanti amatabbhantaraṁ.
  Anuppattanti anuppaviṭṭhaṁ.

  *  *  *  *  *  *
  Footnote: 1 chaṂa. gahaṭṭhehi cāti pāṭho na dissati 2 Ma. pahito, ka. pātito
-------------------------------------------------
[page 315]
       Ubho saṅganti ubhayampetaṁ saṅgaṁ. Puññaṁ hi sagge laggāpeti, apuññaṁ
  apāye, tasmā ubhayampetaṁ saṅganti āha. Upaccagāti atīto.
       Anāvilanti āvilakārakakilesarahitaṁ. Nandībhavaparikkhīṇanti parikkhīṇanandiṁ
  parikkhīṇabhavaṁ.
       "yo Iman"ti gāthāya avijjāyeva visaṁvādakaṭṭhena palipatho, mahāviduggatāya
  duggaṁ, saṁsaraṇaṭṭhena saṁsāro, mohanaṭṭhena mohoti vutto. Tiṇṇoti caturoghatiṇṇo.
  Pāraṁgatoti nibbānaṁ gato. Jhāyīti ārammaṇalakkhaṇūpanijjhānavasena jhāyī. Anejoti
  nittaṇoha. Anupādāya nibbutoti kiñci gahaṇaṁ aggahetvā sabbakilesanibbānena
  nibbuto.
       Kāmeti duvidhepi kāme. Anāgāroti panāgāro hutvā. Paribbajeti
  paribbajati. Kāmabhavaparikkhīṇanti khīṇakāmaṁ khīṇabhavaṁ.
       Mānusakaṁ yoganti mānusakaṁ pañcakāmaguṇayogaṁ. Dibbaṁ yoganti dibbaṁ
  pañcakāmaguṇayogaṁ. Sabbayogavisaṁyuttanti sabbakilesayogavisaṁyuttaṁ.
       Ratinti pañcakāmaguṇaratiṁ. Aratinti kusalabhāvanāya ukkaṇṭhitaṁ. Vīranti
  vīriyavantaṁ.
       Sugatanti sundaraṭṭhānaṁ gataṁ, sundarāya vā paṭipattiyā gataṁ. Gatinti
  nibbattiṁ. Pureti atīte. Pacchāti anāgate. Majjheti paccuppanne. Kiñcananti
  kiñcanakārako kileso.
       Mahesinti mahante guṇe pariyesanaṭṭhena mahesiṁ. Vijitāvinanti vijitavijayaṁ.
       [460] Evaṁ bhagavā guṇato khīṇāsavaṁyeva brāhmaṇaṁ dassetvā ye
  jātito brāhmaṇoti abhinivesaṁ karonti, te idaṁ ajānantā, sāva nesaṁ diṭṭhi
  duddiṭṭhīti dassento samaññāhesāti gāthādvayamāha. Tassattho:- yadidaṁ
  brāhmaṇo khattiyo bhāradvājo vāseṭṭhoti nāmagottaṁ pakappitaṁ kataṁ abhisaṅkhataṁ,
  samaññāhesā lokasmiṁ, vohāramattanti attho. Kasmā? yasmā sammuccā
  samudāgataṁ samaññāya āgataṁ. Etañhi tattha tattha jātakāleyevassa ñātisālohitehi
-------------------------------------------------
[page 316]
  Pakappitaṁ kataṁ. No ce naṁ evaṁ pakappeyyuṁ, na koci kiñci disvā ayaṁ brāhmaṇoti
  vā bhāradvājoti vā jāneyya. Evaṁ pakappitaṁ petaṁ dīgharattānusayitaṁ,
  diṭṭhigatamajānataṁ, taṁ pakappitaṁ nāmagottaṁ "nāmagottamattametaṁ, saṁvohāratthaṁ
  pakappitan"ti ajānantānaṁ sattānaṁ hadaye dīgharattaṁ diṭṭhigatamanusayitaṁ. Tassa
  anusayitattā taṁ nāmagottaṁ ajānantā no pabrunti "ayaṁ 1- brāhmaṇo jātiyā
  hotī"ti ajānantāva evaṁ vadantīti vuttaṁ hoti.
       Evaṁ "ye `jātito brāhmaṇo'ti abhinivesaṁ karonti, te idaṁ vohāramattaṁ
  ajānantā, sāva nesaṁ diṭṭhi duddiṭṭhī"ti dassetvā idāni nippariyāyameva
  jātivādaṁ paṭikkhipanto kammavādañca patiṭṭhapento na jaccātiādimāha. Tattha
  "kammunā"ti upaḍḍhagāthāya vitthāraṇatthaṁ kassako kammunātiādi vuttaṁ. Tattha
  kammunāti paccuppannena kasikammādinibbattakacetanākammunā.
       Paṭiccasamuppādadassāti iminā paccayena evaṁ hotīti evaṁ
  paṭiccasamuppādadassāvino. Kammavipākakovidāti sammānāvamānārahe kule kammavasena
  uppatti hoti aññāpi hīnappaṇītatā hīnappaṇīte kamme vipaccamāne hotīti
  evaṁ kammavipākakusalā.
       Kammunā vattatīti gāthāya pana lokoti vā pajāti vā sattoti vā
  ekoyevattho, vacanamattabhedo. Purimapadena cettha "atthi brahmā mahābrahmā
  seṭṭho sajitā"ti 2- diṭṭhiyā paṭisedho veditabbo. Kammunā tāsu tāsu gatīsu
  vattati loko, tassa ko sajitāti. Dutiyapadena "evaṁ kammunā nibbattopi ca
  pavattepi atītapaccuppannabhedena kammunā vattati, sukhadukkhāni paccanubhonto
  hīnappaṇītādibhedañca āpajjanto pavattatī"ti dasseti. Tatiyena tamevatthaṁ
  nigameti "evaṁ sabbathāpi kammanibandhanā sattā kammeneva vā baddhā hutvā
  pavattanti, na aññathā"ti. Catutthena tamatthaṁ upamāya vibhāveti. Yathā hi rathassa
  yāyato āṇinibandhanaṁ hoti. Na tāya anibaddho yāti, evaṁ lokassa nibbattato
  ca pavattato ca kammaṁ nibandhanaṁ, na tena anibaddho nibbattati na pavattati.

  *  *  *  *  *  *
  Footnote: 1 chaṂa. ayaṁ pāṭho na dissati 2 Sī. sañjitāti
-------------------------------------------------
[page 317]
       Idāni yasmā evaṁ kammanibandhano loko, tasmā seṭṭhena kammunā
  seṭṭhabhāvaṁ dassento tapenāti gāthādvayamāha. Tattha tapenāti dhutaṅgatapena.
  Brahmacariyenāti methunaviratiyā. Saṁyamenāti sīlena. Damenāti indriyadamena.
  Etenāti etena seṭṭhena parisuddhena brahmabhūtena kammunā brāhmaṇo
  hoti. Kasmā? yasmā etaṁ brāhmaṇamuttamaṁ, yasmā etaṁ kammaṁ uttamo
  brāhmaṇaguṇoti vuttaṁ hoti. "brahmānan"tipi Pāṭho. Ayaṁ panettha vacanattho:-
  brahmaṁ ānetīti 1- brahmānaṁ, brāhmaṇabhāvaṁ āvahatīti vuttaṁ hoti.
       Dutiyagāthāya santoti santakileso. Brahmā sakkoti brahmā ca
  sakko ca, yo evarūpo, so na kevalaṁ brāhmaṇo, athakho brahmā ca sakko
  ca so vijānataṁ paṇḍitānaṁ, evaṁ vāseṭṭha jānāhīti vuttaṁ hoti. Sesaṁ sabbattha
  uttānamevāti.
                     Papañcasūdaniyā majjhimanikāyaṭṭhakathāya
                       vāseṭṭhasuttavaṇṇanā niṭṭhitā.
                             ---------
                           9. Subhasuttavaṇṇanā
       [462] Evamme sutanti subhasuttaṁ. Tattha todeyyaputtoti tudigāmavāsino
  todeyyabrāhmaṇassa putto. Ārādhako hotīti sampādako hoti paripūrako.
  Ñāyaṁ dhammanti kāraṇadhammaṁ. Kusalanti anavajjaṁ.
       [463] Micchāpaṭipattinti aniyyānikaṁ akusalapaṭipadaṁ. Sammāpaṭipattinti
  niyyānikaṁ kusalapaṭipadaṁ.
       Mahatthantiādīsu mahantehi veyyāvaccakarehi vā upakaraṇehi vā bahūhi
  attho etthāti mahatthaṁ. Mahantāni nāmaggahaṇamaṅgalādīni kiccāni etthāti
  mahākiccaṁ. Idaṁ ajja kattabbaṁ, idaṁ sveti evaṁ mahantāni adhikārasaṅkhātāni
  adhikaraṇāni etthāti mahādhikaraṇaṁ. Bahunnaṁ kamme yuttappayuttatāvasena pīḷāsaṅkhāto
  mahāsamārambho etthāti mahāsamārambhaṁ. Gharāvāsakammaṭṭhānanti gharāvāsakammaṁ.

  *  *  *  *  *  *
  Footnote: 1 Sī. anatīti
-------------------------------------------------
[page 318]
  Evaṁ sabbavāresu attho veditabbo. Kasikamme cettha naṅgalakoṭiṁ ādiṁ katvā
  upakaraṇānaṁ pariyesanavasena mahatthatā, vaṇijjāya yathāṭhitaṁyeva bhaṇḍaṁ gahetvā
  parivattanavasena appatthatā veditabbā. Vipajjamānanti avuṭṭhiativuṭṭhiādīhi
  kasikammaṁ, maṇisuvaṇṇādīsu acchekatādīhi ca vaṇijjakammaṁ appaphalaṁ hoti, mūlacchedampi
  pāpuṇāti, vipariyāyena sampajjamānaṁ mahapphalaṁ cūḷantevāsikassa viya.
       [464] Evameva khoti yathā kasikammaṭṭhānaṁ vipajjamānaṁ appaphalaṁ hoti,
  evaṁ gharāvāsakammaṭṭhānampi, akatakalyāṇo hi kālaṁ katvā niraye nibbattati.
  Mahādattasenāpati nāma kireko brāhmaṇabhaṭo 1- ahosi, tassa maraṇasamaye
  nirayo upaṭṭhāsi. So brāhmaṇehi "kiṁ passasī"ti vutto lohitagharanti āha.
  Brahmaloko bho esoti. Brahmaloko nāma bho kahanti. Uparīti. Mayhaṁ heṭṭhā
  upaṭṭhātīti. Kiñcāpi heṭṭhā upaṭṭhāti, tathāpi uparīti kālaṁ katvā niraye
  nibbatto. "iminā Amhākaṁ yaññe doso dinno"ti sahassaṁ gahetvā
  nīharituṁ adaṁsu. Sampajjamānaṁ pana mahapphalaṁ hoti. Katakalyāṇo hi kālaṁ katvā
  sagge nibbattati. Sakalāya guttilavimānakathāya dīpetabbaṁ. Yathā pana taṁ
  vaṇijjakammaṭṭhānaṁ vipajjamānaṁ appaphalaṁ hoti, evaṁ sīlesu aparipūrakārino
  anesanāya yuttassa pabbajjā kammaṭṭhānampi. Evarūpā hi neva jhānādisukhaṁ
  na saggamokkhasukhaṁ 2- labhanti. Sampajjamānaṁ pana mahapphalaṁ hoti. Sīlāni hi pūretvā
  vipassanaṁ vaḍḍhento arahattampi pāpuṇāti.
       Brāhmaṇā bho gotamāti idha kiṁ pucchāmīti pucchati? brāhmaṇā
  Vadanti "pabbajito ime pañca dhamme pūretuṁ samattho nāma natthi, gahaṭṭhova
  pūretī"ti. Samaṇo pana gotamo "gihissa vā ahaṁ māṇava pabbajitassa vā"ti
  punappunaṁ vadati, neva pabbajitaṁ muñcati, mayhameva pucchaṁ maññe na sallakkhetīti
  cāgasīsena pañca dhamme pucchāmīti pucchati. Sace te agarūti sace tuyhaṁ yathā
  brāhmaṇā paññapenti, tathā idha bhāsituṁ bhāriyaṁ na hoti, yadi na koci
  aphāsukabhāvo hoti, bhāsassūti attho. Na kho me bhoti kiṁ sandhāyāha?
  paṇḍitapatirūpakānaṁ hi santike kathetuṁ dukkhaṁ hoti, te pade pade akkharakkhare

  *  *  *  *  *  *
  Footnote: 1 chaṂa. brāhmaṇabhatto 2 chaṂa. saggamokkhaṁ
-------------------------------------------------
[page 319]
  Dosameva vadanti. Ekantapaṇḍitā pana kathaṁ sutvā sukathitaṁ pasaṁsanti, dukkathite
  pāḷipadātthabyañjanesu yaṁ yaṁ virujjhati, taṁ taṁ ujuṁ katvā denti. Bhagavatā ca
  sadiso ekantapaṇḍito nāma natthi, tenāha "na kho me bho gotama garu,
  yatthassu bhavanto vā nisinnā bhavantarūpā vā"ti. Saccanti vacīsaccaṁ.
  Tapanti tapacariyaṁ. Brahmacariyanti methunaviratiṁ. Ajjhenanti mantagahaṇaṁ. Cāganti
  āmisapariccāgaṁ.
       [466] Pāpito bhavissatīti ajānanabhāvaṁ pāpito bhavissati. Etadavocāti
  bhagavatā andhaveṇūpamāya niggahito taṁ paccāharituṁ asakkonto yathā nāma
  dubbalasunakho migaṁ uṭṭhapetvā sāmikassa abhimukhaṁ katvā sayaṁ apasakkamati, evameva
  ācariyaṁ apadisanto etaṁ "brāhmaṇo"tiādivacanaṁ avoca. Tattha pokkharasātīti
  idaṁ tassa nāmaṁ, "pokkharasātī"tipi 1- vuccati. Tassa kira kāyo setapokkharasadiso
  devanagare ussāpitarajatatoraṇaṁ viya sobhati, sīsaṁ panassa kāḷavaṇṇaindanīlamaṇimayaṁ 2-
  viya, massupi candamaṇḍale kāḷamegharāji viya khāyati, akkhīni nīluppalasadisāni,
  nāsā rajatapanāḷikā viya suvaṭṭitā suparisuddhā, hatthapādatalāni ceva mukhañca
  katalākhārasaparikammaṁ viya sobhati. Ativiya sobhaggappatto brāhmaṇassa attabhāvo.
  Arājake ṭhāne rājānaṁ kātuṁ yuttamimaṁ brāhmaṇaṁ, 3- evamesa 4- sassirīko, iti
  naṁ pokkharasadisattā "pokkharasātī"ti sañjānanti, pokkhare pana so nibbatto,
  na mātukucchiyanti iti naṁ pokkhare sayitattā "pokkharasāyī"ti sañjānanti.
  Opamaññoti upamaññagotto. Subhagavanikoti ukkaṭṭhāya subhagavanassa issaro.
  Hassakaṁyevāti hasitabbakaññeva. Nāmakaṁyevāti lāmakaññeva. Tadeva taṁ atthābhāvena
  rittakaṁ. Rittakattā ca 5- tucchakaṁ. Idāni taṁ bhagavā sācariyakaṁ niggahituṁ kiṁ pana
  māṇavātiādimāha.
       [467] Tattha katamā nesaṁ seyyoti katamā vācā tesaṁ seyyo,
  pāsaṁsataroti 6- attho. Sammuccāti sammatiyā lokavohārena. Mantāti tulayitvā
  pariggaṇhitvā. Paṭisaṅkhāyāti jānitvā. Atthasañhitanti kāraṇanissitaṁ. Evaṁ

  *  *  *  *  *  *
  Footnote: 1 chaṂa. pokkharasāyītipi 2 chaṂa. kāḷavaṇṇaindanīlamayaṁ
  3 Ma. yutto brāhmaṇo 4 Sī., Ma., ka. evameva 5 Sī. rittakattāva
  6 Sī. seyyaṁsā varatarāti
-------------------------------------------------
[page 320]
  Santeti lokavohāraṁ amuñcitvā tulayitvā jānitvā kāraṇanissitaṁ katvā kathitāya
  seyyabhāve sati. Āvutoti āvarito. Nivutoti nivārito. Ophuṭoti onaddho.
  Pariyonaddhoti paliveṭhito.
       [468] Gadhitotiādīni vuttatthāneva. Sace taṁ bho gotama ṭhānanti sace etaṁ
  kāraṇamatthi. Svāssāti dhūmachārikādīnaṁ abhāvena so assa aggi accimā ca vaṇṇimā
  ca pabhassaro cāti. Tathūpamāhaṁ māṇavāti tappaṭibhāgaṁ ahaṁ. Idaṁ vuttaṁ hoti:- yatheva
  hi tiṇakaṭṭhupādānaṁ paṭicca jalamāno aggi dhūmachārikāaṅgārānaṁ atthitāya sadoso hoti.
  Evaṁ 1- pañca kāmaguṇe paṭicca uppannā pīti jātijarābyādhimaraṇasokādīnaṁ
  atthitāya sadosā. Yathā pana pariccattatiṇakaṭṭhupādāno dhūmādīnaṁ abhāvena parisuddho,
  evameva lokuttarajjhānadvayasampayuttapīti jātiādīnaṁ abhāvena parisuddhāti attho.
       [469] Idāni ye te brāhmaṇehi cāgasīsena pañca dhammā paññattā,
  tepi yasmā pañceva hutvā na niccalā tiṭṭhanti, anukampājātikena saddhiṁ cha
  āpajjanti. Tasmā taṁ dosaṁ dassetuṁ ye te māṇavātiādimāha. Tattha
  anukampājātikanti anukampāsabhāvaṁ.
       Kattha bahulaṁ samanupassasīti idaṁ bhagavā yasmā "esa ime pañca dhamme
  pabbajito paripūretuṁ samattho nāma natthi, gahaṭṭho paripūretī"ti āha, tasmā
  "pabbajitova ime pūreti, gahaṭṭho pūretuṁ samattho nāma natthī"ti teneva
  mukhena bhaṇāpetuṁ pucchati.
       Na satataṁ samitaṁ saccavādītiādīsu gahaṭṭho aññasmiṁ asati valañjanakamusāvādampi
  karotiyeva, pabbajitā asinā sīse chijjantepi dve kathā na kathenti. Gahaṭṭho
  ca antotemāsamattampi sikkhāpadaṁ rakkhituṁ na sakkoti, pabbajito niccaṁ 2-
  tapassī sīlavā tapanissitako hoti. Gahaṭṭho māsassa aṭṭhadivasamattampi
  uposathakammaṁ kātuṁ na sakkoti, pabbajitā yāvajīvaṁ brahmacārino honti. Gahaṭṭho
  ratanasuttamaṅgalasuttamattampi potthake likhitvā ṭhapeti, pabbajitā niccaṁ sajjhāyanti.
  Gahaṭṭho salākabhattampi akhaṇḍaṁ katvā dātuṁ na sakkoti, pabbajitā aññasmiṁ

  *  *  *  *  *  *
  Footnote: 1 chaṂa. evamevaṁ 2 ka, nicacakālameva
-------------------------------------------------
[page 321]
  Asati kākasunakhādīnampi piṇḍaṁ denti, bhaṇḍaggāhakadaharassapi patte pakkhipantevāti
  evamattho daṭṭhabbo. Cittassāhaṁ eteti ahaṁ ete pañca dhamme mettacittassa
  parivāre vadāmīti attho.
       [470] Jātavaḍḍhoti jāto ca vaḍḍhito ca. Yo hi kevalaṁ tattha jātova
  hoti, aññattha vaḍḍhito, tassa samantā gāmamaggā 1- na sabbaso paccakkhā
  honti, tasmā jātavaḍḍhoti āha. Jātavaḍḍhopi hi yo ciraṁ nikkhanto, tassa
  na sabbaso paccakkhā honti, tasmā tāvadeva avasaṭanti āha, taṁkhaṇameva
  nikkhantanti attho. Dandhāyitattanti "ayaṁ nu kho maggo ayaṁ nanu kho"ti
  kaṅkhāvasena cirāyitattaṁ. Vitthāyitattanti yathā sukhumaṁ atthajātaṁ sahasā pucchitassa
  kassaci sarīraṁ thaddhabhāvaṁ gaṇhāti, evaṁ thaddhabhāvagahaṇaṁ, na tvevāti iminā
  sabbaññutañāṇassa appaṭihatabhāvaṁ dasseti. Tassa hi purisassa mārāvaṭṭanādīnaṁ
  vasena siyā ñāṇassa paṭighāto, tena so dandhāyeyya vā vitthāyeyya vā,
  sabbaññutañāṇaṁ pana appaṭihataṁ, na sakkā tassa kenaci antarāyo kātunti dīpeti.
       Seyyathāpi māṇava balavā saṅkhadhamoti ettha balavāti balasampanno. Saṅkhadhamoti
  saṅkhadhamako. Appakasirenāti akicchena adukkhena. Dubbalo hi saṅkhadhamako saṅkhaṁ dhamantopi
  na sakkoti catasso disā sarena viññāpetuṁ, nāssa saṅkhasaddo sabbaso phari. Balavato
  pana vipphāriko 2- hoti, tasmā balavāti āha. Mettāya cetovimuttiyāti ettha
  mettāyāti vutte upacāropi appanāpi vaṭṭati, cetovimuttiyāti vutte pana
  appanāva vaṭṭati. Yaṁ pamāṇakataṁ kammanti pamāṇakataṁ kammaṁ nāma kāmāvacaraṁ vuccati,
  appamāṇakataṁ kammaṁ nāma rūpārūpāvacaraṁ. Tesupi idha brahmavihārakammaññeva
  adhippetaṁ. Tañhi pamāṇaṁ atikkamitvā odissakānodissakadisāpharaṇavasena vaḍḍhetvā
  katattā appamāṇakatanti vuccati. Na taṁ tatrāvasissati, na taṁ tatrāvatiṭṭhatīti taṁ
  kāmāvacarakammaṁ tasmiṁ rūpārūpāvacarakamme na ohīyati na tiṭṭhati. Kiṁ vuttaṁ hoti:- taṁ
  3- kāmāvacarakammaṁ tassa rūpārūpāvacarakammassa antarā laggituṁ vā ṭhātuṁ vā
  rūpārūpāvacarakammaṁ pharitvā pariyādiyitvā attano okāsaṁ gahetvā patiṭṭhātuṁ na
  sakkoti, athakho rūpārūpāvacarakammameva

  *  *  *  *  *  *
  Footnote: 1 Ma. samantagāme maggā 2 Sī. vitthāriko 1 chaṂa. ayaṁ pāṭho na dissati
-------------------------------------------------
[page 322]
  Kāmāvacaraṁ mahogho viya parittaṁ udakaṁ pharitvā pariyādiyitvā attano okāsaṁ
  gahetvā tiṭṭhati, tassa vipākaṁ paṭibāhitvā sayameva brahmasahabyataṁ upanetīti.
  Sesaṁ sabbattha uttānamevāti.
                     Papañcasūdaniyā majjhimanikāyaṭṭhakathāya
                         subhasuttavaṇṇanā niṭṭhitā.
                             --------
                        10. Saṅgāravasuttavaṇṇanā
       [473] Evamme sutanti saṅgāravasuttaṁ. Tattha paccalakappeti 1- evaṁnāmake
  gāme. Abhippasannāti aveccappasādavasena pasannā. Sā kira sotāpannā
  ariyasāvikā bhāradvājagottassa brāhmaṇassa bhariyā. So brāhmaṇo pubbe kālena
  kālaṁ brāhmaṇe nimantetvā tesaṁ sakkāraṁ karoti. Imaṁ pana brāhmaṇiṁ gharaṁ
  ānetvā abhirūpāya mahākulāya brāhmaṇiyā cittaṁ kopetuṁ asakkonto
  brāhmaṇānaṁ sakkāraṁ kātuṁ nāsakkhi. Atha naṁ brāhmaṇā diṭṭhadiṭṭhāne "nayidāni
  tvaṁ brāhmaṇaladdhiko, ekāhampi 2- brāhmaṇānaṁ sakkāraṁ na karosī"ti
  nippīḷenti. So gharaṁ āgantvā brāhmaṇiyā tamatthaṁ ārocetvā "sace bhoti
  ekadivasaṁ mukhaṁ rakkhituṁ sakkuṇeyyāsi, brāhmaṇānaṁ ekadivasaṁ bhikkhaṁ dadeyyan"ti
  āha. Tuyhaṁ deyyadhammaṁ ruccanakaṭṭhāne dehi, kiṁ mayhaṁ etthāti. So brāhmaṇe
  nimantetvā appodakapāyāsaṁ pacāpetvā gharaṁ omuñjāpetvā 3- āsanāni
  paññapetvā brāhmaṇe nisīdāpesi. Brāhmaṇī mahāsāṭakaṁ nivāsetvā kaṭacchuṁ
  gahetvā parivisantī dussakaṇṇake 4- pakkhalitvā "brāhmaṇagaṇaṁ 5- parivisāmī"ti
  saññampi akatvā āsevanavasena sahasā satthārameva anussaritvā udānaṁ udānesi.
       Brāhmaṇā udānaṁ sutvā "ubhatopakkhiko esa samaṇassa gotamassa
  sahāyo, nāssa deyyadhammaṁ gaṇhissāmā"ti kupitā bhojanāni chaḍḍetvā nikkhamiṁsu.
  Brāhmaṇo "nanu paṭhamaṁyeva taṁ avacaṁ `ajjekadivasaṁ mukhaṁ rakkheyyāsī'ti, ettakaṁ

  *  *  *  *  *  *
  Footnote: 1 chaṂa. cañcalikappeti 2 Ma. ettakaṁ kālampi 3 chaṂa. gharañca sujjhāpetvā
  4 Sī. dasākaṇṇake 5 chaṂa. brāhmaṇe
-------------------------------------------------
[page 323]
  Te khīrañca taṇḍulādīni ca nāsitānī"ti ativiya kopavasaṁ upagato "evameva
  panāyaṁ vasalī yasmiṁ vā tasmiṁ vā tassa muṇḍakassa samaṇassa vaṇṇaṁ bhāsati,
  idāni tyāhaṁ vasali tassa satthuno vādaṁ āropessāmī"ti āha. Atha naṁ
  brāhmaṇī "gaccha tvaṁ brāhmaṇa gantvā vijānissasī"ti vatvā "nāhaṁ 1- taṁ
  brāhmaṇa passāmi sadevake loke .pe. Vādaṁ āropeyyā"tiādimāha.
       So satthāraṁ upasaṅkamitvā:-
            "kiṁsu chetvā 2- sukhaṁ seti kiṁsu chetvā 2- na socati
             kissassu ekadhammassa 3- vadhaṁ rocesi gotamā"ti 4-
  pañhaṁ pucchi.
       Satthā:-
            kodhaṁ chetvā 2- sukhaṁ seti kodhaṁ chetvā 2- na socati
            kodhassa visamūlassa madhuraggassa brāhmaṇa
            vadhaṁ ariyā pasaṁsanti tañhi ghatvā na socatī"ti 4-
  pañhaṁ kathesi.
       So pabbajitvā arahattaṁ patto. Tasseva kaniṭṭhabhātā akkosakabhāradvājo
  nāma "bhātā me pabbajito"ti sutvā bhagavantaṁ upasaṅkamitvā akkositvā
  bhagavatā vinīto pabbajitvā arahattaṁ patto. Aparo tassa kaniṭṭho sundarikabhāradvājo
  nāma, sopi bhagavantaṁ upasaṅkamitvā pañhaṁ pucchitvā vissajjanaṁ sutvā
  pabbajitvā arahattaṁ patto. Aparo tassa kaniṭṭho piṅgalabhāradvājo nāma,
  so pañhaṁ pucchitvā pañhabyākaraṇapariyosāne pabbajitvā arahattaṁ patto.
  Saṅgāravo māṇavoti ayaṁ tesaṁ sabbakaniṭṭho tasmiṁ divase brāhmaṇehi
  saddhiṁ ekabhattagge nisinno. Avabhūtā cāti 5- avaḍḍhibhūtā amaṅgalabhūtāyeva. 6-
  Parābhūtā cāti 7- vināsaṁ pattāyeva. Vijjamānānanti vijjamānesu. Sīlapaññāṇanti
  sīlañca ñāṇañca na jānāsi.

  *  *  *  *  *  *
  Footnote: 1 chaṂa. na khvāhaṁ 2 ka. ghatvā 3 ka. kissa ekassa dhammassa 4 saṁ. sa. 15/187/193
  5 chaṂa. avabhūtā vāti 6 chaṂa. avamaṅgalabhūtāyeva 7 chaṂa. parabhūtā vāti
-------------------------------------------------
[page 324]
       [474] Diṭṭhadhammābhiññāvosānapāramippattāti diṭṭhadhamme abhiññāte
  imasmiññeva attabhāve abhijānitvā vositavosānā hutvā pāramisaṅkhātaṁ
  sabbadhammānaṁ pārabhūtaṁ nibbānaṁ pattā mayanti vatvā ādibrahmacariyaṁ paṭijānantīti
  attho. Ādibrahmacariyanti brahmacariyassa ādibhūtā upakārakā 1- janakāti
  evaṁ paṭijānantīti vuttaṁ hoti. Takkīti takkagāhī. Vīmaṁsīti vīmaṁsako, paññācāraṁ
  carāpetvā evaṁvādī. Tesāhamasmīti tesaṁ sammāsambuddhānaṁ ahamasmi aññataro.
       [485] Aṭṭhitavatāti 2- aṭṭhitatapaṁ, assa padhānapadena saddhiṁ sambandho,
  tathā sappurisapadassa. Idañhi vuttaṁ hoti:- bhoto gotamassa aṭṭhitapadhānavataṁ
  ahosi, sappurisapadhānavataṁ 3- ahosīti. Atthi devāti 4- puṭṭho samānoti idaṁ māṇavo
  "sammāsambuddho ajānantova pakāsesī"ti saññāya āha. Evaṁ santeti tumhākaṁ
  ajānanabhāve sante. Tucchā 5- musā hotīti tumhākaṁ kathā aphalā nipphalā hoti.
  Evaṁ māṇavo bhagavantaṁ musāvādena niggaṇhāti nāMa. Viññunā purisenāti
  paṇḍitena manussena. Tvaṁ pana aviññutāya mayā byākatampi na jānāsīti
  dīpeti. Uccena sammatanti uccena saddena sammataṁ pākaṭaṁ lokasmiṁ. Atthi
  devāti 6- susudārakāpi hi devā nāma honti, deviyo nāma honti, devā
  pana atidevā nāma, 7- loke devo devīti laddhanāmehi manusseti adhikāti attho.
  Sesaṁ sabbattha uttānamevāti.
                     Papañcasūdaniyā majjhimanikāyaṭṭhakathāya
                       saṅgāravasuttavaṇṇanā niṭṭhitā.
                                Iti
           papañcasūdaniyā nāma majjhimanikāyaṭṭhakathāya majjhimapaṇṇāsakavaṇṇanā
                              niṭṭhitā.
                Pañcavaggapaṭimaṇḍitā paṇṇāsakasuttantasaṅgahaṭṭhakathā
                              niṭṭhitā.
                          --------------

  *  *  *  *  *  *
  Footnote: 1 chaṂa. uppādakā 2 chaṂa. aṭṭhitavatanti 3 ka. aṭṭhitappadhānaṁ tava ahosi,
  sappurisappadhānaṁ vata 4 Ma. adhidevāti 5 chaṂa. tucchaṁ 6 chaṂa. adhidevāti
  7 chaṂa. adhidevā nāma
-------------------------------------------------
