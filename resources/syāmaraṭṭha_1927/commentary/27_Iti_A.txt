[page 001]
                    Paramatthadīpanī nāma khuddakanikāyaṭṭhakathā
                            itivuttakavaṇṇanā
                             ---------
                 namo tassa bhagavato arahato sammāsambuddhassa.
                            Ganthārambhakathā
                 mahākāruṇikaṁ nāthaṁ ñeyyasāgarapāraguṁ
                 vande nipuṇagambhīra- vicitranayadesanaṁ.
                 Vijjācaraṇasampannā yena niyyanti lokato
                 vande tamuttamaṁ dhammaṁ sammāsambuddhapūjitaṁ.
                 Sīlādiguṇasampanno ṭhito maggaphalesu yo
                 vande ariyasaṁghaṁ taṁ puññakkhettaṁ anuttaraṁ.
                 Vandanājanitaṁ puññaṁ iti yaṁ ratanattaye
                 hatantarāyo sabbattha hutvāhaṁ tassa tejasā.
                 Ekakādippabhedena desitāni mahesinā
                 lobhādīnaṁ pahānāni dīpanāni visesato.
                 Suttāni ekato katvā itivuttapadakkharaṁ
                 dhammasaṅagāhakā therā saṅgāyiṁsu mahesayo.
                 Itivuttakamicceva nāmena vasino pure
                 yaṁ khuddakanikāyasmiṁ gambhīratthapadakkamaṁ.
-------------------------------------------------
[page 002]
                 Tassa gambhīrañāṇehi ogāhetabbabhāvato
                 kiñcāpi dukkarā kātuṁ atthasaṁvaṇṇanā mayā.
                 Sahasaṁvaṇṇanaṁ yasmā dharate satthu sāsanaṁ
                 pubbācariyasīhānaṁ tiṭṭhateva vinicchayo.
                 Tasmā taṁ avalambitvā ogāhetvāna pañcapi
                 nikāye upanissāya porāṇaṭṭhakathānayaṁ.
                 Nissitaṁ vācanāmaggaṁ suvisuddhaṁ anākulaṁ
                 mahāvihāravāsīnaṁ nipuṇatthavinicchayaṁ.
                 Punappunāgataṁ atthaṁ vajjayitvāna sādhukaṁ
                 yathābalaṁ karissāmi itivuttakavaṇṇanaṁ.
                 Iti ākaṅkhamānassa saddhammassa ciraṭṭhitiṁ
                 vibhajantassa tassatthaṁ nisāmayatha sādhavoti.
       Tattha itivuttakaṁ nāma ekakanipāto dukanipāto tikanipāto catukkanipātoti
  catunipātasaṅgahaṁ. Tampi vinayapiṭakaṁ suttantapiṭakaṁ abhidhammapiṭakanti tīsu piṭakesu
  suttantapiṭakapariyāpannaṁ, dīghanikāyo majjhimanikāyo saṁyuttanikāyo aṅguttaranikāyo
  khuddakanikāyoti pañcasu nikāyesu khuddakanikāyapariyāpannaṁ, suttaṁ geyyaṁ
  veyyākaraṇaṁ gāthā udānaṁ itivuttakaṁ jātakaṁ abbhutadhammaṁ vedallanti navasu
  sāsanaṅgesu itivuttakaṅgabhūtaṁ,
             "dvāsīti 1- buddhato gaṇhiṁ dve sahassāni bhikkhuto
              caturāsīti sahassāni ye me dhammā pavattino"ti 2-

  *  *  *  *  *  *
  Footnote: 1 Sī. dvāsītiṁ 2 khuṭhera. 26/1027/399
-------------------------------------------------
[page 003]
  Evaṁ dhammabhaṇḍāgārikena paṭiññātesu caturāsītiyā dhammakkhandhasahassesu
  katipayadhammakkhandhasaṅgahaṁ. Suttato ekakanipāte tāva sattavīsati suttāni,
  dukanipāte dvāvīsati, tikanipāte paññāsa, catukkanipāte terasāti
  dvādasādhikasuttasatasaṅgahaṁ. Tassa nipātesu ekakanipāto ādi, vaggesu
  pāṭibhogavaggo, suttesu lobhasuttaṁ. Tassāpi "vuttaṁ hetaṁ bhagavatā"tiādikaṁ
  āyasmatā ānandena paṭhamamahāsaṅgītikāle vuttaṁ nidānamādi. Sā panāyaṁ
  paṭhamamahāsaṅgīti vinayapiṭake tantimāruḷhā eva. Yo panettha nidānakosallatthaṁ
  vattabbo kathāmaggo, sopi sumaṅgalavilāsiniyā dīghanikāyaṭṭhakathāya vitthārato
  vuttoyevāti tattha vuttanayeneva veditabbo.
                            -----------
                             Nidānavaṇṇanā
       yampanetaṁ "vuttaṁ hetaṁ bhagavatā"tiādikaṁ nidānaṁ, "ekadhammaṁ bhikkhave
  pajahathā"tiādikaṁ suttaṁ, tattha vuttaṁ bhagavatātiādīni nāmapadāni. Itīti nipātapadaṁ.
  Pajahathāti ettha paiti upasaggapadaṁ. Jahathāti ākhyātapadaṁ. Iminā nayena
  sabbattha padavibhāgo veditabbo.
       Atthato pana vuttasaddo tāva saupasaggo anupasaggo ca vapane
  vāpasamakaraṇe kesohāraṇe jīvitavuttiyaṁ pavuttabhāve 1- pāvacanabhāvena pavattite
  ajjhesane 2- kathaneti evamādīsu dissati. Tathāhesa:-
             "gāvo tassa pajāyanti khette vuttaṁ virūhati
              vuttānaṁ 3- phalamasnāti yo mittānaṁ na dubbhatī"ti- 4-

  *  *  *  *  *  *
  Footnote: 1 Sī. pamuttabhāve 2 chaṂa. ajjhene. evamuparipi
  3 Sī. puttānaṁ 4 khu. jā. 28/19/128 (syā)
-------------------------------------------------
[page 004]
  Ādīsu vapane āgato. "no Ca kho paṭivuttan"tiādīsu 1- aṭṭhadantakādīhi
  vāpasamakaraṇe. "kāpaṭiko 2- Māṇavo daharo vuttasiro"tiādīsu 3- kesohāraṇe.
  "pannalomo Paradattavutto 4- migabhūtena cetasā viharatī"tiādīsu 5- jīvitavuttiyaṁ.
  "seyyathāpi Nāma paṇḍupalāso bandhanā pamutto abhabbo haritattāyā"tiādīsu 6-
  bandhanato pamuttabhāve. "yesamidaṁ Etarahi brāhmaṇā porāṇaṁ mantapadaṁ gītaṁ
  pavuttaṁ samihitan"tiādīsu 7- pāvacanabhāvena pavattite. Loke pana "vutto gaṇo
  vutto pārāyano"tiādīsu ajjhesane. "vuttaṁ Kho panetaṁ bhagavatā dhammadāyādā
  me bhikkhave bhavatha, mā āmisadāyādā"tiādīsu 8- kathane. Idhāpi kathane
  daṭṭhabbo. Tasmā vuttaṁ kathitaṁ bhāsitanti attho.
       Dutiyo pana vuttasaddo vacane ciṇṇabhāve ca veditabbo. Hiiti jātu
  vibyattanti etasmiṁ atthe nipāto. So idāni vuccamānasuttassa bhagavato
  vibyattaṁ bhāsitabhāvaṁ 9- joteti. Vācakasaddasannidhāne 10- hi payuttā nipātā
  tehi vattabbamatthaṁ jotenti. Etanti ayaṁ etasaddo:-
           "yo ca buddhañca dhammañca saṁghañca saraṇaṅgasato
            cattāri ariyasaccāni sammappaññāya passati.
            Dukkhaṁ dukakhasamuppādaṁ dukkhassa ca atikkamaṁ
            ariyañcaṭṭhaṅgikaṁ maggaṁ dukkhūpasamagāminaṁ.
            Etaṁ kho saraṇaṁ khemaṁ etaṁ saraṇamuttamaṁ
            etaṁ saraṇamāgamma sabbadukkhā pamuccatī"tiādīsu 11-

  *  *  *  *  *  *
  Footnote: 1 vi. mahāvi. 1/289/220 2 Sī.,i. kāpaṭhiko 3 MaṂa. 13/426/415
  4 Sī. paradavutto 5 vi.cūḷa. 7/332/117
  6 chaṂa. haritatthāYu... viṃahā. 4/129/140 7 dī.Sī. 9/286/103
  8 Maṃū. 12/30/18 9 Sī. byattabhāsitabhāvaṁ 10 Sī. vācakasaddasanniṭṭhāne
  11 khuḍha. 25/109-2/50-1
-------------------------------------------------
[page 005]
  Yathāvutte āsannapaccakkhe āgato. "appamattakaṁ Kho panetaṁ bhikkhave oramattakaṁ
  [sīlamattakaṁ,] yena puthujjano tathāgatassa vaṇṇaṁ vadamāno vadeyyā"tiādīsu 1-
  pana vakkhamāne āsannapaccakkhe āgato. 2- Idhāpi vakkhamāneyeva daṭṭhabbo.
  Saṅgāyanavasena vakkhamānaṁ hi suttaṁ dhammabhaṇḍāgārikena vuḍḍhiyaṁ 3- ṭhapetvā tadā
  "etan"ti vuttaṁ.
       Bhagavatāti ettha bhagavāti garuvacanaṁ. Garuñhi loke bhagavāti vadanti,
  tathāgato ca sabbaguṇavisiṭṭhatāya sattānaṁ garu, tasmā bhagavāti veditabbo.
  Porāṇehipi vuttaṁ:-
            "bhagavāti vacanaṁ seṭṭhaṁ bhagavāti vacanamuttamaṁ
             garu gāravayutto so bhagavā tena vuccatī"ti.
       Seṭṭhavācakaṁ hi vacanaṁ seṭṭhaguṇasahacaraṇato seṭṭhanti vuttaṁ. Atha vā
  vuccatīti vacanaṁ, attho. Tasmā bhagavāti vacanaṁ seṭṭhanti bhagavāti iminā vacanena
  vacanīyo yo attho, so seṭṭhoti attho. Bhagavāti vacanamuttamanti etthāpi
  eseva nayo. Gāravayuttoti garubhāvayutto garuguṇayogato, garukaraṇaṁ vā sātisayaṁ
  arahatīti gāravayutto, gāravārahoti attho. Evaṁ guṇavisiṭṭhasattuttamagaru-
  gāravādhivacanametaṁ yadidaṁ bhagavāti. Apica:-
                   "bhagī bhajī bhāgī vibhattavā iti
                    akāsi bhagganti garūti bhāgyavā
                    bahūhi ñāyehi subhāvitattano
                    bhavantago so bhagavāti vuccatī"ti

  *  *  *  *  *  *
  Footnote: 1 dī.Sī. 9/7/4 2 chaṂa. ayaṁ pāṭho na dissati 3 chaṂa. vuddhiyaṁ
-------------------------------------------------
[page 006]
  Niddese 1- āgatanayena,
              "bhāgyavā bhaggavā yutto bhagehi ca vibhattavā
               bhattavā vantagamano bhavesu bhagavā tato"ti
  imissā gāthāya ca vasena bhagavāti padassa attho vattabbo. So panāyaṁ
  attho sabbākārena visuddhimagge buddhānussatiniddese vuttoti tattha
  vuttanayeneva veditabbo.
       Aparo nayo:- bhāgavāti bhagavā, bhatavāti bhagavā, bhāge vanīti bhagavā,
  bhage vanīti bhagavā, bhattavāti bhagavā, bhage vamīti bhagavā, bhāge vamīti bhagavā.
               Bhāgavā bhatavā bhāge bhage ca vani bhattavā
               bhage vami tathā bhāge vamīti bhagavā jino.
        Tattha kathaṁ bhāgavāti bhagavā? ye te sīlādayo dhammakkhandhā guṇakoṭṭhāsā,
  Te anaññasādhāraṇā niratisayā tathāgatassa atthi upalabbhanti. Tathā hissa
  sīlaṁ samādhi paññā vimutti vimuttiñāṇadassanaṁ, hirī ottappaṁ, saddhā vīriyaṁ,
  sati sampajaññaṁ, sīlavisuddhi diṭṭhivisuddhi, samatho vipassanā, tīṇi kusalamūlāni,
  tīṇi sucaritāni, tayo sammāvitakkā, tisso anavajjasaññā, tisso
  dhātuyo, cattaro satipaṭṭhānā, cattāro sammappadhānā, cattāro iddhipādā,
  cattāro ariyamaggā, cattāri ariyaphalāni, catasso paṭisambhidā,
  catuyoniparicchedakañāṇāni, cattāro ariyavaṁsā, cattāri vesārajjañāṇāni, pañca
  padhāniyaṅgāni, pañcaṅgiko sammāsamādhi, pañcañāṇiko sammāsamādhi, pañcindriyāni,
  pañca balāni, pañca nissāraṇīyā dhātuyo, pañca vimuttāyatanañāṇāni, pañca
  vimuttiparipācanīyā sañañā, cha anussatiṭṭhānāni, cha gāravā, cha nissāraṇīyā

  *  *  *  *  *  *
  Footnote: 1 khuṃahā. 29/379/252 (syā)
-------------------------------------------------
[page 007]
  Dhātuyo, cha satatavihārā, cha anuttariyāni, cha nibbedhabhāgiyā paññā, cha
  abhiññā, cha asādhāraṇañāṇāni, satta aparihāniyā dhammā, satta ariyadhanāni,
  satta bojjhaṅgā, satta sappurisadhammā, satta nijjaravatthūni, satta saññā,
  satta dakkhiṇeyyapuggaladesanā, satta khīṇāsavabaladesanā, aṭṭha paññāpaṭilābhahetudesanā,
  aṭṭha sammattāni, aṭṭhalokadhammātikkamo, aṭṭha ārambhavatthūni, aṭṭhākkhaṇadesanā,
  aṭṭha mahāpurisavitakkā, aṭṭhābhibhāyatanadesanā, aṭṭha vimokkhā,
  nava yonisomanasikāramūlakā dhammā, nava pārisuddhipadhāniyaṅgāni, nava
  sattāvāsadesanā, nava āghātappaṭivinayā, nava saññā, nava nānattā, nava
  anupubbavihārā, dasa nāthakaraṇā dhammā, dasa kasiṇāyatanāni, dasa kusalakammapathā, dasa
  sammattāni, dasa ariyavāsā, dasa asekkhadhammā, dasa tathāgatabalāni, ekādasa
  mettānisaṁsā, dvādasa dhammacakkākārā, terasa dhutaguṇā, cuddasa buddhañāṇāni,
  pañcadasa vimuttiparipācanīyā dhammā, soḷasavidhā ānāpānassati, soḷasa
  aparantapanīyā dhammā, aṭṭhārasa buddhadhammā, ekūnavīsati paccavekkhaṇañāṇāni,
  catucattālīsa ñāṇavatthūni, paññāsa udayabbayañāṇāni, paropaṇṇāsa kusaladhammā,
  sattasattati ñāṇavatthūni, catuvīsatikoṭisatasahassasamāpattisañcārimahāvajirañāṇaṁ
  anantanayasamantapaṭṭhānapavicayapaccavekkhaṇadesanāñāṇāni, tathā anantāsu lokadhātūsu
  anantānaṁ sattānaṁ āsayādivibhāvanañāṇāni cāti evamādayo anantā
  aparimāṇabhedā anaññasādhāraṇā niratisayā guṇabhāgā guṇakoṭṭhāsā vijjanti
  upalabbhanti, tasmā yathāvuttavibhāgā guṇabhāgā assa atthīti bhāgavāti vattabbe
  ākārassa rassattaṁ katvā "bhagavā"ti vutto evaṁ tāva bhāgavā.
                Yasmā sīlādayo sabbe guṇabhāgā asesato
                vijjanti sugate tasmā bhagavāti pavuccati.
-------------------------------------------------
[page 008]
       Kathaṁ bhatavāti bhagavā? ye te sabbalokahitāya ussukkamāpannehi
  manussattādike aṭṭha dhamme samodhānetvā sammāsambodhiyā katamahābhinīhārehi
  mahābodhisattehi paripūretabbā dānapāramī sīlanekkhammapaññāvīriyakhantisacca-
  adhiṭṭhānamettāupekkhāpāramīti dasa pāramiyo dasa upapāramiyo dasa
  paramatthapāramiyoti samatiṁsa pāramiyo, dānādīni cattāri saṅgahavatthūni, cattāri
  adhiṭṭhānāni, attapariccāgo, nayanadhanarajjaputtadārapariccāgoti pañca mahāpariccāgā,
  pubbayogo pubbacariyā dhammakkhānaṁ lokatthacariyā ñātatthacariyā buddhatthacariyāti
  evamādayo saṅkhepato vā puññasambhārañāṇasambhārā buddhakaradhammā, te
  mahābhinīhārato paṭṭhāya kappānaṁ satasahassādhikāni cattāri asaṅkhyeyyāni yathā
  hānabhāgiyā saṅkilesabhāgiyā ṭhitibhāgiyā vā na honti, atha kho uttaruttari-
  visesabhāgiyāva 1- honti, evaṁ sakkaccaṁ nirantaraṁ anavasesato bhatā sambhatā
  assa atthīti bhatavāti bhagavā niruttinayena takārassa gakāraṁ katvā. Atha vā
  bhagavāti teyeva yathāvutte buddhakaradhamme vuttanayena bhari sambhari paripūresīti
  attho. Evampi bhatavāti bhagavā.
               Yasmā sambodhiyā 1- sabbe dānapāramiādike
               sambhāre bhatavā nātho tasmāpi bhagavā mato.
       Kathaṁ bhāge vanīti bhagavā? ye te catuvīsatikoṭisatasahassasaṅkhā devasikaṁ
  Vaḷañjanakasamāpattibhāgā, te anavasesato lokahitatthaṁ attano diṭṭhadhammasukha-
  vihāratthañca niccakappaṁ vani bhaji sevi bahulamakāsīti bhāge vanīti bhagavā. Atha
  vā abhiññeyyesu dhammesu kusalādīsu khandhādīsu ca ye te pariññeyyādivasena
  saṅkhepato vā catubbidhā abhisamayabhāgā, vitthārato pana "cakkhu pariññeyyaṁ

  *  *  *  *  *  *
  Footnote: 1 ka. sammāsambodhiyā
-------------------------------------------------
[page 009]
  .pe. Jarāmaraṇaṁ pariññeyyan"tiādinā 1- anekabhedā 2- pariññeyyabhāgā,
  "cakkhussa samudayo pahātabbo .pe. Jarāmaraṇassa samudayo pahātabbo"tiādinā
  pahātabbabhāgā, "cakkhussa nirodho sacchikātabbo .pe. Jarāmaraṇassa
  nirodho sacchikātabbo"tiādinā sacchikātabbabhāgā, "cakkhunirodhagāminī paṭipadā
  bhāvetabbā .pe. Cattāro satipaṭṭhānā bhāvetabbā"tiādinā ca anekabhedā
  bhāvetabbabhāgā ca dhammā, te sabbe vani bhaji yathārahaṁ gocarabhāvanāsevanānaṁ
  vasena sevi. Evampi bhāge vanīti bhagavā. Atha vā ye ime sīlādayo
  dhammakkhandhā sāvakehi sādhāraṇā guṇakoṭṭhāsā guṇabhāgā, kinti nu kho te
  veneyyasantānesu patiṭṭhapeyyunti mahākaruṇāya vani abhipatthayi. Sā cassa
  abhipatthanā yathādhippetaphalāvahā ahosi. Evampi bhāge vanīti bhagavā.
               Yasmā ñeyyasamāpatti- guṇabhāge tathāgato
               bhaji patthayi sattānaṁ hitāya bhagavā tato.
        Kathaṁ bhage vanīti bhagavā? samāsato tāva katapuññehi payogasampannehi
  Yathāvibhavaṁ bhajīyantīti bhagā, lokiyalokuttarā sampattiyo. Tattha lokiye tāva
  tathāgato sambodhito pubbe bodhisattabhūto paramukkaṁsagate vani bhaji sevi, yattha
  patiṭṭhāya niravasesato buddhakaradhamme samannānento 3- buddhadhamme paripācesi.
  Buddhabhūto pana te niravajjasukhūpasaṁhite anaññasādhāraṇe lokuttarepi vani bhaji
  sevi. Vitthārato pana padesarajjaissariyacakkavattisampattidevarajjasampattiādi-
  vasena jhānavimokkhasamādhisamāpattiñāṇadassanamaggabhāvanāphalasacchikiriyādiuttari-
  manussadhammavasena ca anekavihite anaññasādhāraṇe bhage vani bhaji sevi. Evaṁ bhage
  vanīti bhagavā.

  *  *  *  *  *  *
  Footnote: 1 khu.paṭi. 31/21/2 2 chaṂa. aneke 3 Ma. samānento
-------------------------------------------------
[page 010]
               Yā tā sampattiyo loke yā ca lokuttarā puthū
               sabbā tā bhaji sambuddho tasmāpi bhagavā mato.
         Kathaṁ bhattavāti bhagavā? bhattā daḷhabhattikā assa bahū atthīti bhagavā.
  Tathāgato hi mahākaruṇāsabbaññutaññāṇādiaparimitanirupamappabhāvaguṇavisesasamaṅgibhāvato
  sabbasattuttamo, sabbānatthaparihārapubbaṅgamāya niravasesahitasukhavidhānatapparāya
  niratisayāya payogasampattiyā sadevamanussāya pajāya accantūpakāritāya
  dvattiṁsamahāpurisalakkhaṇāsītianubyañjanabyāmappabhādianaññasādhāraṇaguṇavisesa-
  paṭimaṇḍitarūpakāyatāya yathābhuccaguṇādhigatena "itipi so bhagavā"tiādinayappavattena
  lokattayabyāpinā suvipulena suvisuddhena ca thutighosena samannāgatattā
  ukkaṁsapāramippattāsu appicchatāsantuṭṭhitādīsu suppatiṭṭhitabhāvato
  dasabalacatuvesārajjādiniratisayaguṇavisesasamaṅgibhāvato ca rūpappamāṇo rūpappasanno
  ghosappamāṇo ghosappasanno lūkhappamāṇo lūkhappasanno dhammappamāṇo dhammappasannoti
  evaṁ catuppamāṇike lokasannivāse sabbathāpi pasādāvahabhāvena samantapāsādikattā
  aparimāṇānaṁ sattānaṁ sadevamanussānaṁ ādarabahumānagāravāyatanatāya
  paramapemasambhattiṭṭhānaṁ. Ye tassa ovāde patiṭṭhitā aveccappasādena
  samannāgatā honti, kenaci asaṁhāriyā tesaṁ sambhatti samaṇena vā
  brāhmaṇena vā devena vā mārena vā brahmunā vā. Tathā hi te attano
  jīvitapariccāgepi tattha pasādaṁ na pariccajanti tassa vā āṇaṁ daḷhabhattibhāvato.
  Tenevāha:-
                 "yo ve kataññū katavedi dhīro
                  kalyāṇamitto daḷhabhatti ca hotī"ti. 1-

  *  *  *  *  *  *
  Footnote: 1 khu.jā. 27/2466/541 (syā)
-------------------------------------------------
[page 011]
            "seyyathāpi Bhikkhave mahāsamuddo ṭhitadhammo velaṁ nātivattati,
         evameva kho bhikkhave yaṁ mayā sāvakānaṁ sikkhāpadaṁ paññattaṁ, taṁ
         mama sāvakā jīvitahetupi nātikkamantī"ti 1- ca.
  Evaṁ bhattavāti bhagavā niruttinayena ekassa takārassa lopaṁ katvā itarassa
  gakāraṁ katvā.
            Guṇātisayayuttassa yasmā lokahitesino
            sambhattā bahavo satthu bhagavā tena vuccatīti.
       Kathaṁ bhage vamīti bhagavā? yasmā tathāgato bodhisattabhūtopi purimāsu
  Jātīsu pāramiyo pūrento bhagasaṅkhātaṁ siriṁ issariyaṁ yasaṁ ca vami uggiri
  kheḷapiṇḍaṁ viya anapekkho chaḍḍayi. Tathā hissa somanassakumārakāle
  hatthipālakumārakāle ayogharapaṇḍitakāle mūgapakkhapaṇḍitakāle cūḷasutasomakāleti
  evamādīsu nekkhammapāramipūraṇavasena devarajjasadisāya rajjasiriyā pariccattattabhāvānaṁ
  parimāṇaṁ natthi. Carimattabhāvepi hatthagataṁ cakkavattisiriṁ devalokādhipaccasadisaṁ
  catuddīpissariyaṁ cakkavattisampattisannissayaṁ sattaratanasamujjalaṁ yasañca tiṇāyapi
  amaññamāno nirapekkho pahāya abhinikkhamitvā sammāsambodhiṁ abhisambuddho.
  Tasmā ime siriādike bhage vamīti bhagavā. Atha vā bhāni nāma nakkhattāni,
  tehi samaṁ gacchanti pavattantīti bhagā, sineruyugandharauttarakuruhimavantādibhājanaloka-
  visesasannissayā sobhā kappaṭṭhitiyabhāvato, 2- tepi bhagavā vami
  taṁnivāsisattāvāsasamatikkamanato tappaṭibaddhacchandarāgappahānena pajahīti. Evampi
  bhage vamīti bhagavā.
            Cakkavattisiriṁ yasmā yasaṁ issariyaṁ sukhaṁ
            pahāsi lokacittañca sugato bhagavā tato.

  *  *  *  *  *  *
  Footnote: 1 vi.cūḷa. 7/385/208. aṅ.aṭṭhaka. 23/109/203-4, khu.u. 25/45/168
  2 Sī. kappaṭṭhiyabhāvato, Ma. kappaṭṭhāyibhāvato
-------------------------------------------------
[page 012]
       Kathaṁ bhāge vamīti bhagavā? bhāge nāma koṭṭhāsā, te khandhāyatanadhātādivasena
  tatthāpi rūpavedanādivasena atītādivasena ca anekavidhā. Te ca bhagavā
  sabbaṁ papañcaṁ sabbaṁ yogaṁ sabbaṁ ganthaṁ sabbaṁ saṁyojanaṁ samucchinditvā amatadhātuṁ
  samadhigacchanto vami uggiri anapekkho chaḍḍayi, na paccāgami. Tathā hesa
  sabbatthakameva paṭhaviṁ āpaṁ tejaṁ vāyaṁ, cakkhuṁ sotaṁ ghānaṁ jivhaṁ kāyaṁ manaṁ, rūpe
  sadde gandhe rase phoṭṭhabbe dhamme, cakkhuviññāṇaṁ .pe. Manoviññāṇaṁ.
  Cakkhusamphassaṁ .pe. Manosamphassaṁ. Cakkhusamphassajaṁ vedanaṁ .pe. Manosamphassajaṁ
  vedanaṁ. Cakkhusamphassajaṁ saññaṁ .pe. Manosamphassajaṁ saññaṁ. Cakkhusamphassajaṁ
  cetanaṁ .pe. Manosamphassajaṁ cetanaṁ. Rūpataṇhaṁ .pe. Dhammataṇhaṁ. Rūpavitakkaṁ
  .pe. Dhammavitakkaṁ. Rūpavicāraṁ .pe. Dhammavicārantiādinā anupadadhammavibhāgavasenapi
  sabbeva dhammakoṭṭhāse anavasesato vami uggiri anapekkhapariccāgena
  chaḍḍayi. Vuttañhetaṁ:-
               "yantaṁ ānanda cattaṁ vantaṁ muttaṁ pahīnaṁ paṭinissaṭṭhaṁ, taṁ
      tathāgato puna paccāgamissatīti netaṁ ṭhānaṁ vijjatī"ti. 1-
  Evampi bhāge vamīti bhagavā. Atha vā bhāge vamīti sabbepi kusalākusale
  sāvajjānavajje hīnappaṇīte kaṇhasukkasappaṭibhāge dhamme ariyamaggañāṇamukhena
  vami uggiri anapekkho pariccaji pajahi, paresañca tathattāya dhammaṁ desesi.
  Vuttampi cetaṁ:-
               "dhammāpi vo bhikkhave pahātabbā pageva adhammā, 2- kullūpamaṁ
      vo bhikkhave dhammaṁ desessāmi nittharaṇatthāya no gahaṇatthāyā"tiādi. 3-
  Evampi bhāge vamīti bhagavā.
            Khandhāyatanadhātādi- dhammabhedā mahesinā
            kaṇhasukkā 4- yato vantā tatopi bhagavā mato.

  *  *  *  *  *  *
  Footnote: 1 dīṃahā. 10/183/106 2 Maṃū. 12/240/203/203
  3 Maṃū. 12/240/202 4 Sī. kaṇhā sukkā
-------------------------------------------------
[page 013]
  Tena vuttaṁ:-
            "bhāgavā bhatavā bhāge bhage ca vani bhattavā
             bhage vami tathā bhāge vamīti bhagavā jino"ti.
  Tena bhagavatā. Arahatāti kilesehi ārakattā, anavasesānaṁ vā kilesārīnaṁ
  hatattā, saṁsāracakkassa vā arānaṁ hatattā, paccayādīnaṁ arahattā, pāpakaraṇe
  rahābhāvāti imehi kāraṇehi arahatā. Ayamettha saṅkhepo, vitthāro pana
  visuddhimagge vuttanayena veditabbo.
      Ettha ca bhagavatāti imināssa bhāgyavantatādīpanena kappānaṁ anekesu
  asaṅkhyeyyesu upacitapuññasambhārabhāvato satapuññalakkhaṇadharassa
  dvattiṁsamahāpurisalakkhaṇāsītianubyañjanabyāmappabhāketumālādipaṭimaṇḍitā
  anaññasādhāraṇā rūpakāyasampatti dīpitā hoti. Arahatāti imināssa
  anavasesakilesappahānadīpanena āsavakkhayapadaṭṭhānasabbaññutaññāṇādhigamaparidīpanato
  dasabalacatuvesārajjachāsādhāraṇañāṇāṭṭhārasāveṇikabuddhadhammādiacinteyyā-
  parimeyyadhammakāyasampatti dīpitā hoti. Tadubhayenapi lokiyasarikkhakānaṁ 1-
  bahumatabhāvo, gahaṭṭhapabbajitehi abhigamanīyatā, 2- tathā abhigatānañca tesaṁ
  kāyikacetasikadukkhāpanayane paṭibalabhāvo, āmisadānadhammadānehi upakāritā,
  lokiyalokuttarehi guṇehi saṁyojanasamatthatā ca pakāsitā hoti.
      Tathā bhagavatāti iminā caraṇadhammesu muddhabhūtadibbavihārādivihāravisesa-
  samāyogaparidīpanena caraṇasampadā dīpitā hoti. Arahatāti iminā sabbavijjāsu
  sikhāppattāasavakkhayañāṇādhigamaparidīpanena vijjāsampadā dīpitā hoti. Purimena
  vā antarānikaniyyānikadhammānaṁ aviparītavibhattabhāvadīpanena pacchimavesārajjadvayasamāyogo,

  *  *  *  *  *  *
  Footnote: 1 Sī. lokiyaparikkhakānaṁ 2 Sī. abhigamanīyattā
-------------------------------------------------
[page 014]
  Pacchimena savāsananiravasesakilesappahānadīpanena purimavesārajjadvayasamāyogo
  vibhāvito hoti.
      Tathā purimena tathāgatassa paṭiññāsaccavacīsaccañāṇasaccaparidīpanena
  kāmaguṇalokiyādhipaccayasalābhasakkārādipariccāgaparidīpanena anavasesakilesābhisaṅkhāra-
  pariccāgaparidīpanena ca saccādhiṭṭhānacāgādhiṭṭhānapāripūri pakāsitā hoti, dutiyena
  sabbasaṅkhārūpasamasamādhigamaparidīpanena sammāsambodhiparidīpanena ca upasamādhiṭṭhāna-
  paññādhiṭṭhānapāripūri pakāsitā hoti. Tathā hi bhagavato bodhisattabhūtassa
  lokuttaraguṇe katābhinīhārassa mahākaruṇāyogena yathāpaṭiññaṁ sabbapāramitānuṭṭhānena
  saccādhiṭṭhānaṁ, pāramitāpaṭipakkhapariccāgena cāgādhiṭṭhānaṁ, pāramitāguṇehi
  cittavūpasamena upasamādhiṭṭhānaṁ, pāramitāhi eva parahitūpāyakosallato paññādhiṭṭhānaṁ
  pāripūrigataṁ.
      Tathā yācakajanaṁ avisaṁvādetvā dassāmīti paṭijānanena paṭiññaṁ avisaṁvādetvā
  dānena ca saccādhiṭṭhānaṁ, deyyadhammapariccāgato 1- cāgādhiṭṭhānaṁ,
  deyyapaṭiggāhakadānadeyyaparikkhayesu lobhadosamohabhayavūpasamena upasamādhiṭṭhānaṁ, yathārahaṁ
  yathākālaṁ yathāvidhi ca dānena paññuttaratāya ca paññādhiṭṭhānaṁ pāripūrigataṁ. Iminā nayena
  sesapāramīsupi caturādhiṭṭhānapāripūri veditabbā. Sabbā hi pāramiyo saccappabhāvitā
  cāgābhibyañjitā upasamānubrūhitā paññāparisuddhāti evaṁ caturādhiṭṭhānasamudāgatassa
  tathāgatassa saccādhiṭṭhānaṁ saccādhiṭṭhānasamudāgamena sīlavisuddhi, cāgādhiṭṭhāna-
  samudāgamena ājīvavisuddhi, upasamādhiṭṭhānasamudāgamena cittavisuddhi, paññādhiṭṭhāna-
  samudāgamena diṭṭhivisuddhi. Tathā saccādhiṭṭhānasamudāgamenassa saṁvāsena sīlaṁ
  veditabbaṁ, cāgādhiṭṭhānasamudāgamena saṁvohārena soceyyaṁ veditabbaṁ

  *  *  *  *  *  *
  Footnote: 1 Sī. deyyaphalaparicāgato, chaṂa. deyyapariccāgato
-------------------------------------------------
[page 015]
  Upasamādhiṭṭhānasamudāgamena āpadāsu thāmo veditabbo, paññādhiṭṭhānasamudāgamena
  sākacchāya paññā veditabbā.
      Tathā saccādhiṭṭhānasamudāgamena aduṭṭho adhivāseti, cāgādhiṭṭhānasamudāgamena
  aluddho paṭisevati, upasamādhiṭṭhānasamudāgamena abhīto parivajjeti,
  paññādhiṭṭhānasamudāgamena amūḷho vinodeti. Tathā saccādhiṭṭhānasamudāgamena
  cassa nekkhammasukhappatti, cāgādhiṭṭhānasamudāgamena pavivekasukhappatti, upasamādhiṭṭhāna-
  samudāgamena upasamasukhappatti, paññādhiṭṭhānasamudāgamena sambodhisukhappatti
  dīpitā hoti. Saccādhiṭṭhānasamudāgamena vā vivekajapītisukhappatti, cāgādhiṭṭhāna-
  samudāgamena samādhijapītisukhappatti, upasamādhiṭṭhānasamudāgamena apītijakāyasukhappatti,
  paññādhiṭṭhānasamudāgamena satipārisuddhijaupekkhāsukhappatti. Tathā saccādhiṭṭhāna-
  samudāgamena parivārasampattilakkhaṇapaccayasukhasamāyogo paridīpito hoti avisaṁvādanato,
  cāgādhiṭṭhānasamudāgamena santuṭṭhilakkhaṇasabhāvasukhasamāyogo alobhabhāvato, 1-
  upasamādhiṭṭhānasamudāgamena katapuññatālakkhaṇahetusukhasamāyogo kilesehi
  anabhibhūtabhāvato, paññādhiṭṭhānasamudāgamena vimuttisampattilakkhaṇadukkhūpasamasukhasamāyogo
  paridīpito hoti ñāṇasampattiyā nibbānādhigamanato.
      Tathā saccādhiṭṭhānasamudāgamena ariyassa sīlakkhandhassa anubodhappaṭivedhasiddhi,
  cāgādhiṭṭhānasamudāgamena ariyassa samādhikkhandhassa, paññādhiṭṭhānasamudāgamena
  ariyassa paññākkhandhassa, upasamādhiṭṭhānasamudāgamena ariyassa vimuttikkhandhassa
  anubodhappaṭivedhasiddhi dīpitā hoti. Saccādhiṭṭhānaparipūraṇena tapasiddhi,
  cāgādhiṭṭhānaparipūraṇena sabbanissaggasiddhi, upasamādhiṭṭhānaparipūraṇena
  indriyasaṁvarasiddhi, paññādhiṭṭhānaparipūraṇena buddhisiddhi, tena ca nibbānasiddhi.
  Tathā saccādhiṭṭhānaparipūraṇena catuariyasaccābhisamayappaṭilābho, cāgādhiṭṭhānaparipūraṇena

  *  *  *  *  *  *
  Footnote: 1 Sī. alolabhāvato
-------------------------------------------------
[page 016]
  Catuariyavaṁsappaṭilābho, upasamādhiṭṭhānaparipūraṇena catuariyavihārappaṭilābho,
  paññādhiṭṭhānaparipūraṇena catuariyavohārappaṭilābho dīpito hoti.
      Aparo nayo:- bhagavatāti etena sattānaṁ lokiyalokuttarasampatti-
  abhikaṅkhādīpanena tathāgatassa mahākaruṇā pakāsitā hoti, arahatāti etena
  pahānasampattidīpanena 1- pahānapaññā pakāsitā hoti. Tattha paññāyassa
  dhammarajjapatti, karuṇāya dhammasaṁvibhāgo. Paññāya saṁsāradukkhanibbidā, karuṇāya
  saṁsāradukkhasahanaṁ. 2- Paññāya parinibbānābhimukhabhāvo, karuṇāya tadadhigamo. Paññāya
  sayaṁ taraṇaṁ, karuṇāya paresaṁ tāraṇaṁ. Paññāya buddhabhāvasiddhi, karuṇāya
  buddhakiccasiddhi. Karuṇāya vā bodhisattabhūmiyaṁ saṁsārābhimukhabhāvo, paññāya tattha
  anabhirati. Tathā karuṇāya paresaṁ avihiṁsanaṁ, paññāya sayaṁ parehi abhāyanaṁ. Karuṇāya
  paraṁ rakkhanto attānaṁ rakkhati, paññāya attānaṁ rakkhanto paraṁ rakkhati. Tathā
  karuṇāya aparantapo, paññāya anattantaPo. Tena attahitāya paṭipannādīsu
  catutthapuggalabhāvo siddho hoti.
      Tathā karuṇāya lokanāthatā, paññāya attanāthatā. Karuṇāya cassa
  ninnatābhāvo, paññāya unnatābhāvo. Tathā karuṇāya sabbasattesu janitānuggaho,
  paññānugatattā na ca na sabbattha virattacitto. Paññāya sabbadhammesu
  virattacitto, karuṇānugatattā na ca na sabbasattānuggahāya pavatto. Yathā hi
  karuṇā tathāgatassa sinehasokavirahitā, evaṁ paññā ahaṁkāramamaṁkāravinimuttāti
  aññamaññaṁ visodhitā 3- paramavisuddhāti daṭṭhabbā. Tattha paññākhettaṁ balāni,
  karuṇākhettaṁ vesārajjāni. Tesu balasamāyogena parehi na abhibhuyyati,
  vesārajjasamāyogena pare abhibhavati. Balehi satthusampadāsiddhi, vesārajjehi

  *  *  *  *  *  *
  Footnote: 1 Ma., i. pahābhāvanāsampattidīpanena
  2 Ma.,i. saṁsāradukkhappahānaṁ 3 Ma. viheṭhitā
-------------------------------------------------
[page 017]
  Sāsanasampadāsiddhi. Tathā balehi buddharatanasiddhi, vesārajjehi dhammaratanasiddhīti
  ayamettha "bhagavatā arahatā"ti padadvayassa atthayojanāya mukhamattadassanaṁ.
      Kasmā panettha "vuttaṁ hetaṁ bhagavatā"ti vatvā puna "vuttan"ti vuttaṁ?
  Anussavapaṭikkhepena niyamadassanatthaṁ. Yathā hi kenaci parato sutvā vuttaṁ yadipi
  ca tantena vuttaṁ, na teneva vuttaṁ parenapi vuttattā. Na ca tantena vuttameva,
  apica kho sutampi, na evamidha. Bhagavatā hi parato asutvā sayambhuñāṇena
  attanā adhigatameva vuttanti imassa visesadassanatthaṁ dvikkhattuṁ "vuttan"ti
  vuttaṁ. Idaṁ vuttaṁ hoti:- vuttaṁ hetaṁ bhagavatā, tañca kho bhagavatāva vuttaṁ,
  na aññena, vuttameva ca, na sutanti. Adhikavacanaṁ hi aññamatthaṁ bodhetīti na
  punaruttidoso. Esa nayo ito paresupi.
      Tathā pubbaracanābhāvadassanatthaṁ dvikkhattuṁ "vuttan"ti vuttaṁ. Bhagavā hi
  sammāsambuddhatāya ṭhānuppattikappaṭibhānena sampattaparisāya ajjhāsayānurūpaṁ
  dhammaṁ deseti, na tassa kāraṇā dānādīnaṁ viya pubbaracanākiccaṁ atthi. Tenetaṁ
  dasseti "vuttaṁ hetaṁ bhagavatā, tañca kho na pubbaracanāvasena takkapariyāhataṁ
  vīmaṁsānucaritaṁ. Apica kho veneyyajjhāsayānurūpaṁ ṭhānaso vuttamevā"ti.
      Appaṭivattiyavacanabhāvadassanatthaṁ vā dvikkhattuṁ "vuttan"ti vuttaṁ. Yaṁ hi
  bhagavatā vuttaṁ, vuttameva taṁ, na kenaci paṭikkhipituṁ sakkā akkharasampattiyā
  atthasampattiyā ca. Vuttañhetaṁ:-
            "etaṁ bhagavatā bārāṇasiyaṁ isipatane migadāye anuttaraṁ
         dhammacakkaṁ pavattitaṁ appaṭivattiyaṁ samaṇena vā brāhmaṇena
         vā"tiādi. 1-

  *  *  *  *  *  *
  Footnote: 1 viṃahā. 4/17/15-6, saṁṃahā. 19/1081/369
-------------------------------------------------
[page 018]
  Aparampi vuttaṁ:-
            "idha bhikkhave āgaccheyya samaṇo vā brāhmaṇo vā
        `nayidaṁ dukkhaṁ ariyasaccaṁ, yaṁ samaṇena gotamena paññattaṁ, ahamidaṁ
         dukkhaṁ ariyasaccaṁ ṭhapetvā aññaṁ dukkhaṁ ariyasaccaṁ paññāpessāmī'ti,
         netaṁ ṭhānaṁ vijjatī"tiādi.
  Tasmā appaṭivattiyavacanabhāvadassanatthampi dvikkhattuṁ "vuttan"ti vuttaṁ.
      Atha vā sotūnaṁ atthanipphādakabhāvadassanatthaṁ dvikkhattuṁ "vuttan"ti vuttaṁ.
  Yaṁ hi paresaṁ āsayādiṁ ajānantena asabbaññunā adese akāle vā vuttaṁ,
  taṁ saccampi samānaṁ sotūnaṁ atthanipphādane asamatthatāya avuttaṁ nāma siyā,
  pageva asaccaṁ. Bhagavatā pana sammāsambuddhabhāvato sammadeva paresaṁ āsayādiṁ
  desakālaṁ atthasiddhiñca jānantena vuttaṁ ekantena sotūnaṁ yathādhippetatthanipphādanato
  vuttameva, natthi tassa avuttatā pariyāyo. Tasmā sotūnaṁ
  atthanipphādakabhāvadassanatthampi dvikkhattuṁ "vuttan"ti vuttaṁ. Apica yathā na taṁ sutaṁ
  nāma, yaṁ na viññātatthaṁ yaṁ ca na tathattāya paṭipannaṁ, evaṁ na taṁ vuttaṁ
  nāma, yaṁ na sammā paṭiggahitaṁ. Bhagavato pana vacanaṁ catassopi parisā sammadeva
  paṭiggahetvā tathattāya paṭipajjanti. Tasmā sammadeva paṭiggahitabhāvadassanatthampi
  dvikkhattuṁ "vuttan"ti vuttaṁ.
      Atha vā ariyehi aviruddhavacanabhāvadassanatthaṁ dvikkhattuṁ "vuttan"ti vuttaṁ.
  Yathā hi bhagavā kusalākusalasāvajjānavajjabhede dhamme pavattinivattiyo
  sammutiparamatthe ca avisaṁvādento vadati, evaṁ dhammasenāpatippabhutayo ariyāpi bhagavati
  dharamāne parinibbute ca tasseva desanaṁ anugantvā vadanti, na tattha
  nānāvādakā. Tasmā vuttamarahatā tato parabhāge arahatā ariyasaṁghenāpīti evaṁ
  ariyehi aviruddhavacanabhāvadassanatthampi evaṁ vuttaṁ.
-------------------------------------------------
[page 019]
      Atha vā purimehi sammāsambuddhehi vuttanayabhāvadassanatthaṁ dvikkhattuṁ
  "vuttan"ti vuttaṁ. Satipi jātigottāyuppamāṇādivisese dasabalādiguṇehi viya
  dhammadesanāya budadhānaṁ viseso natthi, aññamaññaṁ attanā ca te pubbenāparaṁ
  aviruddhameva vadanti. Tasmā vuttaṁ hetaṁ, yathā buddhehi attanā ca pubbe,
  idānipi amhākaṁ bhagavatā tatheva vuttaṁ arahatāti evaṁ purimabuddhehi attanā
  ca suttantaresu vuttanayabhāvadassanatthampi dvikkhattuṁ "vuttan"ti vuttaṁ. Tena
  buddhānaṁ desanāya sabbattha avirodho dīpito hoti.
      Atha vā "vuttan"ti yadetaṁ dutiyaṁ padaṁ taṁ arahantavuttabhāvavacanaṁ daṭṭhabbaṁ.
  Idaṁ vuttaṁ hoti:- vuttaṁ hetaṁ bhagavatā arahatāpi vuttaṁ "ekadhammaṁ bhikkhave"tiādikaṁ
  idāni vuccamānavacananti. Atha vā "vuttan"ti yadetaṁ dutiyaṁ padaṁ, taṁ na vacanatthaṁ,
  atha kho vapanatthaṁ daṭṭhabbaṁ. Tenetaṁ dasseti "vuttaṁ hetaṁ bhagavatā, tañca kho
  na vuttamattaṁ na kathitamattaṁ, atha kho veneyyānaṁ kusalamūlaṁ vapitan"ti attho.
  Atha vā yadetaṁ vuttanti dutiyaṁ padaṁ, taṁ vattanatthaṁ. Ayaṁ hissa attho:- vuttaṁ
  hetaṁ bhagavatā arahatā, tañca kho na vuttamattaṁ, apica tadatthajātaṁ vuttaṁ caritanti.
  Tena yathāvādī bhagavā, tathākārīti dasseti. Atha vā vuttaṁ bhagavatā vuttavacanaṁ
  arahatā vuttaṁ yuttenāti attho.
      Atha vā "vuttan"ti saṅkhepakathāuddisanaṁ sandhāyāha, puna "vuttan"ti
  vitthārakathānidassanaṁ. Bhagavā hi saṅkhepato vitthārato ca dhammaṁ deseti. Atha vā
  bhagavato duruttavacanābhāvadassanatthaṁ "vuttaṁ hetaṁ bhagavatā"ti vatvā puna "vuttan"ti
  vuttaṁ. Sabbadā ñāṇānugatavacīkammatāya hi bhagavato savāsanapahīnasabbadosassa
  akkhalitabyappathassa kadācipi duruttaṁ nāma natthi. Yathā keci loke satisammosena
  vā davā vā ravā vā kiñci vatvā atha paṭiladdhasaññā pubbe vuttaṁ avuttaṁ
-------------------------------------------------
[page 020]
  Vā karonti paṭisaṅkharonti vā, na evaṁ bhagavā. Bhagavā pana niccakālaṁ samāhito
  asammosadhammo asammohadhammo ca sabbaññutaññāṇasamupabyūḷhāya
  paṭibhānapaṭisambhidāya upanītamatthaṁ aparimitakālaṁ sambhatapuññasambhārasamudāgatehi
  anaññasādhāraṇehi visadavisuddhehi karaṇavisesehi sotāyatanarasāyatanabhūtaṁ suṇantānaṁ
  amatavassaṁ vassanto viya sotabbasāraṁ savanānuttariyaṁ catusaccaṁ pakāsento
  karavīkarutamañjunā sarena sabhāvaniruttiyā veneyyajjhāsayānurūpaṁ vacanaṁ vadati,
  natthi tattha vālaggasattampi avakkhalitaṁ, kuto pana duruttāvakāso. Tasmā "yaṁ
  bhagavatā vuttaṁ, taṁ vuttameva, na avuttaṁ duruttaṁ vā kadāci hotī"ti dassanatthaṁ
  "vuttaṁ hetaṁ bhagavatā"ti vatvā puna "vuttamarahatā"ti vuttanti na ettha
  punaruttadosoti evamettha punaruttasaddassa sātthakatā veditabbā.
      Iti me sutanti ettha itīti ayaṁ itisaddo hetuparisamāpanādi-
  padatthavipariyāyapakāranidassanāvadhāraṇādianekatthappabhedo. Tathā hesa "ruppatīti kho
  bhikkhave tasmā rūpanti vuccatī"tiādīsu 1- hetuatthe dissati. "tasmātiha Me
  bhikkhave dhammadāyādā bhavatha, mā āmisadāyādā. Atthi me tumhesu anukampā
  kinti me sāvakā dhammadāyādā bhaveyyuṁ, no āmisadāyādā"tiādīsu 2-
  parisamāpane. "iti Vā iti evarūpā visūkadassanā 3- paṭivirato"tiādīsu 4-
  ādiatthe. "māgandiyoti Vā tassa brāhmaṇassa saṅkhā samaññā paññatti
  vohāro nāmaṁ nāmakammaṁ nāmadheyyaṁ nirutti byañjanamabhilāpo"tiādīsu 5-
  padatthavipariyāye. "iti Kho bhikkhave sappaṭibhayo bālo, appaṭibhayo paṇḍito.
  Saupaddavo bālo, anupaddavo paṇḍito, saupasaggo bālo, anupasaggo
  paṇḍito"tiādīsu 6- pakāre. "sabbamatthīti Kho kaccāna ayameko anto, sabbaṁ

  *  *  *  *  *  *
  Footnote: 1 saṁ.kha. 17/79/71 2 Maṃū. 12/30/18 3 ka. naccagītavāditavisūkadassanā
  4 dī.Sī. 9/13/7 5 khuṃahā 29/331,341/225,231 6 aṅṭika. 20/1/96
-------------------------------------------------
[page 021]
  Natthīti kho kaccāna ayaṁ dutiyo anto"tiādīsu 1- nidassane. "atthi
  Idappaccayā jarāmaraṇanti iti puṭṭhena satā ānanda atthītissa vacanīyaṁ. Kiṁ
  paccayā jarāmaraṇanti iti ce vadeyya, jātipaccayā jarāmaraṇanti iccassa
  vacanīyan"tiādīsu 2- avadhāraṇe, sanniṭṭhāneti attho. Svāyamidha
  pakāranidassanāvadhāraṇesu daṭṭhabbo.
      Tattha pakāratthena itisaddena etamatthaṁ dīpeti:-
  nānānayanipuṇamanekajjhāsayasamuṭṭhānaṁ atthabyañjanasampannaṁ vividhapāṭihāriyaṁ
  dhammatthadesanāpaṭivedhagambhīraṁ sabbasattānaṁ sakasakabhāsānurūpato sotapathamāgacchantaṁ
  tassa bhagavato vacanaṁ sabbappakārena ko samattho viññātuṁ, sabbathāmena pana sotukamyataṁ
  janetvāpi iti me sutaṁ, mayāpi ekena pakārena sutanti.
      Ettha ekattanānattābyāpāraevaṁdhammatāsaṅkhātā nandiyāvatta-
  tipukkhalasīhavikkīḷitadisālocanāṅkusasaṅkhātā ca visayādibhedena nānāvidhā nayā nānānayā.
  Nayā vā pāḷigatiyo, tā ca paññattianupaññattiādivasena saṅkilesabhāgiyādi-
  lokiyāditadubhayavomissatādivasena kusalādivasena khandhādivasena saṅgahādivasena
  samayavimuttādivasena ṭhapanādivasena kusalamūlādivasena tikapaṭṭhānādivasena ca
  nānappakārāti nānānayā. Tehi nipuṇaṁ saṇhaṁ sukhumanti nānānayanipuṇaṁ.
      Āsayova ajjhāsayo, so ca sassatādibhedena apparajakkhatādibhedena ca
  anekavidho. Attajjhāsayādiko eva vā aneko ajjhāsayo anekajjhāsayo, so
  samuṭṭhānaṁ uppattihetu etassāti anekajjhāsayasamuṭṭhānaṁ.
      Kusalādiatthasampattiyā tabbibhāvanabyañjanasampattiyā saṅkāsanapakāsana-
  vivaraṇavibhajanauttānīkaraṇapaññattivasena chahi atthapadehi akkharapadabyañjanā-
  kāraniruttiniddesavasena chahi byañjanapadehi ca samannāgatattā atthabyañjanasampannaṁ

  *  *  *  *  *  *
  Footnote: 1 saṁṇi. 16/15/18 2 dīṃahā. 10/96/49
-------------------------------------------------
[page 022]
      Iddhiādesanānusāsanībhedena tesu ca ekekassa visayādibhedena vividhaṁ
  bahuvidhaṁ vā pāṭihāriyaṁ etassāti vividhapāṭihāriyaṁ. Tattha paṭipakkhaharaṇato
  rāgādikilesāpanayanato pāṭihāriyanti atthe sati bhagavato paṭipakkhā rāgādayo
  na santi ye haritabbā, puthujjanānampi vigatūpakkilese aṭṭhaguṇasamannāgate
  citte hatapaṭipakkhe iddhividhaṁ pavattati. Tasmā tattha pavattavohārena ca na
  sakkā idha pāṭihāriyanti vattuṁ. Yasmā pana mahākāruṇikassa bhagavato veneyyagatā
  ca kilesā paṭipakkhā, tasmā tesaṁ haraṇato pāṭihāriyaṁ. Atha vā bhagavato
  sāsanassa ca paṭipakkhā titthiyā, tesaṁ haraṇato pāṭihāriyaṁ. Te hi diṭṭhiharaṇavasena
  diṭṭhippakāsane asamatthabhāvena ca iddhiādesanānusāsanīhi haritā apanītā
  honti. Paṭīti vā pacchāti attho, tasmā samāhite citte vigatūpakkilese
  katakiccena pacchā haritabbaṁ pavattetabbanti paṭihāriyaṁ. Attano vā upakkilesesu
  catutthajjhānamaggehi haritesu pacchā haraṇaṁ paṭihārayaṁ. Iddhiādesanānusāsaniyo
  ca vigatūpakkilesena katakiccena ca sattahitatthaṁ puna pavattetabbā, haritesu ca
  attano upakkilesesu parasantāne upakkilesaharaṇāni hontīti paṭihāriyāni
  bhavanti. Paṭihāriyameva pāṭihāriyaṁ, paṭihāriye vā iddhiādesanānusāsanasamudāye
  bhavaṁ ekekaṁ pāṭihāriyanti vuccati. Paṭihāriyaṁ vā catutthajjhānaṁ maggo ca
  paṭipakkhaharaṇato, tattha jātaṁ, tasmiṁ vā nimittabhūte 1- tato vā āgatanti
  pāṭihāriyaṁ.
      Yasmā pana tantiatthadesanātabbohārābhidabhisamayasaṅkhātā 2-
  hetuhetuphalatadubhayapaññattipaṭivedhasaṅkhātā vā dhammatthadesanāpaṭivedhā gambhīrā,
  anupacitasambhārehi sasādīhi viya mahāsamuddo dukkhogāḷhā alabbhaneyyappatiṭṭhā ca,
  tasmā tehi catūhi gambhīrabhāvehi yuttanti dhammatthadesanāpaṭivedhagambhīraṁ.

  *  *  *  *  *  *
  Footnote: 1 Sī. nimittabhūtato 2 Ma.,ka. tantitantiatthatantidesanātadabhisamayasaṅkhātā
-------------------------------------------------
[page 023]
      Eko eva bhagavato dhammadesanāghoso ekasmiṁ khaṇe pavattamāno
  nānābhāsanaṁ sattānaṁ attano attano bhāsāvasena apubbaṁ acarimaṁ gahaṇūpago
  hutvā atthādhigamāya hoti. Acinteyyo hi buddhānaṁ buddhānubhāvoti sabbasattānaṁ
  sakasakabhāsānurūpato sotapathamāgacchatīti veditabbaṁ.
      Nidassanatthena "nāhaṁ sayambhū, na mayā idaṁ sacchikatan"ti attānaṁ
  parimocento "iti me sutaṁ, mayāpi evaṁ sutan"ti idāni vattabbaṁ sakalasuttaṁ
  nidasseti.
      Avadhāraṇatthena "etadaggaṁ bhikkhave mama sāvakānaṁ bhikkhūnaṁ bahussutānaṁ
  yadidaṁ ānando, gatimantānaṁ, satimantānaṁ, dhitimantānaṁ upaṭṭhākānaṁ, yadidaṁ
  ānando"ti 1- evaṁ bhagavatā, "āyasmā ānando atthakusalo dhammakusalo
  byañjanakusalo niruttikusalo pubbāparakusalo"ti 2- evaṁ dhammasenāpatinā ca
  pasatthabhāvānurūpaṁ attano dhāraṇabalaṁ dassento sattānaṁ sotukamyataṁ janeti
  "iti me sutaṁ, tañca kho atthato vā byañjanato vā anūnamanadhikaṁ, evameva,
  na aññathā daṭṭhabban"ti. Aññathāti bhagavato sammukhā sutākārato aññathā,
  na pana bhagavatā desitākārato. Acinteyyānubhāvā hi bhagavato desanā, sā
  na sabbākārena sakkā viññātunti vutto vāyamattho, sutākārāvirujjhanameva
  hi dhāraṇabalaṁ. Na hettha atthantaratāparihāro dvinnampi atthānaṁ ekavisayattā.
  Itarathā hi thero bhagavato desanāya sabbathā paṭiggahaṇe samattho asamatthoti
  vā 3- āpajjeyyāti.
      Mesaddo tīsu atthesu dissati. Tathā hissa "gāthābhigītaṁ me abhojaneyyan"ti-
  ādīsu 4- mayāti attho. "sādhu Me bhante bhagavā saṅkhittena dhammaṁ desetū"tiādīsu 1-

  *  *  *  *  *  *
  Footnote: 1 aṅ.ekaka. 20/219-23/25 2 aṅ.pañcaka. 22/169/25
  3 ka. asamattho cāti 4 saṁ.sa. 15/194/200, khu su. 25/81/351
-------------------------------------------------
[page 024]
  Mayhanti attho. "dhammadāyādā Me bhikkhave bhavathā"tiādīsu 2- mamāti
  attho. Idha pana "mayā sutan"ti ca "mama sutan"ti ca atthadvaye yujjati.
      Ettha ca yo paro na hoti, so attāti evaṁ vattabbe
  niyakajjhattasaṅkhāte sakasantāne vattanato tividhopi mesaddo yadipi ekasmiṁyeva
  atthe dissati, karaṇasampadānādivisesasaṅkhāto panassa vijjatevāyaṁ atthabhedoti
  āha "mesaddo tīsu atthesu dissatī"ti.
      Sutanti ayaṁ sutasaddo saupasaggo anupasaggo ca gamanavissutakilinnūpacitānu-
  yogasotaviññeyyasotadvārānusāraviññātādianekatthappabhedo. Kiñcāpi hi
  kiriyāvisesako upasaggo, jotakabhāvato pana satipi tasmiṁ sutasaddo eva taṁ taṁ atthaṁ
  vadatīti anupasaggassa sutasaddassa atthuddhāre saupasaggopi udāharīyati.
      Tattha "senāya pasuto"tiādīsu gacchantoti attho. "sutadhammassa
  Passato"tiādīsu 3- vissutadhammassāti attho. "avassutā Avassutassā"tiādīsu 4-
  kilinnā kilinnassāti attho. "tumhehi Puññaṁ pasutaṁ anappakan"tiādīsu 5-
  upacitanti attho. "ye Jhānappasutā dhīrā"tiādīsu 6- jhānānuyuttāti attho.
  "diṭṭhaṁ Sutaṁ mutan"tiādīsu 7- sotaviññeyyanti attho. "sutadharo Sutasannicayo"ti-
  ādīsu 8- sotadvārānusāraviññātadharoti attho. Idha panassa "sotadvārānusārena
  upadhāritan"ti vā "upadhāraṇan"ti vā attho. Mesaddassa hi mayāti atthe
  sati "iti me sutaṁ, mayā sotadvārānusārena upadhāritan"ti attho. Mamāti
       atthe sati "iti mama sutaṁ sotadvārānusārena upadhāraṇan"ti attho.

  *  *  *  *  *  *
  Footnote: 1 Maṃū. 12/29/17, saṁ. saḷā. 18/112/75, saṁṃahā. 19/382/144,
  aṅ.catukka. 21/257/276 2 Maṃū. 12/29/17 3 khu.u. 25/11/105
  4 vi.bhikkhunī. 3/657/4 5 khu.khu. 25/12/11 6 khuḍha. 25/118/49
  7 Maṃū. 12/251/203 8 Maṃū. 12/339/301
-------------------------------------------------
[page 025]
        Evametesu tīsu padesu yasmā sutasaddasannidhāne payuttena itisaddena
  savanakiriyājotakena bhavitabbaṁ. Tasmā itīti sotaviññāṇādiviññāṇakiccanidassanaṁ.
  Meti vuttaviññāṇasamaṅgipuggalanidassanaṁ. Sabbānanipi vākyāni evakāratthasahitāniyeva
  avadhāraṇaphalattā. Tena sutanti assavanabhāvappaṭikkhepato anūnāviparītaggahaṇanidassanaṁ.
  Yathā hi sutaṁ sutamevāti vattabbataṁ arahati, taṁ sammā sutaṁ
  anūnaggahaṇaṁ aviparītaggahaṇañca hotīti. Atha vā saddantaratthāpohanavasena
  saddo atthaṁ vadatīti yasmā sutanti etassa asutaṁ na hotīti ayamattho, tasmā
  sutanti assavanabhāvappaṭikkhepato anūnāviparītaggahaṇanidassanaṁ. Idaṁ vuttaṁ hoti:-
  iti me sutaṁ, na diṭṭhaṁ, na sayambhuñāṇena sacchikataṁ, na aññathā vā
  upaladdhaṁ, apica sutaṁva, tañca kho sammadevāti. Avadhāraṇatthe vā itisadde
  ayamatthaynoāti tadapekkhassa sutasaddassa niyamattho sambhavatīti
  assavanabhāvappaṭikkhepo anūnāviparītaggahaṇanidassanatā ca veditabbā. Evaṁ
  savanahetusavanavisesavasena padattayassa atthayojanā katāti daṭṭhabbaṁ.
      Tathā itīti sotadvārānusārena pavattāya viññāṇavīthiyā
  nānatthabyañjanaggahaṇato nānappakārena ārammaṇe pavattibhāvappakāsanaṁ ākārattho
  itisaddoti katvā. Meti attappakāsanaṁ. Sutanti dhammappakāsanaṁ yathāvuttāya
  viññāṇavīthiyā pariyattidhammārammaṇattā. Ayaṁ hettha saṅkhepo:- nānappakārena
  ārammaṇe pavattāya viññāṇavīthiyā kāraṇabhūtāya mayā na aññaṁ kataṁ, idaṁ
  pana kataṁ, ayaṁ dhammo sutoti.
      Tathā itīti nidassitabbappakāsanaṁ nidassanattho itisaddoti katvā
  nidassetabbassa nidassitabbabhāvābhāvato. 1- Tasmā itisaddena sakalampi

  *  *  *  *  *  *
  Footnote: 1 ka. nidassitabbabhāvābhāvato
-------------------------------------------------
[page 026]
  Suttaṁ paccāmaṭṭhanti veditabbaṁ. Meti puggalappakāsanaṁ. Sutanti
  puggalakiccappakāsanaṁ. Sutasaddena hi labbhamānā savanakiriyā
  savanaviññāṇappabandhappaṭibaddhā, tattha ca puggalavohāro. Na
  hi puggalavohārarahite dhammappabandhe savanakiriyā labbhati.
  Tassāyaṁ saṅkhepattho:- yaṁ suttaṁ niddisissāmi, taṁ mayā iti sutanti.
      Tathā itīti yassa cittasantānassa nānārammaṇassa pavattiyā
  nānatthabyañjanaggahaṇaṁ hoti, tassa nānākāraniddeso ākārattho itisaddoti
  katvā. Itīti hi ayaṁ ākārapaññatti dhammānaṁ taṁ taṁ pavattiākāraṁ upādāya
  paññāpetabbasabhāvattā. Meti kattuniddeso. 1- Sutanti visayaniddeso. Sotabbo
  hi dhammo savanakiriyā 2- kattupuggalassa savanakiriyāvasena pavattiṭṭhānaṁ hoti.
  Ettāvatā nānappakārappavattena cittasantānena taṁsamaṅgino kattu visaye
  gahaṇasanniṭṭhānaṁ dassitaṁ hoti.
      Atha vā itīti puggalakiccaniddeso. Sutānaṁ hi dhammānaṁ gahitākārassa
  nidassanassa avadhāraṇassa vā pakāsanabhāvena itisaddena tadākārādidhāraṇassa
  puggalavohārūpādānadhammabyāpārabhāvato puggalakiccaṁ nāma niddiṭṭhaṁ hotīti.
  Sutanti viññāṇakiccaniddeso. Puggalavādinopi hi savanakiriyā viññāṇanirapekkhā
  na hotīti. Meti ubhayakiccayuttapuggalaniddeso. Meti hi saddappavatti ekanteneva
  sattavisesavisayā, viññāṇakiccañca tattheva samodahitabbanti. Ayaṁ panettha
  saṅkhepo:- mayā savanakiccaviññāṇasamaṅginā puggalena viññāṇavasena
  laddhassavanakiccavohārena sutanti.
     Tathā itīti ca meti ca saccikaṭṭhaparamatthavasena avijjamānapaññatti.
  Sabbassa hi saddādhigamanīyassa atthassa paññattimukheneva paṭipajjitabbattā

  *  *  *  *  *  *
  Footnote: 1 Ma. attaniddeso 2 Ma. savanakariyānaṁ
-------------------------------------------------
[page 027]
  Sabbapaññattīnañca vijjamānādīsu chasveva paññattīsu avarodho, tasmā yo
  māyāmarīciādayo viya abhūtattho, anussavādīhi gahetabbo viya anuttamattho ca 1- na
  hoti, so rūpasaddādiko ruppanānubhavanādiko ca paramatthasabhāvo saccikaṭṭhaparamatthavasena
  vijjati. Yo pana itīti ca meti ca vuccamāno ākārādiaparamatthasabhāvo
  saccikaṭṭhaparamatthavasena anupalabbhamāno avijjamānapaññatti nāma, kimettha taṁ
  paramatthato atthi, yaṁ itīti vā meti vā niddesaṁ labhetha. Sutanti vijjamānapaññatti.
  Yaṁ hi taṁ sotena upaladdhaṁ, taṁ paramatthato vijjamānanti.
       Tathā itīti sotapathamāgate dhamme upādāya tesaṁ upadhāritākārādīnaṁ
  paccāmasanavasena. Meti sasantatipariyāpanne khandhe karaṇādivisesavisiṭṭhe
  upādāya vattabbato upādāpaññatti. Sutanti diṭṭhādīni upanidhāya vattabbato
  upanidhāpaññatti. Diṭṭhādisabhāvarahite saddāyatane pavattamānopi sutavohāro
  dutiyaṁ tatiyantiādiko viya paṭhamādiṁ nissāya "yaṁ na diṭṭhamutaviññātanirapekkhaṁ, taṁ
  sutan"ti viññeyyattā diṭṭhādīni upanidhāya vattabbo hoti. Asutaṁ na hotīti
  hi sutanti pakāsitoyamatthoti.
      Ettha ca itīti vacanena asammohaṁ dīpeti. Paṭividdhā hi atthassa
  pakāravisesā itīti idha āyasmatā ānandena paccāmaṭṭhā, tenassa asammoho
  dīpito. Na hi sammūḷho nānappakārappaṭivedhasamattho hoti, lobhappahānādivasena
  nānappakārā duppaṭividdhā ca suttatthā niddisīyanti. Sutanti vacanena asammosaṁ
  dīpeti sutākārassa yāthāvato dassiyamānattā. Yassa hi sutaṁ sammūḷhaṁ hoti,
  na so kālantare mayā sutanti paṭijānāti. Iccassa asammohena sammohābhāvena
  paññāya eva vā savanakālasambhūtāya taduttarikālapaññāsiddhi, tathā asammosena

  *  *  *  *  *  *
  Footnote: 1 Sī. anumānatthopi
-------------------------------------------------
[page 028]
  Satisiddhi. Tattha paññāpubbaṅgamāya satiyā byañjanāvadhāraṇasamatthatā. Byañjanānaṁ
  hi paṭivijjhitabbo ākāro nātigambhīro, yathāsutadhāraṇameva tattha karaṇīyanti
  satiyā byāpāro adhiko, paññā tattha guṇībhūtā hoti paññāya pubbaṅgamāti
  katvā. Satipubbaṅgamāya paññāya atthappaṭivedhasamatthatā. Atthassa hi paṭivijjhitabbo
  ākāro gambhīroti paññāya byāpāro adhiko, sati tattha guṇībhūtā hoti satiyā
  pubbaṅgamāti katvā. Tadubhayasamatthatāyogena atthabyañjanasampannassa dhammakosassa
  anupālanasamatthatāya dhammabhaṇḍāgārikattasiddhi.
      Aparo nayo:- itīti vacanena yonisomanasikāraṁ dīpeti tena vuccamānānaṁ
  ākāranidassanāvadhāraṇatthānaṁ upari vakkhamānānaṁ nānappakārappaṭivedhajotakānaṁ
  aviparītasaddhammavisayattā. Na hi ayonisomanasikaroto nānappakārappaṭivedho
  sambhavati. Sutanti vacanena avikkhepaṁ dīpeti, nidānapucchāvasena pakaraṇappattassa
  vakkhamānassa suttassa savanaṁ na samādhānamantarena sambhavati vikkhittacittassa
  savanābhāvato. Tathā hi vikkhittacitto puggalo sabbasampattiyā vuccamānopi "na
  mayā sutaṁ, puna bhaṇathā"ti vadati. Yonisomanasikārena cettha attasammāpaṇidhiṁ
  pubbekatapuññatañca sādheti sammā appaṇihitattassa pubbe akatapuññassa vā
  tadabhāvato. Avikkhepena saddhammassavanaṁ sappurisūpanissayañca sādheti assutavato
  sappurisūpanissayarahitassa ca tadabhāvato. Na hi vikkhittacitto saddhammaṁ sotuṁ
  sakkoti, na ca sappurise anupassayamānassa savanaṁ atthi.
      Aparo nayo:- "yassa cittasantānassa nānākārappavattiyā
  nānatthabyañjanaggahaṇaṁ hoti, tassa nānākāraniddeso"ti vuttaṁ. Yasmā ca so
  bhagavato vacanassa atthabyañjanappabhedaparicchedavasena sakalasāsanasampattiogāhanena
  niravasesaparahitapāripūrikāraṇabhūto evaṁbhaddako ākāro na sammā appaṇihitattano
-------------------------------------------------
[page 029]
  Pubbe akatapuññassa vā hoti, tasmā itīti iminā bhaddakena ākārena
  pacchimacakkadvayasampattiṁ attano dīpeti. Sutanti savanayogena purimacakkadvayasampattiṁ.
  Na hi appatirūpe dese vasato sappurisūpanissayarahitassa vā savanaṁ atthi. Iccassa
  pacchimacakkadvayasiddhiyā āsayasuddhi siddhā hoti, sammāpaṇihitatto pubbe ca
  katapuñño visuddhāsayo hoti tadavisuddhihetūnaṁ kilesānaṁ dūrībhāvato. Tathā hi
  vuttaṁ "sammāpaṇihitaṁ cittaṁ, seyyaso naṁ tato kare"ti 1- "katapuññosi tvaṁ
  ānanda, padhānamanuyuñja, khippaṁ hohisi anāsavo"ti 2- ca. Purimacakkadvayasiddhiyā
  payogasuddhi. Patirūpadesavāsena hi sappurisūpanissayena ca sādhūnaṁ diṭṭhānugati-
  āpajjanenapi visuddhappayogo hoti. Tāya ca āsayasuddhiyā adhigamabyattisiddhi,
  pubbe eva taṇhādiṭṭhisaṅkilesānaṁ visodhitattā payogasuddhiyā āgamabyattisiddhi.
  Suparisuddhakāyavacīpayogo hi vippaṭisārābhāvato avikkhittacitto pariyattiyaṁ visārado
  hoti. Iti payogāsayasuddhassa āgamādhigamasampannassa vacanaṁ aruṇuggamanaṁ viya
  sūriyassa udayato, yonisomanasikāro viya ca kusaladhammassa, arahati bhagavato
  vacanassa pubbaṅgamaṁ bhavitunti ṭhāne nidānaṁ ṭhapento iti me sutantiādimāha.
      Aparo nayo:- itīti iminā pubbe vuttanayena nānappakārappaṭivedhadīpakena
  attano atthapaṭibhānapaṭisambhidāsampattisabbhāvaṁ dīpeti. Sutanti iminā
  itisaddasannidhānato vakkhamānāpekkhāya vā sotabbabhedappaṭivedhadīpakena
  dhammaniruttipaṭisambhidāsampattisabbhāvaṁ dīpeti. Itīti ca idaṁ vuttanayeneva
  yonisomanasikāradīpakaṁ vacanaṁ bhāsamāno "ete mayā dhammā manasānupekkhitā
  diṭṭhiyā suppaṭividdhā"ti dīpeti. Pariyattidhammā hi "idha sīlaṁ kathitaṁ, idha samādhi,
  idha paññā, ettakā ettha anusandhiyo"tiādinā nayena manasā anupekkhitā
  anussavākāraparivitakkasahitāya 3- dhammanijjhānakkhantibhūtāya ñātapariññāsaṅkhātāya

  *  *  *  *  *  *
  Footnote: 1 khuḍha. 25/43/24 2 dīṃahā. 10/207/127 3 ka...parisambandhitāya
-------------------------------------------------
[page 030]
  Vā diṭṭhiyā tattha tattha vuttarūpārūpadhamme "iti rūpaṁ ettakaṁ rūpan"tiādinā
  nayena suṭṭhu vavatthapetvā paṭividdhā attano paresañca hitasukhāvahā hontīti.
  Sutanti idaṁ savanayogaparidīpakaṁ vacanaṁ bhāsamāno "bahū mayā dhammā sutā dhātā 1-
  vacasā paricitā"ti dīpeti sotāvadhānappaṭibaddhā hi pariyattidhammassa savanadhāraṇaparicayā.
  Tadubhayenapi dhammassa svākkhātabhāvena atthabyañjanapāripūriṁ dīpento
  savane ādaraṁ janeti. Atthabyañjanaparipuṇṇaṁ hi dhammaṁ ādarena assuṇanto
  mahatā hitā 2- paribāhiro hotīti ādaraṁ janetvā sakkaccaṁ dhammo sotabbo.
      Iti me sutanti iminā pana sakalena vacanena āyasmā ānando
  tathāgatappaveditaṁ dhammavinayaṁ attano adahanto asappurisabhūmiṁ atikkamati, sāvakattaṁ
  paṭijānanto sappurisabhūmiṁ okkamati. Tathā asaddhammā cittaṁ vuṭṭhāpeti, saddhamme
  cittaṁ patiṭṭhāpeti. "kevalaṁ Sutamevetaṁ mayā, tasseva pana bhagavato vacanan"ti
  dīpento attānaṁ parimoceti, satthāraṁ apadisati, jinavacanaṁ appeti, dhammanettiṁ
  patiṭṭhāpeti. 3-
      Apica iti me sutanti attanā uppāditabhāvaṁ appaṭijānanto purimassavanaṁ 4-
  vivaranto "sammukhā paṭiggahitamidaṁ mayā tassa bhagavato catuvesārajjavisāradassa
  dasabaladharassa āsabhaṭṭhānaṭṭhāyino sīhanādanādino sabbasattuttamassa dhammissarassa
  dhammarājassa dhammādhipatino dhammadīpassa dhammasaraṇassa saddhammavaracakkavattino
  sammāsambuddhassa, na ettha atthe vā dhamme vā pade vā byañjane vā
  kaṅkhā vā vimati vā kattabbāti sabbadevamanussānaṁ imasmiṁ dhammavinaye
  assaddhiyaṁ vināseti, saddhāsampadaṁ uppādeti. Tenetaṁ vuccati:-

  *  *  *  *  *  *
  Footnote: 1 ka. dhatā 2 ka. mahato hitāya
  3 ka. paṭṭhapeti 4 ka. purimavacanaṁ
-------------------------------------------------
[page 031]
         "vināsayati Assaddhaṁ saddhaṁ vaḍḍheti sāsane
          iti me 1- sutamiccevaṁ vadaṁ gotamasāvako"ti.
       Etthāha "kasmā panettha yathā aññesu suttesu `evamme sutaṁ ekaṁ
  samayaṁ bhagavā'tiādinā kāladese apadisitvāva nidānaṁ bhāsitaṁ, evaṁ na bhāsitan"ti.
  Apare tāva āhu:- na pana therena bhāsitattā. Idaṁ hi nidānaṁ na āyasmatā
  ānandena paṭhamaṁ bhāsitaṁ, khujjuttarāya pana bhagavatā upāsikāsu bahussutabhāvena
  etadagge ṭhapitāya sekkhappaṭisambhidāppattāya ariyasāvikāya sāmāvatippamukhānaṁ
  pañcannaṁ itthisatānaṁ paṭhamaṁ bhāsitaṁ.
       Tatrāyaṁ anupubbikathā:- ito kira kappasatasahassamatthake padumuttaro
  nāma sammāsambuddho loke uppajjitvā pavattitavaradhammacakko haṁsavatiyaṁ
  viharati. Athekadivasaṁ haṁsavatiyaṁ ekā kuladhītā satthu dhammadesanaṁ sotuṁ gacchantīhi
  upāsikāhi saddhiṁ ārāmaṁ gatā satthāraṁ ekaṁ upāsikaṁ bahussutānaṁ etadagge
  ṭhapentaṁ disvā adhikāraṁ katvā taṁ ṭhānantaraṁ patthesi. Satthāpi naṁ byākāsi
  "anāgate gotamassa nāma sammāsambuddhassa sāvikānaṁ upāsikānaṁ bahussutānaṁ
  aggā bhavissatī"ti. Tassā yāvajīvaṁ kusalaṁ katvā devaloke nibbattitvā puna
  manussesūti evaṁ devamanussesu saṁsarantiyā kappasatasahassaṁ atikkantaṁ. 2- Atha
  imasmiṁ bhaddakappe amhākaṁ bhagavato kāle sā devalokato cavitvā
  ghosakaseṭṭhissa gehe dāsiyā kucchismiṁ paṭisandhiṁ gaṇhi, uttarātissā nāmaṁ
  akaṁsu. Sā jātakāle khujjā ahosīti khujjuttarātveva paññāyittha. Sā
  aparabhāge ghosakaseṭṭhinā rañño udenassa 3- sāmāvatiyā dinnakāle tassā
  paricārikabhāvena dinnā rañño udenassa antepure vasati.

  *  *  *  *  *  *
  Footnote: 1 ka. evamme 2 ka. kappasatasahasse atikkante
  3 chaṂa. utenasasa, evamuparipi
-------------------------------------------------
[page 032]
       Tena ca samayena kosambiyaṁ ghosakaseṭṭhikukkuṭaseṭṭhipāvārikaseṭṭhino
  bhagavantaṁ uddissa tayo vihāre kāretvā janapadacārikaṁ carante tathāgate
  kosambinagaraṁ sampatte buddhappamukhassa bhikkhusaṁghassa vihāre niyyādetvā
  mahādānāni pavattesuṁ. Māsamattaṁ atikkami. Atha nesaṁ etadahosi "buddhā nāma
  sabbalokānukampakā, aññesampi okāsaṁ dassāmā"ti kosambinagaravāsinopi
  janassa okāsaṁ akaṁsu. Tato paṭṭhāya nāgarā vīthisabhāgena gaṇasabhāgena
  mahādānaṁ denti. Athekadivasaṁ satthā bhikkhusaṁghaparivuto mālākārajeṭṭhakassa gehe
  nisīdi, tasmiṁ khaṇe khujjuttarā sāmāvatiyā pupphāni gahetuṁ aṭṭha kahāpaṇe
  ādāya taṁ gehaṁ agamāsi. Mālākārajeṭṭhako taṁ disvā "amma uttare
  ajja tuyhaṁ pupphāni dātuṁ khaṇo natthi, ahaṁ buddhappamukhaṁ bhikkhusaṁghaṁ parivisāmi,
  tvampi parivesanāya sahāyikā hohi, evaṁ kate 1- paresaṁ veyyāvaccakaraṇato
  muccissasī"ti āha. Tato khujjuttarā buddhānaṁ bhattagge veyyāvaccaṁ akāsi.
  Sā satthārā upanisinnakathāvasena kathitaṁ sabbameva 2- dhammaṁ uggaṇhi, anumodanaṁ
  pana sutvā sotāpattiphale patiṭṭhāsi.
       Sā aññesu divasesu cattārova kahāpaṇe datvā pupphāni gahetvā
  gacchati, tasmiṁ pana divase diṭṭhasaccabhāvena parasantake cittaṁ anuppādetvā
  aṭṭhapi kahāpaṇe datvā pacchiṁ pūretvā pupphāni gahetvā sāmāvatiyā santikaṁ
  agamāsi. Atha naṁ sā pucchi "amma uttare tvaṁ aññesu divasesu na bahūni
  pupphāni āharasi, ajja pana bahukāni, kinno rājā uttaritaraṁ pasanno"ti.
  Sā musā vattuṁ abhabbatāya atīte attanā kataṁ anigūhitvā sabbaṁ kathesi. Atha
  "kasmā ajja bahūni āharasī"ti 3- ca vuttā "ajjāhaṁ sammāsambuddhassa dhammaṁ
  sutvā amataṁ sacchākāsiṁ, tasmā tumhe na vañcemī"ti āha. Taṁ sutvā "are

  *  *  *  *  *  *
  Footnote: 1 chaṂa. evaṁ ito 2 ka. sabbaṁ 3 ka. āharitānīti
-------------------------------------------------
[page 033]
  Duṭṭhadāsi ettakaṁ kālaṁ tayā gahite kahāpaṇe dehī"ti atajjetvā pubbahetunā
  codiyamānā "amma tayā pītaṁ amataṁ amhepi pāyehī"ti vatvā "tenahi maṁ
  nhāpehī"ti vutte soḷasahi gandhodakaghaṭehi nhāpetvā dve maṭṭhasāṭake
  dāpesi. Sā ekaṁ nivāsetvā ekaṁ pārupitvā āsanaṁ paññāpetvā āsane nisīditvā
  vicitravījaniṁ ādāya nīcāsanesu nisinnāni pañca mātugāmasatāni āmantetvā
  sekkhappaṭisambhidāsu ṭhatvā satthārā desitaniyāmeneva tāsaṁ dhammaṁ desesi.
  Desanāvasāne tā sabbā sotāpattiphale patiṭṭhahiṁsu. Tā sabbāpi khujjuttaraṁ
  vanditvā "amma ajja paṭṭhāya tvaṁ kiliṭṭhakammaṁ mā kari, amhākaṁ mātuṭṭhāne
  ācariyaṭṭhāne ca patiṭṭhāhī"ti garuṭṭhāne ṭhapayiṁsu.
       Kasmā panesā dāsī hutvā nibbattāti? sā kira kassapasammāsambuddhakāle
  Bārāṇasiyaṁ seṭṭhidhītā hutvā nibbattā ekāya khīṇāsavattheriyā
  upaṭṭhākakulaṁ gatāya "etamme ayye pasādhanapeḷikaṁ dethā"ti veyyāvaccaṁ kāresi.
  Therīpi "adentiyā mayi āghātaṁ uppādetvā niraye nibbattissati, dentiyā
  paresaṁ dāsī hutvā nibbattissati, nirayasantāpato dāsibhāvo seyyo"ti
  anudayaṁ paṭicca tassā vacanaṁ akāsi. Sā tena kammena pañca jātisatāni
  paresaṁ dāsīyeva hutvā nibbatti.
       Kasmā pana khujjā ahosi? anuppanne kira buddhe ayaṁ bārāṇasirañño
  Gehe vasantī ekaṁ rājakulūpakaṁ paccekabuddhaṁ thokaṁ khujjadhātukaṁ disvā attanā
  sahavāsīnaṁ mātugāmānaṁ purato parihāsaṁ karontī yathāvajjaṁ keḷivasena khujjākāraṁ
  dassesi, tasmā khujjā hutvā nibbatti.
       Kiṁ pana katvā paññavantī jātāti? 1- anuppanne kira buddhe ayaṁ
  Bārāṇasirañño gehe vasantī aṭṭha paccekabuddhe rājagehato uṇhapāyāsassa

  *  *  *  *  *  *
  Footnote: 1 Ma. sappaññā, ka. mahāpaññā jātā
-------------------------------------------------
[page 034]
  Pūrite 1- patte parivattitvā parivattitvā gaṇhante disvā attano santakāni
  aṭṭha dantavalayāni "idha ṭhapetvā gaṇhathā"ti adāsi, te tathā katvā
  olokesuṁ. "tumhākaññeva Tāni pariccattāni, gahetvā gacchathā"ti āha. Te
  nandamūlakapabbhāraṁ agamaṁsu, ajjāpi tāni valayāni arogāneva. Sā tassa
  nissandena paññavantī 2- jātā.
       Atha naṁ sāmāvatippamukhāni pañca itthisatāni "amma tvaṁ divase divase
  satthu santikaṁ gantvā bhagavatā desitaṁ dhammaṁ sutvā amhākaṁ desehī"ti vadiṁsu.
  Sā tathā karontī aparabhāge tipiṭakadharā jātā. Tasmā naṁ satthā "etadaggaṁ
  bhikkhave mama sāvikānaṁ bahussutānaṁ upāsikānaṁ yadidaṁ khujjuttarā"ti etadagge
  ṭhapesi. Iti upāsikāsu 3- bahussutabhāvena satthārā etadagge ṭhapitā
  paṭisambhidāppattā khujjuttarā ariyasāvikā satthari kosambiyaṁ viharante kālena
  kālaṁ satthu santikaṁ gantvā dhammaṁ sutvā antepuraṁ gantvā sāmāvatippamukhānaṁ
  pañcannaṁ itthisatānaṁ ariyasāvikānaṁ satthārā desitaniyāmena yathāsutaṁ dhammaṁ
  kathentī attānaṁ parimocetvā satthu santike sutabhāvaṁ pakāsentī "vuttaṁ hetaṁ
  bhagavatā vuttamarahatāti me sutan"ti nidānaṁ āropesi.
       Yasmā pana tasmiṁyeva nagare bhagavato sammukhā sutvā tadaheva tāya tāsaṁ
  bhāsitaṁ, tasmā "ekaṁ samayaṁ bhagavā kosambiyaṁ viharatī"ti kāladesaṁ apadisituṁ
  payojanasambhavova natthi supākaṭabhāvato. Bhikkhuniyo cassā 4- santike imāni
  suttāni gaṇhiṁsu. Evaṁ paramparāya bhikkhūsupi tāya āropitaṁ nidānaṁ pākaṭaṁ
  ahosi. Athāyasmā ānando tathāgatassa parinibbānato aparabhāge sattapaṇṇiguhāyaṁ
  ajātasattunā kārāpite saddhammamaṇḍape mahākassapappamukhassa vasīgaṇassa

  *  *  *  *  *  *
  Footnote: 1 ka. pūre 2 ka. mahāpaññā
  3 ka. upāsikā 4 ka. bhikkhuniyopassā
-------------------------------------------------
[page 035]
  Majjhe nisīditvā dhammaṁ saṅgāyanto imesaṁ suttānaṁ nidānassa dveḷhakaṁ
  pariharanto tāya āropitaniyāmeneva nidānaṁ āropesīti.
       Keci panettha bahū pakāre papañcenti, kiṁ tehi. Apica nānānayehi
  saṅgītikārā dhammavinayaṁ saṅgāyiṁsu. Anubuddhā hi dhammasaṅgāhakamahātherā, te
  sammadeva dhammavinayassa saṅgāyanākāraṁ jānantā katthaci "evamme sutan"tiādinā,
  katthaci "tena samayenā"tiādinā, katthaci gāthābandhavasena nidānaṁ ṭhapentā,
  katthaci sabbena sabbaṁ nidānaṁ aṭṭhapentā vaggasaṅgahādivasena dhammavinayaṁ
  saṅgāyiṁsu. Tattha idha vuttaṁ hetantiādinā nidānaṁ ṭhapetvā saṅgāyiṁsu, kiñci 1-
  suttageyyādivasena navaṅgamidaṁ buddhavacanaṁ. Yathā cetaṁ, evaṁ sabbesampi
  sammāsambuddhānaṁ. Vuttañhetaṁ "appakañca nesaṁ ahosi suttaṁ geyyan"tiādi.
  Tattha itivuttakaṅgassa aññaṁ kiñci na paññāyati tabbhāvanimittaṁ ṭhapetvā
  "vuttaṁ hetaṁ .pe. Me sutan"ti idaṁ vacanaṁ. Tenāhu aṭṭhakathācariyā "vuttaṁ
  hetaṁ bhagavatātiādinayappavattā dvādasuttarasatasuttantā itivuttakan"ti. Tasmā
  satthu adhippāyaṁ jānantehi dhammasaṅgāhakehi ariyasāvikāya vā imesaṁ suttānaṁ
  itivuttakaṅgabhāvañāpanatthaṁ imināva nayena nidānaṁ ṭhapitanti veditabbaṁ.
       Kimatthaṁ pana dhammavinayasaṅgahe kariyamāne nidānavacanaṁ, 2- nanu bhagavatā
  bhāsitavacanasseva saṅgaho kātabboti? vuccate:- desanāya ṭhitiasammosasaddheyya-
  bhāvasampādanatthaṁ. Kāladesadesakaparisāpadesehi upanibandhitvā ṭhapitā hi
  desanā ciraṭṭhitikā hoti asammosadhammā saddheyyā ca desakālakattuhetunimittehi
  upanibaddho viya vohāravinicchayo. Teneva ca āyasmatā mahākassapena
  brahmajālamūlapariyāyasuttādīnaṁ desādipucchāsu katāsu tāsaṁ vissajjanaṁ karontena

  *  *  *  *  *  *
  Footnote: 1 Sī.,ka. kiñca 2 ka. nidānavacanaṁ vuttaṁ
-------------------------------------------------
[page 036]
  Dhammabhaṇḍāgārikena "evamme sutan"tiādinā nidānaṁ bhāsitaṁ, idha pana
  desakālaggahaṇe kāraṇaṁ vuttameva.
       Apica satthu sampattippakāsanatthaṁ nidānavacanaṁ. Tathāgatassa hi bhagavato
  pubbaracanānumānāgamatakkābhāvato sammāsambuddhabhāvasiddhi. Na hi
  sammāsambuddhassa pubbaracanādīhi attho atthi sabbattha appaṭihatañāṇācāratāya
  ekappamāṇattā ca ñeyyadhammesu. Tathā ācariyamuṭṭhidhammamacchariyasāsanasāvakānu-
  rāgābhāvato 1- khīṇāsavabhāvasiddhi. Na hi sabbaso khīṇāsavassa te sambhavantīti
  suvisuddhassa parānuggahapavatti. 2- Evaṁ desakasaṅkilesabhūtānaṁ diṭṭhisīlasampadā-
  dūsakānaṁ avijjātaṇhānaṁ accantābhāvasaṁsūcakehi ñāṇasampadāpahānasampadābhibyañjakehi ca
  sambuddhavisuddhabhāvehi purimavesārajjadvayasiddhi, tato ca antarāyikaniyyānika-
  dhammesu asammohabhāvasiddhito pacchimavesārajjadvayasiddhīti bhagavato catuvesārajja-
  samannāgamo attahitaparahitapaṭipatti 3- ca nidānavacanena pakāsitā 4- hoti tattha
  tattha sampattaparisāya ajjhāsayānurūpaṁ ṭhānuppattikappaṭibhānena dhammadesanādīpanato.
  Idha pana anavasesato kāmadosappahānaṁ vidhāya desanādīpanato cāti
  yojetabbaṁ. Tena vuttaṁ "satthu sampattippakāsanatthaṁ nidānavacanan"ti. Ettha ca
  "bhagavatā arahatā"ti imehi padehi yathāvuttātthavibhāvanatā heṭṭhā dassitā eva.
       Tathā sāsanasampattippakāsanatthaṁ nidānavacanaṁ. Ñāṇakaruṇāpariggahitasabbakiriyassa
  hi bhagavato natthi niratthakā paṭipatti attahitā vā. Tasmā paresaṁ
  eva atthāya pavattasabbakiriyassa sammāsambuddhassa sakalampi kāyavacīmanokammaṁ
  yathāpavattaṁ vuccamānaṁ diṭṭhadhammikasamparāyikaparamatthehi yathārahaṁ sattānamanusāsanatthena
  sāsanaṁ, na kabbaracanā. 5- Tatiyaṁ satthu caritaṁ kāladesadesakaparisāpadesehi 6-

  *  *  *  *  *  *
  Footnote: 1 ka...ṇuggahabhāvato 2 ka. parānuggahavutti 3 ka. attahitaparahitasannissayo
  4 ka. pakāsito 5 Sī. na pubbaracanā 6 ka. sabbaracanākāladesadesakaparisāpadesehi
-------------------------------------------------
[page 037]
  Tattha tattha nidānavacanehi yathārahaṁ pakāsiyati. Idha pana desakaparisāpadesehīti
  yojetabbaṁ. Tena vuttaṁ "sāsanasampattippakāsanatthaṁ nidānavacanan"ti.
       Apica satthuno pamāṇabhāvappakāsanena sāsanassa pamāṇabhāvadassanatthaṁ
  nidānavacanaṁ. Tañcassa pamāṇabhāvadassanaṁ heṭṭhā vuttanayānusārena "bhagavatā
  arahatā"ti imehi padehi vibhāvitanti veditabbaṁ. Idamettha nidānavacanappayojanassa
  mukhamattanidassananti.
                         Nidānavaṇṇanā niṭṭhitā.
                           -------------
-------------------------------------------------
[page 038]
                            1. Ekakanipāta
                             1. Paṭhamavagga
                          1. Lobhasuttavaṇṇanā
       [1] Idāni ekadhammaṁ bhikkhave pajahathātiādinā nayena bhagavatā
  nikkhittassa suttassa vaṇṇanāya okāso anuppatto. Sā panesā atthavaṇṇanā
  yasmā suttanikkhepaṁ vicāretvā vuccamānā pākaṭā hoti, tasmā suttanikkhepaṁ
  tāva vicāressāMa. Cattāro hi suttanikkhepā attajjhāsayo parajjhāsayo
  pucchāvasiko aṭṭhuppattikoti. Yathā hi anekasatānekasahassabhedānipi suttantāni
  saṅkilesabhāgiyādipaṭṭhānanayena soḷasavidhataṁ nātivattanti, evaṁ attajjhāsayādi-
  suttanikkhepavasena catubbidhataṁ nātivattantīti. Tattha yathā attajjhāsayassa
  aṭṭhuppattiyā ca parajjhāsayapucchāvasikehi saddhiṁ saṁsaggabhedo sambhavati attajjhāsayo
  ca parajjhāsayo ca, attajjhāsayo ca pucchāvasiko ca, aṭṭhuppattiko ca
  parajjhāsayo ca, aṭṭhuppattiko ca pucchāvasiko cāti ajjhāsayapucchānusandhisambhavato.
  Evaṁ yadipi aṭṭhuppattiyā attajjhāsayenapi saṁsaggabhedo sambhavati, attajjhāsayādīhi
  pana purato ṭhitehi aṭṭhuppattiyā saṁsaggo natthīti niravaseso paṭṭhānanayo na
  sambhavati. Tadantogadhattā vā sambhavantānaṁ sesanikkhepānaṁ mūlanikkhepavasena
  cattāro suttanikkhepā vuttāti veditabbaṁ.
       Tatrāyaṁ vacanattho:- nikkhipīyatīti nikkhepo, suttaṁ eva nikkhepo
  suttanikkhePo. Atha vā nikkhipanaṁ nikkhepo, suttassa nikkhepo suttanikkhepo,
  suttadesanāti attho. Attano ajjhāsayo attajjhāsayo, so assa
  atthi kāraṇabhūtoti attajjhāsayo, attano ajjhāsayo etassāti vā
-------------------------------------------------
[page 039]
  Attajjhāsayo. Parajjhāsayepi eseva nayo. Pucchāya vasoti pucchāvaso, so
  etassa atthīti pucchāvasiko. Suttadesanāya vatthubhūtassa atthassa uppatti
  atthuppatti, atthuppatti eva aṭṭhuppatti thakārassa ṭhakāraṁ katvā, sā etassa
  atthīti aṭṭhuppattiko. Atha vā nikkhipīyati suttaṁ etenāti nikkhepo,
  attajjhāsayādi eva. Etasmiṁ pana atthavikappe attano ajjhāsayo attajjhāsayo.
  Paresaṁ ajjhāsayo parajjhāsayo. Pucchīyatīti pucchā, pucchitabbo attho,
  pucchāvasena pavattaṁ dhammappaṭiggāhakānaṁ vacanaṁ pucchāvasaṁ, tadeva
  nikkhepasaddāpekkhāya pucchāvasikoti pulliṅgavasena vuttaṁ, tathā aṭṭhuppatti eva
  aṭṭhuppattikoti evamettha attho veditabbo.
       Apica paresaṁ indriyaparipākādikāraṇanirapekkhattā attajjhāsayassa visuṁ
  suttanikkhepabhāvo yutto kevalaṁ attano ajjhāsayeneva dhammatantiṭhapanatthaṁ
  pavattitadesanattā, parajjhāsayapucchāvasikānaṁ pana paresaṁ ajjhāsayapucchānaṁ
  desanāpavattihetubhūtānaṁ 1- uppattiyaṁ pavattitānaṁ kathamaṭṭhuppattiyaṁ anavarodho,
  pucchāvasikaṭṭhuppattikānaṁ vā parajjhāsayānurodhena pavattitānaṁ kathaṁ parajjhāsaye
  anavarodhoti? na codetabbametaṁ. Paresaṁ hi abhinīhāraparipucchādivinimuttasseva
  suttadesanākāraṇuppādassa aṭṭhuppattibhāvena gahitattā parajjhāsayapucchāvasikānaṁ
  visuṁ gahaṇaṁ. Tathā hi brahmajāladhammadāyādasuttādīnaṁ 2- vaṇṇāvaṇṇāamisuppādādidesanā
  nimittaṁ aṭṭhuppatti vuccati. Paresaṁ pucchaṁ vinā ajjhāsayameva nimittaṁ
  katvā desito parajjhāsayo, pucchāvasena desito pucchāvasikoti pākaṭoyamatthoti.
       Yāni bhagavā parehi anajjhiṭṭho kevalaṁ attano ajjhāsayeneva katheti.
  Seyyathidaṁ? ākaṅkheyyasuttaṁ tuvaṭṭakasuttantievamādīni, 3- tesaṁ attajjhāsayo
  NikkhePo.

  *  *  *  *  *  *
  Footnote: 1 ka. desanānimittaṁ hetubhūtānaṁ 2 dī.Sī. 9/1/1, Maṃū. 12/29/17
  3 Maṃū. 12/64/43, khu.su. 25/722/456/514
-------------------------------------------------
[page 040]
       Yāni pana "paripakkā kho rāhulassa vimuttiparipācanīyā dhammā, yannūnāhaṁ
  rāhulaṁ uttariṁ āsavānaṁ khaye vineyyan"ti evaṁ paresaṁ ajjhāsayaṁ khantiṁ
  abhinīhāraṁ bujjhanabhāvañca oloketvā parajjhāsayavasena kathitāni, seyyathidaṁ?
  rāhulovādasuttaṁ dhammacakkappavattanasuttantievamādīni, 1- tesaṁ parajjhāsayo
  nikkhePo.
       Bhagavantaṁ pana upasaṅkamitvā devā manussā catasso parisā cattāro
  vaṇṇā ca tathā tathā pañhaṁ pucchanti "bojjhaṅgā bojjhaṅgāti bhante
  vuccanti, nīvaraṇā nīvaraṇāti vuccantī"tiādinā, evaṁ puṭṭhena bhagavatā yāni
  kathitāni bojjhaṅgasaṁyuttādīni, 2- tesaṁ pucchāvasiko nikkhePo.
       Yāni pana tāni uppannaṁ kāraṇaṁ paṭicca kathitāni, seyyathidaṁ?
  Dhammadāyādaṁ puttamaṁsūpamaṁ dārukkhandhūpamantievamādīni 3- tesaṁ aṭṭhuppattiko
  nikkhePo.
       Evamimesu catūsu suttanikkhepesu imassa suttassa parajjhāsayo nikkhePo.
  Parajjhāsayavasena hetaṁ nikkhittaṁ. Kesaṁ ajjhāsayena? lobhe ādīnavadassīnaṁ
  Puggalānaṁ. Keci pana "attajjhāsayo"ti vadanti.
       Tattha ekadhammaṁ bhikkhavetiādīsu ekasaddo attheva aññatthe "sassato
  attā ca loko ca, idameva saccaṁ moghamaññanti ittheke abhivadantī"tiādīsu. 4-
  Atthi seṭṭhe "cetaso ekodibhāvan"tiādīsu. 5- Atthi asahāye "eko
  vūpakaṭṭho"tiādīsu. 6- Atthi saṅkhāyaṁ "ekova kho bhikkhave khaṇo ca samayo ca
  brahmacariyavāsāyā"tiādīsu. 7- Idhāpi saṅkhāyameva daṭṭhabbo.

  *  *  *  *  *  *
  Footnote: 1 viṃahā. 4/20/17., MaṂa. 13/107/34, Ma.u. 14/416/156, saṁ.kha. 17/59/55
  2 saṁṃahā. 19/186/65 3 Maṃū. 12/29/17, saṁṇi. 16/63/95
  4 Ma.u. 14/27/22 5 viṃahā. 1/11/5, dī.Sī. 9/228/75
  6 dī.Sī. 9/405/175 7 aṅ.pañcaka. 23/29/98
-------------------------------------------------
[page 041]
       Dhammasaddo pariyattisaccasamādhipaññāpakatipuññāpattisuññatāñeyyasabhāvādīsu
  dissati. Tathā hissa "idha bhikkhu dhammaṁ pariyāpuṇātī"tiādīsu 1- pariyatti attho.
  "diṭṭhadhammo"tiādīsu 2- Saccāni. "evaṁdhammā Te bhagavanto ahesun"tiādīsu 3-
  samādhi. "saccaṁ Dhammo dhiti cāgo sa ve pecca na socatī"tiādīsu 4- paññā.
  "jātidhammānaṁ Bhikkhave sattānaṁ evaṁ icchā uppajjatī"tiādīsu 5- pakati. "dhammo
  Have rakkhati dhammacārin"tiādīsu 6- puññaṁ. "tiṇṇaṁ Dhammānaṁ aññatarena
  vadeyya pārājikena vā saṁghādisesena vā pācittiyena vā"tiādīsu 7- āpatti.
  "tasmiṁ Kho pana samaye dhammā hontī"tiādīsu 8- suññatā. "sabbe Dhammā
  sabbākārena buddhassa bhagavato ñāṇamukhe āpāthaṁ āgacchantī"tiādīsu 9- ñeyyo.
  "kusalā Dhammā akusalā dhammā"tiādīsu 10- sabhāvo attho. Idhāpi sabhāvo. Tasmā
  ekadhammanti ekaṁ saṅkilesasabhāvanti adhippāyo. Eko ca so dhammo cāti
  ekadhammo, taṁ ekadhammaṁ.
       Bhikkhaveti bhikkhū ālapati. Kimatthaṁ pana bhagavā dhammaṁ desento bhikkhū
  ālapati, na dhammameva desetīti? satijananatthaṁ. Bhikkhū hi aññaṁ cintentāpi
  dhammaṁ paccavekkhantāpi kammaṭṭhānaṁ manasikarontāpi nisinnā honti, te paṭhamaṁ
  anālapitvā dhamme desiyamāne "ayaṁ desanā kiṁnidānā kiṁpaccayā"ti sallakkhetuṁ
  na sakkonti. Ālapite pana satiṁ upaṭṭhapetvā sallakkhetuṁ sakkonti, tasmā
  satijananatthaṁ "bhikkhave"ti ālapati. Tena ca tesaṁ bhikkhanasīlatādiguṇayogasiddhena
  vacanena hīnādhikajanasevitaṁ vuttiṁ 11- pakāsento uddhatadīnabhāvaniggahaṁ karoti.

  *  *  *  *  *  *
  Footnote: 1 aṅ.pañcaka. 22/73/98 2 dī.Sī. 9/299/108 3 dīṃahā. 10/13/7
  4 khu.su. 25/190/370, khu.jā.27/57/18 (syā) 5 dīṃahā. 10/398/262
  6 khu.jā 27/1420/290 (syā) 7 viṃahāvi. 1/444/333 8 abhi.saṅ. 34/121/41
  9 khuṃahā. 29/727/432, khū.cūḷa. 30/492/238 (syā) 10 abhi.saṅ. 34/1/1
  11 ka. bhikkhūnaṁ sīlavatādiguṇayogasiddhena hīnādhikajanasevitavattaṁ
-------------------------------------------------
[page 042]
  "bhikkhave"ti Iminā karuṇāvipphārasommahadayanayananipātapubbaṅgamena vacanena te
  attano mukhābhimukhe karonto tena ca kathetukamyatādīpakena vacanena nesaṁ
  sotukamyataṁ janeti, teneva ca sambodhanatthe sādhukaṁ savanamanasikārepi niyojeti.
  Sādhukaṁ savanamanasikārāyattā hi sāsanasampatti.
       Aññesupi devamanussesu parisapariyāpannesu vijjamānesu kasmā bhikkhū
  eva āmantesīti? jeṭṭhaseṭṭhāsannasadāsannihitabhāvato. Sabbaparisasādhāraṇā
  hi bhagavato dhammadesanā, parisāya ca jeṭṭhā paṭhamuppannattā, seṭṭhā
  anagāriyabhāvaṁ ādiṁ katvā satthu cariyānuvidhāyakattā sakalasāsanappaṭiggāhakattā
  ca, āsannā tattha nisinnesu samīpavuttiyā, sadā sannihitā satthu
  santikāvacarattā. Apica te dhammadesanāya bhājanaṁ yathānusiṭṭhaṁ paṭipattisabbhāvato,
  visesato ca ekacce bhikkhū sanadhāya ayaṁ desanāti te eva ālapi.
       Pajahathāti ettha pahānaṁ nāma tadaṅgappahānaṁ vikkhambhanappahānaṁ samucchedappahānaṁ
  paṭippassaddhippahānaṁ nissaraṇappahānanti pañcavidhaṁ. Tattha yaṁ dīpālokeneva
  tamassa paṭipakkhabhāvato alobhādīhi lobhādikassa, nāmarūpaparicchedādivipassanāñāṇehi
  tassa tassa anatthassa pahānaṁ. Seyyathidaṁ? pariccāgena lobhādimalassa. Sīlena
  pāṇātipātādidussīlyassa, saddhādīhi assaddhiyādikassa, nāmarūpavavatthānena
  sakkāyadiṭṭhiyā, paccayapariggahena ahetuvisamahetudiṭṭhīnaṁ, tasseva aparabhāgena
  kaṅkhāvitaraṇena kathaṁkathībhāvassa, kalāpasammasanena "ahaṁ mamā"ti gāhassa,
  maggāmaggavavatthānena amagge maggadassanāya, udayadassanena ucchedadiṭṭhiyā,
  vayadassanena sassatadiṭṭhiyā, bhayadassanena sabhayesu abhayasaññāya, ādīnavadassanena
  assādasaññāya, nibbidānupassanena abhiratisaññāya, muccitukamyatāñāṇena
  amuccitukamyatāya, upekkhāñāṇena anupekkhāya, anulomena dhammaṭṭhitiyā,
-------------------------------------------------
[page 043]
  Nibbānena paṭilomabhāvassa, gotrabhunā saṅkhāranimittaggāhassa pahānaṁ, etaṁ
  tadaṅgappahānaṁ nāMa.
       Yaṁ pana upacārappanābhedena samādhinā pavattibhāvanivāraṇato ghaṭappahāreneva
  udakapiṭṭhe sevālassa tesaṁ tesaṁ nīvaraṇādidhammānaṁ pahānaṁ, etaṁ vikkhambhanappahānaṁ
  nāMa. Yaṁ catunnaṁ ariyamaggānaṁ bhāvitattā taṁtaṁmaggavato attano santāne
  "diṭṭhigatānaṁ pahānāyā"tiādinā 1- nayena vuttassa samudayapakkhiyassa kilesagaṇassa
  accantaṁ appavattibhāvena samucchindanaṁ, idaṁ samucchedappahānaṁ nāMa. Yaṁ pana
  phalakkhaṇe paṭippassaddhattaṁ kilesānaṁ, etaṁ paṭippassaddhippahānaṁ nāMa. Yaṁ pana
  sabbasaṅkhatanissaṭattā 2- pahīnasabbasaṅkhataṁ nibbānaṁ, etaṁ nissaraṇappahānaṁ nāMa.
  Evaṁ pañcavidhe pahāne 3- anāgāmikabhāvakarassa pahānassa adhippetattā idha
  samucchedappahānanti veditabbaṁ. Tasmā pajahathāti pariccajatha, samucchindathāti
  attho.
       Ahanti bhagavā attānaṁ niddisati. Voti ayaṁ vosaddo paccattaupayoga-
  karaṇasāmivacanapadapūraṇasampadānesu dissati. Tathā hi "kacci pana vo anuruddhā
  samaggā sammodamānā"tiādīsu 4- paccatte āgato. "gacchatha Bhikkhave paṇāmemi
  vo"tiādīsu 5- upayoge. "na Vo mama santike vatthabban"tiādīsu 5- karaṇe.
  "sabbesaṁ Vo sāriputta subhāsitan"tiādīsu 6- sāmivacane. "ye Hi vo ariyā
  parisuddhakāyakammantā"tiādīsu 7- padapūraṇe. "vanapatthapariyāyaṁ Vo bhikkhave
  desessāmī"tiādīsu 8- sampadāne. Idhāpi sampadāne eva daṭṭhabbo.

  *  *  *  *  *  *
  Footnote: 1 abhi.saṅ. 34/277/84, abhi.vi. 35/628/322
  2 ka. sabbasaṅkhataṁ nissaṭato 3 ka. pañcavidhena pahānena
  4 Maṃū. 12/326/290 5 MaṂa. 13/157/131
  6 Maṃū. 12/345/305 7 Maṃū. 12/235/23 8 Maṃū. 12/190/162
-------------------------------------------------
[page 044]
       Pāṭibhogoti paṭibhū. So hi dhāraṇakaṁ paṭicca dhanikassa, dhanikaṁ paṭicca
  dhāraṇakassa paṭinidhibhūto dhanikasantakassa tato haraṇādisaṅkhātena bhuñjanena
  bhogoti paṭibhogo, paṭibhogo eva pāṭibhogo. Anāgāmitāyāti anāgāmibhāvatthāya.
  Paṭisandhiggahaṇavasena hi kāmabhavassa anāgamanato anāgāmī, yo yassa dhammassa
  adhigamena anāgāmīti vuccati, saphalo so tatiyamaggo anāgāmitā 1- nāMa. Iti
  bhagavā veneyyadamanakusalo veneyyajjhāsayānukūlaṁ tatiyamaggādhigamaṁ lahunā upāyena
  ekadhammapūraṇatāmattena thiraṁ 2- katvā dassesi yathā taṁ sammāsambuddho.
  Bhinnabhūmikāpi hi paṭighasaṁyojanādayo tatiyamaggavajjhā kilesā kāmarāgappahānaṁ
  nātivattantīti.
       Kasmā panettha bhagavā attānaṁ pāṭibhogabhāve ṭhapesi? tesaṁ bhikkhūnaṁ
  Anāgāmimaggādhigamāya ussāhajananatthaṁ. Passati hi bhagavā "mayā `ekadhammaṁ
  bhikkhave pajahatha, ahaṁ vo pāṭibhogo anāgāmitāyā'ti vutte ime bhikkhū addhā
  taṁ ekadhammaṁ pahāya sakkā tatiyabhūmiṁ samadhigantuṁ, yato dhammassāmi paṭhamamāha
  `ahaṁ pāṭibhogo'ti ussāhajātā tadatthāya paṭipajjitabbaṁ maññissantī"ti. Tasmā
  ussāhajananatthaṁ anāgāmitāya tesaṁ bhikkhūnaṁ attānaṁ paṭibhogabhāve ṭhapesi.
       Katamaṁ ekadhammanti ettha katamanti pucchāvacanaṁ. Pucchā ca nāmesā
  pañcavidhā adiṭṭhajotanāpucchā diṭṭhasaṁsandanāpucchā vimaticchedanāpucchā
  anumatipucchā kathetukamyatāpucchāti. Tattha pakatiyā lakkhaṇaṁ aññātaṁ hoti adiṭṭhaṁ
  atulitaṁ atīritaṁ avibhūtaṁ avibhāvitaṁ, tassa ñāṇāya dassanāya tulanāya tīraṇāya
  vibhūtatthāya vibhāvanatthāya pañhaṁ pucchati. Ayaṁ adiṭṭhajotanāpucchā. Pakatiyā
  lakkhaṇaṁ ñātaṁ hoti diṭṭhaṁ tulitaṁ tīritaṁ vibhūtaṁ vibhāvitaṁ, so aññehi paṇḍitehi

  *  *  *  *  *  *
  Footnote: 1 ka. anāgāmi 2 ka. ekadhammapūraṇatāthiraṁ
-------------------------------------------------
[page 045]
  Saddhiṁ saṁsandanatthāya pañhaṁ pucchati, ayaṁ diṭṭhasaṁsandanāpucchā. Pakatiyā
  saṁsayapakkhando hoti vimatipakkhando dveḷhakajāto "evaṁ nu kho, na nu kho,
  kinnu kho, kathaṁ nu kho"ti, so vimaticchedanatthāya pañhaṁ pucchati, ayaṁ
  vimaticchedanāpucchā. Bhagavā hi anumatiggahaṇatthaṁ pañhaṁ pucchati "taṁ kiṁ maññatha
  bhikkhave rūpaṁ niccaṁ vā aniccaṁ vā"tiādinā, 1- ayaṁ anumatipucchā. Bhagavā bhikkhūnaṁ
  kathetukamyatāya pañhaṁ pucchati "cattārome bhikkhave āhārā bhūtānaṁ vā sattānaṁ
  ṭhitiyā sambhavesīnaṁ vā anuggahāya, katame cattāro"ti, 2- ayaṁ kathetukamyatāpucchā.
       Tattha purimā tisso pucchā buddhānaṁ natthi. Kasmā? tīsu hi addhāsu
  Kiñci saṅkhataṁ addhāvimuttaṁ vā asaṅkhataṁ sammāsambuddhānaṁ adiṭṭhaṁ atulitaṁ
  atīritaṁ avibhūtaṁ avibhāvitaṁ nāma natthi, tena nesaṁ adiṭṭhajotanāpucchā natthi.
  Yaṁ pana tehi attano ñāṇena paṭividdhaṁ, tassa aññena samaṇena vā
  brāhmaṇena vā devena vā mārena vā brahmunā vā saddhiṁ saṁsandanakiccaṁ
  natthi, tena nesaṁ diṭṭhasaṁsandanāpucchāpi natthi. Yasmā pana buddhā bhagavanto
  akathaṁkathī tiṇṇavicikicchā sabbadhammesu vigatasaṁsayā, tena nesaṁ vimaticchedanāpucchāpi
  natthi. Itarā pana dve pucchā atthi, tāsu ayaṁ kathetukamyatāpucchāti
  veditabbā.
       Idāni tāya pucchāya puṭṭhamatthaṁ sarūpato dassento "lobhaṁ bhikkhave
  ekadhamman"tiādimāha. Tattha lubbhanti tena, sayaṁ vā lubbhati, lubbhanamattameva
  vā tanti lobho, svāyaṁ ārammaṇaggahaṇalakkhaṇo makkaṭālepo viya, abhisaṅgaraso
  tattakapāle pakkhittamaṁsapesi viya, apariccāgapaccupaṭṭhāno telañjanarāgo viya,
  saṁyojaniyesu dhammesu assādadassanapadaṭṭhāno, taṇhānadibhāvena vaḍḍhamāno

  *  *  *  *  *  *
  Footnote: 1 viṃahā. 4/21/18, saṁ.kha. 17/59/55 2 saṁṇi. 16/11/12
-------------------------------------------------
[page 046]
  Yattha samuppanno, sīghasotā nadī viya mahāsamuddaṁ apāyameva taṁ sattaṁ
  gahetvā gacchatīti daṭṭhabbo. Kiñcāpi ayaṁ lobhasaddo sabbalobhasāmaññavacano,
  idha pana kāmarāgavacanoti veditabbo. So hi anāgāmimaggavajjho.
       Puna bhikkhaveti ālapanaṁ dhammassa paṭiggāhakabhāvena abhimukhībhūtānaṁ tattha
  ādarajananatthaṁ. Pajahathāti iminā pahānābhisamayo vihito, so ca
  pariññāsacchikiriyābhāvanābhisamayehi saddhiṁ eva pavattati, na visunti
  catusaccādhiṭṭhānāni cattāripi sammādiṭṭhiyā kiccāni vihitāneva honti. Yathā ca
  "lobhaṁ pajahathā"ti vutte pahānekaṭṭhabhāvato dosādīnampi pahānaṁ atthato vuttameva hoti,
  evaṁ samudayasaccavisaye sammādiṭṭhikicce pahānābhisamaye vutte tassā
  sahakārīkāraṇabhūtānaṁ sammāsaṅkappādīnaṁ sesamaggaṅagānampi samudayasaccavisayakiccaṁ atthato
  vuttameva hotīti paripuṇṇo ariyamaggabyāpāro idha kathitoti daṭṭhabbo. Iminā nayena
  satipaṭṭhānādīnampi bodhipakkhiyadhammānaṁ byāpārassa idha vuttabhāvo yathārahaṁ
  vitthāretabbo.
       Apicettha lobhaṁ pajahathāti etena pahānapariññā vuttā, sā ca
  tīraṇapariññādhiṭṭhānā, tīraṇapariññā ca ñātapariññādhiṭṭhānāti avinābhāvena 1-
  tissopi pariññā bodhitā honti. Evamettha saha phalena catusaccakammaṭṭhānaṁ
  paripuṇṇaṁ katvā pakāsitanti daṭṭhabbaṁ. Atha vā lobhaṁ pajahathāti saha phalena
  ñāṇadassanavisuddhi desitā, sā ca paṭipadāñāṇadassanavisuddhisannissayā .pe.
  Cittavisuddhisīlavisuddhisannissayā cāti nānantarikabhāvena saha phalena sabbāpi
  satta visuddhiyo vibhāvitāti veditabbaṁ.
       Evametāya visuddhikkamabhāvanāya pariññāttayasampādanena lobhaṁ
  pajahitukāmena:-

  *  *  *  *  *  *
  Footnote: 1 ka. adhiṭṭhānabhāvena
-------------------------------------------------
[page 047]
          "anatthajanano Lobho lobho cittappakopano
           bhayamantarato jātaṁ taṁ jano nāvabujjhati.
           Luddho atthaṁ na jānāti luddho dhammaṁ na passati
           andhatamaṁ tadā hoti yaṁ lobho sahate naraṁ. 1-
       Ratto kho āvuso rāgena abhibhūto pariyādinnacitto 2- pājhampi hanati,
  adinnampi ādiyati, sandhimpi chindati, nillopampi harati, ekāgārikampi
  karoti, paripanthepi tiṭṭhati, paradārampi gacchati, musāpi bhaṇati. Tadapi tesaṁ
  bhavataṁ samaṇabrāhmaṇānaṁ ajānataṁ apassataṁ avedayataṁ taṇhānugatānaṁ paritasitaṁ
  vipphanditameva.
           Taṇhādutiyo puriso dīghamaddhāna saṁsaraṁ
           itthabhāvaññāthābhāvaṁ saṁsāraṁ nātivattati. 3-
           Natthi rāgasamo aggi natthi dosasamo kali 4-
           kāmarāgena ḍayhāmi cittaṁ me pariḍayhati. 5-
                   Ye rāgarattānupatanti sotaṁ
                   sayaṁkataṁ makkaṭakova jālan"ti 6- ca
  evamādisuttapadānusārena nānānayehi lobhassa ādīnavaṁ paccavekkhitvā tassa
  pahānāya paṭipajjitabbaṁ.
       Apica cha dhammā kāmarāgassa pahānāya saṁvattanti asubhanimittassa
  uggaho asubhabhāvanānuyogo indriyesu guttadvāratā bhojane mattaññutā
  kalyāṇamittatā sappāyakathāti. Dasavidhaṁ hi asubhanimittaṁ uggaṇhantassāpi

  *  *  *  *  *  *
  Footnote: 1 khu.iti. 25/88/305 2 aṅṭika. 20/54/152 3 khu.iti. 25/15/241
  4 khu.iti. 25/202/52 5 saṁ.sa. 15/212/227 6 khuḍha. 25/347/77
-------------------------------------------------
[page 048]
  Kāmarāgo pahīyati, kāyagatāsatibhāvanāvasena saviññāṇake uddhumātakādivasena
  aviññāṇake asubhe asubhabhāvanānuyogamanuyuttassāpi, manacchaṭṭhesu indriyesu
  saṁvaraṇavasena satikavāṭena pihitadvārassāpi, catunnaṁ pañcannaṁ vā ālopānaṁ
  okāse sati udakaṁ pivitvā yāpanasīlatāya bhojane mattaññunopi. Tenevāha:-
          "cattāro pañca ālope abhutvā udakaṁ pive
           alaṁ phāsuvihārāya pahitattassa bhikkhuno"ti. 1-
       Asubhakammaṭṭhānabhāvanārate kalyāṇamitte sevantassāpi, ṭhānanisajjādīsu
  dasāsubhanissitasappāyakathāyapi pahīyati. Tenevāha:-
              "atthi bhikkhave asubhanimittaṁ, tattha yoniso manasikāro bahulīkāro,
         ayamāhāro anuppannassa vā kāmacchandassa anuppādāya uppannassa
         vā kāmacchandassa pahānāyā"ti. 2-
       Evaṁ pubbabhāge kāmarāgasaṅkhātassa lobhassa pahānāya paṭipanno vipassanaṁ
  ussukkāpetvā tatiyamaggena taṁ anavasesato samucchindati. Tena vuttaṁ "lobhaṁ
  bhikkhave ekadhammaṁ pajahatha, ahaṁ vo paṭibhogo anāgāmitāyā"ti.
       Etthāha "ko panettha lobho pahīyati, kiṁ atīto atha anāgato udāhu
  paccuppanno"ti. Kiñcettha:- na tāva atīto lobho pahīyeyya, na anāgato
  vā tesaṁ abhāvato. Na hi niruddhaṁ anuppannaṁ vā atthīti vuccati, vāyāmo ca aphalo
  vuccati, āpajjati. Atha paccuppanno, evampi aphalo vāyāmo tassa sarasabhaṅgattā 3-
  saṅkiliṭṭhā ca maggabhāvanā āpajjati, cittavippayutto vā lobho siyā, na
  cāyaṁ nayo icchitoti. Vuccate:- na vuttanayena atītānāgatapaccuppanno lobho
  pahīyati. Seyyathāpi idha taruṇo rukkho asañjātaphalo, taṁ puriso kuṭhāriyā

  *  *  *  *  *  *
  Footnote: 1 khuṭhera. 26/983/395 2 saṁṃahā. 19/232/94 3 Ma. na pabhaṅguttā
-------------------------------------------------
[page 049]
  Mūle chindeyya, tassa rukkhassa chede asati yāni phalāni nibbatteyyuṁ, tāni
  rukkhassa chinnattā ajātāni eva na jāneyyuṁ, evameva ariyamaggādhigame
  asati uppajjanāraho lobho ariyamaggādhigamena paccayaghātassa katattā na
  uppajjati. Ayaṁ hi aṭṭhakathāsu "bhūmiladdhuppanno"ti vuccati. Vipassanāya hi
  ārammaṇabhūtā pañcakkhandhā tassa uppajjanaṭṭhānatāya bhūmi nāMa. Sā bhūmi
  tena laddhāti katvā bhūmiladdhuppanno. Ārammaṇādhiggahituppanno
  avikkhambhituppanno asamūhatuppannoti ca ayameva vuccati.
       Tatthāti tasmiṁ sutte. Etanti etaṁ atthajātaṁ idāni gāthābandhavasena
  vuccamānaṁ. Iti vuccatīti kena pana vuccati? bhagavatāva. Aññesu hi tādisesu
  ṭhānesu saṅgītikārehi upanibandhagāthā honti, idha pana bhagavatāva gāthārucikānaṁ
  puggalānaṁ ajjhāsayavasena vuttamevatthaṁ saṅgahetvā gāthā bhāsitā.
       Tattha yena lobhena luddhāse, sattā gacchanti duggatinti yena
  ārammaṇaggahaṇalakkhaṇena tato eva abhisaṅgarasena lobhena luddhā
  ajjhattikabāhiresu āyatanesu giddhā gadhitā. Seti hi nipātamattaṁ. Akkharacintakā
  pana īdisesu ṭhānesu sekārāgamaṁ icchanti. Tathā luddhattā eva kāyasucaritādīsu
  kiñci sucaritaṁ akatvā kāyaduccaritādīni ca upacinitvā rūpādīsu sattavisattatāya
  sattāti laddhanāmā pāṇino dukkhassa nibbattiṭṭhānatāya duggatīti saṅkhaṁ gataṁ nirayaṁ
  tiracchānayoniṁ pettivisayañca paṭisandhiggahaṇavasena gacchanti upapajjanti.
       Taṁ lobhaṁ sammadaññāya, pajahanti vipassinoti taṁ yathāvuttaṁ lobhaṁ sabhāvato
  samudayato atthaṅgamato assādato ādīnavato nissaraṇatoti imehi ākārehi
  sammā aviparītaṁ hetunā ñāṇena aññāya ñātatīraṇapariññāsaṅkhātāya paññāya
  jānitvā rūpādike pañcupādānakkhandhe aniccādīhi vividhehi ākārehi passanto
-------------------------------------------------
[page 050]
  Vipassino avasiṭṭhakilese vipassanāpaññāpubbaṅgamāya maggapaññāya
  samucchedappahānavasena pajahanti, na puna attano santāne uppajjituṁ denti. Pahāya
  na punāyanti, imaṁ lokaṁ kudācananti evaṁ sahajeṭṭhakappahānekaṭṭhehi
  avasiṭṭhakilesehi saddhiṁ taṁ lobhaṁ anāgāmimaggena pajahitvā puna pacchā imaṁ
  kāmadhātusaṅkhātaṁ lobhaṁ paṭisandhiggahaṇavasena kadācipi na āgacchanti orambhāgiyānaṁ
  saṁyojanānaṁ suppahīnattā. Iti bhagavā anāgāmiphalena desanaṁ niṭṭhāpesi.
       Ayampi atthoti nidānāvasānato pabhuti yāva gāthāpariyosānā iminā
  suttena pakāsito attho. Apisaddo idāni vakkhamānasuttatthasampiṇḍano. Sesaṁ
  vuttanayameva. Imasmiṁ sutte samudayasaccaṁ sarūpeneva āgataṁ, pahānāpadesena
  maggasaccaṁ. Itaraṁ saccadvayañca tadubhayahetutāya niddhāretabbaṁ, gāthāya pana
  dukkhasamudayamaggasaccāni yathārutavaseneva ñāyanti, itaraṁ niddhāretabbaṁ. Eseva
  nayo ito paresupi suttesu.
                     Paramatthadīpaniyā khuddakanikāyaṭṭhakathāya
                           itivuttakavaṇṇanāya
                        paṭhamasuttavaṇṇanā niṭṭhitā.
                           ------------
                          2. Dosasuttavaṇṇanā
       [2] Vuttaṁ hetaṁ .pe. Dosanti dutiyasuttaṁ. Tatrāyaṁ apubbapadavaṇṇanā.
  Yathā ettha, evaṁ ito paresupi sabbattha apubbapadavaṇṇanaṁyeva karissāMa.
  Yasmā idaṁ suttaṁ dosabahulānaṁ puggalānaṁ ajjhāsayaṁ oloketvā dosavūpasamanatthaṁ
  desitaṁ, tasmā "dosaṁ bhikkhave ekadhammaṁ pajahathāti āgataṁ. Tattha dosanti
-------------------------------------------------
[page 051]
  "anatthaṁ Me acarīti āghāto jāyatī"tiādinā 1- nayena sutte vuttānaṁ
  navannaṁ, "atthaṁ me nācarī"tiādīnañca tappaṭipakkhato siddhānaṁ navanmevāti
  aṭṭhārasannaṁ khāṇukaṇṭakādinā aṭṭhānena saddhiṁ ekūnavīsatiyā aññatarāghātavatthusambhavaṁ
  āghātaṁ. So hi dussanti tena, sayaṁ vā dussati, dussanamattameva
  vā tanti dosoti vuccati. So caṇḍikkalakkhaṇo pahaṭāsīviso viya, visappanaraso
  visanipāto viya, attano nissayadahanaraso vā dāvaggi viya, dussanapaccupaṭṭhāno
  laddhokāso viya sapatto, yathāvuttāaghātavatthupadaṭṭhāno visasaṁsaṭṭhapūtimuttaṁ viya
  daṭṭhabbo. Pajahathāti samucchindatha. Tattha ye ime:-
            "pañcime bhikkhave āghātapaṭivinayā, yattha bhikkhuno uppanno
       āghāto sabbaso paṭivinetabbo. Katame pañca, yasmiṁ bhikkhave
       puggale āghāto jāyetha, mettā tasmiṁ puggale bhāvetabbā
       .pe. Karuṇā .pe. Upekkhā, asatiamanasikāro tasmiṁ puggale
       āpajjitabbo, evaṁ tasmiṁ puggale āghāto paṭivinetabbo. Yasmiṁ
       bhikkhave puggale āghāto jāyetha, kammassakatā tasmiṁ puggale
       adhiṭṭhātabbā kammassako ayamāyasmā kammadāyādo .pe.
       Bhavissatī"ti. 2-
  Evaṁ pañca āghātappaṭivinayā vuttā eva.
             "pañcime Āvuso āghātapaṭivinayā, yattha bhikkhuno uppanno
       āghāto sabbaso paṭivinetabbo. Katame pañca, idhāvuso ekacco
       puggalo aparisuddhakāyasamācāro hoti parisuddhavacīsamācāro, evarūpepi
       āvuso puggale āghāto paṭivinetabbo"ti 3-

  *  *  *  *  *  *
  Footnote: 1 abhi.vi. 35/960/474 2 aṅ.pañcaka. 22/161/207
  3 aṅ.pañcaka. 22/162/207-208
-------------------------------------------------
[page 052]
  Evamādināpi nayena pañca āghātapaṭivinayā vuttā, tesu yena kenaci
  āghātapaṭivinayavidhinā paccavekkhitvā. Apica yo:-
             "ubhatodaṇḍakena cepi bhikkhave kakacena corā ocarakā
       aṅgamaṅgāni okanteyyuṁ, tatrāpi yo mano padūseyya, na me so
       tena sāsanakaro"ti 1- satthu ovādo.
           Tasseva tena pāpiyo yo kuddhaṁ paṭikujjhati
           kuddhaṁ appaṭikujjhanto saṅgāmaṁ jeti dujjayaṁ.
           Ubhinnamatthaṁ carati attano ca parassa ca
           paraṁ saṅkupitaṁ ñatvā yo sato upasammati. 2-
             "sattime Bhikkhave dhammā sapattakantā sapattakaraṇā kodhanaṁ
       āgacchanti itthiṁ vā purisaṁ vā. Katame satta, idha bhikkhave sapatto
       sapattassa evaṁ icchati `aho vatāyaṁ dubbaṇṇo assā'ti. Taṁ
       kissa hetu, na bhikkhave sapatto sapattassa vaṇṇavatāya nandati.
       Kodhanoyaṁ bhikkhave purisapuggalo kodhābhibhūto kodhapareto kiñcāpi so
       hoti sunhāto suvilitto kappitakesamassu odātavatthavasano, atha kho
       so dubbaṇṇova hoti kodhābhibhūto. Ayaṁ bhikkhave paṭhamo dhammo
       sapattakanto sapattakaraṇo kodhanamāgacchati itthiṁ vā purisaṁ vā.
             Puna caparaṁ bhikkhave sapatto sapattassa evaṁ icchati `aho
       vatāyaṁ dukkhaṁ sayeyyā'ti .pe. Na pacurattho assāti .pe. Na
       bhogavā assāti .pe. Na yasavā assāti .pe. Na mittavā
       assāti .pe. Kāyassa bhedā paraṁ maraṇā apayaṁ duggatiṁ vinipātaṁ
       nirayaṁ upapajjeyyāti. Taṁ kissa hetu, na bhikkhave sapatto sapattassa

  *  *  *  *  *  *
  Footnote: 1 Maṃū. 12/232/195 2 saṁ.sa. 15/188/195
-------------------------------------------------
[page 053]
       Sugatigamanena nandati. Kodhanoyaṁ bhikkhave purisapuggalo kodhābhibhūto
       kodhapareto kāyena duccaritaṁ carati, vācāya duccaritaṁ carati, manasā
       duccaritaṁ carati. So kāyena duccaritaṁ caritvā vācāya duccaritaṁ caritvā
       manasā duccaritaṁ caritvā kāyassa bhedā paraṁ maraṇā .pe. Nirayaṁ
       upapajjati kodhābhibhūto"ti. 1-
           "kuddho Atthaṁ na jānāti kuddho dhammaṁ na passati .pe. 2-
                   Kodhaṁ jahe vippajaheyya mānaṁ
                   saṁyojanaṁ sabbamatikkameyya. 3-
           Anatthajanano kodho kodho cittappakopano .pe. 2-
           Kodhaṁ ghatvā 4- sukhaṁ seti kodhaṁ ghatvā 4- na socati
           kodhassa visamūlassa madhuraggassa brāhmaṇā"ti. 5-
                  "ekāparādhaṁ Khama bhūripañña
                   na paṇḍitā kodhabalā bhavantī"ti
  evamādinā nayena dose ādīnave vuttappaṭipakkhato dosappahāne ānisaṁse
  ca paccavekkhitvā pubbabhāge dosaṁ tadaṅgappahānādivasena pajahitvā vipassanaṁ
  ussukkāpetvā tatiyamaggena sabbaso dosaṁ samucchindatha, pajahathāti tesaṁ bhikkhūnaṁ
  tattha niyojanaṁ. Tena vuttaṁ "dosaṁ bhikkhave ekadhammaṁ pajahathā"ti. Duṭṭhāseti
  āghātena dūsitacittatāya paduṭṭhā. Sesamettha yaṁ vattabbaṁ, taṁ paṭhamasuttavaṇṇanāyaṁ
  vuttanayameva.
                        Dutiyasuttavaṇṇanā niṭṭhitā.
                            ----------

  *  *  *  *  *  *
  Footnote: 1 aṅ.sattaka. 23/61/96-98 2 aṅ.sattaka. 23/61/99 (syā) 3 khuḍha. 25/221/56
  4 chaṂa. chetvā 5 saṁ.sa. 15/187/193
-------------------------------------------------
[page 054]
                          3. Mohasuttavaṇṇanā
       [3] Tatiye mohanti aññāṇaṁ. Taṁ hi dukkhe aññāṇaṁ dukkhasamudaye
  aññāṇaṁ dukkhanirodhe aññāṇaṁ duknirodhagāminiyā paṭipadāya aññāṇantiādinā
  nayena vibhāgena 1- anekappabhedampi mayhanti tena sayaṁ vā muyhati, muyhanamattameva
  vā tanti mohoti vuccati. So cittassa andhabhāvalakkhaṇo aññāṇalakkhaṇo vā,
  asampaṭivedharaso ārammaṇasabhāvacchādanaraso vā, asammāpaṭipattipaccupaṭṭhāno
  andhakārapaccupaṭṭhāno vā, ayonisomanasikārapadaṭṭhāno, sabbākusalānaṁ mūlanti
  daṭṭhabbo. Idhāpi pajahathāti padassa:-
             "mūḷho atthaṁ na jānāti mūḷho dhammaṁ na passati
              andhatamaṁ tadā hoti yaṁ moho sahate naraṁ. 2-
              Anatthajanano moho .pe. 2-
         Avijjā bhikkhave pubbaṅgamā akusalānaṁ dhammānaṁ samāpattiyā. 3-
              Mohasambandhano loko bhabbarūpova dissati. 4-
                   Moho nidānaṁ kammānaṁ samudayāya. 5-
                   Mūḷho kho brāhmaṇa mohena abhibhūto pariyādinnacitto
              diṭṭhadhammikampi bhayaṁ veraṁ pasavati, samparāyikampi bhayaṁ veraṁ pasavatī"ti ca
  ādinā nayena "yo koci dhammā kāmacchandādisaṅkilesadhammehi nibbattetabbo,
  atthato sabbo so mohahetuko"ti ca mohe ādīnavaṁ tappaṭipakkhato mohappahāne
  ānisaṁsañca paccavekkhitvā kāmacchandādippahānakkameneva pubbabhāge
  tadaṅgādivasena mohaṁ pajahantā tatiyamaggena yathāvuttalobhadosekaṭṭhaṁ mohaṁ
  samucchedavasena pajahathāti attho daṭṭhabbo. Anāgāmimaggavajjho eva hi moho

  *  *  *  *  *  *
  Footnote: 1 Sī.,i. vibhaṅge 2 khu.iti. 25/88/305 3 khu.iti. 25/40/262
  4 khu.u. 25/70/211 5 aṅṭika. 20/34/131
-------------------------------------------------
[page 055]
  Idhādhippetoti. Mūḷhāseti kusalākusalasāvajjānavajjādibhede attano hitāhite
  sammūḷhā. Sesaṁ vuttanayameva.
                        Tatiyasuttavaṇṇanā niṭṭhitā.
                          --------------
                         4. Kodhasuttavaṇṇanā
        [4] Catutthe kodhanti dosaṁ. Doso eva hi kodhapariyāyena bujjhanakānaṁ
  puggalānaṁ ajjhāsayavasena evaṁ vutto. Tasmā dutiyasutte vuttanayenevettha
  attho veditabbo. Apica kujjhanalakkhaṇo kodho, aghātakaraṇaraso, cittassa
  byāpattibhāvapaccupaṭṭhāno, cetaso pūtibhāvoti 1- daṭṭhabboti ayampi viseso
  veditabbo.
                        Catutthasuttavaṇṇanā niṭṭhitā.
                          --------------
                          5. Makkhasuttavaṇṇanā
        [5] Pañcame makkhanti paraguṇamakkhanaṁ. Yadipi hi so gūthaṁ gahetvā paraṁ
  paharanto viya attano karaṁ paṭhamataraṁ makkhatiyeva. Tathāpi paresaṁ guṇamakkhanādhippāyena
  pavattetabbatāya "paraguṇamakkhano"ti vuccati. Tathā hi so udakapuñchanamiva viya
  nhātassa sarīragataṁ udakaṁ paresaṁ guṇe makkheti puñchati vināseti, parehi hi
  katānaṁ mahantānampi kārānaṁ khepanato dhaṁsanato makkhoti vuccati. So
  paraguṇamakkhaṇalakkhaṇo, tesaṁ vināsanaraso, tadavacchādanapaccupaṭṭhāno. Atthato pana
  paresaṁ guṇamakkhanākārena pavatto domanassasahagatacitatuppādoti daṭṭhabbaṁ.
  Pajahathāti tattha vuttappabhedaṁ dosaṁ ca vuttanayaṁ ādīnavaṁ pahāne cassa ānisaṁsaṁ

  *  *  *  *  *  *
  Footnote: 1 Sī. pūtibhāvapadaṭaṭhānoti
-------------------------------------------------
[page 056]
  Paccavekkhitvā pubbabhāge tadaṅgādivasena pajahantā vipassanaṁ ussukkāpetvā
  tatiyamaggena anavasesaṁ samucchindathāti attho. Makkhāseti makkhitā makkhitaparaguṇā
  paresaṁ guṇānaṁ makkhitāro, tato eva attanopi dhaṁsitaguṇāti attho. Sesaṁ
  vuttanayameva.
                        Pañcamasuttavaṇṇanā niṭṭhitā.
                          --------------
                          6. Mānasuttavaṇṇanā
       [6] Chaṭṭhe mānanti jātiādivatthukaṁ cetaso unnamanaṁ. So hi
  "seyyohamasmī"tiādinā nayena maññanti tena sayaṁ vā maññati mānanaṁ
  sampaggahoti vā mānoti vuccati. Svāyaṁ seyyohamasmīti māno, sadisohamasmīti
  māno, hīnohamasmīti mānoti evaṁ tividho. Puna seyyassa seyyohamasmīti
  māno, seyyassa sadiso, seyyassa hīno, sadisassa seyyo, sadisassa sadiso,
  sadisassa hīno, hīnassa seyyo, hīnassa sadiso, hīnassa hīnohamasmīti mānoti
  evaṁ navavidhopi unnatilakkhaṇo, ahaṁkāraraso, sampaggaharaso vā, uddhumātabhāva-
  paccupaṭṭhāno, ketukamyatāpaccupaṭṭhāno vā, diṭṭhivippayuttalobhapadaṭṭhāno ummādo
  viyāti daṭṭhabbo. Pajahathāti tassa sabbassapi attukkaṁsanaparavambhananimittatā,
  garuṭṭhāniyesu abhivādanapaccuṭṭhānāñjalikammasāmīcikammādīnaṁ akaraṇe kāraṇatā,
  jātimadapurisamadādibhāvena pamādāpattihetubhāvoti evamādibhedaṁ ādīnavaṁ
  tappaṭipakkhato niratimānatāya ānisaṁsañca paccavekkhitvā rājasabhaṁ anuppattacaṇḍālo viya
  sabrahmacārīsu nīcacittataṁ paccupaṭṭhapetvā pubbabhāge tadaṅgādivasena taṁ pajahantā
  vipassanaṁ vaḍḍhetvā anāgāmimaggena samucchindathāti attho. Anāgāmimaggavajjho
  eva hi māno idhādhippeto. Mattāseti jātimadapurisamadādivasena mānena
  pamādāpattihetubhūtena mattā attānaṁ paggahetvā madantā. 1- Sesaṁ vuttanayameva.

  *  *  *  *  *  *
  Footnote: 1 MaṂa. carantā
-------------------------------------------------
[page 057]
       Imesu pana paṭipāṭiyā chasu suttesu gāthāsu vā anāgāmiphalaṁ pāpetvā
  desanā niṭṭhāpitā. Tattha ye ime avihā atappā sudassā sudassī
  akaniṭṭhāti upapattibhavavasena pañca anāgāmino, tesu avihesu upapannā
  avihā nāMa. Te antarāparinibbāyī upahaccaparinibbāyī asaṅkhāraparinibbāyī
  sasaṅkhāraparinibbāyī uddhaṁsoto akaniṭṭhagāmīti pañcavidhā. Tathā atappā sudassā
  sudassino. Akaniṭṭhesu pana uddhaṁsoto akaniṭṭhagāmī parihāyati. Tattha yo
  avihādīsu uppajjitvā āyuvemajjhaṁ anatikkamitvā arahattappattiyā
  kilesaparinibbānena parinibbāyati, ayaṁ antarāparinibbāyī nāMa. Yo pana avihādīsu
  ādito pañcakappasatādibhedaṁ āyuvemajjhaṁ atikkamitvā parinibbāyati, ayaṁ
  upahaccaparinibbāyī nāMa. Yo asaṅkhārena adhimattappayogaṁ akatvā appadukakhena
  akasirena parinibbāyati, ayaṁ asaṅkhāraparinibbāyī nāMa. Yo pana sasaṅkhārena
  adhimattappayogaṁ katvā dukkhena kicchena kasirena parinibbāyati, ayaṁ
  sasaṅkhāraparinibbāyī nāMa. Itaro pana avihādīsu uddhaṁvāhitabhāvena uddhamassa
  taṇhāsotaṁ vaṭṭasotaṁ maggasotameva vāti uddhaṁsoto. Avihādīsu uppajjitvā
  arahattaṁ pattuṁ asakkonto tattha tattha yāvatāyukaṁ ṭhatvā paṭisandhiggahaṇavasena
  akaniṭṭhaṁ gacchatīti akaniṭṭhagāmī.
       Ettha ca uddhaṁsoto akaniṭṭhagāmī, uddhaṁsoto na akaniṭṭhagāmī, na
  uddhaṁsoto akaniṭṭhagāmī, na uddhaṁsoto na akaniṭṭhagāmīti catukkaṁ veditabbaṁ.
  Kathaṁ? yo avihato paṭṭhāya cattāro devaloke sodhetvā akaniṭṭhaṁ gantvā
  Parinibbāyati, ayaṁ uddhaṁsoto akaniṭṭhagāmī nāMa. Yo pana heṭṭhā tayo
  devaloke sodhetvā sudassīdevaloke ṭhatvā parinibbāyati, ayaṁ uddhaṁsoto na
  akaniṭṭhagāmī nāMa. Yo ito akaniṭṭhameva gantvā parinibbāyati, ayaṁ na
-------------------------------------------------
[page 058]
  Uddhaṁsoto akaniṭṭhagāmī nāMa. Yo pana heṭṭhā catūsu devalokesu ṭhatvā 1-
  tattheva parinibbāyati, ayaṁ na uddhaṁsoto na akaniṭṭhagāmī nāmāti.
       Tattha avihesu uppajjitvā kappasatato uddhaṁ parinibbāyiko, dvinnaṁ
  kappasatānaṁ matthake parinibbāyiko, pañcakappasate asampatte 2- parinibbāyikoti
  tayo antarāparinibbāyino. Vuttaṁ hetaṁ "upapannaṁ vā samanantarā appattaṁ vā
  vemajjhan"ti. 3- Vāsaddena hi pattamattopi saṅgahitoti. Evaṁ tayo
  antarāparinibbāyino, eko upahaccaparinibbāyī eko uddhaṁsoto. Tesu
  asaṅkhāraparinibbāyino pañca, sasaṅkhāraparinibbāyino pañcāti dasa honti. Tathā
  atappāsudassāsudassīsūti cattāro dasakā cattārīsaṁ. Akaniṭṭhe pana uddhaṁsotassa
  abhāvato tayo antarāparinibbāyino, eko upahaccaparinibbāyīti asaṅkhāraparinibbāyino
  cattāro, sasaṅkhāraparinibbāyino cattāroti aṭṭha, evamete aṭṭhacattārīsaṁ
  anāgāmino. Te sabbepi imesu suttetu avisesavacanena gahitāti daṭṭhabbaṁ.
                        Chaṭṭhasuttavaṇṇanā niṭṭhitā.
                          ---------------
                        7. Sabbapariññāsuttavaṇṇanā
       [7] Sattame sabbanti anavasesaṁ. Anavasesavācako hi ayaṁ sabbasaddo,
  so yena yena sabbandhaṁ gacchati, tassa tassa anavasesataṁ dīpeti yathā "sabbaṁ
  rūpaṁ, sabbā vedanā, sabbasakkāyapariyāpannesu dhammesū"ti. So panāyaṁ
  sabbasaddo sappadesanippadesavisayatāya duvidho. Tathā hesa sabbasabbaṁ padesasabbaṁ
  āyatanasabbaṁ sakkāyasabbanti catūsu visayesu diṭṭhappayogo. Tattha "sabbe
  dhammā sabbākārena buddhassa bhagavato ñāṇamukhe āpāthamāgacchantī"ādīsu 4-

  *  *  *  *  *  *
  Footnote: 1 chaṂa. ayaṁ pāṭho na dissati 2 Sī. appattamatte
  3 abhi.pu. 36/123 4 khu.cūḷa. 3/492/238, khu.paṭi. 31/5/408
-------------------------------------------------
[page 059]
  Sabbasabbasmiṁ āgato. "sabbesaṁ Vo sāriputtā subhāsitaṁ pariyāyenā"tiādīsu 1-
  padesasabbasmiṁ. "sabbaṁ Vo bhikkhave desessāmi, cakkhuñceva rūpañca .pe.
  Manañceva dhamme cā"ti 2- ettha āyatanasabbasmiṁ. "sabbadhammamūlapariyāyaṁ Vo
  bhikkhave desessāmī"tiādīsu 3- sakkāyasabbasmiṁ. Tattha sabbasabbasmiṁ āgato
  nippadesavisayo, itaresu tīsupi āgato sappadesavisayo. Idha pana sakkāyasabbasmiṁ
  veditabbo. Vipassanāya ārammaṇabhūtā tebhūmakadhammā hi idha "sabban"ti anavasesato
  gahitā.
       Anabhijānanti "ime dhammā kusalā, ime akusalā, ime sāvajjā, ime
  anavajjā"tiādinā "ime pañcakkhandhā, imāni dvādasāyatanāni, imā
  aṭṭhārasa dhātuyo, idaṁ dukkhaṁ ariyasaccaṁ, ayaṁ dukkhasamudayo ariyasaccan"ti ca
  ādinā sabbe abhiññeyye dhamme aviparītasabhāvato anabhijānanto abhivisiṭṭhena
  ñāṇena na jānanto. Aparijānanti na parijānanto. Yo hi sabbaṁ
  tebhūmakadhammajātaṁ parijānāti, so tīhi pariññāhi parijānāti ñātapariññāya
  tīraṇapariññāya pahānapariññāya. Tattha katamā ñātapariññā? sabbaṁ tebhūmakaṁ
  nāmarūpaṁ "idaṁ rūpaṁ, ettakaṁ rūpaṁ, na ito bhiyyo. Idaṁ nāmaṁ, ettakaṁ nāmaṁ,
  na ito bhiyyo"ti bhūtappasādādippabhedaṁ rūpaṁ phassādippabhedaṁ nāmañca
  lakkhaṇarasapaccupaṭṭhānapadaṭṭhānato vavatthapeti, tassa avijjādikañca paccayaṁ pariggaṇhāti,
  ayaṁ ñātapariññā. Katamā tīraṇapariññā? evaṁ ñātaṁ katvā taṁ sabbaṁ tīreti
  aniccato dukkhato rogatoti dvācattālīsāya ākārehi, ayaṁ tīraṇapariññā.
  Katamā pahānapariññā? evaṁ tīrayitvā aggamaggena sabbasmiṁ chandarāgaṁ
  Pajahati, ayaṁ pahānapariññā.

  *  *  *  *  *  *
  Footnote: 1 Maṃū. 12/345/305 2 saṁ.saḷā. 18/24/19 3 Maṃū. 12/1/1
-------------------------------------------------
[page 060]
       Diṭṭhivisuddhikaṅkhāvitaraṇavisuddhiyopi ñātapariññā. Maggāmaggapaṭipadāñāṇa-
  dassanavisuddhiyo kalāpasammasanādianulomapariyosānā vā paññā tīraṇapariññā.
  Ariyamaggena pajahanaṁ pahānapariññā. Yo sabbaṁ parijānāti, so imāhi tīhi
  pariññāhi parijānāti. Idha pana virāgappahānānaṁ paṭikkhepavasena visuṁ gahitattā
  ñātapariññāya, tīraṇapariññāya ca vasena parijānanā veditabbā. Yo panevaṁ
  na parijānāti, taṁ sandhāya vuttaṁ "aparijānan"ti.
       Tattha cittaṁ avirājayanti tasmiṁ abhiññeyyavisese pariññeyye attano
  cittasantānaṁ na virājayaṁ na virajjanto, yathā tattha rāgo na hoti, evaṁ
  virāgānupassanaṁ na uppādentoti attho. Appajahanti vipassanāpaññāsahitāya
  maggapaññāya tattha pahātabbayuttakaṁ kilesavaṭṭaṁ anavasesato na pajahanto.
  Yathā cetaṁ, evaṁ abhijānanādayopi missakamaggavasena veditabbā. Pubbabhāge hi
  nānācittavasena ñātatīraṇapahānapariññāhi kamena abhijānanādīni sampādetvā
  maggakāle ekakkhaṇeneva kiccavasena taṁ sabbaṁ nipphādentaṁ ekameva ñāṇaṁ
  pavattatīti. Abhabbo dukkhakkhayāyāti nibbānāya sakalassa vaṭṭadukkhassa khepanāya
  na bhabbo, nālaṁ na samatthoti attho.
       Sabbañca khoti ettha casaddo byatireke, khosaddo avadhāraṇe.
  Tadubhayena abhijānanādito laddhabbaṁ visesaṁ dukkhakkhayassa ca 1- ekantakāraṇaṁ
  dīpeti. Abhijānanādīsu yaṁ vattabbaṁ, taṁ vuttameva. Tattha pana paṭikkhepavasena
  vuttaṁ, idha vidhānavasena veditabbaṁ. Ayameva viseso. Apica abhijānanti
  upādānakkhandhapañcakasaṅkhātaṁ sakkāyasabbaṁ sarūpato paccayato ca ñāṇassa
  abhimukhīkaraṇavasena abhijānanto hutvā abhāvākārādipariggahena taṁ aniccādilakkhaṇehi

  *  *  *  *  *  *
  Footnote: 1 Sī. dukkhakkhayāya cassa, Ma. dukkhakkhayassa cassa
-------------------------------------------------
[page 061]
  Paricchijjamānavasena parijānanto. Virājayanti sammadevassa aniccatādiavabodhanena
  uppannabhayādīnavanibbidādiñāṇānubhāvena attano cittaṁ virattaṁ karonto tattha
  aṇumattampi rāgaṁ anuppādento. Pajahanti vuṭṭhānagāminivipassanāsahitāya
  maggapaññāya samudayapakkhiyaṁ kilesavaṭṭaṁ pajahanto samucchindanto. Bhabbo
  dukkhakkhayāyāti evaṁ kilesamalappahāneneva sabbassa kammavaṭṭassa parikkhīṇattā
  anavasesavipākavaṭṭakhepanāya sakalasaṁsāravaṭṭadukkhaparikkhayabhūtāya vā anupādisesāya
  nibbānadhātuyā bhabbo ekantenetaṁ pāpuṇitunti evamettha attho daṭṭhabbo.
       Yo sabbaṁ sabbato ñatvāti yo yuttayogo āraddhavipassako sabbaṁ
  tebhūmakadhammajātaṁ sabbato sabbabhāgena kusalādikkhandhādivibhāgato
  dukkhādipīḷanādivibhāgato ca. Atha vā sabbatoti sabbasmā kakkhaḷaphusanādilakkhaṇādito
  aniccādito cāti sabbākārato jānitvā vipassanāpubbaṅgamena maggañāṇena
  paṭivijjhitvā, vipassanāñāṇeneva vā jānanahetu. Sabbatthesu na rajjatīti
  sabbesu atītādivasena anekabhedabhinnesu sakkāyadhammesu na rajjati,
  ariyamaggādhigamena rāgaṁ na janeti. Imināssa taṇhāgāhassa abhāvaṁ dassento
  tannimittattā diṭṭhimānaggāhānaṁ "etaṁ mama, esohamasmi, eso me attā"ti
  micchāgāhattayassapi abhāvaṁ dasseti. Sa veti ettha saiti nipātamattaṁ, veti
  byattaṁ, ekaṁsenāti vā etasmiṁ atthe nipāto. Sabbaṁ pariññāti
  sabbaparijānanato, yathāvuttassa sabbassa abhisamayavasena parijānanato. Soti
  yathāvutto yogāvacaro, ariyo eva vā. Sabbaṁ dukkhaṁ upaccagāti sabbaṁ vaṭṭadukkhaṁ
  accagā atikkami, samatikkamīti attho.
                        Sattamasuttavaṇṇanā niṭṭhitā.
                           -------------
-------------------------------------------------
[page 062]
                        8. Mānapariññāsuttavaṇṇanā
       [8] Aṭṭhame apubbaṁ natthi, kevalaṁ mānavasena desanā pavattā. Gāthāsu
  pana mānupetā ayaṁ pajāti kammakilesehi pajāyatīti pajāti laddhanāmā ime
  sattā maññanalakkhaṇena mānena upetā upagatā mānaganthā bhave ratāti
  kimikīṭapaṭaṅgādiattabhāvepi mānena ganthitā mānasaṁyojanena saṁyuttā, tato eva
  dīgharattaṁ paribhāvitā ahaṁkāravasena "etaṁ mamā"ti saṅkhāresu ajjhosānabahulattā
  tattha niccasukhāttādivipallāsavasena ca kāmādibhave ratā. Mānaṁ aparijānantāti
  mānaṁ tīhi pariññāhi na parijānantā arahattamaggañāṇena vā anatikkamantā,
  "mānaṁ apariññāyā"ti keci paṭhanti. Āgantāro punabbhavanti puna āyatiṁ
  upapattibhavaṁ, punappunaṁ bhavato 1- vā punabbhavasaṅkhātaṁ saṁsāraṁ aparāparaṁ
  parivattanavasena gantāro upagantāro honti, bhavato na parimuccantīti attho.
  Ye ca mānaṁ pahantvāna, vimuttā mānasaṅkhayeti ye pana arahattamaggena
  sabbaso mānaṁ pajahitvā mānassa accantasaṅkhayabhūte arahattaphale nibbāne vā
  tadekaṭṭhasabbakilesavimuttiyā vimuttā suṭṭhu muttā. Te mānaganthābhibhuno, sabbaṁ
  ganthaṁ upaccagunti te parikkhīṇabhavasaṁyojanā arahanto sabbaso mānaganthaṁ
  mānasaṁyojanaṁ samucchedappahānena abhibhavitvā ṭhitā, anavasesaṁ vaṭṭadukkhaṁ
  atikkamiṁsūti attho. Evametasmiṁ sattamasutte ca arahattaṁ kathitanti.
                        Aṭṭhamasuttavaṇṇanā niṭaṭhitā.
                           -------------

  *  *  *  *  *  *
  Footnote: 1 chaṂa. bhavanato
-------------------------------------------------
[page 063]
                   9-10. Lobhadosapariññāsuttadvayavaṇṇanā
       [9-10] Navamadasamesu apubbaṁ natthi, desanāvilāsavasena tathā
  bujjhanakānaṁ veneyyānaṁ ajjhāsayavasena vā tathā desitānīti daṭṭhabbaṁ.
                       Navamadasamasuttavaṇṇanā niṭṭhitā.
                        Paṭhamavaggavaṇṇanā niṭṭhitā.
                           ------------
-------------------------------------------------
[page 064]
                             2. Dutiyavagga
                     1-2-3. Mohapariññādisuttavaṇṇanā
       [11-13] Dutiyavaggepi paṭhamādīni tīṇi suttāni vuttanayāneva, tathā
  desanākāraṇampi vuttameva.
                       4. Avijjānīvaraṇasuttavaṇṇanā
       [14] Catutthe "nāhaṁ bhikkhave"tiādīsu nakāro paṭisedhattho. Ahanti
  bhagavā attānaṁ niddisati. Aññanti idāni vattabbāvijjānīvaraṇato aññaṁ.
  Ekanīvaraṇampīti ekanīvaraṇadhammampi. 1- Samanupassāmīti dve samanupassanā
  diṭṭhisamanupassanā ca ñāṇasamanupassanā ca. Tattha "rūpaṁ attato samanupassatī"ti
  ādinā 2- āgatā ayaṁ diṭṭhisamanupassanā nāma "aniccato samanupassati, no
  niccato"tiādinā pana āgatā ayaṁ ñāṇasamanupassanā nāMa. Idhāpi
  ñāṇasamanupassanāva adhippetā. "samanupassāmī"ti Ca padassa nakārena sambandho.
  Idaṁ vuttaṁ hoti:- nāhaṁ bhikkhave sabbaññutaññāṇasaṅkhātena samantacakkhunā
  sabbadhamme hatthāmalakaṁ viya olokentopi aññaṁ ekanīvaraṇampi na samanupassāmīti.
       Yena nīvaraṇena nivutā pajā dīgharattaṁ sandhāvanti saṁsarantīti yena
  nīvaraṇasabhāvattā nīvaraṇena dhammasabhāvaṁ jānituṁ passituṁ paṭivijjhituṁ adatvā
  chādetvā pariyonandhitvā ṭhānena andhakārena nivutā sattā anādimatasaṁsāre 3-
  aparimāṇe kappe mahantesu ceva khuddakesu ca bhavādīsu aparāparuppattivasena
  sabbato dhāvanti ceva saṁsaranti ca. Ārammaṇantarasaṅkamanavasena vā sandhāvanaṁ,

  *  *  *  *  *  *
  Footnote: 1 i. ekaṁ nivārakadhammampi
  2 aṅ.catukka 21/200/239, khu.paṭi. 31/130/147 3 Sī.,Ma. nādimatisaṁsāre
-------------------------------------------------
[page 065]
  Bhavantarasaṅkamanavasena saṁsaraṇaṁ. Kilesānaṁ balavabhāvena vā sandhāvanaṁ, dubbalabhāvena
  saṁsaraṇaṁ. Khaṇikamaraṇavasena vā ekajātiyaṁ sandhāvanaṁ, vohāramaraṇavasena anekāsu
  jātīsu saṁsaraṇaṁ. Cittavasena vā sandhāvanaṁ, "cittamassa vidhāvatī"ti hi vuttaṁ,
  kammavasena saṁsaraṇaṁ. Evaṁ sandhāvanasaṁsaraṇānaṁ viseso veditabbo.
       Yathayidanti yathā idaṁ yakāro padasandhikaro, sandhivasena rassattaṁ.
  Avijjānīvaraṇanti ettha pūretuṁ ayuttaṭṭhāne kāyaduccaritādi avindiyaṁ nāma,
  aladdhabbanti attho. Taṁ avindiyaṁ vindatīti avijjā. Viparītato kāyasucaritādi
  vindiyaṁ nāma, taṁ vindiyaṁ na vindatīti avijjā. Khandhānaṁ rāsaṭṭhaṁ, āyatanānaṁ
  āyatanaṭṭhaṁ, dhātūnaṁ suññaṭṭhaṁ, indriyānaṁ ādhipateyyaṭṭhaṁ, saccānaṁ tathaṭṭhaṁ,
  dukkhādīnaṁ pīḷanādivasena vuttaṁ catubbidhaṁ atthaṁ aviditaṁ karotītipi avijjā.
  Antavirahite saṁsāre satte javāpetīti vā avijjā, paramatthato vā avijjamānesu
  itthipurisādīsu javati pavattati, vijjamānesu khandhādīsu na javati nappavattatīti
  avijjā. Apica cakkhuviññāṇādīnaṁ vatthārammaṇapaṭiccasamuppannadhammānaṁ chādanatopi
  avijjā. Avijjāva nīvaraṇanti avijjānīvaraṇaṁ.
       Avijjānīvaraṇena hi bhikkhave nivutā pajā dīgharattaṁ sandhāvanti saṁsarantīti idaṁ
  purimasseva daḷhīkaraṇatthaṁ vuttaṁ. Purimaṁ vā "yathayidaṁ bhikkhave avijjānīvaraṇan"ti
  evaṁ opammadassanavasena vuttaṁ, idaṁ nīvaraṇānubhāvadassanavasena. Kasmā panettha
  avijjāva evaṁ vuttā, na aññe dhammāti? ādīnavappaṭicchādanena
  kāmacchandādīnaṁ visesapaccayabhāvato. Tathā hi tāya paṭicchāditādīnave visaye 1-
  kāmacchandādayo pavattanti.
       Natthaññoti ādikā gāthā vuttassa avuttassa ca atthassa saṅgaṇhanavasena
  bhāsitā. Tattha nivutāti nivāritā paliguṇṭhitā, paṭicchāditāti attho. Ahorattanti

  *  *  *  *  *  *
  Footnote: 1 ka. paṭicchāditādīnavavisaye
-------------------------------------------------
[page 066]
  Divā ceva rattiñca, sabbakālanti vuttaṁ hoti. Yathā mohena āvutāti yena
  pakārena avijjānīvaraṇasaṅkhātena mohena āvutā 1- paṭicchāditā suviññeyyampi
  ajānantiyo pajā saṁsāre saṁsaranti, tathārūpo añño ekadhammopi ekanīvaraṇampi
  natthīti yojetabbaṁ. Ye ca mohaṁ pahantvāna, tamokkhandhaṁ padālayunti ye pana
  ariyasāvakā pubbabhāge tadaṅgādippahānavasena, heṭṭhimamaggehi vā taṁtaṁmaggavajjhaṁ
  mohaṁ pajahitvāna aggamaggena vajirūpamañāṇena mohasaṅkhātameva 2- tamorāsiṁ
  padālayiṁsu, anavasesato samucchindiṁsu. Na te puna saṁsarantīti te arahanto:-
             "khandhānañca paṭipāṭi dhātuāyatanāna ca
              abbocchinnaṁ vattamānā saṁsāroti pavuccatī"ti
  evaṁ vutte imasmiṁ saṁsāre na saṁsaranti na paribbhamanti. Kiṁkāraṇā? hetu tesaṁ
  na vijjati, yasmā saṁsārassa hetu mūlakāraṇaṁ avijjā, sā tesaṁ na vijjati,
  sabbaso natthi samucchinnattāti.
                        Catutthasuttavaṇṇanā niṭṭhitā.
                          ---------------
                       5. Taṇhāsaṁyojanasuttavaṇṇanā
       [15] Pañcame yassa vijjati, taṁ puggalaṁ dukkhehi, kammaṁ vā vipākehi 3-
  bhavayonigativiññāṇaṭṭhitisattāvāse vā bhavantarādīhi saṁyojetīti saṁyojanaṁ.
  Taṇhāyanaṭṭhena taṇhā. Tasati sayaṁ paritasati, tasanti vā etāyāti taṇhā.
  Saṁyuttāti cakkhvādīsu abhinivesavatthūsu baddhā. Sesaṁ vuttanayameva. Kāmañcettha
  avijjāyapi saṁyojanabhāvo taṇhāya ca nīvaraṇabhāvo atthiyeva, tathāpi avijjāya
  paṭicchāditādīnavehi bhavehi taṇhā satte saṁyojetīti imassa visesassa dassanatthaṁ

  *  *  *  *  *  *
  Footnote: 1 ka. āvaritā 2 Sī. tamokhandhasaṅkhātameva 3 ka. kammavipākehi
-------------------------------------------------
[page 067]
  Purimasutte avijjā nīvaraṇabhāveneva, 1- idha ca taṇhā saṁyojanabhāveneva vuttā.
  Kiñca nīvaraṇasaṁyojanappadhānadassanatthaṁ. Yathā hi nīvaraṇabhāvena avijjā
  saṅkilesadhammānaṁ padhānabhūtā pubbaṅgamā ca, evaṁ saṁyojanabhāvena nesaṁ taṇhāti
  tadadhīnapadhānabhāvaṁ dassetuṁ suttadvaye evamete dhammā vuttā. Apica visesena
  avijjā nibbānasukhaṁ 2- nivāretīti "nīvaraṇan"ti vuttā, taṇhā saṁsāradukkhena
  satte saṁyojetīti "saṁyojanan"ti.
       Dassanagamanantarāyakaraṇato vā vijjācaraṇavipakkhato dvayaṁ dvidhā vuttaṁ.
  Vijjāya hi ujuvipaccanīkabhūtā avijjā nibbānadassanassa aviparītadassanassa ca
  visesato antarāyakarā, caraṇadhammānaṁ ujuvipaccanīkabhūtā taṇhā gamanassa
  sammāpaṭipattiyā antarāyakarāti evamayaṁ avijjāya nivuto andhīkato taṇhāya
  saṁvuto baddho asutavā puthujjano andho viya baddho mahākantāraṁ, saṁsārakantāraṁ
  nātivattati. Anatthuppattihetudvayadassanatthampi 3- dvayaṁ dvidhā vuttaṁ.
  Avijjāgato hi puggalo bālabhāvena atthaṁ parihāpeti, anatthañca attano karoti akusalo
  viya āturo asappāyakiriyāya. Jānantopi bālo bālabhāvena atthaṁ parihāpeti,
  anatthañca karoti jānanto viya rogī asappāyasevī. Makkaṭālepopamasuttañcetassa
  atthassa sādhakaṁ.
       Paṭiccasamuppādassa mūlakāraṇadassanatthamettha dvayaṁ dvidhā vuttaṁ. Visesena
  hi sammohassa balavabhāvato avijjākhettaṁ atīto addhā, patthanāya balavabhāvato
  taṇhākhettaṁ anāgato addhā. Tathā hi bālajano sammohabahulo atītamanusocati,
  tassa avijjāpaccayā saṅkhārāti sabbaṁ netabbaṁ. Patthanābahulo anāgataṁ pajappati,

  *  *  *  *  *  *
  Footnote: 1 chaṂa. eva-saddo na dissati 2 Sī. nibbānamukhaṁ
  3 ka. anatthajananahetudvayassa dassanatthaṁpi
-------------------------------------------------
[page 068]
  Tassa taṇhāpaccayā upādānantiādi sabbaṁ netabbaṁ. Teneva tāsaṁ
  pubbantāharaṇena aparantapaṭisandhānena cassa 1- yathākkamaṁ mūlakāraṇatā dassitāti
  veditabbanti.
       Gāthāsu taṇhādutiyoti taṇhāsahāyo. Taṇhā hi nirudakakantāre
  marīcikāya udakasaññā viya pipāsābhibhūtaṁ appaṭikāradukkhābhibhūtampi sattaṁ
  assādasandassanavasena sahāyakiccaṁ karontī bhavādīsu anibbindaṁ katvā
  paribbhamāpeti, tasmā taṇhā purisassa "dutiyā"ti vuttā. Nanu ca aññepi
  kilesādayo bhavābhinibbattiyā paccayāva? saccametaṁ, na pana tathā visesapaccayo
  yathā taṇhā. Tathā hi kusalehi 2- vinā akusalehi, kāmāvacarādikusalehi ca vinā
  rūpāvacarādikusalehi bhavanibbattiyā visesapaccayo, yato samudayasaccanti vuccatīti.
  Itthabhāvaññathābhāvanti itthabhāvo ca aññathābhāvo ca itthabhāvaññathābhāvo, so
  etassa atthīti itthabhāvaññathābhāvo, saṁsāro, taṁ. Tattha itthabhāvo manussattaṁ,
  aññathābhāvo tato avasiṭṭhasattāvāsā. Itthabhāvo vā tesaṁ tesaṁ sattānaṁ
  paccuppanno attabhāvo, aññathābhāvo anāgatattabhāvo. Evarūpo vā aññopi
  attabhāvo itthabhāvo, na evarūpo aññathābhāvo. Taṁ itthabhāvaññathābhāvaṁ saṁsāraṁ
  khandhadhātuāyatanapaṭipāṭiṁ nātivattati na atikkamati.
       Etamādīnavaṁ ñatvā, taṇhaṁ dukkhassa sambhavanti etaṁ sakalavaṭṭadukkhassa
  sambhavaṁ samudayaṁ taṇhaṁ ādīnavaṁ ādīnavato ñatvāti attho. Atha vā etamādīnavaṁ
  ñatvāti etaṁ yathāvuttaṁ saṁsāranātivattanaṁ ādīnavaṁ dosaṁ ñatvā. Taṇhaṁ dukkhassa
  sambhavanti taṇhañca vuttanayena vaṭṭadukkhassa padhānakāraṇanti ñatvā.

  *  *  *  *  *  *
  Footnote: 1 Sī.,ka. eteneva vā pubbantāparato aparantappaṭisandhānevassa
  2 ka. taṇhā hi kusalehi
-------------------------------------------------
[page 069]
  Vītataṇho anādāno, sato bhikkhu paribbajeti evaṁ tīhi pariññāhi
  parijānanto vipassanaṁ vaḍḍhetvā maggapaṭipāṭiyā taṇhaṁ vigamento aggamaggena
  sabbaso vītataṇho, vigatataṇho, tato eva catūsu upādānesu kassacipi abhāvena
  āyatiṁ paṭisandhisaṅkhātassa vā ādānassa abhāvena anādāno, sativepullappattiyā
  sabbattha satokāritāya sato bhinnakileso bhikkhu paribbaje careyya,
  khandhaparinibbānena vā saṅkhārappattito apagaccheyyāti attho.
                        Pañcamasuttavaṇṇanā niṭṭhitā.
                           -------------
                         6. Paṭhamasekhasuttavaṇṇanā
       [16] Chaṭṭhe sekhassāti ettha kenaṭṭhena sekho? sekkhadhammapaṭilābhato
  sekho. Vuttañhetaṁ:-
            "kittāvatā nu kho bhante sekho hotīti, idha bhikkhu sekhāya
       sammādiṭṭhiyā samannāgato hoti .pe. Sekhena sammāsamādhinā
       samannāgato hoti. Ettāvatā kho bhikkhu sekho hotī"ti. 1-
     Apica sikkhatīti sekho. Vuttampi cetaṁ:-
            "sikkhatīti kho bhikkhu tasmā sekhoti vuccati. Kiñca sikkhati,
       adhisīlampi sikkhati, adhicittampi sikkhati, adhipaññampi sikkhati, sikkhatīti
       kho bhikkhu tasmā sekhoti vuccatī"ti. 2-
     Yopi kalyāṇaputhujjano anulomapaṭipadāya paripūrakārī sīlasampanno indriyesu
  guttadvāro bhojane mattaññū jāgariyānuyogamanuyutto pubbarattāpararattaṁ

  *  *  *  *  *  *
  Footnote: 1 saṁṃahā. 19/13/11 2 aṅṭika. 20/86/225
-------------------------------------------------
[page 070]
  Bodhipakkhiyānaṁ dhammānaṁ bhāvanānuyogamanuyutto viharati "ajja vā sev vā
  aññataraṁ sāmaññaphalaṁ adhigamissāmī"ti, sopi vuccati sikkhatīti sekhoti. Imasmiṁ
  atthe na paṭivijjhantova sekho adhippeto, atha kho kalyāṇaputhujjanopi.
  Appattaṁ mānasaṁ etenāti appattamānaso. Mānasanti "antalikkhacaro pāso
  yvāyaṁ carati mānaso"ti. 1- Ettha rāgo mānasanti vutto. "cittaṁ Mano
  mānasan"ti 2- ettha cittaṁ. "appattamānaso Sekho, kālaṁ kayirā janesutā"ti 3-
  ettha arahattaṁ. Idhāpi arahattameva adhippetaṁ. Tena appattārahattassāti
  vuttaṁ hoti.
       Anuttaranti seṭṭhaṁ, asadisanti attho. Catūhi yogehi khemaṁ anupaddutanti
  yogakkhemaṁ, arahattameva adhippetaṁ. Patthayamānassāti dve patthanā taṇhāpatthanā
  kusalacchandapatthanā ca. "patthayamānassa Hi jappitāni, paveditaṁ vāpi pakappitesū"ti
  ettha taṇhāpatthanā.
             "chinnaṁ Pāpimato sotaṁ viddhastaṁ vinaḷīkataṁ
              pāmojjabahulā hotha khemaṁ patthetha bhikkhavo"ti 4-
  ettha kattukamyatākusalacchandapatthanā, ayameva idhādhippetā. Tena patthayamānassāti
  taṁ yogakkhemaṁ gantukāmassa tanninnassa tappoṇassa tappabbhārassāti attho.
  Viharatoti ekaṁ iriyāpathadukkhaṁ aññena iriyāpathena vicchinditvā aparipatantaṁ
  attabhāvaṁ harato. Atha vā "sabbe saṅkhārā aniccāti adhimuccanto saddhāya
  viharatī"tiādinā niddesanayena cettha attho daṭṭhabbo. Ajjhattikanti
  niyakajjhattasaṅkhāte ajjhatte bhavaṁ ajjhattikaṁ. Aṅganti kāraṇaṁ. Iti karitvāti
  evaṁ katvā. Na aññaṁ ekaṅgampi samanupassāmīti ettha ayaṁ saṅkhepattho:-

  *  *  *  *  *  *
  Footnote: 1 viṃahā. 4/332/8, saṁ.sa. 15/151/135 2 abhi.saṅ. 34/65/32
  3 saṁ.sa. 15/159/146 4 mūṂa. 12/352/315
-------------------------------------------------
[page 071]
  Bhikkhave ajjhattaṁ attano santāne samuṭṭhitaṁ kāraṇanti katvā aññaṁ
  ekakāraṇampi na samanupassāmi yaṁ evaṁ bahūpakāraṁ, yathayidaṁ yoniso manasikāroti
  upāyamanasikāro pathamanasikāro aniccādīsu aniccādinayeneva manasikāro,
  aniccānulomikena vā cittassa 1- āvajjanā anvāvajjanā 1- ābhogo samannāhāro
  manasikāro, ayaṁ yoniso manasikāro.
       Idāni yoniso manasikārassa ānubhāvaṁ dassetuṁ "yoniso bhikkhave bhikkhu
  manasi karonto akusalaṁ pajahati, kusalaṁ bhāvetī"ti vuttaṁ. Tattha yoniso
  manasi karontoti "idaṁ dukkhaṁ ariyasaccaṁ, ayaṁ dukkhasamudayo ariyasaccaṁ, ayaṁ
  dukkhanirodho ariyasaccaṁ, ayaṁ dukkhanirodhagāminī paṭipadā ariyasaccan"ti catūsu
  ariyasaccesu yonisomanasikāraṁ pavattento.
       Tatrāyaṁ atthavibhāvanā:- yadipi idaṁ suttaṁ avisesena sekkhapuggalavasena
  āgataṁ, catumaggasādhāraṇavasena pana saṅkhepeneva kammaṭṭhānaṁ kathayissāMa. Yo
  catusaccakammaṭṭhāniko yogāvacaro "taṇhāvajjā tebhūmakā khandhā dukkhaṁ, taṇhā
  dukkhasamudayo 2- ubhinnaṁ appavatti nirodho, nirodhasampāpako maggo"ti evaṁ
  pubbe eva ācariyasantike uggahitacatusaccakammaṭṭhāno, so aparena samayena
  vipassanāmaggaṁ samāruḷho samāno tebhūmake khandhe "idaṁ dukkhan"ti yoniso
  manasikaroti, upāyena pathena samannāharati ceva vipassati ca, vipassanā hi
  idha manasikārasīsena vuttā. Yā panāyantassa dukkhassa samuṭṭhāpikā purimabhavikā
  taṇhā, ayaṁ dukkhasamudayoti yoniso manasikaroti. Yasmā pana idaṁ dukkhaṁ ayañca
  samudayo idaṁ ṭhānaṁ patvā nirujjhanti nappavattanti, tasmā yadidaṁ nibbānaṁ
  nāma, ayaṁ dukkhanirodhoti yoniso manasikaroti. Nirodhasampāpakaṁ aṭṭhaṅgikaṁ maggaṁ

  *  *  *  *  *  *
  Footnote: 1-1 chaṂa. āvaṭṭanā anvāvaṭṭanā 2 chaṂa. samudayo
-------------------------------------------------
[page 072]
  "ayaṁ Dukkhanirodhagāminī paṭipadā"ti yoniso manasikaroti, upāyena pathena
  samannāharati ceva vipassati ca.
       Tatrāyaṁ upāyo:- abhiniveso nāma khandhe hoti, na vivaṭṭe, tasmā
  ayamattho:- "imasmiṁ kāye paṭhavīdhātu āpodhātū"tiādinā 1- nayena cattāri
  mahābhūtāni tadanusārena upādārūpāni ca pariggahetvā "ayaṁ rūpakkhandho"ti
  vavatthapeti, taṁ vavatthāpayato uppanne tadārammaṇe cittacetasikadhamme "ime
  cattāro arūpakkhandhā"ti vavatthapeti, tato "ime pañcakkhandhā dukkhan"ti
  vavatthapeti, te pana saṅkhepato nāmañca rūpañceti dve bhāgā honti, idañca
  nāmarūpaṁ sahetu sappaccayaṁ uppajjati, tassa ayaṁ avijjābhavataṇhādiko hetu,
  ayaṁ āhārādiko paccayoti hetupaccaye vavatthapeti. So tesaṁ paccayānañca
  paccayuppannānañca yāthāvasarasalakkhaṇaṁ vavatthapetvā "ime dhammā ahutvā bhavanti
  hutvā nirujjhanti, tasmā aniccā"ti aniccalakkhaṇaṁ āropeti,
  "udayabbayapaṭipīḷitattā dukkhā"ti dukkhalakkhaṇaṁ āropeti, "avasavattanato anattā"ti
  anattalakkhaṇaṁ āropeti.
       Evaṁ tilakkhaṇāni āropetvā vipassanto udayabbayañāṇuppattiyā
  uppanne obhāsādike vipassanūpakkilese `amaggo'ti udayabbayañāṇameva
  "ariyamaggassa upāyabhūto pubbabhāgamaggo"ti maggāmaggaṁ vavatthapetvā puna
  udayabbayañāṇaṁ paṭipāṭiyā bhaṅgañāṇādīni ca uppādento sotāpattimaggādayo
  pāpuṇāti. Tasmiṁ khaṇe cattāri saccāni ekappaṭivedheneva paṭivijjhati
  ekābhisamayena abhisameti. Tattha dukkhaṁ pariññāpaṭivedhena paṭivijjhanto, samudayaṁ
  pahānappaṭivedhena paṭivijjhanto sabbaṁ akusalaṁ pajahati, nirodhaṁ sacchikiriyāpaṭivedhena

  *  *  *  *  *  *
  Footnote: 1 dīṃahā. 10/378/250
-------------------------------------------------
[page 073]
  Paṭivijjhanto, maggaṁ bhāvanāpaṭivedhena paṭivijjhanto, sabbaṁ kusalaṁ
  bhāveti, ariyamaggo hi nippariyāyato kucchitasalanādiatthena kusalo, tasmiṁ ca
  bhāvite sabbepi kusalā anavajjabodhipakkhiyadhammā bhāvanāpāripūriṁ gacchantīti.
  Evaṁ yoniso manasikaronto akusalaṁ pajahati, kusalaṁ bhāveti. Tathā hi vuttaṁ
  "idaṁ dukkhanti yoniso manasikaroti, ayaṁ dukkhasamudayoti yoniso manasikarotī"tiādi.
  1- Aparampi vuttaṁ "yonisomanasikārasampannassetaṁ bhikkhave bhikkhuno pāṭikaṅkhaṁ
  ariyaṁ aṭṭhaṅgikaṁ maggaṁ bhāvessati, ariyaṁ aṭṭhaṅgikaṁ maggaṁ bahulīkarissatī"ti. 2-
       Yoniso manasikāroti gāthāya ayaṁ saṅkhepattho:- sikkhati, sikkhāpadāni
  tassa atthi, sikkhanasīloti vā sekho. Saṁsāre bhayaṁ ikkhatīti bhikkhu. Tassa
  sekhassa bhikkhuno uttamatthassa arahattassa pattiyā adhigamāya yathā yoniso
  manasikāro, evaṁ bahukāro bahūpakāro añño koci dhammo natthi. Kasmā?
  yasmā yoniso upāyena manasikāraṁ purakkhatvā padahaṁ catubbidhasammappadhānavasena
  padahanto khayaṁ dukkhassa pāpuṇe saṅkilesavaṭṭadukkhassa parikkhayaṁ pariyosānaṁ
  nibbānaṁ pāpuṇe adhigaccheyya, tasmā yoniso manasikāro bahukāroti.
                         Chaṭṭhasuttavaṇṇā niṭṭhitā.
                           ------------
                         7. Dutiyasekhasuttavaṇṇanā
       [17] Sattame bāhiranti ajjhattasantānato bahi bhavaṁ. Kalyāṇamittatāti
  yassa sīlādiguṇasampanno aghassa ghātā hitassa vidhātā sabbākārena
  upakārako mitto hoti, so puggalo kalyāṇamitto, tassa bhāvo kalyāṇamittatā.
  Tatrāyaṁ kalyāṇamitto pakatiyā saddhāsampanno hoti sīlasampanno sutasampanno

  *  *  *  *  *  *
  Footnote: 1 Maṃū. 12/21/13 2 saṁṃahā. 19/55/24
-------------------------------------------------
[page 074]
  Cāgasampanno vīriyasampanno satisampanno samādhisampanno paññāsampanno.
  Tattha saddhāsampattiyā saddahati tathāgatassa bodhiṁ, tena sammāsambodhihetubhūtaṁ
  sattesu hitasukhesitaṁ 1- na pariccajati, sīlasampattiyā sabrahmacārīnaṁ piyo hoti
  garu ca bhāvanīyo codako pāpagarahī vattā vacanakkhamo, sutasampattiyā
  khandhāyatanasaccapaṭiccasamuppādādikānaṁ gambhīrānaṁ kathānaṁ kattā hoti, cāgasampattiyā
  khandhāyatanasaccapaṭiccasamuppādādikānaṁ gambhīrānaṁ kathānaṁ kattā hoti, cāgasampattiyā
  appiccho hoti santuṭṭho pavivitto asaṁsaṭṭho, vīriyasampattiyā attano
  paresañca hitappaṭipattiyaṁ āraddhavīriyo hoti, satisampattiyā upaṭṭhitassati hoti
  paramena satinepakkena samannāgato cirakatampi cirabhāsitampi saritā anussaritā,
  samādhisampattiyā avikkhitto hoti samāhito ekaggacitto, paññāsampattiyā
  aviparītaṁ pajānāti. So satiyā kusalākusalānaṁ dhammānaṁ gatiyo samanvesanto
  paññāya sattānaṁ hitasukhaṁ yathābhūtaṁ jānitvā samādhinā tattha abyaggacitto 2-
  hutvā vīriyena satte ahitato nisedhetvā ekantahite niyojeti. Tenevāha:-
            "piyo garu bhāvanīyo vattā ca vacanakkhamo
             gambhīrañca kathaṁ kattā no caṭṭhāne niyojaye"ti.
       Kalyāṇamitto bhikkhave bhikkhu akusalaṁ pajahati, kusalaṁ bhāvetīti kalyāṇamitto
  puggalo kalyāṇamittaṁ nissāya kammassakatāñāṇaṁ uppādeti, uppannaṁ saddhaṁ
  phātiṁ karoti, saddhājāto upasaṅkamati, upasaṅkamitvā dhammaṁ suṇāti, taṁ dhammaṁ
  sutvā tathāgate saddhaṁ paṭilabhati, tena saddhāpaṭilābhena gharāvāsaṁ pahāya
  pabbajjaṁ anutiṭṭhati, catupārisuddhisīlaṁ sampādeti, yathābalaṁ dhutadhamme samādāya
  vattati, dasakathāvatthulābhī hoti, āraddhavīriyo viharati upaṭṭhitassati sampajāno
  pubbarattāpararattaṁ bodhipakkhiyānaṁ dhammānaṁ bhāvanāmanuyutto, nacirasseva vipassanaṁ

  *  *  *  *  *  *
  Footnote: 1 Sī. hitesitaṁ 2 ka. abyattacitto
-------------------------------------------------
[page 075]
  Ussukkāpetvā ariyamaggādhigamena sabbaṁ akusalaṁ samucchindati, sabbañca kusalaṁ
  bhāvanāpāripūriṁ gamento vaḍḍheti. Vuttañhetaṁ:-
           "kalyāṇamittasseva meghiya bhikkhuno pāṭikaṅkhaṁ kalyāṇasahāyakassa
      kalyāṇasampavaṅkassa `yaṁ sīlavā bhavissati, pātimokkhasaṁvarasaṁvuto viharissati
      ācāragocarasampanno, aṇumattesu vajjesu bhayadassāvī samādāya
      sikkhissati sikkhāpadesu.'
            kalyāṇamittassetaṁ .pe. Kalyāṇasampavaṅkassa `yaṁ yāyaṁ kathā
      abhisallekhikā cetovivaraṇasappāyā ekantanibbidāya .pe. Nibbānāya
      saṁvattati, seyyathidaṁ? appicchakathā santuṭṭhikathā pavivekakathā asaṁsaggakathā
      vīriyārambhakathā sīlakathā samādhikathā .pe. Vimuttiñāṇadassanakathā.
      Evarūpāya kathāya nikāmalābhī bhavissati akicchalābhī akasiralābhī. 1-
            Kalyāṇamittassetaṁ .pe. Kalyāṇasampavaṅkassa `yaṁ āraddha-
      vīriyo viharissati akusalānaṁ dhammānaṁ pahānāya kusalānaṁ dhammānaṁ
      upasampadāya thāmavā daḷhaparakkamo anikkhittadhuro kusalesu dhammesu'
            kalyāṇamittassetaṁ .pe. Kalyāṇasampavaṅkassa `yaṁ paññavā
      bhavissati udayatthagāminiyā paññāya samannāgato ariyāya nibbedhikāya
      sammā dukkhakkhayagāminiyā'ti". 2-
  Evaṁ sakalavaṭṭadukkhaparimuccananimittaṁ kalyāṇamittatāti veditabbaṁ. Tenevāha:-
            "mamañhi ānanda kalyāṇamittaṁ āgamma jātidhammā sattā
      jātiyā parimuccanti, jarādhammā sattā jarāya parimuccantī"tiādi. 3-
      Tena vuttaṁ "kalyāṇamitto bhikkhave bhikkhu akusalaṁ pajahati, kusalaṁ
  bhāvetī"ti.

  *  *  *  *  *  *
  Footnote: 1 khu.u. 25/31/141-2 2 khu.u. 25/31/143 3 saṁ.sa. 15/129/105
-------------------------------------------------
[page 076]
       Gāthāya sappatissoti paṭissavasaṅkhātena saha paṭissenāti sappatisso,
  kalyāṇamittassa ovādaṁ sirasā sampaṭicchako subbacoti attho. Atha vā hitasukhe
  patiṭṭhāpanena pati isetīti patisso, ovādadāyako. Garuādarayogena tena
  patissena saha vattatīti sappatisso, garūsu garucittīkārabahulo. Sagāravoti
  chabbidhenapi gāravena yutto. Karaṁ mittānaṁ vacananti kalyāṇamittānaṁ ovādaṁ
  karonto yathovādaṁ paṭipajjanto. Sampajānoti sattaṭṭhāniyena sampajaññena
  samannāgato. Patissatoti kammaṭṭhānaṁ phātiṁ gametuṁ samatthāya satiyā patissato
  satokārī. Anupubbenāti sīlādivisuddhipaṭipāṭiyā, tattha ca vipassanāpaṭipāṭiyā
  ceva maggapaṭipāṭiyā ca. Sabbasaṁyojanakkhayanti kāmarāgasaṁyojanādīnaṁ sabbesaṁ
  saṁyojanānaṁ khepanato sabbasaṁyojanakkhayasaṅkhātassa ariyamaggassa pariyosānabhūtaṁ
  arahattaṁ tassa ārammaṇabhūtaṁ nibbānameva vā. Pāpuṇe adhigaccheyyāti attho.
  Iti imesu dvīsu suttesu ariyamaggādhigamassa satthārā padhānaṅgaṁ nāma gahitanti
  veditabbaṁ.
                        Sattamasuttavaṇṇanā niṭṭhitā.
                           -------------
                         8. Saṁghabhedasuttavaṇṇanā
       [18] Aṭṭhame ekadhammoti katamo ayaṁ suttanikkhepo? aṭṭhuppattiko.
  Tatrāyaṁ saṅkhepakathā:- devadatto hi ajātasattuṁ duggahaṇaṁ gāhāpetvā tassa
  pitaraṁ rājānaṁ bimbisāraṁ tena mārāpetvāpi abhimāre payojetvāpi silāpavijjhanena
  ruhiruppādakammaṁ 1- katvāpi na tāvatā pākaṭo jāto, nāḷāgiriṁ vissajjetvā
  pana pākaṭo jāto. Atha mahājano "evarūpampi nāma pāpaṁ gahetvā rājā

  *  *  *  *  *  *
  Footnote: 1 chaṂa. lohituppādakammaṁ
-------------------------------------------------
[page 077]
  Vicaratī"ti kolāhalamakāsi, mahāghoso ahosi. Taṁ sutvā rājā attanā dīyamānāni
  pañca thālipākasatāni pacchindāpesi, upaṭṭhānampissa nāgamāsi. Nāgarāpi kulaṁ
  upagatassa kaṭacchubhattampissa nādaṁsu. So parihīnalābhasakkāro kohaññena
  jīvitukāmo satthāraṁ upasaṅkamitvā pañca vatthūni yācitvā "alaṁ devadatta yo
  icchati. So āraññiko hotū"tiādinā 1- bhagavatā paṭikkhitto tehi pañcahi
  vatthūhi bālaṁ lūkhappasannaṁ janaṁ saññāpento pañcasate vajjiputtake salākaṁ
  gāhāpetvā saṁghaṁ bhinditvāva te ādāya gayāsīsaṁ agamāsi. Atha dve
  aggasāvakā satthu āṇāya tattha gantvā dhammaṁ desetvā te ariyaphale
  patiṭṭhāpetvā ānayiṁsu. Ye panassa saṁghabhedāya parakkamantassa laddhiṁ rocetvā
  tatheva paggayha ṭhitā saṁghe bhijjante bhinne ca samanuññā ahesuṁ, tesaṁ taṁ
  dīgharattaṁ ahitāya dukkhāya ahosi.
       Devadattopi nacirasseva rogābhibhūto bāḷhagilāno maraṇakāle "satthāraṁ
  vandissāmī"ti mañcakasivikāya niyyamāno jetavane pokkharaṇitīre ṭhapito paṭhaviyā
  vivare dinne patitvā avīcimhi nibbatti, yojanasatiko cassa attabhāvo ahosi
  kappaṭṭhiyo 2- tālakkhandhaparimāṇehi ayasūlehi vinividdho. Devadattapakkhikāni ca
  pañcamattāni kulasatāni tassa laddhiyaṁ ṭhitāni saha bandhavehi niraye nibbattāni.
  Ekadivasaṁ bhikkhū dhammasabhāyaṁ kathaṁ samuṭṭhāpesuṁ "āvuso devadattena saṁghaṁ
  bhindantena bhāriyaṁ kammaṁ katan"ti. Atha satthā dhammasabhaṁ upagantvā "kāya nuttha
  bhikkhave etarahi kathāya sannisinnā"ti pucchitvā "imāya nāmā"ti vutte
  saṁghabhede ādīnavaṁ dassento imaṁ suttaṁ abhāsi. Keci pana bhaṇanti "devadattassa
  tappakkhikānaṁ ca tathā niraye nibbattabhāvaṁ disvā saṁghabhede ādīnavaṁ dassento
  bhagavā attano ajjhāsayeneva imaṁ suttaṁ desesī"ti.

  *  *  *  *  *  *
  Footnote: 1 viṃahāvi. 1/409/309, vi.cūḷa. 7/343/137 2 Sī.,ka. kappaṭṭhitiyo
-------------------------------------------------
[page 078]
       Tattha ekadhammoti eko akusalo mahāsāvajjadhammo. Loketi sattaloke.
  Uppajjamāno uppajjatīti ettha bhedasaṁvattanikesu bhaṇḍanādīsu saṁghe uppannesupi
  "dhammo adhammo"tiādīsu aṭṭhārasabhedakaravatthūsu yassa kassaci dīpanavasena
  voharantesupi tattha rucijananatthaṁ anussāventesupi anussāvetvā salākāya
  gāhitāyapi saṁghabhedo uppajjamāno nāma hoti, salākāya pana gāhitāya
  cattāro vā atirekā vā yadā āveṇikaṁ uddesaṁ vā saṁghakammaṁ vā karonti,
  tadā saṁghabhedo uppajjati nāMa. Kate pana tasmiṁ saṁghabhedo uppanno nāMa.
  Kammaṁ uddeso vohāro anussāvanā salākaggāhoti imesu hi pañcasu saṁghassa
  bhedakāraṇesu kammaṁ vā uddeso vā pamāṇaṁ, vohārānussāvanasalākaggāhā
  pana pubbabhāgāti.
       Bahujanāhitāyātiādīsu mahājanassa jhānamaggādisampattinivāraṇena ahitāya,
  saggasampattinivāraṇena asukhāya, apāyūpapattihetubhāvena anatthāya. Akusaladhammavasena
  vā ahitāya, hitamattassapi abhāvā sugatiyampi nibbattanakakāyikacetasikadukkhāya
  uppajjatīti sambandho. Devamanussānanti idaṁ "bahuno janassā"ti vuttesu
  ukkaṭṭhapuggalaniddeso. Aparo nayo:- bahujanāhitāyāti bahujanassa mahato
  sattanikāyassa ahitatthāya, diṭṭhadhammikasamparāyikānatthāyāti attho. Asukhāyāti
  diṭṭhadhammikasamparāyikāsukhatthāya, duvidhadukkhatthāyāti attho anatthāyāti
  paramatthapaṭikkhepāya. Nibbānaṁ hi paramattho, tato uttariṁ attho natthi. Ahitāyāti
  maggapaṭikkhepāya. Nibbānasampāpakamaggato hi uttariṁ hitaṁ nāma natthi. Dukkhāyāti
  ariyasukhavirādhanena vaṭṭadukkhatāya. Ye hi ariyasukhato viraddhā taṁ adhigantuṁ abhabbā,
  te vaṭṭadukkhe paribbhamanti, ariyasukhato ca uttariṁ sukhaṁ nāma natthi. Vuttañhetaṁ
  "ayaṁ samādhi paccuppannasukho ceva āyatiñca sukhavipāko"ti. 1-

  *  *  *  *  *  *
  Footnote: 1 dī.pā. 11/355/249, aṅ.pañcaka. 22/27/25
-------------------------------------------------
[page 079]
       Idāni "saṁghabhedo"ti sarūpato dassetvā tassa ahitādīnaṁ ekantahetubhāvaṁ
  pakāsetuṁ "saṁghe kho pana bhikkhave bhinne"tiādimāha. Tattha bhinneti nimittatthe
  bhummaṁ yathā "adhanānaṁ dhane ananuppadīyamāne"ti 1- bhedahetūti attho,
  aññamaññaṁ bhaṇḍanānīti catunnaṁ parisānaṁ tappakkhikānañca "eso dhammo, neso
  dhammo"ti aññamaññavivadanāni. Bhaṇḍanaṁ hi kalahassa pubbabhāgo. Paribhāsāti
  "idañcidañca vo anatthaṁ karissāmā"ti bhayuppādavasena tajjanā. Parikkhepāti
  jātiādivasena parito khepā, dasahi akkosavatthūhi khuṁsanavambhanā. Pariccajanāti
  ukkhepaniyakammakaraṇādivasena nissāraṇā. Tatthāti tasmiṁ saṁghabhede, tannimitte
  vā bhaṇḍanādike. Appasannāti ratanattayaguṇānaṁ anabhiññā. Nappasīdantīti
  "dhammacārino samacārino"tiādinā yvāyaṁ bhikkhūsu pasādanākāro, tathā na
  pasīdanti, tesaṁ vā sotabbaṁ saddhātabbaṁ na maññanti. Tathā ca dhamme satthari
  ca appasannāva honti. Ekaccānaṁ aññathattanti puthujjanānaṁ aviruḷhasaddhānaṁ
  pasādaññathattaṁ.
       Gāthāyaṁ āpāyikotiādīsu apāye nibbattanārahatāya āpāyiko. Tatthapi
  avīcisaṅkhāte mahāniraye uppajjatīti nerayiko. Ekaṁ antarakappaṁ paripuṇṇameva
  katvā tattha tiṭṭhatīti kappaṭṭho. Saṁghabhedasaṅkhāte vagge ratoti vaggarato.
  Adhammiyatāya adhammo. Bhedakaravatthūhi saṁghabhedasaṅkhāte eva ca adhamme ṭhitoti
  adhammaṭṭho. Yogakkhemā padhaṁsatīti yogakkhemato hi tato padhaṁsati parihāyati, 2-
  catūhipi vā yogehi anupaddutattā yogakkhemaṁ nāma arahattaṁ nibbānañca,
  tato panassa dhaṁsane vattabbameva natthi. Diṭṭhisīlasāmaññato saṁhataṭṭhena saṁghaṁ,
  tato eva ekakammādividhānayogena samaggaṁ sahitaṁ. Bhetvānāti pubbe vuttalakkhaṇena

  *  *  *  *  *  *
  Footnote: 1 dī.pā 11/91/55 2 Ma. yogakkhemāti hitato vidhaṁsati parihāyati
-------------------------------------------------
[page 080]
  Saṁghabhedena bhinditvā. Kappanti āyukappaṁ. So panettha antarakappova. Nirayamhīti
  avīcimahānirayamhi.
                        Aṭṭhamasuttavaṇṇanā niṭṭhitā.
                          --------------
                        9. Saṁghasāmaggīsuttavaṇṇanā
       [19] Navame ekadhammoti eko kusaladhammo anavajjadhammo, "ayaṁ
  dhammo, nāyaṁ dhammo"tiādinā sace saṁghe vivādo uppajjeyya, tattha dhammakāmena
  viññunā iti paṭisañcikkhitabbaṁ "ṭhānaṁ kho panetaṁ vijjati, yadidaṁ vivādo
  vaḍḍhamāno saṁgharājiyā vā saṁghabhedāya vā saṁvatteyyā"ti. Sace taṁ adhikaraṇaṁ
  attanā paggahetvā ṭhito, aggiṁ akkantena viya sahasā tato oramitabbaṁ.
  Atha parehi taṁ paggahitaṁ sayaṁ cetaṁ sakkoti vūpasametuṁ, ussāhajāto hutvā
  dūrampi gantvā tathā paṭipajjitabbaṁ, yathā taṁ vūpasammati. Sace pana sayaṁ na
  sakkoti, so ca vivādo uparūpari vaḍḍhateva, na vūpasammati. Ye tattha patirūpā
  sikkhākāmā sabrahmacārino, te ussāhetvā yena dhammena yena vinayena
  yena satthusāsanena taṁ adhikaraṇaṁ yathā vūpasammati, tathā vūpasametabbaṁ evaṁ
  vūpasamentassa yo saṁghasāmaggikaro kusalo dhammo, ayamettha ekadhammoti
  adhippeto. So hi ubhatopakkhiyānaṁ dveḷhakajātānaṁ bhikkhūnaṁ, tesaṁ anuvattanavasena
  ṭhitānaṁ bhikkhunīnaṁ upāsakānaṁ upāsikānaṁ tesaṁ ārakkhadevatānaṁ yāva
  devabrahmānampi uppajjanārahaṁ ahitaṁ dukkhāvahaṁ saṅkilesadhammaṁ apanetvā
  mahato puññarāsissa kusalābhisandassa hetubhāvato sadevakassa lokassa hitasukhāvaho
  hoti. Tena vuttaṁ "ekadhammo bhikkhave loke uppajjamāno uppajjati
  bahujanahitāyā"tiādi. Tassattho anantarasutte vuttavipariyāyena veditabbo.
  Saṁghassa sāmaggīti saṁghassa samaggabhāvo bhedābhāvo ekakammatā ekuddesatā ca.
-------------------------------------------------
[page 081]
       Gāthāyaṁ sukhā saṁghassa sāmaggīti sukhassa paccayabhāvato sāmaggī sukhāti
  vuttā yathā "sukho buddhānamuppādo"ti. 1- Samaggānañcanuggahoti samaggānaṁ
  sāmaggianumodanena anuggaṇhanaṁ sāmaggianurūpaṁ, yathā te sāmaggiṁ na vijahanti,
  tathā gahaṇaṁ ṭhapanaṁ anubalappadānanti attho. Saṁghaṁ samaggaṁ katvānāti bhinnaṁ
  saṁghaṁ rājipattaṁ vā samaggaṁ sahitaṁ katvā. Kappanti āyukappameva. Saggamhi
  modatīti kāmāvacaradevaloke aññe deve dasahi ṭhānehi abhibhavitvā dibbasukhaṁ
  anubhavamāno icchitanipphattiyāva modati pamodati lalati kīḷatīti.
                        Navamasuttavaṇṇanā niṭṭhitā.
                           ------------
                        10. Paduṭṭhacittasuttavaṇṇanā
       [20] Dasamassa kā uppatti? aṭṭhuppattiyeva. Ekadivasaṁ kira bhikkhū
  dhammasabhāyaṁ sannisinnā kathaṁ samuṭṭhāpesuṁ "āvuso idhekacco bahuṁ puññakammaṁ
  karoti, ekacco bahuṁ pāpakammaṁ, ekacco ubhayavomissakaṁ karoti, tattha
  vomissakārino kīdiso abhisamparāyo"ti. Atha satthā dhammasabhaṁ upagantvā
  paññattavarabuddhāsane nisinno taṁ kathaṁ sutvā "bhikkhave maraṇāsannakāle
  saṅkiliṭṭhacittassa duggati pāṭikaṅkhā"ti dassento imāya aṭṭhuppattiyā idaṁ
  suttaṁ desesi.
       Tattha idhāti desāpadese nipāto. Svāyaṁ katthaci padesaṁ upādāya
  vuccati "idheva tiṭṭhamānassa, devabhūtassa me sato"tiādīsu. 2- Katthaci sāsanaṁ
  upādāya "idheva bhikkhave samaṇo idha dutiyo samaṇo"tiādīsu. 3- Katthaci

  *  *  *  *  *  *
  Footnote: 1 khuḍha. 25/194/51 2 dīṃahā. 10/369/244
  3 Maṃū. 12/139/98, aṅ.catukka. 21/241/265
-------------------------------------------------
[page 082]
  Padapūraṇamatte "idhāhaṁ bhikkhave bhuttāvī assaṁ pavārito"tiādīsu. 1- Katthaci lokaṁ
  upādāya vuccati "idha tathāgato loke uppajjatī"tiādīsu. 2- Idhāpi loke eva
  daṭṭhabbo. Ekaccanti ekaṁ, aññataranti attho. Puggalanti sattaṁ. So hi
  yathāpaccayaṁ kusalākusalānaṁ tabbipākānañca pūraṇato maraṇavasena galanato ca
  puggaloti vuccati. Paduṭṭhacittanti padosena āghātena paduṭṭhacittaṁ. Atha vā
  paduṭṭhacittanti dosena rāgādinā padūsitacittaṁ. Ettha ca ekaccanti idaṁ
  paduṭṭhacittassa puggalassa visesanaṁ. Yassa hi paṭisandhidāyakakammaṁ okāsamakāsi,
  so tathā vutto. Yassa ca akusalappavattito cittaṁ nivattetvā kusalavasena
  otāretuṁ na sakkā, evaṁ āsannamaraṇo. Evanti idāni vattabbākāraṁ dasseti.
  Cetasāti attano cittena cetopariyañāṇena. Cetoti tassa puggalassa cittaṁ.
  Pariccāti paricchinditvā pajānāmi. Nanu ca yathākammūpagañāṇassāyaṁ visayoti 3- ?
  Saccametaṁ, tadā pavattamānākusalacittavasena panetaṁ vuttaṁ.
       Imamhi cāyaṁ samayeti imasmiṁ kāle, imāyaṁ vā paccayasāmaggiyaṁ, ayaṁ
  puggalo javanavīthiyā parabhāge kālaṁ kareyya ceti attho. Na hi javanakkhaṇe
  kālakiriyā atthi. Yathābhataṁ nikkhitto evaṁ nirayeti yathā ābhataṁ kiñci āharitvā
  ṭhapitaṁ, evaṁ attano kammunā nikkhitto niraye ṭhapito evāti attho. Kāyassa
  bhedāti upādinnakkhandhapariccāgā. Paraṁ maraṇāti tadanantaraṁ abhinibbattakkhandhaggahaṇe.
  Atha vā kāyassa bhedāti jīvitindriyassa upacchedā. Paraṁ maraṇāti
  cuticittato 4- uddhaṁ.
       Apāyantiādi sabbaṁ nirayasseva vevacanaṁ. 5- Nirayo hi ayasaṅkhātā sukhā
  apetoti apāyo, saggamokkhahetubhūtā vā puññasammatā ayā apetotipi apāyo.

  *  *  *  *  *  *
  Footnote: 1 Maṃū. 12/30/17 2 aṅṭika. 20/61/164 3 Sī. visesoti
  4 chaṂa. catito 5 Sī.,i. nirayassa vevacanameva
-------------------------------------------------
[page 083]
  Dukkhassa gati paṭisaraṇanti duggati, dosabahulattā vā duṭṭhena kammunā
  nibbattā gatītipi duggati. Vivasā nipatanti ettha dukkaṭakammakārino, vinassantā
  vā ettha nipatanti sambhijjamānaṅgapaccaṅgāti vinipāto. Natthi ettha
  assādasaññito ayoti nirassādaṭṭhena nirayo. Atha vā apāyaggahaṇena
  tiracchānayoni vuccati. Tiracchānayoni hi apāyo sugatito apetattā, na duggati
  mahesakkhānaṁ nāgarājādīnaṁ sambhavato. Duggatiggahaṇena pettivisayo. So hi
  apāyo ceva duggati ca sugatito apetattā dukkhassa ca gatibhūtattā, na
  vinipāto asurasadisaṁ avinipātattā. Vinipātaggahaṇena asurakāyo. So hi
  yathāvuttenatthena apāyo ceva duggati ca, sabbasampattisamussayehi vinipatitattā
  vinipātoti ca vuccati. Nirayaggahaṇena avīciādi anekappakāro nirayova vuccati.
  Idha pana sabbapadehipi nirayova vutto. Upapajjantīti paṭisandhiṁ gaṇhanti.
       Gāthāsu paṭhamagāthā saṅgītikāle dhammasaṅgāhakattherehi ṭhapitā. Ñatvānāti
  pubbakālakiriyā. Ñāṇapubbakaṁ hi byākaraṇaṁ. Hetuattho vā tvāsaddo yathā
  "sīhaṁ disvā bhayaṁ hotī"ti, jānanahetūti attho. Buddho bhikkhūna santiketi
  buddho bhagavā attano santike bhikkhūnaṁ etaṁ parato dvīhi gāthāhi vuccamānaṁ
  atthaṁ byākāsi. Sesaṁ vuttanayameva.
                        Dasamasuttavaṇṇanā niṭṭhitā.
                        Dutiyavagugavaṇṇanā niṭṭhitā.
                           ------------
-------------------------------------------------
[page 084]
                             3. Tatiyavagga
                        1. Pasannacittasuttavaṇṇanā
       [21] Tatiyavaggassa paṭhame pasannacittanti ratanattayasaddhāya kammaphalasaddhāya
  ca pasannamānasaṁ. Sugatinti sundaraṁ gatiṁ, sukhassa vā gatinti sugatiṁ. Sagganti
  rūpādisampattīhi suṭṭhu agganti saggaṁ. Lokanti lokiyanti etatha puññapāpaphalāni,
  lujjanaṭṭheneva vā lokaṁ. Ettha ca sugatiggahaṇena manussagatipi saṅgayhati,
  saggaggahaṇena devagati eva. Sesaṁ heṭṭhā vuttanayamevāti. 1-
                        Paṭhamasuttavaṇṇanā niṭṭhitā.
                           -------------
                          2. Mettasuttavaṇṇanā
       [22] Dutiye mā bhikkhave puññānanti ettha māti paṭisedha nipāto.
  Puññasaddo "kusalānaṁ bhikkhave dhammānaṁ samādānahetu evamidaṁ puññaṁ
  pavaḍḍhatī"tiādīsu 2- puññaphale āgato. "avijjāgato Yaṁ bhikkhave purisapuggalo
  puññañca saṅkhāraṁ abhisaṅkharotī"tiādīsu 3- kāmarūpāvacarasucarite. "puññūpagaṁ Bhavati
  viññāṇan"tiādīsu 3- sugativisesabhūte upapattibhave. "tīṇimāni Bhikkhave
  puññakiriyāvatthūni dānamayaṁ puññakiriyāvatthu sīlamayaṁ puññakiriyāvatthu bhāvanāmayaṁ
  puññakiriyāvatthū"tiādīsu 4- kusalacetanāyaṁ. Idha pana tebhūmakakusaladhamme veditabbo.
  Bhāyitthāti ettha duvidhaṁ bhayaṁ ñāṇabhayaṁ sārajjabhayanti. Tattha "yepi te bhikkhave devā
  dīghāyukā vaṇṇavanto sukhabahulā uccesu vimānesu ciraṭṭhitikā, tepi tathāgatassa

  *  *  *  *  *  *
  Footnote: 1 chaṂa. vuttanayameva 2 dī.pā. 11/80/49
  3 saṁṇi. 16/50/80 4 khu.iti. 25/60/278, aṅ.aṭṭhaka. 23/126/245
-------------------------------------------------
[page 085]
  Dhammadesanaṁ sutvā yebhuyyena bhayaṁ santāsaṁ saṁvegaṁ santāsaṁ āpajjantī"tiādīsu 1-
  āgataṁ ñāṇabhayaṁ. "ahudeva Bhayaṁ, ahu lomahaṁso"tiādīsu 2- āgataṁ sārajjabhayaṁ.
  Idhāpi sārajjabhayameva. Ayañcettha attho:- bhikkhave dīgharattaṁ kāyavacīsaṁyamo
  vattapaṭipattipūraṇaṁ ekāsanaṁ ekaseyyaṁ indriyadamo dhutadhammehi cittassa niggaho
  sati sampajaññaṁ kammaṭṭhānānuyogavasena vīriyārambhoti evamādīni yāni bhikkhunā
  nirantaraṁ pavattetabbāni puññāni, tehi mā bhāyittha, mā bhayaṁ santāsaṁ
  āpajjittha, ekaccassa diṭṭhadhammasukhassa uparodhabhayena samparāyikanibbānasukhadāyakehi
  puññehi mā bhāyitthāti. Nissake hi idaṁ sāmivacanaṁ.
       Idāni tato abhāyitabbabhāve kāraṇaṁ dassento "sukhassetan"tiādimāha.
  Tattha sukhasaddo "sukho buddhānaṁ uppādo, sukhā virāgatā loke"tiādīsu 3-
  sukhamūle āgato. "yasmā Ca kho mahāli rūpaṁ sukhaṁ sukhānupatitaṁ sukhāvakkantan"tiādīsu
  4- sukhārammaṇe. "yāvañcidaṁ Bhikkhave na sukaraṁ akkhānena pāpuṇituṁ yāva
  sukhā saggā"tiādīsu 5- sukhapaccayaṭṭhāne. "sukho Puññassa uccayo"tiādīsu 6-
  sukhahetumhi. "diṭṭhadhammasukhavihārā Ete dhammā"tiādīsu 7- abyāpajjhe. "nibbānaṁ
  Paramaṁ sukhan"tiādīsu 8- nibbāne. "sukhassa Ca pahānā"tiādīsu 9- sukhavedanāyaṁ.
  "adukkhamasukhaṁ Santaṁ, sukhamicceva bhāsitan"tiādīsu 10- upekkhāvedanāyaṁ. "dvepi
  Mayā ānanda vedanā vuttā pariyāyena sukhā vedanā dukkhā vedanā"tiādīsu 11-
  iṭṭhasukhe. "sukho Vipāko puññānan"tiādīsu iddhivipāke. Idhāpi iṭṭhavipāke
  eva daṭṭhabbo. Iṭṭhassātiādīsu esitabbato aniṭṭhapaṭikkhepato ca iṭṭhassa,
  kamanīyato manasmiṁ ca kamanato pavisanato 12- kantassa. Piyāyitabbato santappanato

  *  *  *  *  *  *
  Footnote: 1 aṅ.catukka. 21/33/38 2 dīṃahā. 10/318/205 3 khuḍha. 25/194/51
  4 saṁ.kha. 17/60/57 5 Ma.u. 14/255/223 6 khuḍha. 25/118/38
  7 Maṃū. 12/82/54-5 8 khuḍha. 25/203-4/52-3 MaṂa. 13/215-6 190,192
  9 khu.cūḷa. 30/680/339 10 saṁ.saḷā. 18/368/257, khu.iti. 25/53/274
  11 MaṂa. 13/89/67 12 Sī. paṭisaraṇato
-------------------------------------------------
[page 086]
  Ca piyassa, mānanīyato manassa vaḍḍhanato ca manāpassāti attho veditabbo.
  Yadidaṁ puññānīti "puññānī"ti yadidaṁ vacanaṁ, etaṁ sukhassa iṭṭhassa vipākassa
  adhivacanaṁ nāmaṁ, sukhamevetaṁ yadidaṁ puññanti phalena kāraṇassa abhedūpacāraṁ vadati.
  Tena katūpacitānaṁ puññānaṁ avassaṁbhāviphalaṁ sutvā appamattena sakkaccaṁ puññāni
  kātabbānīti puññakiriyāyaṁ niyojeti, ādarañca nesaṁ tattha uppādeti.
       Idāni attanā sunettakāle katena puññakammena dīgharattaṁ paccanubhūtaṁ
  bhavantarapaṭicchannaṁ uḷāratamaṁ puññavipākaṁ udāharitvā tamatthaṁ pākaṭaṁ karonto
  "abhijānāmi kho panāhan"tiādimāha. Tattha abhijānāmīti abhivisiṭṭhena ñāṇena
  jānāmi, paccakkhato bujjhāmi, dīgharattanti cirakālaṁ. Puññānanti dānādikusala-
  dhammānaṁ. Satta vassānīti satta saṁvaccharāni. Mettacittanti mijjatīti mettā,
  siniyhatīti attho. Mitte bhavā, mittassa vā esā pavattītipi mettā.
  Lakkhaṇādito pana hitākārappavattilakkhaṇā, hitūpasaṁhārarasā, āghātavinaya-
  paccupaṭṭhānā, sattānaṁ manāpabhāvadassanapadaṭṭhānā. Byāpādūpasamo etissā
  sampatti, sinehāsambhavo vipatti. Sā etassa atthīti mettacittaṁ. Bhāvetvāti
  mettāsahagataṁ cittaṁ cittasīsena samādhi vuttoti mettāsamādhiṁ mettābrahmavihāraṁ
  uppādetvā ceva vaḍḍhetvā ca. Satta saṁvaṭṭavivaṭṭakappeti satta mahākappe.
  Saṁvaṭṭavivaṭṭaggahaṇeneva hi saṁvaṭṭaṭṭhāyivivaṭṭaṭṭhāyinopi gahitā. Imaṁ lokanti
  kāmalokaṁ. Saṁvaṭṭamāne sudanti saṁvaṭṭamāne. Sudanti nipātamattaṁ, vinassamāneti
  attho. "saṁvaṭṭamāne Sudan"ti ca paṭhanti. Kappeti kāle. Kappasīsena hi kālo
  vutto. Kālepi vā khīyamāne kappopi 1- khīyateva. Yathāha:-
             "kālo ghasati bhūtāni, sabbāneva sahattanā"ti. 2-
       "ābhassarūpago Homī"ti vuttattā tejosaṁvaṭṭavasenettha kappavuṭṭhānaṁ
  veditabbaṁ. Ābhassarūpagoti tattha paṭisandhiggahaṇavasena ābhassarabrahmalokaṁ

  *  *  *  *  *  *
  Footnote: 1 Ma. sabbopi 2 khu.jā. 27/340/95 (syā)
-------------------------------------------------
[page 087]
  Upagacchāmīti ābhassarūpago homi. Vivaṭṭamāneti saṇṭhahamāne, jāyamāneti
  attho. Suññaṁ brahmavimānaṁ upapajjāmīti kassaci sattassa tattha nibbattassa
  abhāvato suññaṁ, yaṁ paṭhamajjhānabhūmisaṅkhātaṁ brahmavimānaṁ ādito nibbattaṁ, taṁ
  paṭisandhiggahaṇavasena upapajjāmi upemi. Brahmāti kāmāvacarasattehi seṭṭhaṭṭhena
  tathā tathā brūhitaguṇatāya brahmavihārato nibbattaṭṭhena ca brahmā.
  Brahmapārisajjabrahmapurohitehi mahanto brahmāti mahābrahmā. Tato eva te
  abhibhavitvā ṭhitattā abhibhū. Tehi kenaci guṇena na abhibhūtoti anabhibhūto.
  Aññadatthūti ekaṁsavacane nipāto. Dasoti dassanasīlo, so atītānāgatapaccuppannānaṁ
  dassanasamattho, abhiññāṇena passitabbaṁ passāmīti attho. Sesabrahmānaṁ
  iddhipādabhāvanābalena attano cittañca mama vase vattemīti vasavattī homīti
  yojetabbaṁ. Tadā kira bodhisatto aṭṭhasamāpattilābhīpi samāno tathā sattahitaṁ
  attano pāramiparipūraṇañca olokento 1- tāsu eva dvīsu jhānabhūmīsu nikantiṁ
  uppādetvā mettābrahmavihāravasena aparāparaṁ saṁsari. Tena vuttaṁ "satta
  vassāni .pe. Vasavattī"ti.
       Evaṁ bhagavā rūpāvacarapuññassa vipākamahantataṁ pakāsetvā idāni
  kāmāvacarapuññassāpi vipākamahantataṁ 2- dassento "chattiṁsakkhattun"tiādimāha.
  Tattha sakko ahosinti chattiṁsavāre aññattha anupapajjitvā nirantaraṁ tattha
  sakko devānamindo tāvatiṁsadevarājā ahosiṁ. Rājā ahosintiādīsu catūhi
  acchariyadhammehi catūhi ca saṅgahavatthūhi lokaṁ rañjetīti rājā. Cakkaratanaṁ
  vatteti, catūhi sampatticakkehi vattati, tehi ca paraṁ vatteti, parahitāya ca
  iriyāpathacakkānaṁ vatto etasmiṁ atthīti cakkavattī. Rājāti cettha sāmaññaṁ,

  *  *  *  *  *  *
  Footnote: 1 Ma. oloketvā 2 chaṂa. taṁ
-------------------------------------------------
[page 088]
  Cakkavattīti visesaṁ. Dhammena caratīti dhammiko. Ñāyena samena vattatīti
  attho. Dhammeneva rajjaṁ labhitvā rājā jātoti dhammarājā. Parahitadhammacaraṇena
  vā dhammiko, attahitadhammacaraṇena dhammarājā. Caturantāya issaroti cāturanto,
  catusamuddantāya catubbidhadīpavibhūsitāya ca paṭhaviyā issaroti attho. Ajjhattaṁ
  kopādipaccatthike, bahiddhā ca sabbarājāno adaṇḍena asatthena vijesīti
  vijitāvī. Janapade thāvarabhāvaṁ dhuvabhāvaṁ patto, na sakkā kenaci tato cāletuṁ,
  janapado vā tamhi thāvariyaṁ patto anuyutto sakammanirato acalo asampavedhīti
  janapadatthāvariyappatto.
       Cakkaratanaṁ hatthiratanaṁ assaratanaṁ maṇiratanaṁ itthiratanaṁ gahapatiratanaṁ
  pariṇāyakaratananti imehi sattahi ratanehi samupetoti sattaratanasamannāgato.
  Tesu hi rājā cakkavatti cakkaratanena ajitaṁ jināti, hatthiassaratanehi vijite
  sukheneva anuvicarati, pariṇāyakaratanena vijitamanurakkhati, sesehi upabhogasukhamanubhavati.
  Paṭhamena cassa ussāhasattiyogo, pacchimena mantasattiyogo, hatthiassagahapatiratanehi
  pabhūsattiyogo suparipuṇṇo hoti, itthimaṇiratanehi tividhasattiyogaphalaṁ.
  So itthimaṇiratanehi paribhogasukhamanubhavati, sesehi upabhogasukhaṁ 1- visesato cassa
  purimāni tīṇi adosakusalamūlajanitakammānubhāvena sampajjanti, majjhimāni
  alobhakusalamūlajanitakammānubhāvena, pacchimamekaṁ amohakusalamūlajanitakammānubhāvenāti
  veditabbaṁ. Padesarajjassāti khuddakarajjassa.
       Etadahosīti attano sampattiyo paccavekkhantassa pacchime cakkavattikāle
  etaṁ "kissa nu kho me idaṁ kammassa phalan"tiādikaṁ ahosi. Sabbatthakameva
  tasmiṁ tasmimpi bhave etadahosiyeva. Tatthāyaṁ cakkavattikālavasena yojanā.

  *  *  *  *  *  *
  Footnote: 1 ka. issariyasukhaṁ
-------------------------------------------------
[page 089]
  Evaṁmahiddhikoti maṇiratanahatthiratanādippamukhāya kosavāhanasampattiyā
  janapadatthāvariyappattiyā ca evaṁ mahiddhiko. Evaṁmahānubhāvoti
  cakkaratanādisamannāgamena kassacipi pīḷaṁ akarontova sabbarājūhi sirasā
  sampaṭicchitasāsanavehāsagamanādīhi evaṁmahānubhāvo. Dānassāti
  annādideyyadhammapariccāgassa. Damassāti cakkhvādiindriyadamanassa
  ceva samādānavasena rāgādikilesadamanassa ca. Saññamassāti
  kāyavacīsaṁyamassa. Tattha yaṁ samādānavasena kilesadamanaṁ, taṁ bhāvanāmayaṁ puññaṁ,
  tañca kho mettābrahmavihārabhūtaṁ idhādhippetaṁ. Tasmiṁ ca upacārappanābhedena
  duvidhe yaṁ appanāpattaṁ, tenassa yathāvuttāsu dvīsu jhānabhūmīsu upapatti ahosi.
  Itarena tividhenāpi yathārahaṁ pattacakkavattiādibhāvoti veditabbaṁ.
       Iti bhagavā attānaṁ kāyasakkhiṁ katvā puññānaṁ vipākamahantataṁ pakāsetvā
  idāni tamevatthaṁ gāthābandhena dassento "puññamevā"tiādimāha. Tattha
  puññameva so sikkheyyāti yo atthakāmo kulaputto, so pujjaphalanibbattanato 1-
  attano santānaṁ punanato ca "puññan"ti laddhanāmaṁ tividhaṁ kusalameva sikkheyya
  niveseyya upacineyya pasaveyyāti attho. Āyatagganti vipulaphalatāya uḷāraphalatāya
  āyataggaṁ, piyamanāpaphalatāya vā āyatiṁ 2- uttamanti āyataggaṁ, āyena vā
  yonisomanasikārādipaccayena uḷāratamena agganti āyataggaṁ. Takāro padasandhikaro.
  Atha vā āyena puññaphalena aggaṁ padhānanti āyataggaṁ. Tato eva sukhudrayaṁ
  sukhavipākanti attho.
       Katamaṁ pana taṁ puññaṁ, kathañca naṁ sikkheyyāti āha "dānañca
  samacariyañca, mettacittañca bhāvaye"ti. Tattha samacariyanti kāyavisamādīni vajjetvā
  kāyasamādicaritaṁ, suvisuddhaṁ sīlanti attho. Bhāvayeti attano santāne uppādeyya
  vaḍḍheyya. Ete dhammeti ete dānādike sucaritadhamme. Sukhasamuddayeti sukhānisaṁse,

  *  *  *  *  *  *
  Footnote: 1 ka. pūjabbhavaphalaṁ nibbattanato 2 Sī. āyati
-------------------------------------------------
[page 090]
  Ānisaṁsaphalampi nesaṁ sukhamevāti dasseti. Abyāpajjhaṁ sukhaṁ lokanti
  kāmacchandādibyāpādavirahitattā abyāpajjhaṁ niddukkhaṁ, parapīḷābhāve pana vattabbaṁ
  natthi. Jhānasamāpattivasena sukhabahulattā sukhaṁ, ekantasukhañca brahmalokaṁ
  jhānapuññānaṁ, itarapuññānaṁ pana tadaññaṁ sampattibhavasaṅkhātaṁ sukhaṁ lokaṁ
  paṇḍito sappañño upapajjati upeti. Iti imasmiṁ sutte gāthāsu ca
  vaṭṭasampatti eva kathitā.
                        Dutiyasuttavaṇṇanā niṭṭhitā.
                           ------------
                         3. Ubhayatthasuttavaṇṇanā
       [23] Tatiye bhāvitoti uppādito ca vaḍḍhito ca. Bahulīkatoti punappunaṁ
  kato. Atthoti hitaṁ. Taṁ hi araṇīyato upagantabbato atthoti vuccati. Samadhiggayha
  tiṭṭhatīti sammā pariggahetvā vattati. Diṭṭhadhammikanti diṭṭhadhammo vuccati
  paccakkhabhūto attabhāvo, diṭṭhadhamme bhavaṁ diṭṭhadhammikaṁ, idhalokapariyāpannanti
  attho. Samparāyikanti dhammavasena samparetabbato samparāyo, paraloko,
  samparāye bhavaṁ samparāyikaṁ, paralokapariyāpannanti vuttaṁ hoti.
       Ko panesa diṭṭhadhammiko nāma attho, ko vā samparāyikoti? saṅkhepena
  Tāva yaṁ idhalokasukhaṁ, yañcetarahi idhalokasukhāvahaṁ, ayaṁ diṭṭhadhammiko attho.
  Seyyathidaṁ? gahaṭṭhānaṁ tāva idha yaṅkiñci vittūpakaraṇaṁ, anākulakammantatā,
  Ārogyasaṁvidhānaṁ vatthuvisadakiriyāyogavihitāni sippāyatanavijjaṭṭhānāni
  saṅgahitaparijanatāti evamādi. Pabbajitānaṁ pana ye ime jīvitaparikkhārācīvarapiṇḍapāta-
  senāsanagilānapaccayabhesajjaparikkhārā, tesaṁ akicchalābho, tattha ca saṅkhāya
-------------------------------------------------
[page 091]
  Paṭisevanā, saṅkhāya parivajjanā, vatthuvisadakiriyā, appicchatā, santuṭṭhitā, 1-
  paviveko, asaṁsaggoti evamādi. Patirūpadesavāsasappurisūpanissayasaddhammassavanayoniso-
  manasikārādayo pana ubhayesaṁ sādhāraṇā ubhayānurūpā cāti veditabbā.
       Appamādoti ettha appamādo pamādappaṭipakkhato veditabbo. Ko
  panesa pamādo nāma? pamajjanākāro. Vuttañhetaṁ:-
               "tattha katamo pamādo, kāyaduccarite vā vacīduccarite vā
          manoduccarite vā pañcasu kāmaguṇesu cittassa vossaggo
          vossaggānuppādanaṁ kusalānaṁ vā dhammānaṁ bhāvanāya asakkaccakiriyatā
          asātaccakiriyatā anaṭṭhitakiriyatā 2- olīnavuttitā nikkhittacchandatā
          nikkhittadhuratā anāsevanā abhāvanā abahulīkammaṁ anadhiṭṭhānaṁ
          ananuyogo pamādo, yo evarūpo, pamādo pamajjanā pamajjitattaṁ,
          ayaṁ vuccati pamādo"ti. 3-
       Tasmā vuttappaṭipakkhato appamādo veditabbo. Atthato hi so satiyā
  avippavāso, niccaṁ upaṭṭhitassatiyā etaṁ nāmaṁ. Apare pana "satisampajaññayogena
  pavattā cattāro arūpino khandhā appamādo"ti vadanti.
      "bhāvito Bahulīkato"ti vuttaṁ, kathaṁ panāyaṁ appamādo bhāvetabboti? na
  Appamādabhāvanā nāma visuṁ ekā bhāvanā atthi. Yā hi kāci puññakiriyā
  kusalakiriyā, sabbā sā appamādabhāvanātveva veditabbā. Visesato pana
  vivaṭṭūpanissayaṁ saraṇagamanaṁ kāyikavācasikasaṁvarañca upādāya sabbā sīlabhāvanā
  sabbā samādhibhāvanā sabbā paññābhāvanā sabbā kusalabhāvanā anavajjabhāvanā
  appamādabhāvanāti veditabbā. "appamādo"ti Hi idaṁ mahantaṁ atthaṁ dīpeti,

  *  *  *  *  *  *
  Footnote: 1 chaṂa. santuṭṭhi 2 Ma. anuṭṭhitakiriyatā 3 abhi.vi. 35/846/427
-------------------------------------------------
[page 092]
  Mahantaṁ atthaṁ pariggahetvā tiṭṭhati. Sakalampi tepiṭakaṁ buddhavacanaṁ āharitvā
  appamādapadassa atthaṁ katvā kathento dhammakathiko "atiṭṭhena pakkhando"ti na
  vattabbo. Kasmā? appamādapadassa mahantabhāvato. Tathā hi sammāsambuddho
  kusinārāyaṁ yamakasālānamantare parinibbānasamaye nipanno abhisambodhito
  paṭṭhāya pañcacattālīsāya vassesu attanā bhāsitaṁ dhammaṁ ekena padena
  saṅgahetvā dassento "appamādena sampādethā"ti bhikkhūnaṁ ovādamadāsi. Tathā
  ca vuttaṁ:-
             "seyyathāpi bhikkhave yāni kānici jaṅgalānaṁ pāṇānaṁ
          padajātāni, sabbāni tāni hatthipade samodhānaṁ gacchanti, hatthipadaṁ
          tesaṁ aggamakkhāyati yadidaṁ mahantaṭṭhena. Evameva kho bhikkhave ye
          keci kusalā dhammā, sabbe te appamādamūlakā appamādasamosaraṇā,
          appamādo tesaṁ dhammānaṁ aggamakkhāyatī"ti. 1-
       Gāthāsu appamādaṁ pasaṁsantīti dānādipuññakiriyāsu appamādaṁ appamajjanaṁ
  paṇḍitā sappaññā buddhādayo pasaṁsanti vaṇṇenti thomenti. Kasmā? yasmā
  appamatto ubho atthe adhigaṇhāti paṇḍito. Ke pana te ubho atthāti
  āha "diṭṭhe dhamme ca yo attho, yo cattho samparāyiko"ti, evamettha
  padayojanā veditabbā. Idhāpi diṭṭhe dhamme ca yo atthoti gahaṭṭhassa tāva
  "anavajjāni kammāni, anākulā ca kammantā"tiādinā nayena vutto
  kasigorakkhādividhinā laddhabbo attho. Pabbajitassa pana avippaṭisārādiattho
  veditabbo. Yo cattho samparāyikoti pana ubhayesampi dhammacariyāva vuttāti
  veditabbā. Atthābhisamayāti duvidhassapi atthassa hitassa paṭilābhā, laddhabbena
  samiti saṅgati samodhānanti samayo, lābho. Samayo eva abhisamayo, abhimukhabhāvena

  *  *  *  *  *  *
  Footnote: 1 Maṃū. 12/300/262
-------------------------------------------------
[page 093]
  Vā samayo abhisamayoti evamettha abhisamayo veditabbo. Dhitisampannattā dhīro.
  Tatiyena ettha atthasaddena paramatthassa nibbānassāpi saṅgaho veditabbo.
  Sesaṁ suviññeyyameva. Iti imasmimpi sutte vaṭṭasampatti eva kathitā. Gāthāyaṁ
  pana vivaṭṭassapi saṅgaho daṭṭhabbo. Tathā hi vuttaṁ:-
            "appamādo amataṁpadaṁ pamādo maccuno padaṁ
             appamattā na mīyanti ye pamattā yathā matā.
             Evaṁ visesato ñatvā appamādamhi paṇḍitā
             appamāde pamodanti ariyānaṁ gocare ratā.
             Te jhāyino sātatikā niccaṁ daḷhaparakkamā
             phusanti dhīrā nibbānaṁ yogakkhemaṁ anuttaran"ti. 1-
  Tasmā "atthābhisamayā"ti ettha lokuttaratthavasenapi attho veditabbo.
                         Tatiyasuttavaṇṇanā niṭṭhitā.
                           -------------
                         4. Aṭaṭhipuñjasuttavaṇṇanā
       [24] Catutthe ekapuggalassāti ettha puggaloti ayaṁ vohārakathā.
  Buddhassa hi bhagavato duvidhā desanā sammutidesanā ca paramatthadesanā cāti.
  Tattha "puggalo satto itthī puriso khattiyo brāhmaṇo devo māro"ti
  evarūpā sammutidesanā. "aniccaṁ Dukkhaṁ anattā khandhā dhātu āyatanā
  satipaṭṭhānā"ti evarūpā paramatthadesanā. Tattha bhagavā ye sammutivasena desanaṁ
  sutvā visesamadhigantuṁ samatthā, nesaṁ sammutidesanaṁ deseti. Ye pana paramatthavasena
  desanaṁ sutvā visesamadhigantuṁ samatthā, tesaṁ paramatthadesanaṁ deseti.

  *  *  *  *  *  *
  Footnote: khuḍha. 25/23/19
-------------------------------------------------
[page 094]
       Tatthāyaṁ upamā:- yathā hi desabhāsākusalo tiṇṇaṁ vedānaṁ atthasaṁvaṇṇanako
  ācariyo ye damiḷabhāsāya vutte atthaṁ jānanti, tesaṁ damiḷabhāsāya
  ācikkhati. Ye andhabhāsādīsu aññatarāya, tesaṁ tāya tāya bhāsāya. Evaṁ te
  māṇavā chekaṁ byattaṁ ācariyamāgamma khippameva sippaṁ uggaṇhanti. Tattha
  ācariyo viya buddho bhagavā, tayo vedā viya kathetabbabhāve ṭhitāni tīṇi
  piṭakāni, desabhāsākosallamiva sammutiparamatthakosallaṁ, nānādesabhāsā māṇavakā
  viya sammutiparamatthavasena paṭivijjhanasamatthā veneyyā, ācariyassa
  damiḷabhāsādiācikkhanaṁ viya bhagavato sammutiparamatthavasena desanā veditabbā. Āha cettha:-
            "duve saccāni akkhāsi sambuddho vadataṁ varo
             sammutiṁ paramatthañca tatiyaṁ nūpalabbhati.
             Saṅketavacanaṁ saccaṁ lokasammutikāraṇā 1-
             paramatthavacanaṁ saccaṁ dhammānaṁ bhūtakāraṇā.
             Tasmā vohārakusalassa lokanāthassa satthuno
             sammutiṁ voharantassa musāvādo na jāyatī"ti. 2-
       Apica aṭṭhahi kāraṇehi bhagavā puggalakathaṁ katheti:- hirottappadīpanatthaṁ
  kammassakatādīpanatthaṁ paccattapurisakāradīpanatthaṁ ānantariyadīpanatthaṁ
  brahmavihāradīpanatthaṁ pubbenivāsadīpanatthaṁ dakkhiṇāvisuddhidīpanatthaṁ lokasammutiyā
  appahānatthañcāti. "khandhadhātuāyatanāni Hiriyanti ottappantī"ti hi vutte mahājano
  na jānāti, sammohaṁ āpajjati, paṭisattu vā 3- hoti "kimidaṁ khandhadhātuāyatanāni
  hiriyanti ottappanti nāmā"ti. "itthī Hiriyati ottappati, puriso
  khattiyo brāhmaṇo devo māro"ti pana vutte jānāti, na sammohaṁ

  *  *  *  *  *  *
  Footnote: 1 ka. lokasammutikāraṇaṁ 2 ka. vohāro ariyova soti 3 Ma. paṭisattu
-------------------------------------------------
[page 095]
  Āpajjati, na paṭisattu vā hoti. Tasmā bhagavā hirottappadīpanatthaṁ puggalakathaṁ
  katheti.
       "khandhā Kammassakā, dhātuyo āyatanānī"ti vuttepi eseva nayo. Tasmā
  kammassakatādīpanatthampi puggalakathaṁ katheti.
       "veḷuvanādayo Mahāvihārā khandhehi kārāpitā, dhātūhi āyatanehī"ti
  vuttepi eseva nayo. Tathā "khandhā mātaraṁ jīvitā voropenti, pitaraṁ, arahantaṁ,
  ruhiruppādakammaṁ, saṁghabhedakammaṁ karonti, dhātuyo āyatanānī"ti vuttepi eseva
  nayo. "khandhā Mettāyanti, dhātuyo āyatanānī"ti vuttepi eseva nayo.
  "khandhā Pubbenivāsaṁ anussaranti, dhātuyo āyatanānī"ti vuttepi eseva nayo.
  Tasmā bhagavā paccattapurisakāradīpanatthaṁ ānantariyadīpanatthaṁ brahmavihāradīpanatthaṁ
  pubbenivāsadīpanatthañca puggalakathaṁ katheti.
       "khandhā Dānaṁ paṭiggaṇhanti, dhātuyo āyatanānī"ti vuttepi mahājano
  na jānāti, sammohaṁ āpajjati, paṭisattu vā hoti "kimidaṁ khandhā dhātuyo
  āyatanāni paṭiggaṇhanti nāmā"ti. "puggalā Paṭiggaṇhantī"ti pana vutte
  jānāti, na sammohaṁ āpajjati, na paṭisattu vā hoti. Tasmā bhagavā
  dakkhiṇāvisuddhidīpanatthaṁ puggalakathaṁ katheti.
       Lokasammutiñca buddhā bhagavanto na pajahanti, lokasamaññāya lokaniruttiyā
  lokābhilāpe ṭhitāyeva dhammaṁ desenti. Tasmā bhagavā lokasammutiyā appahānatthampi
  puggalakathaṁ katheti. So idhāpi lokavohāravasena desetabbamatthaṁ dassento
  "ekapuggalassā"tiādimāha.
       Tattha ekapuggalassāti ekassa sattassa. Kappanti mahākappaṁ. Yadipi
  accantasaṁyoge idaṁ upayogavacanaṁ, yattha pana sattānaṁ sandhāvanaṁ saṁsaraṇaṁ
-------------------------------------------------
[page 096]
  Sambhavati, tassa vasena gahetabbaṁ. Aṭṭhikaṅkaloti aṭṭhibhāgo. "aṭṭhikhalo"tipi 1-
  Paṭhanti, aṭṭhisañcayoti attho. Aṭṭhipuñjoti aṭṭhisamūho. Aṭṭhirāsīti tasseva
  vevacanaṁ. Keci pana "kaṭippamāṇato heṭṭhā samūho kaṅkalo nāma, tato upari
  yāva tālappamāṇaṁ puñjo, tato upari rāsī"ti vadanti. Taṁ tesaṁ matimattaṁ.
  Sabbametaṁ samūhasseva pariyāyavacanaṁ vepullassa vāti upamābhāvena āhaṭattā.
        Sace saṁhārako assāti avippakiraṇavasena saṁharitvā ṭhapetā koci yadi
  siyāti parikappanavasena vadati. Sambhatañca na vinasseyyāti tathā kenaci sambhataṁ
  ca taṁ aṭṭhikaṅkalaṁ antaradhānābhāvena pūtibhūtaṁ cuṇṇavicuṇṇañca ahutvā sace
  na vinasseyyāti parikappanavaseneva vadati. Ayaṁ hettha attho:- bhikkhave ekassa
  sattassa kammakilesehi aparāparuppattivasena ekaṁ mahākappaṁ sandhāvantassa
  saṁsarantassa evaṁ mahāaṭṭhisañcayo bhaveyya, ārohapariṇāhehi yattakoyaṁ
  vepullapabbato. Sace panassa koci saṁharitvā ṭhapetā bhaveyya, sambhatañca taṁ
  sace avinassantaṁ tiṭṭheyyāti. Ayañca nayo nibbutapadīpe 2- viya bhijjanasabhāve
  kaḷevaranikkheparahite opapātikattabhāve sabbena sabbaṁ anaṭṭhike ca khuddakattabhāve
  vajjetvā vutto. Keci pana "parikappanavasena imassa nayassa āhaṭattā
  tesampi yadi siyā aṭṭhikaṅkalo, tenāpi saheva ayaṁ aṭṭhipuñjaparimāṇo vutto"ti
  vadanti. Apare pana "nayidamevaṁ labbhamānasseva aṭṭhipuñjassa vasena
  sabbaññutaññāṇena paricchinditvā imassa parimāṇassa vuttattā. Tasmā
  vuttanayeneva attho gahetabbo"ti.
       Gāthāsu mahesināti mahante sīlakkhandhādayo esi gavesīti 3- mahesī,
  sammāsambuddho. "iti Vuttaṁ mahesinā"ti ca bhagavā "dasabalasamannāgato bhikkhave

  *  *  *  *  *  *
  Footnote: 1 Sī.,Ma. aṭṭhicalotipi 2 ka. nibbutapadīpo 3 chaṂa. esati gavesatīti
-------------------------------------------------
[page 097]
  Tathāgato"tiādīsu viya attānaṁ aññaṁ viya katvā dassesi. 1- Vepulloti
  rājagahaṁ parivāretvā ṭhitesu pañcasu pabbatesu vipulabhāvato vepulloti laddhanāmo,
  tato eva mahā, ṭhitadisābhāgavasena uttaro gijjhakūṭassa. Giribbajeti
  giribbajapuranāmakassa rājagahassa samīpe.
       Ettāvatā bhagavā "ettakenapi kālena anupacchinnabhavamūlassa apariññātavatthukassa
  puthujjanassa ayamīdisī kaṭasivaḍḍhanā"ti vaṭṭe 2- ādīnavaṁ dassetvā
  idāni yesaṁ ariyasaccānaṁ ananubodhā appaṭivedhā andhaputhujjanassa evaṁ
  kaṭasivaḍḍhanā, tāni ariyasaccāni diṭṭhavato ariyapuggalassa ayaṁ natthīti dassento
  "yato ca ariyasaccānī"tiādimāha.
       Tattha yatoti yadā. Ariyasaccānīti araṇīyato ariyāni, avitathabhāvena
  saccāni cāti ariyasaccāni, ariyabhāvakarāni vā saccāni ariyasaccāni, ariyehi
  vā buddhādīhi paṭivijjhitabbāni saccāni ariyasaccāni. Atha vā ariyassa saccāni
  ariyasaccāni. Sadevakena hi lokena saraṇanti araṇīyato ariyo bhagavā, tena
  sayambhuñāṇena diṭṭhattā tassa saccānīti ariyasaccāni. Sammappaññāya passatīti
  sammā hetunā ñāyena vipassanāpaññāsahitāya maggapaññāya pariññāpahāna-
  sacchikiriyābhāvanābhisamayavasena passati. Dukkhantiādi ariyasaccānaṁ sarūpadassanaṁ.
  Tattha anekūpaddavādhiṭṭhānatāya kucchitabhāvato bālajanaparikappitadhuvasubhasukhattavirahena
  tucchabhāvato ca dukkhaṁ. Dukkhaṁ samuppajjati etenāti dukkhasamuppādo, dukkhasamudayo.
  Dukkhaṁ atikkamati etena ārammaṇapaccayabhūtena, ettha vāti dukkhassa atikkamo,
  nibbānaṁ. Ārakattā kilesehi araṇīyato ca ariyo. Sammādiṭṭhiādīnaṁ aṭṭhannaṁ
  aṅgānaṁ vasena aṭṭhaṅgiko. Mārento kilese gacchati, nibbānatthikehi maggīyati,

  *  *  *  *  *  *
  Footnote: 1 chaṂa. dasseti 2 Ma. khandhe
-------------------------------------------------
[page 098]
  Sayaṁ vā nibbānaṁ maggatīti maggo. Tato eva dukkhassa upasamaṁ nirodhaṁ
  gacchatīti dukkhūpasamagāmī. Yato sammappaññāya passatīti sambandho.
       Sa sattakkhattuṁ paramaṁ, sandhāvitvāna puggaloti so evaṁ catusaccadassāvī
  ariyapuggalo sotāpanno sabbamudindriyo samāno sattavāraparamaṁyeva bhavādīsu
  aparāparuppattivasena sandhāvitvā saṁsaritvā. Ekabījī kolaṅkolo sattakkhattuparamoti
  indriyānaṁ tikkhamajjhimamudubhāvena tayo hi sotāpannā. Tesu sabbamudindriyassa
  vasenidaṁ vuttaṁ "sa sattakkhattuṁ paramaṁ, sandhāvitvānā"ti. Dukkhassantakaro hotīti
  vaṭṭadukkhassa antakaro pariyosānakaro hoti. Kathaṁ? sabbasaññojanakkhayāti
  anupubbena aggamaggaṁ adhigantvā niravasesānaṁ saṁyojanānaṁ khepanāti
  arahattaphaleneva desanāya kūṭaṁ gaṇhi.
                        Catutthasuttavaṇṇanā niṭṭhitā.
                           -------------
                         5. Musāvādasuttavaṇṇanā
       [25] Pañcame ekadhammaṁ atītassāti kā uppatti? bhagavato bhikkhusaṁghassa
  ca mahālābhasakkāro uppajjati, titthiyānaṁ parihāyi. Te hatalābhasakkārā nippabhā
  nittejā issāpakatā ciñcamāṇavikaṁ nāma paribbājikaṁ uyyojesuṁ "ehi tvaṁ
  bhagini, samaṇaṁ gotamaṁ abhūtena abbhācikkhassū"ti. Sā bhagavantaṁ catuparisamajjhe
  dhammaṁ desentaṁ upagantvā abhūtena abbhācikkhitvā sakkenassā abhūtabhāve
  pakāsite mahājanena "dhi kāḷakaṇṇī"ti vihārato nikkaḍḍhāpitā paṭhaviyā
  vivare dinne avīcijālānaṁ indhanaṁ hutvāva avīciniraye nibbatti, bhiyyoso
  mattāya titthiyānaṁ lābhasakkāro parihāyi. Bhikkhū dhammasabhāyaṁ kathaṁ samuṭṭhāpesuṁ
-------------------------------------------------
[page 099]
  "āvuso Ciñcamāṇavikā evaṁ uḷāraguṇaṁ aggadakkhiṇeyyaṁ sammāsambuddhaṁ abhūtena
  akkositvā mahāvināsaṁ pattā"ti. Satthā āgantvā "kāya nuttha bhikkhave etarahi
  kathāya sannisinnā"ti pucchitvā "imāya nāmā"ti vutte "na bhikkhave idāneva,
  pubbepi sā maṁ abhūtena akkositvā mahāvināsaṁ pattāyevā"ti mahāpadumajātakampi
  vitthāretvā upari dhammaṁ desento imissā aṭṭhuppattiyā "ekadhammamatītassā"ti
  imaṁ suttaṁ desesi.
       Tattha ekadhammanti ekaṁ vacīsaccasaṅkhātaṁ dhammaṁ. Atītassāti yā sā
  aṭṭha anariyavohāre vajjetvā aṭṭhāriyavohāresu patiṭṭhāpanatthaṁ "saccaṁ bhaṇe
  na alikan"ti ariyehi ṭhapitā mariyādā, taṁ atikkamitvā ṭhitassa. Puriso eva
  puggaloti purisapuggalo, tassa. Akaraṇīyanti kātuṁ asakkuṇeyyaṁ. Sampajānamusāvādī
  hi puggalo kiñci pāpakammaṁ katvā "idaṁ nāma tayā katan"ti vutte "na mayā
  katan"ti musāvādeneva pariharissati. 1- Evañca paṭipajjanto kiñci pāpakammaṁ
  karotiyeva, na tattha lajjati saccamariyādāya samatikkantattā. Tena vuttaṁ "katamaṁ
  ekadhammaṁ, yadidaṁ bhikkhave sampajānamusāvādo"ti.
       Gāthāyaṁ musāvādissāti musā abhūtaṁ atacchaṁ paresaṁ viññāpanavasena
  vadanasīlassa. Yassa dasasu vacanesu ekampi saccaṁ natthi, evarūpe vattabbameva
  natthi. Jantunoti sattassa. Satto hi jāyanaṭṭhena "jantū"ti vuccati.
  Vitiṇṇaparalokassāti vissaṭṭhaparalokassa. Īdiso hi manussasampatti devalokasampatti
  avasāne nibbānasampattīti imā tissopi sampattiyo na passati. Natthi pāpanti
  tassa tādisassa idaṁ nāma pāpaṁ na kattabbanti natthīti.
                        Pañcamasuttavaṇṇanā niṭṭhitā.
                         -----------------

  *  *  *  *  *  *
  Footnote: 1 Sī. parihāpeti
-------------------------------------------------
[page 100]
                          6. Dānasuttavaṇṇanā
       [26] Chaṭṭhe evañceti ettha evanti upamākāre nipāto, ceti
  parikappane. Sattāti rūpādīsu sattā visattā. Jāneyyunti bujjheyyuṁ.
  Dānasaṁvibhāgassāti yāya hi cetanāya annādideyyadhammaṁ saṁharitvā anukampāpūjāsu
  aññataravasena paresaṁ diyyati, taṁ dānaṁ. Yāya pana attanā paribhuñjitabbabhāvena
  gahitavatthussa ekadeso saṁvibhajitvā diyyati, ayaṁ saṁvibhāgo. Vipākanti phalaṁ. Yathāhaṁ
  jānāmīti yathā ahaṁ jānāmi. Idaṁ vuttaṁ hoti:- tiracchānagatassapi dānaṁ datvā
  attabhāvasate pavattasukhavipaccanavasena sataguṇā dakkhiṇā hotīti evamādinā
  bhikkhave yena pakārena ahaṁ dānassa saṁvibhāgassa ca vipākaṁ kammavipākañāṇabalena
  paccakkhato jānāmi, evaṁ ime sattā yadi jāneyyunti. Na adatvā bhuñjeyyunti
  yaṁ bhuñjitabbayuttakaṁ attano atthi, tato paresaṁ na adatvā macchariyacittena ca
  taṇhālobhavasena ca bhuñjeyyuṁ, datvāva bhuñjeyyuṁ. Na ca nesaṁ maccheramalaṁ cittaṁ
  pariyādāya tiṭṭheyyāti attano sampattīnaṁ parehi sādhāraṇabhāvāsahanalakkhaṇaṁ
  cittassa pabhassarabhāvadūsakānaṁ upakkilesabhūtānaṁ kaṇhadhammānaṁ aññataraṁ
  macchariyamalaṁ. Atha vā yathāvuttaṁ maccherañceva aññampi dānantarāyakaraṁ
  issālobhadosādimalañca nesaṁ sattānaṁ cittaṁ yathā dānacetanā nappavattati, na vā
  suparisuddhā hoti, evaṁ pariyādāya parito gahetvā abhibhavitvā na tiṭṭheyya.
  Ko hi sammadeva dānaphalaṁ jānanto attano citte maccheramalassa okāsaṁ
  dadeyya.
       Yopi nesaṁ assa carimo ālopoti nesaṁ sattānaṁ yo sabbapacchimako
  ālopo siyā. Carimaṁ kabaḷanti tasseva vevacanaṁ. Idaṁ vuttaṁ hoti:- ime
  sattā pakatiyā yattakehi ālopehi sayaṁ yāpeyyuṁ, tesu ekameva ālopaṁ attano
-------------------------------------------------
[page 101]
  Atthāya ṭhapetvā tadaññe sabbe ālope āgatāgatānaṁ atthikānaṁ datvā
  yo ṭhapito ālopo assa, so idha carimo ālopo nāMa. Tatopi na
  asaṁvibhajitvā bhuñjeyayuṁ, sace nesaṁ paṭiggāhakā assūti nesaṁ sattānaṁ
  paṭiggāhakā yadi siyuṁ, tatopi yathāvuttacarimālopatopi saṁvibhajitvāva ekadesaṁ
  datvāva bhuñjeyyuṁ, yathāhaṁ dānasaṁvibhāgassa vipākaṁ paccakkhato jānāmi, evaṁ yadi
  jāneyyunti. Yasmā ca khotiādinā kammaphalassa apaccakkhabhāvato evamete 1-
  sattā dānasaṁvibhāgesu nappavattantīti yathādhippetamatthaṁ kāraṇena sampaṭipādeti.
  Eteneva nesaṁ tadaññapuññesu ca appaṭipattiyā, apuññesu ca paṭipattiyā
  kāraṇaṁ dassitanti daṭṭhabbaṁ.
       Gāthāsu yathāvuttaṁ mahesināti mahesinā bhagavatā "tiracchānagate dānaṁ
  datvā sataguṇā dakkhiṇā pāṭikaṅkhitabbā"tiādi, idheva vā "evañce sattā
  jāneyyun"tiādinā yathāvuttaṁ, ñāṇacārena taṁ yathāvuttaṁ cittaṁ ñātanti attho.
  Vipākaṁ saṁvibhāgassāti saṁvibhāgassapi vipākaṁ, ko pana vādo dānassa. Yathā hoti
  mahapphalanti yathā so vipāko mahantaṁ phalaṁ hoti, evaṁ ime sattā yadi
  jāneyyunti sambandho. Vineyyamaccheramalanti macchariyamalaṁ apanetvā kammaphalasaddhāya
  ratanattayasaddhāya ca visesato pasannena cittena yesu kilesehi ārakattā
  ariyesu sīlādiguṇasampannesu dinnaṁ appakampi dānaṁ mahapphalaṁ hoti, tesu
  yuttakālena dajjuṁ dadeyyuṁ.
       Mahapphalabhāvakaraṇato dakkhiṇaṁ arahantīti dakkhiṇeyyā, sammāpaṭipannā,
  tesu dakkhiṇeyyesu. Dakkhiṇaṁ paralokaṁ saddahitvā dātabbaṁ deyyadhammaṁ yathā taṁ
  dānaṁ hoti mahādānaṁ, evaṁ datvā. Atha vā bahuno annaṁ datvā, kathaṁ pana

  *  *  *  *  *  *
  Footnote: 1 Sī. eva te
-------------------------------------------------
[page 102]
  Annaṁ dātabbanti āha "dakkhiṇeyyesu dakkhiṇan"ti. Ito manussattā
  manussattabhāvato cutā paṭisandhivasena saggaṁ gacchanti dāyakā. Kāmakāminoti
  kāmetabbānaṁ uḷārānaṁ devabhogānaṁ paṭiladdharūpavibhavena kammunā upagamane
  sādhukāritāya kāmakāmino sabbakāmasamaṅgino modanti yathāruci paricārentīti attho.
                        Chaṭṭhasuttavaṇṇanā niṭṭhitā.
                           -------------
                       7. Mettābhāvanāsuttavaṇṇanā
       [27] Sattame yāni kānicīti anavasesapariyādānaṁ opadhikāni
  puññakiriyāvatthūnīti tesaṁ niyamanaṁ. Tattha upadhi vuccanti khandhā, upadhissa karaṇaṁ
  sīlaṁ etesaṁ, upadhippayojanāni vā opadhikāni. Sampattibhave attabhāvajanakāni
  paṭisandhipavattivipākadāyakāni. Puññakiriyāvatthūnīti puññakiriyā ca tā tesaṁ tesaṁ
  phalānisaṁsānaṁ vatthūni cāti puññakiriyāvatthūni. Tāni pana saṅkhepato dānamayaṁ
  sīlamayaṁ bhāvanāmayanti tividhāni honti. Tattha yaṁ vattabbaṁ, taṁ parato
  tikanipātavaṇṇanāyaṁ āvibhavissati. Mettāya cetovimuttiyāti mettābhāvanāvasena
  paṭiladdhatikacatukkajjhānasamāpattiyā. "mettā"ti Hi vutte upacāropi labbhati
  appanāpi, "cetovimuttī"ti pana vutte appanājhānameva labbhati. Taṁ hi
  nīvaraṇādipaccanīkadhammato cittassa suṭṭhu vimuttibhāvena cetovimuttīti vuccati.
  Kalaṁ nāgghanti soḷasinti mettābrahmavihārassa soḷasabhāgaṁ opadhikāni
  puññakiriyāvatthūni na agghanti. Idaṁ vuttaṁ hoti:- mettāya cetovimuttiyā yo
  vipāko, taṁ soḷasakoṭṭhāse katvā tato ekaṁ puna soḷasakoṭṭhāse katvā tattha
  yo ekakoṭṭhāso, na taṁ aññāni opadhikāni puññakiriyāvatthūni agghantīti.
  Adhiggahetvāti abhibhavitvā. Bhāsateti upakkilesavisuddhiyā dippati. Tapateti
-------------------------------------------------
[page 103]
  Tato eva anavasese paṭipakkhadhamme santapati. Virocatīti ubhayasampattiyā virocati.
  Mettā hi cetovimutti candālokasaṅkhātā vigatūpakkilesā juṇhā viya dippati,
  ātapo viya andhakāraṁ paccanīkadhamme vidhamantī tapati, osadhitārakā viya
  vijjotamānā virocati ca.
       Seyyathāpīti opammadassanatthe nipāto. Tārakarūpānanti jotīnaṁ. Candiyāti
  candassa ayanti candī, tassā candiyā, pabhāya juṇhāyāti attho. Vassānanti
  vassānaṁ bahuvacanavasena laddhavohārassa utuno. Pacchime māseti kattikamāse.
  Saradasamayeti saradakāle. Assayujakattikamāsā hi loke "saradautū"ti vuccanti.
  Viddheti ubbiddhe, meghavigamena dūrībhūteti attho. Tenevāha "vigatavalāhake"ti.
  Deveti ākāse. Nabhaṁ abbhussakkamānoti udayaṭṭhānato ākāsaṁ ullaṅghanto.
  Tamagatanti tamaṁ. Abhivihaccāti abhihantvā vidhamitvā. Osadhitārakāti ussannā pabhā
  etāya dhīyati, osadhīnaṁ vā anubalappadāyitattā osadhīti laddhanāmā tārakā.
       Etthāha:- kasmā pana bhagavatā samānepi opadhikabhāve 1- mettā
  itarehi opadhikapuññehi visesetvā vuttāti? vuccate:- seṭṭhaṭṭhena
  niddosabhāvena ca sattesu supaṭipattibhāvato. Seṭṭhā hi ete vihārā, sabbasattesu
  sammāpaṭipattibhūtāni yadidaṁ mettājhānāni. Yathā ca brahmāno niddosacittā
  viharanti, evaṁ etehi samannāgatā yogino brahmasamāva hutvā viharanti. Tathā
  hime "brahmavihārā"ti vuccanti. Iti seṭṭhaṭṭhena niddosabhāvena ca sattesu
  supaṭipattibhāvato mettāva itarehi opadhikapuññehi visesetvā vuttā.
       Evampi kasmā mettāva evaṁ visesetvā vuttā? itaresaṁ brahmavihārānaṁ
  Adhiṭṭhānabhāvato dānādīnaṁ sabbesaṁ kalyāṇadhammānaṁ paripūrikattā ca. Ayaṁ hi

  *  *  *  *  *  *
  Footnote: 1 ka. sāsavabhāve
-------------------------------------------------
[page 104]
  Sattesu hitākārappavattilakkhaṇā mettā, hitūpasaṁhārarasā, āghātavinayapaccupaṭṭhānā.
  Yadi anodhiso bhāvitā bahulīkatā, atha sukheneva karuṇādibhāvanā sampajjantīti
  mettā itaresaṁ brahmavihārānaṁ adhiṭṭhānaṁ. Tathā hi sattesu hitajjhāsayatāya
  sati nesaṁ dukkhāsahanatā, 1- sampattivisesānaṁ ciraṭṭhitikāmatā, 2- pakkhapātābhāvena
  sabbattha samappavattacittatā ca sukheneva ijjhanti. Evañca sakalalokahitasukha-
  vidhānādhimuttā mahābodhisattā "imassa dātabbaṁ, imassa na dātabban"ti uttamavicaya-
  vasena vibhāgaṁ akatvā sabbasattānaṁ niravasesasukhanidānaṁ 3- dānaṁ denti, hitasukhatthameva
  nesaṁ sīlaṁ samādiyanti, sīlaparipūraṇatthaṁ nekkhammaṁ bhajanti, tesaṁ hitasukhesu
  asammohatthāya paññaṁ pariyodapenti, hitasukhābhivaḍḍhanatthameva daḷhaṁ vīriyamārabhanti,
  uttamavīriyavasena vīrabhāvaṁpattāpi sattānaṁ nānappakārahitajjhāsayeneva aparādhaṁ
  khamanti, "idaṁ vo dassāma, karissāmā"tiādinā kataṁ paṭiññātaṁ na visaṁvādenti,
  tesaṁ hitasukhāyeva acalādhiṭṭhānā 4- honti. Tesu acalāya mettāya pubbakārino
  hitajjhāsayeneva nesaṁ vippakāre udāsīnā honti, pubbakāritāyapi na
  paccūpakāramāsisantīti. Evante pāramiyo pūretvā yāva
  dasabalacatuvesārajjachāsādhāraṇañāṇāṭṭhārasāaveṇikabuddhadhammappabhede sabbepi
  kalyāṇadhamme paripūrenti evaṁ dānādīnaṁ sabbesaṁ kalyāṇadhammānaṁ pāripūrikā
  mettāti ca imassa visesassa dassanatthaṁ sā itarehi visesetvā vuttā.
       Apica mettāya itarehi opadhikapuññehi mahānubhāvatā velāmasuttena
  dīpetabbā. Tattha hi yathā nāma mahatā velāmassa dānato ekassa sotāpannassa
  dānaṁ mahapphalataraṁ vuttaṁ, evaṁ sotāpannasatato ekassa sakadāgāmissa dānaṁ
  .pe. Paccekabuddhasatato bhagavato tatopi buddhappamukhassa saṁghassa dānaṁ, tatopi

  *  *  *  *  *  *
  Footnote: 1 Ma. dukkhāpanayanatā 2 Ma. ciraṭaṭhitikatā
  3 Ma. niravasesamukhena 4 ka. saccādhiṭṭhānā
-------------------------------------------------
[page 105]
  Cātuddisassa saṁghassa vihāradānaṁ, tatopi saraṇagamanaṁ, tatopi sīlasamādānaṁ, tatopi
  gaddūhanamattampi kālaṁ mettābhāvanā mahapphalatarā vuttā. Yathāha:-
                "yaṁ gahapati velāmo brāhmaṇo dānaṁ adāsi mahādānaṁ.
           Yo cekaṁ diṭṭhisampannaṁ bhojeyya, idaṁ tato mahapphalataraṁ. Yo ca
           sataṁ diṭṭhisampannaṁ bhojeyya .pe. Surāmerayamajjapamādaṭṭhānā
           veramaṇiṁ. Yo ca antamaso gaddūhanamattampi mettacittaṁ bhāveyya,
           idaṁ tato mahapphalataran"ti. 1-
       Mahaggatapuññabhāvena panassā parittapuññato sātisayatāya vattabbameva
  natthi. Vuttañhetaṁ "yaṁ pamāṇakataṁ kammaṁ, na taṁ tatrāvasissati, na taṁ
  tatrāvatiṭṭhatī"ti. 2- Kāmāvacarakammaṁ hi pamāṇakataṁ nāma, mahaggatakammaṁ pana pamāṇaṁ
  atikkamitvā odisakānodisakapharaṇavasena vaḍḍhitvā katattā appamāṇakataṁ nāMa.
  Kāmāvacarakammaṁ tassa mahaggatakammassa antarā laggituṁ vā taṁ kammaṁ abhibhavitvā
  attano vipākassa okāsaṁ gahetvā ṭhātuṁ vā na sakkoti, atha kho
  mahaggatakammameva taṁ parittakammaṁ mahogho viya parittaṁ udakaṁ abhibhavitvā
  attano okāsaṁ gahetvā tiṭṭhati, tassa vipākaṁ paṭibāhitvā sayameva
  brahmasahabyataṁ upanetīti ayaṁ hi tassa atthoti.
       Gāthāsu yoti yo koci gahaṭṭho vā pabbajito vā. Mettanti
  mettājhānaṁ. Appamāṇanti bhāvanāvasena ārammaṇavasena ca appamāṇaṁ.
  Asubhabhāvanādayo viya hi ārammaṇe ekadesaggahaṇaṁ akatvā anavasesapharaṇavasena
  anodhiso pharaṇavasena ca appamāṇārammaṇatāya paguṇabhāvanāvasena 3- appamāṇaṁ.
  Tanū saṁyojanā hontīti mettājhānaṁ pādakaṁ katvā sammasitvā heṭṭhime
  ariyamagge adhigacchantassa sukheneva paṭighasaṁyojanādayo pahīyamānā tanū honti.

  *  *  *  *  *  *
  Footnote: 1 aṅṇavaka. 23/224/407-8
  2 dī.Sī. 9/556/245, saṁ.saḷā. 18/619/397 (syā) 3 Ma. pharaṇabhāvanāvasena
-------------------------------------------------
[page 106]
  Tenāha "passato upadhikkhayan"ti. "upadhikkhayo"ti Hi nibbānaṁ vuccati, tañcassa
  sacchikiriyābhisamayavasena maggañāṇena passati. Atha vā tanū saṁyojanā hontīti
  mettājhānapadaṭṭhānāya vipassanāya anukkamena upadhikkhayasaṅkhātaṁ arahattaṁ patvā
  taṁ passato pageva dasapi saṁyojanā tanū honti, pahīyantīti attho, atha vā
  tanū saṁyojanā hontīti paṭigho ceva paṭighasampayuttasaṁyojanā ca tanukā honti.
  Passato upadhikkhayanti tesaṁyeva kilesūpadhīnaṁ khayasaṅkhātaṁ mettaṁ adhigamavasena
  passantassāti evamettha attho daṭṭhabbo.
       Evaṁ kilesappahānaṁ nibbānādhigamañca mettābhāvanāya sikhāppattamānisaṁsaṁ
  dassetvā idāni aññepi ānisaṁse dassetuṁ "ekampi ce"tiādimāha. Tattha
  aduṭṭhacittoti mettābalena suṭṭhu vikkhambhitabyāpādatāya byāpādena adūsitacitto.
  Mettāyatīti hitapharaṇavasena mettaṁ karoti. Kusaloti atisayena kusalavā
  mahāpuñño, paṭighādianatthavigamena vā khemī. Tenāti tena mettāyitena.
  Sabbe ca pāṇeti casaddo byatireke. Manasānukampanti cittena anukampanto.
  Idaṁ vuttaṁ hoti:- ekasattavisayāpi tāva mettā mahākusalarāsī, sabbe pana
  pāṇe attano piyaputtaṁ viya hitapharaṇena manasā anukampanto pahūtaṁ bahuṁ
  anappakaṁ apariyantaṁ catusaṭṭhimahākappepi attano vipākappabandhaṁ pavattetuṁ
  samatthaṁ uḷārapuññaṁ ariyo parisuddhacitto puggalo pakaroti nipphādeti.
       Sattasaṇḍanti sattasaṅkhātena saṇḍena samannāgataṁ bharitaṁ, sattehi
  aviraḷaṁ ākiṇṇamanussanti attho. Vijitvāti adaṇḍena asatthena dhammeneva
  vijinitvā. Rājisayoti isisadisā dhammikarājāno. Yajamānāti dānāni dadamānā.
  Anupariyagāti vicariṁsu.
       Assamedhantiādīsu porāṇakarājakāle kira sassamedhaṁ purisamedhaṁ sammāpāsaṁ
  vācāpeyyanti cattāri saṅgahavatthūni ahesuṁ, yehi rājāno lokaṁ saṅgaṇhiṁsu.
-------------------------------------------------
[page 107]
  Tattha nipphannasassato dasamabhāgaggahaṇaṁ sassamedhaṁ nāma, sassasampādane
  medhāvitāti attho. Mahāyodhānaṁ chamāsikaṁ bhattavetanānuppadānaṁ purisamedhaṁ nāma,
  purisasaṅgahaṇe medhāvitāti attho. Daliddamanussānaṁ potthake lekhaṁ gahetvā
  tīṇi vassāni vinā vaḍḍhiyā sahassadvisahassamattadhanānuppadānaṁ sammāpāsaṁ
  nāMa. Taṁ hi sammā manusse pāseti hadaye bandhitvā viya ṭhapeti, tasmā
  "sammāpāsan"ti vuccati. "tāta Mātulā"tiādinā pana saṇhavācāya saṅgaṇhaṇaṁ
  vācāpeyyaṁ nāma, peyyavajjaṁ piyavācatāti attho. Evaṁ catūhi saṅgahavatthūhi
  saṅgahitaṁ raṭṭhaṁ iddhañceva hoti phītañca pahūtānnapānaṁ khemaṁ nibbhayaṁ. 1-
  Manussā mudā modamānā ure putte naccentā apārutagharā viharanti, idaṁ
  gharadvāresu aggaḷānaṁ abhāvato "niraggaḷan"ti vuccati. Ayaṁ porāṇikā paveṇi,
  ayaṁ porāṇikā pakati.
       Aparabhāge pana okkākarākāle brāhmaṇā imāni cattāri saṅgahavatthūni
  imañca raṭṭhasampattiṁ parivattentā uddhammūlaṁ katvā assamedhaṁ purisamedhantiādike
  pañca yaññe nāma akaṁsu. Vuttañehataṁ bhagavatā brāhmaṇadhammiyasutte:-
           "tesaṁ āsi vipallāso disvāna aṇuto aṇuṁ .pe.
            Te tattha mante ganthetvā okkākaṁ tadupāgamun"ti. 2-
       Tattha assamettha medhanti bādhentīti assamedho, dvīhi pariññehi
  yajitabbassa ekavīsatiyūpassa ekasmiṁ pacchimadivase eva 3- satta
  navutipañcapasusataghātabhīsanassa ṭhapetvā bhūmiṁ ca purise ca avasesasabbavibhavadakkhiṇassa
  yaññassetaṁ adhivacanaṁ. Purisamettha medhanti bādhentīti purisamedho. Catūhi pariññehi
  yajitabbassa saddhiṁ bhūmiyā assamedhe vuttavibhavadakkhiṇassa yaññassetaṁ adhivacanaṁ.

  *  *  *  *  *  *
  Footnote: 1 chaṂa. nirabbudaṁ 2 su.khu. 25/305/391 3 Sī.,Ma.,ka. majjhimadivaseeva
-------------------------------------------------
[page 108]
  Sammamettha pāsanti khipantīti sammāpāso, yugacchiggaḷe pavesanadaṇḍakasaṅkhātaṁ
  sammaṁ khipitvā tassa patitokāse vediṁ katvā saṁhārimehi yūpādīhi sarassatinadiyā
  nimmuggokāsato pabhuti paṭilomaṁ gacchantena yajitabbassa yaññayāgassetaṁ 1-
  adhivacanaṁ. Vājamettha pivantīti vājapeyyo. Ekena pariyaññena sattarasahi pasūhi
  yajitabbassa veḷuvayūpassa sattarasakadakkhiṇassa yaññassetaṁ adhivacanaṁ. Natthi
  ettha aggaḷoti niraggaḷo. Navahi pariyaññehi yajitabsassa saddhiṁ bhūmiyā
  purisehi ca assamedhe vuttavibhavadakkhiṇassa sabbamedhapariyāyanāmassa
  assamedhavikappassetaṁ adhivacanaṁ.
       Candappabhāti candappabhāya. Tāragaṇāva sabbeti yathā sabbepi tāragaṇā
  candassa pabhāya 2- soḷasimpi kalaṁ nāgghanti, evaṁ te assamedhādayo yaññā
  mettacittassa vuttalakkhaṇena subhāvitassa soḷasimpi kalaṁ nānubhavanti na pāpuṇanti,
  nāgghantīti attho.
       Idāni aparepi diṭṭhadhammikasamparāyike mettābhāvanāya ānisaṁse dassetuṁ
  "yo na hantī"tiādi vuttaṁ. Tattha yoti mettābrahmavihārabhāvanānuyutto
  puggalo. Na hantīti teneva mettābhāvanānubhāvena dūravikkhambhitabyāpādatāya na
  kiñci sattaṁ hiṁsati, leḍḍudaṇḍādīhi na vibādhati vā. Na ghātetīti paraṁ
  samādapetvā na satte hanāpeti na vibādhāpeti ca. Na jinātīti
  sārambhaviggāhikakathādivasena na kiñci jināti sārambhasseva abhāvato, jānikaraṇavasena
  vā aṭṭakaraṇādinā na kiñci jināti. Na jāpayeti parepi payojetvā paresaṁ
  dhanajāniṁ na kārāpeyya. Mettaṁsoti mettāmayacittakoṭṭhāso, mettāya vā aṁso
  avijjahanaṭṭhena avayavabhūtoti mettaṁso. Sabbabhūtesūti sabbasattesu. Tato eva

  *  *  *  *  *  *
  Footnote: 1 Ma. yātarāyāgassetaṁ sabbabhāgassetaṁ, mano.pū. 2/39/341 2 chaṂa. candimasobhāya
-------------------------------------------------
[page 109]
  Verantassa na kenacīti akusalaveraṁ tassa kenacipi kāraṇena natthi,
  puggalaverasaṅkhāto virodho kenaci purisena saddhiṁ tassa mettāvihārassa natthīti.
       Evametasmiṁ ekakanipāte paṭipāṭiyā terasasu suttesu sikkhāsuttadvaye
  cāti paṇṇarasasu suttesu vivaṭṭaṁ kathitaṁ, nīvaraṇasuttaṁ saṁyojanasuttaṁ appamādasuttaṁ
  aṭṭhisañcayasuttanti etesu catūsu suttesu vaṭṭavivaṭṭaṁ kathitaṁ, itaresu pana
  vaṭṭameva kathitanti.
                        Sattamasuttavaṇṇanā niṭṭhitā.
                     Paramatthadīpanīyā khuddakanikāyaṭṭhakathāya
                             itivuttakassa
                       ekakanipātavaṇṇanā niṭṭhitā.
                          --------------
-------------------------------------------------
[page 110]
                             2. Dukanipāta
                             1. Paṭhamavagga
                        1. Dukkhavihārasuttavaṇṇanā
       [28] Dukanipātassa paṭhame dvīhīti gaṇanaparicchedo. Dhammehīti
  paricchinnadhammanidassanaṁ. Dvīhi dhammehīti dvīhi akusaladhammehi. Samannāgatoti
  yutto. Diṭṭheva dhammeti imasmiṁyeva attabhāve. Dukkhaṁ viharatīti catūsupi
  iriyāpathesu kilesadukkhena ceva kāyikacetasikadukkhena ca dukkhaṁ viharati. Savighātanti
  cittūpaghātena ceva kāyūpaghātena ca savighātaṁ. Saupāyāsanti kilesūpāyāsena ceva
  sarīrakhedena ca balavāayāsavasena saupāyāsaṁ. Sapariḷāhanti kilesapariḷāhena ceva
  kāyapariḷāhena ca sapariḷāhaṁ. Kāyassa bhedāti upādinnakkhandhapariccāgā. Paraṁ maraṇāti
  tadanantaraṁ abhinibbattakkhandhaggahaṇe. Atha vā kāyassa bhedāti jīvitindriyupacchedā.
  Paraṁ maraṇāti cutito uddhaṁ. Duggati pāṭikaṅkhāti duggatisaṅkhātānaṁ catunnaṁ apāyānaṁ
  aññatarā gati icchitabbā, avassaṁbhāvanīti attho.
       Aguttadvāroti apihitadvāro. Kattha pana aguttadvāroti āha
  "indriyesū"ti. Tena manacchaṭṭhānaṁ indriyānaṁ asaṁvaramāha. Paṭiggahaṇaparibhogavasena
  bhojane mattaṁ na jānātīti bhojane amattaññū. "indriyesu Aguttadvāratāya
  bhojane amattaññutāyā"tipi paṭhanti.
       Kathaṁ indriyesu aguttadvāratā, kathaṁ vā guttadvāratāti? kiñcāpi hi
  Cakkhundriye saṁvaro vā asaṁvaro vā natthi. Na hi cakkhupasādaṁ nissāya sati
  vā muṭṭhassaccaṁ vā uppajjati, apica yadā rūpārammaṇaṁ cakkhussa āpāthaṁ
-------------------------------------------------
[page 111]
  Āgacchati, tadā bhavaṅge dvikkhattuṁ uppajjitvā niruddhe kiriyāmanodhātu
  āvajjanakiccaṁ sādhayamānā uppajjitvā nirujjhati, tato cakkhuviññāṇaṁ dassanakiccaṁ,
  tato vipākamanodhātu sampaṭicchannakiccaṁ, tato vipākāhetukamanoviññāṇadhātu
  santīraṇakiccaṁ, tato kiriyāhetukamanoviññāṇadhātu voṭṭhabbanakiccaṁ sādhayamānā
  uppajjitvā nirujjhati, tadanantaraṁ javanaṁ javati. Tathāpi neva bhavaṅgasamaye, na
  āvajjanādīnaṁ aññatarasamaye saṁvaro vā asaṁvaro vā atthi, javanakkhaṇe pana
  sace dussīlyaṁ vā muṭṭhassaccaṁ vā aññāṇaṁ vā akkhanti vā kosajjaṁ vā
  uppajjati, asaṁvaro hoti. Evaṁ hontopi so "cakkhudvāre asaṁvaro"ti vuccati,
  kasmā? yasmā tasmiṁ sati dvārampi aguttaṁ hoti bhavaṅgampi āvajjanādīni
  vīthicittānipi. Yathā kiṁ? yathā nagare catūsu dvāresu asaṁvutesu kiñcāpi
  antogharadvārakoṭṭhakagabbhādayo susaṁvutā, tathāpi antonagare sabbaṁ bhaṇḍaṁ
  arakkhitaṁ agopitameva hoti. Nagaradvārehi pavisitvā corā yadicchanti, taṁ
  hareyyuṁ. Evameva javane dussīlyādīsu tasmiṁ asaṁvare satidvārampi aguttaṁ
  hoti, bhavaṅgampi āvajjanādīni vīthicittānipi. Tasmiṁ pana asati javane sīlādīsu
  uppannesu dvārampi guttaṁ hoti bhavaṅgampi āvajjanādīni vīthicittānipi. Yathā
  kiṁ? yathā nagaradvāresu saṁvutesu kiñcāpi antogharadvāradayo asaṁvutā,
  tathāpi antonagare sabbaṁ bhaṇḍaṁ surakkhitaṁ sugopitameva hoti. Nagaradvāresu
  hi pihitesu corānaṁ paveso natthi. Evameva javane sīlādīsu uppannesu
  dvārampi guttaṁ hoti bhavaṅgampi āvajjanādīni vīthicittānipi. Tasmā javanakkhaṇe
  uppajjamānopi "cakkhudvāre saṁvaro"ti vuccati. Sesadvāresupi eseva nayo.
  Evaṁ indriyesu aguttadvāratā ca guttadvāratā ca veditabbā.
       Kathaṁ pana bhojane amattaññū, kathaṁ vā mattaññūti? yo hi puggalo
  Mahiccho hutvā paṭiggahaṇe mattaṁ na jānāti. Mahicchapuggalo hi yathā nāma
-------------------------------------------------
[page 112]
  Kacchapuṭavāṇijo piḷandhanabhaṇḍakaṁ hatthena gahetvā ucchaṅgepi pakkhipitabbayuttakaṁ
  pakkhipitvā mahājanassa passantasseva "asukaṁ gaṇhatha, asukaṁ gaṇhathā"ti mukhena
  ugghoseti, evameva appamattakampi attano sīlaṁ vā ganthaṁ vā dhutaṅgaguṇaṁ vā
  antamaso araññavāsamattakampi mahājanassa jānantasseva sambhāveti, sambhāvetvā
  ca pana sakaṭehipi upanīte paccaye "alan"ti avatvā paṭiggaṇhāti. Tayo hi
  pūretuṁ na sakkā aggi upādānena, samuddo udakena, mahiccho paccayehīti.
               Aggikkhandho samuddo ca mahiccho cāpi puggalo
               bahuke paccaye dinne 1- tayopete na pūrayeti. 2-
       Mahicchapuggalo hi vijātamātuyāpi manaṁ gaṇhituṁ na sakkoti. Evarūpo hi
  anuppannaṁ lābhaṁ na uppādeti, uppannalābhato ca parihāyati. Evaṁ tāva
  paṭiggahaṇe amattaññū hoti. Yo pana dhammena samena laddhampi āhāraṁ
  gadhito mucchito ajjhopanno anādīnavadassāvī anissaraṇapañño
  āharahatthakālaṁsāṭakatatthavaṭṭakakākamāsakabhuttavamikabrāhmaṇānaṁ aññataro viya ayoniso
  anupāyena yāvadatthaṁ udarāvadehakaṁ paribhuñjitvā seyyasukhaṁ passasukhaṁ middhasukhaṁ
  anuyutto viharati, ayaṁ paribhoge amattaññū nāMa.
       Yo pana "sacepi 3- deyyadhammo bahu hoti, dāyako appaṁ dātukāmo,
  dāyakassa vasena appaṁ gaṇhāti. Deyyadhammo appo, dāyako bahuṁ dātukāmo,
  deyyadhammassa vasena appaṁ gaṇhāti. Deyyadhammo bahu, dāyakopi bahuṁ
  dātukāmo, attano thāmaṁ ñatvā pamāṇayuttameva gaṇhātī"ti evaṁ vuttassa
  paṭiggahaṇe pamāṇajānanassa ceva "paṭisaṅkhā yoniso āhāraṁ āhāreti, neva
  davāya, na madāyā"tiādinā 4- "laddhañca piṇḍapātaṁ agadhito amucchito

  *  *  *  *  *  *
  Footnote: 1 Ma. bahuke paccaye dente 2 Maṇa pūriyāti, pa.sū. 2/252/46, mano.pū. 1/63/67,
  abhi.A. 2/850/511 3 chaṂa. yadipi 4 abhi.saṅ. 34/1355/303
-------------------------------------------------
[page 113]
  Anajjhopanno ādīnavadassāvī nissaraṇapañño paribhuñjatī"ti ca ādinā nayena
  vuttassa paccavekkhitvā paṭisaṅkhānapaññāya jānitvā āhāraparibhuñjanasaṅkhātassa
  paribhoge pamāṇajānanassa ca vasena bhojane mattaññū hoti, ayaṁ bhojane
  mattaññū nāMa. Evaṁ bhojane amattaññutā ca mattaññutā ca hotīti veditabbaṁ.
       Gāthāsu pana cakkhuntiādīsu cakkhatīti cakkhu, rūpaṁ assādeti, samavisamaṁ
  ācikkhantaṁ viya hotīti vā attho. Suṇātīti sotaṁ. Ghāyatīti ghānaṁ. Jīvitanimittaṁ
  āhāraraso jīvitaṁ, taṁ avhāyatīti jivhā. Kucchitānaṁ āyoti kāyo.
  Manate vijānātīti mano. Porāṇā panāhu munātīti mano, nāḷiyā minamāno
  viya mahātulāya dhārayamāno viya ca ārammaṇaṁ vijānātīti attho. Evaṁ tāvettha
  padattho veditabbo.
       Bhāvatthato pana duvidhaṁ cakkhu maṁsacakkhu ca paññācakkhu ca. Tesu buddhacakkhu
  samantacakkhu ñāṇacakkhu dibbacakkhu dhammacakkhūti pañcavidhaṁ paññācakkhu. Tattha
  "addasaṁ kho ahaṁ bhikkhave buddhacakkhunā lokaṁ volokento"ti 1- idaṁ buddhacakkhu
  nāMa. "samantacakkhu Vuccati sabbaññutaññāṇan"ti 2- idaṁ samantacakkhu nāMa.
  "cakkhuṁ Udapādī"ti 3- idaṁ ñāṇacakkhu nāMa. "addasaṁ Kho ahaṁ bhikkhave dibbena
  cakkhunā visuddhenā"ti 4- idaṁ dibbacakkhu nāMa. "virajaṁ Vītamalaṁ dhammacakkhuṁ
  udapādī"ti 5- idaṁ heṭṭhimamaggattayasaṅkhātaṁ dhammacakkhu nāMa.
       Maṁsacakkhupi duvidhaṁ sasambhāracakkhu pasādacakkhūti. Tattha yvāyaṁ akkhikūpake
  patiṭṭhito heṭṭhā akkhikūpakaṭṭhikena, upari bhamukaṭṭhikena, ubhato akkhikūṭehi,
  anto matthaluṅgena, bahiddhā akkhilomehi paricchinno maṁsapiṇḍo, saṅkhepato

  *  *  *  *  *  *
  Footnote: 1 Maṃū. 12/283/244 2 khu.cūḷa. 30/216/113 (syā)
  3. viṃahā. 4/15/14, saṁṃahā. 19/1081/368 4 Maṃū. 12/284/245
  5 viṃahā. 4/16/15, MaṂa. 13/395/378
-------------------------------------------------
[page 114]
  Catasso dhātuyo vaṇṇo gandho raso ojā sambhavo saṇṭhānaṁ jīvitaṁ bhāvo
  kāyapasādo cakkhupasādoti cuddasa sambhāRā. Vitthārato catasso dhātuyo taṁnissitā
  vaṇṇagandharasaojāsaṇṭhānasambhavo iti imāni dasa catusamuṭṭhānikattā cattālīsaṁ
  honti, jīvitaṁ bhāvo kāyapasādo cakkhupasādoti cattāri ekantakammasamuṭṭhānānevāti
  imesaṁ catucattālīsāya rūpānaṁ vasena catucattālīsa sambhārā, yaṁ loko
  "setaṁ vaṭṭaṁ puthulaṁ visaṭaṁ vipulaṁ cakkhū"ti sañjānanto na cakkhuṁ sañjānāti,
  yo maṁsapiṇḍo akkhikūpake patiṭṭhito nhārusuttakena matthaluṅgena ābaddho
  yattha setampi atthi kaṇhampi lohitakampi paṭhavīpi āpopi tejopi vāyopi, yaṁ
  semhussadattā setaṁ, pittussadattā kaṇhaṁ, ruhirussadattā lohitakaṁ,
  paṭhavussadattā patthaddhaṁ, āpussadattā paggharati, tejussadattā pariḍayhati,
  vāyussadattā sambhamati, idaṁ sasambhāracakkhu nāMa. Yo pana ettha sito ettha paṭibaddho
  catunnaṁ mahābhūtānaṁ upādāya pasādo, idaṁ pasādacakkhu nāMa. Idaṁ hi
  cakkhuviññāṇādīnaṁ yathārahaṁ vatthudvārabhāvena pavattati.
       Sotādīsupi sotaṁ dibbasotaṁ maṁsasotanti duvidhaṁ. Ettha "dibbāya sotadhātuyā
  visuddhāya atikkakantamānusikāya ubho sadde suṇātī"ti idaṁ dibbasotaṁ nāMa.
  Maṁsasotaṁ pana sasambhārasotaṁ pasādasotanti duvidhantiādi sabbaṁ cakkhumhi
  vuttanayeneva veditabbaṁ. Tathā ghānajivhā. Kāyo pana copanakāyo karajakāyo
  samūhakāyo pasādakāyotiādinā bahuvidho. Tattha:-
        "kāyena saṁvutā dhīrā atho vācāya saṁvutā"ti 1-
  ayaṁ copanakāyo nāMa. "imamhā Kāyā aññaṁ kāyaṁ abhinimminātī"ti 2-
  ayaṁ karajakāyo nāMa. Samūhakāyo pana viññāṇasamūhavasena anekavidho

  *  *  *  *  *  *
  Footnote: 1 khuḍha. 25/234/57 2 dī.Sī. 9/236/78, khu.paṭi. 31/14/422
-------------------------------------------------
[page 115]
  Āgato. Tathā hi "cha ime āvuso viññāṇakāyā"tiādīsu 1- viññāṇasamūho
  vutto. "cha Phassakāyā"tiādīsu 2- phassādisamūho. Tathā "kāyapassaddhi
  kāyalahutā"tiādīsu 3- vedanākkhandhādayo. "idhekacco Paṭhavīkāyaṁ aniccato anupassati,
  āpokāyaṁ tejokāyaṁ vāyokāyaṁ kesakāyaṁ lomakāyan"tiādīsu 4- paṭhavādisamūho.
  "kāyena Phoṭṭhabbaṁ phusitvā"ti 5- ayaṁ pasādakāyo. Idhāpi pasādakāyo veditabbo.
  So hi kāyaviññāṇādīnaṁ yathārahaṁ vatthudvārabhāvena pavattati. Manoti pana
  kiñcāpi sabbaṁ viññāṇaṁ vuccati, tathāpi dvārabhāvassa idhādhippetattā dvārabhūtaṁ
  sāvajjanaṁ bhavaṅgaṁ veditabbaṁ.
       Etāni yassa dvārāni, aguttāni ca bhikkhunoti yassa bhikkhuno etāni
  manaṭchaṭṭhāni dvārāni sativossaggena pamādaṁ āpannattā satikavāṭena
  apihitāni. Bhojanamhi .pe. Adhigacchatīti so bhikkhu vuttanayena bhojane
  amattaññū indriyesu ca saṁvararahito diṭṭhadhammikañca rogādivasena, samparāyikañca
  duggatipariyāpannaṁ kāyadukkhaṁ rāgādikilesasantāpavasena, icchāvighātavasena ca
  cetodukkhanti sabbathāpi dukkhameva adhigacchati pāpuṇāti. Yasmā cetadevaṁ, tasmā
  duvidhenapi dukkhagginā idhaloke ca paraloke ca ḍayhamānena kāyena
  ḍayhamānena cetasā divā vā yadi vā rattiṁ niccakālameva tādiso puggalo
  dukkhameva viharati, na tassa sukhavihārassa sambhavo, vaṭṭadukkhānatikkame pana
  vattabbameva natthīti.
                        Paṭhamasuttavaṇṇanā niṭṭhitā.
                          ---------------

  *  *  *  *  *  *
  Footnote: 1 Maṃū. 12/101/72 2 dī.pā. 11/323/215, Maṃū. 12/98/70
  3 abhi.saṅ. 34/114/40 4 khu.paṭi. 31/35/441 5 aṅṭika. 20/16/108
-------------------------------------------------
[page 116]
                         2. Sukhavihārasuttavaṇṇanā
       [29] Dutiye vuttavipariyāyena attho veditabbo.
                        Dutiyasuttavaṇṇanā niṭṭhitā.
                         -----------------
                       3. Tapanīyasuttavaṇṇanā
       [30] Tatiye tapanīyāti idha ceva samparāye ca tapanti vibādhenti
  viheṭhentīti tapanīyā. Tapanaṁ vā dukkhaṁ diṭṭhe ceva dhamme abhisamparāye ca
  tassa uppādanena ceva anubalappadānena ca hitāti tapanīyā. Atha vā tapanti
  tenāti tapanaṁ, pacchānutāpo, vippaṭisāroti attho, tassa hetubhāvato hitāti
  tapanīyā. Akatakalyāṇoti akataṁ kalyāṇaṁ bhaddakaṁ puññaṁ etenāti akatakalyāṇo.
  Sesapadadvayaṁ tasseva vevacanaṁ. Puññaṁ hi pavattihitatāya āyatiṁ sukhatāya ca
  bhaddakaṭṭhena kalyāṇanti ca kucchitasalanādiatthena kusalanti ca dukkhabhīrūnaṁ
  saṁsārabhīrūnañca rakkhanaṭṭhena bhīruttāṇanti ca vuccati. Katapāpoti kataṁ upacitaṁ
  pāpaṁ etenāti katapāPo. Sesapadadvayaṁ tasseva vevacanaṁ. Akusalakammaṁ hi
  lāmakaṭṭhena pāpanti ca attano pavattikkhaṇe vipākakkhaṇe ca ghorasabhāvatāya
  luddanti ca kilesehi dūsitabhāvena kibbisanti ca vuccati. Iti bhagavā "dve
  dhammā tapanīyā"ti dhammādhiṭṭhānena uddisitvā akataṁ kusaladhammaṁ katañca
  akusaladhammaṁ puggalādhiṭṭhānena niddisi. Idāni tesaṁ tapanīyabhāvaṁ dassento
  "so akataṁ me kalyāṇantipi tappati, kataṁ me pāpantipi tappatī"ti āha.
  Cittasantāsena tappati anutappati anusocatīti attho.
-------------------------------------------------
[page 117]
       Gāthāsu duṭṭhu caritaṁ, kilesapūtikattā vā duṭṭhaṁ caritanti duccaritaṁ, kāyena
  duccaritaṁ, kāyato vā pavattaṁ duccaritaṁ kāyaduccaritaṁ. Evaṁ vacīmanoduccaritānipi
  daṭṭhabbāni. Imāni ca kāyaduccaritādīni kammapathappattāni adhippetānīti yaṁ na
  kammapathappattaṁ akusalajātaṁ, taṁ sandhāyāha "yañcaññaṁ dosasañhitan"ti.
  Tassattho:- yampi ca aññaṁ kammapathabhāvaṁ appattattā 1- nippariyāyena
  kāyakammādisaṅkhyaṁ na labhati, rāgādikilesasaṁsaṭṭhattā dosasahitaṁ akusalaṁ, tampi
  katvāti attho. Nirayanti niratiatthena nirassādaṭṭhena vā nirayanti laddhanāmaṁ
  sabbampi duggatiṁ, ayasaṅkhātasukhappaṭikkhepena vā sabbattha sugatiduggatīsu nirayadukkhaṁ
  so tādiso puggalo upagacchatīti evamettha attho daṭṭhabbo.
       Ettha ca kāyaduccaritassa tapanīyabhāve nando yakyo nando māṇavako
  nando goghātako dve bhātikāti etesaṁ vatthūni kathetabbāni:- te kira gāviṁ
  vadhitvā maṁsaṁ dve koṭṭhāse akaṁsu. Tato kaniṭṭho jeṭṭhaṁ āha "mayhaṁ dārakā
  bahū, imāni me antāni dehī"ti. Atha naṁ jeṭṭho "sabbaṁ maṁsaṁ dvedhā
  vibhattaṁ, puna kimaggahesī"ti paharitvā jīvitakkhayaṁ pāpesi. Nivattitvā ca naṁ
  olokento mataṁ disvā "bhāriyaṁ vata mayā kataṁ, svāhaṁ akāraṇeneva naṁ
  māresin"ti cittaṁ uppādesi. Athassa balavavippaṭisāro uppajji. So ṭhitaṭṭhānepi
  nisinnaṭṭhānepi tadeva kammaṁ āvajjeti, cittassādaṁ na labhati, asitapītakhāditampissa
  sarīre ojaṁ na pharati, aṭṭhicammamattameva ahosi. Atha naṁ eko thero
  pucchi "upāsaka tvaṁ ativiya kiso aṭṭhicammamatto jāto, kīdiso te rogo,
  udāhu atthi kiñci tapanīyakammaṁ katan"ti. So "āma bhante"ti sabbaṁ ārocesi.
  Athassa so "bhāriyante upāsaka kammaṁ kataṁ, anaparādhaṭṭhāne aparaddhan"ti āha.
  So teneva kammunā kālaṁ katvā niraye nibbatti. Vacīduccaritassa pana

  *  *  *  *  *  *
  Footnote: 1 i. appattaṁ
-------------------------------------------------
[page 118]
  Suppabuddhasakkakokālikaciñcamāṇavikādīnaṁ vatthūni kathetabbāni, manoduccaritassa pana
  ukkalajayabhaññādīnaṁ.
                        Tatiyasuttavaṇṇanā niṭṭhitā.
                         -----------------
                         4. Atapanīyasuttavaṇṇanā
       [31] Catutthe tatiye vuttavipariyāyena attho veditabbo.
                        Catutthasuttavaṇṇanā niṭṭhitā.
                        -------------------
                         5. Paṭhamasīlasuttavaṇṇanā
       [32] Pañcame pāpakena ca sīlenāti pāpakaṁ nāma sīlaṁ sīlabhedakaro
  asaṁvaroti vadanti. Tattha yadi asaṁvaro asīlameva taṁ dussīlyabhāvato, kathaṁ sīlanti
  vuccati? tatthāyamadhippāyo siyā:- yathā nāma loke adiṭṭhaṁ "diṭṭhan"ti
  vuccati, asīlavā "sīlavā"ti, evamidhāpi asīlampi asaṁvaropi "sīlan"ti voharīyati.
  Atha vā "katame ca thapati akusalā sīlā, akusalaṁ kāyakammaṁ akusalaṁ vacīkammaṁ
  pāpako ājīvo"ti 1- vacanato akusaladhammesupi attheva sīlasamaññā, tasmā
  paricayavasena sabhāvasiddhi viya pakatibhūto sabbo samācāro "sīlan"ti vuccati.
  Tattha yaṁ akosallasambhūtaṭṭhena akusalaṁ lāmakaṁ, taṁ sandhāyāha "pāpakena ca
  sīlenā"ti. Pāpikāya ca diṭṭhiyāti sabbāpi micchādiṭṭhiyo pāpikāva, visesato
  pana ahetukadiṭṭhi akiriyadiṭṭhi natthikadiṭṭhīti imā tividhā diṭṭhiyo pāpikataRā.
  Tattha pāpakena sīlena samannāgato puggalo payogavipanno hoti, pāpikāya

  *  *  *  *  *  *
  Footnote: 1 MaṂa. 13/264/237
-------------------------------------------------
[page 119]
  Diṭṭhiyā samannāgato āsayavipanno hoti, evaṁ payogāsayavipanno puggalo
  nirayūpago hotiyeva. Tena vuttaṁ "imehi kho bhikkhave dvīhi dhammehi samannāgato
  puggalo yathābhataṁ nikkhitto, evaṁ niraye"ti. Ettha ca "dvīhi dhammehi
  samannāgato"ti idaṁ lakkhaṇavacanaṁ daṭṭhabbaṁ, na tantiniddeso, yathātaṁ loke
  "yadi me byādhitā siyuṁ, imesaṁ idaṁ bhesajjaṁ dātabban"ti. Aññesupi īdisesu
  ṭhānesu eseva nayo. Duppaññoti nippañño.
                        Pañcamasuttavaṇṇanā niṭṭhitā.
                         ----------------
                         6. Dutiyasīlasuttavaṇṇanā
       [33] Chaṭṭhe bhaddakena ca sīlenāti kāyasucaritādicatupārisuddhisīlena. Taṁ
  hi akhaṇḍādisīlabhāvena sayañca kalyāṇaṁ, samathavipassanādikalyāṇaguṇāvahañcāti
  "bhaddakan"ti vuccati. Bhaddikāya ca diṭṭhiyāti kammassakatañāṇena ceva
  kammapathasammādiṭṭhiyā ca. Tattha bhaddakena sīlena payogasampanno hoti, bhaddikāya
  diṭṭhiyā āsayasampanno hoti. Iti payogāsayasampanno puggalo saggūpago
  hoti. Tena vuttaṁ "imehi kho bhikkhave dvīhi dhammehi samannāgato puggalo
  yathābhataṁ nikkhitto, evaṁ sagge"ti. Sappaññoti paññavā. Sesaṁ suviññeyyameva.
                        Chaṭṭhasuttavaṇṇanā niṭṭhitā.
                          --------------
                         7. Ātāpīsuttavaṇṇanā
       [34] Sattame anātāpīti kilesānaṁ ātāpanaṭṭhena ātāpo, vīriyaṁ, so
  etassa atthīti ātāpī, na ātāpī anātāpī, sammappadhānavirahito kusītoti
-------------------------------------------------
[page 120]
  Vuttaṁ hoti. Ottāpo vuccati pāputtāso, so etassa atthīti ottāpī, na
  ottāpī anottāpī, ottāparahito. Atha vā ātāpappaṭipakkho anātāpo,
  kosajjaṁ, so assa atthīti anātāpī. Yaṁ "na ottapati ottappitabbena, na
  ottapati pāpakānaṁ akusalānaṁ dhammānaṁ samāpattiyā"ti evaṁ vuttaṁ, taṁ anottappaṁ
  anottāpo, so assa atthīti anottāpīti evamettha attho veditabbo.
       Abhabboti anaraho. Sambodhāyāti ariyamaggatthāya. Nibbānāyāti kilesānaṁ
  accantavūpasamāya amatamahānibbānāya. Anuttarassa yogakkhemassāti arahattaphalassa.
  Taṁ hi uttaritarassa abhāvato anuttaraṁ, catūhi yogehi anupaddutattā khemaṁ
  nibbhayanti yogakkhemanti ca vuccati. Adhigamāyāti pattiyā. Ātāpīti vīriyavā.
  So hi "āraddhavīriyo viharati akusalānaṁ dhammānaṁ pahānāya kusalānaṁ dhammānaṁ
  upasampadāya thāmavā daḷhaparakkamo anikkhittadhuro kusalesu dhammesū"ti 1- evaṁ
  vuttena vīriyārambhena samannāgato kilesānaṁ accantameva ātāpanasīloti ātāpī.
  Ottāpīti "yaṁ ottapati ottappitabbena, ottapati pāpakānaṁ akusalānaṁ
  dhammānaṁ samāpattiyā"ti 2- evaṁ vuttena ottappena samannāgatattā ottapanasīloti
  ottappī. Ayaṁ hi ottāpīti vutto. Tadavinābhāvato hiriyā ca samannāgato
  eva hotīti hirottappasampanno aṇumattepi vajje bhavadassāvī sīlesu paripūrakārī
  hoti. Iccassa sīlampadā dassitā. Ātāpīti iminā nayenassa kilesaparitāpitādīpanena
  samathavipassanābhāvanānuyuttatā dassitā. Yathāvuttañca vīriyaṁ saddhāsatisamādhipaññāhi
  vinā na hotīti vimuttiparipācakāni saddhāpañcamāni indriyāni
  atthato vuttāneva honti. Tesu ca siddhesu anicce aniccasaññā anicce
  dukkhasaññā dukkhe anattasaññā pahānasaññā virāgasaññā nirodhasaññāti
  cha nibbedhabhāgiyā saññā siddhā evāti. Evaṁ imehi dvīhi dhammehi

  *  *  *  *  *  *
  Footnote: 1 dī.pā. 11/345/237 2 abhi.saṅ. 34/31/26
-------------------------------------------------
[page 121]
  Samannāgatassa lokiyānaṁ sīlasamādhipaññānaṁ sijjhanato maggaphalanibbānādhigamassa
  bhabbataṁ dassento "ātāpī ca kho .pe. Adhigamāyā"ti āha.
       Gāthāsu kusītoti micchāvitakkabahulatāya kāmabyāpādavihiṁsāvitakkasaṅkhātehi
  kucchitehi pāpadhammehi sito sambandho yuttoti kusīto, kucchitaṁ vā sīdati
  sammāpaṭipattito avasīdatīti kusīto dakārassa takāraṁ katvā. Hīnavīriyoti nibbīriyo,
  catūsupi iriyāpathesu vīriyakaraṇarahito. Anussāhasaṁhananasabhāvassa cittālasiyassa
  thinassa, asattivighātasabhāvassa kāyālasiyassa middhassa ca abhiṇhappavattiyā
  thinamiddhabahulo. Pāpajigucchanalakkhaṇāya hiriyā abhāvena tappaṭipakkhena ahirikena
  samannāgatattā ca ahiriko. Hirottappavīriyānaṁ abhāveneva sammāpaṭipattiyaṁ
  natthi etassa ādaroti anādaro. Ubhayathāpi tathā dhammapuggalena duvidhakiriyākaraṇena
  anādaro. Bhuṭṭhunti phusituṁ. Sambodhimuttamanti sambodhisaṅkhātaṁ uttamaṁ arahattaṁ
  adhigantuṁ abhabboti attho.
       Satimāti cirakatacirabhāsitānaṁ anussaraṇe samatthassa satinepakkassa bhāvena
  catusatipaṭṭhānayogena satimā. Nipakoti sattaṭṭhāniyasampajaññasaṅkhātena ceva
  kammaṭṭhānapariharaṇapaññāsaṅkhātena ca nepakkena samannāgatattā nipako.
  Jhāyīti ārammaṇūpanijjhānena lakkhaṇūpanijjhānena cāti dvīhipi jhānehi jhāyī.
  Appamattoti "divasaṁ caṅkamena nisajjāya āvaraṇiyehi dhammehi cittaṁ parisodhetī"ti-
  ādinā 1- nayena kammaṭṭhānabhāvanāya appamatto. Saṁyojanaṁ jātijarāya chetvāti
  jātiyā ceva jarāya ca satte saṁyojetīti saṁyojananti laddhanāmaṁ kāmarāgādikaṁ
  dasavidhampi kilesajātaṁ anusayasamugghātavasena mūlato chinditvā. Atha vā saṁyojanaṁ
  jātijarāya chetvāti jātijarāya saṁyojanaṁ chinditvā. Yassa hi saṁyojanāni
  acchinnāni, tassa jātijarāya acchedo asamugghātova. Yassa pana tāni chinnāni,

  *  *  *  *  *  *
  Footnote: 1 abhi.vi. 35/519/300
-------------------------------------------------
[page 122]
  Tassa jātijarāpi chinnāva kāraṇassa samugghātitattā tasmā saṁyojanaṁ chindanto
  eva jātijarāpi chindati. Tena vuttaṁ "saṁyojanaṁ jātijarāya chetvā"ti. Idheva
  sambodhimanuttaraṁ phuseti imasmiṁyeva attabhāve aggamaggaṁ arahattaṁ vā phuse
  pāpuṇeyya.
                        Sattamasuttavaṇṇanā niṭṭhitā.
                          --------------
                        8. Paṭhamanakuhanasuttavaṇṇanā
       [35] Aṭṭhame nayidanti ettha naiti paṭisedhe nipāto, tassa
  "vussatī"ti iminā sambandho, yakāro padasandhikaro. Idaṁsaddo "ekamidāhaṁ
  bhikkhave samayaṁ ukkaṭṭhāyaṁ viharāmi subhagavane sālarājamūle"tiādīsu 1- nipātamattaṁ.
  "idaṁ Kho taṁ bhikkhave appamattakaṁ oramattakaṁ sīlamattakan"tiādīsu 2- yathāvutte
  āsannapaccakkhe āgato.
                "idaṁ Hi taṁ jetavanaṁ isisaṁghanisevitaṁ
                 āvutthaṁ dhammarājena pītisañjananaṁ mamā"ti 3-
  ādīsu vakkhamāne āsannapaccakkhe. Idhāpi vakkhamāneyeva āsannapaccakkhe
  daṭṭhabbo.
       Brahmacariyasaddo:-
                     "kinte vataṁ kiṁ pana brahmacariyaṁ
                     kissa suciṇṇassa ayaṁ vipāko
                     iddhī jutī balavīriyūpapatti
                     idañca te nāga mahāvimānaṁ.

  *  *  *  *  *  *
  Footnote: 1 Maṃū. 12/501/442 2 dī.Sī. 9/27/12 3 saṁ.sa. 15/48/37
-------------------------------------------------
[page 123]
                     Ahañca bhariyā ca manussaloke
                     saddhā ubho dānapatī ahumhā
                     opānabhūtaṁ me gharaṁ tadāsi
                     santappitā samaṇabrāhmaṇā ca.
                     Taṁ me vataṁ taṁ pana brahmacariyaṁ
                     tassa suciṇṇassa ayaṁ vipāko
                     iddhī jutī balavīriyūpapatti
                     idaṁ ca me dhīra mahāvimānan"ti 1-
  imasmiṁ puṇṇakajātake dāne āgato.
              "kena Pāṇi kāmadado kena pāṇi madhussavo
               kena te brahmacariyena puññaṁ pāṇimhi ijjhati.
               Tena pāṇi kāmadado tena pāṇi madhussavo
               tena me brahmacariyena puññaṁ pāṇimhi ijjhatī"ti 2-
  imasmiṁ aṅkurapetavatthusmiṁ veyyāvacce. "idaṁ Kho taṁ bhikkhave tittiriyaṁ nāma
  brahmacariyaṁ ahosī"ti 3- imasmiṁ tittirajātake pañcasikkhāpadasīle. "taṁ Kho pana
  pañcasikha brahmacariyaṁ neva nibbidāya na virāgāya .pe. Yāvadeva brahmalokūpapattiyā"ti
  4- imasmiṁ mahāgovindasutte brahmavihāre. "pare Abrahmacārino
  bhavissanti, mayamettha brahmacārino bhavissāmā"ti 5- sallekhasutte methunaviratiyaṁ.
                    "mayañca Bhariyā nātikkamāma
                     amhe ca bhariyā nātikkamanti
                     aññatra tāhi brahmacariyaṁ carāma
                     tasmā hi amhaṁ daharā na miyyare"ti 6-

  *  *  *  *  *  *
  Footnote: 1 khu.jā. 28/1595/299 (syā) 2 khu.peta. 26/277/183 3 vi.cūḷa. 7/311/82
  4 dīṃahā. 10/329/214 5 Maṃū. 12/83/56 6 khu.jā. 27/1415/289 (syā)
-------------------------------------------------
[page 124]
  Mahādhammapālajātake sadārasantose. "abhijānāmi Kho panāhaṁ sāriputta
  caturaṅgasamannāgataṁ brahmacariyaṁ caritā, tapassī sudaṁ homī"ti 1- lomahaṁsasutte
  vīriye.
              "hīnena Brahmacariyena khattiye upapajjati
               majjhimena ca devattaṁ uttamena visujjhatī"ti 2-
  nimijātake attadamanavasena kate aṭṭhaṅgikauposathe. "idaṁ Kho pana pañcasikha
  brahmacariyaṁ ekantanibbidāya virāgāya .pe. Ayameva ariyo aṭṭhaṅgiko
  maggo"ti mahāgovindasutteyeva ariyamagge. "tayidaṁ Brahmacariyaṁ iddhañceva
  phītañca vitthārikaṁ bāhujaññaṁ puthubhūtaṁ yāva devamanussehi suppakāsitan"ti 3-
  pāsādikasutte sikkhattayasaṅgahe sakalasmiṁ sāsane. Idhāpi ariyamagge sāsane
  ca vattati.
       Vussatīti vasīyati, carīyatīti attho. Janakuhanatthanti "aho ayyo sīlavā
  vattasampanno appicacho santuṭṭho mahiddhiko mahānubhāvo"tiādinā janassa
  sattalokassa vimhāpanatthaṁ. Janalapanatthanti "evarūpassa nāma ayyassa dinnaṁ
  mahapphalaṁ bhavissatī"ti pasannacittehi "kenattho, kiṁ āharīyatū"ti manussehi
  vadāpanatthaṁ. Lābhasakkārasilokānisaṁsatthanti yavāyaṁ "ākaṅkheyya ce bhikkhave bhikkhu
  `lābhī assaṁ cīvarapiṇḍapātasenāsanagilānapaccayabhesajjaparikkhārānan'ti, sīlesvevassa
  paripūrakārī"ti 4- sīlānisaṁsabhāvena vutto catupaccayalābho, yo ca catunnaṁ paccayānaṁ
  sakkaccadānasaṅkhāto ādarabahumānagarukaraṇasaṅkhāto ca sakkāro, yo ca "sīlasampanno
  bahussuto sutadharo āraddhavīriyo"tiādinā nayena uggatabhutighosasaṅkhāto
  siloko brahmacariyaṁ carantānaṁ diṭṭhadhammiko ānisaṁso, tadatthaṁ. Iti maṁ jano

  *  *  *  *  *  *
  Footnote: 1 Maṃū. 12/155/119 2 khu.jā. 27/1186/249-250
  3 dī.pā. 11/175/108 4 Maṃū. 12/65/43
-------------------------------------------------
[page 125]
  Jānātūti "evaṁ brahmacariyavāse sati `ayaṁ sīlavā kalyāṇadhammo'tiādinā maṁ
  jano jānātu sambhāvetū"ti attano santaguṇavasena sambhāvanatthampi na idaṁ
  brahmacariyaṁ vussatīti sambandho.
       Keci pana "janakuhanatthan"ti pāpicchassa icchāpakatassa sato
  sāmantajappanairiyāpathanissitapaccayappaṭisevanasaṅkhātena tividhena kuhanavatthunā kuhanabhāvena
  janassa vimhāpanatthaṁ. Janalapanatthanti pāpicchasseva sato paccayatthaṁ parikathobhāsādivasena
  lapanabhāvena upalāpanabhāvena vā janassa lapanatthaṁ. Lābhasakkārasilokānisaṁsatthanti
  pāpicchasseva sato lābhādigarutāya 1- lābhasakkārasilokasaṅkhātassa
  ānisaṁsaudayassa nipphādanatthaṁ. Iti maṁ jano jānātūti pāpicchasseva sato
  asantaguṇasambhāvanādhippāyena `iti evaṁ maṁ jano jānātū'ti na idaṁ brahmacariyaṁ
  vussatī"ti evamettha atthaṁ vadanti. Purimoyeva pana attho sārataro.
       Atha khoti ettha athāti aññadatthe nipāto, khoti avadhāraṇe. Tena
  kuhanādito aññadatthāyeva pana idaṁ bhikkhave brahmacariyaṁ vussatīti dasseti.
  Idāni taṁ payogaṁ 2- dassento "saṁvaratthañceva pahānatthañcā"ti āha.
  Tattha pañcavidho saṁvaro pātimokkhasaṁvaro satisaṁvaro ñāṇasaṁvaro khantisaṁvaro
  vīriyasaṁvaroti.
       Tattha "iminā pātimokkhasaṁvarena upeto hoti samupeto"ti 3- hi
  ādinā nayena āgato ayaṁ pātimokkhasaṁvaro nāma, yo sīlasaṁvaroti ca
  pavuccati. "rakkhati Cakkhundriyaṁ, cakkhundriye saṁvaraṁ āpajjatī"ti 4- āgato ayaṁ
  satisaṁvaro.

  *  *  *  *  *  *
  Footnote: 1 Ma. lābhādivasena garutāya 2 chaṂa. taṁ payojanaṁ 3 abhi.vi. 35/511/296
  4 dī.Sī. 9/213/70, Maṃū. 12/295/258, saṁ.saḷā. 18/317/220, aṅṭika. 20/16/108
-------------------------------------------------
[page 126]
             "yāni Sotāni lokasmiṁ (ajitāti bhagavā) sati tesaṁ nivāraṇaṁ
              sotānaṁ saṁvaraṁ brūmi paññāyete pidhīyareti 1-
  āgato ayaṁ ñāṇasaṁvaro. "khamo Hoti sītassa uṇhassā"tiādinā 2- nayena
  āgato ayaṁ khantisaṁvaro. "uppannaṁ Kāmavitakkaṁ nādhivāsetī"tiādinā 3- nayena
  āgato ayaṁ vīriyasaṁvaro. Atthato pana pāṇātipātādīnaṁ pajahanavasena
  vattappaṭivattānaṁ karaṇavasena ca pavattā cetanā ceva viratiyo ca. Saṅkhepato
  sabbo kāyavacīsaṁyamo, vitthārato sattannaṁ āpattikkhandhānaṁ avītikkamo
  sīlasaṁvaro. Sati eva satisaṁvaro, satippadhānā vā kusalā khandhā. Ñāṇameva
  ñāṇasaṁvaro. Adhivāsanavasena adoso, adosappadhānā vā pavattā kusalā khandhā
  khantisaṁvaro, paññāti eke. Kāmavitakkādīnaṁ anadhivāsanavasena pavattaṁ vīriyameva
  vīriyasaṁvaro. Tesu paṭhamo kāyaduccaritādidussīlyassa saṁvaraṇato saṁvaro, dutiyo
  muṭṭhassaccassa, tatiyo aññāṇassa, catuttho akkhantiyā, pañcamo kosajjassa
  saṁvaraṇato pidahanato saṁvaroti veditabbo evametassa saṁvarassa atthāya saṁvaratthaṁ,
  saṁvaranipphādanatthanti attho.
       Pahānampi pañcavidhaṁ tadaṅgappahānaṁ vikkhambhanappahānaṁ samucchedappahānaṁ
  paṭippassaddhippahānaṁ nissaraṇappahānanti. Tattha yaṁ vattabbaṁ, taṁ heṭṭhā
  ekakanipāte paṭhamasuttavaṇṇanāyaṁ vuttameva. Tassa pana pañcavidhassapi tathā tathā
  rāgādikilesānaṁ paṭinissajjanaṭṭhena samatikkamanaṭṭhena vā pahānassa atthāya
  pahānatthaṁ, pahānasādhanatthanti attho. Tattha saṁvarena kilesānaṁ cittasantāne
  pavesananivāraṇaṁ, pahānena pavesananivāraṇañceva samugghāto cāti vadanti.
  Ubhayenāpi pana yathārahaṁ ubhayaṁ sampajjatīti daṭṭhabbaṁ. Sīlādidhammā eva hi
  saṁvaraṇato saṁvaro, pajahanato pahānanti.

  *  *  *  *  *  *
  Footnote: 1 khu.su. 25/1042/532 2 Maṃū. 12/24/14
  3 Maṃū. 12/26/15, aṅḍasaka. 24/60/88
-------------------------------------------------
[page 127]
       Gāthāsu anītihanti ītiyo vuccanti upaddavā diṭṭhadhammikā ca samparāyikā
  ca, ītiyo hanati vināseti pajahatīti ītihaṁ, anuītihanti anītihaṁ, sāsanabrahmacariyaṁ
  maggabrahmacariyañca. Atha vā ītīhi anatthehi saddhiṁ hananti gacchanti
  pavattantīti ītihā, taṇhādiupakkilesā. Natthi ettha ītihāti anītihaṁ.
  Ītihā vā yathāvuttenatthena titthiyasamayā, tappaṭipakkhato idaṁ anītihaṁ.
  "anitihan"tipi Pāṭho. Tassattho:- "itihāyan"ti dhammesu anekaṁsaggāhabhāvato
  vicikicchā itihaṁ nāma, sammāsambuddhappaveditattā yathānusiṭṭhaṁ paṭipajjantānaṁ
  nikkaṅkhabhāvasādhanato natthi ettha itihanti anitihaṁ, aparapaccayanti attho.
  Vuttañhetaṁ "paccattaṁ veditabbo viññūhī"ti "atakkāvacaro"ti ca. Gāthāsukhatthaṁ
  pana "anītihan"ti dīghaṁ katvā paṭhanti.
       Nibbānasaṅkhātaṁ ogadhaṁ patiṭṭhaṁ pāraṁ gacchatīti nibbānogadhagāmī,
  vimuttarasattā ekanteneva nibbānasampāpakoti attho. Taṁ nibbānogadhagāminaṁ
  brahmacariyaṁ. Soti yo so samatiṁsapāramiyo pūretvā sabbakilese bhinditvā
  anuttaraṁ sammāsambodhiṁ abhisambuddho, so bhagavā adesayi desesi. Nibbānogadhoti
  vā ariyamaggo vuccati tena vinā nibbānogāhanassa asambhavato tassa
  ca nibbānaṁ anālambitvā appavattanato, tañca taṁ ekantaṁ pāpayati gacchatīti
  nibbānogadhagāmī. Atha vā nibbānogadhagāminanti nibbānassa antogāminaṁ
  maggabrahmacariyaṁ, nibbānaṁ ārammaṇaṁ karitvā tassa anto eva vattati
  pavattatīti.
       Mahantehīti 1- mahāātumehi uḷārajjhāsayehi. Mahantaṁ nibbānaṁ, mahante
  vā sīlakkhandhādike esanti gavesantīti mahesino, buddhādayo ariyā. Tehi
  anuyāto paṭipanno. Yathā buddhena desitanti yathā abhiññeyyādidhamme

  *  *  *  *  *  *
  Footnote: 1 chaṂa. mahattehīti
-------------------------------------------------
[page 128]
  Abhiññeyyādibhāveneva sammāsambuddhena mayā desitaṁ, evaṁ ye etaṁ
  maggabrahmacariyaṁ tadatthaṁ sāsanabrahmacariyañaca paṭipajjanti, te
  diṭṭhadhammikasamparāyikatthehi yathārahaṁ anusāsantassa satthu mayhaṁ sāsanakārino
  ovādappaṭikarā sakalassa vaṭṭadukkhassa antaṁ pariyantaṁ appavattiṁ karissanti,
  dukkhassa vā antaṁ nibbānaṁ sacchikarissantīti.
                        Aṭṭhamasuttavaṇṇanā niṭṭhitā.
                          ---------------
                        9. Dutiyanakuhanasuttavaṇṇanā
       [36] Navame abhiññatthanti kusalādivibhāgena khandhādivibhāgena ca sabbadhamme
  abhivisiṭṭhena ñāṇena aviparītato jānanatthaṁ. Pariññatthanti tebhūmakadhamme
  "idaṁ dukkhan"tiādinā parijānanatthaṁ samatikkamatthaṁ ca. Tattha abhiññeyyābhijānanā
  catusaccavisayā. Pariññeyyaparijānanā pana yadipi dukkhasaccavisayā,
  pahānasacchikiriyābhāvanābhisamayehi pana vinā nappavattatīti pahānādayopi idha gahitāti
  veditabbaṁ. Sesaṁ anantarasutte vuttatthameva.
                        Navamasuttavaṇṇanā niṭṭhitā.
                          ---------------
                        10. Somanassasuttavaṇṇanā
       [37] Dasame sukhasomanassabahuloti ettha sukhanti kāyikasukhaṁ, somanassanti
  cetasikaṁ. Tasmā yassa kāyikaṁ cetasikañca sukhaṁ abhiṇhaṁ pavattati, so
  sukhasomanassabahuloti vutto. Yonīti "catasso kho imā sāriputta yoniyo"tiādīsu 1-

  *  *  *  *  *  *
  Footnote: 1 Maṃū. 12/152/113
-------------------------------------------------
[page 129]
  Khandhakoṭṭhāso yonīti āgato. "yoni Hesā bhūmija 1- phalassa adhigamāyā"tiādīsu 2-
  kāraṇaṁ.
            "na Cāhaṁ brāhmaṇaṁ brūmi yonijaṁ mattisambhavan"ti 3- ca.
       "tamenaṁ Kammajavātā nibbattitvā 4- uddhaṁpādaṁ adhosiraṁ samparivattetvā
  mātu yonimukhe sampaṭipādentī"ti ca ādīsu passāvamaggo. Idhapana kāraṇaṁ
  adhippetaṁ. Assāti anena. Āraddhāti paṭṭhapitā paggaṇhitā paripuṇṇaṁ
  sampāditā vā.
       Āsavānaṁ khayāyāti ettha āsavantīti āsavā, cakkhutopi .pe. Manatopi
  savanti pavattantīti vuttaṁ hoti. Dhammato yāva gotrabhu, okāsato yāva
  bhavaggā savantīti vā āsavā, ete dhamme etaṁ ca okāsaṁ anto karitvā
  pavattantīti attho. Antokaraṇattho hi ayaṁ ākāro. Cirapārivāsiyaṭṭhena
  madirādayo āsavā viyātipi āsavā. Lokehi cirapārivāsikā madirādayo āsavāti
  vuccanti. Yadi ca cirapārivāsiyaṭṭhena āsavā, ete eva bhavituṁ arahanti.
  Vuttañhetaṁ "purimā bhikkhave koṭi na paññāyati avijjāya, ito pubbe
  avijjā nāhosī"tiādi. 5- Āyataṁ saṁsāradukkhaṁ savanti pavattantīti āsavā.
  Purimāni cettha nibbacanāni yattha kilesā āsavāti āgatā tattha yujjanti,
  pacchimaṁ kammepi. Na kevalañca kammakilesā eva āsavā, apica kho nānappakārā
  upaddavāpi. Abhidhamme hi "cattāro āsavā kāmāsavo bhavāsavo diṭṭhāsavo
  avijjāsavo"ti 6- kāmarāgādayo kilesā āsavāti āgatā. Suttepi "nāhaṁ cunda
  diṭṭhadhammikānaṁyeva āsavānaṁ saṁvarāya dhammaṁ desemī"ti 7- ettha vivādamūlabhūtā
  kilesā āsavāti āgatā.

  *  *  *  *  *  *
  Footnote: 1 i. bhūmijā 2 Ma.u. 14/226-228/192-194
  3 MaṂa. 13/457/449, khuḍha. 25/396/86, khu.su. 25/626/457
  4 Sī.,i. ubbattetvā 5 aṅḍasaka. 24/61/90
  6 abhi.saṅ. 34/1102/258 7 dī.pā. 11/182/112
-------------------------------------------------
[page 130]
             "yena Devūpapatyassa gandhabbo vā vihaṅgamo
              yakkhattaṁ yena gaccheyya manussattañca abbaje
              te mayhaṁ āsavā khīṇā viddhastā vinaḷīkatā"ti 1-
  ettha tebhūmakakammaṁ avasesā ca akusalā dhammā. "diṭṭhadhammikānaṁ Āsavānaṁ saṁvarāya
  samparāyikānaṁ āsavānaṁ paṭighātāyā"ti 2- ettha parūpaghātavippaṭisāravadhabandhādayo
  ceva apāyadukkhabhūtā nānappakārā upaddavā ca.
       Te panete āsavā vinaye "diṭṭhadhammikānaṁ āsavānaṁ saṁvarāya,
  samparāyikānaṁ āsavānaṁ paṭighātāyā"ti 2- dvedhā āgatā. Saḷāyatane "tayome
  āvuso āsavā kāmāsavo bhavāsavo avijjāsavo"ti 3- tidhā āgatā. Tathā
  aññesu suttantesu. Abhidhamme teyeva diṭṭhāsavena saddhiṁ catudhā āgatā.
  Nibbedhikapariyāye pana "atthi bhikkhave āsavā nirayagamanīyā, atthi āsavā
  tiracchānayonigamanīyā, atthi āsavā pettivisayagamanīyā, atthi āsavā
  manussalokagamanīyā, atthi āsavā devalokagamanīyā"ti 4- pañcadhā āgatā. Kammameva
  cettha āsavāti adhippetaṁ. Chakkanipāte "atthi bhikkhave āsavā saṁvarā
  pahātabbā"tiādinā 5- nayena chadhā āgatā. Sabbāsavapariyāye teyeva
  dassanapahātabbehi dhammehi saddhiṁ sattadhā āgatā. Idha pana abhidhammapariyāyena
  cattāro āsavā adhippetāti veditabbā.
       Khayāyāti ettha pana "yo āsavānaṁ khayo vayo bhedo paribhedo aniccatā
  antaradhānan"ti āsavānaṁ sarasabhedo āsavānaṁ khayoti vutto. "jānato Ahaṁ
  bhikkhave passato āsavānaṁ khayaṁ vadāmī"ti 6- ettha āsavānaṁ khīṇākāro natthibhāvo
  accantaṁ asamuppādo āsavakkhayoti vutto.

  *  *  *  *  *  *
  Footnote: 1 aṅ.catukka. 21/36/43-44 2 vi mahāvi. 1/39/26
  3 saṁ.saḷā. 18/504/315 (syā) 4 aṅ.chakka. 22/334/463-464
  5 aṅ.chakka. 22/328/434 6 Maṃū. 12/15/10
-------------------------------------------------
[page 131]
              "sekkhassa Sikkhamānassa ujumaggānusārino
               khayasmiṁ paṭhamaṁ ñāṇaṁ tato aññā anantarāti" 1-
  ettha ariyamaggo āsavakkhayoti vutto. "āsavānaṁ Khayā samaṇo hotī"ti 2-
  ettha phalaṁ.
              "paravajjānupassissa Niccaṁ ujjhānasaññino
               āsavā tassa vaḍḍhanti ārā so āsavakkhayā"ti 3-
  ettha nibbānaṁ. Idha pana phalaṁ sandhāya "āsavānaṁ khayāyā"ti vuttaṁ,
  arahattaphalatthāyāti attho.
       Saṁvejanīyesu ṭhānesūti saṁvegajanakesu jātiādīsu saṁvegavatthūsu. Jāti jarā
  byādhi maraṇaṁ apāyadukkhaṁ, atīte vaṭṭamūlakaṁ dukkhaṁ, anāgate vaṭṭamūlakaṁ dukkhaṁ,
  paccuppanne āhārapariyeṭṭhimūlakaṁ dukkhanti imāni hi saṁvegavatthūni
  saṁvejanīyaṭṭhānāni nāMa. Apica "āditto lokasannivāso uyyutto payāto
  kummaggappaṭipanno, upanīyati loko addhuvo, atāṇo loko anabhissaro, assako
  loko, sabbaṁ pahāya gamanīyaṁ, ūno loko atitto taṇhādāso"tievamādīni 4- cettha
  saṁvejanīyaṭṭhānānīti veditabbāni. Saṁvejanenāti jātiādisaṁvegavatthūni paṭicca
  uppannabhayasaṅkhātena saṁvejanena. Atthato pana sahottappañāṇaṁ saṁvego nāMa.
       Saṁviggassāti gabbhokkantikādivasena anekavidhehi jātiādidukkhehi
  saṁvegajātassa. "saṁvejitvā"ti Ca paṭhanti. Yoniso padhānenāti upāyapadhānena,
  sammāvāyāmenāti attho. So hi yathā akusalā dhammā pahīyanti, kusalā dhammā
  bhāvanāparipūriṁ gacchanti, evaṁ padahanato uttamabhāvasādhanato ca "padhānan"ti
  vuccati. Tattha saṁvegena bhavādīsu kiñci tāṇaṁ leṇaṁ paṭisaraṇaṁ apassanto tattha

  *  *  *  *  *  *
  Footnote: 1 khu.iti. 25/62/279 2 Maṃū. 12/438/386
  3 khuḍha. 25/253/60 4 khu.paṭi. 31/117/130
-------------------------------------------------
[page 132]
  Anolīyanto alaggamānaso tappaṭipakkhena ca vinivattitavisaññito aññadatthu
  nibbānaninno hoti nibbānapoṇo nibbānapabbhāro. So kalyāṇamittasannissayena
  yonisomanasikārabahulo visuddhāsayappayogo samathavipassanāsu
  yuttappayutto sabbasmimpi saṅkhāragate nibbindati virajjati, vipassanaṁ
  ussukkāpeti. Tattha yadidaṁ yonisomanasikārabahulo visuddhāsayappayogo samathavipassanāsu
  yuttappayutto, tenassa diṭṭheva dhamme sukhasomanassabahulatā veditabbā. Yaṁ
  panāyaṁ samathe patiṭṭhito vipassanāya yuttappayutto sabbasmimpi saṅkhāragate
  nibbindati virajjati, vipassanaṁ ussukkāpeti, tenassa yoni āraddhā āsavānaṁ
  khayāyāti veditabbā.
       Gāthāsu saṁvijjethevāti saṁvejeyya eva saṁvegaṁ kareyya eva. "saṁvijjitvānā"ti
  Ca paṭhanti. Vuttanayena saṁviggo hutvāti attho. Paṇḍitoti sappañño,
  tihetukapaṭisandhīti vuttaṁ hoti. Paññāya samavekkhiyāti saṁvegavatthūni 1-
  saṁvijjanavasena paññāya sammā avekkhiya. Atha vā paññāya sammā avekkhitvāti. Sesaṁ
  sabbattha uttānatthameva.
                        Dasamasuttavaṇṇanā niṭṭhitā.
                    Iti paramatthadīpaniyā itivuttakaṭṭhakathāya
                              dukanipāte
                        paṭhamavaggavaṇṇanā niṭṭhitā.
                          ---------------

  *  *  *  *  *  *
  Footnote: 1 Sī. saṁvegavatthūhi
-------------------------------------------------
[page 133]
                             2. Dutiyavagga
                          1. Vitakkasuttavaṇṇanā
       [38] Dutiyavaggassa paṭhame tathāgataṁ bhikkhaveti ettha tathāgatasaddo tāva
  sattavohārasammāsambuddhādīsu dissati. Tathā hesa "hoti tathāgato parammaraṇā"tiādīsu 1-
  sattavohāre.
                   "tathāgataṁ Devamanussapūjitaṁ
                    buddhaṁ namassāma suvatthi hotū"ti 2-
  ādīsu sammāsambuddhe.
                   "tathāgataṁ Devamanussapūjitaṁ
                    dhammaṁ namassāma suvatthi hotū"ti 2-
  ādīsu dhamme.
                   "tathāgataṁ Devamanussapūjitaṁ
                    saṁghaṁ namassāma suvatthi hotū"ti 3-
  ādīsu saṁghe. Idha pana sammāsambuddhe. Tasmā tathāgatanti ettha aṭṭhahi kāraṇehi
  bhagavā tathāgatoti vuccati. Katamehi aṭṭhahi? tathā āgatoti tathāgato, tathā gatoti
  tathāgato, tathalakkhaṇaṁ āgatoti tathāgato, tathadhamme yāthāvato abhisambuddhoti
  tathāgato, tathadassitāya tathāgato, tathavāditāya tathāgato, tathākāritāya, tathāgato
  abhibhavanaṭṭhena tathāgatoti.
       Kathaṁ bhagavā tathā āgatoti tathāgato? yathā yena abhinīhārena
  Dānapāramiṁ pūretvā sīlanekkhammapaññāvīriyakhantisaccādhiṭṭhānamettāupekkhāpāramiyo

  *  *  *  *  *  *
  Footnote: 1 dī.Sī. 9/65/28 2 khu.khu. 25/16/9 3 khu.khu. 25/17/9
-------------------------------------------------
[page 134]
  Pūretvā imā dasa pāramiyo dasa upapāramiyo dasa paramatthapāramiyoti samatiṁsa
  pāramiyo pūretvā aṅgapariccāgaṁ attapariccāgaṁ dhanapariccāgaṁ dārapariccāgaṁ
  rajjapariccāganti imāni pañca mahāpariccāgāni pariccajitvā yathā vipassiādayo
  sammāsambuddhā āgatā, tathā amhākaṁ bhagavāpi āgatoti tathāgato. Yathāha:-
                    "yatheva lokamhi vipassiādayo
                     sabbaññubhāvaṁ munayo idhāgatā
                     tathā ayaṁ sakyamunīpi āgato
                     tathāgato vuccati tena cakkhumā"ti.
       Evaṁ tathā āgatoti tathāgato (1)
       kathaṁ tathā gatoti tathāgato? yathā sampatijātāva vipassiādāyo samehi
  pādehi paṭhaviyaṁ patiṭṭhāya uttarābhimukhā sattapadavītihārena gatā, tathā amhākaṁ
  bhagavāpi gatoti tathāgato. Yathāha 1- :-
                   "muhuttajātova gavampatī yathā
                    samehi pādehi phusī vasundharaṁ
                    so vikkamī satta padāni gotamo
                    setañca chattaṁ anudhārayuṁ marū.
                    Gantvāna so satta padāni gotamo
                    disā vilokesi samā samantato
                    aṭṭhaṅgupetaṁ giramabbhudīrayi
                    sīho yathā pabbatamuddhaniṭṭhito"ti.
       Evaṁ tathā gatoti tathāgato. (2)

  *  *  *  *  *  *
  Footnote: 1 chaṂa. yathāhu
-------------------------------------------------
[page 135]
       Kathaṁ tathalakkhaṇaṁ āgatoti tathāgato? sabbesaṁ rūpārūpadhammānaṁ salakkhaṇaṁ
  sāmaññalakkhaṇaṁ tathaṁ avitathaṁ ñāṇagatiyā āgato avirajjhitvā patto anubuddhoti
  tathāgato. Yathāha:-
              "sabbesaṁ pana dhammānaṁ sakasāmaññalakkhaṇaṁ
               tathamevāgato yasmā tasmā nātho tathāgato"ti.
       Evaṁ tathalakkhaṇaṁ āgatoti tathāgato. (3)
       Kathaṁ tathadhamme yāthāvato abhisambuddhoti tathāgato? tathadhammā nāma
  cattāri ariyascāni. Yathāha "cattārimāni bhikkhave tathāni avitathāni anaññathāni,
  katamāni cattāri, idaṁ dukkhaṁ ariyasaccanti bhikkhave tathametaṁ avitathametaṁ
  anaññathametan"ti 1- vitthāro. Tāni ca bhagavā abhisambuddho, tasmāpi tathānaṁ
  abhisambuddhattā tathāgato. Abhisambodhanattho hi ettha gatasaddo. Evaṁ tathadhamme
  yāthāvato abhisambuddhoti tathāgato. (4)
       Kathaṁ tathadassitāya tathāgato? yaṁ sadevake loke .pe. Sadevamanussāya
  pajāya aparimāṇāsu lokadhātūsu aparimāṇānaṁ sattānaṁ cakkhudvāre āpāthaṁ
  āgacchantaṁ rūpārammaṇaṁ nāma atthi, taṁ bhagavā sabbākārato jānāti passati.
  Evaṁ jānatā passatā cānena taṁ iṭṭhādivasena vā diṭṭhasutamutaviññātesu
  labbhamānapadavasena vā "katamaṁ taṁ rūpaṁ rūpāyatanaṁ, yaṁ rūpaṁ catunnaṁ mahābhūtānaṁ
  upādāya vaṇṇanibhā sanidassanaṁ sappaṭighaṁ nīlaṁ pītakan"tiādinā 2- nayena
  anekehi nāmehi terasahi vārehi dvepaññāsāya vā nayehi vibhajjamānaṁ tathameva
  hoti, vitathaṁ natthi. Esa nayo sotadvārādīsu āpāthamāgacchantesu saddādīsu.
  Vuttañhetaṁ bhagavatā:-

  *  *  *  *  *  *
  Footnote: 1 saṁṃahā. 19/1090/375 2 abhi.vi. 35/162/82
-------------------------------------------------
[page 136]
               "yaṁ Bhikkhave sadevakassa lokassa .pe. Sadevamanussāya
          diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā, tamahaṁ
          jānāmi .pe. Tamahaṁ abbhaññāsiṁ, taṁ tathāgatassa viditaṁ, taṁ tathāgate
          na upaṭṭhāsī"ti. 1-
       Evaṁ tathadassitāya tathāgato. Ettha tathadassiatthe tathāgatoti padassa
  sambhavo veditabbo. (5)
       Kathaṁ tathavāditāya tathāgato? yaṁ rattiṁ bhagavā anuttaraṁ sammāsambodhiṁ
  abhisambuddho, yañca rattiṁ anupādisesāya nibbānadhātuyā parinibbāyi, etthantare
  pañcacattālīsavassaparimāṇakāle yaṁ bhagavatā bhāsitaṁ suttageyyādi, sabbantaṁ
  parisuddhaṁ paripuṇṇaṁ rāgamadādinimmadanaṁ ekasadisaṁ tathaṁ avitathaṁ. Tenāha:-
              "yañca cunda rattiṁ tathāgato anuttaraṁ sammāsambodhiṁ
          abhisambujjhati, yañca rattiṁ anupādisesāya nibbānadhātuyā
          parinibbāyati, yaṁ etasmiṁ antare bhāsati lapati niddisati, sabbaṁ
          taṁ tatheva hoti na aññathā. Tasmā `tathāgato'ti vuccatī"ti. 2-
       Gadāttho hi ettha gatasaddo. Evaṁ tathavāditāya tathāgato. Apica
  āgadanaṁ āgado, vacananti attho. Tatho aviparīto āgado assāti dakārassa
  takāraṁ katvā tathāgatoti evamettha 3- padasiddhi veditabbā. (6)
       Kathaṁ tathākāritāya tathāgato? bhagavato hi vācāya kāyo anulometi,
  kāyassapi vācā. Tasmā yathāvādī tathākārī, yathākārī tathāvādī ca hoti. Evaṁ
  bhūtassa cassa yathā vācā, kāyopi tathā gato pavatto. Yathā ca kāyo, vācāpi

  *  *  *  *  *  *
  Footnote: 1 aṅ.catukka. 21/24/29 2 dī.pā. 11/188/117, aṅ.catukka. 21/23/28
  3 chaṂa. evampettha
-------------------------------------------------
[page 137]
  Tathā gatoti tathāgato. Tenāha "yathāvādī bhikkhave tathāgato tathākārī, yathākārī
  tathāvādī. Iti yathāvādī tathākārī, yathākārī tathāvādī. Tasmā `tathāgato'ti
  vuccatī"ti. 1- Evaṁ tathākāritāya tathāgato. (7)
       Kathaṁ abhibhavanaṭṭhena tathāgato? yasmā bhagavā upari bhavaggaṁ heṭṭhā avīciṁ
  pariyantaṁ karitvā tiriyaṁ aparimāṇāsu lokadhātūsu sabbasatte abhibhavati sīlenapi
  samādhināpi paññāyapi vimuttiyāpi vimuttiñāṇadassanenapi, na tassa tulā vā
  pamāṇaṁ vā atthi, atha kho atulo appameyyo anuttaro devā atidevo
  sakkānaṁ atisakko brahmānaṁ atibrahmā sabbasattuttamo, tasmā tathāgato.
  Tenāha:-
              "sadevake bhikkhave loke .pe. Sadevamanussāya tathāgato
          abhibhū anabhibhūto aññadatthu daso vasavattī, tasmā `tathāgato'ti
          vuccatī"ti. 1-
       Tatrāyaṁ padasiddhi:- agado viya agado, desanāvilāso ceva puññussayo
  ca. Tena hesa mahānubhāvo bhisakko viya dibbāgadena sappe, sabbaparappavādino
  sadevakañca lokaṁ abhibhavati. Iti sabbalokābhibhavane tatho aviparīto yathāvutto
  agado etassāti dakārassa takāraṁ katvā tathāgatoti veditabbo. Evaṁ
  abhibhavanaṭṭhena tathāgato. (8)
       Apica tathāya gatoti tathāgato, tathaṁ gatoti tathāgato. Tattha sakalalokaṁ
  tīraṇapariññāya tathāya gato avagatoti tathāgato, lokasamudayaṁ pahānapariññāya
  tathāya gato atītoti tathāgato, lokanirodhaṁ sacchikiriyāya tathāya gato adhigatoti
  tathāgato. Lokanirodhagāminiṁ paṭipadaṁ gato paṭipannoti tathāgato. Vuttañhetaṁ
  bhagavatā:-

  *  *  *  *  *  *
  Footnote: 1 dī.pā. 11/188/117, aṅ.catukka. 21/23/28
-------------------------------------------------
[page 138]
               "loko Bhikkhave tathāgatena abhisambuddho, lokasmā tathāgato
           visaṁyutto. Lokasamudayo bhikkhave tathāgatena abhisambuddho, lokasamudayo
           tathāgatassa pahīno. Lokanirodho bhikkhave tathāgatena abhisambuddho,
           lokanirodho tathāgatassa sacchikato. Lokanirodhagāminī paṭipadā
           bhikkhave tathāgatena abhisambuddhā, lokanirodhagāminī paṭipadā
           tathāgatassa bhāvitā. Yaṁ bhikkhave sadevakassa .pe. Sabbaṁ taṁ
           tathāgatena abhisambuddhaṁ. Tasmā `tathāgato'ti vuccatī"ti. 1-
       Aparehipi aṭṭhahi kāraṇehi bhagavā tathāgato:- tathāya āgatoti tathāgato,
  tathāya gatoti tathāgato, tathāni āgatoti tathāgato, tathā gatoti tathāgato,
  tathāvidhoti tathāgato, tathāpavattikoti 2- tathāgato, tathehi agatoti tathāgato,
  tathā gatabhāvena tathāgatoti.
       Kathaṁ tathāya āgatoti tathāgato? yā sā bhagavatā sumedhabhūtena
  Dīpaṅkaradasabalassa pādamūle:-
              "manussattaṁ liṅgasampatti hetu satthāradassanaṁ
               pabbajjā guṇasampatti adhikāro ca chandatā
               aṭṭhadhammasamodhānā abhinīhāro samijjhatī"ti 3-
  evaṁ vuttaṁ aṭṭhaṅgasamannāgataṁ abhinīhāraṁ sampādentena "ahaṁ sadevakaṁ lokaṁ tiṇṇo
  tāressāmi, mutto mocessāmi, danto damessāmi, assattho assāsessāmi,
  parinibbuto parinibbāpessāmi, suddho sodhessāmi, buddho bodhessāmī"ti
  mahāpaṭiññā 4- pavattitā. Vuttañhetaṁ:-
              "kimme ekena tiṇṇena purisena thāmadassinā
               sabbaññutaṁ pāpuṇitvā santāressaṁ sadevakaṁ.

  *  *  *  *  *  *
  Footnote: 1 aṅ.catukka. 21/23/27 2 Ma. tathā pavattitoti
  3 khu.buddha. 33/59/453 4 Sī. vohāre paṭiññā, ka. vohārapariññā
-------------------------------------------------
[page 139]
                Iminā me adhikārena katena purisuttame 1-
                sabbaññutaṁ pāpuṇitvā tāremi janataṁ bahuṁ.
                Saṁsārasotaṁ chinditvā viddhaṁsetvā tayo bhave
                dhammanāvaṁ samāruyha santāressaṁ sadevakaṁ.
                Kimme aññātavesena dhammaṁ sacchikatenidha
                sabbaññutaṁ pāpuṇitvā buddho hessaṁ sadevake"ti. 2-
       Taṁ panetaṁ mahāpaṭiññaṁ sakalassapi buddhakaradhammasamudayassa pavicayapaccavekkhaṇa-
  samādānānaṁ kāraṇabhūtaṁ avisaṁvādento lokanātho yasmā mahākappānaṁ
  satasahassādhikāni cattāri asaṅkhyeyyāni sakkaccaṁ nirantaraṁ niravasesato
  dānapāramiādayo samatiṁsapāramiyo pūretvā aṅgapariccāgādayo pañca mahāpariccāge
  pariccajitvā saccādhiṭṭhānādīni cattāri adhiṭṭhānāni paribrūhetvā
  puññañāṇasambhāre sambharitvā pubbayogapubbacariyadhammakkhānañātatthacariyādayo
  ukkaṁsāpetvā buddhicariyaṁ paramakoṭiṁ pāpetvā anuttaraṁ sammāsambodhiṁ
  abhisambujjhi, tasmā tasseva sā mahāpaṭiññā tathā avitathā anaññathā, na tassa
  vālaggamattampi vitathaṁ atthi. Tathā hi dīpaṅkaro dasabalo koṇḍañño sumaṅgalo 3- .pe.
  Kassapo bhagavāti ime catuvīsatisammāsambuddhā paṭipāṭiyā uppannā "buddho
  bhavissatī"ti naṁ byākariṁsu. Evaṁ catuvīsatiyā buddhānaṁ santike laddhabyākaraṇo ye te
  katābhinīhārehi bodhisattehi laddhabbā ānisaṁsā, te labhitvāva āgatoti tāya
  yathāvuttāya mahāpaṭiññāya tathāya abhisambuddhabhāvaṁ āgato adhigatoti tathāgato.
  Evaṁ tathāya āgatoti tathāgato. (1)
       Kathaṁ tathāya gatoti tathāgato? yāyaṁ mahākaruṇā lokanāthassa, yāya
  mahādukkhasambādhappaṭipannaṁ sattanikāyaṁ disvā "tassa natthañño koci paṭisaraṇaṁ,

  *  *  *  *  *  *
  Footnote: 1 ka. purisena thāmadassinā 2 khu.buddha. 33/2/422 3 chaṂa. maṅgalo
-------------------------------------------------
[page 140]
  Ahameva naṁ ito saṁsāradukkhato mutto mocessāmī"ti samussāhitahadayo 1-
  mahābhinīhāraṁ akāsi. Katvā ca yathāpaṇidhānaṁ sakalalokahitasampādanāya
  ussukkamāpanno attano kāyajīvite nirapekkho paresaṁ sotapathagamanamattenapi
  cittutrāsasamuppādikā atidukkarā dukkaracariyā samācaranto yathā mahābodhisattānaṁ
  paṭipatti hānabhāgiyā saṅkilesabhāgiyā ṭhitibhāgiyā vā na hoti, atha kho uttari
  visesabhāgiyāva hoti, tathā paṭipajjamāno anupubbena niravasese bodhisambhāre
  samānetvā abhisambodhiṁ pāpuṇi. Tato parañca tāyeva mahākaruṇāya
  sañcoditamānaso pavivekaratiṁ paramañca santaṁ vimokkhasukhaṁ pahāya bālajanabahule loke tehi
  samuppāditaṁ sammānāvamānavippakāraṁ agaṇetvā veneyyajanavinayanena niravasesaṁ
  buddhakiccaṁ niṭṭhapesi. Tatra yo bhagavato sattesu mahākaruṇāya samokkamanākāro,
  so parato āvi bhavissati. Yathā buddhabhūtassa lokanāthassa sattesu mahākaruṇā,
  evaṁ bodhisattabhūtassapi mahābhinīhārakālādīsūti sabbattha sabbadā ca ekasadisatāya
  tathāva sā avitathā anaññathā. Tasmā tīsupi avatthāsu sabbasattesu samānarasāya
  tathāya mahākaruṇāya sakalalokahitāya gato paṭipannoti tathāgato. Evaṁ tathāya
  gatoti tathāgato. (2)
       Kathaṁ tathāni āgatoti tathāgato? tathāni nāma cattāri ariyamaggañāṇāni.
  Tāni hi "idaṁ dukkhaṁ, ayaṁ dukkhasamudayo, ayaṁ dukkhanirodho, ayaṁ dukkhanirodhagāminī
  paṭipadā"ti evaṁ sabbañeyyasaṅgāhakānaṁ pavattinivattitadubhayahetubhūtānaṁ catunnaṁ
  ariyasaccānaṁ, dukkhassa pīḷanaṭṭho saṅkhataṭṭho santāpaṭṭho vipariṇāmaṭṭho,
  samudayassa āyūhanaṭṭho nidānaṭṭho saṁyogaṭṭho palibodhaṭṭho, nirodhassa
  nissaraṇaṭṭho vivekaṭṭho asaṅkhataṭṭho amataṭṭho, maggassa niyyānaṭṭho hetvaṭṭho
  dassanaṭṭho adhipateyyaṭṭhotiādīnaṁ tabbibhāgānañca

  *  *  *  *  *  *
  Footnote: 1 chaṂa.,i...ṃānaso
-------------------------------------------------
[page 141]
  Yathābhūtasabhāvāvabodhavibandhakassa saṅkilesapakkhassa samucchindanena paṭiladdhāya tattha
  asammohābhisamayasaṅkhātāya aviparītākārappavattiyā dhammānaṁ sabhāvasarasalakkhaṇassa
  avisaṁvādanato tathāni avitathāni anaññathāni, tāni bhagavā anaññaneyyo sayameva āgato
  adhigato, tasmā tathāni āgatoti tathāgato.
       Yathā ca maggañāṇāni, evaṁ bhagavato tīsu kālesu appaṭihatañāṇāni
  catupaṭisambhidāñāṇāni catuvesārajjañāṇāni pañcagatiparicchedañāṇāni
  chāsādhāraṇañāṇāni sattabojjhaṅgavibhāvanañāṇāni aṭṭhamaggaṅgavibhāvanañāṇāni
  navānupubbavihārasamāpattiñāṇāni dasabalañāṇāni ca vibhāvetabbāni.
       Tatrāyaṁ vibhāvanā:- yaṁ hi kiñci aparimāṇāsu lokadhātūsu aparimāṇānaṁ
  sattānaṁ hīnādibhedabhinnānaṁ hīnādibhedabhinnāsu atītāsu khandhāyatanadhātūsu
  sabhāvakiccādi avatthāvisesādi khandhapaṭibaddhanāmagottādi ca jānitabbaṁ.
  Anindriyabaddhesu ca atisukhumatirohitavidūradesesu rūpadhammesu yo taṁtaṁpaccayavisesehi
  saddhiṁ paccayuppannānaṁ vaṇṇasaṇṭhānagandharasaphassādiviseso, tattha sabbattheva
  hatthatale ṭhapitāamalako viya paccakkhato asaṅgamappaṭihataṁ bhagavato ñāṇaṁ pavattati,
  tathā anāgatāsu paccuppannāsu cāti imāni tīsu kālesu appaṭihatañāṇāni
  nāMa. Yathāha:-
              "atītaṁse buddhassa bhagavato appaṭihataṁ ñāṇaṁ, anāgataṁse
         buddhassa bhagavato appaṭihataṁ ñāṇaṁ, paccuppannaṁse buddhassa bhagavato
         appaṭihataṁ ñāṇan"ti. 1-
       Tāni panetāni tattha tattha dhammānaṁ sabhāvasarasalakkhaṇassa avisaṁvādanato
  tathāni avitathāni anaññathāni, tāni bhagavā sayambhuñāṇena adhigañchi. Evaṁ
  tathāni āgatoti tathāgato.

  *  *  *  *  *  *
  Footnote: 1 khu.paṭi. 31/5/408
-------------------------------------------------
[page 142]
       Tathā atthapaṭisambhidā dhammapaṭisambhidā niruttipaṭisambhidā paṭibhānapaṭisambhidāti
  catasso paṭisambhidā. Tattha atthapabhedassa salakkhaṇavibhāvanavatthānakaraṇasamatthaṁ
  atthe pabhedagataṁ ñāṇaṁ atthapaṭisambhidā. Dhammapabhedassa sallakkhaṇavibhāvanavavatthāna-
  karaṇasamatthaṁ dhamme pabhedagataṁ ñāṇaṁ dhammapaṭisambhidā. Niruttipabhedassa
  sallakkhaṇavibhāvanavavatthānakaraṇasamatthaṁ niruttābhilāpe pabhedagataṁ ñāṇaṁ
  niruttipaṭisambhidā. Paṭibhānapabhedassa sallakkhaṇavibhāvanavavatthānakaraṇasamatthaṁ paṭibhāne
  pabhedagataṁ ñāṇaṁ paṭibhānapaṭisambhidā. Vuttañhetaṁ:-
               "atthe ñāṇaṁ atthapaṭisambhidā, dhamme ñāṇaṁ dhammapaṭisambhidā,
          tatra dhammaniruttābhilāpe ñāṇaṁ niruttipaṭisambhidā, ñāṇesu ñāṇaṁ
          paṭibhānapaṭisambhidā"ti. 1-
       Ettha ca hetuanusārena araṇīyato adhigantabbato ca saṅkhepato hetuphalaṁ
  attho nāMa. Pabhedato pana yaṅkiñci paccayuppannaṁ nibbānaṁ bhāsitattho
  vipāko kiriyāti ime pañca dhammā attho, taṁ atthaṁ paccavekkhantassa tasmiṁ
  atthe pabhedagataṁ ñāṇaṁ atthapaṭisambhidā. Dhammoti saṅkhepato paccayo. So hi
  yasmā taṁ taṁ atthaṁ vidahati pavatteti ceva pāpeti ca, tasmā dhammoti vuccati.
  Pabhedato pana yo koci phalanibbattako hetu ariyamaggo bhāsitaṁ kusalaṁ akusalanti
  ime pañca dhammā dhammo, taṁ dhammaṁ paccavekkhantassa tasmiṁ dhamme pabhedagataṁ
  ñāṇaṁ dhammapaṭisambhidā. Vuttampi cetaṁ:-
               "dukkhe ñāṇaṁ atthapaṭisambhidā, dukkhasamudaye ñāṇaṁ
          dhammapaṭisambhidā, dukkhanirodhe ñāṇaṁ atthapaṭisambhidā, dukkhanirodhagāminiyā
          paṭipadāya ñāṇaṁ dhammapaṭisambhidā"ti. 1-
       Atha vā hetumhi ñāṇaṁ dhammapaṭisambhidā, hetuphale ñāṇaṁ atthapaṭisambhidā.
  Ye dhammā jātā bhūtā sañjātā nibbattā abhinibbattā pātubhūtā, imesu

  *  *  *  *  *  *
  Footnote: 1 abhi.vi. 35/719/359
-------------------------------------------------
[page 143]
  Dhammesu ñāṇaṁ atthapaṭisambhidā. Yamhā dhammā te dhammā jātā bhūtā sañjātā
  nibbattā abhinibbattā pātubhūtā, tesu dhammesu ñāṇaṁ dhammapaṭisambhidā.
  Jarāmaraṇe ñāṇaṁ atthapaṭisambhidā, jarāmaraṇasamudaye ñāṇaṁ dhammapaṭisambhidā.
  Jarāmaraṇanirodhe ñāṇaṁ atthapaṭisambhidā, jarāmaraṇanirodhagāminiyā paṭipadāya
  ñāṇaṁ dhammapaṭisambhidā. Jātiyā, bhave, upādāne, taṇhāya, vedanāya, phasse,
  saḷāyatane, nāmarūpe, viññāṇe, saṅkhāresu ñāṇaṁ atthapaṭisambhidā, saṅkhārasamudaye
  ñāṇaṁ dhammapaṭisambhidā. Saṅkhāranirodhe ñāṇaṁ atthapaṭisambhidā, saṅkhāranirodhagāminiyā
  paṭipadāya ñāṇaṁ dhammapaṭisambhidā.
              "idha Bhikkhave bhikkhu dhammaṁ jānāti suttaṁ geyyaṁ .pe.
          Vedallaṁ. Ayaṁ vuccati dhammapaṭisambhidā. So tassa tasseva bhāsitassa
          atthaṁ jānāti `ayaṁ imassa bhāsitassa attho, ayaṁ imassa bhāsitassa
          attho'ti ayaṁ vuccati atthapaṭisambhidā.
               Katame dhammā kusalā, yasmiṁ samaye kāmāvacaraṁ kusalaṁ cittaṁ
          uppannaṁ hoti somanassasahagataṁ ñāṇasampayuttaṁ rūpārammaṇaṁ vā
          .pe. Dhammārammaṇaṁ vā yaṁ yaṁ vā panārabbha, tasmiṁ samaye phasso hoti
          .pe. Avikkhepo hoti, ime dhammā kusalā. Imesu dhammesu ñāṇaṁ
          dhammapaṭisambhidā, tesaṁ vipāke ñāṇaṁ atthapaṭisambhidā"tiādi 1- vitthāro.
       Tasmiṁ atthe ca dhamme ca sabhāvanirutti abyabhicāravohāro abhilāpo,
  tasmiṁ sabhāvaniruttābhilāpe māgadhikāya sabbasattānaṁ mūlabhāsāya "ayaṁ sabhāvanirutti,
  ayaṁ na sabhāvaniruttī"ti pabhedagataṁ ñāṇaṁ niruttipaṭisambhidā. Yathāvuttesu tesu
  ñāṇesu gocarakiccādivasena vitthārato pavattaṁ sabbampi ñāṇaṁ ārammaṇaṁ katvā
  paccavekkhantassa tasmiṁ ñāṇe pabhedagataṁ ñāṇaṁ paṭibhānapaṭisambhidā. Iti imāni

  *  *  *  *  *  *
  Footnote: 1 abhi.vi. 35/725/362
-------------------------------------------------
[page 144]
  Cattāri paṭisambhidāñāṇāni sayameva bhagavatā adhigatāni atthadhammādike tasmiṁ
  tasmiṁ attano visaye avisaṁvādanavasena aviparītākārappavattiyā tathāni avitathāni
  anaññathāni. Evampi bhagavā tathāni āgatoti tathāgato.
       Tathā yaṅkiñci ñeyyaṁ nāma, sabbantaṁ bhagavatā sabbākārena ñātaṁ
  diṭṭhaṁ adhigataṁ abhisambuddhaṁ. Tathā hissa abhiññeyyā dhammā abhiññeyyato
  buddhā, pariññeyyā dhammā pariññeyyato buddhā, pahātabbā dhammā
  pahātabbato buddhā, sacchikātabbā dhammā sacchikātabbato buddhā, bhāvetabbā
  dhammā bhāvetabbato buddhā, yato naṁ koci samaṇo vā brāhmaṇo vā devo
  vā māro vā brahmā vā "ime nāma te dhammā anabhisambuddhā"ti saha
  dhammena anuyuñjituṁ samattho natthi.
       Yaṅkiñci pahātabbaṁ nāma, sabbantaṁ bhagavatā anavasesato bodhimūleyeva
  pahīnaṁ anuppattidhammaṁ, na tassa pahānāya uttariṁ karaṇīyaṁ atthi.
  Tathā hissa lobhadosamohaviparītamanasikārāhirikānottappathinamiddhakodhūpanāhamakkhapalāsa-
  issāmacchariyamāyāsāṭheyyathamthasārambhamānātimānamadapamādatividhākusalamūladuccarita-
  visamasaññāmala 1- vitakkapapañcaesanātaṇhācatubbidhavipariyesāasavagaṇṭhaoghayogāgati-
  taṇhupādānapañcābhinandananīvaraṇacetokhilacetasovinibandhachavivādamūlasattānusayāṭṭha-
  micchattanavāaghātavatthutaṇhāmūlakadasākusalakammapathaekavīsatianesanadvāsaṭṭhidiṭṭhigata-
  aṭṭhasatataṇhāvicaritādippabhedaṁ diyaḍḍhakilesasahassaṁ saha vāsanāya pahīnaṁ samucchinnaṁ
  samūhataṁ, yato naṁ koci samaṇo vā .pe. Brahmā vā "ime nāma te
  kilesā appahīnā"ti saha dhammena anuyuñjituṁ samattho natthi.
       Ye cime bhagavatā kammavipākakilesūpavādāaṇāvītikkamappabhedā antarāyikā
  dhammā vuttā, alameva te ekantena antarāyāya, yato naṁ koci samaṇo vā

  *  *  *  *  *  *
  Footnote: 1 Ma....visamaviparītasaññāmala...
-------------------------------------------------
[page 145]
  .pe. Brahmā vā "nālaṁ te paṭisevato antarāyāyā"ti saha dhammena
  anuyuñjituṁ samattho natthi.
       Yo ca bhagavatā 1- niravasesavaṭṭadukkhanissaraṇāya sīlasamādhipaññāsaṅgaho
  sattakoṭṭhāsiko sattattiṁsappabhedo ariyamaggapubbaṅgamo anuttaro niyyānadhammo
  desito, so ekanteneva niyyāti paṭipannassa vaṭṭadukkhato, 2- yato naṁ koci
  samaṇo vā .pe. Brahmā vā "niyyānadhammo tayā desito na niyyātī"ti
  saha dhammena anuyuñjituṁ samattho natthi. Vuttañhetaṁ:- "sammāsambuddhassa te
  paṭijānato ime dhammā anabhisambuddhā"ti 3- vitthāro. Evametāni attano
  ñāṇappahānadesanāvisesānaṁ avitathabhāvāvabodhanato aviparītākārappavattāni
  bhagavato catuvesārajjañāṇāni tathāni avitathāni anaññathāni. Evampi bhagavā
  tathāni āgatoti tathāgato.
       Tathā nirayagati tiracchānagati petagati manussagati devagatīti pañca gatiyo.
  Tāsu sañjīvādayo aṭṭha mahānirayā, kukkuḷādayo soḷasa ussadanirayā,
  lokantarikanirayo cāti sabbepime ekantadukkhatāya nirassādaṭṭhena nirayā ca,
  sakakammunā gantabbato gati cāti nirayagati. Tibbandhakārasītanarakāpi etesveva
  antogadhā. Kimikīṭapaṭaṅgasarīsapapakkhisoṇasiṅgālādayo tiriyaṁ añchitabhāvena
  tiracchānā nāma, te eva gatīti tiracchānagati. Khuppipāsitaparadattūpajīvinijjhāma-
  taṇhikādayo dukkhabahulatāya pakaṭṭhasukhato itā vigatāti petā, te eva gatīti
  petagati. Kālakañcikādiasurāpi etesveva antogadhā. Parittadīpavāsīhi saddhiṁ
  jambudīpādicatumahādīpavāsino manaso ussannatāya manussā, te eva gatīti
  manussagati. Cātumahārājikato paṭṭhāya yāva nevasaññānāsaññāyatanūpagāti ime

  *  *  *  *  *  *
  Footnote: 1. i. bhagavato 2 paṭipannassa vaṭṭadukkhato mokkhāya hoti. udāna. A. 144
  3 Maṃū. 12/150/110
-------------------------------------------------
[page 146]
  Chabbīsati devanikāyā dibbanti attano iddhānubhāvena kīḷanti jotenti cāti
  devā, te eva gatīti devagati.
       Tā panetā gatiyo yasmā taṁtaṁkammanibbatto upapattibhavaviseso, tasmā
  atthato vipākakkhandhā kaṭattā ca rūpaṁ. Tattha "ayaṁ nāma gati iminā nāma kammunā
  jāyati, tassa kammassa paccayavisesehi evaṁ vibhāgabhinnattā visuṁ 1- ete
  sattanikāyā evaṁ vibhāgabhinnā"ti yathāsakaṁ hetuphalavibhāgaparicchindanavasena ṭhānaso
  hetuso bhagavato ñāṇaṁ pavattati. Tenāha bhagavā:-
               "pañca kho imā sāriputta gatiyo, katamā pañca, nirayo
          tiracchānayoni pettivisayo manussā devā. Nirayañcāhaṁ sāriputta
          pajānāmi nirayagāmiñca maggaṁ nirayagāminiñca paṭipadaṁ, yathā paṭipanno
          ca kāyassa bhedā paraṁ maraṇā apāyaṁ duggatiṁ vinipātaṁ nirayaṁ
          upapajjati, tañca pajānāmī"tiādi. 2-
       Tāni panetāni bhagavato ñāṇāni tasmiṁ tasmiṁ visaye aviparītākārappavattiyā
  avisaṁvādanato tathāni avitathāni anaññathāni. Evampi bhagavā tathāni
  āgatoti tathāgato.
       Tathā yaṁ sattānaṁ saddhādiyogavikalabhāvāvabodhena apparajakkhamahārajakkhatādi-
  visesavibhāvanaṁ paññāsāya ākārehi pavattaṁ bhagavato indriyaparopariyattañāṇaṁ.
  Vuttañhetaṁ:- "saddho puggalo apparajakkho, assaddho puggalo mahārajakkho"ti
  vitthāro. 3-
       Yañca "ayaṁ puggalo apparajakkho, ayaṁ sassatadiṭṭhiko, ayaṁ ucchedadiṭṭhiko
  ayaṁ anulomikāya khantiyaṁ ṭhito, ayaṁ yathābhūtañāṇe ṭhito, ayaṁ kāmāsayo, na

  *  *  *  *  *  *
  Footnote: 1 Ma. etāsu 2 Maṃū. 12/153/113-4 3 khu.paṭi. 31/111/124
-------------------------------------------------
[page 147]
  Nekkhammādiāsayo, ayaṁ nekkhammāsayo, na kāmādiāsayo"tiādinā "imassa
  kāmarāgo ativiya thāmagato, na paṭighādiko, imassa paṭigho ativiya thāmagato,
  na kāmarāgādiko"tiādinā "imassa puññābhisaṅkhāro adhiko, na apuññābhisaṅkhāro,
  na āneñjābhisaṅkhāro, imassa apuññābhisaṅkhāro adhiko, na puññābhisaṅkhāro
  na āneñjābhisaṅkhāro, imassa āneñjābhisaṅkhāro adhiko, na puññābhisaṅkhāro
  na apuññābhisaṅkhāro. Imassa kāyasucaritaṁ adhikaṁ, imassa vacīsucaritaṁ. Imassa
  manosucaritaṁ. Ayaṁ hīnādhimuttiko, ayaṁ paṇītādhimuttiko, ayaṁ kammāvaraṇena
  samannāgato, ayaṁ kilesāvaraṇena samannāgato, ayaṁ vipākāvaraṇena samannāgato,
  ayaṁ na kammāvaraṇena samannāgato, na kilesāvaraṇena, na vipākāvaraṇena
  samannāgato"tiādinā ca sattānaṁ āsayādīnaṁ yathābhūtaṁ vibhāvanākārappavattaṁ
  bhagavato āsayānusayañāṇaṁ. Yaṁ sandhāya vuttaṁ:-
              "idha tathāgato sattānaṁ āsayaṁ jānāti, anusayaṁ jānāti, caritaṁ
          jānāti, adhimuttiṁ jānāti, bhabbābhabbe satte jānātī"tiādi. 1-
       Yañca uparimaheṭṭhimapuratthimapacchimakāyehi dakkhiṇavāmākkhi-
  kaṇṇasotanāsikāsotāṁsakūṭapassahatthapādehi aṅgulāṅgulantarehi lomalomakūpehi ca
  aggikkhandhūdakadhārāpavattanaṁ anaññasādhāraṇaṁ vividhavikubbaniddhinimmāpanakaṁ bhagavato
  yamakapāṭihāriyañāṇaṁ. Yaṁ sandhāya vuttaṁ:-
              "idha tathāgato yamakapāṭihāriyaṁ karoti asādhāraṇaṁ sāvakehi,
          uparimakāyato aggikkhandho pavattati, heṭṭhimakāyato udakadhārā
          pavattati. Heṭṭhimakāyato aggikkhandho pavattati, uparimakāyato
          udakadhārā pavattatī"tiādi. 2-

  *  *  *  *  *  *
  Footnote: 1 khu.paṭi. 31/113/126 2 khu.paṭi. 31/116/128-9
-------------------------------------------------
[page 148]
       Yañca rāgādīhi jātiādīhi ca anekehi dukkhadhammehi upaddutaṁ sattanikāyaṁ
  tato nīharitukāmatāvasena nānānayehi pavattassa bhagavato mahākaruṇokkamanassa
  paccayabhūtaṁ mahākaruṇāsamāpattiñāṇaṁ. Yathāha:-
              "katamaṁ tathāgatassa mahākaruṇāsamāpattiñāṇaṁ, bahukehi ākārehi
          passantānaṁ buddhānaṁ bhagavantānaṁ sattesu mahākaruṇā okkamati,
          āditto lokasannivāsoti passantānaṁ buddhānaṁ bhagavantānaṁ sattesu
          mahākaruṇā okkamatī"tiādinā 1-
  ekūnanavutiyā ākārehi vibhajanaṁ kataṁ.
       Yaṁ pana yāvatā dhammadhātu, yattakaṁ ñātabbaṁ saṅkhatāsaṅkhatādi, tassa
  sabbassa paropadesena vinā sabbākārato paṭivijānanasamatthaṁ ākaṅkhāmattapaṭibaddhavutti
  anaññasādhāraṇaṁ bhagavato ñāṇaṁ sabbathā anavasesasaṅkhatāsaṅkhatasammutisaccāvabodhato
  sabbaññutaññāṇaṁ, tatthāvaraṇābhāvatova nissaṅgappavattiṁ upādāya
  anāvaraṇañāṇanti ca vuccati. Ayamettha saṅkhepo, vitthāro pana parato āvi bhavissati.
       Evametāni bhagavato cha asādhāraṇañāṇāni aviparītākārappavattiyā
  yathāsakaṁvisayassa avisaṁvādanato tathāni avitathāni anaññathāni. Evampi bhagavā
  tathāni āgatoti tathāgato.
       Tathā "sattime bhikkhave bojjhaṅgā satisambojjhaṅgo dhammavicayasambojjhaṅgo
  vīriyasambojjhaṅgo pītisambojjhaṅgo passaddhisambojjhaṅgo samādhisambojjhaṅgo
  upekkhāsambojjhaṅgo"ti 2- evaṁ sarūpato yāyaṁ lokuttaramaggakkhaṇe uppajjamānā
  līnuddhaccapatiṭṭhānāyūhanakāmasukhattakilamathānuyogaucchedasassatābhinivesādīnaṁ anekesaṁ
  upaddavānaṁ paṭipakkhabhūtā satiādibhedā dhammasāmaggī, yāya ariyasāvako bujjhati,
  kilesaniddāya uṭṭhahati, cattāri vā saccāni paṭivijjhati, nibbānameva vā
  sacchikaroti, sā dhammasāmaggī "bodhī"ti vuccati, tassā bodhiyā aṅgāti

  *  *  *  *  *  *
  Footnote: 1 khu.paṭi. 31/117/130 2 saṁṃahā. 19/185/64, khu.paṭi. 31/17/327
-------------------------------------------------
[page 149]
  Bojjhaṅgā. Ariyasāvako vā yathāvuttāya dhammasāmaggiyā bujjhatīti katvā
  "bodhī"ti vuccati, tassa bodhissa aṅgāti bojjhaṅgāti evaṁ sāmaññalakkhaṇato,
  upaṭṭhānalakkhaṇo satisambojjhaṅgo, pavicayalakkhaṇo dhammavicayasambojjhaṅgo,
  paggahalakkhaṇo vīriyasambojjhaṅgo, pharaṇalakkhaṇo pītisambojjhaṅgo, upasamalakkhaṇo
  passaddhisambojjhaṅgo, avikkhepalakkhaṇo samādhisambojjhaṅgo, paṭisaṅkhānalakkhaṇo
  upekkhāsambojjhaṅgoti evaṁ visesalakkhaṇato, "tattha katamo satisambojjhaṅgo,
  idha bhikkhu satimā hoti paramena satinepakkena samannāgato, cirakatampi
  cirabhāsitampi saritā hoti anussaritā"tiādinā 1- sattannaṁ bojjhaṅgānaṁ
  aññamaññūpakāravasena ekakkhaṇe pavattidassanato, "tattha katamo satisambojjhaṅgo,
  atthi ajjhattaṁ dhammesu sati, atthi bahiddhā dhammesu satī"tiādinā 2- tesaṁ
  visayavibhāvanāpavattidassanato, "tattha katamo satisambojjhaṅgo, idha bhikkhave bhikkhu
  satisambojjhaṅgaṁ bhāveti vivekanissitaṁ virāganissitaṁ nirodhanissitaṁ
  vossaggapariṇāman"tiādinā 3- bhāvanāvidhidassanato, "tattha katame satta bojjhaṅgā,
  idha bhikkhu yasmiṁ samaye lokuttaraṁ jhānaṁ bhāveti .pe. Tasmiṁ samaye satta bojjhaṅgā
  honti satisambojjhaṅgo, .pe. Upekkhāsambojjhaṅgo. Tattha katamo
  satisambojjhaṅgo yā sati anussatī"ādinā 4- channavutiyā nayasahassavibhāgehīti
  evaṁ nānākārato pavattāni bhagavato bojjhaṅgavibhāvanañāṇāni tassa tassa
  atthassa avisaṁvādanato tathāni avitathāni anaññathāni. Evampi bhagavā tathāni
  āgatoti tathāgato.
       Tathā "tattha katamaṁ dukkhanirodhagāminī paṭipadā ariyasaccaṁ, ayameva ariyo
  aṭṭhaṅgiko maggo, seyyathidaṁ, sammādiṭṭhi .pe. Sammāsamādhī"ti 5- evaṁ sarūpato,

  *  *  *  *  *  *
  Footnote: 1 abhi.vi. 35/467/274 2 abhi.vi. 35/469/275 3 abhi.vi. 35/471/276
  4 abhi.vi. 35/473-4/277 5 abhi.vi. 35/205/125
-------------------------------------------------
[page 150]
  Sabbakilesehi ārakattā ariyabhāvakarattā ariyaphalapaṭilābhakarattā ca ariyo,
  ariyānaṁ aṭṭhavidhattā nibbānādhigamāya ekantakāraṇattā ca aṭṭhaṅgiko, kilese
  mārento gacchati, atthikehi maggīyati, sayaṁ vā nibbānaṁ maggayatīti maggoti
  evaṁ sāmaññalakkhaṇato, "sammādassanalakkhaṇā sammādiṭṭhi, sammāabhiniropanalakkhaṇo
  sammāsaṅkappo, sammāpariggahaṇalakkhaṇā sammāvācā, sammāsamuṭṭhāpanalakkhaṇo
  sammākammanto, sammāvodānalakkhaṇo sammāājīvo, sammāpaggahaṇalakkhaṇo sammāvāyāmo,
  sammāupaṭṭhānalakkhaṇā sammāsati, sammāavikkhepalakkhaṇo sammāsamādhī"ti
  evaṁ visesalakkhaṇato, sammādiṭṭhi tāva aññehipi attano paccanīkakilesehi saddhiṁ
  micchādiṭṭhiṁ pajahati, nibbānaṁ ārammaṇaṁ karoti, tappaṭicchādakamohavidhamanena
  asammohato sampayuttadhamme ca passati, tathā sammāsaṅkappādayopi
  micchāsaṅkappādīni pajahanti, nirodhañca ārammaṇaṁ karonti, sahajātadhammānaṁ
  sammāabhiniropanapariggahaṇasamuṭṭhāpanavodānapaggahaṇaupaṭṭhānasamādahanāni ca karontīti
  evaṁ kiccavibhāgato, sammādiṭṭhi pubbabhāge nānakkhaṇā visuṁ dukkhādiārammaṇā
  hutvā maggakāle ekakkhaṇā nibbānameva ārammaṇaṁ katvā kiccato "dukkhe
  ñāṇan"tiādīni cattāri nāmāni labhati. Sammāsaṅkappādayopi pubbabhāge
  nānakkhaṇā nānārammaṇā hutvā maggakāle ekakkhaṇā ekārammaṇā, tesu
  sammāsaṅkappo kiccato "nekkhammasaṅkappo"tiādīni tīṇi nāmāni labhati,
  sammāvācādayo tayo pubbabhāge "musāvādā veramaṇī"tiādinā vibhāgā
  viratiyopi cetanāyopi hutvā maggakkhaṇe viratiyova, sammāvāyāmasatiyo kiccato
  sammappadhānasatipaṭṭhānavasena cattāri nāmāni labhanti, sammāsamādhi pana
  maggakkhaṇepi paṭhamajjhānādivasena nānā evāti evaṁ pubbabhāgāparabhāgesu
  pavattivibhāgato, "idha bhikkhave bhikkhu sammādiṭṭhiṁ bhāveti
-------------------------------------------------
[page 151]
  Vivekanissitan"tiādinā 1- bhāvanāvidhito, "tattha katamo aṭṭhaṅgiko maggo, idha
  bhikkhu yasmiṁ sameye lokuttaraṁ jhānaṁ bhāveti .pe. Dukkhapaṭipadaṁ dandhābhiññaṁ, tasmiṁ
  samaye aṭṭhaṅgiko maggo hoti sammādiṭṭhi sammāsaṅkappo"tiādinā 2- caturāsītiyā
  nayasahassavibhāgehīti evaṁ anekākārato pavattāni bhagavato ariyamaggavibhāvanañāṇāni
  atthassa avisaṁvādanato sabbānipi tathāni avitathāni anaññathāni. Evampi bhagavā
  tathāni āgatoti tathāgato.
       Tathā paṭhamajjhānasamāpattiyā ca nirodhasamāpattīti etāsu anupaṭipāṭiyā
  viharitabbaṭṭhena samāpajjitabbaṭṭhena ca, anupubbavihārasamāpattīsu
  sampādanapaccavekkhaṇādivasena yathārahaṁ sampayogavasena ca pavattāni bhagavato ñāṇāni
  tadatthasiddhiyā tathāni avitathāni anaññathāni. Evampi bhagavā tathāni āgatoti
  tathāgato tathā "idaṁ imassa ṭhānaṁ, idaṁ aṭṭhānan"ti aviparītaṁ tassa tassa phalassa
  kāraṇākāraṇajānanaṁ, tesaṁ tesaṁ sattānaṁ atītādibhedabhinnassa kammasamādānassa
  anavasesato. Yathābhūtaṁ vipākantarajānanaṁ, āyūhanakkhaṇeyeva tassa tassa sattassa
  "ayaṁ nirayagāminī paṭipadā .pe. Ayaṁ nibbānagāminī paṭipadā"ti yāthāvato
  sāsavānāsavakammavibhāgajānanaṁ, khandhāyatanānaṁ upādinnānupādinnādianekasabhāvaṁ
  nānāsabhāvaṁ ca tassa lokassa "imāya nāma dhātuyā ussannattā imasmiṁ
  dhammappabandhe ayaṁ viseso jāyatī"tiādinā nayena yathābhūtaṁ dhātunānattajānanaṁ,
  saddhādiindriyānaṁ tikkhamudutājānanaṁ, saṅkilesādīhi saddhiṁ jhānavimokkhādijānanaṁ,
  sattānaṁ aparimāṇāsu jātīsu tappaṭibandhena saddhiṁ anavasesato
  pubbenivutthakkhandhasantatijānanaṁ, hīnādivibhāgehi saddhiṁ cutipaṭisandhijānanaṁ, "idaṁ
  dukkhan"tiādinā heṭṭhā vuttanayeneva catusaccajānananti imāni bhagavato dasabalañāṇāni

  *  *  *  *  *  *
  Footnote: 1 abhi. vi. 35/489/285 2 abhi.vi. 35/490/285
-------------------------------------------------
[page 152]
  Avirajjhitvā yathāsakaṁvisayāvagāhanato yathādhippetatthasādhanato ca yathābhūtavuttiyā
  tathāni avitathāni anaññathāni, vuttañhetaṁ:-
              "idha tathāgato ṭhānañca ṭhānato aṭṭhānañca aṭṭhānato
          yathābhūtaṁ pajānātī"tiādi. 1-
       Evampi bhagavā tathāni āgatoti tathāgato.
       Yathā cetesampi ñāṇānaṁ vasena, evaṁ yathāvuttānaṁ satipaṭṭhānasammappadhānā-
  divibhāvanañāṇādianantāparimeyyabhedānaṁ anaññasādhāraṇānaṁ paññāvisesānaṁ
  vasena bhagavā tathāni ñāṇāni āgato adhigatoti tathāgato, evampi tathāni
  āgatoti tathāgato. (3)
       Kathaṁ tathā gatoti tathāgato? yā tā bhagavato abhijātiabhisambodhidhammavinaya-
  paññāpanānupādisesanibbānadhātuyo, tā tathā. Kiṁ vuttaṁ hoti?
  yadatthaṁ tā lokanāthena abhipatthitā pavattitā ca, tadatthassa ekantasiddhiyā
  avisaṁvādanato aviparītatthavuttiyā tathā avitathā anaññathā. Tathā hi ayaṁ bhagavā
  bodhisattabhūto samatiṁsapāramiparipūraṇādikaṁ vuttappakāraṁ sabbabuddhattahetuṁ sampādetvā
  tusitapure ṭhito buddhakolāhalaṁ sutvā dasasahassacakkavāḷadevatāhi ekato
  sannipatitāhi upasaṅkamitvā:-
            kālo kho 2- te mahāvīra uppajja mātukucchiyaṁ
            sadevakaṁ tārayanto bujjhassu amataṁ padanti 3-
  āyācito uppannapubbanimitto pañca mahāvilokanāni viloketvā "idānāhaṁ
  manussayoniyaṁ uppajjitvā abhisambujjhissāmī"ti āsāḷhipuṇṇamāyaṁ sakyarājakule
  mahāmāyāya deviyā kucchiyaṁ paṭisandhiṁ gahetvā dasa māse devamanussehi

  *  *  *  *  *  *
  Footnote: 1 aṅḍasaka. 24/21/27, abhi.vi. 35/809/409
  2 si.,i. kāloyaṁ 3 khu.buddha. 33/1/413
-------------------------------------------------
[page 153]
  Mahatā parihārena parihariyamāno visākhapuṇṇamāyaṁ paccūsasamaye abhijātiṁ
  pāpuṇi.
       Abhijātikkhaṇe panassa paṭisandhiggahaṇakkhaṇe viya dvattiṁsapubbanimittāni
  pāturahesuṁ, ayaṁ dasasahassīlokadhātu saṅkampi sampakampi sampavedhi, dasasu
  cakkavāḷasahassesu appamāṇo 1- obhāso phari, tassataṁ siriṁ daṭṭhukāmā viya
  andhā cakkhūni paṭilabhiṁsu, badhirā saddaṁ suṇiṁsu, mūgā samālapiṁsu, khujjā ujugattā
  ahesuṁ, paṅgulā padasā gamanaṁ paṭilabhiṁsu, bandhanagatā sabbasattā andubandhanādīhi
  mucciṁsu, sabbanarakesu aggi nibbāyi, pettivisaye khuppipāsā vūpasami,
  tiracchānānaṁ bhayaṁ nāhosi, sabbasattānaṁ rogo vūpasami, sabbasattā piyaṁvadā ahesuṁ,
  madhurenākārena assā hasiṁsu, vāraṇā gajjiṁsu, sabbatūriyāni sakasakaninnādaṁ
  muñciṁsu, aghaṭṭitāni eva manussānaṁ hatthūpagādīni ābharaṇāni madhurenākārena
  saddaṁ muñciṁsu, sabbadisā vippasannā ahesuṁ, sattānaṁ sukhaṁ uppādayamāno
  mudusītalavāto vāyi, akālamegho vassi, paṭhavitopi udakaṁ ubbhijjitvā vissandi,
  pakkhino ākāsagamanaṁ vijahiṁsu, nadiyo asandamānā aṭṭhaṁsu, mahāsamudde madhuraṁ
  udakaṁ ahosi, upakkilesavinimutte sūriye dippamāne eva ākāsagatā sabbā
  jotiyo jotiṁsu, ṭhapetvā arūpāvacare deve avasesā sabbe devā sabbe ca
  nerayikā dissamānarūpā ahesuṁ, tarukuṭṭakavāṭādiselādayo anāvaraṇabhūtā ahesuṁ,
  sattānaṁ cutūpapātā nāhesuṁ, sabbaṁ aniṭṭhagandhaṁ abhibhavitvā dibbagandho
  pavāyi, sabbe phalūpagā rukkhā phaladharā sampajjiṁsu, mahāsamuddo sabbatthakameva
  pañcavaṇṇehi padumehi sañchannatalo ahosi, thalajajalajādīni sabbapupphāni
  pupphiṁsu, rukkhānaṁ khandhesu khandhapadumāni, sākhāsu sākhāpadumāni, latāsu
  latāpadumāni pupphiṁsu, mahītalasilātalāni bhinditvā uparūpari satta satta hutvā

  *  *  *  *  *  *
  Footnote: 1 chaṂa. aparimāṇo
-------------------------------------------------
[page 154]
  Daṇḍapadumāni nāma nikkhamiṁsu, ākāse olambakapadumāni nibbattiṁsu, samantato
  pupphavassaṁ vassi, ākāse dibbatūriyāni vajjiṁsu, sakaladasasahassilokadhātu
  vaṭṭetvā visaṭṭhamālāgulaṁ viya, uppīḷetvā pavattamālākalāpo viya,
  alaṅkatapaṭiyattaṁ mālāsanaṁ viya ca ekamālāmālinī vipphurantavāḷavījanī
  pupphadhūpagandhapavāsitā paramasobhaggappattā ahosi, tāni ca pubbanimittāni upari
  adhigatānaṁ anekesaṁ visesādhigamānaṁ nimittabhūtāni eva ahesuṁ. Evaṁ
  anekacchariyapātubhāvā ayaṁ abhijāti yadatthaṁ tena abhipatthitā, tassā abhisambodhiyā
  ekantasiddhiyā tathāva ahosi avitathā anaññathā.
       Tathā ye buddhaveneyyā bodhaneyyabandhavā, te sabbepi anavasesato
  sayameva bhagavatā vinītā. Ye ca sāvakaveneyyā dhammaveneyyā ca, tepi
  sāvakādīhi vinītā vinayaṁ gacchanti gamissanti cāti yadatthaṁ bhagavatā abhisambodhi
  abhipatthitā, tadatthassa ekantasiddhiyā abhisambodhi tathā avitathā anaññathā.
       Apica yassa yassa ñeyyadhammassa yo yo sabhāvo bujjhitabbo, so so
  hatthatale ṭhapitāamalakaṁ viya āvajjanamattapaṭibaddhena attano ñāṇena
  aviparītaṁ anavasesato bhagavatā abhisambuddhoti evampi abhisambodhi tathā avitathā
  anaññathā.
       Tathā tesaṁ tesaṁ dhammānaṁ tathā tathā desetabbappakāraṁ, tesaṁ tesañca
  sattānaṁ āsayānusayacariyādhimuttiṁ sammadeva oloketvā dhammataṁ avijahanteneva
  paññattinayaṁ vohāramattaṁ anatidhāvanteneva ca dhammataṁ vibhāventena yathāparādhaṁ
  yathājjhāsayaṁ yathādhammañca anusāsantena bhagavatā veneyyā vinītā ariyabhūmiṁ
  sampāpitāti dhammavinayapaññāpanāpissa tadatthasiddhiyā yathābhūtavuttiyā ca tathā
  avitathā anaññathā.
-------------------------------------------------
[page 155]
        Tathā yā sā bhagavatā anuppattā 1- paṭhaviyādikāphassavedanādi-
  rūpārūpasabhāvanimuttā 2- lujjanapalujjanabhāvābhāvato lokasabhāvātītā tamasā
  visaṁsaṭṭhattā kenaci anobhāsanīyā lokasabhāvābhāvato eva gatiādibhāvarahitā
  appatiṭṭhā anārammaṇā amatamahānibbānadhātu khandhasaṅkhātānaṁ upādīnaṁ lesamattassāpi 3-
  abhāvato "anupādisesā"tipi vuccati. Yaṁ sandhāya vuttaṁ:-
              "atthi bhikkhave tadāyatanaṁ, yattha neva paṭhavī na āpo na
          tejo na vāyo na ākāsānañcāyatanaṁ na viññāṇañcāyatanaṁ na
          ākiñcaññāyatanaṁ na nevasaññānāsaññāyatanaṁ nāyaṁ loko na paro
          loko na ca ubho candimasūriyā. Tamahaṁ bhikkhave neva āgatiṁ vadāmi
          na gatiṁ na ṭhitiṁ na cutiṁ na upapattiṁ, appatiṭṭhaṁ appavattaṁ
          anārammaṇamevetaṁ, esevanto dukkhassā"ti. 4-
       Sā sabbesampi upādānakkhandhānaṁ atthaṅgamo, sabbesaṁ saṅkhārānaṁ
  samatho, sabbūpadhīnaṁ paṭinissaggo, sabbadukkhānaṁ vūpasamo, sabbālayānaṁ samugghāto,
  sabbavaṭṭānaṁ upacchedo, accantasantilakkhaṇāti yathāvuttasabhāvassa kadācipi
  avisaṁvādanato tathā avitathā anaññathā. Evametā abhijātiādikā tathā gato
  upagato adhigato paṭipanno pattoti tathāgato. Evaṁ bhagavā tathā gatoti
  tathāgato. (4)
       Kathaṁ tathāvidhoti tathāgato? yathāvidhā purimakā sammāsambuddhā, ayampi
  bhagavā tathāvidho. Kiṁ vuttaṁ hoti? yathāvidhā te bhagavanto maggasīlena phalasīlena
  sabbenapi lokiyalokuttarasīlena, maggasamādhinā phalasamādhinā sabbenapi
  lokiyalokuttarasamādhinā, maggapaññāya phalapaññāya sabbāyapi lokiyalokuttarapaññāya,

  *  *  *  *  *  *
  Footnote: 1 Sī.,i. anuppattā sopādiādikā 2 Sī. pathavīphassavedanādi...
  3 Sī.,ka. kilesamattassāpi 4 khu.u. 25/71/212
-------------------------------------------------
[page 156]
  Devasikaṁ vaḷañjitabbehi catuvīsatikoṭisatasahassasamāpattivihārehi,
  tadaṅgavimuttiyā vikkhambhanavimuttiyā samucchedavimuttiyā paṭippassaddhivimuttiyā
  nissaraṇavimuttiyāti saṅkhepato, vitthārato pana anantāparimāṇabhedehi
  acinteyyānubhāvehi sakalasabbaññuguṇehi, ayampi amhākaṁ bhagavā tathāvidho. Sabbesaṁ
  hi sammāsambuddhānaṁ āyuvemattaṁ sarīrappamāṇavemattaṁ kulavemattaṁ
  dukkaracariyāvemattaṁ rasmivemattanti imehi pañcahi vemattehi siyā vemattaṁ, na
  pana sīlavisuddhiādīsu visuddhīsu samathavipassanāpaṭipattiyaṁ attanā paṭividdhaguṇesu ca
  kiñci nānākaraṇaṁ atthi, atha kho majjhe bhinnasuvaṇṇaṁ viya aññamaññaṁ
  nibbisesā te buddhā bhagavanto. Tasmā yathāvidhā purimakā sammāsambuddhā.
  Ayampi bhagavā tathāvidho. Evaṁ tathāvidhoti tathāgato. Vidhattho cettha gatasaddo.
  Tathā hi lokiyā vidhayuttagatasadde pakāratthe vadanti. (5)
       Kathaṁ tathāpavattikoti 1- tathāgato? anaññasādhāraṇena iddhānubhāvena
  samannāgatattā atthapaṭisambhidādīnaṁ ukkaṁsapāramippattiyā anāvaraṇañāṇapaṭilābhena
  ca bhagavato kāyappavattiyādīnaṁ katthaci paṭighātābhāvato yathāruci tathā gataṁ gati
  gamanaṁ kāyavacīcittappavatti etassāti tathāgato. Evaṁ tathāpavattikoti
  tathāgato. (6)
       Kathaṁ tathehi agatoti tathāgato? bodhisambhārasambharaṇe
  tappaṭipakkhappavattisaṅkhātaṁ natthi etassa gatanti agato. So panassa agatabhāvo
  maccheradānapāramiādīsu aviparītaṁ ādīnavānisaṁsapaccavekkhaṇādinayappavattehi ñāṇehīti
  tathehi ñāṇehi agatoti tathāgato.
       Atha vā kilesābhisaṅkhārappavattisaṅkhātaṁ khandhappavattisaṅkhātameva vā
  pañcasupi gatīsu gataṁ gamanaṁ etassa natthīti agato.

  *  *  *  *  *  *
  Footnote: 1 Ma. tathā pavattitoti
-------------------------------------------------
[page 157]
  Saupādisesānupādisesanibbānappattiyā svāyamassa agatabhāvo tathehi ariyamaggañāṇehīti
  evampi bhagavā tathehi agatoti tathāgato. (7)
       Kathaṁ tathāgatabhāvena tathāgato? tathāgatabhāvenāti ca tathāgatassa sabbhāvena,
  atthitāyāti attho. Kopanesa tathāgato, yassa atthitāya bhagavā tathāgatoti
  vuccatīti? saddhammo. Saddhammo hi ariyamaggo tāva yathā yuganaddhasamathavipassanābalena
  anavasesakilesapakkhaṁ samūhanantena samucchedappahānavasena gantabbaṁ,
  tathā gato. Phaladhammo yathā attano maggānurūpaṁ paṭippassaddhippahānavasena
  gantabbaṁ, tathā gato pavatto. Nibbānadhammo pana yathā gato paññāya
  paṭividdho sakalavaṭṭadukkhavūpasamāya sampajjati, buddhādīhi tathā gato sacchikatoti
  tathāgato. Pariyattidhammopi yathā purimabuddhehi suttageyyādivasena
  pavattiādippakāsanavasena ca veneyyānaṁ āsayādianurūpaṁ pavattito, amhākampi bhagavatā
  tathā gato gadito 1- pavattitoti vā tathāgato. Yathā bhagavatā desito, tathā
  bhagavato sāvakehi gato avagatoti tathāgato. Evaṁ sabbopi saddhammo tathāgato.
  Tenāha sakko devānamindo "tathāgataṁ devamanussapūjitaṁ, dhammaṁ namassāma suvatthi
  hotū"ti. 2- Svāssa atthīti bhagavā tathāgato.
       Yathā ca dhammo, evaṁ ariyasaṁghopi yathā attahitāya parahitāya ca
  paṭipannehi suvisuddhaṁ pubbabhāgasamathavipassanāpaṭipadaṁ purakkhatvā tena tena maggena
  gantabbaṁ, taṁ taṁ tathā gatoti tathāgato. Yathā vā bhagavatā paṭiccasamuppādādinayo
  desito, tathā ca buddhattā tathā gadanato ca tathāgato. Tenāha sakko

  *  *  *  *  *  *
  Footnote: 1 Ma. gadito avagato 2 khu.khu. 25/16/9, khu.su. 25/240/380
-------------------------------------------------
[page 158]
  Devarājā "tathāgataṁ devamanussapūjitaṁ saṁghaṁ namassāma suvatthi hotū"ti 1- svāssa
  sāvakabhūto atthīti bhagavā tathāgato. Evaṁ tathāgatabhāvena tathāgato. (8)
       Idampi tathāgatassa tathāgatabhāvadīpane mukhamattakameva, sabbākārena pana
  tathāgatova tathāgatassa tathāgatabhāvaṁ vaṇṇeyya. Idaṁ hi tathāgatapadaṁ mahatthaṁ
  mahāgatikaṁ mahāvisayaṁ, tassa appamādapadassa viya tepiṭakampi buddhavacanaṁ yuttito
  atthabhāvena 2- āharanto "atitthena dhammakathiko pakkhando"ti na vattabboti.
       Tatthetaṁ vuccati:-
                   "yatheva loke purimā mahesino
                    sabbaññubhāvaṁ munayo idhāgatā
                    tathā ayaṁ sakyamunīpi āgato
                    tathāgato vuccati tena cakkhumā.
                    Pahāya kāmādimale asesato
                    samādhiñāṇehi yathā gatā jinā
                    purātanā sakyamunī jutindharo
                    tathā gato tena tathāgato mato.
                    Tathañca dhātāyatanādilakkhaṇaṁ
                    sabhāvasāmaññavibhāgabhedato
                    sayambhuñāṇena jino tathā gato
                    tathāgato vuccati sakyapuṅgavo.

  *  *  *  *  *  *
  Footnote: 1 khu.khu. 25/16/9, khu.su. 25/240/380 2 Sī.,i. atthibhāvena
-------------------------------------------------
[page 159]
                    Tathāni saccāni samantacakkhunā
                    tathā idappaccayatā ca sabbaso
                    anaññaneyyānayato vibhāvitā
                    tathā gato tena jino tathāgato.
                    Anekabhedāsupi lokadhātūsu
                    jinassa rūpāyatanādigocare
                    vicittabhede tathameva dassanaṁ
                    tathāgato tena samantalocano.
                    Yato ca dhammaṁ tathameva bhāsati
                    karoti vācāyanulopamattano
                    guṇehi lokaṁ abhibhuyyirīyati
                    tathāgato tenapi lokanāyako.
                    Tathā pariññāya tathāya sabbaso
                    avedi lokaṁ pabhavaṁ atikkami
                    gato ca paccakkhakriyāya nibbutiṁ
                    arīyamaggañca 1- gato tathāgato.
                    Tathā paṭiññāya tathāya sabbaso
                    hitāya lokassa yato yamāgato
                    tathāya nātho karuṇāya sabbadā
                    gato ca tenāpi jino tathāgato.

  *  *  *  *  *  *
  Footnote: 1 Sī. sadāriyamaggañca, i. yadariyamaggañca
-------------------------------------------------
[page 160]
                    Tathāni ñāṇāni yato yamāgato
                    yathāsabhāvaṁ visayāvabodhato
                    tathābhijātippabhutī tathāgato
                    tadatthasampādanato tathāgato.
                    Yathāvidhā te purimā mahesino
                    tathāvidhoyampi tathā yathāruci
                    pavattavācā tanucittabhāvato
                    tathāgato vuccati aggapuggalo.
                    Sambodhisambhāravipakkhato pure
                    gataṁ na saṁsāragatampi tassa vā
                    na catthi nāthassa bhavantadassino
                    tathehi tasmā agato tathāgato.
                    Tathāgato dhammadharo mahesinā
                    yathā pahātabbamalaṁ pahīyati
                    tathā gato ariyagaṇo vināyako
                    tathāgato tena samaṅgibhāvato"ti.
       Arahantaṁ sammāsambuddhanti ettha arahāti padassa attho heṭṭhā
  vuttoyeva. Sammā sāmañca sabbadhammānaṁ buddhattā sammāsambuddhaṁ. Yaṅkiñci
  ñeyyaṁ nāma, tassa sabbassapi sabbākārato aviparītato sayameva abhisambuddhattāti
  vuttaṁ hoti. Imināssa paropadesarahitassa sabbākārena sabbadhammāvabodhanasamatthassa
  ākaṅkhāpaṭibaddhavuttino anāvaraṇañāṇasaṅkhātassa sabbaññutaññāṇassa adhigamo
  dassito.
-------------------------------------------------
[page 161]
       Nanu ca sabbaññutaññāṇato aññaṁ anāvaraṇaṁ, aññathā cha asādhāraṇañāṇāni
  buddhañāṇānīti vacanaṁ virujjheyyāti? na virujjhati visayappavattibhedavasena aññehi
  asādhāraṇabhāvadassanatthaṁ ekasseva ñāṇassa dvidhā vuttattā. Ekameva hi taṁ
  ñāṇaṁ anavasesasaṅkhatāsaṅkhatasammutidhammavisayatāya sabbaññutaññāṇaṁ, tattha ca
  āvaraṇābhāvato nissaṅgacāramupādāya anāvaraṇañāṇanti vuttaṁ. Yathāha
  paṭisambhidāyaṁ:-
            "sabbaṁ saṅkhatāsaṅkhataṁ anavasesaṁ jānātīti sabbaññutaññāṇaṁ,
         tattha āvaraṇaṁ natthīti anāvaraṇañāṇan"tiādi. 1-
       Tasmā natthi nesaṁ atthato bhedo, ekantenevetaṁ evamicchitabbaṁ.
  Aññathā sabbaññutānāvaraṇañāṇānaṁ sādhāraṇatā 2- asabbadhammārammaṇatā ca
  āpajjeyya. Na hi bhagavato ñāṇassa aṇumattampi āvaraṇaṁ atthi, anāvaraṇañāṇassa
  ca asabbadhammārammaṇabhāve yattha taṁ nappavattati, tatthāvaraṇasabbhāvato
  anāvaraṇabhāvoyeva na siyā. Atha vā pana hotu aññameva anāvaraṇaṁ
  sabbaññutaññāṇato, idha pana sabbattha appaṭihatavuttitāya anāvaraṇañāṇanti
  sabbaññutaññāṇameva adhippetaṁ, tassevādhigamena bhagavā sabbaññū sabbavidū
  sammāsambuddhoti vuccati, na sakiṁyeva sabbadhammāvabodhato. Tathā ca vuttaṁ
  paṭisambhidāyaṁ:-
            "vimokkhantikametaṁ buddhānaṁ bhagavantānaṁ bodhiyā mūle saha
         sabbaññutaññāṇassa paṭilābhā sacchikāpaññatti yadidaṁ buddho"ti. 3-
      Sabbadhammāvabodhanasamatthañāṇasamadhigamena hi bhagavato santāne anavasesadhamme
  paṭivijjhituṁ samatthatā ahosīti.
       Etthāha:- kiṁ panidaṁ ñāṇaṁ pavattamānaṁ sakiṁyeva sabbasmiṁ visaye
  pavattati, udāhu kamenāti. Kiñcettha:- yadi tāva sakiṁyeva sabbasmiṁ visaye

  *  *  *  *  *  *
  Footnote: 1 khu.paṭi. 31/119/134, udāna. A. 150 2 Ma. sāvaraṇatā
  3 khuṃahā. 29/379/253 (syā)
-------------------------------------------------
[page 162]
  Pavattati, atītānāgatapaccuppannājjhattabahiddhādibhedabhinnānaṁ saṅkhatadhammānaṁ
  asaṅkhatasammutidhammānañca ekajjhaṁ upaṭṭhāne dūrato cittapaṭaṁ pekkhantassa
  viya visayavibhāgenāvabodho na siyā, tathā ca sati "sabbe dhammā anattā"ti
  vipassantānaṁ anattākārena viya sabbadhammā anirūpitarūpena bhagavato ñāṇassa
  visayā hontīti āpajjati. Yepi "sabbañeyyadhammānaṁ ṭhitalakkhaṇavisayaṁ vikapparahitaṁ
  sabbakālaṁ buddhānaṁ ñāṇaṁ pavattati, tena te sabbavidūti vuccanti. Evañca
  katvā:-
         `caraṁ samāhito nāgo, tiṭṭhantopi samāhito'ti:-
  idampi vacanaṁ suvuttaṁ hotī"ti vadanti, tesampi vuttadosānātivatti,
  ṭhitalakkhaṇāramṇatāya ca atītānāgatasammutidhammānaṁ tadabhāvato ekadesavisayameva bhagavato
  ñāṇaṁ siyā. Tasmā sakiṁyeva ñāṇaṁ pavattatīti na yujjati.
       Atha kamena sabbasmiṁ visaye ñāṇaṁ pavattatīti? evampi na yujjati.
  Na hi jātibhūmisabhāvādivasena disādesakālādivasena ca anekabhedabhinne ñeyye
  kamena gayhamāne tassa anavasesapaṭivedho sambhavati apariyantabhāvato ñeyyassa.
  Ye pana "atthassa avisaṁvādanato ñeyyassa ekadesaṁ paccakkhaṁ katvā sesepi
  evanti adhimuccitvā vavatthāpanena sabbaññū bhagavā, tañca ñāṇaṁ na anumānikaṁ
  saṁsayābhāvato. Saṁsayānubandhaṁ hi loke anumānañāṇan"ti vadanti, tesampi na
  yuttaṁ, sabbassa hi apaccakkhabhāve atthassa avisaṁvādanena ñeyyassa ekadesaṁ
  paccakkhaṁ katvā sesepi evanti adhimuccitvā vavatthāpanassa asambhavato. Yaṁ hi
  taṁ sesaṁ, taṁ apaccakkhanti atha tampi paccakkhaṁ, tassa sesabhāvo pana na siyāti
  sabbametaṁ akāraṇaṁ. Kasmā? avisayavicārabhāvato. 1- Vuttañhetaṁ bhagavatā:-

  *  *  *  *  *  *
  Footnote: 1 Ma. avisayavidhānabhāvato
-------------------------------------------------
[page 163]
            "buddhavisayo Bhikkhave acinteyyo na cintetabbo, yo
         cinteyya, ummādassa vighātassa bhāgī assā"ti. 1-
       Idampanettha sanniṭṭhānaṁ:- yaṅkiñci bhagavatā ñātuṁ icchitaṁ sakalamekadeso
  vā, tattha appaṭihatavuttitāya paccakkhato ñāṇaṁ pavattati, niccasamādhānañca
  vikkhepābhāvato, ñātuṁ icchitassa sakalassa avisayabhāvato 2- tassa
  ākaṅkhāpaṭibaddhavuttitā na siyā, ekanteneva sā icchitabbā "sabbe dhammā
  buddhassa bhagavato āvajjanapaṭibaddhā ākaṅkhāpaṭibaddhā manasikārapaṭibaddhā
  cittuppādapaṭibaddhā"ti 3- vacanato. Atītānāgatavisayampi bhagavato ñāṇaṁ
  anumānāgamanatakkaggahaṇavirahitattā paccakkhameva.
       Nanu ca ekasmimpi pakkhe yadā sakalaṁ ñātuṁ icchitaṁ, tadā sakiṁyeva
  sakalavisayatāya anirūpitarūpena bhagavato ñāṇaṁ pavatteyyāti vuttadosānātivattiyevāti?
  na, tassa visodhitattā. Visodhito hi so buddhavisayo acinteyyoti. Aññathā
  vā pacurajanañāṇasamavuttitāya buddhānaṁ bhagavantānaṁ ñāṇassa acinteyyatā na
  siyā, tasmā sakaladhammārammaṇampi taṁ ekadhammārammaṇaṁ viya suvavatthāpiteyeva te
  dhamme katvā pavattatīti idamettha acinteyyaṁ. Yāvatakaṁ ñeyyaṁ, tāvatakaṁ ñāṇaṁ,
  yāvatakaṁ ñāṇaṁ tāvatakaṁ ñeyyaṁ, ñeyyapariyantikaṁ ñāṇaṁ, ñāṇapariyantikaṁ ñeyyanti
  evamekajjhaṁ visuṁ visuṁ sakiṁ kamena ca icchānurūpaṁ sammā sāmañca sabbadhammānaṁ
  buddhattā sammāsambuddho bhagavā. Taṁ sammāsambuddhaṁ.
       Dve vitakkāti dve sammā vitakkā. Tattha vitakkenti etena, sayaṁ vā
  vitakketi, vitakkanameva vāti vitakko. Svāyaṁ ārammaṇābhiniropanalakkhaṇo,
  āhananapariyāhananaraso, ārammaṇe cittassa ānayanapaccupaṭṭhāno. Visayabhedena

  *  *  *  *  *  *
  Footnote: 1 aṅ.catukka. 21/77/91 2 Sī. avisayabhāve
  3 khuṃahā. 29/320/218, khu.cūḷa. 30/492/239 (syā)
-------------------------------------------------
[page 164]
  Pana taṁ dvidhā katvā vuttaṁ "dve vitakkā"ti. Samudācarantīti samaṁ sammā ca
  uddhamuddhaṁ mariyādāya caranti. Mariyādattho hi ayamākāro, tena payogena
  "tathāgataṁ arahantaṁ sammāsambuddhan"ti idaṁ sāmiatthe upayogavacanaṁ. Idaṁ vuttaṁ
  hoti:- tathāgatassa arahato sammāsambuddhassa attano attano visaye sāmaṁ
  sammā ca aññamaññaṁ mariyādaṁ anatikkamantā uddhamuddhaṁ bahulaṁ abhiṇhaṁ caranti
  pavattantīti.
       Ko pana nesaṁ visayo, kā vā mariyādā, kathañca taṁ anatikkamitvā te
  uddhamuddhaṁ bahulaṁ abhiṇhaṁ niccaṁ pavattantīti? vuccate:- khemavitakko
  pavivekavitakkoti ime dve vitakkāyeva. Tesu khemavitakko tāva bhagavato
  visesena karuṇāsampayutto, mettāmuditāsampayuttopi labbhateva, tasmā so
  mahākaruṇāsamāpattiyā mettādisamāpattiyā ca pubbaṅgamo sampayutto ca
  veditabbo. Pavivekavitakko pana phalasamāpattiyā pubbaṅgamo sampayutto ca,
  dibbavihārādivasenāpi, labbhateva. Iti nesampi 1- vitakko visayo, tasmā ekasmiṁ
  santāne bahulaṁ pavattamānānampi kālena kālaṁ savisayasmiṁyeva caraṇato natthi mariyādā na
  saṅkarena vutti.
       Tattha khemavitakko bhagavato karuṇokkamanādinā vibhāvetabbo, pavivekavitakko
  samāpattīhi. Tatthāyaṁ vibhāvanā:- "ayaṁ loko santāpajāto dukkhapareto"tiādinā
  rāgaggiādīhi lokasannivāsassa ādittādiākāradassanehi mahākaruṇāsamāpattiyā
  pubbabhāge, samāpattiyampi paṭhamajjhānavasena vattabbo. Vuttañhetaṁ 2- :-
              "bahūhi ākārehi passantānaṁ buddhānaṁ bhagavantānaṁ
         sattesu mahākaruṇā okkamati, āditto lokasannivāsoti passantānaṁ
         buddhānaṁ bhagavantānaṁ sattesu mahākaruṇā okkamati. Uyyutto,

  *  *  *  *  *  *
  Footnote: 1 chaṂa. nesaṁ 2 khu.paṭi. 31/117/130,134
-------------------------------------------------
[page 165]
         Payāto, kummaggapaṭipanno, upanīyati loko addhuvo, atāṇo loko
         anabhissaro, assako loko, sabbaṁ pahāya gamanīyaṁ, ūno loko
         atitto taṇhādāso.
                Atāyano lokasannivāso, aleṇo, asaraṇo, asaraṇībhūto,
         uddhato loko avūpasanto, sasallo lokasannivāso viddho
         puthusallehi, avijjandhakārāvaraṇo kilesapañjaraparikkhitto, avijjāgato
         lokasannivāso aṇḍabhūto pariyonaddho tantākulakajāto kulāguṇṭhikajāto
         muñjapabbajabhūto apāyaṁ duggatiṁ vinipātaṁ saṁsāraṁ nātivattatīti
         passantānaṁ, avijjāvisadosasaṁlitto kilesakalalībhūto,
         rāgadosamohajaṭājaṭito.
                Taṇhāsaṁghāṭapaṭimukko, taṇhājālena otthaṭo, taṇhāsotena
         vuyhati, taṇhāsaṁyojanena saṁyutto, taṇhānusayena anusaṭo,
         taṇhāsantāpena santappati, taṇhāpariḷāhena pariḍayhati.
                Diṭṭhisaṁghāṭapaṭimukko, diṭṭhijālena otthaṭo, diṭṭhisotena
         vuyhati, diṭṭhisaṁyojanena saṁyutto, diṭṭhānusayena anusaṭo,
         diṭṭhisantāpena santappati, diṭṭhipariḷāhena pariḍayhati.
                 Jātiyā anugato, jarāya anusaṭo, byādhinā abhibhūto,
         maraṇena abbhāhato, dukkhe patiṭṭhito.
                 Taṇhāya oḍḍito, jarāpākāraparikkhitto, maccupāsena parikkhitto,
         mahābandhanabaddho lokasannivāso, rāgabandhanena dosamohabandhanena
         mānadiṭṭhikilesaduccaritabandhanena baddho, mahāsambādhapaṭipanno,
         mahāpalibodhena palibuddho, mahāpapāte patito, mahākantārapaṭipanno,
         mahāsaṁsārapaṭipanno, mahāvidugge samparivattati, mahāpalipe palipanno.
-------------------------------------------------
[page 166]
                 Abbhāhato lokasannivāso, āditto lokasannivāso
          rāgagginā dosagginā mohagginā jātiyā .pe. Upāyāsehi,
          unnītako lokasannivāso haññati niccamatāṇo pattadaṇḍo takkaro,
          vajjabandhanabaddho āghātanapaccupaṭṭhito, anātho lokasannivāso
          paramakāruññataṁ patto, dukkhābhitunno cirarattapīḷito, niccagadhito
          niccapipāsito.
                 Andho acakkhuko, hatanetto apariṇāyako, vipathapakkhando
          añjasāparaddho, mahoghapakkhando.
                 Dvīhi diṭṭhigatehi pariyuṭṭhito, tīhi duccaritehi vippaṭipanno,
          catūhi yogehi yojito, catūhi ganthito, catūhi upādānehi
          upādīyati, pañcagatisamāruḷho, pañcahi kāmaguṇehi rajjati, pañcahi
          nīvaraṇehi otthaṭo, chahi vivādamūlehi vivadati, chahi taṇhākāyehi
          rajjati, chahi diṭṭhigatehi pariyuṭṭhito, sattahi anusayehi anusaṭo,
          sattahi saṁyojanehi saṁyutto, sattahi mānehi unnato, aṭṭhahi
          lokadhammehi samparivattati, aṭṭhahi micchattehi niyyato aṭṭhahi purisadosehi
          dussati, navahi āghātavatthūhi āghātito, navahi mānehi unnato,
          navahi taṇhāmūlakehi dhammehi rajjati, dasahi kilesavatthūhi kilissati,
          dasahi āghātavatthūhi āghātito, dasahi akusalakammapathehi samannāgato,
          dasahi saṁyojanehi saṁyutto, dasahi micchattehi niyyato, dasavatthukāya
          diṭṭhiyā samannāgato, dasavatthukāya antaggāhikāya diṭṭhiyā
          samannāgato, aṭṭhasatataṇhāpapañcehi papañcito, dvāsaṭṭhiyā
-------------------------------------------------
[page 167]
          Diṭṭhigatehi pariyuṭṭhito lokasannivāsoti sampassantānaṁ buddhānaṁ
          bhagavantānaṁ sattesu mahākaruṇā okkamati.
                 Ahañcamhi tiṇṇo, loko ca atiṇṇo. Ahañcamhi mutto,
          loko ca amutto. Ahañcamhi danto, loko ca adanto. Ahañcamhi
          santo, loko ca asanto. Ahañcamhi assattho, loko ca anassattho.
          Ahañcamhi parinibbuto, loko ca aparinibbuto. Pahomi khvāhaṁ
          tiṇṇo tāretuṁ, mutto mocetuṁ, santo sametuṁ, assattho assāsetuṁ,
          parinibbuto pare ca parinibbāpetunti passantānaṁ buddhānaṁ
          bhagavantānaṁ sattesu mahākaruṇā okkamatī"ti.
       Imināva nayena bhagavato sattesu mettāokkamanañca vibhāvetabbaṁ.
  Karuṇāvisayassa hi dukkhassa paṭipakkhabhūtaṁ sukhaṁ sattesu upasaṁharantī mettāpi
  vattatīti idha abyāpādāvihiṁsāvitakkā khemavitakko. Pavivekavitakko pana
  nekkhammavitakkoyeva, tassa dibbavihārāriyavihāresu pubbabhāgassa paṭhamajjhānassa
  paccavekkhaṇāya ca vasena pavatti veditabbā. Tattha ye te bhagavato devasikaṁ
  vaḷañjanakavasena catuvīsatikoṭisatasahassasaṅkhā samāpattivihārā, yesaṁ pure caraṇabhāvena
  pavattaṁ samādhicariyānugataṁ ñāṇacariyānugataṁ ñāṇaṁ catuvīsatikoṭisatasahassasamāpattipaññā
  sañcāri mahāvajirañāṇanti vuccati, tesaṁ vasena bhagavato pavivekavitakkassa
  bahulaṁ pavatti veditabbā. Ayañca attho mahāsaccakasuttenapi veditabbo. Vuttañhi
  tattha bhagavatā:-
              "so kho ahaṁ aggivessana tasmiṁyeva purimasmiṁ samādhinimitte
          ajjhattameva cittaṁ saṇṭhapemi, sannisādemi, yena sudaṁ niccakappaṁ
          viharāmī"ti. 1-

  *  *  *  *  *  *
  Footnote: 1 Maṃū. 12/385/345
-------------------------------------------------
[page 168]
       Idaṁ hi bhagavā "samaṇo gotamo abhirūpo pāsādiko, suphusitaṁ dantāvaraṇaṁ,
  jivhā tanukā, madhuraṁ vacanaṁ, tena parisaṁ rañjento maññe vicarati, citte
  panassa ekaggatā natthi, yo evaṁ saññattibahulo caratī"ti saccakena
  nigaṇṭhaputtenapi vitakkite avassaṁ sahoghaṁ coraṁ gaṇhanto viya "na aggivessana
  tathāgato parisaṁ rañjento saññattibahulo vicarati, cakkavāḷapariyantāyapi parisāya
  dhammaṁ desenti asallīno anupalitto ekattaṁ ekavihārisuññattā phalasamāpattiphalaṁ
  anuyutto"ti dassetuṁ āhari.
       Bhagavā hi yasmiṁ khaṇe parisā sādhukāraṁ deti, dhammaṁ vā paccavekkhati,
  tasmiṁ khaṇe pubbabhāgena kālaṁ paricchinditvā phalasamāpattiṁ assāsavāre
  passāsavāre samāpajjati, sādhukārasaddanigghose avicchinneyeva dhammapaccavekkhaṇāya ca
  pariyosāne samāpattito vuṭṭhāya ṭhitaṭṭhānato paṭṭhāya dhammaṁ deseti.
  Buddhānaṁ hi bhavaṅgaparivāso lahuko, assāsavāre passāsavāre samāpattiyo
  samāpajjanti. Evaṁ yathāvuttasamāpattīnaṁ sapubbabhāgānaṁ vasena bhagavato khemavitakkassa
  pavivekavitakkassa ca bahulappavatti veditabbā.
       Tattha yassa byāpādavihiṁsāvitakkādisaṅkilesappahānassa abyāpādavitakkassa
  avihiṁsāvitakkassa ca ānubhāvena kutocipi bhayābhāvato taṁsamaṅgī khemappatto ca
  viharati, tato ca sabbassapi sabbadāpi khemameva hoti abhayameva. Tasmā
  duvidhopi ubhayesaṁ khemaṁ karoti khemavitakko. Yassa pana kāmavitakkādisaṅkilesappahānassa
  nekkhammavitakkassa ānubhāvena kāyaviveko cittaviveko upadhivivekoti
  tividho, tadaṅgaviveko vikkhambhanaviveko samucchedaviveko paṭippassaddhiviveko
  nissaraṇavivekoti pañcavidho ca viveko pāripūriṁ gacchati, so yathārahaṁ ārammaṇato
  sampayogato ca pavivekasahagato vitakkoti pavivekavitakko. Ete ca dve vitakkā
-------------------------------------------------
[page 169]
  Evaṁ vibhattavisayāpi samānā ādikammikānaṁ aññamaññūpakārāya sambhavanti yathā
  hi khemavitakkassa pavivekavitakko anuppannassa uppādāya, uppannassa
  bhiyyobhāvāya vepullāya hoti, evaṁ pavivekavitakkassapi khemavitakko. Na hi
  vūpakaṭṭhakāyacittānamantarena mettāvihārādayo sambhavanti byāpādādippahānena
  ca vinā cittavivekādīnaṁ asambhavoyevāti aññamaññassa bahūpakārā ete
  dhammā daṭṭhabbā. Bhagavato pana sabbaso pahīnasaṅkilesassa lokahitatthāya evaṁ
  khemavitakko ca pavivekavitakko ca assāsavāramattepi hitasukhamāvahantiyevāti.
  Khemo ca vitakko paviveko ca vitakkoti sambandhitabbaṁ.
       Evaṁ uddiṭṭhe dve vitakke niddisituṁ "abyāpajjhārāmo"tiādimāha.
  Tattha abyāpajjhanaṁ kassaci adukkhanaṁ abyāpajjho, so āramitabbato
  ārāmo etassāti abyāpajjhārāmo. Abyāpajjhe rato sevanavasena niratoti
  abyāpajjharato. Esevāti eso eva. Iriyāyāti kiriyāya, kāyavacīpayogenāti
  attho. Na kiñci byābādhemīti hīnādīsu kiñcipi sattaṁ taṇhātasādiyogato
  tasaṁ vā tadabhāvato pahīnasabbakilesavipphanditattā thāvaraṁ vā na bādhemi na
  dukkhāpemi. Karuṇajjhāsayo bhagavā mahākaruṇāsamāpattibahulo attano
  paramarucitakaruṇajjhāsayānurūpamevamāha. Tena avihiṁsāvitakkaṁ abyāpādavitakkañca
  dasseti. Idaṁ vuttaṁ hoti:- ahaṁ imāya iriyāya imāya paṭipattiyā evaṁ
  sammā paṭipajjanto evaṁ samāpattivihārehi viharanto evaṁ puññatthikehi
  katāni sakkāragarukāramānanavandanapūjanāni adhivāsento sattesu na kañci
  byābādhemi, apica kho diṭṭhadhammikasamparāyikaparamatthabhedaṁ hitasukhameva nesaṁ
  paribrūhemīti.
       Yaṁ akusalaṁ, taṁ pahīnanti yaṁ diyaḍḍhakilesasahassabhedaṁ aññañca taṁsampayuttaṁ
  anantappabhedaṁ akusalaṁ, taṁ sabbaṁ bodhimūleyeva mayhaṁ pahīnaṁ samūhatanti.
-------------------------------------------------
[page 170]
  Iminā pavivekesu muddhabhūte 1- saddhiṁ nissaraṇavivekena
  samucchedappaṭippassaddhiviveke 2- dasseti. Keci panettha tadaṅgavikkhambhanavivekepi
  uddharanti. Āgamanīyapaṭipadāya hi saddhiṁ bhagavatā attano kilesakkhayo idha vuttoti.
       Iti bhagavā aparimitakappaparicitaṁ attano pavivekajjhāsayaṁ saddhiṁ
  nissaraṇajjhāsayena idāni matthakaṁ pāpetvā ṭhito tamajjhāsayaṁ phalasamāpattiṁ
  samāpajjitvā attano kilesappahānapaccavekkhaṇamukhena vibhāveti. Yadatthaṁ
  panettha satthā ime dve vitakke uddhari, idāni tamatthaṁ dassento
  "tasmātiha bhikkhave"tiādimāha. Bhagavā hi imassa vitakkadvayassa attano
  bahulasamudācāradassanamukhena tattha bhikkhū nivesetuṁ imaṁ dhammadesanaṁ ārabhi.
       Tattha tasmāti yasmā abyāpajjhapavivekābhiratassa me khemapavivekavitakkāyeva
  bahulaṁ pavattanti, tasmā. Tihāti nipātamattaṁ. Abyāpajjhārāmā viharathāti
  sabbasattesu mettāvihārena karuṇāvihāre na ca abhiramamānā viharatha. Tena
  byāpādassa tadekaṭṭhakilesānañca dūrīkaraṇamāha. Tesaṁ voti ettha voti
  nipātamattaṁ. Pavivekārāmā viharathāti kāyādivivekañceva tadaṅgādivivekañcāti
  sabbaviveke āramitabbaṭṭhānaṁ katvā viharatha. Imāya mayantiādi yathā nesaṁ
  khemavitakkassa pavattanākāradassanaṁ, evaṁ kiṁ akusalantiādi pavivekavitakkassa
  pavattanākāradassanaṁ. Tattha yathā anavajjadhamme paripūretukāmena kiṁkusalagavesinā
  hutvā kusaladhammapariyesanā kātabbāva, sāvajjadhamme pajahitukāmenāpi
  akusalapariyesanā kātabbāti āha "kiṁ akusalan"tiādi. Abhiññāpubbikā hi
  pariññāpahānasacchikiriyābhāvanā. Tattha kiṁ akusalanti akusalaṁ nāma kiṁ, sabhāvato
  kimassa lakkhaṇaṁ, kāni vā rasapaccupaṭṭhānapadaṭṭhānānīti akusalassa
  sabhāvakiccādito paccavekkhaṇavidhiṁ dasseti. Ādikammikavasena cesa vitakko āgato,

  *  *  *  *  *  *
  Footnote: 1 Sī.,i. paviveke samiddhabhūtena 2 Ma. samucchedappahānappaṭippassaddhiviveke
-------------------------------------------------
[page 171]
  Kiṁ appahīnaṁ kiṁ pajahāmāti idaṁ padadvayaṁ sekkhavasena. Tasmā kiṁ appahīnanti
  kāmarāgasaṁyojanādīsu akusalesu kiṁ akusalaṁ amhākaṁ maggena asamucchinnaṁ.
  Kiṁ pajahāmāti kiṁ akusalaṁ samugghāteMa. Atha vā kiṁ pajahāmāti
  vītikkamapariyuṭṭhānānusayesu kiṁvibhāgaṁ akusalaṁ idāni mayaṁ pajahāmāti attho. Keci pana
  "kiṁ appahīnan"ti paṭhanti, tesaṁ diṭṭhisaṁyojanādivasena anekabhedesu akusalesu kiṁ
  katamaṁ akusalaṁ kena katamena pakārena katamena vā maggena amhākaṁ appahīnanti
  vuttaṁ hoti. Sesaṁ vuttanayameva.
       Gāthāsu buddhanti catunnaṁ ariyasaccānaṁ aviparītaṁ sayambhuñāṇena buddhattā
  paṭividdhattā buddhaṁ saccavinimuttassa ñeyyassa abhāvato. Tathā hi vuttaṁ:-
             abhiññeyyaṁ abhiññātaṁ bhāvetabbañca bhāvitaṁ
             pahātabbaṁ pahīnaṁ me tasmā buddhosmi brāhmaṇā"ti. 1-
       Ṭhapetvā mahābodhisattaṁ aññehi sahituṁ vahituṁ asakkuṇeyyattā asayhassa
  sakalassa bodhisambhārassa mahākaruṇādhikārassa ca sahanato vahanato, tathā
  aññehi sahituṁ abhibhavituṁ dukkarattā asayhānaṁ pañcannaṁ mārānaṁ sahanato
  abhibhavanato, āsayānusayacariyādhimuttiādivibhāvāvabodhena yathārahaṁ veneyyānaṁ
  diṭṭhadhammikasamparāyikaparamatthehi anusāsanasaṅkhātassa aññehi asayhassa
  buddhakiccassa sahanato vahanato, tattha vā sādhukāravibhāvato asayhasāhinaṁ.
  Samudācaranti nanti ettha nanti nipātamattaṁ, naṁ tathāgatanti vā attho.
       Sakaparasantānesu tamasaṅkhātaṁ mohandhakāraṁ nudi khipīti tamonudo. Pāraṁ
  nibbānaṁ gatoti pāragato. Atha vā "mutto moceyyan"tiādinā nayena

  *  *  *  *  *  *
  Footnote: 1 MaṂa. 13/399/385, khu.su. 25/564/448
-------------------------------------------------
[page 172]
  Pavattitassa mahābhinīhārassa sakalassa vā saṁsāradukkhassa sabbaññuguṇānaṁ pāraṁ
  pariyantaṁ gatoti pāragato, taṁ tamonudaṁ pāragataṁ. Tato eva pattipattaṁ buddhaṁ,
  sīlādiṁ dasabalañāṇādiñca sammāsambuddhehi pattabbaṁ sabbaṁ pattanti attho.
  Vasimanti jhānādīsu ākaṅkhāpaṭibaddho paramo āvajjanādivasibhāvo,
  ariyiddhisaṅkhāto anaññasādhāraṇo cittavasibhāvo ca assa atthīti vasimā, taṁ vasimaṁ,
  vasinanti attho. Sabbesaṁ kāmāsavādīnaṁ abhāvena anāsavaṁ. Kāyavisamādikassa
  visamassa vantattā vā visasaṅkhātaṁ sabbaṁ kilesamalaṁ taritvā vā visaṁ
  sakalavaṭṭadukkhaṁ sayaṁ taritvā tāraṇato visantaro, 1- taṁ visantaraṁ. Taṇhakkhaye
  arahattaphale nibbāne vā vimuttaṁ, ubhayañhi gamanato monasaṅkhātena ñāṇena
  kāyamoneyyādīhi vā sātisayasamannāgatattā muniṁ. Munīti hi agāriyamuni
  anagāriyamuni sekkhamuni asekkhamuni paccekamuni munimunīti anekavidhā munayo.
  Tattha gihi āgataphalo viññātasāsano agāriyamuni, tathārūpo pabbajito
  anagāriyamuni, satta sekkhā sekkhamuni, khīṇāsavo asekkhamuni, paccekabuddho
  paccekamuni, sammāsambuddho munimunīti. Ayameva idhādhippeto. Āyatiṁ
  punabbhavābhāvato antimaṁ pacchimaṁ dehaṁ kāyaṁ dhāretīti antimadehadhārī, taṁ
  antimadehadhāriṁ. Kilesamārādīnaṁ sammadeva pariccattattā mārañjahaṁ. Tato eva
  jarāhetusamucchedato anupādisesanibbānappattivasena pākaṭajarādisabbajarāya pāraguṁ.
  Jarāsīsena cettha jātimaraṇasokādīnaṁ pāragamanaṁ vuttanti daṭṭhabbaṁ. Taṁ evaṁbhūtaṁ
  tathāgataṁ duve vitakkā samudācarantīti brūmīti sambandho.
       Iti bhagavā paṭhamagāthāya vitakkadvayaṁ uddisitvā tato dutiyagāthāya
  pavivekavitakkaṁ dassetvā idāni khemavitakkaṁ dassetuṁ "sele yathā"ti tatiyaṁ

  *  *  *  *  *  *
  Footnote: 1 Sī. vessantaro
-------------------------------------------------
[page 173]
  Gāthamāha. Tattha sele yathā pabbatamuddhaniṭṭhitoti sele silāmaye
  ekagghanapabbatamuddhani yathā ṭhito. Na hi tattha ṭhitassa uddhaṁ gīvukkhipanapasāraṇādikiccaṁ
  atthi. Tathūpamanti tappaṭibhāgaṁ selapabbatūpamaṁ. Ayaṁ panettha saṅkhepattho:-
  yathā selapabbatamuddhani ṭhito cakkhumā puriso samantato janataṁ passeyya, evameva
  sumedho sundarapañño sabbaññutaññāṇena samantacakkhu bhagavā dhammamayaṁ
  paññāmayaṁ pāsādamāruyha sayaṁ apetasoko sokāvatiṇṇaṁ jātijarābhibhūtañca
  janataṁ sattakāyaṁ avekkhati upadhārayati upaparikkhati. Ayaṁ panettha adhippāyo:-
  yathā hi pabbatapāde samantā mahantaṁ khettaṁ katvā tattha kedārapāḷīsu
  kuṭiyo katvā rattiṁ aggiṁ jāleyya, caturaṅgasamannāgatañca andhakāraṁ bhaveyya,
  athassa pabbatamatthake ṭhatvā cakkhumato purisassa bhūmippadesaṁ olokayato neva
  khettaṁ, na kedārapāḷiyo, na kuṭiyo, na tattha sayitamanussā paññāyeyyuṁ,
  kuṭīsu pana aggijālamattameva paññāyeyya, evaṁ dhammamayaṁ pāsādamāruyha
  sattakāyaṁ olokayato tathāgatassa ye te akatakalyāṇā sattā, te ekavihāre
  dakkhiṇapasse nisinnāpi buddhañāṇassa āpāthaṁ nāgacchanti, rattiṁ khittasarā
  viya honti. Ye pana katakalyāṇā veneyyapuggalā, te evassa dūrepi ṭhitā
  āpāthaṁ gacchanti so aggi viya himavantapabbato viya ca. Vuttampi cetaṁ:-
           "dūre santo pakāsenti himavantova pabbato
            asantettha na dissanti rattiṁ khittā yathā sarā"ti. 1-
       Evametasmiṁ sutte gāthāsu ca bhagavā attānaṁ paraṁ viya katvā dassesi.
                        Paṭhamasuttavaṇṇanā niṭṭhitā.
                          --------------

  *  *  *  *  *  *
  Footnote: 1 khuḍha. 25/304/69
-------------------------------------------------
[page 174]
                         2. Desanāsuttavaṇṇanā
       [39] Dutiye pariyāyenāti ettha pariyāyasaddo "madhupiṇḍikapariyāyotveva
  naṁ dhārehī"tiādīsu 1- desanāyaṁ āgato. "atthi Khvesa brāhmaṇa pariyāyo,
  yena maṁ pariyāyena sammā vadamāno vadeyya akiriyavādo samaṇo gotamo"tiādīsu 2-
  kāraṇe. "kassa Nu kho ānanda ajja pariyāyo bhikkhuniyo ovaditun"tiādīsu 3-
  vāre. Idha pana vārepi kāraṇepi vaṭṭati, tasmā bhikkhave tathāgatassa
  dve dhammadesanā yathārahaṁ kāraṇena bhavanti vārena vāti ayamettha attho.
  Bhagavā hi veneyyajjhāsayānurūpaṁ kadāci "ime dhammā kusalā, ime akusalā.
  Ime sāvajjā, ime anavajjā. Ime sevitabbā, ime na sevitabbā"tiādinā
  kusalākusaladhamme vibhajanto kusaladhammehi akusaladhamme asaṅkarato paññāpento
  "pāpaṁ pāpakato passathā"ti dhammaṁ deseti. Kadāci "pāṇātipāto bhikkhave
  āsevito bhāvito bahulīkato nirayasaṁvattaniko tiracchānayonisaṁvattaniko
  pittivisayasaṁvattaniko, yo sabbalahuko pāṇātipāto, so appāyukasaṁvattaniko"tiādinā
  4- ādīnavaṁ pakāsento pāpato nibbidādīhi niyojento "nibbindatha
  virajjathā"ti dhammaṁ deseti.
       Bhavantīti honti pavattanti. Pāpaṁ pāpakato passathāti sabbaṁ pāpadhammaṁ
  diṭṭheva dhamme āyatiñca ahitadukkhāvahato lāmakato passatha. Tattha nibbindathāti
  tasmiṁ pāpadhamme "accantabhāvato lāmakaṭṭhena pāpaṁ, akosallasambhūtaṭṭhena
  akusalaṁ, pakatipabhassarassa pasannassa ca cittassa pabhassarādibhāvavināsanato
  saṅkilesikaṁ, punappunaṁ bhavadukkhanibbattanato ponobbhavikaṁ, saheva darathehi
  pariḷāhehi saṁvattanato sadarathaṁ, dukkhasseva vipaccanato dukkhavipākaṁ, aparimāṇampi

  *  *  *  *  *  *
  Footnote: 1 Maṃū. 12/205/175 2 viṃahāvi. 1/5/3, aṅ.aṭṭhaka. 23/101/175
  3 Ma.u. 14/398/344 4 aṅ.aṭṭhaka. 23/130/251-2
-------------------------------------------------
[page 175]
  Kālaṁ anāgate jātijarāmaraṇanibbattanato āyatiṁ jātijarāmaraṇiyaṁ,
  sabbahitasukhaviddhaṁsanasamatthan"tiādinā nayena nānāvidhe ādīnave, tassa ca pahāne
  ānisaṁse sammapaññāya passantā nibbindatha nibbedaṁ āpajjatha. Nibbindantā
  ca vipassanaṁ vaḍḍhetvā ariyamaggādhigamena pāpato virajjatha ceva vimuccatha ca.
  Maggena vā samucchedavirāgavasena virajjatha, tato phalena paṭippassaddhivimuttivasena
  vimuccatha. Atha vā pāpanti lāmakato pāpaṁ. Kiṁ vuttaṁ hoti? yaṁ aniccadukkhādibhāvena
  kucchitaṁ ariyehi jigucchanīyaṁ vaṭṭadukkhaṁ pāpetīti pāpaṁ. Kiṁ pana taṁ?
  tebhūmakadhammajātaṁ. Yathāvuttena atthena pāpakato disvā tattha aniccato dukkhato
  rogato gaṇḍato sallato aghato ābādhatotiādinā vipassanaṁ vaḍḍhentā 1-
  nibbindatha. Ayampi dutiyāti yāthāvato ahitānatthavibhāvanaṁ paṭhamaṁ upādāya tato
  vivecanaṁ ayaṁ dutiyā dhammadesanā.
       Gāthāsu buddhassāti sabbaññubuddhassa. Sabbabhūtānukampinoti sabbepi
  satte mahākaruṇāya anukampanasabhāvassa. Pariyāyavacananti pariyāyena kathanaṁ
  desanaṁ. Passāti parisaṁ ālapati, parisajeṭṭhakaṁ vā sandhāya vuttaṁ. Keci panāhu
  "attānameva sandhāya bhagavā `passā'ti avocā"ti. Tatthāti tasmiṁ pāpake.
  Virajjathāti rāgaṁ pajahathāti attho. Sesaṁ vuttanayameva.
                        Dutiyasuttavaṇṇanā niṭṭhitā.
                          --------------
                          3. Vijjāsuttavaṇṇanā
       [40] Tatiye pubbaṅgamāti sahajātavasena upanissayavasena cāti dvīhi
  ākārehi pubbaṅgamā purassarā padhānakāraṇaṁ. Na hi avijjāya vinā akusaluppatti
  atthi. Samāpattiyāti samāpajjanāya sabhāvapaṭilābhāya, pavattiyāti attho, tattha

  *  *  *  *  *  *
  Footnote: 1 Ma. pavattentā
-------------------------------------------------
[page 176]
  Akusalappavattiyā ādīnavapaṭicchādanena ayonisomanasikārassa paccayabhāvena
  appahīnabhāvena ca akusaladhammānaṁ upanissayabhāvo dissati. [1]-
       Evaṁ byādhimaraṇādidukkhassa adhiṭṭhānabhāvato sabbāpi gatiyo idha
  duggatiyo. Atha vā rāgādikilesehi dūsitā gatiyo kāyavacīcittānaṁ pavattiyoti
  duggatiyo, kāyavacīmanoduccaritāni. Asmiṁ loketi idha loke manussagatiyaṁ vā.
  Paramhi cāti tato aññāsu gatīsu. Avijjāmūlikā sabbāti tā sabbāpi
  duccaritassa vipattiyo vuttanayena avijjāpubbaṅgamattā avijjāmūlikā eva.
  Icchālobhasamussayāti asampattavisayapariyesanalakkhaṇāya icchāya,
  sampattavisayalubbhanalakkhaṇena lobhena ca samussitā upacitāti icchālobhasamussayā.
       Yatoti yasmā avijjāhetu avijjāya nivuto hutvā. Pāpicchoti avijjāya
  paṭicchāditattā pāpicchatāya ādīnave apassanto asantaguṇasambhāvanavasena
  kohaññādīni karonto pāpiccho, lobheneva atricchatāpi gahitāti daṭṭhabbā.
  Anādaroti lokādhipatino ottappassa abhāvena sabrahmacārīsu ādararahito.
  Tatoti tasmā avijjāpāpicchatāahirikānottappahetu. Pasavatīti kāyaduccaritādibhedaṁ
  pāpaṁ upacināti. Apāyaṁ tena gacchatīti tena tathāpasutena pāpena nirayādibhedaṁ
  apāyaṁ gacchati upapajjati.
       Tasmāti yasmā ete evaṁ sabbaduccaritamūlabhūtā sabbaduggatiparikkilesahetubhūtā
  ca avijjādayo, tasmā icchañca lobhañca avijjañca casaddena ahirikānottappañca
  virājayaṁ samucchedavasena pajahaṁ. Kathaṁ virājetīti āha vijjaṁ uppāyanti,
  vipassanāpaṭipāṭiyā ca maggapaṭipāṭiyā ca ussakkitvā arahattamaggavijjaṁ
  attano santāne uppādento. Sabbā duggatiyoti sabbāpi duccaritasaṅkhātā

  *  *  *  *  *  *
  Footnote: 1 () etthantare vākyāni ūnāni viya dissanti
-------------------------------------------------
[page 177]
  Duggatiyo, vaṭṭadukkhassa vā adhiṭṭhānabhāvato dukkhā sabbā pañcapi gatiyo
  jahe pajaheyya samatikkameyya. Kilesavaṭṭappahāneneva hi kammavaṭṭaṁ vipākavaṭṭañca
  pahīnaṁ hotīti.
                        Tatiyasuttavaṇṇanā niṭṭhitā.
                       Paṭhamabhāṇavāravaṇṇanā niṭṭhitā.
                         -----------------
                        4. Paññāparihīnasuttavaṇṇanā
       [41] Catutthe suparihīnāti suṭṭhu parihīnā. Ye ariyāya paññāya parihīnāti
  ye sattā pañcannaṁ khandhānaṁ udayavayapaṭivijjhanena catusaccapaṭivijjhanena ca
  kilesehi ārakā ṭhitattā ariyāya parisuddhāya vipassanāpaññāya ca maggapaññāya
  ca parihīnā, te lokiyalokuttarāhi sampattīhi ativiya parihīnā mahājānikā. Ke pana
  teti? ye kammāvaraṇena samannāgatā. Te hi micchattaniyatabhāvato ekantena parihīnā
  aparipuṇṇā mahājānikā. Tenāha "duggati pāṭikaṅkhā"ti. Vipākāvaraṇasamaṅginopi
  parihīnā. Atha vā sukkapakkhe aparihīnā nāma tividhāvaraṇavirahitā sammādiṭṭhikā
  kammassakatañāṇena ca samannāgatā. Sesaṁ vuttanayānusārena veditabbaṁ.
       Gāthāsu paññāyāti nissakkavacanaṁ, vipassanāñāṇato maggañāṇato
  ca parihānenāti. Sāmivacanaṁ vā etaṁ, yathāvuttañāṇassa parihānenāti,
  uppādetabbassa anuppādanameva cettha parihānaṁ. Niviṭṭhaṁ nāmarūpasminti
  nāmarūpe upādānakkhandhapañcake "etaṁ mamā"tiādinā taṇhādiṭṭhivasena abhiniviṭṭhaṁ
  ajjhositaṁ, tato eva idaṁ saccanti maññatīti "idameva saccaṁ moghamaññan"ti
  maññati. "sadevake Loke"ti vibhatti pariṇāmetabbā.
-------------------------------------------------
[page 178]
       Evaṁ paṭhamagāthāya saṅkilesapakkhaṁ dassetvā idāni yassā anuppattiyā
  nāmarūpasmiṁ maññanābhinivesehi kilesavaṭṭaṁ vattati, tassā uppattiyā vaṭṭassa
  upacchedoti paññāya ānubhāvaṁ pakāsento "paññā hi seṭṭhā lokasmin"ti
  gāthamāha.
       Tattha lokasminti saṅkhāralokasmiṁ. Sammāsambuddho viya sattesu, saṅkhāresu
  paññāsadiso dhammo natthi. Paññuttarā hi kusalā dhammā, paññāya ca siddhāya
  sabbe anavajjadhammā siddhā eva honti. Tathā hi vuttaṁ "sammādiṭṭhissa
  sammāsaṅkappo pahotī"tiādi. 1- Yā panettha paññā adhippetā, sā seṭṭhāti
  thomitā. Yathā ca sā pavattati, taṁ dassetuṁ "yāyaṁ nibbedhagāminī"tiādi vuttaṁ.
  Tassattho:- yā ayaṁ paññā anibbiddhapubbaṁ apadālitapubbaṁ lobhakkhandhādiṁ
  nibbijjhantī padālentī gacchati pavattatīti nibbedhagāminī, yāya ca tasmiṁ tasmiṁ
  bhavayonigativiññāṇaṭṭhitisattāvāsesu sattanikāyesu khandhānaṁ paṭhamābhinibbattisaṅkhātāya
  jātiyā taṁnimittassa ca kammabhavassa parikkhayaṁ pariyosānaṁ nibbānaṁ
  arahattañca sammā aviparītaṁ jānāti sacchikaroti, ayaṁ sahavipassanā maggapaññā
  seṭṭhā lokasminti.
       Idāni yathāvuttapaññānubhāvasampanne khīṇāsave abhitthavanto "tesaṁ devā
  manussā cā"ti osānagāthamāha. Tassattho:- tesaṁ catūsu ariyasaccesu pariññādīnaṁ
  soḷasannaṁ kiccānaṁ niṭṭhitattā catusaccasambodhena sambuddhānaṁ, sativepullappattiyā
  satimataṁ, vuttanayena samugghātitasammohattā paññāvepullappattiyā hāsapaññānaṁ,
  pubbabhāge vā sīlādiparipuṇṇato paṭṭhāya yāva nibbānasacchikiriyāya
  hāsavedatuṭṭhipāmojjabahulatāya hāsapaññānaṁ, sabbaso parikkhīṇabhavasaṁyojanattā

  *  *  *  *  *  *
  Footnote: 1 Ma.u. 14/141/126, saṁṃahā. 19/1/1
-------------------------------------------------
[page 179]
  Antimasarīradhārīnaṁ, khīṇāsavānaṁ devā manussā ca pihayanti piyā honti tabbhāvaṁ
  adhigantuṁ icchanti "aho paññānubhāvo, aho vata mayampi edisā evaṁ
  nittiṇṇasabbadukkhā bhaveyyāmā"ti.
                        Catutthasuttavaṇṇanā niṭṭhitā.
                          ---------------
                         5. Sukkadhammasuttavaṇṇanā
       [42] Pañcame sukkāti na vaṇṇasukkatāya sukkā, sukkabhāvāya pana
  paramavodānāya saṁvattantīti nipphattisukkatāya sukkā. Sarasenapi sabbe kusalā
  dhammā sukkā eva kaṇhabhāvapaṭipakkhato. Tesaṁ hi uppattiyā cittaṁ pabhassaraṁ
  hoti parisuddhaṁ. Dhammāti kusalā dhammā. Lokanti sattalokaṁ. Pālentīti
  ādhārasandhāraṇena 1- mariyādaṁ ṭhapentā rakkhanti. Hirī ca ottappañcāti
  ettha hiriyati hiriyitabbena, hiriyanti etenāti vā hirī. Vuttampi cetaṁ "yaṁ
  hiriyati hiriyitabbena, hiriyati pāpakānaṁ akusalānaṁ dhammānaṁ samāpattiyā, ayaṁ
  vuccati hirī"ti 2- ottappati 3- ottappitabbena ottappanti etenāti vā
  ottappaṁ. Vuttampi cetaṁ "yaṁ ottappati ottappitabbena, ottappati pāpakānaṁ
  akusalānaṁ dhammānaṁ samāpattiyā, idaṁ vuccati ottappan"ti. 2-
       Tattha ajjhattasamuṭṭhānā hirī, bahiddhāsamuṭṭhānaṁ ottappaṁ. Attādhipateyyā
  hirī, lokādhipateyyaṁ ottappaṁ. Lajjāsabhāvasaṇṭhitā hirī, bhayasabhāvasaṇṭhitaṁ
  ottappaṁ. Sappatissavalakkhaṇā hirī, vajjabhīrukabhayadassāvilakkhaṇaṁ ottappaṁ.
       Tattha ajjhattasamuṭṭhānā hiriṁ catūhi kāraṇehi samuṭṭhāpeti jātiṁ
  paccavekkhitvā, vayaṁ paccavekkhitvā, sūrabhāvaṁ paccavekkhitvā bāhusaccaṁ

  *  *  *  *  *  *
  Footnote: 1 Sī. ādhāraṇasandhāraṇena, Ma. ācārasandhāraṇena
  2 abhi.saṅ. 34/30/26 3 i. ottappanti
-------------------------------------------------
[page 180]
  Paccavekkhitvā. Kathaṁ? "pāpakaraṇaṁ nāmetaṁ na jātisampannānaṁ kammaṁ, hīnajaccānaṁ
  kevaṭṭādīnaṁ kammaṁ, mādisassa jātisampannassa idaṁ kammaṁ kātuṁ na
  yuttan"ti evaṁ tāva jātiṁ paccavekkhitvā pāṇātipātādipāpakammaṁ akaronto
  hiriṁ samuṭṭhāpeti. Tathā "pāpakaraṇaṁ nāmetaṁ daharehi kattabbakammaṁ, mādisassa
  vaye ṭhitassa idaṁ kammaṁ kātuṁ na yuttan"ti evaṁ vayaṁ paccavekkhitvā
  pāṇātipātādipāpakammaṁ akaronto hiriṁ samuṭṭhāpeti. Tathā "pāpakaraṇaṁ nāmetaṁ
  dubbalajātikānaṁ kammaṁ, mādisassa sūrabhāvasampannassa idaṁ kammaṁ kātuṁ na
  yuttan"ti evaṁ sūrabhāvaṁ paccavekkhitvā pāṇātipātādipāpakammaṁ akaronto hiriṁ
  samuṭṭhāpeti. Tathā "pāpakaraṇaṁ nāmetaṁ andhabālānaṁ kammaṁ, na paṇḍitānaṁ,
  mādisassa paṇḍitassa bahussutassa idaṁ kammaṁ kātuṁ na yuttan"ti evaṁ bāhusaccaṁ
  paccavekkhitvā pāṇātipātādipāpakammaṁ akaronto hiriṁ samuṭṭhāpeti. Evaṁ
  ajjhattasamuṭṭhānaṁ hiriṁ catūhi kāraṇehi samuṭṭhāpeti. Samuṭṭhāpetvā ca pana
  attano citte hiriṁ pavesetvā pāpakammaṁ na karoti. Evaṁ hirī ajjhattasamuṭṭhānā
  nāma hoti.
       Kathaṁ ottappaṁ bahiddhāsamuṭṭhānaṁ nāma? "sace tvaṁ pāpakammaṁ karissasi,
  Catūsu parisāsu garahappatto bhavissasi.
                Garahissanti taṁ viññū asuciṁ nāgariko yathā
                vajjito sīlavantehi kathaṁ bhikkhu karissasī"ti
  paccavekkhanto hi bahiddhā samuṭṭhitena ottappena pāpakammaṁ na karoti. Evaṁ
  ottappaṁ bahiddhāsamuṭṭhānaṁ nāma hoti.
       Kathaṁ hirī attādhipateyyā nāma? idhekacco kulaputto attānaṁ adhipatiṁ
  Jeṭṭhakaṁ katvā "mādisassa saddhāpabbajitassa bahussutassa dhutavādissa na yuttaṁ
-------------------------------------------------
[page 181]
  Pāpakammaṁ kātun"ti pāpakammaṁ na karoti. Evaṁ hirī attādhipateyyā nāma hoti.
  Tenāha bhagavā:-
                "so attānaṁyeva adhipatiṁ karitvā akusalaṁ pajahati, kusalaṁ
           bhāveti, sāvajjaṁ pajahati, anavajjaṁ bhāveti, suddhamattānaṁ pariharatī"ti. 1-
       Kathaṁ ottappaṁ lokādhipateyyaṁ nāma? idhekacco kulaputto lokaṁ adhipatiṁ
  jeṭṭhakaṁ katvā pāpakammaṁ na karoti. Yathāha:-
                "mahā kho panāyaṁ lokasannivāso, mahantasmiṁ kho pana
           lokasannivāse santi samaṇabrāhmaṇā iddhimanto dibbacakkhukā
           paracittaviduno, te dūratopi passanti, āsannāpi na dissanti,
           cetasāpi cittaṁ pajānanti, tepi maṁ evaṁ jānissanti `passatha bho
           imaṁ kulaputtaṁ, saddho agārasmā anagāriyaṁ pabbajito samāno
           vokiṇṇo viharati pāpakehi akusalehi dhammehī'ti. Santi devatā
           iddhimantiniyo dibbacakkhukā paracittaviduniyo, tā dūratopi passanti,
           āsannāpi na dissanti, cetasāpi cittaṁ pajānanti, tāpi maṁ evaṁ
           jānissanti `passatha bho imaṁ kulaputtaṁ, saddhā agārasmā anagāriyaṁ
           pabbajito samāno vokiṇṇo viharati pāpakehi akusalehi dhammehī'ti.
           So lokaṁyeva adhipatiṁ karitvā akusalaṁ pajahatī"ti. 1-
  Evaṁ lokādhipateyyaṁ ottappaṁ.
       Lajjāsabhāvasaṇṭhitāti ettha lajjāti lajjanākāro, tena sabhāvena
  saṇṭhitā hirī. Bhayanti apāyabhayaṁ, tena sabhāvena saṇṭhitaṁ ottappaṁ. Tadubhayaṁ
  pāpaparivajjane pākaṭaṁ hoti. Tattha yathā dvīsu ayoguḷesu eko sītalopi

  *  *  *  *  *  *
  Footnote: 1 aṅṭika. 20/40/142-3
-------------------------------------------------
[page 182]
  Bhaveyya gūthamakkhito, eko uṇho āditto. Tesu yathā sītalaṁ gūthamakkhitattā
  jigucchanto viññujātiko na gaṇhāti, itaraṁ dāhabhayena, evaṁ paṇḍito
  lajjāya jigucchanto pāpaṁ na karoti, ottappena apāyabhīto pāpaṁ na karoti.
  Evaṁ lajjāsabhāvasaṇṭhitā hirī, bhayasabhāvasaṇṭhitaṁ ottappaṁ.
       Kathaṁ sappatissavalakkhaṇā hirī, vajjabhīrukabhayadassāvilakkhaṇaṁ ottappaṁ? ekacco
  Hi jātimahattapaccavekkhaṇā satthumahattapaccavekkhaṇā dāyajjamahattapaccavekkhaṇā
  sabrahmacārimahattapaccavekkhaṇāti catūhi kāraṇehi tattha gāravena sappatissavalakkhaṇaṁ
  hiriṁ samuṭṭhāpetvā pāpaṁ na karoti, ekacco attānuvādabhayaṁ parānuvādabhayaṁ
  daṇḍabhayaṁ duggatibhayanti catūhi kāraṇehi vajjato bhāyanto vajjabhīrukabhayadassāvilakkhaṇaṁ
  ottappaṁ samuṭṭhāpetvā pāpakammaṁ na karoti. Ettha ca ajjhattasamuṭṭhānāditā
  hirottappānaṁ tattha tattha pākaṭabhāvena vuttā, na pana nesaṁ kadāci
  aññamaññaṁ vippayogo. Na hi lajjanaṁ nibbhayaṁ, pāpabhayaṁ vā alajjanaṁ atthīti. 1-
       Ime ce bhikkhave dve sukkā dhammā lokaṁ na pāleyyunti bhikkhave
  ime dve anavajjadhammā yadi lokaṁ na rakkheyyuṁ, lokapālakā yadi na bhaveyyuṁ.
  Nayidha paññāyetha mātāti idha imasmiṁ loke janikā mātā "ayaṁ me mātā"ti
  garucittīkāravasena na paññāyetha, "ayaṁ mātā"ti na labbheyya. Sesapadesupi
  eseva nayo. Mātucchāti mātubhaginī. Mātulānīti mātulabhariyā. Garūnanti
  mahāpitucūḷapitujeṭṭhabhātuādīnaṁ garuṭṭhāniyānaṁ. Sambhedanti saṅkaraṁ, mariyādabhedaṁ vā.
  Yathā ajeḷakātiādīhi upamaṁ dasseti. Ete hi sattā "ayaṁ me mātā"ti vā
  "mātucchā"ti vā garucittīkāravasena na jānanti, yaṁ vatthuṁ nissāya uppannā,
  tatthapi vippaṭipajjanti. Tasmā upamaṁ āharanto ajeḷakādayo āhari. Ayañhettha

  *  *  *  *  *  *
  Footnote: 1 Sī.,i. na hi lajjā na bhayaṁ nibbhayaṁ vā alajjanaṁ atthīti
-------------------------------------------------
[page 183]
  Saṅkhepattho:- yathā ajeḷakādayo tiracchānā hirottapparahitā mātādisaññaṁ
  akatvā bhinnamariyādā sabbattha sambhedena vattanti, evamayaṁ manussaloko yadi
  lokapālakadhammā na bhaveyyuṁ, sabbattha sambhedena vatteyya. Yasmā panime
  lokapālakadhammā pālenti, tasmā natthi sambhedoti.
       Gāthāsu yesaṁ ce hiriottappanti ceti nipātamattaṁ, yesaṁ sattānaṁ hirī
  ca ottappañca sabbadāva sabbakālameva na vijjati na upalabbhati. Vokkantā
  sukkamūlā teti te sattā kusalamūlupacchedāvahassāpi kammassa karaṇato
  kusalakammānaṁ patiṭṭhānabhūtānaṁ hirottappānameva vā abhāvato kusalato vokkamitvā
  apasakkitvā ṭhitattā vokkantā sukkamūlā, punappunaṁ jāyanamīyanasabhāvattā
  jātimaraṇagāmino saṁsāraṁ nātivattantīti attho.
       Yesañca hiriottappanti yesaṁ pana parisuddhamatīnaṁ sattānaṁ hirī ca
  ottappañcāti ime dhammā sadā sabbakālaṁ rattindivaṁ navamajjhimatherakālesu
  sammā upagamma ṭhitā pāpā jigucchantā bhāyantā tadaṅgādivasena pāpaṁ
  pajahantā. Virūḷhabrahmacariyāti sāsanabrahmacariye maggabrahmacariye ca virūḷhaṁ
  āpannā, aggamaggādhigamena sabbaso santakilesatāya santaguṇatāya vā santo,
  punabbhavassa khepitattā khīṇapunabbhavā 1- hontīti.
                        Pañcamasuttavaṇṇanā niṭṭhitā.
                          --------------
                       6. Ajātasuttavaṇṇanā
       [43] Chaṭṭhe atthi bhikkhaveti kā uppatti? ekadivasaṁ kira bhagavatā
  anekapariyāyena saṁsāre ādīnavaṁ pakāsetvā santadupasamanādivasena
  nibbānapaṭisaṁyuttāya dhammadesanāya katāya bhikkhūnaṁ etadahosi "ayaṁ saṁsāro bhagavatā

  *  *  *  *  *  *
  Footnote: 1 Sī. khīṇā apunabbhavā
-------------------------------------------------
[page 184]
  Avijjādīhi kāraṇehi sahetuko vutto, nibbānassa pana tadupasamassa na kiñci
  kāraṇaṁ vuttaṁ, tayidaṁ ahetukaṁ kathaṁ sacchikaṭṭhaparamatthena upalabbhatī"ti. Atha bhagavā
  tesaṁ bhikkhūnaṁ vimatividhamanatthañceva, "idha samaṇabrāhmaṇānaṁ `nibbānaṁ nibbānan'ti
  tathā vācāvatthumattameva, 1- natthi hi paramatthato nibbānaṁ nāma
  anupalabbhamānasabhāvattā"ti lokāyatikādayo viya vippaṭipannānaṁ bahiddhā ca
  puthudiṭṭhigatikānaṁ micchāvādabhañjanatthañca, amatamahānibbānassa paramatthato
  atthibhāvadīpanatthaṁ 2- tassa ca nissaraṇabhāvādiānubhāvavantatādīpanattaṁ 3- pītivegena
  udānavasena imaṁ suttaṁ abhāsi, tathā hi idaṁ suttaṁ udānepi 4- saṅgītaṁ.
       Tattha atthīti vijjati paramatthato upalabbhati. Ajātaṁ abhūtaṁ akataṁ asaṅkhatanti
  sabbānipi padāni aññamaññavevacanāni. Atha vā vedanādayo viya
  hetupaccayasamavāyasaṅkhātāya kāraṇasāmaggiyā na jātaṁ na nibbattanti ajātaṁ.
  Kāraṇena vinā sayameva na bhūtaṁ na pātubhūtaṁ na uppannanti abhūtaṁ. Evaṁ ajātattā
  abhūtattā ca yena kenaci kāraṇena na katanti akataṁ. Jātabhūtasabhāvo ca
  nāmarūpādīnaṁ saṅkhatadhammānaṁ hoti, na asaṅkhatasabhāvassa nibbānassāti dassanatthaṁ
  asaṅkhatanti vuttaṁ. Paṭilomato vā samecca sambhuyya paccayehi katanti saṅkhataṁ,
  tathā na saṅkhataṁ, saṅkhatalakkhaṇarahitanti ca asaṅkhatanti evaṁ anekehi kāraṇehi
  nibbattitabhāve paṭisiddhe "siyā nu kho ekeneva kāraṇena katan"ti āsaṅkāya
  "na kenaci katan"ti dassanatthaṁ "akatan"ti vuttaṁ. Evaṁ appaccayampi samānaṁ
  "sayameva nu kho idaṁ bhūtaṁ pātubhūtan"ti āsaṅkāyaṁ tannivattanatthaṁ "abhūtan"ti
  vuttaṁ. Ayañca etassa asaṅkhatākatābhūtabhāvo sabbena sabbaṁ ajātidhammattāti

  *  *  *  *  *  *
  Footnote: 1 Sī. vācāmattameva 2 Ma. atthibhāvadipanaṁ
  3 Sī.,i....ānubhāvavantataṁ Ma....ānubhāvasaṁtejitaṁ 4 khu.u. 25/73/213
-------------------------------------------------
[page 185]
  Dassetuṁ "ajātan"ti vuttanti. Evametesaṁ catunnampi padānaṁ sātthakabhāvo
  veditabbo.
       Iti bhagavā "atthi bhikkhave ajātaṁ abhūtaṁ akataṁ asaṅkhatan"ti
  paramatthato nibbānassa atthibhāvaṁ vatvā tattha hetuṁ dassento "no cetaṁ
  bhikkhave"tiādimāha. Tassāyaṁ saṅkhepo:- bhikkhave yadi ajātādisabhāvā asaṅkhatā
  dhātu na abhavissa na siyā, idha loke jātādisabhāvassa rūpādikkhandhapañcakasaṅkhātassa
  saṅkhāragatassa nissaraṇaṁ anavasesavaṭṭūpasamo na paññāyeyya na upalabbheyya
  na sambhaveyya. Nibbānaṁ hi ārammaṇaṁ katvā pavattamānā sammādiṭṭhiādayo
  ariyamaggadhammā anavasesato kilese samucchindanti, tenettha sabbassapi
  vaṭṭadukkhassa appavatti apagamo nissaraṇaṁ paññāyati.
       Evaṁ byatirekavasena nibbānassa atthibhāvaṁ dassetvā idāni anvayavasenapi
  taṁ dassetuṁ "yasmā ca kho"tiādi vuttaṁ, taṁ vuttatthameva. Ettha ca yasmā
  "apaccayā dhammā, asaṅkhatā dhammā. 1- Atthi bhikkhave tadāyatanaṁ, yattha neva
  paṭhavī. 2- Idampi kho ṭhānaṁ duddasaṁ yadidaṁ sabbasaṅkhārasamatho sabbūpadhipaṭinissaggo. 3-
  Asaṅkhatañca vo bhikkhave dhammaṁ desessāmi asaṅkhatagāminiñca
  paṭipadan"tiādīhi 4- anekehi suttapadehi "atthi bhikkhave ajātan"ti imināpi
  suttena nibbānadhātuyā paramatthato sabbhāvo sabbalokaṁ anukampamānena sammāsambuddhena
  desito, tasmā na paṭikkhipitabbaṁ. Tattha apaccakkhakārīnampi viññūnaṁ kaṅkhā vā
  vimati vā natthi eva. Ye pana abuddhipuggalā, tesaṁ vimativinodanatthaṁ ayamettha
  adhippāyaniddhāraṇamukhena yuttivicāraṇā:- yathā pariññeyyatāya sauttarānaṁ
  kāmānaṁ rūpānañca paṭipakkhabhūtaṁ tabbidūrasabhāvaṁ nissaraṇaṁ paññāyati, evaṁ

  *  *  *  *  *  *
  Footnote: 1 abhi.saṅ. 34/7,8,1454,1456/6,320 2 khu.u. 25/71/213
  3 viṃahā. 4/7/7, Maṃū. 12/281/242, MaṂa. 13/337,319
  4 saṁ.saḷā. 18/674/441 (syā)
-------------------------------------------------
[page 186]
  Taṁsabhāvānaṁ sabbesaṁ saṅkhatadhammānaṁ paṭipakkhabhūtena tabbidūrasabhāvena nissaraṇena
  bhavitabbaṁ. Yañca taṁ 1- nissaraṇaṁ, sā asaṅkhatā dhātu. Kiñci bhiyyo:-
  saṅkhatadhammārammaṇaṁ vipassanāñāṇaṁ api anulomañāṇaṁ kilese samucchedavasena pajahituṁ
  na sakkoti, tathā sammutisaccārammaṇaṁ paṭhamajjhānādīsu ñāṇaṁ vikkhambhanavaseneva
  kilese pajahati, na samucchedavasena. Iti saṅkhatadhammārammaṇassa sammutisaccārammaṇassa
  ca ñāṇassa kilesānaṁ samucchedappahāne asamatthabhāvato tesaṁ
  samucchedappahānakarassa ariyamaggañāṇassa tadubhayaviparītasabhāvena ārammaṇena
  bhavitabbaṁ, sā asaṅkhatā dhātu. Tathā "atthi bhikkhave ajātaṁ abhūtaṁ akataṁ
  asaṅkhatan"ti idaṁ nibbānassa paramatthato atthibhāvajotakavacanaṁ aviparītatthaṁ bhagavatā
  bhāsitattā. Yaṁ hi bhagavatā bhāsitaṁ, taṁ aviparītatthaṁ paramatthanti yathā taṁ "sabbe
  saṅkhārā aniccā, sabbe saṅkhārā dukkhā, sabbe dhammā anattā"ti. 2- Tathā
  nibbānasaddo katthaci visaye yathābhūtaparamatthavisayo upacāravuttisabbhāvato seyyathāpi
  sīhasaddo. Atha vā attheva paramatthato asaṅkhatā dhātu itaratabbiparītavinimuttasabhāvattā
  seyyathāpi paṭhavīdhātu vedanāti. Evamādīhi nayehi yuttitopi asaṅkhatāya
  dhātuyā paramatthato atthibhāvo veditabbo.
       Gāthāsu jātanti jāyanaṭṭhena jātaṁ, jātilakkhaṇappattanti attho. Bhūtanti
  bhavanaṭṭhena bhūtaṁ, ahutvā sambhūtanti attho. Samuppannanti sahitabhāvena uppannaṁ,
  sahitehi dhammehi ca uppannanti attho. Katanti kāraṇabhūtehi paccayehi nibbattitaṁ.
  Saṅkhatanti tehiyeva samecca sambhuyya katanti saṅkhataṁ, sabbametaṁ paccayanibbattassa
  adhivacanaṁ. Niccasārādivirahitato addhuvaṁ. Jarāya maraṇena ca ekanteneva saṅghaṭitaṁ
  saṁsaṭṭhanti jarāmaraṇasaṅghātaṁ. "jarāmaraṇasaṅghaṭṭan"tipi Paṭhanti, jarāya maraṇena

  *  *  *  *  *  *
  Footnote: 1 chaṂa. yañcetaṁ 2 aṅṭika. 20/137/279, khuḍha. 25/277-9/64,
  khuṃahā. 29/131/111(syā), khu.cūḷa. 30/342/166-167(syā)
-------------------------------------------------
[page 187]
  Ca upaddutaṁ pīḷitanti attho. Akkhirogādīnaṁ anekesaṁ rogānaṁ nīḷaṁ 1- kulāvakanti
  roganīḷaṁ. 2- Sarasato upakkamato ca pabhaṅguparamasīlatāya 3- pabhaṅguraṁ.
       Catubbidho āhāro ca taṇhāsaṅkhātā netti ca pabhavo samuṭṭhānaṁ
  etassāti āhāranettippabhavaṁ sabbopi vā paccayo āhāro, idha pana
  taṇhāya nettiggahaṇena gahitattā taṇhāvajjā veditabbā. Tasmā āhāro
  ca netti ca pabhavo etassāti āhāranettippabhavaṁ. Āhāro eva vā
  nayanaṭṭhena pavattanaṭṭhena nettīti evampi āhāranettippabhavaṁ. Nālaṁ tadabhinanditunti
  taṁ upādānakkhandhapañcakaṁ evaṁ paccayādhīnavuttikaṁ, tato eva aniccaṁ dukkhañca
  taṇhādiṭṭhīhi abhinandituṁ assādetuṁ na yuttaṁ.
       Tassa nissaraṇanti "jātaṁ bhūtan"tiādinā vuttassa tassa sakkāyassa
  nissaraṇaṁ nikkamo 4- anupasantasabhāvassa rāgādikilesassa sabbasaṅkhārassa ca
  abhāvena tadupasamabhāvena ca pasatthabhāvena ca santaṁ, takkañāṇassa agocarabhāvato
  atakkāvacaraṁ, niccaṭṭhena dhuvaṁ, tato eva ajātaṁ asamuppannaṁ, sokahetūnaṁ abhāvato
  asokaṁ, vigatarāgamadirajattā virajaṁ, saṁsāradukkhaṭṭitehi paṭipajjitabbattā padaṁ,
  jātiādidukkhadhammānaṁ nirodhahetutāya nirodho dukkhadhammānaṁ, sabbasaṅkhārānaṁ
  upasamahetutāya saṅkhārūpasamo, tato eva accantasukhatāya sukhoti sabbapadehi
  amatamahānibbānameva thometi. Evaṁ bhagavā paṭhamagāthāya byatirekavasena,
  dutiyagāthāya anvayavasena ca nibbānaṁ vibhāvesi.
                        Chaṭṭhasuttavaṇṇanā niṭṭhitā.
                           -------------

  *  *  *  *  *  *
  Footnote: 1 i. kiḍḍaṁ 2 Sī. roganiḍḍaṁ, i. rogakiḍḍaṁ
  3 Sī.,i.,Ma. pabhaṅgupagamanasīlatāya 4 Sī. niggamo
-------------------------------------------------
[page 188]
                        7. Nibbānadhātusuttavaṇṇanā
       [44] Sattame dvemāti dve imā. Vānaṁ vuccati taṇhā, nikkhantaṁ
  vānato, natthi vā vā ettha vānaṁ, imasmiṁ vā adhigate vānassa abhāvoti
  nibbānaṁ, tadeva nissattanijjīvaṭṭhena sabhāvadhāraṇaṭṭhena ca dhātūti nibbānadhātu.
  Yadipi tassā paramatthato bhedo natthi, pariyāyena pana paññāyatīti taṁ pariyāyabhedaṁ
  sandhāya "dvemā bhikkhave nibbānadhātuyo"ti vatvā yathādhippetaṁ pabhedaṁ
  dassetuṁ "saupādisesā"tiādi vuttaṁ, tattha taṇhādīhi phalabhāvena upādīyatīti
  upādi, khandhapañcakaṁ. Upādiyeva sesoti upādiseso, saha upādisesenāti
  saupādisesā. Tadabhāvato anupādisesā.
       Arahanti ārakākileso, dūrakilesoti attho. Vuttañhetaṁ bhagavatā:-
               "kathañca bhikkhave bhikkhu arahaṁ hoti, ārakāssa honti
          pāpakā akusalā dhammā saṅkilesā ponobbhavikā sadarā dukkhavipākā
          āyatiṁ jātijarāmaraṇiyā, evaṁ kho bhikkhave bhikkhu arahaṁ hotī"ti. 1-
       Khīṇāsavoti kāmāsavādayo cattāropi āsavā arahato khīṇā samucchinnā pahīnā
  paṭipassaddhā abhabbuppattikā ñāṇagginā daḍḍhāti khīṇāsavo. Vusitavāti garusaṁvāsepi
  ariyamaggepi dasasupi ariyavāsesupi vasi parivasi parivuṭṭho vuṭṭhavāso ciṇṇacaraṇoti
  vusitavā. Katakaraṇīyoti puthujjanakalyāṇakaṁ upādāya satta sekkhā catūhi maggehi
  karaṇīyaṁ karonti nāma, khīṇāsavassa sabbakaraṇīyāni katāni pariyositāni, natthi
  uttariṁ karaṇīyaṁ dukkhakkhayādhigamāyāti katakaraṇīyo. Vuttampi cetaṁ:-
               "tassa sammā vimuttassa santacittassa bhikkhuno
                katassa paṭicayo natthi karaṇīyaṁ na vijjatī"ti. 2-

  *  *  *  *  *  *
  Footnote: 1 Maṃū. 12/434/380 2 viṃahā. 5/244/8, aṅ.chakka. 22/326/424
-------------------------------------------------
[page 189]
      Ohitabhāroti tayo bhārā khandhabhāro kilesabhāro abhisaṅkhārabhāroti,
  tassime tayopi bhārā ohitā oropitā nikkhittā pātitāti ohitabhāro.
  Anuppattasadatthoti anuppatto sadatthaṁ, sakatthanti vuttaṁ hoti, kakārassa dakāro
  kato. Anuppatto sadattho etenāti anuppattasadattho, sadatthoti ca arahattaṁ
  veditabbaṁ. Taṁ hi attupanibaddhaṭṭhena 1- attano avijahanaṭṭhena attano paramatthena
  ca attano atthattā sakattho hoti. Parikkhīṇabhavasaṁyojanoti kāmarāgasaṁyojanaṁ
  paṭighasaṁyojanaṁ, mānadiṭṭhivicikicchāsīlabbataparāmāsabhavarāgaissāmacchariyāvijjā-
  saṁyojananti imāni satte bhavesu, bhavaṁ vā bhavena saṁyojenti upanibandhantīti
  bhavasaṁyojanāni nāma, tāni arahato parikkhīṇāni pahīnāni ñāṇagginā daḍḍhānīti
  parikkhīṇabhavasaṁyojano. Sammadaññā vimuttoti ettha sammadaññāti sammā
  aññāya, idaṁ vuttaṁ hoti:- khandhānaṁ khandhaṭṭhaṁ, āyatanānaṁ āyatanaṭṭhaṁ,
  dhātūnaṁ suññaṭṭhaṁ, dukkhassa pīḷanaṭṭhaṁ, samudayassa pabhavaṭṭhaṁ, nirodhassa santaṭṭhaṁ,
  maggassa dassanaṭṭhaṁ, "sabbe saṅkhārā aniccā"ti evamādibhedaṁ vā sammā yathābhūtaṁ
  aññāya jānitvā tīrayitvā tulayitvā vibhāvetvā vibhūtaṁ katvā. Vimuttoti dve
  vimuttiyo cittassa ca vimutti nibbānañca. Arahā hi sabbakilesehi vimuttattā
  cittavimuttiyāpi vimutto, nibbānepi vimuttoti. Tena vuttaṁ "sammadaññā
  vimutto"ti.
      Tassa tiṭṭhanteva pañcindriyānīti tassa arahato carimabhavahetubhūtaṁ kammaṁ
  yāva na khīyati, tāva tiṭṭhantiyeva cakkhvādīni pañcindriyāni. Avighātattāti
  anuppādanirodhavasena aniruddhattā. Manāpāmanāpanti iṭṭhāniṭṭhaṁ rūpādigocaraṁ.
  Paccanubhotīti vindati paṭilabhati. Sukhadukkhaṁ paṭisaṁvedetīti vipākabhūtaṁ sukhañca
  dukkhañca paṭisaṁvedeti tehi dvārehi paṭilabhati.

  *  *  *  *  *  *
  Footnote: 1 Sī.,i. attūpanibandhanena
-------------------------------------------------
[page 190]
       Ettāvatā upādisesaṁ dassetvā idāni saupādisesaṁ nibbānadhātuṁ dassetuṁ
  "tassa yo"tiādi vuttaṁ. Tattha tassāti tassa saupādisesassa sato arahato.
  Yo rāgakkhayoti rāgassa khayo khīṇākāro abhāvo accantamanuppādo. Esa
  nayo sesesupi. Ettāvatā rāgādikkhayo saupādisesā nibbānadhātūti dassitaṁ
  hoti.
       Idhevāti imasmiṁyeva attabhāve. Sabbavedayitānīti sukhādayo sabbā
  abyākatavedanā, kusalākusalavedanā pana pubbeyeva pahīnāti. Anabhinanditānīti
  taṇhādīhi na abhinanditāni. Sītibhavissantīti accantavūpasamena saṅkhāradarathapaṭip-
  passaddhiyā sītalī bhavissanti, appaṭisandhikanirodhena nirujjhissantīti attho. Na
  kevalaṁ vedayitāniyeva, sabbepi pana khīṇāsavasantāne pañcakkhandhā nirujjhissanti,
  vedayitasīsena desanā katā.
       Gāthāsu cakkhumatāti buddhacakkhu dhammacakkhu dibbacakkhu paññācakkhu
  samantacakkhūti pañcahi cakkhūhi cakkhumatā. Anissitenāti taṇhādiṭṭhinissayavasena
  kiñci dhammaṁ anissitena, rāgabandhanādīhi vā abandhena. Tādināti chaḷaṅgupekkhā-
  vasena sabbattha iṭṭhādīsu ekasabhāvatāsaṅkhātena tādilakkhaṇena tādinā.
  Diṭṭhadhammikāti imasmiṁ attabhāve bhavā vattamānā. Bhavanettisaṅkhayāti bhavanettiyā
  taṇhāya parikkhayā. Samparāyikāti samparāye khandhabhedato parabhāge bhavā. Yamhīti
  yasmiṁ anupādisesanibbāne. Bhāvānīti liṅgavipallāsena vuttaṁ, upapattibhavā
  sabbaso anavasesā nirujjhanti na pavattanti.
       Teti te evaṁ vimuttacittā. Dhammasārādhigamāti vimuttisārattā imassa
  dhammavinayassa, dhammesu sārabhūtassa arahattassa adhigamato. Khayeti rāgādikkhayabhūte
  nibbāne ratā abhiratā. Atha vā niccabhāvato seṭṭhabhāvato ca dhammesu 1-

  *  *  *  *  *  *
  Footnote: 1 Ma. sabhāvadhammesu
-------------------------------------------------
[page 191]
  Sāranti dhammasāraṁ, nibbānaṁ. Vuttañhetaṁ "virāgo seṭṭho dhammānaṁ, 1- virāgo
  tesaṁ aggamakkhāyatī"ti 2- ca. Tassa dhammasārassa adhigamahetu khaye sabbasaṅkhāraparikkhaye
  anupādisesanibbāne ratā. Pahaṁsūti pajahiṁsu. Teti nipātamattaṁ.
  Sesaṁ vuttanayameva.
                        Sattamasuttavaṇṇanā niṭṭhitā.
                         ----------------
                        8. Paṭisallānasuttavaṇṇanā
       [45] Aṭṭhame paṭisallānarāmāti tehi tehi sattasaṅkhārehi paṭinivattitvā
  sallānaṁ paṭisallānaṁ, ekavihāro ekamantasevitā, kāyavivekoti attho. Taṁ
  paṭisallānaṁ ramanti rocantīti paṭisallānarāmā. "paṭisallānārāmā"tipi Pāṭho,
  yathāvuttaṁ paṭisallānaṁ āramitabbato ārāmo etesanti paṭisallānārāmā.
  Viharathāti evaṁbhūtā hutvā viharathāti attho. Paṭisallāne ratā niratā
  sammuditāti paṭisallānaratā. Ettāvatā jāgariyānuyogo, tassa nimittabhūtā
  vūpakaṭṭhakāyatā ca dassitā. Jāgariyānuyogo sīlasaṁvaro indriyesu guttadvāratā
  bhojane mattaññutā satisampajaññanti imehi dhammehi vinā na vattatīti tepi
  idha atthato vuttā evāti veditabbā.
       Ajjhattaṁ cetosamathamanuyuttāti attano cittasamathe anuyuttā. Ajjhattaṁ
  attanoti ca etaṁ ekatthaṁ, byañjanameva nānaṁ. Bhummatthe cetaṁ samathanti
  anusaddayogena upayogavacanaṁ. Anirākatajjhānāti bahi anīhatajjhānā,
  avināsitajjhānā vā. Nīharaṇaṁ vināso vāti idaṁ nirākataṁ nāma "thambhaṁ niraṁkatvā

  *  *  *  *  *  *
  Footnote: 1 khuḍha. 25/273/64 2 aṅ.catukka 21/34/381, khu.iti. 25/90/309
-------------------------------------------------
[page 192]
  Nivātavuttī"tiādīsu 1- viya. Vipassanāya samannāgatāti sattavidhāya anupassanāya
  yuttā. Sattavidhā anupassanā nāma aniccānupassanā dukkhānupassanā
  anattānupassanā nibbidānupassanā virāgānupassanā nirodhānupassanā
  paṭinissaggānupassanā ca, tā visuddhimagge vitthāritāva.
       Brūhetāro suññāgārānanti vaḍḍhetāro suññāgārānaṁ. Ettha ca
  "suññāgārānan"ti yaṅkiñci vivittaṁ bhāvanānuyogassa anucchavikaṁ ṭhānaṁ.
  Samathavipassanāvasena kammaṭṭhānaṁ gahetvā rattindivaṁ suññāgāraṁ pavisitvā
  bhāvanānuyogavasena nisīdamānā bhikkhū "brūhetāro suññāgārānan"ti veditabbā.
  Ekabhūmikādipāsādepi pana vāsaṁ kurumānā jhāyino suññāgārānaṁ brūhetārotveva
  veditabbā,
       ettha ca yā "paṭisallānārāmā bhikkhave viharatha paṭisallānaratā"ti
  vūpakaṭṭhakāyatā vihitā, sā parisuddhasīlassa, na asīlassa avisuddhasīlassa vā
  tassa rūpārammaṇādito cittavinivattanasseva abhāvatoti atthato sīlavisuddhi
  dassitāti vutto vāyamattho. "ajjhattaṁ Cetosamathamanuyuttā anirākatajjhānā"ti
  padadvayena samādhibhāvanā, "vipassanāya samannāgatā"ti iminā paññābhāvanā
  vihitāti lokiyā tisso sikkhā dassitā.
       Idāni tāsu patiṭṭhitassa avassaṁbhāviphalaṁ dassetuṁ "paṭisallānarāmānan"tiādi
  vuttaṁ. Tattha brūhetānanti vaḍḍhetānaṁ. Dvinnaṁ phalānanti tatiyacatutthaphalānaṁ.
  Pāṭikaṅkhanti icchitabbaṁ avassaṁbhāvī. Aññāti arahattaṁ. Taṁ hi heṭṭhimamaggañāṇehi
  ñātamariyādaṁ anatikkamitvā jānanato, paripuṇṇajānanattā uparijānanakiccābhāvato
  ca "aññā"ti vuccati. Sati vā upādiseseti sati vā kilesūpādisese,

  *  *  *  *  *  *
  Footnote: 1 khu.su. 25/329/396
-------------------------------------------------
[page 193]
  Pahātuṁ asakkuṇeyye sati. Ñāṇe hi aparipakke ye tena paripakkena
  pahātabbakilesā, te nappahīyanti. Taṁ sandhāyāha "sati vā upādisese"ti.
  Sati ca kilese khandhābhisaṅkhārā tiṭṭhanti eva. Iti imasmiṁ sutte
  anāgāmiphalaṁ arahattanti dve dhammā dassitā. Yathā cettha, evaṁ ito paresu
  dvīsu suttesu.
       Gāthāsu ye santacittāti ye yogāvacarā tadaṅgavasena vikkhambhanavasena
  ca samitakilesatāya santacittā. Nepakkaṁ vuccati paññā, tāya samannāgatattā
  nipakā. Iminā tesaṁ kammaṭṭhānapariharaṇañāṇaṁ dasseti. Satimanto ca jhāyinoti
  ṭhānanisajjādīsu kammaṭṭhānāvijahanahetubhūtāya satiyā satimanto,
  ārammaṇūpanijjhānalakkhaṇena jhānena jhāyino. Sammā dhammaṁ vipassanti kāmesu
  anapekkhinoti pubbeyeva "aṭṭhikaṅkhalūpamā kāmā"tiādinā 1- vatthukāmesu
  kilesakāmesu ca ādīnavapaccavekkhaṇena anapekkhino anatthikā te pahāya
  adhigataṁ upacārasamādhiṁ appanāsamādhiṁ vā pādakaṁ katvā nāmarūpaṁ tassa paccaye
  ca pariggahetvā kalāpasammasanādikkamena sammā aviparītaṁ pañcakkhandhadhammaṁ
  aniccādito vipassanti.
       Appamādaratāti vuttappakārāya samathavipassanābhāvanāya appamajjane
  ratā abhiratā tattha appamādeneva rattindivaṁ vītināmentā. Santāti samānā.
  "sattā"tipi Pāṭho, puggalāti attho. Pamāde bhayadassinoti nirayūpapattiādikaṁ
  pamāde bhayaṁ passantā. Abhabbā parihānāyāti te evarūpā samathavipassanādhammehi
  maggaphalehi vā parihānāya abhabbā. Samathavipassanāto hi sampattato
  na parihāyanti, itarāni ca appattāni pāpuṇanti. Nibbānasseva santiketi

  *  *  *  *  *  *
  Footnote: 1 viṃahāvi. 2/417/306, Maṃū. 12/234/196
-------------------------------------------------
[page 194]
  Nibbānassa ca anupādāparinibbānassa ca santike eva, nacirasseva naṁ
  adhigamissantīti.
                        Aṭṭhamasuttavaṇṇanā niṭṭhitā.
                          --------------
                        9. Sikkhānisaṁsasuttavaṇṇanā
       [46] Navame sikkhānisaṁsāti ettha sikkhitabbāti sikkhā, sā tividhā
  adhisīlasikkhā adhicittasikkhā adhipaññāsikkhāti. Tividhāpi cesā sikkhā ānisaṁsā
  etesaṁ, na lābhasakkārasilokāti sikkhānisaṁsā. Viharathāti sikkhānisaṁsā hutvā
  viharatha, tīsu sikkhāsu ānisaṁsadassāvino hutvā tāhi sikkhāhi laddhabbamānisaṁsameva
  sampassantā viharathāti attho. Paññuttarāti tāsu sikkhāsu yā
  adhipaññāsikkhāsaṅkhātā paññā, sā uttarā padhānā visiṭṭhā etesanti
  paññuttaRā. Ye hi sikkhānisaṁsā viharanti, te paññuttarā bhavantīti.
  Vimuttisārāti arahattaphalasaṅkhātā vimutti sāraṁ etesanti vimuttisārā, yathāvuttaṁ
  vimuttiṁyeva sārato gahetvā ṭhitāti attho. Ye hi sikkhānisaṁsā paññuttarā
  ca, na te bhavavisesaṁ patthenti, apica kho vibhavaṁ ākaṅkhantā vimuttiṁyeva
  sārato paccenti. Satādhipateyyāti jeṭṭhakaraṇaṭṭhena sati adhipateyyaṁ etesanti
  satādhipateyyā adhipati eva adhipateyyanti katvā, catūsu satipaṭṭhānesu
  supatiṭṭhitacittā kāyānupassanādimukhena samathavipassanābhāvanānuyuttāti attho.
       Atha vā sikkhānisaṁsāti bhikkhave evarūpe dullabhakkhaṇapaṭilābhe
  tividhasikkhāsikkhanameva ānisaṁsaṁ katvā viharatha, evaṁ viharantā ca paññuttarā
-------------------------------------------------
[page 195]
  Paññāya uttarā lokuttarapaññāya samannāgatā hutvā viharatha, evaṁbhūtā ca
  vimuttisārā nibbānasārā anaññasārā viharatha, tathābhāvassa cāyaṁ upāyo, yaṁ
  satādhipateyyā viharatha, satipaṭṭhānabhāvanāya yuttappayuttā hotha, sabbattha vā
  satārakkhena cetasā viharathāti evamettha attho veditabbo. Iti bhagavā tīsu
  sikkhāsu bhikkhū niyojento yathā tā sikkhitabbā, yena ca pāripūriṁ gacchanti,
  taṁ saṅkhepeneva dassetvā idāni yathānusiṭṭhaṁ paṭipajjamānānaṁ phalavisesadassanena
  tassā paṭipattiyā amoghabhāvaṁ pakāsento "sikkhānisaṁsānan"tiādimāha. Taṁ
  vuttatthameva.
       Gāthāsu paripuṇṇasikkhanti aggaphalappattiyā parisuddhasikkhaṁ, asekkhanti
  attho. Apahānadhammanti ettha pahānadhammā vuccanti kuppā vimuttiyo. Pahānadhammoti
  hi hānadhammo kuppadhammo. Na pahānadhammoti apahānadhammo, akuppadhammo.
  "appahānadhammo"tipi Pāḷi, so evattho. Khayo eva antoti khayanto, jātiyā
  khayanto jātikhayanto, nibbānaṁ. Khayo vā maraṇaṁ, jātikhayanto nibbānameva,
  tassa diṭṭhattā jātikhayantadasSī.
       Tasmāti yasmā sikkhāpāripūriyā ayaṁ jarāpāraṅgamanapariyosāno ānisaṁso,
  tasmā. Sadāti sabbakālaṁ. Jhānaratāti lakkhaṇūpanijjhāne ārammaṇūpanijjhāneti
  duvidhepi jhāne ratā, tato eva samāhitā. Māraṁ sasenaṁ abhibhuyyāti kilesasenāya
  anaṭṭhasenāya 1- ca sasenaṁ anavasiṭṭhaṁ catubbidhampi māraṁ abhibhavitvā.
  Devaputtamārassāpi hi guṇamāraṇe sahāyabhāvūpagamanato kilesā "senā"ti vuccanti.
  Tathā rogādayo anaṭṭhā 2- maccumārassa. Yathāha:-
             "kāmā te paṭhamā senā dutiyā arati vuccati
              tatiyā khuppipāsā te catutthī taṇhā pavuccati.

  *  *  *  *  *  *
  Footnote: 1 Sī.,i. anantasenāya 2 Sī.,i.,Ma. anantā
-------------------------------------------------
[page 196]
              Pañcamī thinamiddhante chaṭṭhā bhīrū pavuccati
              sattamī vicikicchā te makkho thambho ca aṭṭhamo.
              Lābho siloko sakkāro micchā laddho ca yo yaso
              yo cattānaṁ samukkaṁse pare ca avajānati.
              Esā namuci te senā kaṇhassābhippahāriṇī
              na naṁ asūro jināti jetvā ca labhate sukhan"ti. 1-
             "ajjeva Kiccamātappaṁ ko jaññā maraṇaṁ suve
              na hi no saṅgarantena mahāsenena maccunā"ti. 2-
       Bhavatha jātimaraṇassa pāragāti jātiyā maraṇassa ca pāragāmino
  nibbānagāmino bhavathāti.
                         Navamasuttavaṇṇanā niṭṭhitā.
                          ---------------
                         10. Jāgariyasuttavaṇṇanā
       [47] Dasame jāgaroti jāgarako vigataniddo jāgariyaṁ anuyutto, rattindivaṁ
  kammaṭṭhānamanasikāre yuttappayuttoti attho. Vuttañhetaṁ:-
               "kathañca bhikkhave bhikkhu pubbarattāpararattaṁ
          jāgariyānuyogamanuyutto hoti, idha bhikkhu divasaṁ caṅkamena nisajjāya
          āvaraṇīyehi dhammehi cittaṁ parisodheti, rattiyā paṭhamaṁ yāmaṁ caṅkamena
          nisajjāya āvaraṇīyehi dhammehi cittaṁ parisodheti, rattiyā majjhimaṁ

  *  *  *  *  *  *
  Footnote: 1 khu.su. 25/439-442/416, khuṃahā. 29/134/114 (syā)
  2 Ma.u. 14/280/250, khu.jā. 28/121/137 (syā)
-------------------------------------------------
[page 197]
          Yāmaṁ dakkhiṇena passena sīhaseyyaṁ kappeti pāde pādaṁ accādhāya
          sato sampajāno uṭṭhānasaññaṁ manasikaritvā, rattiyā pacchimaṁ
          yāmaṁ paccuṭṭhāya caṅkamena nisajjāya āvaraṇīyehi dhammehi cittaṁ
          parisodheti. Evaṁ bhikkhu pubbarattāpararattaṁ jāgariyānuyogamanuyutto
          hotī"ti 1-
       casaddo sampiṇḍanattho, tena vakkhamāne satādibhāve sampiṇḍeti.
  Assāti siyā, bhaveyyāti attho. "jāgaro Ca bhikkhu vihareyyā"ti ca paṭhanti.
  Sabbattha sabbadā ca kammaṭṭhānāvijahanavasena satiavippavāsena sato.
  Sampajānoti sattaṭṭhāniyassa catubbidhassapi sampajaññassa vasena sampajāno.
  Samāhitoti upacārasamādhinā appanāsamādhinā ca samāhito ekaggacitto.
  Pamuditoti paṭipattiyā ānisaṁsadassanena uttaruttarivisesādhigamena vīriyārambhassa
  ca amoghabhāvadassanena pamudito pāmojjabahulo. Vippasannoti tato eva
  paṭipattibhūtāsu tīsu sikkhāsu paṭipattidesake ca satthari saddhābahulatāya suṭṭhu
  pasanno. Sabbattha assāti sambandho vihareyyāti vā.
       Tattha kālavipassī ca kusalesu dhammesūti tasmiṁ kāle vipassako, tattha
  vā kammaṭṭhānānuyoge kālavipassī kālānurūpaṁ vipassako. Kiṁ vuttaṁ hoti?
  vipassanaṁ paṭṭhapetvā kalāpasammasanādivasena sammasanto āvāsādike satta
  asappāye vajjetvā sappāye sevanto antarā vosānaṁ anāpajjitvā
  pahitatto cittassa samāhitākāraṁ sallakkhento sakkaccaṁ nirantaraṁ aniccānupassanādiṁ
  pavattento yasmiṁ kāle vipassanācittaṁ līnaṁ hoti, tasmiṁ dhammavicayavīriyapīti-
  saṅkhātesu, yasmiṁ pana kāle cittaṁ uddhataṁ hoti, tasmiṁ

  *  *  *  *  *  *
  Footnote: 1 abhi.vi. 35/519/300
-------------------------------------------------
[page 198]
  Passaddhisamādhiupekkhāsaṅkhātesu kusalesu anavajjesu bojjhaṅgadhammesūti evaṁ tattha
  tasmiṁ tasmiṁ kāle, tasmiṁ vā kammaṭṭhānānuyoge kālānurūpaṁ vipassako assāti.
  Satisambojjhaṅgo pana sabbattheva icchitabbo. Vuttañhetaṁ "satiñca khvāhaṁ
  bhikkhave sabbatthikaṁ vadāmī"ti 1- ettāvatā puggalādhiṭṭhānāya desanāya jāgariyaṁ
  dassetvā yehi dhammehi jāgariyānuyogo sampajjati, te pakāseti.
       Evaṁ bhagavā āraddhavipassakassa bhikkhuno saṅkhepeneva saddhiṁ
  upakārakadhammehi sammasanacāraṁ dassetvā idāni tathā paṭipajjantassa paṭipattiyā
  avañjhābhāvaṁ dassento "jāgarassa bhikkhave bhikkhuno"tiādimāha. Tattha
  jāgariyānuyoge satisampajaññasamādānāni sabbatthakāni sammodapasādāvahāni,
  tattha kālavipassanā nāma vipassanāya gabbhaggahaṇaṁ paripākagataṁ.
  Upakkilesavinimutte hi vīthipaṭipanne vipassanāñāṇe tikkhe sūre vahante yogino
  uḷāraṁ pāmojjaṁ pasādo ca hoti, tehi ca visesādhigamassa santikeyeva.
  Vuttañhetaṁ:-
               "yato yato sammasati khandhānaṁ udayabbayaṁ
                labhati pītipāmojjaṁ amataṁ taṁ vijānataṁ.
                Pāmojjabahulo bhikkhu pasanno buddhasāsane
                adhigacche padaṁ santaṁ saṅkhārūpasamaṁ sukhan"ti. 2-
       Gāthāsu jāgarantā suṇāthetanti etaṁ mama vacanaṁ ekanteneva
  pamādaniddāya avijjāniddāya pabodhanatthaṁ 3- jāgarantā satisampajaññādi-
  dhammasamāyogena jāgariyaṁ anuyuttā suṇātha. Ye suttā te pabujjhathāti ye
  yathāvuttaniddāya suttā supanaṁ upagatā, te tumhe jāgariyānuyogavasena

  *  *  *  *  *  *
  Footnote: 1 saṁṃahā. 19/234/102 2 khuḍha. 25/374,381/82-3 3 Ma. sambodhanatthaṁ
-------------------------------------------------
[page 199]
  Indriyabalabojjhaṅge saṅkaḍḍhitvā vipassanaṁ ussukkāpentā appamādapaṭipattiyā
  tato pabujjhatha. Atha vā jāgarantāti jāgaranimittā. "suṇāthetan"ti Ettha
  "etan"ti vuttaṁ, kiṁ taṁ vacananti āha "ye suttā te pabujjhathā"tiādiṁ.
  Tattha ye suttāti ye kilesaniddāya suttā, te tumhe ariyamaggapaṭibodhena
  pabujjhatha. Suttā jāgaritaṁ seyyoti idaṁ pabodhassa kāraṇavacanaṁ. Yasmā
  yathāvuttasupato vuttappakāraṁ jāgaritaṁ jāgaraṇaṁ atthakāmassa kulaputtassa seyyo
  pāsaṁsataro hitasukhāvaho, tasmā pabujjhatha. Natthi jāgarato bhayanti idaṁ tattha
  ānisaṁsadassanaṁ. Yo hi saddhādīhi jāgaraṇadhammehi samannāgamena jāgaro
  jaggati, pamādaniddaṁ na upagacchati, tassa attānuvādabhayaṁ parānuvādabhayaṁ daṇḍabhayaṁ
  duggatibhayaṁ jātiādinimittaṁ sabbampi vaṭṭabhayaṁ natthi.
       Kālenāti āvāsasappāyādīnaṁ laddhakālena. Soti nipātamattaṁ. Sammā
  dhammaṁ parivīmaṁsamānoti vipassanāya ārammaṇabhūtaṁ tebhūmakadhammaṁ sammā ñāyena
  yathā nibbindanavirajjanādayo sambhavanti, evaṁ parito vīmaṁsanto, sabbākārena
  vipassantoti attho. Ekodibhūtoti eko seṭṭho hutvā udetīti ekodi,
  samādhi. So ekodibhūto jāto uppanno etassāti ekodibhūto.
  Aggiāhitādisaddānaṁ viya ettha bhūtasaddassa padavacanaṁ daṭṭhabbaṁ. Ekodiṁ vā
  bhūto pattoti ekodibhūto. Ettha ca ekodīti maggasamādhi adhippeto,
  "samāhito"ti ettha pana pādakajjhānasamādhinā saddhiṁ vipassanāsamādhi. Atha
  vā kālenāti maggapaṭivedhakālena. Sammā dhammaṁ parivīmaṁsamānoti sammadeva
  catusaccadhammaṁ pariññābhisamayādivasena vīmaṁsanto, ekābhisamayena abhisamento.
  Ekodibhūtoti eko seṭṭho asahāyo vā hutvā udetīti ekodi, catukiccasādhako
  sammappadhāno. So ekodi bhūto jātoti sabbaṁ purimasadisameva. Vihane tamaṁ
-------------------------------------------------
[page 200]
  Soti so evaṁbhūto ariyasāvako arahattamaggena avijjātamaṁ anavasesato vihaneyya
  samucchindeyya.
       Iti bhagavā paṭipattiyā amoghabhāvaṁ dassetvā idāni tattha daḷhaṁ
  niyojento "tasmā have"ti osānagāthamāha. Tattha tasmāti yasmā jāgarato
  satiavippavāsādinā samathavipassanābhāvanā pāripūriṁ gacchati, anukkamena ariyamaggo
  pātubhavati, tato cassa sabbaṁ vaṭṭabhayaṁ natthi, tasmā. Haveti ekaṁsena daḷhaṁ vā.
  Bhajethāti bhajeyya. Evaṁ jāgariyaṁ bhajanto ca ātāpibhāvādiguṇayutto bhikkhu
  saṁyojanāni bhinditvā aggaphalañāṇasaṅkhātaṁ anuttaraṁ uttararahitaṁ sambodhiṁ phuse
  sampāpuṇeyya. Sesaṁ vuttanayameva.
                        Dasamasuttavaṇṇanā niṭṭhitā.
                          --------------
                        11. Āpāyikasuttavaṇṇanā
       [48] Ekādasame āpāyikāti apāye nibbattissantīti āpāyikā.
  Tatthāpi niraye nibbattissantīti nerayikā. Idamappahāyāti idaṁ idāni
  vakkhamānaṁ duvidhaṁ pāpasamācāraṁ appajahitvā, tathāpaṭipattitathāpaggaṇhaṇavasena
  pavattaṁ vācaṁ cittaṁ diṭṭhiñca appaṭinissajjitvāti attho. Abrahmacārīti
  brahmaṁ seṭṭhaṁ caratīti brahmā vā seṭṭho ācāro etassa atthīti brahmacārī,
  na brahmacārīti abrahmacārī, brahmacāripatirūpako dussīloti attho.
  Brahmacāripaṭiññoti "brahmacārī ahan"ti evaṁpaṭiñño. Paripuṇṇanti
  akhaṇḍādibhāvena avikalaṁ. Parisuddhanti upakkilesābhāvena parisuddhaṁ. Amūlakenāti
  diṭṭhādimūlavirahitena, diṭṭhaṁ sutaṁ parisaṅkitanti imehi codanāmūlakehi vajjitena
-------------------------------------------------
[page 201]
  Abrahmacariyena aseṭṭhacariyena. Anuddhaṁsetīti "parisuddho ayan"ti jānantova
  pārājikavatthunā dhaṁseti padhaṁseti, codeti akkosati vā.
       Gāthāsu abhūtavādīti parassa dosaṁ adisvāva abhūtena tucchena musāvādaṁ
  katvā paraṁ abbhācikkhanto. Katvāti yo vā pana pāpakammaṁ katvā "nāhaṁ
  etaṁ karomī"ti āha. Ubhopi te pecca samā bhavantīti te ubhopi janā
  ito paralokaṁ gantvā nirayaṁ upagamanato gatiyā samānā bhavanti. Tattha gatiyeva
  nesaṁ paricchinnā, na pana āyu nesaṁ. Bahuṁ hi pāpaṁ katvā ciraṁ niraye paccati,
  parittaṁ katvā appamattakameva kālaṁ. Yasmā pana tesaṁ ubhinnampi kammaṁ
  lāmakameva. Tena vuttaṁ "nihīnakammā manujā paratthā"ti. "parattā"ti Pana
  padassa purato 1- "peccā"ti padena sambandho:- parattha pecca ito gantvā
  te nihīnakammā paraloke 2- samā bhavantīti.
       Evaṁ bhagavā abbhūtabbhakkhānavasena bhūtadosapaṭicchādanavasena ca pavattassa
  musāvādassa vipākaṁ dassetvā idāni tasmiṁ ṭhāne nisinnānaṁ bahunnaṁ
  pāpabhikkhūnaṁ duccaritakammassa vipākadassanena saṁvejanatthaṁ dve gāthā abhāsi.
  Tattha kāsāvakaṇṭhāti kasāvarasapītattā kāsāvena vatthena paliveṭhitakaṇṭhā.
  Pāpadhammāti lāmakadhammā. Asaññatāti kāyādīhi saññamarahitā. Pāpāti tathārūpā
  pāpapuggalā pāpehi kammehi upapajjitvā 3- "tassa kāyopi āditto sampajjalito
  sajotibhūto, saṅghāṭipi ādittā"tiādinā 4- lakkhaṇasaṁyutte vuttanayena mahādukakhaṁ
  anubhavantiyeva.
       Tatiyagāthā ayaṁ saṅkhepattho:- yañce bhuñajeyya dussīlo nissīlapuggalo
  kāyādīhi asaññato raṭṭhavāsīhi saddhādinnaṁ yaṁ raṭṭhapiṇḍaṁ "samaṇomhī"ti

  *  *  *  *  *  *
  Footnote: 1 Sī. parato 2 chaṂa. ayaṁ pāṭho na dissati 3 Sī.,Ma. uppajjitvā
  4 viṃahāvi. 1/230/163, saṁṇi. 16/218/247
-------------------------------------------------
[page 202]
  Paṭijānanto gahetvā bhuñjeyya, tato āditto aggivaṇṇo ayoguḷova
  bhutto seyyo sundarataro, kiṁkāraṇā? tappaccayā hissa ekova attabhāvo
  jhāyeyya, dussīlo pana hutvā saddhādeyyaṁ bhuñjitvā anekānipi jātisatāni
  niraye upapajjeyyāti.
                      Ekādasamasuttavaṇṇanā niṭṭhitā.
                         ----------------
                         12. Diṭṭhigatasuttavaṇṇanā
       [49] Dvādasame dvīhi diṭṭhigatehīti ettha diṭṭhiyova diṭṭhigatāni
  "gūthagataṁ muttagatan"tiādīsu 1- viya. Gahitākārasuññatā yathā diṭṭhīnaṁ gatamattānīti
  diṭṭhigatāni, tehi diṭṭhigatehi. Pariyuṭṭhitāti abhibhūtā palibuddhā vā. Palibodhattho
  vāpi hi pariyuṭṭhānasaddo "corā magge pariyuṭṭhiṁsū"tiādīsu 2- viya. Devāti
  upapattidevā. Te hi dibbanti uḷāratamehi kāmaguṇehi jhānādīhi ca kīḷanti,
  iddhānubhāvena vā yathicchitamatthaṁ gacchanti adhigacchantīti ca devāti vuccanti.
  Manassa ussannattā manussā, ukkaṭṭhaniddesavasena cetaṁ vuttaṁ yathā "satthā
  devamanussānan"ti. Olīyanti eketi "sassato attā ca loko cā"ti bhavesu
  osīyanābhinivesabhūtena sassatabhāvena ekacce devā manussā ca avalīyanti
  allīyanti saṅkocaṁ āpajjanti, na tato nissaranti. Atidhāvantīti paramatthato
  bhinnasabhāvānampi sabhāvadhammānaṁ yvāyaṁ hetuphalabhāvena sambandho, taṁ aggahetvā
  nānattanayassapi gahaṇena tattha tattheva dhāvanti, tasmā "ucchijjati attā ca
  loko ca, na hoti paraṁ maraṇā"ti ucchede vā bhavanirodhapaṭipattiyā
  paṭikkhepadhammataṁ abhidhāvanti atikkamanti. Cakkhumanto ca passantīti casaddo

  *  *  *  *  *  *
  Footnote: 1 aṅṇavaka. 23/215/388 2 vi.cūḷa. 7/430/263
-------------------------------------------------
[page 203]
  Byatireke. Pubbayogasampattiyā ñāṇaparipākena paññācakkhumanto pana devamanussā
  teneva paññācakkhunā sassataṁ ucchedañca antadvayaṁ anupagamma majjhimapaṭipattidassanena
  paccakkhaṁ karonti. Tehi "nāmarūpamattamidaṁ paṭicca samuppannaṁ, tasmā
  na sassataṁ, nāpi ucchijjatī"ti aviparītato passanti.
       Evaṁ olīyanādike puggalādhiṭṭhānena uddisituṁ "kathañca bhikkhave"tiādi
  vuttaṁ. Tattha bhavāti kāmabhavo rūpabhavo arūpabhavo, aparepi tayo bhavā saññībhavo
  asaññībhavo nevasaññīnāsaññībhavo, aparepi tayo bhavā ekavokārabhavo
  catuvokārabhavo pañcavokārabhavoti. Etehi bhavehi āramanti abhinandantīti
  bhavārāmā. Bhavesu ratā abhiratāti bhavaratā. Bhavesu suṭṭhu muditāti bhavasammuditā.
  Bhavanirodhāyāti tesaṁ bhavānaṁ accantanirodhāya anuppādanatthāya dhamme
  desiyamāneti tathāgatappavedite niyyānikadhamme vuccamāne. Na pakkhandatīti
  sassatābhiniviṭṭhattā saṅkhittadhammattā na pavisati na ogāhati. Na pasīdatīti
  pasādaṁ nāpajjati na taṁ saddahati na santiṭṭhatīti tassaṁ desanāyaṁ na tiṭṭhati
  nādhimuccati. Evaṁ sassatābhinivesanena bhavesu olīyanti.
       Aṭṭīyamānāti bhave jarārogamaraṇādīni vadhabandhanacchedanādīni ca disvā
  saṁvijjanena tehi samaṅgibhāvena bhavena pīḷiyamānā dukkhāpiyamānā. Harāyamānāti
  lajjamānā. Jigucchamānāti paṭikūlato dahantā. Vibhavanti ucchedaṁ. Abhinandantīti
  taṇhādiṭṭhābhinandanāhi ajjhosāya nandanti. Yato kira bhotiādi tesaṁ
  abhinandanākāradassanaṁ. Tattha yatoti yadā. Bhoti ālapanaṁ. Ayaṁ attāti
  kārakādibhāvena attanā parikappitaṁ sandhāya vadati. Ucchijjatīti upacchijjati.
  Vinassatīti na dissati, vināsaṁ abhāvaṁ gacchati. Na hoti paraṁ maraṇāti maraṇena
  uddhaṁ na bhavati. Etaṁ santanti yadetaṁ attano ucchedādi, etaṁ sabbabhavavūpasamato
-------------------------------------------------
[page 204]
  Sabbasantāpavūpasamato ca santaṁ, santattā eva paṇītaṁ, tacchāviparītabhāvato
  yāthāvaṁ. Tattha "santaṁ paṇītan"ti idaṁ dvayaṁ taṇhābhinandanāya vadanti,
  "yāthāvan"ti diṭṭhābhinandanāya. Evanti evaṁ yathāvuttaucchedābhinivesanena.
       Bhūtanti khandhapañcakaṁ. Taṁ hi paccayasambhūtattā paramatthato vijjamānattā
  ca bhūtanti vuccati. Tenāha "bhūtamidaṁ bhikkhave samanupassathā"ti. 1- Bhūtato
  aviparītasabhāvato salakkhaṇato sāmaññalakkhaṇato ca passati. Idaṁ hi khandhapañcakaṁ
  nāmarūpamattaṁ. Tattha "ime paṭhavīādayo dhammā rūpaṁ, ime phassādayo dhammā
  nāmaṁ, imāni nesaṁ lakkhaṇādīni, ime nesaṁ avijjādayo paccayā"ti evaṁ
  sappaccayanāmarūpadassanavasena ceva, "sabbepime dhammā ahutvā sambhonti,
  hutvā paṭiventi, tasmā aniccā, aniccattā dukkhā, dukkhattā anattā"ti
  evaṁ aniccānupassanādivasena ca passatīti attho. Ettāvatā taruṇavipassanā-
  pariyosānā vipassanābhūmi dassitā. Nibbidāyāti bhūtasaṅkhātassa tebhūmakadhammajātassa
  nibbindanatthāya, etena balavavipassanaṁ dasseti. Virāgāyāti virāgatthaṁ
  virajjanatthaṁ, iminā maggaṁ dasseti. Nirodhāyāti nirujjhanatthaṁ, imināpi maggameva
  dasseti. Nirodhāyāti vā paṭippassaddhinirodhena saddhiṁ anupādisesanibbānaṁ
  dasseti. Evaṁ kho cakkhumanto passantīti evaṁ paññācakkhumanto sapubbabhāgena
  maggapaññācakkhunā catusaccadhammaṁ passanti.
       Gāthāsu ye bhūtaṁ bhūtato disvāti ye ariyasāvakā bhūtaṁ khandhapañcakaṁ
  bhūtato aviparītasabhāvato vipassanāpaññāsahitāya maggapaññāya disvā. Etena
  pariññābhisamayaṁ dasseti. Bhūtassa ca atikkamanti bhāvanābhisamayaṁ. Ariyamaggo hi bhūtaṁ
  atikkamati etenāti "bhūtassa atikkamo"ti vutto. Yathābhūteti aviparītasaccasabhāve

  *  *  *  *  *  *
  Footnote: 1 Maṃū. 12/401/358
-------------------------------------------------
[page 205]
  Nibbāne. Vimuccanti adhimuccanti, etena sacchikiriyābhisamayaṁ dasseti.
  Bhavataṇhāparikkhayāti bhavataṇhāya sabbaso khepanā samucchindanto, etena samudayappahānaṁ
  dasseti.
       Save 1- bhūtaṁ pariñño soti ettha pana saveti 2- nipātamattaṁ. So bhūtapariñño
  bhūtassa atikkamanūpāyena maggena bhavataṇhāparikkhayā pariññātakkhandho tato
  eva yathābhūte nibbāne adhimutto. Bhavābhaveti khuddake ceva mahante ca,
  ucchedādidassane vā vītataṇho bhinnakileso bhikkhu bhūtassa upādānakkhandha-
  saṅkhātassa attabhāvassa vibhavā āyatiṁ anuppādā punabbhavaṁ nāgacchati,
  apaññattikabhāvameva gacchatīti anupādisesāya nibbānadhātuyā desanaṁ niṭṭhāpesi.
       Iti imasmiṁ vagge ekādasame vaṭṭaṁ kathitaṁ, tatiyacatutthapañcamesu
  pariyosānasutte ca vaṭṭavivaṭṭaṁ kathitaṁ, sesesupi vivaṭṭamevāti veditabbaṁ.
                       Dvādasamasuttavaṇṇanā niṭṭhitā.
                     Paramatthadīpaniyā khuddakanikāyaṭṭhakathāya
                             itivuttakassa
                        dukanipātavaṇṇanā niṭṭhitā.
                          --------------

  *  *  *  *  *  *
  Footnote: 1 Ma., ka.sace 2 Ma.,ka. saceti
-------------------------------------------------
[page 206]
                             3. Tikanipāta
                             1. Paṭhamavagga
                           1. Mūlasuttavaṇṇanā
       [50] Tikanipātassa paṭhame tīṇīti gaṇanaparicchedo. Imānīti abhimukhīkaraṇaṁ.
  Akusalamūlānīti paricchinnadhammanidassanaṁ. Tattha akusalāni ca tāni mūlāni cāti
  akusalamūlāni. Atha vā akusalānaṁ hetupaccayapabhavajanakasamuṭṭhāpakanibbattakaṭṭhena
  mūlāni cāti akusalamūlāni, akusaladhammānaṁ kāraṇānīti attho. Kāraṇaṁ hi yathā
  hinoti etasmā phalaṁ pavattatīti hetu, paṭiccaetasmā etīti paccayo, pabhavati
  etasmāti pabhavo, attano phalaṁ janetīti janakaṁ, samuṭṭhāpetīti samuṭṭhāpakaṁ,
  nibbattetīti nibbattakanti ca vuccati, evaṁ patiṭṭhaṭṭhena mūlanti, tasmā
  akusalamūlānīti akusalānaṁ supatiṭṭhitabhāvasādhanāni, kāraṇānīti vuttaṁ hoti.
       Keci pana "sāliādīnaṁ sālibījādīni viya maṇippabhādīnaṁ maṇivaṇṇādayo
  viya ca akusalānaṁ akusalabhāvasādhako lobhādīnaṁ mūlaṭṭho"ti vadanti evaṁ sante
  akusalacittasamuṭṭhānarūpesu nesaṁ hetupaccayabhāvo na siyā. Na hi tāni tesaṁ
  akusalabhāvaṁ sādhenti, na ca paccayā na honti. Vuttañhetaṁ:-
              "hetū hetusampayuttakānaṁ dhammānaṁ taṁsamuṭṭhānānañca rūpānaṁ
          hetupaccayena paccayo"ti. 1-
       Ahetukassa ca mohassa akusalabhāvo na siyā akusalabhāvasādhakassa
  mūlantarassa abhāvato. Athāpi siyā lobhādīnaṁ sabhāvasiddho akusalādibhāvo,

  *  *  *  *  *  *
  Footnote: 1 abhi.pa. 40/1/1
-------------------------------------------------
[page 207]
  Taṁsampayuttānaṁ pana lobhādipaṭibaddhoti. Evampi yathā lobhādīnaṁ, evaṁ
  alobhādīnampi sabhāvasiddho kusaladibhāvoti alobhādayo kusalā eva siyuṁ, na
  abyākatā, na ca honti. Tasmā yathā sampayuttesu, evaṁ mūlesupi kusalādibhāvo
  pariyesitabbo. Yonisomanasikārādiko viya hi kusalabhāvassa, ayonisomanasikārādiko
  akusalabhāvassa kāraṇanti gahetabbaṁ. Evaṁ akusalabhāvasādhanavasena lobhādīnaṁ
  mūlaṭṭhaṁ aggahetvā supatiṭṭhitabhāvasādhanavasena gayhamāne na koci doso.
  Laddhahetupaccayā hi dhammā virūḷhamūlā viya pādapā thirā honti supatiṭṭhitā,
  heturahitā pana tilabījakādisevālā viya na supatiṭṭhitāti hetuādiatthena
  akusalānaṁ upakārakattā mūlānīti akusalamūlāni. Yasmā pana mūlena mutto
  akusalacittuppādo natthi, tasmā tīhi mūlehi sabbo akusalarāsi pariyādiyitvā
  dassitoti daṭṭhabbaṁ.
       Tāni akusalamūlāni sarūpato dassetuṁ "lobho akusalamūlan"tiādi vuttaṁ.
  Tattha lobhādīsu yaṁ vattabbaṁ, taṁ heṭṭhā vuttameva. Tattha pana tatiyamaggavajjhā
  lobhādayo āgatā, idha pana anavasesāti ayameva viseso.
       Gāthāyaṁ pāpacetasanti akusaladhammasamāyogato lāmakacittaṁ. Hiṁsantīti attano
  pavattikkhaṇe āyatiṁ vipākakkhaṇe ca vibādhenti. Attasambhūtāti attani jātā.
  Tacasāranti kaṇṭhikaṁ, veḷunti attho. Samphalanti attano phalaṁ. Idaṁ vuttaṁ hoti:-
  khadirasīsapādayo 1- viya antosāro ahutvā bahisāratāya tacasāranti laddhanāmaṁ
  veḷuādiṁ yathā attasambhūtameva phalaṁ hiṁsati vināseti, evameva anto sīlādisārarahitaṁ
  lāmakacittaṁ puggalaṁ attasambhūtāyeva lobhādayo vināsentīti.
                        Paṭhamasuttavaṇṇanā niṭṭhitā.
                          --------------

  *  *  *  *  *  *
  Footnote: 1 Ma. khadirasālādayo
-------------------------------------------------
[page 208]
                          2. Dhātusuttavaṇṇanā
       [51] Dutiye dhātuyoti attano phalassa sabhāvassa ca dhāraṇaṭṭhena
  dhātuyo. Yañcettha phalanibbattakaṁ, taṁ attano phalassa sabhāvassa ca, itaraṁ
  sabhāvasseva dhāraṇaṭṭhena dhātu. Rūpadhātūti rūpabhavo. Dhātuyā āgataṭṭhāne bhavena
  paricchinditabbaṁ, bhavassa āgataṭṭhāne dhātuyā paricchinditabbanti idha bhavena
  paricchedo kathito. Tasmā:-
              "katame dhammā rūpāvacarā, heṭṭhato brahmalokaṁ pariyantaṁ
          karitvā uparito akaniṭṭhe deve anto karitvā etthāvacarā ettha
          pariyāpannā khandhadhātuāyatanā. Ime dhammā rūpāvacarā"ti 1-
  evaṁ vuttā rūpāvacaradhammā rūpadhātu. Arūpadhātūti arūpabhavo. Idhāpi bhavena
  paricchedo kathitoti:-
              "katame dhammā arūpāvacarā, heṭṭhato ākāsānañcāyatanūpage
          deve anto karitvā uparito nevasaññānāsaññāyatanūpage deve
          anto karitvā etthāvacarā ettha pariyāpannā khandhadhātuāyatanā,
          ime dhammā arūpāvacarā"ti 2-
  evaṁ vuttā arūpāvacaradhammā arūpadhātu, nirodhadhātūti nibbānaṁ veditabbaṁ.
       Aparo nayo:- rūpasahitā rūpapaṭibaddhā dhammappavatti rūpadhātu,
  pañcavokārabhavo ekavokārabhavo ca, tena sakalo kāmabhavo rūpabhavo ca saṅgahito.
  Rūparahitā dhammappavatti arūpadhātu, catuvokārabhavo, tena arūpabhavo saṅgahito.
  Iti dvīhi padehi tayo bhavā sabbā saṁsārappavatti dassitā. Tatiyapadena pana
  asaṅkhatadhātuyeva saṅgahitāti maggaphalāni idha tikavinimuttadhammā nāma jātā.

  *  *  *  *  *  *
  Footnote: 1 abhi.saṅ. 34/1289/294 2 abhi.saṅ. 34/1291/294
-------------------------------------------------
[page 209]
  Keci pana "rūpadhātūti rūpasabhāvā dhammā, arūpadhātūti arūpasabhāvā dhammāti
  padadvayena anavasesato pañcakkhandhā gahitā"ti, "rūpataṇhāya visayabhūtā dhammā
  rūpadhātu, arūpataṇhāya visayabhūtā arūpadhātū"ti ca vadanti, taṁ sabbaṁ idha nādhippetaṁ.
  Tasmā vuttanayeneva attho veditabbo.
       Gāthāsu rūpadhātuṁ pariññāyāti rūpapaṭibaddhadhammappavattiṁ ñātapariññādīhi
  tīhi pariññāhi parijānitvā. Arūpesu 1- asaṇṭhitāti arūpāvacaradhammesu bhavarāgavasena
  bhavadiṭṭhivasena ca nappatiṭṭhitā anallīnā. "arūpesu Asaṇṭhitā"ti ca paṭhanti,
  so evattho. Ettāvatā tebhūmakadhammānaṁ pariññā vuttā. Nirodhe ye vimuccantīti
  ye nibbāne ārammaṇabhūte aggamaggaphalavasena samucchedapaṭippassaddhīhi
  anavasesakilesato vimuccanti. Te janā maccuhāyinoti te khīṇāsavajanā maraṇaṁ
  samatītā.
       Evaṁ dhātuttayasamatikkamena amatādhigamaṁ dassetvā "ayañca paṭipadā mayā
  gatamaggo ca tumhākaṁ desito"ti tattha nesaṁ ussāhaṁ janento dutiyaṁ gāthamāha.
  Tattha kāyenāti nāmakāyena maggaphalehi. Phusayitvāti patvā. Nirūpadhinti khandhādi-
  sabbūpadhirahitaṁ. Upadhippaṭinissagganti tesaṁyeva upadhīnaṁ paṭinissajjanakāraṇaṁ.
  Nibbānassa hi maggañāṇena sacchikiriyāya sabbe upadhayo paṭinissaṭṭhā hontīti
  taṁ tesaṁ paṭinissajjanakāraṇaṁ. Sacchikatvāti kālena kālaṁ phalasamāpattisamāpajjanena
  attapaccakkhaṁ katvā anāsavo sammāsambuddho tameva asokaṁ virajaṁ nibbānapadaṁ
  deseti, tasmā tadadhigamāya ussukkaṁ kātabbanti.
                        Dutiyasuttavaṇṇanā niṭṭhitā.
                          --------------

  *  *  *  *  *  *
  Footnote: 1 chaṂa. āruppesu
-------------------------------------------------
[page 210]
                        3. Paṭhamavedanāsuttavaṇṇanā
       [52] Tatiye vedanāti ārammaṇarasaṁ vediyanti anubhavantīti vedanā. Tā
  vibhāgato dassetuṁ "sukhā vedanā"tiādi vuttaṁ. Tattha sukhasaddo atthuddhāravasena 1-
  heṭṭhā vuttoyeva. Dukkhasaddo pana "jātipi dukkhā"tiādīsu 2- dukkhavatthusmiṁ
  āgato. "yasmā Ca kho mahāli rūpaṁ dukkhaṁ dukkhānupatitaṁ dukkhāvakkantan"tiādīsu 3-
  dukkhārammaṇe. "dukkho Pāpassa uccayo"tiādīsu 4- dukkhapaccaye. "yāvañcidaṁ
  Bhikkhave na sukarā akkhānena pāpuṇituṁ, yāva dukkhā nirayā"tiādīsu 5-
  dukkhapaccayaṭṭhāne. "sukhassa Ca pahānā dukkhassa ca pahānā"tiādīsu 6-
  dukkhavedanāyaṁ. Idhāpi dukkhavedanāyameva.
       Vacanatatho pana sukhayatīti sukhā. Dukkhayatīti dukkhā. Na dukkhā na sukhāti
  adukkhamasukhā, makāro padasandhivasena vutto. Tāsu iṭṭhānubhavanalakkhaṇā sukhā,
  aniṭṭhānubhavanalakkhaṇā dukkhā, ubhayaviparītānubhavanalakkhaṇā adukkhamasukhā. Tasmā
  sukhadukkhavedanānaṁ uppatti pākaṭā, na adukkhamasukhāya. Yadā hi sukhaṁ uppajjati,
  sakalasarīraṁ khobhentaṁ maddantaṁ pharamānaṁ satadhotasappiṁ khādāpentaṁ viya satapākatelaṁ
  makkhentaṁ viya ghaṭasahassena pariḷāhaṁ nibbāpayamānaṁ viya ca "aho sukhaṁ
  aho sukhan"ti vācaṁ nicchārayamānameva uppajjati. Yadā dukkhaṁ uppajjati,
  sakalasarīraṁ khobhentaṁ maddantaṁ pharamānaṁ tattaphālaṁ pavesentaṁ viya vilīnatambalohaṁ
  āsiñcantaṁ viya ca "aho dukkhaṁ aho dukkhan"ti vipalāpentameva uppajjati.
  Iti sukhadukkhavedanānaṁ uppatti pākaṭā.
       Adukkhamasukhā pana dubbijānā duddīpanā andhakārā avibhūtā, sā
  sukhadukkhānaṁ apagame sātāsātapaṭikkhepavasena majjhattākārabhūtā nayato

  *  *  *  *  *  *
  Footnote: 1 Sī. vatthudvāravasena 2 dīṃahā. 10/387/260, abhi.vi. 35/190/116
  3 saṁ.kha. 17/60/58 4 khuḍha. 25/117/37 5 Ma.u. 14/250/218
  6 dī.Sī. 9/232/76, abhi.saṅ. 34/165/52
-------------------------------------------------
[page 211]
  Gaṇhantasseva pākaṭā hoti. Yathā kiṁ? yathā pubbāparaṁ 1- sapaṁsuke padese
  upacaritamaggavasena piṭṭhipāsāṇe migena gatamaggo, evaṁ iṭṭhāniṭṭhārammaṇesu
  sukhadukkhānubhavanenapi majjhattārammaṇānubhavanabhāvena 2- viññāyati. Majjhattārammaṇaggahaṇaṁ
  piṭṭhipāsāṇagamanaṁ viya iṭṭhāniṭṭhārammaṇaggahaṇābhāvato. Yañca tatrānubhavanaṁ,
  sā adukkhamasukhāti.
       Evamettha sukhadukkhādukkhamasukhabhāvena tidhā vuttāpi katthaci sukhadukkhabhāvena
  dvidhā vuttā. Yathāha "dvepi mayā ānanda vedanā vuttā pariyāyena sukhā
  vedanā dukkhā vedanā"ti. 3- Katthaci tissopi visuṁ visuṁ sukhadukkhādukkhamasukhabhāvena
  "sukhā vedanā ṭhitisukhā vipariṇāmadukkhā, dukkhā vedanā ṭhitidukkhā vipariṇāmasukhā.
  Adukkhamasukhā vedanā ñāṇasukhā aññāṇadukkhā"ti. 4- Katthaci sabbāpi dukkhabhāvena.
  Vuttañhetaṁ "yaṅkiñci vedayitaṁ, sabbantaṁ dukkhasminti vadāmī"ti. 5-
       Tattha siyā:- yadi tisso vedanā yathā idha vuttā, aññesu ca
  īdisesu suttesu abhidhamme ca evaṁ avatvā kasmā evaṁ vuttaṁ "yaṅkiñci vedayitaṁ,
  sabbantaṁ dukkhasminti vadāmī"ti, "dvepi mayā ānanda vedanā vuttā"ti ca
  sandhāya bhāsitametaṁ, tasmā sā pariyāyadesanā. Vuttañhetaṁ bhagavatā:-
              "saṅkhārāniccataṁ ānanda mayā sandhāya bhāsitaṁ saṅkhāravipariṇāmataṁ,
          `yaṅkiñci vedayitaṁ, sabbantaṁ dukkhasmin'ti". "dvepi Mayā
          ānanda vedanā vuttā pariyāyenā"ti 6- ca.
       Ettha hi sukhā adukkhamasukhāti imāsaṁ dvinnaṁ vedanānaṁ nippariyāyena
  dukkhabhāvo natthi, veneyyajjhāsayena pana tattha nicchandadassanatthaṁ pariyāyena

  *  *  *  *  *  *
  Footnote: 1 Ma. pubbāpare 2 majjhattārammaṇānubhavanabhāvo
  3 MaṂa. 13/89/67, saṁ.saḷā. 18/412/278 (syā)
  4 Maṃū. 12/465/414 5 saṁ.saḷā. 18/391/268 (syā) 6 saṁ.saḷā. 18/391/268 (syā)
-------------------------------------------------
[page 212]
  Dukkhabhāvo vuttoti sā tādisī pariyāyadesanā, ayaṁ pana vedanattayadesanā
  sabhāvakathāti katvā nippariyāyadesanāti ayamettha ācariyānaṁ samānatthakathā. 1-
       Vitaṇḍavādī panāha "dukkhatādvayavacanato pariyāyadesanāva vedanattayadesanā"ti.
  So "mā hevan"tissa vacanīyo, yasmā bhagavatā sabbāsaṁ vedanānaṁ
  dukkhabhāvo adhippāyavasena vutto "saṅkhārāniccataṁ ānanda mayā sandhāya bhāsitaṁ
  saṅkhāravipariṇāmataṁ "yaṅkiñci vedayitaṁ, sabbantaṁ dukkhasmin"ti, yadi panettha
  vedanattayadesanā pariyāyadesanā siyā, "idaṁ mayā sandhāya bhāsitaṁ tisso
  vedanā"ti vattabbaṁ siyā, na panetaṁ vuttaṁ.
       Apica ayameva vattabbo "ko panāvuso vedanattayadesanāya adhippāyo"ti.
  Sace vadeyya "mudukā dukkhā vedanā sukhā, adhimattā dukkhā, majjhimā
  adukkhamasukhāti veneyyajjhāsayena vuttā. Tāsu hi na sattānaṁ sukhādi vaḍḍhī"ti.
  So vattabbo:- ko panāvuso dukkhavedanāya sabhāvo, yena "sabbā vedanā
  dukkhā"ti vucceyyuṁ. Yadi yāya uppannāya sattā viyogameva icchanti, so
  dukkhavedanāya sabhāvo. Yāya ca pana uppannāya sattā aviyogameva icchanti, yāya na
  ubhayaṁ icchanti, sā kathaṁ dukkhavedanā siyā. Atha yā attano nissayasukhūpaghātakārī 2- ,
  sā dukkhā. Yā anuggahakārī, sā kathaṁ dukkhā siyā. Atha pana yadariyā
  dukkhato passanti, so dukkhavedanāya sabhāvo, saṅkhāradukkhatāya vedanaṁ ariyā
  dukkhato passanti, sā ca abhiṇhasabhāvāti kathaṁ tāsaṁ vedanānaṁ mudumajjhimādhimatta-
  dukkhabhāvo siyā. Yadi ca saṅkhāradukkhatāya eva vedanānaṁ dukkhabhāvo siyā,
  "tisso imā bhikkhave dukkhatāyo dukkhadukkhatā vipariṇāmadukkhatā
  saṅkhāradukkhatā"ti 3- ayaṁ dukkhatānaṁ vibhāgadesanā nippayojanā siyā. Tathā ca sati

  *  *  *  *  *  *
  Footnote: 1 chaṂa. samānakathā 2 chaṂa. nissayassa upaghātakārī 3 dī.pā. 11/305/194
-------------------------------------------------
[page 213]
  Suttameva paṭibāhitaṁ siyā, purimesu ca tīsu rūpāvacarajjhānesu mudukā dukkhā
  vedanāti āpajjati sukhavedanāvacanato. Catutthajjhāne arūpajjhānesu ca majjhimā,
  adukkhamasukhavedanāvacanato. Evaṁ sante purimā tisso rūpāvacarasamāpattiyo
  catutthajjhānasamāpattiyā arūpasamāpattīhi ca santatarāti āpajjati, kathaṁ vā
  santatarappaṇītatarāsu samāpattīsu dukkhavedanāya adhikabhāvo yujjati. Tasmā
  vedanattayadesanāya pariyāyadesanābhāvo na yuttoti.
       Yaṁ pana vuttaṁ "dukkhe sukhanti saññāvipallāso"ti 1- taṁ kathanti?
  Vipariṇāmadukkhatāya saṅkhāradukkhatāya ca yathābhūtānavabodhena yā ekanto
  sukhasaññā, yā ca dukkhanimitte sukhanimittasaññā, taṁ sandhāya vuttaṁ. Evampi
  "sukhā bhikkhave vedanā dukkhato daṭṭhabbā"ti 2- idaṁ pana kathanti? idaṁ pana
  vipariṇāmadassane 3- sanniyojanatthaṁ vuttaṁ tassa tattha virāguppattiyā upāyabhāvato
  sukhavedanāya bahudukkhānugatabhāvato ca. Tathāhi dukkhassa hetubhāvato anekehi
  dukkhadhammehi anubaddhattā ca paṇḍitā sukhampi dukkhamicceva paṭipannā.
       Evampi nattheva sukhavedanā, sukhahetūnaṁ niyamābhāvato. Ye hi sukhavedanāya
  hetusammatā ghāsacchādanādayo, te eva adhimattaṁ akāle ca paṭiseviyamānā
  dukkhavedanāya hetubhāvamāpajjanti. Na ca yeneva hetunā sukhaṁ, teneva dukkhanti
  yuttaṁ vattuṁ. Tasmā na te sukhahetū, dukkhantarāpagame pana aviññūnaṁ sukhasaññā yathā
  cirataraṁ ṭhānādiiriyāpathasamaṅgī hutvā tadaññairiyāpathasamāyoge mahantañca bhāraṁ
  vahato bhāranikkhepe ceva vūpasame ca, tasmā nattheva sukhanti? tayidaṁ sammadeva
  sukhahetuṁ apariññāya tassa niyamābhāvaparikappanaṁ. Ārammaṇamattameva hi kevalaṁ
  sukhahetuṁ manasikatvā evaṁ vuttaṁ, ajjhattikasarīrassa avatthāvisesaṁ samuditaṁ pana

  *  *  *  *  *  *
  Footnote: 1 aṅ.catukka 21/49/58 khu.paṭi. 31/525/417 2 khu.iti. 25/53/274
  3 Sī. vipariṇāmadassanena
-------------------------------------------------
[page 214]
  Ekajjhaṁ tadubhayaṁ sukhādihetūti veditabbaṁ. Yādisañca tadubhayaṁ sukhavedanāya hetu,
  tādisaṁ na kadācipi dukkhavedanāya hetu hotīti vavatthitā sukhādihetu. Yathā
  nāma tejodhātu sālīyavaḍākasassādīnaṁ yādisamavatthantaraṁ patvā sātamadhurabhāvahetu
  hoti, na tādisameva patvā kadācipi asātāmadhurabhāvahetu hoti, evaṁ sampadamidaṁ
  daṭṭhabbaṁ.
       Dukkhāpagameva kadāci sukhavedanantaraṁ upalabbhati. Tattha sukheyeva sukhasaññā,
  na dukkhāpagamatte yathā addhānagamanaparissamakilantassa sambāhane iriyāpathaparivattane
  ca, aññathā kālantarepi parissamāpagame tādisī sukhasaññā siyā.
  Dukkhāpagamamatte pana sukhanti parikappanā vedanāvisesassa anupalabbhamānattā.
  Ekanteneva cetaṁ evaṁ sampaṭicchitabbaṁ, yato paṇītappaṇītāniyeva ārammaṇāni
  mahatā āyāsena sattā abhipatthayanti. 1- Na ca nesaṁ yena kenaci yathāladdhamattena
  paccayena paṭikāraṁ kātuṁ sakkā taṇhuppādenāti vedanāpaccayā hi taṇhā
  upādi, tathābhāve ca 2- sugandhamadhurasukhasamphassādivatthūnaṁ itarītarabhāvena sukhavisesasaññā
  jāyamānā katamassa dukkhavisesassa apagamane ghānajivhākāyadvāresu sotadvāre
  ca dibbasaṅgītasadisapañcaṅgikatūriyasaddāvadhāraṇe. Tasmā na dukkhavedanāyameva 3-
  dukkhantarāpagame sukhasaññā, nāpi kevale dukkhapagamamatteti āgamato
  yuttitopi vavatthitā tisso vedanāti bhagavato vedanattayadesanā nītatthāyeva, na
  neyyatthāti saññāpetabbaṁ. Evaṁ ce taṁ upeti, iccetaṁ kusalaṁ, no ce, kammaṁ
  katvā uyyojetabbo "gaccha yathāsukhan"ti.
       Evametā aññamaññapaṭipakkhasabhāvavavatthitalakkhaṇā eva tisso vedanā
  bhagavatā desitā, tañca kho vipassanākammikānaṁ yogāvacarānaṁ vedanāmukhena

  *  *  *  *  *  *
  Footnote: 1 ka. abhipaṭṭhayanti 2 Ma. taṇhā, dukkhādhikābhāve ca 3 Ma. sukhavedanāyameva
-------------------------------------------------
[page 215]
  Arūpakammaṭṭhānadassanatthaṁ. Duvidhaṁ hi kammaṭṭhānaṁ rūpakammaṭṭhānaṁ arūpakammaṭṭhānanti.
  Tattha bhagavā rūpakammaṭṭhānaṁ kathento saṅkhepamanasikāravasena vā vitthāramanasikāravasena
  vā tathā catudhātuvavatthānādivasena vā katheti, arūpakammaṭṭhānaṁ pana
  kathento phassavasena vā vedanāvasena vā cittavasena vā katheti. Ekaccassa
  hi āpāthagate ārammaṇe āvajjato tattha cittacetasikānaṁ paṭhamābhinipāto
  phasso taṁ ārammaṇaṁ phusanto uppajjamāno pākaṭo hoti, ekaccassa taṁ
  ārammaṇaṁ anubhavantī uppajjamānā vedanā pākaṭā hoti, ekaccassa taṁ
  ārammaṇaṁ vijānantaṁ uppajjamānaṁ viññāṇaṁ pākaṭaṁ hoti. Iti tesaṁ tesaṁ
  puggalānaṁ ajjhāsayena yathāpākaṭaṁ phassādimukhena tidhā arūpakammaṭṭhānaṁ
  katheti.
       Tattha yassa phasso pākaṭo hoti, sopi "na kevalaṁ phassova uppajjati,
  tena saddhiṁ tadeva ārammaṇaṁ anubhavamānā vedanāpi uppajjati, sañjānamānā
  saññāpi, cetayamānā cetanāpi, vijānamānaṁ viññāṇampi uppajjatī"ti
  phassapañcamakeyeva pariggaṇhāti. Yassa vedanā pākaṭā hoti, sopi "na kevalaṁ
  vedanāva uppajjati, tāya saddhiṁ phusamāno phassopi uppajjati, sañjānamānā
  saññāpi, cetayamānā cetanāpi, vijānamānaṁ viññāṇampi uppajjatī"ti
  phassapañcamakeyeva pariggaṇhāti. Yassa viññāṇaṁ pākaṭaṁ hoti, sopi "na kevalaṁ
  viññāṇameva uppajjati, tena saddhiṁ tadevārammaṇaṁ phusamāno phassopi uppajjati,
  anubhavamānā vedanāpi, sañjānamānā saññāpi, cetayamānā cetanāpi
  uppajjatī"ti phassapañcamakeyeva pariggaṇhāti.
       So "ime phassapañcamakā dhammā kiṁnissitā"ti upadhārento "vatthunissitā"ti
  pajānāti. Vatthu nāma karajakāyo. Yaṁ sandhāya vuttaṁ "idaṁ ca pana me
-------------------------------------------------
[page 216]
  Viññāṇaṁ ettha sitaṁ ettha paṭibaddhan"ti. 1- So atthato bhūtā ceva
  upādārūpāni ca. Evamettha vatthu rūpaṁ, phassapañcamakā nāmanti nāmarūpamattameva
  passati. Rūpañcettha rūpakkhandho, nāmaṁ cattāro arūpino khandhāti pañcakkhandhamattaṁ
  hoti. Nāmarūpavinimuttā hi pañcakkhandhā, pañcakkhandhavinimuttaṁ vā nāmarūpaṁ natthi.
  So "ime pañcakkhandhā kiṁhetukā"ti upaparikkhanto "avijjādihetukā"ti, tato
  "paccayo ceva paccayuppannañca idaṁ, añño satto vā puggalo vā natthi,
  suddhasaṅkhārapuñjamattamevā"ti sappaccayanāmarūpavasena tilakkhaṇaṁ āropetvā
  vipassanāpaṭipāṭiyā "aniccaṁ dukkhaṁ anattā"ti sammasanto vicarati. So "ajja
  ajjā"ti paṭivedhaṁ ākaṅkhamāno tathārūpe samaye utusappāyaṁ puggalasappāyaṁ
  bhojanasappāyaṁ dhammassavanasappāyaṁ vā labhitvā ekapallaṅkena nisinnova vā
  vipassanaṁ matthakaṁ pāpetvā arahatte patiṭṭhāti. Evaṁ imesaṁ tiṇṇaṁ janānaṁ
  yāva arahattā kammaṭṭhānaṁ veditabbaṁ. Idha pana bhagavā vedanāvasena bujjhanakānaṁ
  ajjhāsayena arūpakammaṭṭhānaṁ kathento vedanāvasena kathesi. Tattha:-
             "lakkhaṇañca adhiṭṭhānaṁ uppatti anusayo tathā
              ṭhānaṁ pavattikālo ca indriyañca duvidhāditā"ti
  idaṁ pakiṇṇakaṁ veditabbaṁ:- tattha lakkhaṇaṁ heṭṭhā vuttameva. Adhiṭṭhānanti
  phasso. "phassapaccayā Vedanā"ti hi vacanato phasso vedanāya adhiṭṭhānaṁ.
  Tathā hi so vedanādhiṭṭhānabhāvato niccammagāvīupamāya upamito. Tattha sukhavedanīyo
  phasso sukhāya vedanāya adhiṭṭhānaṁ, dukkhavedanīyo phasso dukkhāya vedanāya,
  adukkhamasukhavedanīyo phasso adukkhamasukhāya vedanāya adhiṭṭhānaṁ, āsannakāraṇanti
  attho. Vedanā kassa padaṭṭhānaṁ? "vedanāpaccayā taṇhā"ti vacanato taṇhāya

  *  *  *  *  *  *
  Footnote: 1 dī.Sī. 9/234/77, MaṂa. 13/252/228
-------------------------------------------------
[page 217]
  Padaṭṭhānaṁ abhipatthanīyabhāvato. Sukhā vedanā tāva taṇhāya padaṭṭhānaṁ hotu,
  itarā pana kathanti? vuccate:- sukhasamaṅgīpi tāva taṁsadisaṁ tato vā uttaritaraṁ
  sukhaṁ abhipattheti, kimaṅgaṁ pana dukkhābhibhūto. 1- Adukkhamasukhā ca santabhāvena
  sukhamicceva vuccatīti tissopi vedanā taṇhāya padaṭṭhānaṁ.
       Uppattīti uppattikāraṇaṁ. Iṭṭhārammaṇabhūtā hi sattasaṅkhārā sukhavedanāya
  uppattikāraṇaṁ, te eva aniṭṭhārammaṇabhūtā dukkhavedanāya, majjhattārammaṇabhūtā
  adukkhamasukhāya. Vipākato tadākāraggahaṇato cettha iṭṭhāniṭṭhatā veditabbā.
       Anusayoti imāsu tīsu vedanāsu sukhāya vedanāya rāgānusayo anuseti,
  dukkhāya vedanāya paṭighānusayo, adukkhamasukhāya vedanāya avijjānusayo anuseti.
  Vuttañhetaṁ:-
              "sukhāya kho āvuso visākha vedanāya rāgānusayo anusetī"tiādi. 2-
       Diṭṭhimānānusayā cettha rāgapakkhiyā kātabbā. Sukhābhinandanena hi
  diṭṭhigatikā "sassatan"tiādinā sakkāye abhinivisanti, mānajātikā ca mānaṁ
  jappenti "seyyohamasmī"tiādinā. Vicikicchānusayo pana avijjāpakkhiko kātabbo.
  Tathā hi vuttaṁ paṭiccasamuppādavibhaṅge 3- "vedanāpaccayā vicikicchā"ti. Anusayānaṁ
  ca tattha tattha santāne appahīnabhāvena thāmagamanaṁ. Tasmā "sukhāya vedanāya
  rāgānusayo anusetī"ti maggena appahīnattā anurūpakāraṇalābhe uppajjanāraho
  rāgo tattha sayito viya hotīti attho. Esa nayo sesesupi.
       Ṭhānanti kāyo cittañca vedanāya ṭhānaṁ. Vuttañhetaṁ:- "yaṁ tasmiṁ
  samaye kāyikaṁ sukhaṁ kāyasamphassajaṁ sātaṁ sukhavedayitaṁ 4- yaṁ tasmiṁ samaye cetasikaṁ
  sukhaṁ cetosamphassajaṁ sātaṁ sukhavedayitan"ti 5- ca.

  *  *  *  *  *  *
  Footnote: 1 chaṂa. dukkhasamaṅgībhūto 2 Maṃū. 12/465/414 3 abhi.vi. 35/288/198
  4 abhi.saṅ. 34/449/123 5 abhi.saṅ. 34/471/127
-------------------------------------------------
[page 218]
       Pavattikāloti pavattikkhaṇo pavattanākalanañca. Pavattikkhaṇena hi
  sukhadukkhavedanānaṁ sukhadukkhabhāvo vavatthito. Yathāha:-
              "sukhā kho āvuso visākha vedanā ṭhitisukhā vipariṇāmadukkhā,
          dukkhā kho āvuso visākha vedanā ṭhitidukkhā vipariṇāmasukhā"ti. 1-
       Sukhāya vedanāya atthibhāvo sukhaṁ, natthibhāvo dukkhaṁ. Dukkhāya vedanāya
  atthibhāvo dukkhaṁ, natthibhāvo sukhanti attho. Adukkhamasukhāya vedanāya pavattanā-
  kalanaṁ pavattiyā ākalanaṁ anākalanañca jānanaṁ ajānanañca sukhadukkhabhāvavavatthānaṁ.
  Vuttampi cetaṁ:-
              "adukkhamasukhā kho āvuso visākha vedanā ñāṇasukhā
          aññāṇadukkhā"ti. 1-
       Indriyanti etā hi sukhādayo tisso vedanā sukhindriyaṁ dukkhindriyaṁ
  somanassindriyaṁ domanassindriyaṁ upekkhindriyanti adhipateyyaṭṭhena
  indriyato pañcadhā vibhattā. Kāyikaṁ hi sātaṁ sukhindriyanti vuttaṁ, asātaṁ
  dukkhindriyanti. Mānasaṁ pana sātaṁ somanassindriyanti vuttaṁ, asātaṁ
  domanassindriyanti. Duvidhampi neva sātaṁ nāsātaṁ upekkhindriyanti. Kiṁ panettha
  kāraṇaṁ:- yathā kāyikacetasikā sukhadukkhavedanā "sukhindriyaṁ somanassindriyaṁ
  dukkhindriyaṁ domanassindriyan"ti vibhajitvā vuttā, na evamadukkhamasukhāti?
  bhedābhāvato. Yatheva hi anuggahasabhāvā bādhakasabhāvā ca sukhadukkhavedanā aññathā kāyassa
  anuggahaṁ bādhakañca karonti, cittassa ca aññathā, na evamadukkhamasukhā, tasmā bhedābhāvato
  vibhajitvā na vuttā.
       Dvidhāditāti sabbāpi hi vedanā vedayitaṭṭhena ekavidhāpi nissayabhedena
  duvidhā kāyikā cetasikāti, sukhā dukkhā adukkhamasukhāti tividhā, catuyonivasena

  *  *  *  *  *  *
  Footnote: 1 Maṃū. 12/465/414
-------------------------------------------------
[page 219]
  Catubbidhā, indriyavasena gativasena ca pañcavidhā, dvāravasena ca ārammaṇavasena
  ca chabbidhā, sattaviññāṇadhātuyogena sattavidhā, aṭṭhalokadhammapaccayatāya
  aṭṭhavidhā, sukhādīnaṁ paccekaṁ atītādivibhāgena navavidhā, tā eva ajjhattabahiddhābhedena
  aṭṭhārasavidhā, tathā rūpādīsu chasu ārammaṇesu ekekasmiṁ sukhādivasena tisso
  tisso katvā. Rūpārammaṇasmiṁ hi sukhāpi uppajjati dukkhāpi adukkhamasukhāpi,
  evamitaresupi. Atha vā aṭṭhārasamanopavicāravasena aṭṭhārasa. Vuttaṁ hi:-
              "cakkhunā rūpaṁ disvā somanassaṭṭhāniyaṁ rūpaṁ upavicarati,
          domanassaṭṭhāniyaṁ, upekkhāṭṭhāniyaṁ rūpaṁ upavicarati, sotena saddaṁ
          sutvā .pe. Manasā dhammaṁ viññāya somanassaṭṭhāniyaṁ dhammaṁ
          upavicarati, domanassaṭṭhāniyaṁ, upekkhāṭṭhāniyaṁ dhammaṁ upavicaratī"ti. 1-
       Evamaṭṭhārasavidhā bhavanti. 2- Tathā cha gehassitāni somanassāni, cha
  gehassitāni domanassāni, cha gehassitā upekkhā, tathā nekkhammassitā
  somanassādayoti evaṁ chattiṁsavidhā. Atīte chattiṁsa, anāgate chattiṁsa, paccuppanne
  chattiṁsāti aṭṭhuttarasatampi bhavanti. Evamettha dvidhāditā veditabbāti.
                          Pakiṇṇakakathā niṭṭhitā.
       Gāthāsu samāhitoti upacārappanābhedena samādhinā samāhito. Tena
  samathabhāvanānuyogaṁ dasseti. Sampajānoti sātthakasampajaññādinā catubbidhena
  sampajaññena sampajāno. Tena vipassanānuyogaṁ dasseti. Satoti satokārī. Tena
  samathavipassanānayena dhammā bhāvanāpāripūriṁ gacchanti. Tena samannāgatattaṁ
  dasseti. Vedanā ca pajānātīti "imā vedanā, ettakā vedanā"ti sabhāvato

  *  *  *  *  *  *
  Footnote: 1 aṅṭika. 20/62/172 2 chaṂa. honti
-------------------------------------------------
[page 220]
  "aniccā Dukkhā vipariṇāmadhammā"ti aniccādilakkhaṇato ca pubbabhāge tīhi
  pariññāhi parijānanto vipassanaṁ vaḍḍhetvā ariyamaggena pariññāpaṭivedhena
  pajānāti. Vedanānañca sambhavanti samudayasaccaṁ. Yattha cetā nirujjhantīti ettāvatā
  vedanā yattha nirujjhanti, taṁ nirodhasaccaṁ. Khayagāminanti vedanānaṁ khayagāminaṁ
  ariyamaggañca pajānātīti sambandho. Vedanānaṁ khayāti evaṁ cattāri saccāni
  paṭivijjhantena ariyamaggena vedanānaṁ anuppādanirodhā. Nicchāto parinibbutoti
  nittaṇho pahīnataṇho kilesaparinibbānena ca khandhaparinibbānena ca parinibbuto
  hoti.
                         Tatiyasuttavaṇṇanā niṭṭhitā.
                           -------------
                        4. Dutiyavedanāsuttavaṇṇanā
       [53] Catutthe dukkhato daṭṭhabbāti sukhavedanā vipariṇāmadukkhavasena
  dukkhāti ñāṇacakkhunā passitabbā. Sallato daṭṭhabbāti dunnīharaṇaṭṭhena
  anto tudanaṭṭhena pīḷanaṭṭhena dukkhadukkhabhāvena dukkhavedanā sallanti
  passitabbā. Aniccatoti hutvā abhāvato udayabbayavantato tāvakālikato
  niccapaṭipakkhato ca adukkhamasukhā vedanā aniccāti passitabbā. Kāmañcettha
  sabbāpi vedanā aniccato passitabbā, aniccadassanato pana sātisayaṁ
  virāganimittaṁ dukkhadassananti imamatthaṁ dassento satthā "sukhā bhikkhave vedanā
  dukkhato daṭṭhabbā, dukkhā vedanā sallato daṭṭhabbā"ti āha. Atha vā yattha
  puthujjanā sukhābhinivesino, tattha nibbedajananatthaṁ tathā vuttaṁ. Tenassā
  saṅkhāradukkhatāya dukkhabhāvo dassito. Yadaniccaṁ, taṁ dukkhanti vipariṇāmadukkhatāya
-------------------------------------------------
[page 221]
  "sukhā Bhikkhave vedanā dukkhato daṭṭhabbā"ti vatvā "sukhāpi tāva edisī,
  dukkhā nu kho kīdisī"ti cintentānaṁ dukkhadukkhatāya "dukkhā vedanā sallato
  daṭṭhabbā"ti āha, itarā pana saṅkhāradukkhatāya eva dukkhāti dassento
  "adukkhamasukhā vedanā aniccato daṭṭhabbā"ti avoca.
       Ettha ca "sukhā vedanā dukkhato daṭṭhabbā"ti etena rāgassa
  samugghātanūpāyo dassito. Sukhavedanāya hi rāgānusayo anuseti. "dukkhā Vedanā
  sallato daṭṭhabbā"ti etena dosassa samugghātanūpāyo dassito. Dukkhavedanāya
  hi paṭighānusayo anuseti. "adukkhamasukhā Vedanā aniccato daṭṭhabbā"ti etena
  mohassa samugghātanūpāyo dassito. Adukkhamasukhavedanāya hi avijjānusayo
  anuseti.
       Tathā paṭhamena taṇhāsaṅkilesassa pahānaṁ dassitaṁ tassa sukhassādahetukattā,
  dutiyena duccaritasaṅkilesassa pahānaṁ. Yathābhūtaṁ hi dukkhaṁ aparijānantā tassa
  pariharaṇatthaṁ duccaritaṁ caranti. Tatiyena diṭṭhisaṅkilesassa pahānaṁ aniccato
  passantassa diṭṭhisaṅkilesābhāvato avijjānimittattā diṭṭhisaṅkilesassa,
  avijjānimittañca adukkhamasukhā vedanā. Paṭhamena vā vipariṇāmadukkhapariññā, dutiyena
  dukkhadukkhapariññā, tatiyena saṅkhāradukkhapariññā. Paṭhamena vā iṭṭhārammaṇapariññā,
  dutiyena aniṭṭhārammaṇapariññā, tatiyena majjhattārammaṇapariññā.
  Virattesu hi tadārammaṇadhammesu ārammaṇānipi virattāneva hontīti. Paṭhamena
  vā rāgappahānaparikittanena dukkhānupassanāya appaṇihitavimokkho dīpito hoti,
  dutiyena dosappahānaparikittanena aniccānupassanāya animittavimokkho, tatiyena
  mohappahānaparikittanena anattānupassanāya suññatavimokkho dīpito hotīti veditabbaṁ.
       Yatoti yadā, yasmā vā. Ariyoti kilesehi ārakā ṭhito parisuddho.
  Sammaddasoti sabbāsaṁ vedanānaṁ catunnampi vā saccānaṁ aviparītadassāvī.
-------------------------------------------------
[page 222]
  Acchecchi taṇhanti vedanāmūlakaṁ taṇhaṁ aggamaggena chindi, anavasesato
  samucchindi. Vivattayi saṁyojananti dasavidhaṁ saṁyojanaṁ parivattayi, nimmūlamakāsi.
  Sammāti hetunā kāraṇena. Mānābhisamayāti mānassa dassanābhisamayā, pahānābhisamayā
  vā. Arahattamaggo hi kiccavasena mānaṁ passati, ayamassa dassanābhisamayo.
  Tena diṭṭho pana so tāvadeva pahīyati diṭṭhavisena diṭṭhasattānaṁ jīvitaṁ viya,
  ayamassa pahānābhisamayo. Antamakāsi dukkhassāti evaṁ arahattamaggena mānassa
  diṭṭhattā pahīnattā ca sabbasseva vaṭṭadukkhassa koṭisaṅkhātaṁ antaṁ paricchedaṁ
  parivaṭumaṁ akāsi, antimasamussayamattāvasesaṁ dukkhamakāsīti vuttaṁ hoti.
       Gāthāsu yoti yo ariyasāvako. Addāti addasa, sukhavedanaṁ dukkhato
  passīti attho. Sukhavedanā hi visamissaṁ viya bhojanaṁ paribhogakāle assādaṁ
  dadamānā vipariṇāmakāle dukkhāyevāti. Dukkhamaddakkhi sallatoti yathā sallaṁ
  sarīraṁ anupavisantampi paviṭṭhampi uddhariyamānampi pīḷameva janeti, evaṁ
  dukkhavedanā uppajjamānāpi ṭhitippattāpi bhijjamānāpi vibādhatiyevāti taṁ
  sallato vipassīti vuttaṁ. Addakkhi naṁ aniccatoti sukhadukkhato santasabhāvatāya
  aniccato passi.
       Save sammaddasoti so evaṁ tissannaṁ vedanānaṁ sammadeva dukkhādito
  dassāvī. Yatoti yasmā. Tatthāti vedanāyaṁ. Vimuccatīti samucchedavimuttivasena
  vimuccati. Idaṁ vuttaṁ hoti:- yasmā sukhādīni dukkhādito addasa, tasmā
  tattha vedanāya tappaṭibaddhacchandarāgappahānena samucchedavasena vimuccati yaṁsadde
  hi vutte taṁsaddo āharitvā vattabbo. Atha vā yatoti kāyavācācittehi
  saṁyato yatatto, yatati padahatīti vā yato, āyatatīti attho. Abhiññāvositoti
  vedanāmukhena catusaccakammaṭṭhānaṁ bhāvetvā chaṭṭhābhiññāya pariyosito katakicco.
-------------------------------------------------
[page 223]
  Santoti rāgādikilesavūpasamena santo. Yogātigoti kāmayogādiṁ catubbidhampi
  yogaṁ atikkanto. Ubhayahitamunanato munīti.
                        Catutthasuttavaṇṇanā niṭṭhitā.
                          ---------------
                        5. Paṭhamaesanāsuttavaṇṇanā
       [54] Pañcame esanāti gavesanā pariyesanā magganā. Tā vibhāgato
  dassetuṁ "kāmesanā"tiādi vuttaṁ. Tattha kāmesanāti kāmānaṁ esanā, kāmasaṅkhātā
  vā esanā kāmesanā. Vuttañhetaṁ:-
              "tattha katamā kāmesanā, yo kāmesu kāmacchando kāmarāgo
          kāmanandī kāmasneho kāmapipāsā kāmamucchā kāmajjhosānaṁ, ayaṁ
          vuccati kāmesanā"ti. 1-
       Tasmā kāmarāgo kāmesanāti veditabbo. Bhavesanāyapi eseva nayo.
  Vuttampi cetaṁ:-
              "tattha katamā bhavesanā, yo bhavesu bhavacchando .pe.
          Bhavajjhosānaṁ, ayaṁ vuccati bhavesanā"ti. 1-
       Tasmā bhavesanarāgo rūpārūpabhavapatthanā bhavesanāti veditabbā. Brahmacariyassa
  esanā brahmacariyesanā. Yathāha:-
              "tattha katamā brahmacariyesanā, sassato lokoti vā
          asassato lokoti vā antavā lokoti vā anantavā lokoti vā
          taṁ jīvaṁ taṁ sarīranti vā aññaṁ jīvaṁ aññaṁ sarīranti vā hoti

  *  *  *  *  *  *
  Footnote: 1 abhi.vi. 35/919/447-8
-------------------------------------------------
[page 224]
          Tathāgato paraṁ maraṇāti vā na hoti tathāgato paraṁ maraṇāti vā
          hoti ca na ca hoti tathāgato paraṁ maraṇāti vā neva hoti na na
          hoti tathāgato paraṁ maraṇāti vā. Yā evarūpā diṭṭhi diṭṭhigataṁ
          diṭṭhigahaṇaṁ diṭṭhikantāro diṭṭhivisūkāyikaṁ diṭṭhivipphanditaṁ diṭṭhisaṁ-
          yojanaṁ gāho paṭiggāho 1- abhiniveso parāmāso kummaggo micchāpatho
          micchattaṁ titthāyatanaṁ vipariyesaggāho, ayaṁ vuccati brahmacariyesanā"ti. 2-
       Tasmā diṭṭhigatasammatassa brahmacariyassa gavesanā 3- diṭṭhibrahmacariyesanāti
  veditabbāti. Ettāvatā rāgadiṭṭhiyo esanāti dassitā honti. Na kevalañca
  rāgadiṭṭhiyova esanā, tadekaṭṭhaṁ kammampi. Vuttampi cetaṁ:-
              "tattha katamā kāmesanā, kāmarāgo tadekaṭṭhaṁ akusalaṁ
          kāyakammaṁ vacīkammaṁ manokammaṁ, ayaṁ vuccati kāmesanā. Tattha katamā
          bhavesanā, bhavarāgo tadekaṭṭhaṁ akusalaṁ kāyakammaṁ manokammaṁ, ayaṁ
          vuccati bhavesanā. Tattha katamā brahmacariyesanā, antaggāhikā diṭṭhi
          tadekaṭṭhaṁ akusalaṁ kāyakammaṁ vacīkammaṁ manokammaṁ, ayaṁ vuccati
          brahmacariyesanā"ti. 2-
  Evametā tisso esanā veditabbā.
       Gāthāsu sambhavanti ettha esanānaṁ uppattihetubhūtā avijjādayo taṇhā
  cāti sambhavo, samudayoti attho. Yattha cetā nirujjhantīti brahmacariyesanā
  paṭhamamaggena nirujjhati, kāmesanā anāgāmimaggena, bhavesanā arahattamaggena
  nirujjhatīti veditabbaṁ. Sesaṁ vuttanayameva.
                        Pañcamasuttavaṇṇanā niṭṭhitā.
                          ---------------

  *  *  *  *  *  *
  Footnote: 1 chaṂa. patiṭṭhāho 2 abhi.vi. 35/919/448 3 chaṂa. esanā
-------------------------------------------------
[page 225]
                        6. Dutiyaesanāsuttavaṇṇanā
       [55] Chaṭṭhe brahmacariyesanā sahāti brahmacariyesanāya saddhiṁ.
  Vibhattilopena hi ayaṁ niddeso, karaṇatthe vā etaṁ paccattavacanaṁ. Idaṁ vuttaṁ
  hoti "brahmacariyesanāya saddhiṁ kāmesanā bhavesanāti tisso esanā"ti. Tāsu
  brahmacariyesanaṁ sarūpato dassetuṁ "itisaccaparāmāso, diṭṭhiṭṭhānā samussayā"ti
  vuttaṁ. Tassattho:- iti evaṁ saccanti parāmāso itisaccaparāmāso. Idameva
  saccaṁ, moghamaññanti diṭṭhiyā pavattiākāraṁ dasseti. Diṭṭhiyo eva
  sabbānatthahetubhāvato diṭṭhiṭṭhānā. Vuttañhetaṁ "micchādiṭṭhiparamāhaṁ bhikkhave
  vajjānaṁ vadāmī"ti. 1- Tā eva ca uparūpari vaḍḍhamānā lobhādikilesasamussayena ca
  samussayā, "idameva saccaṁ, moghamaññan"ti micchābhinivisamānā sabbānatthahetubhūtā
  kilesadukkhūpacayahetubhūtā ca diṭṭhiyo brahmacariyesanāti vuttaṁ hoti. Etena
  pavattiākārato nipphattito ca brahmacariyesanā dassitāti veditabbā.
       Sabbarāgavirattassāti sabbehi kāmarāgabhavarāgehi virattassa. Tato eva
  taṇhakkhayasaṅkhāte nibbāne vimuttattā taṇhakkhayavimuttino arahato. Esanā
  paṭinissaṭṭhāti kāmesanā bhavesanā ca sabbaso nissaṭṭhā pahīnā. Diṭṭhiṭṭhānā
  samūhatāti brahmacariyesanāsaṅkhātā diṭṭhiṭṭhānā ca paṭhamamaggeneva samugghātitā.
  Esanānaṁ khayāti etāsaṁ 2- tissannaṁ esanānaṁ khayā anuppādanirodhā
  bhinnakilesattā bhikkhūti ca sabbaso āsābhāvā nirāsoti ca diṭṭhekaṭṭhassa
  vicikicchākathaṁkathāsallassa pahīnattā akathaṁkathīti ca vuccatīti.
                        Chaṭṭhasuttavaṇṇanā niṭṭhitā.
                           -------------

  *  *  *  *  *  *
  Footnote: 1 aṅ.ekaka. 20/310/35 2 chaṂa. evametāsaṁ
-------------------------------------------------
[page 226]
                       7-8. Āsavasuttadvayavaṇṇanā
       [56-57] Sattame kāmāsavoti kāmesu āsavo kāmasaṅkhāto vā
  āsavo kāmāsavo, atthato pana kāmarāgo rūpādiabhirati ca 1- kāmāsavo.
  Rūpārūpabhavesu chandarāgo jhānanikanti sassatadiṭṭhisahagato rāgo bhavapatthanā ca
  bhavāsavo. Avijjāva avijjāsavo.
       Āsavānañca sambhavanti ettha ayonisomanasikāro avijjādayo ca kilesā
  āsavānaṁ sambhavo. Vuttañhetaṁ:-
              "ayoniso bhikkhave manasikaroto anuppannā ceva āsavā
          uppajjanti, uppannā ca āsavā pavaḍḍhantī"ti. 2-
              "avijjā Bhikkhave pubbaṅgamā akusalānaṁ dhammānaṁ samāpattiyā
          anvadeva ahirikaṁ anottappan"ti 3- ca.
       Maggañca khayagāminanti āsavānaṁ khayagāminaṁ ariyamaggañca. Tattha kāmāsavo
  anāgāmimaggena pahīyati, bhavāsavo avijjāsavo ca arahattamaggena. Kāmupādānaṁ
  viya kāmāsavopi aggamaggavajjhoti ca vadanti. Sesaṁ vuttanayameva. Aṭṭhame
  apubbaṁ natthi.
                      Sattamāṭṭhamasuttavaṇṇanā niṭṭhitā.
                         -----------------
                          9. Taṇhāsuttavaṇṇanā
       [58] Navame taṇhāyanaṭṭhena taṇhā, rūpādivisayaṁ tasatīti vā taṇhā.
  Idāni taṁ vibhajitvā dassetuṁ "kāmataṇhā"tiādi vuttaṁ. Tattha pañcakāmaguṇiko

  *  *  *  *  *  *
  Footnote: 1 Ma. rūpādiabhiruci ca 2 Maṃū. 12/15/10 3 khu.iti. 25/40/262
-------------------------------------------------
[page 227]
  Rāgo kāmataṇhā. Rūpārūpabhavesu chandarāgo jhānanikanti sassatadiṭṭhisahagato
  rāgo bhavavasena patthanā ca bhavataṇhā. Ucchedadiṭṭhisahagato rāgo vibhavataṇhā.
  Apica pacchimataṇhādvayaṁ ṭhapetvā sesā sabbāpi taṇhā kāmataṇhā eva.
  Yathāha:-
              "tattha katamā bhavataṇhā, sassatadiṭṭhisahagato 1- rāgo
          sārāgo cittassa sārāgo, ayaṁ vuccati bhavataṇhā. Tattha katamā
          vibhavataṇhā, ucchedadiṭṭhisahagato rāgo sārāgo cittassa sārāgo,
          ayaṁ vuccati vibhavataṇhā, avasesā taṇhā kāmataṇhā"ti. 2-
       Imā ca tisso taṇhā rūpataṇhā .pe. Dhammataṇhāti visayabhedato
  paccekaṁ chabbidhāti katvā aṭṭhārasa honti, tā ajjhattarūpādīsu aṭṭhārasa,
  bahiddhārūpādīsu aṭṭhārasāti chattiṁsa, iti atītā chattiṁsa, anāgatā chattiṁsa,
  paccuppannā chattiṁsāti vibhāgato aṭṭhasataṁ honti. Puna saṅgahe kariyamāne
  kālabhedaṁ anāmasitvā gayhamānā chattiṁseva honti, rūpādīnaṁ ajjhattikabāhiravibhāge
  akariyamāne aṭṭhāraseva, rūpādiārammaṇavibhāgamatte gayhamāne chaḷeva,
  ārammaṇavibhāgampi akatvā gayhamānā tissoyeva hontīti.
       Gāthāsu taṇhāyogenāti taṇhāsaṅkhātena yogena, kāmayogena ca
  bhavayogena ca. Saṁyuttāti sambandhā bhavādīsu saṁyojitā vā. Tenevāha "rattacittā
  bhavābhave"ti. Khuddake ceva mahante ca bhave laggacittāti attho. Atha vā
  bhavoti sassatadiṭṭhi, abhavoti ucchedadiṭṭhi. Tasmā bhavābhave sassatucchedadiṭṭhīsu
  sattavisattacittāti. Etena bhavataṇhā vibhavataṇhā ca dassitā. Imasmiṁ pakkhe
  "taṇhāyogenā"ti iminā kāmataṇhāva dassitāti veditabbā. Te yogayuttā

  *  *  *  *  *  *
  Footnote: 1 pāḷiyaṁ bhavadiṭṭhisahagatoti pāṭho dissati 2 abhi.vi. 35/916/446
-------------------------------------------------
[page 228]
  Mārassāti te evaṁbhūtā puggalā mārassa pāsasaṅkhātena yogena yuttā baddhā.
  Rāgo hi mārayogo mārapāsoti vuccati. Yathāha:-
               "antalikkhacaro pāso yvāyaṁ carati mānaso
                tena taṁ bādhayissāmi na me samaṇa mokkhasī"ti. 1-
       Catūhi yogehi anūpaddutattā yogakkhemaṁ, nibbānaṁ arahattañca, tassa
  anadhigamena ayogakkhemino uparūpari kilesābhisaṅkhārānaṁ jananato janā, pāṇino.
  Rūpādīsu sattā visattāti sattā.
                "khandhānañca Paṭipāṭi dhātuāyatanāna ca
                 abbocchinnaṁ vattamānā saṁsāroti pavuccatī"ti
  evaṁ vuttaṁ khandhādīnaṁ aparāparuppattisaṅkhātaṁ saṁsāraṁ gacchanti, tato na muccanti.
  Kasmā? taṇhāyogayuttattā. Jātimaraṇagāmino punappunaṁ jananamaraṇasseva
  Upagamanasīlāti. Ettāvatā vaṭṭaṁ dassetvā idāni vivaṭṭaṁ dassetuṁ "ye ca
  taṇhaṁ pahantvānāti gāthamāha. Sā heṭṭhā vuttanayattā suviññeyyāva.
                        Navamasuttavaṇṇanā niṭṭhitā.
                          --------------
                        10. Māradheyyasuttavaṇṇanā
       [59] Dasamassa kā uppatti? ekadivasaṁ kira satthā sekkhabahulāya
  parisāya parivuto nisinno tesaṁ ajjhāsayaṁ oloketvā upari visesādhigamāya
  ussāhaṁ janetuṁ asekkhabhūmiṁ thomento imaṁ suttaṁ abhāsi. Tattha atikkammātiādīsu

  *  *  *  *  *  *
  Footnote: 1 viṃahā. 4/33/28. saṁ.sa. 15/151/135
-------------------------------------------------
[page 229]
  Ayaṁ saṅkhepattho:- atikkamma atikkamitvā abhibhavitvā. Māradheyyaṁ mārassa
  visayaṁ issariyaṭṭhānaṁ. Ādiccova yathā ādicco abbhādiupakkilesavimutto
  attano iddhiyā ānubhāvena tejasāti tīhi guṇehi samannāgato nabhaṁ
  abbhussakkamāno 1- sabbaṁ ākāsagataṁ tamaṁ atikkamma atikkamitvā abhibhavitvā
  vidhamitvā virocati obhāsati tapati, evameva khīṇāsavo bhikkhu tīhi dhammehi
  samannāgato sabbupakkilesavimutto māradheyyasaṅkhātaṁ tebhūmakadhammappavattaṁ abhibhavitvā
  virocatīti.
       Asekkhenāti ettha sikkhāsu jātāti sekkhā, sattannaṁ sekkhānaṁ eteti
  vā sekkhā, apariyositasikkhattā sayameva sikkhantīti vā sekkhā, maggadhammā
  heṭṭhimaphalattayadhammā ca. Aggaphaladhammā pana upari sikkhitabbābhāvena na sekkhāti
  asekkhā. Yattha hi sekkhabhāvāsaṅkā atthi, tatthāyaṁ paṭisedhoti lokiyadhammesu
  nibbāne ca asekkhabhāvānāpatti daṭṭhabbā. Sīlasamādhipaññāsaṅkhātā hi sikkhā
  attano paṭipakkhakilesehi vimuttā 2- parisuddhā upakkilesānaṁ ārammaṇabhāvampi
  anupagamanato sātisayaṁ sikkhāti vattuṁ yuttā aṭṭhasupi maggaphalesu vijjanti,
  tasmā catumaggaheṭṭhimaphalattayadhammā viya arahattaphaladhammāpi "tāsu sikkhāsu
  jātā"ti ca, taṁsikkhāsamaṅgino arahato itaresaṁ viya sekkhatte sati "sekkhassa
  ete"ti ca, "sikkhā sīlaṁ etesan"ti ca sekkhāti āsaṅkā siyunti
  tadāsaṅkānivattanatthaṁ asekkhāti yathāvuttasekkhabhāvappaṭisedhaṁ katvā vuttaṁ.
  Arahattaphale hi pavattamānā sikkhā pariniṭṭhitakiccattā na sikkhākiccaṁ karonti,
  kevalaṁ sikkhāphalabhāvena pavattanti. Tasmā tā na sikkhāvacanaṁ arahanti, nāpi taṁsamaṅgino
  sekkhavacanaṁ, na ca taṁsampayuttā dhammā sikkhanasīlā. "sikkhāsu Jātā"ti

  *  *  *  *  *  *
  Footnote: 1 Sī. abbhussukkamāno 2 chaṂa. vippayuttā
-------------------------------------------------
[page 230]
  Evamādiatthehi aggaphaladhammā sekkhā na honti. Heṭṭhimaphalesu pana sikkhā
  sakadāgāmimaggavipassanādīnaṁ upanissayabhāvato sikkhākiccaṁ karontīti sikkhāvacanaṁ
  arahanti, taṁsamaṅgino ca sekkhavacanaṁ, taṁsampayuttā dhammā ca sikkhanasīlā.
  Sekkhadhammā yathāvuttehi atthehi sekkhā hontiyeva.
       Atha vā sekkhāti apariyositasikkhānaṁ vacananti asekkhāti padaṁ pariyositasikkhānaṁ
  dassananti na lokiyadhammanibbānānaṁ asekkhabhāvāpatti. Vuḍḍhippattā
  sekkhā asekkhā ca sekkhadhammesu eva kesañci vuḍḍhippattānaṁ asekkhatā
  āpajjatīti arahattamaggadhammā vuḍḍhippattā, yathāvuttehi ca atthehi sekkhāti
  katvā asekkhā āpannāti ce? taṁ na, sadisesu tabbohārato. Arahattamaggato
  hi ninnānākaraṇaṁ arahattaphalaṁ ṭhapetvā pariññādikiccakaraṇaṁ vipākabhāvañca,
  tasmā te eva sekkhā dhammā arahattaphalabhāvaṁ āpannāti sakkā vattuṁ.
  Kusalasukhato ca vipākasukhaṁ santataratāya paṇītataranti vuḍḍhippattāva te dhammā
  hontīti "asekkhā"ti vuccanti.
       Te pana asekkhadhamme khandhavasena idha tidhā vibhajitvā tehi samannāgamena
  khīṇāsavassa ānubhāvaṁ vibhāvento bhagavā "asekkhena sīlakkhandhenā"tiādimāha.
  Tattha sīlasaddassa attho heṭṭhā vutto. Khandhasaddo pana rāsimhi paññattiyaṁ
  rūḷhiyaṁ guṇeti bahūsu atthesu diṭṭhappayogo. Tathā hi "asaṅkhyeyyo
  appameyyo mahāudakakkhandhotveva saṅkhyaṁ gacchatī"tiādīsu 1- rāsimhi āgato.
  "addasā Kho bhagavā mahantaṁ dārukkhandhaṁ gaṅgāya nadiyā sotena vuyhamānan"tiādīsu 2-
  paññattiyaṁ. "cittaṁ Mano mānasaṁ hadayaṁ paṇḍaraṁ mano manāyatanaṁ
  manindriyaṁ, viññāṇaṁ viññāṇakkhandho"tiādīsu 3- rūḷhiyaṁ. "na Kho āvuso

  *  *  *  *  *  *
  Footnote: 1 aṅ.catukka. 21/51/63 aṅchakka. 22/308/375
  2 saṁ.saḷā. 18/322/223 (syā) 3 abhi.saṅ. 34/65/32
-------------------------------------------------
[page 231]
  Visākha ariyena aṭṭhaṅgikena maggena tayo khandhā saṅgahitā, tīhi ca kho āvuso
  visākha khandhehi ariyo aṭṭhaṅgiko maggo saṅgahito"tiādīsu 1- guṇe. Idhāpi
  guṇeyeva daṭṭhabbo. Tasmā asekkhena sīlasaṅkhātena guṇenāti attho.
  Samannāgatoti sampayutto samaṅgībhūto. Samādahati etena, sayaṁ vā samādahati,
  samādhānameva vāti samādhi. Pakārehi jānāti yathāsabhāvaṁ paṭivijjhatīti paññā.
  Sīlameva khandho sīlakkhandho. Sesesupi eseva nayo.
       Tattha aggaphalabhūtā sammāvācā sammākammanto sammāājīvo ca sabhāveneva
  asekkho sīlakkhandho nāma, tathā sammāsamādhi asekkho samādhikkhandho.
  Tadupakārakato pana sammāvāyāmasammāsatiyo samādhikkhandhena saṅgahaṁ gacchanti.
  Tathā sammādiṭṭhi asekkho paññākkhandho. Tadupakārakato sammāsaṅkapPo.
  Paññākkhandhe saṅgahaṁ gacchatīti evamettha aṭṭhapi arahattaphaladhammā tīhi khandhehi
  saṅgahetvā dassitāti veditabbaṁ.
       Yassa ete subhāvitāti yena arahatā ete sīlādayo asekkhadhammakkhandhā
  subhāvitā suṭṭhu vaḍḍhitā, so ādicco viya 2- virocatīti sambandho. "yassa
  Cete"tipi paṭhanti. Tesaṁ casaddo nipātamattaṁ. Evametasmiṁ vagge paṭhamasutte
  vaṭṭaṁ, pariyosānasutte vivaṭṭaṁ, itaresu vaṭṭavivaṭṭaṁ kathitaṁ.
                        Dasamasuttavaṇṇanā niṭṭhitā.
                        Paṭhamavaggavaṇṇanā niṭṭhitā.
                           -------------

  *  *  *  *  *  *
  Footnote: 1 Maṃū. 12/462/412 2 chaṂa. ādiccova
-------------------------------------------------
[page 232]
                             2. Dutiyavagga
                       1. Puññakiriyāvatthusuttavaṇṇanā
       [60] Dutiyavaggassa paṭhame puññakiriyāvatthūnīti pujjabhavaphalaṁ nibbattenti,
  attano santānaṁ punantīti vā puññāni, puññāni ca tāni hetupaccayehi
  kattabbato kiriyā cāti puññakiriyā, tā eva ca tesaṁ tesaṁ ānisaṁsānaṁ
  vatthubhāvato puññakiriyāvatthūni. Dānamayanti anūpacchinnabhavamūlassa anuggahavasena
  pūjāvasena vā attano deyyadhammassa paresaṁ pariccāgacetanā diyyati etāyāti
  dānaṁ, dānameva dānamayaṁ. Cīvarādīsu hi catūsu paccayesu annādīsu vā dasasu
  dānavatthūsu rūpādīsu vā chasu ārammaṇesu taṁ taṁ dentassa tesaṁ uppādanato
  paṭṭhāya pubbabhāge pariccāgakāle pacchā somanassacittena anussaraṇe cāti
  tīsu kālesu vuttanayeneva 1- pavattacetanā dānamayaṁ puññakiriyāvatthu nāMa.
       Sīlamayanti niccasīlauposathaniyamādivasena pañca aṭṭha dasa vā sīlāni
  samādiyantassa sīlapūraṇatthaṁ pabbajissāmīti vihāraṁ gacchantassa pabbajantassa
  manorathaṁ matthakaṁ pāpetvā "pabbajito vatamhi sādhu suṭṭhū"ti āvajjentassa
  saddhāya pātimokkhaṁ paripūrentassa paññāya cīvarādike paccavekkhantassa satiyā
  āpathagatesu rūpādīsu cakkhudvārādīni saṁvarantassa vīriyena ājīvaṁ sodhentassa ca
  pavattā cetanā sīlatīti sīlamayaṁ puññakiriyāvatthu nāMa.
       Tathā paṭisambhidāyaṁ 2- vuttena vipassanāmaggena cakkhuṁ aniccato dukkhato
  anattato vipassantassa sotaṁ, ghānaṁ, jivhaṁ, kāyaṁ, manaṁ. Rūpe .pe. Dhamme.
  Cakkhuviññāṇaṁ .pe. Manoviññāṇaṁ. Cakkhusamphassaṁ .pe. Manosamphassaṁ.

  *  *  *  *  *  *
  Footnote: 1 chaṂa. vuttanayena 2 khu.paṭi. 31/99/76
-------------------------------------------------
[page 233]
  Cakkhusamphassajaṁ vedanaṁ .pe. Manosamphassajaṁ vedanaṁ. Rūpasaññaṁ .pe.
  Dhammasaññaṁ. Jarāmaraṇaṁ aniccato dukkhato anattato vipassantassa yā cetanā,
  yā ca paṭhavīkasiṇādīsu aṭṭhatiṁsāya ārammaṇesu pavattā jhānacetanā, yā ca
  anavajjesu kammāyatanasippāyatanavijjāṭṭhānesu pariccayamanasikārādivasena pavattā
  cetanā, sabbā bhāveti etāyāti bhāvanāmayaṁ, vuttanayena puññakiriyāvatthu cāti.
       Ekamekañcettha yathārahaṁ pubbabhāgato paṭṭhāya kāyena karontassa
  kāyakammaṁ hoti, tadatthaṁ vācaṁ nicchārentassa vacīkammaṁ, kāyaṅgaṁ vācaṅgañca
  acopetvā manasā cintentassa manokammaṁ. Annādīni dentassa cāpi
  "annadānādīni 1- demī"ti vā dānapāramiṁ āvajjetvā vā dānakāle dānamayaṁ
  puññakiriyāvatthu hoti. Vattasīse ṭhatvā dadato sīlamayaṁ, khayato vayato kammato
  sammasanaṁ paṭṭhapetvā dadato bhāvanāmayaṁ puññakiriyāvatthu hoti.
       Aparānipi satta puññakiriyāvatthūni apacitisahagataṁ puññakiriyāvatthu
  veyyāvaccasahagataṁ pattianuppadānaṁ abbhanumodanaṁ desanāmayaṁ savanamayaṁ diṭṭhujugataṁ
  puññakiriyāvatthūti. Saraṇagamanampi hi diṭṭhujugateneva saṅgayhati. Yampanettha
  vattabbaṁ, taṁ parato āvi bhavissati.
       Tattha vuḍḍhataraṁ disvā paccuggamanapattacīvarapaṭiggahaṇābhivādanamagga-
  sampadānādivasena apacāyanasahagataṁ veditabbaṁ. Vuḍḍhatarānaṁ vattapaṭipattikaraṇavasena,
  gāmaṁ piṇḍāya paviṭṭhaṁ bhikkhuṁ disvā pattaṁ gahetvā gāme bhikkhaṁ sampādetvā
  upasaṁharaṇavasena, "gaccha bhikkhūnaṁ pattaṁ āharā"ti sutvā vegena gantvā
  pattāharaṇādivasena ca veyyāvaccasahagataṁ veditabbaṁ. Cattāro paccaye datvā
  pupphagandhādīhi ratanattayassa pūjaṁ katvā aññaṁ vā tādisaṁ puññaṁ katvā

  *  *  *  *  *  *
  Footnote: 2 Ma. annapānādīni
-------------------------------------------------
[page 234]
  "sabbasattānaṁ Patti hotū"ti pariṇāmavasena pattianuppadānaṁ veditabbaṁ. Tathā
  parehi dinnāya pattiyā kevalaṁ vā parehi kataṁ puññaṁ "sādhu suṭṭhū"ti
  anumodanavasena abbhanumodanaṁ veditabbaṁ. Attano paguṇadhammaṁ apaccāsiṁsanto
  hitajjhāsayena paresaṁ deseti. Idaṁ desanāmayaṁ puññakiriyāvatthu nāMa. Yaṁ pana
  eko "evaṁ maṁ dhammakathikoti jānissantī"ti icchāya ṭhatvā lābhasakkārasiloka-
  sannissito dhammaṁ deseti, taṁ na mahapphalaṁ hoti. "addhā Ayaṁ attahitaparahitānaṁ
  paṭipajjanūpāyo"ti yonisomanasikārapurecārikahitapharaṇena muducittena dhammaṁ suṇāti,
  idaṁ savanamayaṁ puññakiriyāvatthu hoti. Yaṁ paneko "iti maṁ saddhoti jānissantī"ti
  suṇāti, taṁ na mahapphalaṁ hoti. Diṭṭhiyā ujugamanaṁ diṭṭhujugataṁ. 1- "atthi
  Dinnan"ti ādinayappavattassa sammādassanassa etaṁ adhivacanaṁ. Idaṁ hi pubbabhāge
  vā pacchābhāge vā ñāṇavippayuttampi ujukaraṇakāle ñāṇasampayuttameva hoti.
  Apare panāhu "vijānapajānavasena dassanaṁ diṭṭhi kusalañca viññāṇaṁ
  kammassakatañāṇādi ca sammādassanan"ti. Tattha kusalena viññāṇena ñāṇassa
  anuppādepi attanā katapuññānussaraṇavaṇṇārahavaṇṇādīnaṁ saṅgaho,
  kammassakatañāṇena kammapathasammādiṭṭhiyā. Itaraṁ pana diṭṭhujugataṁ sabbesaṁ niyamalakkhaṇaṁ.
  Yaṁ hi kiñci puññaṁ karontassa diṭṭhiyā ujubhāveneva taṁ mahapphalaṁ hoti.
       Imesaṁ pana sattannaṁ puññakiriyāvatthūnaṁ purimehi tīhi dānamayādīhi
  puññakiriyāvatthūhi saṅgaho. Tattha hi apacāyanaveyyāvaccāni sīlamaye,
  pattianuppadānābbhanumodanāni dānamaye, dhammadesanāsavanāni bhāvanāmaye, diṭṭhujugataṁ
  tīsupi. Tenāha bhagavā:-
              "tīṇimāni bhikkhave puññakiriyāvatthūni, katamāni tīṇi, dānamayaṁ
          .pe. Bhāvanāmayaṁ puññakiriyāvatthū"ti. 2-

  *  *  *  *  *  *
  Footnote: 1 Sī. diṭuṭhujjugataṁ chaṂa. diṭṭhijugataṁ 2 aṅ.aṭṭhaka. 23/36/245 (syā)
-------------------------------------------------
[page 235]
       Ettha ca aṭṭhannaṁ kāmāvacarakusalacetanānaṁ vasena tiṇṇampi puññakiriyāvatthūnaṁ
  pavattipi hoti. Yathā hi paguṇaṁ dhammaṁ parivattentassa ekacce anusandhiṁ
  asallakkhentasseva gacchanti, evaṁ paguṇaṁ samathavipassanābhāvanaṁ anuyuñjantassa
  antarantarā ñāṇavippayuttacittenāpi manasikāro pavattati. Sabbantaṁ pana
  mahaggatakusalacetanānaṁ vasena bhāvanāmayameva puññakiriyāvatthu hoti, na itarāni.
  Gāthāya attho heṭṭhā vuttoyeva.
                        Paṭhamasuttavaṇṇanā niṭṭhitā.
                          --------------
                          2. Cakkhusuttavaṇṇanā
       [61] Dutiye cakkhūnīti cakkhantīti cakkhūni, samavisamaṁ ācikkhantāni viya
  pavattantīti attho. Atha vā cakkhanaṭṭhena cakkhūni. Kimidaṁ cakkhanaṁ nāma?
  assādanaṁ. Tathā hi vadanti "madhuṁ cakkhati byañjanaṁ cakkhatī"ti. Imāni ca
  ārammaṇarasaṁ anubhavantāni assādentāni viya hontīti cakkhanaṭṭhena cakkhūni.
  Tāni pana saṅkhepato dve cakkhūni ñāṇacakkhu maṁsacakkhu cāti. Tesu maṁsacakkhu
  heṭṭhā vuttameva. Ñāṇacakkhu dibbacakkhu paññācakkhūti idha dvidhā katvā
  vuttaṁ.
       Tattha dibbacakkhūti dibbasadisattā dibbaṁ. Devatānaṁ hi sucaritakammanibbattaṁ
  pittasemharuhirādīhi apalibuddhaṁ upakkilesavimuttatāya dūrepi ārammaṇaggahaṇasamatthaṁ
  dibbaṁ pasādacakkhu hoti. Idañcāpi vīriyabhāvanābalanibbattaṁ ñāṇacakkhu tādisamevāti
  dibbasadisattā dibbaṁ, dibbavihāravasena paṭiladdhattā attano ca
  dibbavihārasannissitattā ālokapariggahena mahājutikattā tirokuḍḍādigatarūpadassanena
-------------------------------------------------
[page 236]
  Mahāgatikattāpi dibbaṁ. Taṁ sabbaṁ saddasatthānusārena veditabbaṁ. Dassanaṭṭhena
  cakkhukiccakaraṇena cakkhumivātipi cakkhu, dibbañca taṁ cakkhu cāti dibbacakkhu.
       Pajānātīti paññā. Kiṁ pajānāti? cattāri ariyasaccāni "idaṁ dukkhan"tiādinā.
  Vuttañhetaṁ:-
              "pajānātīti kho āvuso tasmā paññāti vuccati, kiñci
          pajānāti, idaṁ dukkhan"tiādi. 1-
       Aṭṭhakathāyaṁ pana "paññāpanavasena paññā kinti paññāpeti? aniccanti
  paññāpeti, dukkhanti paññāpeti, anattāti paññāpetī"ti vuttaṁ. Sā panāyaṁ
  lakkhaṇādito yathāsabhāvapaṭivedhalakkhaṇā, akkhalitapaṭivedhalakkhaṇā vā
  kusalissāsakhittausupaṭivedho viya, visayobhāsanarasā padīpo viya, asammohapaccupaṭṭhānā
  araññagatasudesiko viya. Visesato panettha āsavakkhayañāṇasaṅkhātā paññā
  catusaccadassanaṭṭhena paññācakkhūti adhippetā. Yaṁ sandhāya vuttaṁ "cakkhuṁ udapādi,
  ñāṇaṁ udapādi, paññā udapādi, vijjā udapādi, āloko udapādī"ti 2-
       etesu ca maṁsacakkhu parittaṁ, dibbacakkhu mahaggataṁ, itaraṁ appamāṇaṁ.
  Maṁsacakkhu rūpaṁ, itarāni arūpāni. Maṁsacakkhu dibbacakkhu ca lokiyāni sāsavāni
  rūpavisayāni, itaraṁ lokuttaraṁ anāsavaṁ catusaccavisayaṁ. Maṁsacakkhu abyākataṁ, dibbacakkhu
  siyā kusalaṁ siyā abyākataṁ, tathā paññācakkhu. Maṁsacakkhu kāmāvacaraṁ, dibbacakkhu
  rūpāvacaraṁ, itaraṁ lokuttaranti evamādivibhāgā 3- veditabbā.
       Gāthāsu anuttaranti paññācakkhuṁ sandhāya vuttaṁ. Taṁ hi
  āsavakkhayañāṇabhāvato anuttaraṁ. Akkhāsi purisuttamoti purisānaṁ uttamo aggo
  sammāsambuddho desesi. Uppādoti maṁsacakkhussa pavatti. Maggoti upāyo,
  dibbacakkhussa kāraṇaṁ.

  *  *  *  *  *  *
  Footnote: 1 Maṃū. 12/449/401 2 viṃahā. 4/29/24, saṁṃahā. 19/1081/368 3 Sī. evamādinā
-------------------------------------------------
[page 237]
  Pakaticakkhumato eva hi dibbacakkhu uppajjati, yasmā kasiṇālokaṁ vaḍḍhetvā
  dibbacakkhuñāṇassa uppādanaṁ, so ca kasiṇamaṇḍale uggahanimittena vinā
  natthīti. Yatoti yadā. Ñāṇanti āsavakkhayañāṇaṁ. Tenevāha "paññācakkhu
  anuttaran"ti. Yassa cakkhussa paṭilābhāti yassa ariyassa paññācakkhussa
  uppattiyā bhāvanāya sabbasmā vaṭṭadukkhato pamuccati parimuccatīti.
                         Dutiyasuttavaṇṇanā niṭaṭhitā.
                           -------------
                         3. Inadriyasuttavaṇṇanā
       [62] Tatiye indriyānīti adhipateyyaṭṭhena indriyāni. Yāni hi
  sahajātadhammesu issarā viya hutvā tehi anuvattitabbāni, tāni indriyāni
  nāMa. Apica indo bhagavā dhammissaro paramena ca cittissariyena samannāgato,
  tena indena sabbapaṭhamaṁ diṭṭhattā adhigatattā paresaṁ ca diṭṭhattā desitattā
  vihitattā gocarabhāvanāsevanāhi diṭṭhattā ca indriyāni. Indaṁ vā maggādhigamassa
  upanissayabhūtaṁ puññakammaṁ, tassa liṅgānītipi indriyāni.
       Anaññātaññassāmītindriyanti "anamatagge saṁsāre anaññātaṁ anadhigataṁ
  amatapadaṁ catusaccadhammameva vā jānissāmī"ti paṭipannassa iminā pubbabhāgena
  uppannaṁ indriyaṁ, sotāpattimaggapaññāyetaṁ adhivacanaṁ. Aññindriyanti
  ājānanaindriyaṁ. Tatrāyaṁ vacanattho:- ājānāti paṭhamamaggañāṇena diṭṭhamariyādaṁ
  anatikkamitvāva jānātīti aññā. Yatheva hi paṭhamamaggapaññā dukkhādīsu
  pariññābhisamayādivasena pavattati, tatheva ayampi pavattatīti aññā ca sā
  yathāvuttenaṭṭhena indriyaṁ cāti aññindriyaṁ ājānanaṭṭheneva aññassa vā
-------------------------------------------------
[page 238]
  Ariyapuggalassa indriyanti aññindriyaṁ, sotāpattiphalato paṭṭhāya chasu ṭhānesu
  ñāṇassetaṁ adhivacanaṁ. Aññātāvindriyanti aññātāvino catūsu saccesu
  niṭṭhitañāṇakiccassa khīṇāsavassa uppajjanato indriyaṭṭhasambhavato ca
  aññātāvindriyaṁ. Ettha ca paṭhamapacchimāni paṭhamamaggacatutthaphalavasena ekaṭṭhānikāni,
  itaraṁ itaramaggaphalavasena chaṭṭhānikanti veditabbaṁ.
       Gāthāsu sikkhamānassāti adhisīlasikkhādayo sikkhamānassa bhāventassa.
  Ujumaggānusārinoti ujumaggo vuccati ariyamaggo, antadvayavivajjitattā tassa
  anussaraṇato ujumaggānusārino, paṭipāṭiyā magge uppādentassāti attho.
  Khayasminti anavasesānaṁ kilesānaṁ khepanato khayasaṅkhāte aggamagge ñāṇaṁ
  paṭhamaṁ pureyeva uppajjati. Tato aññā anantarāti tato maggañāṇato
  anantarā arahattaṁ uppajjati. Atha vā ujumaggānusārinoti līnuddhacca-
  patiṭṭhānāyūhanādike vajjetvā samathavipassanaṁ yuganaddhaṁ katvā bhāvanāvasena pavattaṁ
  pubbabhāgamaggaṁ anussarantassa anugacchantassa paṭipajjantassa gotrabhuñāṇānantaraṁ
  diṭṭhekaṭṭhānaṁ kilesānaṁ khepanato khayasmiṁ sotāpattimagge paṭhamañāṇaṁ
  anaññātaññassāmītindriyaṁ uppajjati. Tato aññā anantarāti tato paṭhamañāṇato
  anantarā anantarato paṭṭhāya yāva aggamaggā aññā aññindriyaṁ uppajjati.
       Tato aññā vimuttassāti tato aññā aññindriyato pacchā
  arahattamaggañāṇānantarā arahattaphalena paññāvimuttiyā aññātāvindriyena
  vimuttassa. Ñāṇaṁ ve hoti tādinoti arahattaphaluppattito uttarakāle
  iṭṭhāniṭṭhādīsu tādilakkhaṇappattassa khīṇāsavassa paccavekkhaṇañāṇaṁ uppajjati.
  Kathaṁ uppajjatīti āha "akuppā me vimuttī"ti. Tassa akuppabhāvassa kāraṇaṁ
  dasseti "bhavasaṁyojanakkhayā"ti.
-------------------------------------------------
[page 239]
       Idāni tādisaṁ khīṇāsavaṁ thomento "sa ve indariyasampanno"ti tatiyaṁ
  gāthamāha. Tattha indriyasampannoti yathāvuttehi tīhi lokuttarindriyehi
  samannāgato, suddhehipi vā paṭippassaddhiladdhehi saddhādīhi indriyehi
  samannāgato paripuṇṇo, tato eva cakkhvādīhi suṭṭhu vūpasantehi nibbisevanehi
  indriyehi samannāgato. Tenāha "santo"ti, sabbakilesapariḷāhavūpasamena
  upasantoti attho. Santipade ratoti nibbāne abhirato adhimutto. Ettha ca
  "indriyasampanno"ti etena bhāvitamaggatā pariññātakkhandhatā cassa dassitā,
  "santo"ti etena pahīnakilesatā, "santipade rato"ti etena sacchikatanirodhatāti.
  Sesaṁ vuttanayameva.
                         Tatiyasuttavaṇṇanā niṭṭhitā.
                           -------------
                          4. Addhāsuttavaṇṇanā
       [63] Catutthe addhāti kālā. Atīto addhātiādīsu dve pariyāyā
  suttantapariyāyo abhidhammapariyāyo ca. Tattha suttantapariyāyena paṭisandhito
  pubbe atīto addhā nāma, cutito pacchā anāgato addhā nāma, saha
  cutipaṭisandhīhi tadanantaraṁ paccuppanno addhā nāMa. Abhidhammapariyāyena uppādo
  ṭhiti bhaṅgoti ime tayo khaṇe patvā niruddhadhammā atīto addhā nāma, tayopi
  khaṇe asampattā anāgato addhā nāma, khaṇattayasamaṅgino paccuppanno addhā
  nāMa.
       Aparo nayo:- ayaṁ hi atītādivibhāgo addhāsantatisamayavasena catudhā
  veditabbo. Tesu addhāvibhāgo vutto, santativasena sabhāgā ekautusamuṭṭhānā
-------------------------------------------------
[page 240]
  Ca pubbāpariyavasena vattamānāpi paccuppannā, tato pubbe visabhāgautuāhārasamuṭṭhānā
  atītā, pacchā anāgatā. Cittajā ekavīthiekajavanaekasamāpattisamuṭṭhānā
  paccuppannā nāma, tato pubbe atītā, pacchā anāgatā. Kammasamuṭṭhānānaṁ
  pāṭiyekkaṁ santativasena atītādibhedo natthi, tesaṁyeva pana utuāhāracittasamuṭṭhānānaṁ
  upatthambhakavasena 1- tassa atītādibhāvo veditabbo. Samayavasena
  ekamuhuttapubbaṇhasāyanharattindivādīsu samayesu santānavasena pavattamānā
  taṁtaṁsamaye paccuppannā nāma, tato pubbe atītā, pacchā anāgatā. Ayaṁ tāva
  rūpadhammesu nayo. Arūpadhammesu pana khaṇavasena uppādādikkhaṇattayapariyāpannā
  paccuppannā, tato pubbe atītā, pacchā anāgatā apica atikkantahetupaccayakiccā
  atītā, niṭṭhitahetukiccā aniṭṭhitapaccayakiccā paccuppannā,
  ubhayakiccamasampattā anāgatā. Attano vā kiccakkhaṇe paccuppannā, tato
  pubbe atītā, pacchā anāgatā ettha ca khaṇādikathāva nippariyāyā, sesā
  pariyāyā. Ayaṁ hi atītādibhedo nāma dhammānaṁ hoti, na kālassa. Atītādibhede
  pana dhamme upādāya paramatthato avijjamānopi kālo idha teneva vohārena
  atītotiādinā vuttoti veditabbo.
       Gāthāsu akkheyyasaññinoti ettha akkhāyati kathīyati paññāpīyatīti
  akkheyyaṁ, kathāvatthu, atthato rūpādayo pañcakkhandhā. Vuttañhetaṁ:-
              "atītaṁ vā addhānaṁ ārabbha kathaṁ katheyya anāgataṁ vā
          .pe. Paccuppannaṁ vā addhānaṁ ārabbha kathaṁ katheyyā"ti. 2-
       Tathā:-
              "yaṁ bhikkhave rūpaṁ atītaṁ niruddhaṁ vipariṇataṁ, `ahosī'ti tassa
          saṅkhā, `ahosī'ti tassa samaññā, `ahosī'ti tassa paññatti, na
          tassa saṅkhā atthīti, na tassa saṅkhā bhavissatī"ti. 3-

  *  *  *  *  *  *
  Footnote: 1 Ma. uppattivasena 2 dī.pā 11/305/197 3 saṁ.kha. 17/62/59
-------------------------------------------------
[page 241]
  Evaṁ vuttena niruttipathasuttenapi ettha attho dīpetabbo. Evaṁ kathāvatthubhāvena
  akkheyyasaṅkhāte khandhapañcake ahanti ca mamanti ca devoti ca manussoti ca
  itthīti ca purisoti cādinā pavattasaññāvasena akkheyyasaññino, pañcasu
  upādānakkhandhesu sattapuggalādisaññinoti attho. Akkheyyasmiṁ
  taṇhādiṭṭhiggāhavasena patiṭṭhitā, rāgādivasena vā aṭṭhahākārehi patiṭṭhitā. Ratto
  hi rāgavasena patiṭṭhito hoti, duṭṭho dosavasena, muḷho mohavasena, parāmaṭṭho
  diṭṭhivasena, thāmagato anusayavasena, vinibbandho mānavasena, aniṭṭhaṅgato
  vicikicchāvasena, vikkhepagato uddhaccavasena patiṭṭhito hotīti.
       Akkheyyaṁ apariññāyāti taṁ akkheyyaṁ tebhūmakadhamme tīhi pariññāhi
  aparijānitvā tassa aparijānanahetu. Yogamāyanti maccunoti maraṇassa yogaṁ
  tena saṁyogaṁ upagacchanti, na visaṁyoganti attho.
       Atha vā yoganti upāyaṁ, tena yojitaṁ pasāritaṁ mārasenaṭṭhaniyaṁ anatthajālaṁ
  kilesajālañca upagacchantīti vuttaṁ hoti. Tathā hi vuttaṁ:-
              "na hi no saṅgarantena mahāsenena maccunā"ti. 1-
       Ettāvatā vaṭṭaṁ dassetvā idāni vivaṭṭaṁ dassetuṁ "akkheyyañca
  pariññāyātiādi vuttaṁ. Tattha ca saddo byatireke, tena akkheyyaparijānanena
  laddhabbaṁ vakkhamānameva visesaṁ joteti. Pariññāyāti vipassanāsahitāya maggapaññāya
  dukkhanti paricchijja jānitvā, tappaṭibaddhakilesappahānena vā taṁ samatikkamitvā
  tissannampi pariññānaṁ kiccaṁ matthakaṁ pāpetvā. Akkhātāraṁ na maññatīti sabbaso
  maññanānaṁ pahīnattā khīṇāsavo akkhātāraṁ na maññati, kārakādisabhāvaṁ kiñci
  attānaṁ na paccetīti attho. Phuṭṭho vimokkho manasā, santipadamanuttaranti

  *  *  *  *  *  *
  Footnote: 1 Ma.u. 14/272/241, khu.jā. 28/121/137
-------------------------------------------------
[page 242]
  Yasmā sabbasaṅkhatavimuttattā "vimokkho"ti sabbakilesasantāpavūpasamanaṭṭhānatāya
  "santipadan"ti laddhanāmo nibbānadhammo phuṭṭho phusito patto, tasmā
  akkhātāraṁ na maññatīti. Atha vā "pariññāyā"ti padena dukkhasaccassa
  pariññābhisamayaṁ samudayasaccassa pahānābhisamayañca vatvā idāni "phuṭṭho vimokkho
  manasā, santipadamanuttaran"ti iminā magganirodhānaṁ bhāvanāsacchikiriyābhisamayaṁ
  vadati. Tassattho:- samucchedavasena sabbakilesehi vimuccatīti vimokkho, ariyamaggo.
  So panassa maggacittena phuṭṭho phusito bhāvito, teneva anuttaraṁ santipadaṁ
  nibbānaṁ phuṭṭhaṁ phusitaṁ sacchikatanti.
       Akkheyyasampannoti akkheyyanimittaṁ vividhāhi vipattīhi upaddute loke
  pahīnavipallāsatāya tato suparimutto akkheyyapariññāhi nibbattāhi sampattīhi
  sampanno samannāgato. Saṅkhāya sevīti paññāvepullappattiyā cīvarādipaccaye saṅkhāya
  parituletvāva sevanasīlo, saṅkhātadhammattā ca 1- āpāthagataṁ sabbampi visayaṁ
  chaḷaṅgupekkhāvasena saṅkhāya sevanasīlo. Dhammaṭṭhoti asekkhadhammesu nibbānadhamme
  eva vā ṭhito. Vedagūti veditabbassa catusaccassa pāraṁ gatattā vedagū. Evaṁguṇo
  arahā bhavādīsu katthaci āyatiṁ 2- punabbhavābhāvato manussadevāti saṅkhyaṁ na
  upeti, apaññattikabhāvameva gacchatīti anupādāparinibbānena desanaṁ niṭṭhāpesi.
                        Catutthasuttavaṇṇanā niṭaṭhitā.
                          --------------
                         5. Duccaritasuttavaṇṇanā
       [64] Pañcame duṭṭhu caritāni, duṭṭhāni vā caritāni duccaritāni.
  Kāyena duccaritaṁ, kāyato vā pavattaṁ duccaritaṁ kāyaduccaritaṁ. Sesesupi eseva

  *  *  *  *  *  *
  Footnote: 1 vāti yuttataraṁ 2 Sī. āyati
-------------------------------------------------
[page 243]
  Nayo. Imāni ca duccaritāni paññattiyā vā kathetabbāni kammapathehi vā.
  Tattha paññattiyā tāva kāyadvāre paññattasikkhāpadassa vītikkamo kāyaduccaritaṁ,
  vacīdvāre paññattasikkhāpadassa vītikkamo vacīduccaritaṁ, ubhayattha paññattassa
  vītikkamo manoduccaritanti ayaṁ paññattikathā. Pāṇātipātādayo pana tisso
  cetanā kāyadvārepi vacīdvārepi uppannā 1- kāyaduccaritaṁ, tathā catasso
  musāvādādicetanā vacīduccaritaṁ, abhijjhā byāpādo micchādiṭṭhīti tayo
  cetanāsampayuttadhammā manoduccaritanti ayaṁ kammapathakathā.
       Gāthāyaṁ kammapathappattoyeva pāpadhammo kāyaduccaritādibhāvena vuttoti
  tadaññaṁ pāpadhammaṁ saṅgaṇhituṁ "yañcaññaṁ dosasañhitan"ti vuttaṁ. Tattha dosasañhitanti
  rāgādikilesasaṁhitaṁ. Sesaṁ suviññeyyameva
                        pañcamasuttavaṇṇanā niṭṭhitā.
                          --------------
                          6. Sucaritasuttavaṇṇanā
       [65] Chaṭṭhe suṭṭhu caritāni, sundarāni vā caritāni sucaritāni.
  Kāyena sucaritaṁ, kāyato vā pavattaṁ sucaritaṁ kāyasucaritaṁ. Sesesupi eseva nayo.
       Idhāpi pana paññattivasena kammapathavasena cāti duvidhā kathā. Tattha
  kāyadvāre paññattisikkhāpadassa avītikkamo kāyasucaritaṁ, vacīdvāre
  paññattasikkhāpadassa avītikkamo vacīsucaritaṁ, ubhayattha paññattassa avītikkamo
  manosucaritanti ayaṁ paññattikathā. Pāṇātipātādīhi pana viramantassa uppannā tisso
  cetanāpi viratiyopi kāyasucaritaṁ, musāvādādīhi viramantassa catasso cetanāpi viratiyopi

  *  *  *  *  *  *
  Footnote: 1 Sī. kāyadvāre uppannā, su.vi. 3/305/179
-------------------------------------------------
[page 244]
  Vacīsucaritaṁ, anabhijjhā abyāpādo sammādiṭṭhīti tayo cetanāsampayuttadhammā
  manosucaritanti ayaṁ kammapathakathā. Sesaṁ vuttanayameva.
                        Chaṭṭhasuttavaṇṇanā niṭṭhitā.
                          --------------
                         7. Soceyyasuttavaṇṇanā
       [66] Sattame soceyyānīti sucibhāvā. Kāyasoceyyanti kāyasucaritaṁ,
  vacīmanosoceyyānipi vacīmanosucaritāneva. Tathā hi vuttaṁ "tattha katamaṁ kāyasoceyyaṁ,
  pāṇātipātā veramaṇī"tiādi. 1-
       Gāthāyaṁ samucchedavasena pahīnasabbakāyaduccaritattā kāyena sucīti kāyasuci.
  Soceyyasampannanti paṭippassaddhakilesattā suparisuddhāya soceyyasampattiyā
  upetaṁ. Sesaṁ vuttanayameva.
                        Sattamasuttavaṇṇanā niṭṭhitā.
                           -------------
                         8. Moneyyasuttavaṇṇanā
       [67] Aṭṭhame moneyyānīti ettha idhalokaparalokaṁ attahitaparahitañca
  munātīti muni, kalayāṇaputhujjanena saddhiṁ satta sekkhā arahā ca. Idha pana
  arahāva adhippeto. Munino bhāvāti moneyyāni. Arahato kāyavacīmanosamācāRā.
       Atha vā munibhāvakarā moneyyapaṭipadādhammā moneyyāni. Tesamayaṁ
  vitthāro:-
              "tattha katamaṁ kāyamoneyyaṁ, tividhakāyaduccaritassa pahānaṁ
          kāyamoneyyaṁ, tividhaṁ kāyasucaritaṁ kāyamoneyyaṁ, kāyārammaṇe ñāṇaṁ

  *  *  *  *  *  *
  Footnote: 1 aṅṭika. 20/121/265
-------------------------------------------------
[page 245]
          Kāyamoneyyaṁ, kāyapariññā kāyamoneyyaṁ, pariññāsahagato maggo
          kāyamoneyyaṁ, kāyasmiṁ chandarāgappahānaṁ kāyamoneyyaṁ, kāyasaṅkhāranirodhā
          catutthajjhānasamāpatti kāyamoneyyaṁ.
              Tattha katamaṁ vacīmoneyyaṁ, catubbidhavacīduccaritassa pahānaṁ
          vacīmoneyyaṁ, catubbidhaṁ vacīsucaritaṁ, vācārammaṇe ñāṇaṁ vācāpariññā,
          pariññāsahagato maggo, vācāya chandarāgappahānaṁ, vacīsaṅkhāranirodhā
          dutiyajjhānasamāpatti vacīmoneyyaṁ.
              Tattha katamaṁ manomoneyyaṁ, tividhamanoduccaritassa pahānaṁ
          manomoneyyaṁ, tividhaṁ manosucaritaṁ, manārammaṇe ñāṇaṁ, manopariññā,
          pariññāsahagato maggo, manasmiṁ chandarāgappahānaṁ, cittasaṅkhāranirodhā
          saññāvedayitanirodhasamāpatti manomoneyyan"ti. 1-
       Ninhātapāpakanti aggamaggajalena suṭṭhu vikkhālitapāpamalaṁ.
                        Aṭṭhamasuttavaṇṇanā niṭṭhitā.
                          ---------------
                         9. Paṭhamarāgasuttavaṇṇanā
       [68] Navame yassa kassacīti aniyamitavacanaṁ, tasmā yassa kassaci puggalassa
  gahaṭṭhassa vā pabbajitassa vā. Rāgo appahīnoti rañjanaṭṭhena rāgo
  samucchedavasena appahīno, 2- maggena anuppattidhammataṁ na āpādito. Dosamohesupi
  eseva nayo. Tattha apāyagamanīyā rāgadosamohā paṭhamamaggena, oḷārikā
  kāmarāgadosā dutiyamaggena, teyeva anavasesā tatiyamaggena, bhavarāgo

  *  *  *  *  *  *
  Footnote: 1 khuṃahā. 29/67/67, khu.cūḷa. 30/164/83 (syā) 2 chaṂa. na pahīno
-------------------------------------------------
[page 246]
  Avasiṭṭhamoho ca catutthamaggena pahīyanti. Evametesu pahīyantesu tadekaṭṭhato
  sabbepi kilesā pahīyanteva. Evamete rāgādayo yassa kassaci bhikkhussa vā
  bhikkhuniyā vā upāsakassa vā upāsikāya vā maggena appahīnā.
       Baddho mārassāti kilesamārena baddhoti vuccati. Yadaggena ca kilesamārena
  baddho, tadaggena abhisaṅkhāramārādīhipi baddhoyeva hoti. Paṭimukkassa mārapāsoti
  paṭimukko assa anena appahīnakilesena puggalena tāya eva appahīnakilesatāya
  mārapāsasaṅkhāto kileso attano cittasantāne paṭimukko pavesito, tena sayaṁ
  bandhāpitoti attho. Atha vā paṭimukko assa bhaveyya mārapāso. Sukkapakkhe
  omukkassāti avamukko mocito appanīto assa. Sesaṁ vuttavipariyāyena
  veditabbaṁ.
       Idha gāthā sukkapakkhavaseneva āgatā. Tatrāyaṁ saṅkhepattho:- yassa
  ariyapuggalassa rāgadosāvijjā virājitā aggamaggena nirodhitā, taṁ
  bhāvitakāyasīlacittapaññatāya bhāvitattesu arahantesu aññataraṁ abbhantaraṁ ekaṁ
  brahmabhūtaṁ brahmaṁ vā seṭṭhaṁ arahattaphalaṁ pattaṁ, yathā aññe khīṇāsavā
  pubbūpanissayasampattisamannāgatā hutvā āgatā, yathā ca te antadvayarahitāya
  sīlasamādhipaññākkhandhasahagatāya majjhimāya paṭipadāya nibbānaṁ gatā adhigatā, yathā vā te
  khandhādīnaṁ tathalakkhaṇaṁ yāthāvato paṭivijjhiṁsu, yathā ca te tathadhamme dukkhādayo
  aviparītato abbhaññiṁsu, rūpādike ca visaye yathā te diṭṭhamattādivaseneva
  passiṁsu, yathā vā panete aṭṭha anariyavohāre vajjetvā ariyavohāravaseneva
  pavattavācā, vācānurūpañca pavattakāyā, kāyānurūpañca pavattavācā, tathā
  ayampi ariyapuggaloti tathāgataṁ, catusaccabuddhatāya buddhaṁ puggalaveraṁ kilesaveraṁ
-------------------------------------------------
[page 247]
  Attānuvādādibhayañca atikkantanti verabhayātītaṁ sabbesaṁ kilesābhisaṅkhārādīnaṁ
  pahīnattā sabbappahāyinaṁ buddhādayo ariyā āhu kathenti kittentīti.
                        Navamasuttavaṇṇanā niṭṭhitā.
                           -------------
                        10. Dutiyarāgasuttavaṇṇanā
       [69] Dasame atarīti tiṇṇo, 1- na tiṇṇo atiṇṇo, samuddanti
  saṁsārasamuddaṁ, cakkhvāyatanādisamuddaṁ vā. Tadubhayampi duppūraṇaṭṭhena samuddo viyāti
  samuddaṁ. Atha vā samuddanaṭṭhena samuddaṁ, kilesavassanena sattasantānassa kilesa-
  sadanatoti 2- attho. Savīcinti kodhūpāyāsavīcīhi savīciṁ. Vuttañhetaṁ "vīcibhayanti
  kho bhikkhu kodhūpāyāsassetaṁ adhivacanan"ti. 3- Sāvaṭṭanti pañcakāmaguṇāvaṭṭehi
  saha āvaṭṭaṁ. Vuttampi cetaṁ "āvaṭṭabhayanti kho bhikkhu pañcannetaṁ kāmaguṇānaṁ
  adhivacanan"ti. 4- Sagahaṁ sarakkhasanti attano gocaragatānaṁ anatthajananato
  caṇḍamakaramacchakacchaparakkhasasadisehi visabhāgapuggalehi sahitaṁ. Tathā cāha "sagahaṁ
  sarakkhasanti kho bhikkhu mātugāmassetaṁ adhivacanan"ti. 5- Atarīti maggapaññānāvāya
  yathāvuttaṁ samuddaṁ uttari. Tiṇṇoti nittiṇṇo. Parāgatoti tassa samuddassa
  pāraṁ paratītaṁ nirodhaṁ upagato. Thale tiṭṭhatīti tato eva saṁsāramahoghaṁ
  kāmādimahoghañca atikkamitvā thale paratīre nibbāne bāhitapāpabrāhmaṇo tiṭṭhatīti
  vuccati.
       Idhāpi gāthā sukkapakkhavaseneva āgatā. Tattha ūmibhayanti yathāvuttaūmibhayaṁ,
  bhāyitabbaṁ etasmāti taṁ ūmi bhayaṁ. Duttaranti duratikkamaṁ, accatārīti atikkami.

  *  *  *  *  *  *
  Footnote: 1 Sī. na atarītaṁ atiṇṇo 2 Sī. kilesasaraṇatoti samānaṁ 3 khu.iti. 25/109/327
  4 khu.iti. 25/109/328, aṅ.catukka 21/122/142 5 khu.iti. 25/109/328
-------------------------------------------------
[page 248]
       Saṅgātigoti rāgādīnaṁ pañcannaṁ saṅgānaṁ atikkantattā pahīnattā
  saṅgātigo atthaṅgato so na pamāṇametīti so evaṁbhūto arahā rāgādīnaṁ
  pamāṇakaradhammānaṁ accantameva atthaṅgatattā atthaṅgato, tato eva
  sīlādidhammakkhandhapāripūriyā ca "ediso sīlena samādhinā paññāyā"ti kenaci pamiṇituṁ
  asakkuṇeyyo pamāṇaṁ na eti, atha vā anupādisesanibbānasaṅkhātaṁ atthaṁ gato
  so arahā "imāya nāma gatiyā ṭhito, ediso ca nāma ca nāmagottenā"ti
  pamiṇituṁ asakkuṇeyyatāya pamāṇaṁ na eti na upagacchati, tato eva amohayi
  maccurājaṁ, tena anubandhituṁ asakkuṇeyyoti vadāmīti anupādisesanibbānadhātuyāva
  desanaṁ niṭṭhāpesi. Iti imasmiṁ vagge paṭhamapañcamachaṭṭhesu vaṭṭaṁ kathitaṁ,
  dutiyasattamaṭṭhamesu vivaṭṭaṁ, sesesu vaṭṭavivaṭṭaṁ kathitanti veditabbaṁ.
                        Dasamasuttavaṇṇanā niṭṭhitā.
                        Dutiyavaggavaṇṇanā niṭṭhitā.
                          --------------
-------------------------------------------------
[page 249]
                             3. Tatiyavagga
                        1. Micchādiṭṭhikasuttavaṇṇanā
       [70] Tatiyavaggassa paṭhame diṭṭhā mayāti mayā diṭṭhā, mama samantacakkhunā
  dibbacakkhunā cāti dvīhipi diṭṭhā paccakkhato viditā. Tena anussavādiṁ
  paṭikkhipati, ayañca attho idāneva pāḷiyaṁ āgamissati. Kāyaduccaritena
  samannāgatāti kāyaduccaritena samaṅgībhūtā. Ariyānaṁ upavādakāti buddhādīnaṁ ariyānaṁ
  antamaso gihisotāpannānampi guṇaparidhaṁsanena abbhūtabbhakkhānena upavādakā
  akkosakā garahakā. Micchādiṭṭhikāti viparītadassanā. Micchādiṭṭhikammasamādānāti
  micchādassanahetu samādinnanānāvidhakammā, ye ca micchādiṭṭhimūlakesu kāyakammādīsu
  aññepi samādapenti. Ettha ca vacīmanoduccaritaggahaṇeneva ariyūpavādamicchādiṭṭhīsu
  gahitāsu puna vacanaṁ mahāsāvajjabhāvadassanatthaṁ nesaṁ. Mahāsāvajjo hi ariyūpavādo
  ānantariyasadiso. Yathāha:-
              "seyyathāpi sāriputta bhikkhu sīlasampanno samādhisampanno
          paññāsampanno diṭṭheva dhamme aññaṁ ārādheyyaṁ, evaṁ sampadamidaṁ
          sāriputta vadāmi, taṁ vācaṁ appahāya taṁ cittaṁ appahāya taṁ diṭṭhiṁ
          appaṭinissajjitvā yathābhataṁ nikkhitto evaṁ niraye"ti. 1-
       Micchādiṭṭhito ca mahāsāvajjataraṁ nāma aññaṁ natthi. Yathāha:-
              "nāhaṁ bhikkhave aññaṁ ekadhammampi samanupassāmi, yaṁ
          evaṁ mahāsāvajjataraṁ yathayidaṁ bhikkhave micchādiṭṭhi, micchādiṭṭhiparamāni
          bhikkhave vajjānī"ti.

  *  *  *  *  *  *
  Footnote: 1 Maṃū. 12/149/110
-------------------------------------------------
[page 250]
       Taṁ kho panātiādi yathāvuttassa atthassa attapaccakkhabhāvaṁ daḷhataraṁ
  katvā dassetuṁ āraddhaṁ, tampi suviññeyyameva.
       Gāthāsu micchāmanaṁ paṇidhāyāti abhijjhādīnaṁ vasena cittaṁ ayoniso
  ṭhapetvā. Micchāvācañca bhāsiyāti 1- micchā musāvādādivasena vācaṁ
  bhāsitvā. Micchā kammāni katvānāti pāṇātipātādivasena kāyakammāni katvā.
  Atha vā micchāmanaṁ paṇidhāyāti micchādiṭṭhivasena cittaṁ viparītaṁ ṭhapetvā.
  Sesapadadvayepi eseva nayo. Idānissa tathāduccaritacaraṇe kāraṇaṁ dasseti.
  Appassutoti attano paresañca hitāvahena virahitoti attho. Apuññakaroti
  tato eva ariyadhammassa akovidatāya kibbisakārī pāpadhammo. Appasmiṁ idha
  jīviteti idha manussaloke jīvite atiparitte, tathā cāha "yo ciraṁ jīvati, so
  vassasataṁ appaṁ vā bhiyyo"ti 2- appamāyu manussānanti 3- ca. Tasmā bahussuto
  sappañño sīghaṁ puññāni katvā saggūpago nibbānapatiṭṭho vā hoti.
  Yo pana appassuto apuññakaro, kāyassa bhedā duppañño nirayaṁ so
  upapajjatīti.
                        Paṭhamasuttavaṇṇanā niṭaṭhitā.
                           -------------
                        2. Sammādiṭṭhikasuttavaṇṇanā
       [71] Dutiye paṭhamasutte vuttavipariyāyena attho veditabbo.
                        Dutiyasuttavaṇṇanā niṭṭhitā.
                           -------------

  *  *  *  *  *  *
  Footnote: 1 Sī.,Ma.,ka. micchāvācaṁ abhāsiyāti
  2 dīṃahā. 10/97/47, saṁ.sa. 15/145/130 3 saṁ.sa. 15/145/130
-------------------------------------------------
[page 251]
                         3. Nissaraṇiyasuttavaṇṇanā
       [72] Tatiye nissaraṇiyāti nissaraṇapaṭisaṁyuttā. Dhātuyoti sattasuññasabhāvā.
  Kāmānanti kilesakāmānañceva vatthukāmānañca. Atha vā kāmānanti
  kilesakāmānaṁ. Kilesakāmato hi nissaraṇā vatthukāmehipi nissaraṇaṁyeva hoti, na
  aññathā. Vuttañhetaṁ:-
                 "na te kāmā yāni citrāni loke
                  saṅkapparāgo purisassa kāmo
                  tiṭṭhanti citrāni tatheva loke
                  athettha dhīrā vinayanti chandan"ti. 1-
       Nissaraṇanti apagamo. Nekkhammanti paṭhamajjhānaṁ, visesato taṁ asubhārammaṇaṁ
  daṭṭhabbaṁ. Yo pana taṁ jhānaṁ pādakaṁ katvā saṅkhāre sammasitvā tatiyamaggaṁ
  patvā anāgāmimaggena nibbānaṁ sacchikaroti, tassa cittaṁ accantameva
  kāmehi nissaṭanti idaṁ ukkaṭṭhato kāmānaṁ nissaraṇaṁ veditabbaṁ. Rūpānanti
  rūpadhammānaṁ, visesena saddhiṁ ārammaṇehi kusalavipākakiriyābhedato sabbesaṁ
  rūpāvacaradhammānaṁ. Āruppanti arūpāvacarajjhānaṁ. Keci pana "kāmānan"ti
  padassa "sabbesaṁ kāmāvacaradhammānan"ti atthaṁ vadanti, "nekkhamman"ti ca
  "pañca rūpāvacarajjhānānī"ti. Taṁ aṭṭhakathāsu natthi, na yujjati ca. Bhūtanti
  jātaṁ. Saṅkhatanti samecca sambhuyya paccayehi kataṁ. Paṭiccasamuppannanti kāraṇato
  nibbattaṁ. Tīhipi padehi tebhūmake dhamme anavasesato pariyādiyati. Nirodhoti
  nibbānaṁ. Ettha ca paṭhamāya dhātuyā kāmapariññā vuttā, dutiyāya rūpapariññā,
  tatiyāya sabbasaṅkhatapariññā sabbabhavasamatikkamo vutto.

  *  *  *  *  *  *
  Footnote: 1 aṅ.chakka. 22/334/460
-------------------------------------------------
[page 252]
       Gāthāsu kāmanissaraṇaṁ ñatvāti "idaṁ kāmanissaraṇaṁ, evañca kāmato
  nissaraṇan"ti jānitvā. Atikkamati etenāti atikkamo, atikkamanūpāyo,
  taṁ atikkamaṁ āruppaṁ ñatvā. Sabbe saṅkhārā samanti vūpasamanti
  etthāti sabbasaṅkhārasamatho, nibbānaṁ, taṁ passanto. 1- Sesaṁ heṭṭhā
  vuttanayameva.
                         Tatiyasuttavaṇṇanā niṭṭhitā.
                           -------------
                         4. Santatarasuttavaṇṇanā
       [73] Catutthe rūpehīti rūpāvacaradhammehi. Santatarāti atisayena
  santā. Rūpāvacaradhammā hi kilesavikkhambhanato vitakkādioḷārikaṅgappahānato
  samādhibhūmibhāvato ca santā nāma, āruppā pana tehipi aṅgasantatāya ceva
  ārammaṇasantatāya ca atisayena santavuttikā, tena santatarāti vuttā.
  Nirodhoti nibbānaṁ. Saṅkhārāvasesasukhumabhāvappattitopi hi catutthāruppato
  phalasamāpattiyova santatarā kilesadarathapaṭippassaddhito nibbānārammaṇato ca,
  kimaṅgaṁ pana sabbasaṅkhārasamatho nibbānaṁ. Tena vuttaṁ "āruppehi nirodho
  santataro"ti.
       Gāthāsu rūpūpagāti rūpabhavūpagā. Rūpabhavo hi idha rūpanti vutto
  "rūpūpattiyā maggaṁ bhāvetī"tiādīsu viya. Arūpaṭṭhāyinoti arūpāvacaRā. Nirodhaṁ
  appajānantā, āgantāro punabbhavanti etena rūpārūpāvacaradhammehi nirodhassa
  santabhāvameva dasseti. Arūpesu asaṇṭhitāti arūparāgena arūpabhavesu

  *  *  *  *  *  *
  Footnote: 1 chaṂa. phusaṁ phusanto
-------------------------------------------------
[page 253]
  Appatiṭṭhahantā, tepi parijānantāti attho. Nirodhe ye vimuccantīti ettha
  yeti nipātamattaṁ. Sesaṁ heṭṭhā vuttanayameva.
                        Catutthasuttavaṇṇanā niṭṭhitā.
                          --------------
                          5. Puttasuttavaṇṇanā
       [74] Pañcame puttāti atrajā orasaputtā, dinnakādayopi vā.
  Santoti bhavantā. Saṁvijjamānā lokasminti imasmiṁ loke upalabbhamānā.
  Atthibhāvena santo, pākaṭabhāvena vijjamānā. Atijātoti attano guṇehi
  mātāpitaro atikkamitvā jāto, tehi adhikaguṇoti attho. Anujātoti guṇehi
  mātāpitūnaṁ anurūpo hutvā jāto, tehi samānaguṇoti attho. Avajātoti
  guṇehi mātāpitūnaṁ adhamo 1- hutvā jāto, tehi hīnaguṇoti attho. Yehi pana
  guṇehi yutto mātāpitūnaṁ adhiko samo hīnoti ca adhippeto, te vibhajitvā
  dassetuṁ "kathañca bhikkhave putto atijāto hotī"ti kathetukamyatāya pucchaṁ
  katvā "idha bhikkhave puttassā"tiādinā niddeso āraddho.
       Tattha na buddhaṁ saraṇaṁ gatātiādīsu buddhoti sabbadhammesu
  appaṭihatañāṇanimittānuttaravimokkhādhigamaparibhāvitaṁ khandhasantānaṁ,
  sabbaññutaññānapadaṭṭhānaṁ vā saccābhisambodhiṁ upādāya paññattiko sattātisayo buddho.
  Yathāha:-
              "buddhoti yo so bhagavā sayambhū anācariyako pubbe
          ananussutesu dhammesu sāmaṁ saccāni abhisambujjhi, tattha ca sabbaññutaṁ
          patto, balesu ca vasībhāvan"ti. 2-
  Ayaṁ tāvatthato buddhavibhāvanā.

  *  *  *  *  *  *
  Footnote: 1 Sī. avamo 2 khu.cūḷa. 30/546/271 (syā), khu.paṭi. 31/161/185
-------------------------------------------------
[page 254]
       Byañjanato pana savāsanāya kilesaniddāya accantavigamena buddhavā
  paṭibuddhavāti buddho, buddhiyā vā vikasitabhāvena buddhavā vibuddhavāti buddho,
  bujjhitāti buddho, bodhetāti buddhoti evamādinā nayena veditabbo.
  Yathāha:-
              "bujjhitā saccānīti buddho, bodhetā pajāyāti buddho,
          sabbaññutāya buddho, sabbadassāvitāya buddho, anaññaneyyatāya buddho,
          visavitāya 1- buddho, khīṇāsavasaṅkhātena buddho, nirūpakkilesasaṅkhātena
          buddho, ekantavītarāgoti buddho, ekantavītadosoti
          buddho, ekantavītamohoti buddho, ekantanikkilesoti buddho,
          ekāyanamaggaṅgatoti buddho, eko anuttaraṁ sammāsambodhiṁ abhisambuddhoti
          buddho, abuddhivihatattā buddhipaṭilābhāti buddho, buddhoti
          cetaṁ nāmaṁ mātarā kataṁ, na pitarā kataṁ, na bhātarā kataṁ, na
          bhaginiyā kataṁ, na mittāmaccehi kataṁ, na ñātisālohitehi kataṁ,
          na samaṇabrāhmaṇehi kataṁ, na devatāhi kataṁ, atha kho vimokkhantikametaṁ
          buddhānaṁ bhagavantānaṁ bodhiyā mūle saha sabbaññutaññāṇassa
          paṭilābhā sacchikāpaññatti, yadidaṁ buddho"ti. 2-
       Hiṁsatīti saraṇaṁ. Sabbaṁ anatthaṁ apāyadukkhaṁ sabbaṁ saṁsāradukkhaṁ hiṁsati
  vināseti viddhaṁsetīti attho. Saraṇaṁ gatāti "buddho bhagavā amhākaṁ saraṇaṁ
  gati parāyanaṁ paṭisaraṇaṁ aghassa ghātā 3- hitassa vidhātā"ti iminā
  adhippāyena buddhaṁ bhagavantaṁ gacchāma bhajāma sevāma payirupāsāma, evaṁ vā
  jānāma bujjhāmāti evaṁ gatā upagatā buddhaṁ saraṇaṁ gatā. Tappaṭikkhepena
  na buddhaṁ saraṇaṁ gatā.

  *  *  *  *  *  *
  Footnote: 1 Ma. vitasitatāya 2 khu.cūḷa. 30/546/271 (syā) khu.paṭi. 31/161/186 3 chaṂa. hantā
-------------------------------------------------
[page 255]
       Dhammaṁ saraṇaṁ gatāti adhigatamagge sacchikatanirodhe yathānusiṭṭhaṁ paṭipajjamāne
  catūsu apāyesu apatamāne katvā dhāretīti dhammo. So atthato ariyamaggo ceva
  nibbānaṁ ca. Vuttañhetaṁ:-
               "yāvatā bhikkhave dhammā saṅkhatā, ariyo aṭṭhaṅgiko maggo
          tesaṁ aggamakkhāyatī"ti 1- vitthāro.
       Na kevalañca ariyamagganibbānāni eva, apica kho ariyaphalehi saddhiṁ
  pariyattidhammo ca. Vuttañhetaṁ chattamāṇavakavimāne:-
                    "rāgavirāgamanejamasokaṁ
                     dhammamasaṅkhatamappaṭikūlaṁ
                     madhuramimaṁ paguṇaṁ suvibhattaṁ
                     dhammamimaṁ saraṇatthamupehī"ti. 2-
       Tattha hi rāgavirāgoti maggo kathito. Anejamasokanti phalaṁ. Dhammamasaṅkhatanti
  nibbānaṁ. Appaṭikūlaṁ madhuramimaṁ paguṇaṁ suvibhattanti piṭakattayena vibhattā
  sabbadhammakkhandhā kathitā. Taṁ dhammaṁ vuttanayena saraṇanti gatā dhammaṁ saraṇaṁ
  gatā. Tappaṭikkhepena na dhammaṁ saraṇaṁ gatā.
       Diṭṭhisīlasaṅghātena saṁhatoti saṁgho. So atthato aṭṭhāriyapuggalasamūho.
  Vuttañhetaṁ tasmiṁ eva vimāne:-
                    "yattha ca dinna mahapphalamāhu
                     catūsu sucīsu purisayugesu
                     aṭṭha ca puggala dhammadasā te
                     saṁghamimaṁ saraṇatthamupehī"ti.
  Taṁ saṁghaṁ vuttanayena saraṇanti gatā saṁghaṁ saraṇaṁ gatā. Tappaṭikkhepena na saṁghaṁ
  saraṇaṁ gatāti.

  *  *  *  *  *  *
  Footnote: 1 aṅ.catukka. 21/34/39 2 khu.vimāna. 26/487/91
-------------------------------------------------
[page 256]
       Ettha ca saraṇagamanakosallatthaṁ saraṇaṁ saraṇagamanaṁ yo ca saraṇaṁ gacchati
  saraṇagamanappabhedo phalaṁ saṅkileso bhedo vodānanti ayaṁ vidhi veditabbo.
       Tattha padatthato tāva hiṁsatīti saraṇaṁ, saraṇagatānaṁ teneva saraṇagamanena
  bhayaṁ santāsaṁ dukkhaṁ duggatiṁ parikilesaṁ hanati vināsetīti attho, ratanattayassetaṁ
  adhivacanaṁ. Atha vā hite pavattanena ahitā nivattanena ca sattānaṁ bhayaṁ hiṁsatīti
  buddho saraṇaṁ, bhavakantārato uttāraṇena assāsadānena ca dhammo, appakānampi
  kārānaṁ vipulaphalapaṭilābhakaraṇena saṁgho. Tasmā imināpi pariyāyena ratanattayaṁ
  saraṇaṁ. Tappasādaggarutāhi vihatakileso tapparāyanatākārappavatto cittuppādo
  saraṇagamanaṁ. Taṁsamaṅgisatto saraṇaṁ gacchati, vuttappakārena cittuppādena "etāni
  me tīṇi ratanāni saraṇaṁ, etāni parāyanan"ti evaṁ upetīti attho. Evaṁ
  tāva saraṇaṁ saraṇagamanaṁ yo ca saraṇaṁ gacchatīti idaṁ tayaṁ veditabbaṁ.
       Pabhedato pana duvidhaṁ saraṇagamanaṁ lokiyaṁ lokuttarañca. Tattha lokuttaraṁ
  diṭṭhasaccānaṁ maggakkhaṇe saraṇagamanupakkilesasamucchedena ārammaṇato
  nibbānārammaṇaṁ hutvā kiccato sakalepi ratanattaye ijjhati, lokiyaṁ puthujjanānaṁ
  saraṇagamanupakkilesavikkhambhanena ārammaṇato buddhādiguṇārammaṇaṁ hutvā ijjhati.
  Taṁ atthato buddhādīsu vatthūsu saddhāpaṭilābho, saddhāmūlikā ca sammādiṭṭhi dasasu
  puññakiriyāvatthūsu diṭṭhujukammanti vuccati.
       Tayidaṁ catudhā pavattati attasanniyyātanena tapparāyanatāya sissabhāvūpagamanena
  paṇipātenāti. Tattha attasanniyyātanaṁ nāma "ajja ādiṁ katvā
  ahaṁ attānaṁ buddhassa niyyātemi, dhammassa, saṁghassā"ti evaṁ buddhādīnaṁ
  attapariccajanaṁ. Tapparāyanaṁ nāma "ajja ādiṁ katvā ahaṁ buddhaparāyano,
  dhammaparāyano saṁghaparāyano iti maṁ dhārehī"ti evaṁ tappaṭisaraṇabhāvo tapparāyanatā.
-------------------------------------------------
[page 257]
  Sissabhāvūpagamanaṁ nāma "ajja ādiṁ katvā ahaṁ buddhassa antevāsiko, dhammassa,
  saṁghassa iti maṁ dhāretū"ti evaṁ sissabhāvassa upagamanaṁ. Paṇipāto nāma "ajja
  ādiṁ katvā ahaṁ abhivādanapaccuṭṭhānāñjalikammasāmīcikammaṁ buddhādīnaṁ eva
  tiṇṇaṁ vatthūnaṁ karomi iti maṁ dhāretū"ti evaṁ buddhādīsu paramanipaccakāro.
  Imesaṁ hi catunnaṁ ākārānaṁ aññataraṁ karontena gahitaṁ eva hoti saraṇagamanaṁ.
       Apica "bhagavato attānaṁ pariccajāmi, dhammassa, saṁghassa attānaṁ pariccajāmi,
  jīvitaṁ pariccajāmi, pariccatto eva me attā jīvitañca, jīvitapariyantikaṁ buddhaṁ
  saraṇaṁ gacchāmi, buddho me saraṇaṁ tāṇaṁ leṇan"ti evampi attasanniyyātanaṁ
  veditabbaṁ. "satthārañca Vatāhaṁ passeyyaṁ, bhagavantameva passeyyaṁ, sugatañca
  vatāhaṁ passeyyaṁ, bhagavantameva passeyyaṁ, sammāsambuddhañca vatāhaṁ passeyyaṁ,
  bhagavantameva passeyyan"ti 1- evaṁ mahākassapattherassa saraṇagamanaṁ viya
  sissabhāvūpagamanaṁ daṭṭhabbaṁ.
            "so Ahaṁ vicarissāmi gāmā gāmaṁ purā puraṁ
             namassamāno sambuddhaṁ dhammassa ca sudhammatan"ti. 2-
  Evaṁ āḷavakādīnaṁ saraṇagamanaṁ viya tapparāyanatā veditabbā. "atha Kho
  brahmāyubrāhmaṇo uṭṭhāyāsanā ekaṁsaṁ uttarāsaṅgaṁ karitvā bhagavato pādesu
  sirasā nipatitvā bhagavato pādāni mukhena ca paricumbati, pāṇīhi ca parisambāhati,
  nāmañca sāveti `brahmāyu ahaṁ bho gotama brāhmaṇo, brahmāyu ahaṁ bho gotama
  brāhmaṇo'ti 3- evaṁ paṇipāto daṭṭhabbo.
       So panesa ñātibhayācariyadakkhiṇeyyavasena catubbidho hoti. Tattha
  dakkhiṇeyyapaṇipātena saraṇagamanaṁ hoti, na itarehi. Seṭṭhavaseneva hi saraṇaṁ

  *  *  *  *  *  *
  Footnote: 1 saṁṇi. 16/154/210 2 saṁ.sa. 15/146/259, khu.su. 25/194/371
  3 MaṂa. 13/394/377
-------------------------------------------------
[page 258]
  Gayhati, seṭṭhavasena bhijjati. Tasmā yo "ayameva loke sabbasattuttamo
  aggadakkhiṇeyyo"ti vandati, teneva saraṇaṁ gahitaṁ hoti, na ñātibhayācariyasaññāya
  vandantena. Evaṁ gahitasaraṇassa upāsakassa vā upāsikāya vā aññatitthiyesu
  pabbajitampi "ñātako me ayan"ti vandato saraṇaṁ na bhijjati, pageva apabbajitaṁ.
  Tathā rājānaṁ bhayena vandato. So hi raṭṭhapūjitattā avandiyamāno anatthampi
  kareyyāti. Tathā yaṅkiñci sippaṁ sikkhāpakaṁ titthiyampi "ācariyo me ayan"ti
  vandatopi na bhijjati. Evaṁ saraṇagamanassa pabhedo veditabbo.
       Ettha ca lokuttarassa saraṇagamanassa cattāri sāmaññaphalāni vipākaphalaṁ,
  sabbadukkhakkhayo ānisaṁsaphalaṁ. Vuttañhetaṁ:-
            "yo ca buddhañca dhammañca saṁghañca saraṇaṁ gato
                             .pe.
             Etaṁ saraṇamāgamma sabbadukkhā pamuccatī"ti. 1-
       Apica niccato anupagamanādīnipi etassa 2- ānisaṁsaphalaṁ veditabbaṁ.
  Vuttañhetaṁ:-
              "aṭṭhānametaṁ bhikkhave anavakāso, yaṁ diṭṭhisampanno puggalo
          kañci saṅkhāraṁ niccato upagaccheyya, sukhato upagaccheyya, kañci
          dhammaṁ attato upagaccheyya. Mātaraṁ jīvitā voropeyya, pitaraṁ jīvitā
          voropeyya, arahantaṁ jīvitā voropeyya, duṭṭhacitto tathāgatassa
          lohitaṁ uppādeyya, saṁghaṁ bhindeyya, aññaṁ satthāraṁ uddiseyya,
          netaṁ ṭhānaṁ vijjatī"ti. 3-

  *  *  *  *  *  *
  Footnote: 1 khuḍha. 25/190-192/50-51
  2 anupagamanādivasenapetassa su.vi. 1/250/210
  3 Ma.u. 14/127-128/114, aṅ.ekaka. 20/268-276/28-29, abhi.vi. 35/809/409
-------------------------------------------------
[page 259]
       Lokiyassa pana saraṇagamanassa bhavasampadāpi bhogasampadāpi phalameva.
  Vuttañhetaṁ:-
                   "ye keci buddhaṁ saraṇaṁ gatāse
                    na te gamissanti apāyabhūmiṁ 1-
                    pahāya mānusaṁ dehaṁ
                    devakāyaṁ paripūressantī"ti. 2-
  Aparampi vuttaṁ:-
              "atha kho sakko devānamindo asītiyā devatāsahassehi saddhiṁ
          yenāyasmā mahāmoggallāno tenupasaṅkami .pe. Ekamantaṁ ṭhitaṁ
          kho sakkaṁ devānamindaṁ āyasmā mahāmoggallāno etadavoca `sādhu
          kho devānaminda buddhaṁ saraṇagamanaṁ hoti. Buddhaṁ saraṇagamanahetu kho
          devānaminda evamidhekacce sattā kāyassa bhedā paraṁ maraṇā sugatiṁ
          saggaṁ lokaṁ upapajjanti, te aññe deve dasahi ṭhānehi
          adhigaṇhanti dibbena āyunā dibbena vaṇṇena dibbena sukhena
          dibbena yasena dibbena ādhipateyyena dibbehi rūpehi dibbehi
          saddehi dibbehi gandhehi dibbehi rasehi dibbehi phoṭṭhabbehi
          .pe. Dhammaṁ, saṁghaṁ .pe. Phoṭṭhabbehī"ti. 3-
       Velāmasuttādivasenapi 4- saraṇagamanassa phalaviseso veditabbo. Evaṁ
  saraṇagamanassa phalaṁ veditabbaṁ.
       Lokiyasaraṇagamanañcettha tīsu vatthūsu aññāṇasaṁsayamicchāñāṇādīhi saṅkilissati,
  na mahājutikaṁ hoti na mahāvipphāraṁ. Lokuttarassa pana saṅkileso natthi. Lokiyassa

  *  *  *  *  *  *
  Footnote: 1 Sī. apāyaṁ 2 saṁ.sa. 15/37/30
  3 saṁ.saḷā. 18/526-530/332-337 4 aṅṇavaka. 23/224/405
-------------------------------------------------
[page 260]
  Ca saraṇagamanassa duvidho bhedo sāvajjo anavajjo ca. Tattha sāvajjo
  aññasatthārādīsu attasanniyyātanādīhi hoti, so aniṭṭhaphalo. Anavajjo pana
  kālakiriyāya, so avipākattā aphalo. Lokuttarassa pana nevatthi bhedo.
  Bhavantarepi hi ariyasāvako na aññaṁ satthāraṁ uddisatīti evaṁ saraṇagamanassa
  saṅkileso ca bhedo ca veditabbo.
       Vodānampi ca lokiyasseva. Yassa hi saṅkileso, tasseva vodānena
  bhavitabbaṁ. Lokuttaraṁ pana niccavodānamevāti.
       Pāṇātipātāti ettha pāṇassa saraseneva patanasabhāvassa antarā eva
  atipātanaṁ atipāto, saṇikaṁ patituṁ adatvā sīghaṁ pātananti attho. Atikkamma
  vā satthādīhi abhibhavitvā pātanaṁ atipāto, pāṇaghātoti vuttaṁ hoti. Pāṇoti
  cettha khandhasantāno, yo sattoti voharīyati, paramatthato rūpārūpajīvitindriyaṁ
  rūpajīvitindriye hi vikopite itarampi taṁsambandhatāya vinassatīti. Tasmiṁ pana
  pāṇe pāṇasaññino jīvitindriyupacchedakaupakkamasamuṭṭhāpikā kāyavacīdvārānaṁ
  aññataradvārappavattā vadhakacetanā pāṇātipāto. Yāya hi cetanāya pavattamānassa
  jīvitindriyassa nissayabhūtesu upakkamakaraṇahetukamahābhūtapaccayā uppajjanakamahābhūtā
  purimasadisā na uppajjanti, visadisā eva uppajjanti, sā tādisappayogasamuṭṭhāpikā
  cetanā pāṇātipāto. Laddhūpakkamāni hi bhūtāni purimabhūtāni viya na
  visadānīti samānajātiyānaṁ kāraṇāni na hontīti. "kāyavacīdvārānaṁ Aññatara-
  dvārappavattā"ti idaṁ manodvāre pavattāya vadhakacetanāya pāṇātipātatāsambhavadassanaṁ.
  Kulumbasuttepi hi "idhekacco samaṇo vā brāhmaṇo vā iddhimā
  cetovasippatto aññissā kucchigataṁ gabbhaṁ pāpakena manasānupekkhitā hotī"ti
  vijjāmayiddhi adhippetā. Sā ca vacīdvāraṁ muñcitvā na sakkā nibbattetunti
-------------------------------------------------
[page 261]
  Vacīdvāravaseneva nippajjati. Ye pana "bhāvanāmayiddhi tattha adhippetā"ti
  vadanti, tesaṁ vādo kusalattikavedanattikavitakkattikabhūmantarehi virujjhati.
       Svāyaṁ pāṇātipāto guṇarahitesu tiracchānagatādīsu khuddake pāṇe
  appasāvajjo, mahāsarīre mahāsāvajjo. Kasmā? payogamahantatāya payogasamattepi
  vatthumahantatādīhi mahāsāvajjo, guṇavantesu manussādīsu appaguṇe pāṇe
  appasāvajjo, mahāguṇe mahāsāvajjo. Sarīraguṇānaṁ pana samabhāve sati
  kilesānaṁ upakkamānañca mudutāya appasāvajjo, tibbatāya mahāsāvajjoti.
       Ettha ca payogavatthumahantatādīhi mahāsāvajjatā tehi paccayehi
  uppajjamānāya cetanāya balavabhāvato veditabbā. Yathādhippetassa payogassa
  sahasā nipphādanavasena sakiccasādhikāya bahukkhattuṁ pavattajavanehi laddhāsevanāya
  ca sanniṭṭhāpakacetanāya 1- payogassa mahantabhāvo. Satipi kadāci khuddake ceva
  mahante ca pāṇe payogassa samabhāve mahantaṁ hanantassa cetanā tibbatarā
  uppajjatīti vatthumahantatāpi cetanāya balavabhāvassa kāraṇaṁ. Iti ubhayampetaṁ
  cetanābalavabhāveneva mahāsāvajjatāya hetu hoti. Tathā hantabbassa mahāguṇabhāve
  tattha pavattaupakāracetanā viya khettavisesanipphattiyā upakāracetanāpi balavatī
  tibbatarā ca uppajjatīti tassa mahāsāvajjatā daṭṭhabbā. Tasmā
  payogavatthuādipaccayānaṁ amahattepi guṇamahantatādipaccayehi cetanāya balavabhāvavaseneva
  mahāsāvajjatā veditabbā.
       Tassa pāṇo, pāṇasaññitā, vadhakacittaṁ, upakkamo, tena maraṇanti pañca
  sambhāRā. Pañcasambhārayutto pāṇātipātoti pañcasambhārāvinimutto daṭṭhabbo.
  Tesu pāṇasaññitāvadhakacittāni pubbabhāgiyānipi honti, upakkamo

  *  *  *  *  *  *
  Footnote: 1 Ma. sanniṭṭhāpakacetanāyavasena
-------------------------------------------------
[page 262]
  Vadhakacetanāsamuṭṭhāpito. Tassa cha payogā:- sāhatthiko āṇattiko nissaggiyo thāvaro
  vijjāmayo iddhimayoti. Tesu sahatthena nibbatto sāhatthiko. Paresaṁ āṇāpanavasena
  pavatto āṇattiko. Ususattiādīnaṁ nissajjanavasena pavatto nissaggiyo
  opātakhaṇanādivasena pavatto thāvaro. Āthabbaṇikādīnaṁ viya mantaparijappanapayogo
  vijjāmayo. Dāṭhākoṭṭanādīnaṁ viya kammavipākajiddhimayo.
       Etthāha:- khaṇe khaṇe nirujjhanasabhāvesu saṅkhāresu ko hantā, ko
  vā haññati. Yadi cittacetasikasantāno, so arūpitāya na chedanabhedanādivasena
  vikopanasamattho, nāpi vikopanīyo. Atha rūpasantāno, so acetanāya
  kaṭṭhakaliṅgarūpamoti na tattha chedanādinā pāṇātipāto labbhati yathā matasarīre,
  payogopi pāṇātipātassa yathāvutto paharaṇappahārādiko atītesu saṅkhāresu
  bhaveyya anāgatesu paccuppannesu vā. Tattha na tāva atītesu anāgatesu ca
  sambhavati tesaṁ avijjamānasabhāvattā, paccuppannesu ca saṅkhārānaṁ khaṇikattā
  saraseneva nirujjhanasabhāvatāya vināsābhimukhesu nippayojano payogo siyā,
  vināsassa ca kāraṇarahitattā na paharaṇappahārādippayogahetukaṁ maraṇaṁ, nirīhattā
  ca saṅkhārānaṁ kassa so payogo, khaṇikabhāvena vadhādhippāyasamakālameva bhijjanakassa
  yāva kiriyāpariyosānakālamanavaṭṭhānato kassa vā pāṇātipāto 1- kammabandhoti?
       vuccate:- yathāvuttavadhakacetanāsamaṅgī saṅkhārānaṁ puñjo sattasaṅkhāto
  hanto. Tena pavattitavadhakappayoganimittaṁ apagatusmāviññāṇajīvitindriyo matoti
  vohārassa vatthubhūto yathāvuttappayogākaraṇe pubbe viya uddhaṁ pavattanāraho
  rūpārūpadhammapuñjo haññati, cittacetasikasantāno eva vā. Vadhappayogāvisayabhāvepi
  tassa pañcavokārabhave rūpasantānādhīnavuttitāya bhūtarūpesu katappayogavasena

  *  *  *  *  *  *
  Footnote: 1 Ma. pāṇātipātena
-------------------------------------------------
[page 263]
  Jīvitindriyavicchedena sopi vicchijjatīti na pāṇātipātassa asambhavo, nāpi
  ahetuko, na ca payogo nippayojano. Paccuppannesu saṅkhāresu katappayogavasena
  tadanantaraṁ uppajjanārahassa saṅkhārakalāpassa tathā anuppattito khaṇikānañca
  saṅkhārānaṁ khaṇikamaraṇassa idha maraṇabhāvena anadhippetattā santatimaraṇassa ca
  yathāvuttanayena sahetukabhāvato na ahetukaṁ maraṇaṁ, nirīhakesupi saṅkhāresu
  yathāpaccayaṁ uppajjitvā atthibhāvamatteneva attno anurūpaphaluppādananiyatāni
  kāraṇāniyeva karontīti vuccati, 1- yathā padīpo pakāsetīti, tatheva ghātakavohāro.
  Na ca kevalassa vadhādhippāyasahabhuno cittacetasikakalāpassa pāṇātipāto icchito,
  santānavasena vattamānasseva pana icchitoti attheva pāṇātipātena kammabandho.
  Santānavasena vattamānānañca dīpādīnaṁ atthakiriyāsiddhi dissatīti. Ayaṁ ca
  vicāraṇā adinnādānādīsupi yathāsambhavaṁ vibhāvetabbā. Tasmā pāṇātipātā.
  Na paṭiviratāti appaṭiviratā.
       Adinnassa ādānaṁ adinnādānaṁ. Parassa haraṇaṁ theyyaṁ corikāti vuttaṁ
  hoti. Tattha adinnanti parapariggahitaṁ, yattha paro yathākāmakāritaṁ āpajjanto
  adaṇḍāraho anupavajjo ca hoti, tasmiṁ parapariggahite parapariggahitasaññino
  tadādāyakaupakkamasamuṭṭhāpikā theyyacetanā adinnādānaṁ. Taṁ hīne parasantake
  appasāvajjaṁ, paṇīte mahāsāvajjaṁ. Kasmā? vatthupaṇītatāya. Tathā khuddake
  parasantake appasāvajjaṁ, mahante mahāsāvajjaṁ. Kasmā? vatthumahantatāya
  payogamahantatāya ca. Vatthusamatte pana sati guṇādhikānaṁ santake vatthusmiṁ
  mahāsāvajjaṁ, taṁtaṁguṇādhikaṁ upādāya tato tato hīnaguṇassa santake vatthusmiṁ
  appasāvajjaṁ. Vatthuguṇānaṁ pana samabhāve sati kilesānaṁ payogassa ca mudubhāvena
  appasāvajjaṁ, tibbabhāve sahāsāvajjaṁ.

  *  *  *  *  *  *
  Footnote: 1 Sī. vuccanti
-------------------------------------------------
[page 264]
       Tassa pañca sambhārā:- parapariggahitaṁ parapariggahitasaññitā theyyacittaṁ
  upakkamo tena haraṇanti. Cha payogā sāhatthikādayova. Te ca kho yathānurūpaṁ
  theyyāvahāro pasayhāvahāro parikappāvahāro paṭicchannāvahāro kusāvahāroti
  imesaṁ avahārānaṁ vasena pavattā. Ettha ca mantaparijappanena parasantakaharaṇaṁ
  vijjāmayo payogo, vinā mantena tādisena iddhānubhāvasiddhena kāyavacīpayogena
  parasantakassa ākaḍḍhanaṁ iddhimayo payogoti veditabbaṁ.
       Kāmesūti methunasamācāresu. Micchācāroti ekantanindito lāmakācāro.
  Lakkhaṇato pana asaddhammādhippāyena kāyadvāre pavattā agamanīyaṭṭhānavītikkamacetanā
  kāmesu micchācāro. Tattha agamanīyaṭṭhānaṁ nāma purisānaṁ tāva
  māturakkhitādayo dasa, dhanakkītādayo dasāti vīsati itthiyo, itthīsu pana dvinnaṁ
  sārakkhasaparidaṇḍānaṁ, dasannañca dhamakkītādīnanti dvādasannaṁ itthīnaṁ
  aññapurisā. Svāyaṁ micchācāro sīlādiguṇarahite agamanīyaṭṭhāne appasāvajjo,
  sīlādiguṇasampanne mahāsāvajjo. Guṇarahitepi ca abhibhavitvā micchā carantassa
  mahāsāvajjo, ubhinnaṁ samānacchandatāya appasāvajjo. Samānacchandabhāvepi
  kilesānaṁ upakkamānañca mudutāya appasāvajjo, tibbāya mahāsāvajjo.
  Tassa cattāro sambhārā:- agamanīyavatthu, tasmiṁ sevanacittaṁ, sevanapayogo,
  maggenamaggappaṭipattiadhivāsananti tattha attano ruciyā pavattitassa tato,
  balakkārena pavattitassa tayoti anavasesaggahaṇena cattāro daṭṭhabbā,
  atthasiddhi pana tīheva. Eko payogo sāhatthikova.
       Musāti visaṁvādanapurekkhārassa atthabhañjako kāyavacīpayogo,
  visaṁvādanādhippāyena panassa paravisaṁvādakakāyavacīpayogasamuṭṭhāpikā cetanā musāvādo.
  Aparo nayo:- musāti abhūtaṁ vatthu, vādoti tassa bhūtato tacchato viññāpanaṁ.
-------------------------------------------------
[page 265]
  Tasmā atathaṁ vatthuṁ tathato paraṁ viññāpetukāmassa tathāviññāpanapayogasamuṭṭhāpikā
  cetanā musāvādo.
       So yamatthaṁ bhañjati, tassa appatāya appasāvajjo, mahantatāya
  mahāsāvajjo. Apica gahaṭṭhānaṁ attano santakaṁ adātukāmatāya
  natthītiādinayappavatto appasāvajjo, sakkhinā hutvā atthabhañjanavasena vutto
  mahāsāvajjo. Pabbajitānaṁ appakampi telaṁ vā sappiṁ vā labhitvā hasādhippāyena
  "ajja gāme telaṁ nadī maññe sandatī"ti pūraṇakathānayena pavatto appasāvajjo
  adiṭṭhaṁyeva pana "diṭṭhan"tiādinā nayena vadantānaṁ mahāsāvajjo. Tathā yassa
  atthaṁ bhañjati, tassa appaguṇatāya appasāvajjo, mahāguṇatāya mahāsāvajjo.
  Kilesānaṁ mudutibbatāvasena ca appasāvajjamahāsāvajjatā labbhateva.
       Tassa cattāro sambhārā:- atathaṁ vatthu, visaṁvādanacittaṁ, tajjo vāyāmo,
  parassa tadatthavijānananti. Visaṁvādanādhippāyena hi payoge katepi parena
  tasmiṁ atthe aviññāte visaṁvādanassa asijjhanato parassa tadatthavijānanampi eko
  sambhāro veditabbo. Keci pana "abhūtavacanaṁ, visaṁvādanacittaṁ, parassa tadatthavijānananti
  tayo sambhārā"ti vadanti. Sace pana paro dandhatāya vicāretvā tamatthaṁ jānāti,
  sanniṭṭhāpakacetanāya pavattattā kiriyāsamuṭṭhāpakacetanākkhaṇeyeva musāvādakammunā
  bajjhati.
       Surāti piṭṭhasurā pūvasurā odanasurā kiṇṇapakkhittā sambhārasaṁyuttāti
  pañca suRā. Merayanti pupphāsavo phalāsavo madhvāsavo guḷāsavo sambhārasaṁyuttoti
  pañca āsavā. Tadubhayampi madanīyaṭṭhena majjaṁ. Yāya cetanā taṁ pivati, sā
  pamādakāraṇattā pamādaṭṭhānaṁ. Lakkhaṇato pana yathāvuttassa surāmerayasaṅkhātassa
  majjassa bījato paṭṭhāya madavasena kāyadvārappavattā pamādacetanā
-------------------------------------------------
[page 266]
  Surāmerayamajjapamādaṭṭhānaṁ. Tassa majjabhāvo, pātukamyatācittaṁ, tajjo vāyāmo
  ajjhoharaṇanti cattāro sambhāRā. Akusalacitteneva cassa pātabbato ekantena
  sāvajjabhāvo. Ariyasāvakānaṁ pana vatthuṁ ajānantānampi mukhaṁ na pavisati, pageva
  jānantānaṁ. Aḍḍhapasatamattassa pānaṁ appasāvajjaṁ, aḍḍhāḷhakamattassa pānaṁ
  tato mahantaṁ mahāsāvajjaṁ, kāyasañcālanasamatthaṁ bahuṁ pivitvā gāmaghātakādikammaṁ
  karontassa mahāsāvajjameva. Pāpakammaṁ hi pāṇātipātaṁ patvā khīṇāsave
  mahāsāvajjaṁ, adinnādānaṁ patvā khīṇāsavassa santike mahāsāvajjaṁ, micchācāraṁ
  patvā khīṇāsavāya bhikkhuniyā vītikkame, musāvādaṁ patvā musāvādena saṁghabhede,
  surāpānaṁ patvā kāyasañcālanasamatthaṁ bahuṁ pivitvā gāmaghātakādikammaṁ mahāsāvajjaṁ.
  Sabbehipi cetehi musāvādena saṁghabhedova mahāsāvajjo. Taṁ hi katvā kappaṁ
  niraye paccati.
       Idāni etesu sabhāvato ārammaṇato vedanāto mūlato kammato phalatoti
  chahi ākārehi vinicchayo veditabbo. Tattha sabhāvato pāṇātipātādayo sabbepi
  cetanāsabhāvāva. Ārammaṇato pāṇātipāto jīvitindriyārammaṇato saṅkhārārammaṇo,
  adinnādānaṁ sattārammaṇaṁ vā saṅkhārārammaṇaṁ vā, micchācāro phoṭṭhabbavasena
  saṅkhārārammaṇo, sattārammaṇoti eke. Musāvādo sattārammaṇo vā
  saṅkhārārammaṇo vā, surāpānaṁ saṅkhārārammaṇaṁ. Vedanāto pāṇātipāto
  dukkhavedano, adinnādānaṁ tivedanaṁ, micchācāro sukhamajjhattavasena dvivedano,
  tathā surāpānaṁ. Sanniṭṭhāpakacittena pana ubhayampi majjhattavedanaṁ na hoti.
  Musāvādo tivedano. Mūlato pāṇātipāto dosamohavasena dvimūlako, adinnādānaṁ
  musāvādo ca dosamohavasena vā lobhamohavasena vā, micchācāro surāpānaṁ ca
  lobhamohavasena dvimūlaṁ. Kammato musāvādoyevettha vacīkammaṁ, sesaṁ catubbidhampi
-------------------------------------------------
[page 267]
  Kāyakammameva. Phalato sabbepi apāyūpapattiphalā ceva sugatiyampi appāyukatādi-
  nānāvidhāniṭṭhaphalā cāti evamettha sabhāvādito vinicchayo veditabbo.
       Appaṭiviratāti samādānaviratiyā sampattaviratiyā ca abhāvena na paṭiviratā.
  Dussīlāti tato eva pañcasīlamattassāpi abhāvena nissīlā. Pāpadhammāti
  lāmakadhammā hīnācāRā. Pāṇātipātā paṭiviratāti sikkhāpadasamādānena
  pāṇātipātato virato, ārakā ṭhito. Esa nayo sesesupi.
       Idhāpi pāṇātipātāveramaṇiādīnaṁ sabhāvato āramaṇato vedanāto
  mūlato kammato samādānato bhedato phalato ca viññātabbo vinicchayo. Tattha
  sabhāvato pañcapi cetanāyopi honti viratiyopi, virativasena pana desanā
  āgatā. Yā pāṇātipātā viramantassa "yā tasmiṁ samaye pāṇātipātā ārati
  viratī"ti evaṁ vuttā kusalacittasampayuttā virati, sā pabhedato tividhā sampattavirati
  samādānavirati samucchedaviratīti. Tattha asamādinnasikkhāpadānaṁ attano
  jātivayabāhusaccādīni paccavekkhitvā "ayuttametaṁ amhākaṁ kātuna"ti sampattavatthuṁ
  avītikkamantānaṁ uppajjamānā virati sampattavirati nāMa. Samādinnasikkhāpadānaṁ
  sikkhāpadasamādāne taduttariñca attano jīvitampi pariccajitvā vatthuṁ
  avītikkamantānaṁ uppajjamānā virati samādānavirati nāMa. Ariyamaggasampayuttā pana
  virati samucchedavirati nāma, yassa uppattito paṭṭhāya ariyapuggalānaṁ "pāṇaṁ
  ghātessāmā"ti cittampi na uppajjati. Tāsu samādānavirati idhādhippetā.
        Ārammaṇato pāṇātipātādīnaṁ ārammaṇāneva etesaṁ ārammaṇāni.
  Vītikkamitabbatoyeva hi virati nāma hoti. Yathā pana nibbānārammaṇo ariyamaggo
  kilese pajahati, evaṁ jīvitindriyādiārammaṇāyeva ete kusalā dhammā
  pāṇātipātādīni dussīlyāni pajahantīti. Vedanato sabbāpi sukhavedanāva.
-------------------------------------------------
[page 268]
       Mūlato ñāṇasampayuttacittena viramantassa alobhādosāmohavasena timūlā
  honti, ñāṇavippayuttacittena viramantassa alobhādosavasena dvimūlā. Kammato
  musāvādā veramaṇī vacīkammaṁ, sesā kāyakammaṁ. Samādānato aññassa
  garuṭṭhāniyassa santike taṁ alabhantena sayameva vā pañca sīlāni ekajjhaṁ
  pāṭiyekkaṁ vā samādiyantena samādinnāni honti. Bhedato gahaṭṭhānaṁ yaṁ yaṁ
  vītikkantaṁ, taṁ tadeva bhijjati, itaraṁ na bhijjati. Kasmā? gahaṭṭhā hi
  anibaddhasīlā honti, yaṁ yaṁ sakkonti, taṁ tadeva rakkhanti. Pabbajitānaṁ pana
  ekasmiṁ vītikkante sabbāni bhijjantīti.
       Phalatoti pāṇātipātā veramaṇiyā cettha aṅgapaccaṅgasampannatā
  ārohapariṇāhasampatti javanasampatti suppatiṭṭhitapādatā cārutā mudutā sucitā
  sūratā mahabbalatā vissaṭṭhavacanatā sattānaṁ piyamanāpatā abhijjaparisatā
  acchambhitā duppadhaṁsiyatā parūpakkamena amaraṇatā mahāparivāratā suvaṇṇatā
  susaṇṭhānatā appābādhatā asokatā piyamanāpehi avippayogo dīghāyukatāti
  evamādīni phalāni.
       Adinnādānā veramaṇiyā mahādhanadhaññatā anantabhogatā thirabhogatā
  icchitānaṁ bhogānaṁ khippaṁ paṭilābho rājādīhi asādhāraṇabhogatā uḷārabhogatā
  tattha tattha jeṭṭhakabhāvo natthibhāvassa ajānanatā sukhavihāritāti evamādīni.
       Abrahmacariyā veramaṇiyā vigatapaccatthikatā sabbasattānaṁ piyamanāpatā
  annapānavatthacchādanādīnaṁ lābhitā sukhasupanatā sukhapaṭibujjhanatā apāyabhayavimokkho
  itthibhāvanapuṁsakabhāvānaṁ abhabbatā akkodhanatā saccakāritā 1- amaṅkutā

  *  *  *  *  *  *
  Footnote: 1 Sī. sakkaccakāritā
-------------------------------------------------
[page 269]
  Ārādhanasukhatā paripuṇṇindriyatā paripuṇṇalakkhaṇatā nirāsaṅkatā appossukkatā
  sukhavihāritā akutobhayatā phalānipi ettheva antogadhāni, tasmā.
       Musāvādā veramaṇiyā vippasannindriyatā vissaṭṭhamadhurabhāṇitā
  samasitasuddhadantatā nātithūlatā nātikisatā nātirassatā nātidīghatā sukhasambhassatā
  uppalagandhamukhatā sussūsakaparisatā ādeyyavacanatā kamaladalasadisamudulohitatanujivhatā
  ālīnatā anuddhatatāti evamādīni.
       Surāmerayamajjapamādaṭṭhānā veramaṇiyā atītānāgatapaccuppannesu
  kiccakaraṇīyesu appamādatā ñāṇavantatā sadā upaṭṭhitassatitā uppannesu
  kiccakaraṇīyesu ṭhānuppattikapaṭibhānavantatā analasatā ajaḷatā anummattatā 1-
  acchambhitā asārambhitā anissukitā amaccharitā saccavāditā apisuṇāpharusa-
  asamphappalāpavāditā kataññutā kataveditā cāgavantatā sīlavantatā ujukatā
  akkodhanatā hirottappasampannatā ujudiṭṭhitā mahantatā paṇḍitatā
  atthānatthakusalatāti evamādīni phalāni. Evamettha pāṇātipātā veramaṇiādīnampi
  sabhāvādito vinicchayo veditabbo.
       Sīlavāti yathāvuttapañcasīlavasena sīlavā. Kalyāṇadhammoti sundaradhammo,
  saraṇagamanaparidīpitāya diṭṭhisampattiyā sampannapaññoti attho. Yo pana putto
  mātāpitūsu assaddhesu dussīlesu ca sayampi tādiso, sopi avajātoyevāti
  veditabbo. Assaddhiyādayo hi idha avajātabhāvassa lakkhaṇaṁ vuttā, te ca tasmiṁ
  saṁvijjanti. Mātāpitaro pana upādāya puttassa atijātādibhāvo vuccatīti.
       Yo hoti kulagandhanoti kulacchedako kulavināsako. Chedanattho hi idha
  gandhasaddo "uppalagandhapaccatthikā"tiādīsu 1- viya. Keci pana "kuladhaṁsano"ti
  paṭhanti, so evamattho.

  *  *  *  *  *  *
  Footnote: 1 Sī.,ka. amūgatā 2 viṃahāvi. 1/65/43
-------------------------------------------------
[page 270]
       Ete kho puttā lokasminti ete atijātādayo tayo puttā eva
  imasmiṁ sattaloke puttā nāma, na ito vinimuttā atthi, imesu pana
  ye bhavanti upāsakā ye saraṇagamanasampattiyā upāsakā bhavanti kammassakatañāṇena
  kammassa kovidā, te ca paṇḍitā paññavanto, pañcasīladasasīlena
  sampannā paripuṇṇā, yācakānaṁ vacanaṁ jānanti tesaṁ mukhākāradassaneneva
  adhippāyapūraṇatoti vadaññū. Tesaṁ vā "dehī"ti vacanaṁ sutvā "ime pubbe
  dānaṁ adatvā evaṁbhūtā, mayā pana evaṁ na bhavitabban"ti tesaṁ pariccāgena
  tadatthaṁ jānantīti vadaññū. Paṇḍitānaṁ vā kammassakatādidīpakaṁ vacanaṁ jānantīti
  vadaññū. "padaññū"ti Ca paṭhanti, padāniyā pariccāgasīlāti attho. Tato eva
  vigatamaccheramalatāya vītamacchaRā. Abbhaghanāti abbhasaṅkhātā ghanā, ghanameghapaṭalā
  vā mutto cando viya upāsakādiparisāsu khattiyādiparisāsu ca virocare virocanti,
  sobhantīti antho.
                        Pañcamasuttavaṇṇanā niṭṭhitā.
                          --------------
                         6. Avaṭṭhikasuttavaṇṇanā
       [75] Chaṭṭhe avuṭṭhikasamoti avuṭṭhikameghasamo. Ekacco hi megho
  satapaṭalasahassapaṭalo hutvā uṭṭhahitvā thananto gajjanto vijjotento ekaṁ
  udakabindumpi apātetvā vigacchanti, tathūpamo ekacco puggaloti dassento
  āha "avuṭṭhikasamo"ti. Padesavassīti ekadesavassimeghasamo. Padesavassī viyāti
  hi padesavasSī. Ekacco ekasmiṁyeva ṭhāne ṭhitesu manussesu yathā ekacce
  tementi, ekacce na tementi, evaṁ mandaṁ vassati, tathūpamaṁ ekaccaṁ puggalaṁ
-------------------------------------------------
[page 271]
  Dasseti "padesavassī"ti. Sabbatthābhivassīti sabbasmiṁ paṭhavīpabbatasamuddādike
  jagatippadese abhivassi meghasamo. Ekacco hi sakalacakkavāḷagabbhaṁ pattharitvā
  sabbatthakameva abhivassati, taṁ cātuddīpikamahāmeghaṁ ekaccassa puggalassa upamaṁ
  katvā vuttaṁ "sabbatthābhivassī"ti.
       Sabbesānanti sabbesaṁ, ayameva vā pāṭho. Na dātā hotīti
  adānasīlo hoti, thaddhamaccharitāya na kassaci kiñci detīti attho. Idāni
  dānassa khettaṁ deyyadhammañca vibhāgena dassetuṁ "samaṇabrāhmaṇā"tiādimāha.
  Tattha samitapāpasamaṇā ceva pabbajjamattasamaṇā ca bāhitapāpabrāhmaṇā ceva
  jātimattabrāhmaṇā ca idha "samaṇabrāhmaṇā"ti adhippetā. Kapaṇā nāma
  duggatā daliddamanussā. Addhikā nāma pathāvino paribbayavihīnā. Vaṇibbakā
  nāma ye "iṭṭhaṁ detha kantaṁ manāpaṁ kālena anavajjaṁ udaggacittā,
  pasannacittā, evaṁ dentā gacchatha sugatiṁ, gacchatha brahmalokan"tiādinā
  nayena dāne niyojentā dānassa vaṇṇaṁ thomentā vicaranti. Yācakā nāma
  ye kevalaṁ "muṭṭhimattaṁ detha, pasatamattaṁ detha, sarāvamattaṁ dethā"ti appakampi
  yācamānā vicaranti. Tattha samaṇabrāhmaṇaggahaṇena guṇakkhettaṁ upakārikhettañca
  dasseti, kapaṇādiggahaṇena karuṇākhettaṁ. Annanti yaṅkiñci khādanīyaṁ bhojanīyaṁ.
  Pānanti ambapānādipānakaṁ. Vatthanti nivāsanapārupanādiacchādanaṁ. Yānanti
  rathavayhādi antamaso upāhanaṁ upādāya gamanasādhanaṁ. Mālāti ganthitāganthitabhedaṁ
  sabbaṁ pupphaṁ. Gandhanti yaṅkiñci gandhajātaṁ pisitaṁ apisitaṁ gandhūpakaraṇañca.
  Vilepananti chavirāgakaraṇaṁ. Seyyāti mañcapīṭhādi ceva pāvārakojavādi ca
  sayitabbavatthuṁ. Seyyaggahaṇena cettha āsanampi gahitanti daṭṭhabbaṁ.
  Āvasathanti vātātapādiparissayavinodanaṁ paṭissayaṁ. Padīpeyyanti dīpakapallikādi
  padīpūpakaraṇaṁ.
-------------------------------------------------
[page 272]
       Evaṁ kho bhikkhaveti vijjamānepi deyyadhamme paṭiggāhakānaṁ evaṁ
  dātabbavatthuṁ sabbena sabbaṁ adento puggalo avassikameghasadiso hoti.
  Idaṁ vuttaṁ hoti:- bhikkhave yathā so megho satapaṭalasahassapaṭalo uṭṭhahitvā
  na kiñci vassi vigacchati, evameva yo uḷāraṁ vipulañca bhogaṁ saṁharitvā
  gehaṁ āvasanto kassaci kaṭacchumattaṁ bhikkhaṁ vā uḷuṅkamattaṁ yāguṁ vā adatvā
  vigacchati, vivaso maccuvasaṁ gacchati, so avuṭṭhikasamo nāma hotīti. Iminā nayena
  sesesupi nigamanaṁ veditabbaṁ. Imesu ca tīsu puggalesu paṭhamo ekaṁseneva
  garahitabbo, dutiyo pasaṁsanīyo, tatiyo pasaṁsanīyataro. Paṭhamo vā ekanteneva
  sabbanihīno, dutiyo majjhimo, tatiyo uttamoti veditabbo.
       Gāthāsu samaṇeti upayogavasena bahuvacanaṁ, tathā sesesupi. Laddhānāti
  labhitvā samaṇe dakkhiṇeyye pavāretvā puṭṭho na saṁvibhajati, annaṁ pānañca
  bhojananti annaṁ vā pānaṁ vā aññaṁ vā bhuñjitabbayuttakaṁ bhojanaṁ, taṁ na
  saṁvibhajati. Ayaṁ hettha saṅkhepattho:- yo atthikabhāvena upagate sampaṭiggāhake
  labhatvā annādinā saṁvibhāgamattampi na karoti, kiṁ so aññaṁ dānaṁ dassati,
  taṁ evarūpaṁ thaddhamacchariyaṁ purisādhamaṁ nihīnapuggalaṁ paṇḍitā avuṭṭhikasamoti āhu
  kathayantīti.
       Ekaccānaṁ na dadātīti vijjamānepi mahati dātabbadhamme ekesaṁ
  sattānaṁ tesu kodhavasena vā, deyyadhamme lobhavasena vā na dadāti.
  Ekaccānaṁ pavecchatīti ekesaṁyeva pana dadāti. Medhāvinoti paññavanto
  paṇḍitā janā.
       Subhikkhavācoti yo upagatānaṁ yācakānaṁ "annaṁ detha, pānaṁ dethā"tiādinā
  taṁ taṁ dāpeti, so sulabhabhikkhatāya subhikkhā vācā etassāti subhikkhavāco.
-------------------------------------------------
[page 273]
  "subhikkhavassī"tipi Paṭhanti. Yathā loko subhikkho hoti, evaṁ sabbatthābhivassita-
  mahāmegho subhikkhavassī nāma hoti. Evamayampi mahādānehi sabbatthābhivassī
  subhikkhavassīti. Āmodamāno pakiretīti tuṭṭhahaṭṭhamānaso sahatthena dānaṁ
  dento paṭiggāhakakhette deyyadhammaṁ pakirento viya hoti, vācāyapi "detha
  dethā"ti bhāsati.
       Idāni naṁ subhikkhavassitabhāvaṁ dassetuṁ "yathāpi megho"tiādi vuttaṁ.
  Tatrāyaṁ saṅkhepattho:- yathā mahāmegho paṭhamaṁ mandanigghosena thanayitvā puna
  sakalanadīkandarāni ekaninnādaṁ karonto gajjayitvā pavassati, sabbatthakameva
  vārinā udakena thalaṁ ninnañca abhisandanto pūreti ekoghaṁ karoti, evameva
  idha imasmiṁ sattaloke ekacco uḷārapuggalo sabbasamatāya so mahāmegho
  viya vassitabbattā tādiso yathā dhanaṁ uṭṭhānādhigataṁ attano
  uṭṭhānavīriyābhinibbattaṁ hoti, evaṁ analaso hutvā tañca dhammena ñāyena saṁharitvā
  tannibbattena annena pānena aññena ca deyyadhammena patte sampatte
  vaṇibbake sammā sammadeva desakālānurūpañceva icchānurūpañca tappeti
  sampavāretīti.
                        Chaṭṭhasuttavaṇṇanā niṭṭhitā.
                           -------------
                        7. Sukhapatthanāsuttavaṇṇanā
       [76] Sattame sukhānīti sukhanimittāni. Patthayamānoti icchamāno
  ākaṅkhamāno. Sīlanti gahaṭṭhasīlaṁ pabbajitasīlañca. Gahaṭṭho ce, gahaṭṭhasīlaṁ,
  pabbajito ce, catupārisuddhisīlanti adhippāyo. Rakkheyyāti samādiyitvā
-------------------------------------------------
[page 274]
  Avītikkamanto sammadeva gopeyya. Pasaṁsā me āgacchatūti "mama kalyāṇo
  kittisaddo āgacchatū"ti icchanto paṇḍito sappañño sīlaṁ rakkheyya. Sīlavato
  hi gahaṭṭhassa tāva "asuko asukakulassa putto sīlavā kalyāṇadhammo saddho
  pasanno dāyako kārako"tiādinā parisamajjhe kalyāṇo kittisaddo
  abbhuggacchati, pabbajitassa "asuko nāma bhikkhu sīlavā vattasampanno
  sorato sukhasaṁvāso sagāravo sappatisso"tiādinā .pe. Abbhuggacchatīti.
  Vuttañhetaṁ:-
              "puna caparaṁ gahapatiyo sīlavato sīlasampannassa kalyāṇo
          kittisaddo abbhuggacchatī"ti. 1-
       Tathā:-
              "ākaṅkheyya ce bhikkhave bhikkhu `sabrahmacārīnaṁ piyo cassaṁ
          manāpo, garu ca bhāvanīyo cā'ti, sīlesvevassa paripūrakārī"tiādi. 2-
       Bhogā me uppajjantūti ettha gahaṭṭhassa sīlavato kalyāṇadhammassa ye
  yena sippaṭṭhānena jīvikaṁ kappeti yadi kasiyā yadi vaṇijjāya yadi rājaporisena,
  taṁ taṁ yathākālaṁ yathāvidhiñca ativiya appamattabhāvato athassa anuppannā ceva
  bhogā uppajjanti, uppannā ca bhogā phātiṁ gamissanti. Pabbajitassa pana
  sīlācārasampannassa appamādavihārissa sato sīlasampannassa sīlasampadāya
  appicchatādiguṇesu ca pasannā manussā uḷāruḷāre paccaye abhiharanti,
  evamassa anuppannā ceva bhogā uppajjanti, uppannā ca thirā honti.
  Tathā hi vuttaṁ:-
              "puna caparaṁ gahapatayo sīlavā sīlasampanno appamādādhikaraṇaṁ
          mahantaṁ bhogakkhandhaṁ adhigacchatī"ti. 1-

  *  *  *  *  *  *
  Footnote: 1 viṃahā. 5/285/61, aṅ.pañcaka. 22/213/281, khu.u. 25/76/221 2 Maṃū. 12/65/43
-------------------------------------------------
[page 275]
       Tathā:-
              "ākaṅkheyya ce bhikkhave bhikkhu `lābhī assaṁ
          cīvarapiṇpātasenāsanagilānapaccayabhesajjaparikkhārānan'ti sīlesvevassa
          paripūrakārī"ti 1- ca.
  Sesaṁ vuttanayameva.
       Gāthāsu patthayānoti patthayanto. Tayo sukheti tīṇisukhāni. Vittalābhanti
  dhanalābhaṁ, bhoguppattinti attho. Visesato cettha pasaṁsāya cetasikaṁ sukhaṁ bhogehi
  kāyikaṁ sukhaṁ, itarena upapattisukhaṁ, tathā paṭhamena diṭṭhadhammasukhaṁ, tatiyena
  samparāyasukhaṁ, dutiyena ubhayaṁ sukhaṁ gahitanti veditabbaṁ.
       Idāni pasaṁsādikāraṇassa sīlassa viya pasaṁsādīnampi visesakāraṇaṁ
  pāpamittaparivajjanaṁ kalyāṇamittasevanañca ādīnavānisaṁsehi saddhiṁ dassento
  "akaronto"tiādimāha. Tattha saṅkiyoti pāpasmiṁ parisaṅkitabbo "addhā iminā
  pāpaṁ kataṁ vā karissati vā, tathā hi so 2- pāpapurisehi saddhiṁ sañcaratī"ti. Assāti
  imassa pāpajanasevino puggalassa upari, assa vā avaṇṇo abhūtopi
  pāpajanasevitāya. Ruhatīti virūḷhiṁ vepullaṁ āpajjati pattharati. Assāti vā
  bhummatthe sāmivacanaṁ, tasmiṁ puggaleti attho. Sa ve tādisako hotīti yo yādisaṁ
  pāpamittaṁ vā kalyāṇamittaṁ vā bhajati upasevati ca, so puggalo bhūmibhāgavasena
  udakaṁ viya tādisova hoti, pāpadhammo kalyāṇadhammo vā hoti. Kasmā?
  sahavāso hi tādiso yasmā sahavāso saṁsaggo uparāgo viya phalikamaṇīsu
  purisaupanissayabhūtaṁ puggalākāraṁ gāhāpeti, tasmā pāpapuggalena sahavāso na
  kātabboti adhippāyo.

  *  *  *  *  *  *
  Footnote: 1 viṃahā. 5/285/61, aṅ.pañcaka. 22/213/281, khu.u. 25/76/221 2 chaṂa. tathā hesa
-------------------------------------------------
[page 276]
       Sevamāno sevamānanti paraṁ pakatisuddhaṁ puggalaṁ kālena kālaṁ attānaṁ
  sevamānaṁ sevamāno bhajamāno pāpapuggalo, tena vā seviyamāno. Samphuṭṭho
  samphusanti tena pakatisuddhena puggalena sahavāsena saṁsaggena samphuṭṭho
  pāpapuggalo sayampi tathā taṁ samphusanto. Saro diddho kalāpaṁ vāti yathā
  nāma saro visena diddho litto sarakalāpagato sarasamūhasaṅkhātaṁ sarakalāpaṁ
  attanā phuṭṭhaṁ alittampi upalimpati, evaṁ pāpena upalepabhayā dhīroti
  dhitisampannattā dhīro paṇḍitapuriso pāpasahāyo na bhaveyya.
       Pūtimacchaṁ kusaggenāti yathā kucchitabhāvena pūtibhūtaṁ macchaṁ kusatiṇaggena
  yo puriso upanayhati puṭabandhavasena bandhati, tassa te kusā apūtikāpi
  pūtimacchasambandhena pūti duggandhameva vāyanti. Evaṁ bālūpasevanāti evaṁsampadā
  bālajanūpasevanā daṭṭhabbā. Evaṁ dhīrūpasevanāti yathā asurabhinopi pattā
  taggarasambandhena surabhiṁ vāyanti, evaṁ paṇḍitūpasevanā pakatiyā asīlavato
  sīlasamādānādivasena sīlagandhavāyanassa kāraṇaṁ hoti.
       Tasmāti yasmā akalyāṇamittasevanāya kalyāṇamittasevanāya ca ayaṁ ediso
  ādīnavo ānisaṁso ca, tasmā pattapuṭasseva 1- palāsapuṭassa viya duggandhasugandhavatthu-
  saṁsaggena asādhusādhujanasannissayena ca. Ñatvā sampākamattanoti attano
  dukkhudrayaṁ sukhudrayañca phalanipphattiṁ ñatvā jānitvā asante pāpamitte na
  upaseveyya, sante upasante vantadose pasatthe vā paṇḍite seveyya. Tathā hi
  asanto nirayaṁ nenti, santo pāpenti suggatinti, iti bhagavā paṭhamagāthāya
  yathāvuttāni tīṇi sukhanimittāni dassetvā tato parāhi pañcahi gāthāhi
  paṭipakkhaparivajjanena saddhiṁ pasaṁsāsukhassa āgamanaṁ dassetvā osānagāthāya
  tiṇṇampi sukhānaṁ āgamanakāraṇena saddhiṁ osānasukhaṁ dasseti.
                        Sattamasuttavaṇṇanā niṭṭhitā.
                          --------------

  *  *  *  *  *  *
  Footnote: 1 Ma. palāsapuṭasseva
-------------------------------------------------
[page 277]
                          8. Bhidurasuttavaṇṇanā
       [77] Aṭṭhame bhidurāyanti bhiduro ayaṁ. Kāyoti rūpakāyo. So hi
  aṅgapaccaṅgānaṁ kesādīnañca samūhaṭṭhena, evaṁ kucchitānaṁ jegucchānaṁ āyo
  uppattidesotipi kāyo. Tatrāyaṁ vacanattho:- āyanti etthāti āyo. Ke
  āyanti? kucchitā kesādayo. Iti kucchitānaṁ āyotipi kāyo. Atthato pana
  catusantativasena pavattamānānaṁ bhūtupādāyadhammānaṁ puñjo. Idaṁ vuttaṁ hoti:-
  bhikkhave ayaṁ catumahābhūtamayo rūpakāyo bhiduro bhedanasīlo bhedanasabhāvo khaṇe
  khaṇe viddhaṁsanasabhāvoti. "bhindarāyan"tipi Pāṭho, so evattho. Viññāṇanti
  tebhūmakaṁ kusalādicittaṁ. Vacanattho pana:- taṁ taṁ ārammaṇaṁ vijānātīti viññāṇaṁ.
  Yaṁ hi sañjānanapajānanavidhuraṁ ārammaṇavijānanaṁ upaladdhi, taṁ viññāṇaṁ. Virāgadhammanti
  virajjanadhammaṁ, palujjanasabhāvanti attho. Sabbe upadhīti khandhūpadhi kilesūpadhi
  abhisaṅkhārūpadhi pañcakāmaguṇūpadhīti ete "upadhīyati ettha dukkhan"ti upadhisaññitā
  sabbepi upādānakkhandhakilesābhisaṅkhārapañcakāmaguṇadhammā hutvā abhāvaṭṭhena
  aniccā, udayabbayapaṭipīḷanaṭṭhena dukkhā, jarāya maraṇena cāti dvidhā
  vipariṇāmetabbasabhāvatāya pakativijahanaṭṭhena vipariṇāmadhammā.
       Evamettha aniccadassanasukhatāya rūpadhamme viññāṇañca visuṁ gahetvā puna
  upadhivibhāgena sabbepi tebhūmakadhamme ekajjhaṁ gahetvā aniccadukkhānupassanāmukhena
  tathābujjhanakānaṁ puggalānaṁ ajjhāsayena sammasanacāro kathito.
  Kāmañcettha lakkhaṇadvayameva pāḷiyaṁ āgataṁ, "yaṁ dukkhaṁ, tadanattā"ti 1- pana
  vacanato dukkhalakkhaṇeneva anattalakkhaṇampi dassitamevāti veditabbaṁ.
       Gāthāyaṁ upadhīsu bhayaṁ disvāti upadhīsu bhayatupaṭṭhānañāṇavasena bhayaṁ disvā,
  tesaṁ bhāyitabbataṁ passitvā. Iminā balavavipassanaṁ dasseti. Bhayatupaṭṭhānaññāṇameva

  *  *  *  *  *  *
  Footnote: 1 saṁ.kha. 17/15/19
-------------------------------------------------
[page 278]
  Hi vibhajitvā visesavasena ādīnavānupassanā nibbidānupassanāti ca vuccati.
  Jātimaraṇamaccagāti evaṁ sammasanto vipassanāñānaṁ maggena ghaṭetvā maggaparamparāya
  arahattaṁ patto jātimaraṇaṁ atīto nāma hoti. Kathaṁ? sampatvā paramaṁ santinti
  paramaṁ uttamaṁ anuttaraṁ santiṁ sabbasaṅkhārūpasamaṁ nibbānaṁ adhigantvā. Evaṁbhūto
  ca kālaṁ kaṅkhati bhāvitattoti catunnaṁ ariyamaggānaṁ vasena bhāvanābhisamayanipphattiyā
  bhāvitakāyasīlacittapaññattā bhāvitatto maraṇaṁ jīvitañca anabhinandanto kevalaṁ
  attano khandhaparinibbānakālaṁ kaṅkhati udikkhati, na tassa katthaci patthanā
  hotīti. Tenāha:-
             "nābhinandāmi maraṇaṁ nābhinandāmi jīvitaṁ
              kālañca paṭikaṅkhāmi nibbisaṁ bhatako yathā"ti. 1-
                     Aṭṭhamasuttavaṇṇanā niṭṭhitā.
                       --------------
                   9. Dhātusosaṁsandanasuttavaṇṇanā
       [78] Navame dhātusoti dhātuto. Dhātūti ca ajjhāsayadhātu ajjhāsayasabhāvo
  adhippeto, yo adhimuttītipi vuccati. Saṁsandantīti tāya dhātusabhāgāya yathādhātu
  yathāajjhāsayaṁ allīyanti ekato honti. Samentīti tāya eva samānajjhāsayatāya
  ekacittā hutvā samāgacchanti aññamaññaṁ bhajanti upasaṅkamanti, attano
  rucibhāvakhantidiṭṭhiyo vā tattha tattha same karontā pavattanti. Hīnādhimuttikāti
  hīne kāmaguṇādike adhimutti etesanti hīnādhimuttikā, hīnajjhāsayā. Kalyāṇā-
  dhimuttikāti kalyāṇe nekkhammādike adhimutti etesanti kalyāṇādhimuttikā,

  *  *  *  *  *  *
  Footnote: 1 khuṭhera. 26/606/356
-------------------------------------------------
[page 279]
  Paṇītajjhāsayā. Sace hi ācariyupajjhāyā na sīlavanto, antevāsikasaddhivihārikā
  ca sīlavanto, te ācariyupajjhāyepi na upasaṅkamanti, attano sadise
  sāruppabhikkhūyeva upasaṅkamanti. Sace pana ācariyupajjhāyā sīlavanto. Itare na
  sīlavanto, tepi na ācariyupajjhāye upasaṅkamanti, attano sadise hīnādhimuttikeyeva
  upasaṅkamanti. Evaṁ upasaṅkamanaṁ pana na kevalaṁ etarahi eva, atha kho atītānāgatepīti
  dassento "atītampi bhikkhave"tiādimāha. Saṅkhepato saṅkilesadhammesu
  abhiniviṭṭhā hīnādhimuttikā, vodānadhammesu abhiniviṭṭhā kalyāṇādhimuttikā.
       Idaṁ pana dussīlānaṁ dussīlasevanameva, sīlavantānaṁ sīlavantasevanameva,
  duppaññānaṁ duppaññasevanameva, paññavantānaṁ paññavantasevanameva ko
  niyāmetīti? ajjhāsayadhātu niyāmeti. Sambahulā kira bhikkhū ekasmiṁ gāme
  bhikkhācāraṁ caranti, te manussā bahuṁ bhattaṁ āharitvā pattāni pūretvā
  "yathāsabhāgaṁ paribhuñjathā"ti vatvā uyyojesuṁ. Bhikkhū āhaṁsu "āvuso manussā
  dhātusampayuttakamme payojentī"ti. Evaṁ ajjhāsayadhātu niyāmetīti. Dhātusampayuttena
  ayamattho dīpetabbo:- gijjhakūṭapabbatasmiṁ hi gilānaseyyāya nipanno bhagavā
  ārakkhatthāya parivāretvā vasantesu sāriputtamoggallānādīsu ekamekaṁ attano
  parisāya saddhiṁ caṅkamantaṁ oloketvā bhikkhū āmantesi "passatha no tumhe
  bhikkhave sāriputtaṁ sambahulehi bhikkhūhi saddhiṁ caṅkamantanti. Evaṁ bhanteti. Sabbe
  kho te bhikkhave bhikkhū mahāpaññā"ti 1- sabbaṁ vitthāretabbaṁ.
       Gāthāsu saṁsaggāti saṅkilesato sahavāsādivasena samāyogato, atha vā
  dassanasaṁsaggo savanasaṁsaggo samullāpasaṁsaggo sambhogasaṁsaggo kāyasaṁsaggoti
  evaṁ pañcavidhe saṁsagge yato kutoci saṁsaggato. Vanatho jātoti

  *  *  *  *  *  *
  Footnote: 1 saṁṇi. 16/99/149
-------------------------------------------------
[page 280]
  Kileso uppanno maggena asamūhato. Asaṁsaggena chijjatīti saṁsaggapaṭikkhepena
  kāyavivekādinā pubbabhāge chijjitvā puna accantāsaṁsaggena samucchedavivekena
  chijjati pahīyati. Ettāvatā saṅkhepato hīnādhimuttiyā samudayo atthaṅgamo ca
  dassito hoti.
       Yasmā pana te saṁsaggā te ca kilesā kosajjavasena uppajjanti
  ceva vaḍḍhanti ca, na vīriyārambhavasena, tasmā hīnādhimuttike kusīte puggale
  vajjetvā kalayāṇādhimuttike āraddhavīriyena sevantena asaṁsaggena saṁsaggajo
  vanatho chinditabboti. Yathāvuttamatthaṁ vitthārato dassento kusītasevanāya tāva
  ādīnavaṁ pakāsetuṁ "parittaṁ dārun"tiādimāha.
       Tattha parittaṁ dārunti khuddakaṁ kaṭṭhamayaṁ kullaṁ. Yathā sīde mahaṇṇaveti
  yathā khuddakaṁ kullaṁ āruhitvā mahāsamuddaṁ taritukāmo tīraṁ appatvā
  samuddamajjheyeva sīdeyya, patitvā macchakacchapabhakkho bhaveyya. Evaṁ kusītaṁ āgamma,
  sādhujīvīpi sīdatīti evameva kusītaṁ vīriyārambharahitaṁ kilesavasikaṁ puggalaṁ nissāya
  tena katasaṁsaggo sādhujīvīpi parisuddhājīvopi parisuddhasīlopi samāno hīnasaṁsaggato
  uppannehi kāmavitakkādīhi khajjamāno pāraṁ gantuṁ asamattho saṁsāraṇṇaveyeva
  sīdati. Tasmāti yasmā evamanatthāvaho kusītasaṁsaggo, tasmā taṁ āgamma
  ālasiyānuyogena kucchitaṁ sīdatīti kusītaṁ, tato eva hīnavīriyaṁ nibbīriyaṁ
  akalyāṇamittaṁ parivajjeyya. Ekanteneva pana kāyavivekādīnañceva tadaṅgavivekādīnañca
  vasena pavivittehi, tato eva kilesehi ārakattā ariyehi parisuddhehi,
  nibbānaṁ paṭipesitattabhāvato pahitattehi ārammaṇalakkhaṇūpanijjhānānaṁ vasena
  jhāyanato jhāyīhi sabbakālaṁ paggahitavīriyatāya āraddhavīriyatāya āraddhavīriyehi
  paṇḍitehi sappaññehiyeva saha āvaseyya saṁvaseyyāti.
                        Navamasuttavaṇṇanā niṭṭhitā.
                          -------------
-------------------------------------------------
[page 281]
                         10. Parihānasuttavaṇṇanā
       [79] Dasame parihānāya saṁvattantī avuḍḍhiyā bhavanti, maggādhigamassa
  paripanthāya honti. Adhigatassa pana maggassa parihāni nāma natthi. "tayo
  Dhammā"ti dhammādhiṭṭhānavasena uddiṭṭhadhamme puggalādhiṭṭhānāya desanāya
  vibhajanto "idha bhikkhave sekho bhikkhū"tiādimāha.
       Tattha kammaṁ āramitabbato ārāmo etassāti kammārāmo. Kamme ratoti
  kammarato. Kammārāmataṁ kammābhiratiṁ anuyutto payuttoti kammārāmatamanuyutto.
  Tattha kammaṁ nāma itikattabbaṁ kammaṁ, seyyathidaṁ? cīvaravicāraṇaṁ cīvarakaraṇaṁ
  Upatthambhanaṁ pattatthavikaṁ aṁsabandhanaṁ kāyabandhanaṁ dhamakaraṇaṁ ādhārakaṁ pādakathalikaṁ
  sammajjanīti evamādīnaṁ upakaraṇānaṁ karaṇaṁ, yañca vihāre khaṇḍaphullādipaṭisaṅkharaṇaṁ.
  Ekacco hi etāni karonto sakaladivasaṁ etāneva karoti. Taṁ
  sandhāyetaṁ vuttaṁ. Yo pana etesaṁ karaṇavelāyameva etāni karoti, uddesavelāyaṁ
  uddesaṁ gaṇhāti, sajjhāyavelāyaṁ sajjhāyati, cetiyaṅgaṇavattādikaraṇavelāyaṁ
  cetiyaṅgaṇavattādīni karoti, manasikāravelāyaṁ manasikāraṁ karoti
  sabbatthakakammaṭṭhāne vā pārihāriyakammaṭṭhāne vā, na so kammārāmo nāMa. Tassa taṁ:-
              "yāni kho pana tāni sabrahmacārīnaṁ uccāvacāni kiṁkaraṇīyāni,
          tattha dakkho hoti analaso tatrupāyāya vīmaṁsāya samannāgato, alaṁ
          kātuṁ alaṁ saṁvidhātun"tiādinā 1- satthārā anuññātakaraṇameva hoti.
       Bhassārāmoti yo bhagavatā paṭikkhittarājakathādivasena rattindivaṁ vītināmeti,
  ayaṁ bhasse pariyantakārī na hotīti bhassārāmo nāMa. Yo pana rattimpi divāpi
  dhammaṁ katheti, pañhaṁ vissajjeti, ayaṁ appabhasso bhasse pariyantakārīyeva.

  *  *  *  *  *  *
  Footnote: 1 dī.pā. 11/345/236, aṅḍasaka. 23/17/20
-------------------------------------------------
[page 282]
  Kasmā? "sannipatitānaṁ vo bhikkhave dvayaṁ karaṇīyaṁ dhammī vā kathā, ariyo vā
  tuṇhībhāvo"ti 1- vuttavidhiṁyeva paṭipannoti.
       Niddārāmoti yo yāvadatthaṁ udarāvadehakaṁ bhuñjitvā seyyasukhaṁ passasukhaṁ
  middhasukhaṁ anuyuñjati, yo ca gacchantopi nisinnopi ṭhitopi thinamiddhābhibhūto
  niddāyati, ayaṁ niddārāmo nāMa. Yassa pana karajakāyagelaññena cittaṁ bhavaṅgaṁ
  otarati. Nāyaṁ niddārāmo. Tenevāha:-
              "abhijānāmi kho panāhaṁ aggivessana gimhānaṁ pacchime māse
          pacchābhattaṁ piṇḍapātappaṭikkanto catugguṇaṁ saṅghāṭiṁ paññāpetvā
          dakkhiṇena passena sato sampajāno niddaṁ okkamitā"ti. 2-
       Ettha ca puthujjanakalyāṇakopi sekhotveva veditabbo, tasmā tassa
  sabbassapi visesādhigamassa itaresaṁ upari visesādhigamassa parihānāya vattantīti
  veditabbaṁ. Sukkapakkhassa vuttavipariyāyena atthavibhāvanā veditabbā.
       Gāthāsu uddhatoti cittavikkhepakarena uddhaccena uddhato avūpasanto.
  Appakiccassāti anuññātassapi vuttappakārassa kiccassa yuttappayuttakāleyeva
  karaṇato appakicco assa bhaveyya. Appamiddhoti "divasaṁ caṅkamena nisajjāyā"tiādinā
  vuttajāgariyānuyogena niddārahito assa. Anuddhatoti bhassārāmatāya
  uppajjanakacittavikkhepassa abhassārāmo hutvā parivajjanena na uddhato
  vūpasantacitto, samāhitoti attho, sesaṁ pubbe vuttanayattā suviññeyyameva.
  Iti imasmiṁ vagge paṭhamadutiyapañcamachaṭṭhasattamāṭṭhamanavamesu suttesu vaṭṭaṁ kathitaṁ,
  itaresu vaṭṭavivaṭṭaṁ.
                        Dasamasuttavaṇṇanā niṭṭhitā.
                        Tatiyavaggavaṇṇanā niṭṭhitā.
                          -------------

  *  *  *  *  *  *
  Footnote: 1 Maṃū. 12/273/235 2 Maṃū. 12/387/345
-------------------------------------------------
[page 283]
                            4. Catutthavagga
                          1. Vitakkasuttavaṇṇanā
      [80] Catutthavaggassa paṭhame akusalā vitakkāti akosallasambhūtā vitakkā,
  micchāvitakkāti attho. Anavaññattipaṭisaṁyuttoti ettha anavaññattīti anavaññā
  parehi attano ahīḷitatā aparibhūtatā, "aho vata maṁ pare na avajāneyyun"ti
  evaṁ pavatto icchācāro, tāya anavaññattiyā paṭisaṁyutto saṁsaṭṭho, taṁ vā
  ārabbha pavatto anavaññattipaṭisaṁyutto vitakko. Tasmā "kathaṁ nu kho maṁ pare
  gahaṭṭhā ceva pabbajitā ca na orakato daheyyun"ti sambhāvanakamyatāya
  icchācāre ṭhatvā pavattitavitakkassetaṁ adhivacanaṁ. Lābhasakkārasilokapaṭisaṁyuttoti
  cīvarādilābhena ceva sakkārena ca kittisaddena ca ārammaṇakaraṇavasena paṭisaṁyutto.
  Parānuddayatāpaṭisaṁyuttoti paresu anuddayatāpatirūpakena gehasitapemena
  paṭisaṁyutto. Yaṁ sandhāya vuttaṁ:-
              "saṁsaṭṭho viharati rājūhi rājamahāmattehi brāhmaṇehi
          gahapatikehi titthiyehi titthiyasāvakehi sahanandī sahasokī sukhitesu
          sukhito dukkhitesu dukkhito, uppannesu kiccakaraṇīyesu attanāva
          yogaṁ 1- āpajjatī"ti. 2-
       Gāthāsu anavaññattiyā paṭisaṁyutto puggalo anavaññattisaṁyutto. Lābhasakkāre
  gāravo etassa, na dhammeti lābhasakkāragāravo. Sukhadukkhesu amā saha
  bhavāti 3- amaccā, sahāyasadisā upaṭṭhākā. Tehi gehasitapemavasena saha
  nandanasīlo sahanandī amaccehi, iminā parānuddayatāpaṭisaṁyuttaṁ vitakkaṁ dasseti.

  *  *  *  *  *  *
  Footnote: 1 Sī. voyogaṁ 2 saṁ.saḷā. 18/323/225 (syā), abhi.vi. 35/888/436
  3 Ma. gatāti
-------------------------------------------------
[page 284]
  Ārā saṁyojanakkhayāti imehi tīhi vitakkehi abhibhūto puggalo saṁyojanakkhayato
  arahattato dūre, tassa taṁ dullabhanti attho.
       Puttapasunti putte ca pasavo ca. Puttasaddena cettha dārādayo, pasusaddena
  assamahiṁsakhettavatthādayo ca saṅgahitā. Vivāheti vivāhakārāpane. Iminā
  āvāhopi saṅgito. Saṁharānīti 1- pariggahāni, parikkhārasaṅgahānīti attho.
  "santhavānī"ti Ca paṭhanti, mittasanthavānīti attho, sabbattha hitvāti sambandho.
  Bhabbo so tādiso bhikkhūti so yathāvuttaṁ sabbaṁ papañcaṁ pariccajitvā yathā
  satthārā vuttāya sammāpaṭipattiyā, tathā passitabbato tādiso saṁsāre bhayaṁ
  ikkhatīti bhikkhu uttamaṁ sambodhiṁ arahattaṁ pattuṁ arahati.
                         Paṭhamasuttavaṇṇanā niṭṭhitā.
                           -------------
                         2. Sakkārasuttavaṇṇanā
       [81] Dutiye sakkārenāti sakkārena hetubhūtena, atha vā sakkārenāti
  sakkārahetunā, sakkārahetukena vā. Sakkāraṁ hi nissāya idhekacce puggalā
  pāpicchā icchāpakatā icchācāre ṭhatvā "sakkāraṁ nibbattessāmā"ti anekavihitaṁ
  anesanaṁ appatirūpaṁ āpajjitvā ito cutā apāyesu nibbattanti, apare
  yathāsakkāraṁ labhitvā tannimittaṁ mānamadamacchariyādivasena pamādaṁ āpajjitvā
  ito cutā apāyesu nibbattanti. Yaṁ sandhāya vuttaṁ "sakkārena abhibhūtā
  pariyādinnacittā"ti tattha abhibhūtāti ajjhotthaṭā. Pariyādinnacittāti
  khepitacittā, icchācārena, mānamadādinā ca khayaṁ pāpitakusalacittā. Atha vā
  pariyādinnacittāti parito ādinnacittā, vuttappakārena akusalakoṭṭhāsena yathā

  *  *  *  *  *  *
  Footnote: 1 Sī.,ka. saṅgahānīti
-------------------------------------------------
[page 285]
  Kusalacittassa uppattivāro na hoti, evaṁ samantato gahitacittasantānāti
  attho. Asakkārenāti hīḷetvā paribhavitvā parehi attani pavattitena asakkārena
  hetunā, asakkārahetukena vā mānādinā. Sakkārena ca asakkārena cāti
  kehici pavattitena sakkārena kehici pavattitena asakkārena ca. Ye hi kehici
  paṭhamaṁ sakkatā hutvā tehiyeva asārabhāvaṁ 1- ñatvā pacchā asakkatā honti,
  tādise sandhāya vuttaṁ "sakkārena ca asakkārena cā"ti.
       Ettha sakkārena abhibhūtā devadattādayo nidassetabbā. Vuttampi
  cetaṁ:-
             "phalaṁ ve kadaliṁ hanti phalaṁ veḷuṁ phalaṁ naḷaṁ
              sakkāro kāpurisaṁ hanti gabbho assatariṁ yathā"ti. 2-
       Sādhunaṁ upari katena asakkārena abhibhūtā daṇḍakīrājakāliṅgarājamajjharājādayo
  nidassetabbā. Vuttampi cetaṁ:-
                   "kisaṁ hi vacchaṁ avakiriya daṇḍakī
                    ucchinnamūlo sajano saraṭṭho
                    kukkuḷanāme nirayamhi paccati
                    tassa phuliṅgāni patanti kāye.
                    Yo saññate pabbajite avañcayi
                    dhammaṁ bhaṇante samaṇe adūsake
                    taṁ nāḷikeraṁ sunakhā parattha
                    saṅgamma khādanti viphandamānaṁ. 3-

  *  *  *  *  *  *
  Footnote: 1 Sī. assaddhādibhāvaṁ 2 vi.cūḷa. 7/335/123, saṁ.sa. 15/183/185,
  aṅ.catukka. 21/68/85 3 khu.jā. 27/2464/539 (syā)
-------------------------------------------------
[page 286]
             Upahacca mānaṁ majjho mātaṅgasmiṁ yasassino
             sapārisajjo ucchinno majjhāraññaṁ tadā ahū"ti. 1-
       Sakkārena ca asakkārena ca abhibhūtā aññatitthiyā nāṭaputtādayo
  nidassetabbā.
       Gāthāsu ubhayanti ubhayena sakkārena ca asakkārena ca. Samādhi na
  vikampatīti na calati, ekasabhāvena 2- tiṭṭhati. Kassa pana na calatīti āha
  "appamādavihārino"ti. 3- Yo pamādakaradhammānaṁ 4- rāgādīnaṁ suṭṭhu pahīnattā
  appamādavihārī arahā, tassa. So hi lokadhammehi na vikampati. Sukhumadiṭṭhivipassakanti
  phalasamāpattiatthaṁ sukhumāya diṭṭhiyā paññāya abhiṇhaṁ pavattavipassanattā
  sukhumadiṭṭhivipassakaṁ. Upādānakkhayārāmanti catunnaṁ upādānānaṁ khayaṁ pariyosānabhūtaṁ
  arahattaphalaṁ āramitabbaṁ etassāti upādānakkhayārāmaṁ. Sesaṁ vuttanayameva.
                        Dutiyasuttavaṇṇanā niṭṭhitā.
                          --------------
                         3. Devasaddasuttavaṇṇanā
       [82] Tatiye devesūti ṭhapetvā arūpāvacaradeve ceva asaññadeve ca tadaññesu
  upapattidevesu. Devasaddāti devānaṁ pītisamudāhārasaddā. Niccharantīti aññamaññaṁ
  allāpasallāpavasena pavattanti. Samayā samayaṁ upādāyāti samayato samayaṁ
  paṭicca. Idaṁ vuttaṁ hoti:- yasmiṁ kāle ṭhitā te devā taṁ kālaṁ āgamma
  naṁ passissanti, tato taṁ samayaṁ sampattaṁ āgammāti. "samayaṁ Samayaṁ upādāyā"ti
  ca keci paṭhanti, tesaṁ taṁ taṁ samayaṁ paṭiccāti attho. Yasmiṁ samayeti yadā
  "aṭṭhikaṅkalūpamā kāmā"tiādinā 5- "sambādho gharāvāso"tiādinā 6- ca kāmesu

  *  *  *  *  *  *
  Footnote: 1 khu.jā. 28/92/41 (syā) 2 Sī. ekaggabhāveva, ka. ekaggabhāvova
  3 Sī. appamāṇavihārinoti 4 Sī. pamāṇakaradhammānaṁ
  5 viṃahāvi. 2/417/306-7, Maṃū. 12/234/198
  6 dī.Sī. 9/191/63, saṁṇi. 16/155/210
-------------------------------------------------
[page 287]
  Gharāvāse ca ādīnavā tappaṭipakkhato nekkhamme ānisaṁsā ca sudiṭṭhā honti,
  tasmiṁ samaye. Tadā hissa ekantena pabbajjāya cittaṁ namati. Ariyasāvakoti
  ariyassa buddhassa bhagavato sāvako, sāvakabhāvaṁ upagantukāmo, ariyasāvako vā
  avassaṁbhāvī. Antimabhavikaṁ taṁ sāvakabodhisattaṁ sandhāya ayamārambho. Kesamassuṁ
  ohāretvāti kese ca massuṁ ca ohāretvā apanetvā. Kāsāyāni vatthāni
  acchādetvāti kasāyena rattattā kāsāyāni brahmacariyaṁ carantānaṁ anucchavikāni
  vatthāni nivāsetvā ceva pārupitvā ca. Agārasmā anagāriyaṁ pabbajjāya cetetīti
  agārasmā gharā nikkhamitvā anagāriyaṁ pabbajjaṁ pabbajeyyanti pabbajjāya
  ceteti vikappeti, pabbajatīti attho. Ettha ca yasmā agārassa hitaṁ
  kasivaṇijjādikammaṁ agāriyanti vuccati, tañca pabbajjāya natthi, samā pabbajjā
  anagāriyanti ñātabbā.
        Mārenāti kilesamārena. Saṅgāmāya cetetīti yujjhanatthāya cittaṁ
  uppādeti, māraṁ abhivijetuṁ sannayhati. Yasmā pana evarūpassa
  paṭipajjanakapuggalassa devaputtamāropi antarāyāya upakkamati, tasmā tassapi
  mārenāti ettha devaputtamārenātipi attho veditabbo. Tassāpi ayaṁ
  icchāvighātaṁ karissatevāti. Yasmā pana pabbajitadivasato paṭṭhāya khuraggato vā
  paṭṭhāya sīlāni samādiyanto parisodhento samathavipassanāsu kammaṁ karonto
  yathārahaṁ tadaṅgappahānavikkhambhanappahānānaṁ vasena kilesamāraṁ paripāteti nāma, na
  yujjhati nāma sampahārassa abhāvato, tasmā vuttaṁ "mārena saddhiṁ saṅgāmāya
  cetetī"ti.
       Sattannanti koṭṭhāsato sattannaṁ, pabhedato pana te sattatiṁsa honti.
  Kathaṁ? cattāro satipaṭṭhānā cattāro sammappadhānā cattāro iddhipādā
  Pañcindriyāni pañca balāni satta bojjhaṅgā ariyo aṭṭhaṅgiko maggoti.
-------------------------------------------------
[page 288]
  Evaṁ pabhedato sattatiṁsavidhāpi satipaṭṭhānādikoṭṭhāsato satteva hontīti vuttaṁ
  "sattannan"ti. Bodhipakkhiyānanti bujjhanaṭṭhena bodhīti laddhanāmassa ariyapuggalassa
  maggañāṇasseva vā pakkhe bhavānaṁ bodhipakkhiyānaṁ, 1- bodhikoṭṭhāsiyānanti attho.
  "bodhipakkhikānan"tipi Pāṭho, bodhipakkhavantānaṁ, bodhipakkhe vā niyuttānanti
  attho. Bhāvanānuyogamanuyuttoti vipassanaṁ ussukkāpetvā ariyamaggabhāvanā-
  nuyogamanuyutto. Vipassanākkhaṇe hi satipaṭṭhānādayo pariyāyena bodhipakkhiyā nāma,
  maggakkhaṇeyeva pana te nippariyāyena bodhipakkhiyā nāma honti.
       Āsavānaṁ khayāti kāmāsavādīnaṁ sabbesaṁ āsavānaṁ khayā. Āsavesu hi
  khīṇesu sabbepi kilesā khīṇāyeva honti. Tena arahattamaggo vutto hoti.
  Anāsavanti āsavavirahitaṁ. Cetovimuttiṁ paññāvimuttinti ettha cetovacanena
  arahattaphalasamādhi, paññāvacanena taṁsampayuttā ca paññā vuttā. Tattha samādhi
  rāgato vimuttattā cetovimutti, paññā avijjāya vimuttattā paññāvimuttīti
  veditabbā. Vuttañhetaṁ bhagavatā:-
              "yo hissa bhikkhave samādhi, tadassa samādhindriyaṁ. Yā hissa
          bhikkhave paññā, tadassa paññindriyaṁ. Iti kho bhikkhave rāgavirāgā
          cetovimutti, avijjāvirāgā paññāvimuttī"ti. 2-
       Apicettha samathaphalaṁ cetovimutti, vipassanāphalaṁ paññāvimuttīti veditabbā.
  Diṭṭheva dhammeti imasmiṁyeva attabhāve. Sayaṁ abhiññā sacchikatvāti attanāyeva
  abhivisiṭṭhāya paññāya paccakkhaṁ katvā aparappaccayena ñatvā. Upasampajja
  viharatīti pāpuṇitvā sampādetvā viharati. Tameva saṅgāmasīsaṁ abhivijiya ajjhāvasatīti
  māraṁ abhivijinitvā vijitavijayattā tena katasaṅgāmasaṅkhātassa 3- ariyamaggassa

  *  *  *  *  *  *
  Footnote: 1 Ma. bodhibhāgiyānaṁ 2 saṁṃahā. 19/516/196 3 Ma. katasaṅgāmāvacarasaṅkhātassa
-------------------------------------------------
[page 289]
  Sīsabhūtaṁ arahattaphalasamāpattiissariyaṭṭhānaṁ abhibhavanto āvasati, samāpajjati icceva
  attho. Ime ca devasaddā diṭṭhasaccesu devesu pavattanti, visesato
  suddhāvāsadevesūti veditabbaṁ.
       Gāthāsu mahantanti sīlādiguṇamahattena mahantaṁ. Vītasāradanti sārajjakarānaṁ
  kilesānaṁ abhāvena vigatasārajjaṁ apagatamaṅkubhāvaṁ. Purisājaññāti assādīsu
  assājānīyādayo viya purisesu ājānīyabhūta uttamapurisa. Dujjayamajjhabhūti
  pacurajanehi jetuṁ asakkuṇeyyaṁ kilesavāhiniṁ abhibhavi ajjhotthari. "ajjayī"tipi
  Paṭhanti, ajinīti attho. Jetvāna maccuno 1- senaṁ, vimokkhena anāvaranti
  lokattayābhibyāpanato diyaḍḍhasahassādivibhāgato ca vipulattā aññehi āvarituṁ
  paṭisedhetuṁ asakkuṇeyyattā ca anāvaraṁ maccuno mārassa senaṁ vimokkhena
  ariyamaggena jetvā yo tvaṁ dujjayaṁ ajayi, tassa namo te purisājaññāti
  sambandho.
       Itīti vuttappakārena. Hiiti nipātamattaṁ. Etaṁ pattamānasaṁ adhigatārahattaṁ
  khīṇāsavaṁ devatā namassantīti vuttamevatthaṁ nigamanavasena dasseti. Atha vā itīti
  iminā kāraṇena. Kiṁ pana etaṁ kāraṇaṁ? namucisenāvijayena pattamānasattaṁ.
  Iminā kāraṇena taṁ devatā namassantīti attho. Idāni taṁ kāraṇaṁ phalato
  dassetuṁ "tañhi tassa na passanti, yena maccuvasaṁ vaje"ti vuttaṁ. Tassattho:-
  yasmā tassa purisājaññassa paṇidhāya gavesantāpi devā aṇumattampi taṁ kāraṇaṁ
  na passanti, yena so maccuno maraṇassa vasaṁ vaje upagaccheyya, tasmā taṁ
  visuddhidevā namassantīti.
                        Tatiyasuttavaṇṇanā niṭṭhitā.
                          --------------

  *  *  *  *  *  *
  Footnote: 1 Ma. manobhuno
-------------------------------------------------
[page 290]
                       4. Pañcapubbanimittasuttavaṇṇanā
       [83] Catutthe yadāti yasmiṁ kāle. Devoti upapattidevo. Tayo hi
  devā sammutidevā upapattidevā visuddhidevāti. Tesu sammutidevā nāma rājāno
  khattiyā. Upapattidevā nāma cātumahārājikato paṭṭhāya taduparidevā. Visuddhidevā
  nāma khīṇāsavā. Idha pana kāmāvacaradevo adhippeto. Tena vuttaṁ "devoti
  upapattidevo"ti. Devakāyāti devasamūhato, devaṭṭhānato vā, devalokatoti attho.
  Samūhanivāsavācako hi ayaṁ kāyasaddo. Cavanadhammoti maraṇadhammo, āyukkhayena vā
  puññakkhayena vā upaṭṭhitamaraṇoti attho.
       Pañcassa pubbanimittāni pātubhavantīti assa upaṭṭhitamaraṇassa devaputtassa
  pañca maraṇassa pubbanimittāni uppajjanti, pakāsāni vā honti. Mālā
  milāyantīti tena piḷandhitamālā majjhanhikasamaye ātape khittā viya milātā
  vihatasobhā honti.
       Vatthāni kilissantīti saradasamaye vigatavalāhake ākāse abbhussakkamāna-
  bālasūriyasadisappabhāni nānāvirāgavaṇṇāni tena nivatthapārutavatthāni taṁkhaṇaṁyeva
  kaddame khipitvā madditāni viya vihatappabhāni malināni honti.
       Kacchehi sedā muccantīti suparisuddhajātimaṇi viya susikkhitasippācariyaracita-
  suvaṇṇapaṭimā viya ca pubbe sedamalajallikārahitasarīrassa tasmiṁ khaṇe ubhohi
  kacchehi sedadhārā sandanti paggharanti. Na kevalañca kacchehiyeva, sakalasarīratopi 1-
  panassa sedajalakaṇṇikā muñcatiyeva, yena āmuttamuttājālagavacchito viya tassa
  kāyo hoti.
       Kāye dubbaṇṇiyaṁ okkamatīti pubbe paṭisandhito paṭṭhāya yathānubhāvaṁ
  ekayojanaṁ dviyojanaṁ yāva dvādasayojanamattampi padesaṁ ābhāya pharitvā

  *  *  *  *  *  *
  Footnote: 1 Sī., Ma. sakalasarīrampi
-------------------------------------------------
[page 291]
  Vijjotamāno kāyo hoti khaṇḍiccapāliccādivirahito, na sītaṁ na uṇhaṁ upaghātakaṁ,
  devadhītā soḷasavassuddesikā viya hoti, devaputto vīsativassuddesikā viya,
  taṁkhaṇaññeva nippabhe nitteje kāye virūpabhāvo anupavisati saṇṭhāti.
       Sake devo devāsane nābhiramatīti attano accharāgaṇehi saddhiṁ
  kīḷanaparicaraṇakadibbāsane na ramati, na cittassādaṁ labhati. Tassa kira manussagaṇanāya
  sattahi divasehi maraṇaṁ bhavissatīti imāni pubbanimittāni pātubhavanti. So tesaṁ
  uppattiyā "evarūpāya nāma sampattiyā vinā bhavissāmī"ti balavasokābhibhūto
  hoti, tenassa kāye mahāpariḷāho uppajjati, tena sabbato gattehi sedā
  muñcanti. Cirataraṁ kālaṁ aparicitadukkho taṁ adhivāsetuṁ asakkonto ekacco
  "dayhāmi dayhāmī"ti kandanto paridevanto katthaci assādaṁ alabhanto
  vijappanto vilapanto 1- tahiṁ tahiṁ āhiṇḍati, ekacco satiṁ upaṭṭhapetvā
  kāyavācāhi vikāraṁ akarontopi piyavippayogadukkhaṁ asahanto vihaññamāno vicarati.
       Imāni pana pubbanimittāni yathā loke mahāpuññānaṁ rājarājamahāmattādīnaṁyeva
  ukkāpātabhūmicālacandaggāhādīni nimittāni paññāyanti, na sabbesaṁ,
  evameva mahesakkhadevānaṁyeva paññāyati. Uppannāni ca tāni "imāni
  maraṇassa pubbanimittāni nāmā"ti keci devā jānanti, na sabbe. Tattha yo mandena
  kusalakammena nibbatto, so "idāni ko jānāti `kuhiṁ nibbattissāmī"ti
  bhāyati. Yo pana mahāpuñño, so "bahuṁ mayā dānaṁ dinnaṁ, sīlaṁ rakkhitaṁ,
  puññaṁ upacitaṁ, ito cutassa me sugatiyeva pāṭikaṅkhā"ti na bhāyati na vikampati.
  Evaṁ upaṭṭhitapubbanimittaṁ pana taṁ gahetvā devatā nandanavanaṁ pavesenti,
  sabbadevalokesu nandanavanaṁ atthiyeva.

  *  *  *  *  *  *
  Footnote: 1 Sī. vijambhanto vissasanto, ka. vijabbhanto vissasanto
-------------------------------------------------
[page 292]
      Tīhi vācāhi anumodentīti idāni vuccamānehi tīhi vacanehi anumodenti,
  modaṁ pamodaṁ uppādenti, assāsenti, abhivadanavasena 1- vā taṁkhaṇānurūpaṁ
  pamodaṁ karonti. Keci pana "anumodantī"ti padassa "ovadantī"ti vadanti.
  Itoti devalokato. Bhoti ālapanaṁ. Sugatinti sundaragatiṁ, manussalokaṁ sandhāya
  vadanti. Gacchāti paṭisandhiggahaṇavasena upehi.
       Evaṁ vutteti evaṁ tadā tehi devehi tassa "ito bho sugatiṁ gacchā"tiādinā
  vattabbavacane bhagavatā vutte aññataro nāmagottena apākaṭo tassaṁ
  parisāyaṁ nisinno anusandhikusalo eko bhikkhu "ete sugatiādayo bhagavatā
  avisesato vuttā avibhūtā, handa ne vibhūtatare kārāpessāmī"ti etaṁ "kinnu
  kho bhante"tiādivacanaṁ avoca. Saddhādiguṇavisesapaṭilābhakāraṇato devūpapattihetuto
  ca manussattaṁ devānaṁ abhisammatanti āha "manussattaṁ kho bhikkhu devānaṁ
  sugatigamanasaṅkhātan"ti.
       Sugatigamanasaṅkhātanti "sugatigamanan"ti sammā kathitaṁ, vaṇṇitaṁ thomitanti
  attho. Yaṁ manussabhūtoti ettha yanti kiriyāparāmasanaṁ, tena paṭilabhatīti ettha
  paṭilabhanakiriyā āmasīyati, yo saddhāpaṭilābhoti attho. Manussabhūtoti manussesu
  uppanno, manussabhāvaṁ vā patto. Yasmā devaloke uppannānaṁ tathāgatassa
  dhammadesanā yebhuyyena dullabhā savanāya, na tathā manussānaṁ, tasmā vuttaṁ
  "manussabhūto"ti. Tathāgatappavedite dhammavinayeti tathāgatena bhagavatā desite
  sikkhattayasaṅgahe sāsane. Taṁ hi dhammato anapetattā dhammo ca, āsayānurūpaṁ
  vineyyānaṁ vinayanato vinayo cāti dhammavinayo, upanissayasampattiyā vā dhammato
  anapetattā dhammaṁ apparajakkhajātikaṁ vinetīti dhammavinayo. Dhammeneva vā vinayo,

  *  *  *  *  *  *
  Footnote: 1 Sī.,ka. āsitavasena
-------------------------------------------------
[page 293]
  Na daṇḍasatthehīti dhammavinayo, dhammayutto vā vinayoti dhammavinayo, dhammāya
  vā yathā maggaphalanibbānāya vinayoti dhammavinayo, mahākaruṇāsabbaññutaññāṇādidhammato
  vā pavatto vinayoti dhammavinayo, dhammo vā bhagavā dhammabhūto dhammakāyo
  dhammassāmī, tassa dhammassa vinayo, na takkiyānanti 1- dhammavinayo, dhamme vā
  maggaphale nipphādetabbavisayabhūte vā pavatto vinayoti dhammavinayoti vuccati. Tasmiṁ
  dhammavinaye.
       Saddhaṁ paṭilabhatīti "svākkhāto bhagavatā dhammo"tiādinā saddhaṁ uppādeti.
  Saddho hi imasmiṁ dhammavinaye yathānusiṭṭhaṁ paṭipajjamāno diṭṭhadhammikasamparāyika-
  paramatthe ārādhessati. Suladdhalābhasaṅkhātanti ettha yathā hiraññasuvaṇṇakhetta-
  vatthādilābho sattānaṁ upabhogasukhaṁ āvahati, khuppipāsādidukkhaṁ paṭibāhati,
  dhanadāliddiyaṁ vūpasameti, muttādiratanapaṭilābhahetu hoti, lokasantatiñca āvahati.
  Evaṁ lokiyalokuttarā saddhāpi yathāsambhavaṁ lokiyalokuttaraṁ vipākasukhaṁ āvahati,
  saddhādhurena paṭipannānaṁ jātijarādidukkhaṁ paṭibāhati, guṇadāliddiyaṁ vūpasameti,
  satisambojjhaṅgādiratanapaṭilābhahetu hoti, lokasantatiñca āvahati. Vuttañhetaṁ:-
             "saddho sīlena sampanno yasobhogasamappito
              yaṁ yaṁ padesaṁ bhajati tattha tattheva pūjito"ti. 2-
       Evaṁ saddhāpaṭilābhassa suladdhalābhatā veditabbā. Yasmā panāyaṁ
  saddhāpaṭilābho anugāmiko anaññasādhāraṇo sabbasampattihetu, lokiyassa ca
  hiraññasuvaṇṇādidhanalābhassa kāraṇaṁ. Saddhoyeva hi dānādīni puññāni katvā
  uḷārūḷārāni vittūpakaraṇāni adhigacchati, tehi ca attano paresañca atthameva
  sampādeti. Assaddhassa pana tāni anatthāvahāni honti idha ceva samparāye
  cāti evampi saddhāya suladdhalābhatā veditabbā. Tathā hi:-

  *  *  *  *  *  *
  Footnote: 1 Ma. titthāyanti 2 khuḍha. 25/303/68
-------------------------------------------------
[page 294]
               "saddhā Bandhati pātheyyaṁ ", 1-
               "saddhā dutiyā purisassa hotī"ti ca,
               "saddhīdha vittaṁ purisassa seṭṭhan"ti 2- ca,
               "saddhāhattho mahānāgo"ti 3- ca,
               "saddhā bījaṁ tapo vuṭṭhī"ti 4- ca,
               "saddhesiko bhikkhave ariyasāvako"ti 5- ca,
               "saddhāya tarati oghan"ti 6- ca
  anekesu ṭhānesu anekehi kāraṇehi saddhā saṁvaṇṇitā.
       Idāni yāya saddhāya sāsane kusaladhammesu suppatiṭṭhito nāma hoti
  niyāmokkantiyā, taṁ saddhaṁ dassetuṁ "sā kho panassā"tiādi vuttaṁ. Tattha
  assāti imassa bhaveyyāti attho. Niviṭṭhāti abhiniviṭṭhā cittasantānaṁ
  anupaviṭṭhā. Mūlajātāti jātamūlā. Kiṁ pana saddhāya mūlaṁ nāma? saddheyyavatthusmiṁ
  okappanahetubhūto upāyamanasikāro. Apica sappurisasevanā saddhammassavanaṁ
  yonisomanasikāro dhammānudhammapaṭipattīti cattāri sotāpattiyaṅgāni mūlāni
  veditabbāni. Patiṭṭhitāti ariyamaggādhigamanena kenaci akampanīyabhāvena avaṭṭhitā.
  Tenevāha "daḷhā asaṁhāriyā"ti. Daḷhāti thiRā. Asaṁhāriyāti kenaci
  saṁharituṁ vā hāpetuṁ vā apanetuṁ vā asakkuṇeyyā. Iti te devā
  tassa sotāpattimaggasamadhigamaṁ āsiṁsantā evaṁ vadanti. Attano devaloke
  kāmasukhūpabhogārahameva hi ariyapuggalaṁ te icchanti. Tenāha "ehi deva
  punappunan"ti.

  *  *  *  *  *  *
  Footnote: 1 saṁ.sa. 15/79/50 2 saṁ.sa. 15/73/47
  3 aṅ.chakka. 22/314/387, khuṭhera. 26/694/366
  4 saṁ.sa. 15/197/207, khu.su. 25/77/350
  5 aṅ.sattaka. 23/64/110 6 saṁ.sa. 15/246/258
-------------------------------------------------
[page 295]
       Gāthāsu puññakkhayamaraṇampi jīvitindriyupacchedeneva hotīti āha "cavati 1-
  āyukkhayā"ti. Anumodatanti anumodantānaṁ. Manussānaṁ sahabyatanti manussehi
  sahabhāvaṁ. Sahabyatīti sahabyo, sahapavattanako, tassa bhāvo sahabyatā.
  Niviṭṭhassāti niviṭṭhā bhaveyya. Yāvajīvanti yāva jīvitappavattiyā, yāva
  parinibbānāti attho.
       Appamāṇanti sakkaccaṁ bahuṁ uḷāraṁ bahukkhattuṁ ca karaṇavasena
  pamāṇarahitaṁ. Nirūpadhinti kilesūpadhirahitaṁ, suvisuddhaṁ nimmalanti attho. Yasmā
  pana te devā mahaggatakusalaṁ na icchanti kāmalokassa samatikkamanato,
  kāmāvacarapuññameva icchanti, tasmā evamettha attho veditabbo:- "ito
  devalokato cuto manussesu uppajjitvā viññutaṁ patto kāyaduccaritādiṁ sabbaṁ
  duccaritaṁ pahāya kāyasucaritādiṁ sabbaṁ sucaritaṁ uḷāraṁ vipulaṁ upacinitvā
  ariyamaggena āgatasaddho bhavāhī"ti. Yasmā pana lokuttaresu paṭhamamaggaṁ
  dutiyamaggampi vā icchanti attano devalokūpapattiyā anativattanato, tasmā
  tesampi vasena "appamāṇaṁ nirūpadhin"ti padānaṁ attho veditabbo:-
  pamāṇakarānaṁ diṭṭhekaṭṭhaoḷārikakāmarāgādikilesānaṁ upacchedena appamāṇaṁ,
  sattamabhavato vā uppajjanārahassa khandhūpadhissa tannibbattakābhisaṅkhārūpadhissa
  taṁtaṁmaggavajjhakilesūpadhissa ca pahānena ca tesaṁ anibbattanato nirupadhisaṅkhātaṁ
  nibbānaṁ sannissitattā ca nirupadhīti.
       Evaṁ accantameva apāyadvārapidhāyakakammaṁ dassetvā idāni
  saggasampattinibbattakakammaṁ 2- dassetuṁ "tato opadhikan"tiādi vuttaṁ.
       Tattha opadhikanti upadhivepakkaṁ, attabhāvasampattiyā ceva bhogasampattiyā
  ca nibbattakanti attho. Upadhīti attabhāvo vuccati. Yathāha "santekaccāni

  *  *  *  *  *  *
  Footnote: 1 Sī.,ka. cavanti 2 Sī. sabbasampatti...
-------------------------------------------------
[page 296]
  Pāpakāni kammasamādānāni upadhisampattipaṭibāhitāni na vipaccantī"ti 1-
  kāmaguṇāpi. Yathāha "upadhīhi narassa socanā"ti. 2- Tatrāyaṁ vacanattho:-
  upadhīyati ettha sukhadukkhanti upadhi, attabhāvo kāmaguṇā ca. Upadhikaraṇaṁ sīlaṁ
  etassa, upadhiṁ vā arahatīti opadhikaṁ, puññaṁ, taṁ bahuṁ uḷāraṁ katvā. Kathaṁ?
  dānena. Dānaṁ hi itarehi sukaranti evaṁ vuttaṁ. Dānenāti vā padena
  abhayadānampi vuttaṁ, na āmisadānamevāti sīlassāpi saṅgaho daṭṭhabbo.
       Yasmā pana te devā asurakāyahāniṁ ekanteneva devakāyapāripūriñca
  icchanti, tasmā tassa upāyaṁ dassento "aññepi macce saddhamme, brahmacariye
  nivesayā"ti dhammadāne niyojenti.
       Yadā vidūti yasmiṁ kāle devā devaṁ cavantaṁ vidū vijāneyyuṁ, tadā
  imāya yathāvuttāya anukampāya dukkhāpanayanakamyatāya "deva ime devakāye
  punappunaṁ uppajjanavasena ehi āgacchāhī"ti ca anumodentīti.
                        Catutthasuttavaṇṇanā niṭṭhitā.
                          ---------------
                         5. Bahujanahitasuttavaṇṇanā
       [84] Pañcame loketi ettha tayo lokā sattaloko saṅkhāraloko
  okāsalokoti. Tesu indriyabaddhānaṁ rūpadhammānaṁ arūpadhammānañca rūpārūpadhammānañca
  santānavasena vattamānānaṁ samūho sattaloko, paṭhavīpabbatādibhedo
  okāsaloko, ubhayepi khandhā saṅkhāraloko. Tesu sattaloko idhādhippeto.
  Tasmā loketi sattaloke. Tatthāpi na devaloke na brahmaloke, manussaloke.
  Manussalokepi na aññasmiṁ cakkavāḷe, imasmiṁyeva cakkavāḷe. Tatrāpi na

  *  *  *  *  *  *
  Footnote: 1 abhi.vi. 35/810/412-3 2 saṁ.sa. 15/12/8
-------------------------------------------------
[page 297]
  Sabbaṭṭhānesu, "puratthimāya disāya kajaṅgalaṁ nāma nigamo, tassa parena
  mahāsālā, tato paraṁ paccantimā janapadā, orato majjhe. Puratthimadakkhiṇāya
  disāya sallavatī nāma nadī, tato paraṁ paccantimā janapadā. Orato majjhe.
  Dakkhiṇāya disāya setakaṇṇikaṁ nāma nigamo, tato paraṁ paccantimā janapadā,
  orato majjhe. Pacchimāya disāya thūṇaṁ nāma brāhmaṇagāmo, tato paraṁ
  paccantimā janapadā, orato majjhe. Uttarāya disāya usiraddhajo nāma
  pabbato, tato paraṁ paccantimā janapadā, orato "majjhe"ti 1- evaṁ
  paricchinne āyāmato tiyojanasate vitthārato aḍḍhateyyayojanasate parikkhepato
  navayojanasate majjhimapadese uppajjati tathāgato. Na kevalañca tathāgatova,
  paccekabuddhā aggasāvakā asītimahātherā buddhamātā buddhapitā cakkavattirājā
  aññe ca sārappattā brāhmaṇagahapatikā ettheva uppajjanti. Idha
  pana tathāgatavāreyeva sabbatthakavasena ayaṁ nayo labbhati, itaresu
  ekadesavasena.
       Uppajjamānā uppajjantīti idaṁ pana ubhayampi vippakatavacanameva,
  uppajjantā bahujanahitatthāya uppajjanti, na aññena kāraṇenāti evamettha
  attho veditabbo. Evarūpaṁ hettha lakkhaṇaṁ na sakkā aññena saddalakkhaṇena
  paṭibāhituṁ. Apica uppajjamānā uppajjati nāma uppannā nāmāti ayaṁ
  pabhedo veditabbo.
       Tathāgato hi mahābhinīhāraṁ karonto buddhakare dhamme pariyesanto
  pāramiyo pūrento pañca mahāpariccāge pariccajanto ñātatthacariyaṁ lokatthacariyaṁ
  buddhatthacariyaṁ koṭiṁ pāpento pāramiyo pūretvā tusitabhavane tiṭṭhanto
  tato otaritvā pacchimabhave paṭisandhiṁ gaṇhanto agāramajjhe vasanto

  *  *  *  *  *  *
  Footnote: 1 viṃahā. 5/259/24-5
-------------------------------------------------
[page 298]
  Abhinikkhamanto mahāpadhānaṁ padahanto paripakkañāṇo bodhimaṇḍalaṁ āruyha
  mārabalaṁ vidhamento paṭhamayāme pubbenivāsaṁ anussaranto majjhimayāme
  dibbacakkhuṁ visodhento pacchimayāme paṭiccasamuppāde ñāṇaṁ otāretvā
  anekākāraṁ sabbasaṅkhāre sammasitvā sotāpattimaggaṁ paṭivijjhanto yāva
  anāgāmiphalaṁ sacchikarontopi uppajjamāno eva nāma, arahattamaggakkhaṇe
  uppajjati nāma, arahattaphalakkhaṇe pana uppanno nāMa. Buddhānaṁ hi
  sāvakānaṁ viya paṭipāṭiyā iddhividhañāṇādīnaṁ uppādanakiccaṁ atthi, saheva
  pana arahattamaggena sakalopi buddhaguṇarāsi āgato nāma hoti. Tasmā
  te nibbattasabbakiccattā arahattaphalakkhaṇe uppannā nāma honti. Idha
  arahattaphalakkhaṇaṁ sandhāya "uppajjatī"ti vutto. Uppanno hotīti ayaṁ hettha
  attho.
       Sāvakopi khīṇāsavo sāvakabodhiyā hetubhūte puññasambhāre sammā nento
  pubbayogaṁ pubbacariyaṁ gatapaccāgatavattaṁ pūrento carimabhave nibbattento
  anukkamena viññutaṁ patvā saṁsāre ādīnavaṁ disvā pabbajjāya cetayamāno
  pabbajjaṁ matthakaṁ pāpetvā sīlādīni paripūrento dhutadhamme samādāya
  vattamāno jāgariyaṁ anuyuñjanto ñāṇāni nibbattento vipassanaṁ paṭṭhapetvā
  heṭṭhimamagge adhigacchantopi uppajjamāno eva nāma, arahattamaggakkhaṇe
  uppajjati nāma, arahattaphalakkhaṇe pana uppanno nāMa. Sekkho pana
  pubbūpanissayato paṭṭhāya yāva gotrabhuñāṇā uppajjamāno nāma, paṭhamamaggakkhaṇe
  uppajjati nāma, paṭhamaphalakkhaṇato paṭṭhāya uppanno nāMa. Ettāvatā
  "tayome bhikkhave puggalā loke uppajjamānā uppajjantī"ti padānaṁ attho
  vutto hoti.
-------------------------------------------------
[page 299]
       Idāni bahujanahitāyātiādīsu bahujanahitāyāti mahājanassa hitatthāya.
  Bahujanasukhāyāti mahājanassa sukhatthāya. Lokānukampāyāti sattalokassa anukampaṁ
  paṭicca. Katarasattalokassāti? yo tathāgatassa dhammadesanaṁ sutvā dhammaṁ paṭivijjhati
  amatapānaṁ pivati, tassa. Bhagavato hi dhammacakkappavattanasuttantadesanāya
  aññātakoṇḍaññappamukhā aṭṭhārasa brahmakoṭiyo dhammaṁ paṭivijjhiṁsu. Evaṁ yāva
  subhaddaparibbājakavinayanā dhammaṁ paṭividdhasattānaṁ gaṇanā natthi, mahāsamayasuttadesanāya 1-
  maṅgalasuttacūḷarāhulovādasamacittadesanāyanti imesu catūsu ṭhānesu
  abhisamayaṁ pattasattānaṁ paricchedo natthi. Evametassa aparimāṇassa sattalokassa
  anukampāya. Sāvakassa pana arahato sekkhassa ca lokānukampāya uppatti
  dhammasenāpatiādīhi dhammabhaṇḍāgārikādihī ca desitadesanāya paṭivedhappattasattānaṁ
  vasena, aparabhāge ca mahāmahindattherādīhi desitadesanāya paṭividdhasaccānaṁ
  vasena, yāvajjatanā ito paraṁ anāgate ca sāsanaṁ nissāya saggamokkhamaggesu
  patiṭṭhahantānaṁ vasenapi ayamattho veditabbo.
       Apica bahujanahitāyāti bahujanassa hitatthāya, nesaṁ paññāsampattiyā 2-
  diṭṭhadhammikasamparāyikahitūpadesakoti, bahujanasukhāyāti bahujanassa sukhatthāya,
  cāgasampattiyā upakaraṇasukhasampadāyakoti. Lokānukampāyāti lokassa anukampanatthāya,
  mettākaruṇāsampattiyā mātāpitaro viya lokassa rakkhitā gopitāti.
  Atthāya hitāya sukhāya devamanussānanti idha devamanussānaṁ gahaṇena
  bhabbapuggale veneyyasatte eva gahetvā tesaṁ nibbānamaggaphalādhigamāya
  tathāgatassa uppatti dassitā paṭhamavāre, dutiyatatiyavāresu pana arahato sekkhassa
  vasena yojetabbaṁ. Tattha atthāyāti iminā paramatthāya, nibbānāyāti vuttaṁ
  hoti. Hitāyāti taṁsampāpakamaggatthāyāti vuttaṁ hoti. Nibbānasampāpakamaggato

  *  *  *  *  *  *
  Footnote: 1 chaṂa. mahāsamayasuttantadesanāyaṁ 2 Ma. paññānaṁ sampattiyā
-------------------------------------------------
[page 300]
  Hi uttariṁ hitaṁ nāma natthi. Sukhāyāti phalasamāpattisukhatthāyāti vuttaṁ hoti tato
  uttari sukhābhāvato. Vuttañhetaṁ "ayaṁ samādhi paccuppannasukho ceva āyatiñca
  sukhavipāko"ti. 1-
       Tathāgatotiādīnaṁ padānaṁ attho heṭṭhā vutto vijjācaraṇasampannotiādīsu
  tissopi vijjā bhayabherave 2- āgatanayena, chapi vijjā chaḷabhiññāvasena,
  aṭṭhapi vijjā ambaṭṭhasutte āgatāti 3- vijjāhi sīlasaṁvarādīhi paṇṇarasahi
  caraṇadhammehi ca anaññasādhāraṇehi sampanno samannāgatoti vijjācaraṇasampanno.
  Sobhanagamanattā, sundaraṁ ṭhānaṁ gatattā, sammā gatattā vā sugato. Sabbathā
  viditalokattā lokavidū. Natthi etassa uttaroti anuttaro. Purisadamme
  purisaveneyye sāreti vinetīti purisadammasārathi. Diṭṭhadhammikasamparāyikaparamatthehi
  yathārahaṁ anusāsatīti satthā. Sabbassāpi neyyassa sabbappakārena sayambhuñāṇena
  buddhattā buddhoti ayamettha saṅkhepo, vitthāro pana visuddhimaggato 4-
  gahetabbo.
       So dhammaṁ deseti ādi .pe. Pariyosānakalyāṇanti so bhagavā
  sattesu kāruññaṁ paṭicca hitvāpi anuttaraṁ vivekasukhaṁ dhammaṁ deseti, tañca
  kho appaṁ vā bahuṁ vā desento ādikalyāṇādippakārameva deseti. Kathaṁ?
  ekagāthāpi hi santagarukattā 5- dhammassa paṭhamapādena ādikalyāṇā, dutiyatatiyehi
  majjhekalyāṇā, pacchimena pariyosānakalyāṇā. Ekānusandhikaṁ suttaṁ nidānena
  ādikalyāṇaṁ, nigamanena pariyosānakalyāṇaṁ, sesena majjhekalyāṇaṁ. Nānānusandhikaṁ
  suttaṁ paṭhamena anusandhinā ādikalyāṇaṁ, pacchimena pariyosānakalyāṇaṁ sesehi

  *  *  *  *  *  *
  Footnote: 1 dī.pā. 11/355/249, aṅ.pañcaka. 26/27/25, abhi.vi. 35/804/407
  2 Maṃū. 12/34/22 3 Sī.,Ma. āgatāhi
  4 visuddhi. 1/124 (syā) 5 chaṂa. samantabhadrakattā
-------------------------------------------------
[page 301]
  Majjhekalyāṇaṁ. Sakalopi vā sāsanadhammo attano atthabhūtena sīlena
  ādikalyāṇo, samathavipassanāmaggaphalehi majjhekalyāṇo, nibbānena pariyosānakalyāṇo
  sīlasamādhīhi vā ādikalyāṇo, vipassanāmaggehi majjhekalyāṇo, phalanibbānehi
  pariyosānakalyāṇo. Buddhasubuddhatāya vā ādikalyāṇo, dhammasudhammatāya
  majjhekalyāṇo, saṁghasuppaṭipattiyā pariyosānakalyāṇo. Taṁ sutvā tathattāya
  paṭipannena adhigantabbāya abhisambodhiyā vā ādikalyāṇo, paccekabodhiyā
  majjhekalyāṇo, sāvakabodhiyā pariyosānakalyāṇo. Suyyamāno cesa
  nīvaraṇavikkhambhanato savanenapi kalyāṇameva āvahatīti ādikalyāṇo, paṭipajjiyamāno
  samathavipassanāsukhāvahanato paṭipattiyāpi sukhameva āvahatīti majjhekalyāṇo,
  tathāpaṭipanno ca paṭipattiphale niṭṭhite tādibhāvāvahanato paṭipattiphalenapi
  kalyāṇameva āvahatīti pariyosānakalyāṇo. Nāthappabhavattā ca pabhavasuddhiyā
  ādikalyāṇo, attasuddhiyā 1- majjhekalyāṇo, kiccasuddhiyā pariyosānakalyāṇo.
  Tena vuttaṁ "so dhammaṁ deseti ādi .pe. Pariyosānakalyāṇan"ti.
       Yaṁ pana bhagavā dhammaṁ desento sāsanabrahmacariyaṁ maggabrahmacariyañca pakāseti,
  nānānayehi dīpeti, taṁ yathānurūpaṁ atthasampattiyā sātthaṁ, byañjanasampattiyā
  sabyañjanaṁ. Saṅkāsanapakāsanavivaraṇavibhajanauttānīkaraṇapaññattiatthapadasamāyogato
  sātthaṁ, akkharapadabyañjanākāraniruttiniddesasampattiyā sabyañjanaṁ.
  Atthagambhīratāpaṭivedhagambhīratāhi vā sātthaṁ, dhammagambhīratādesanāgambhīratāhi sabyañjanaṁ.
  Atthapaṭibhānapaṭisambhidāvisayato vā sātthaṁ, dhammaniruttipaṭisambhidāvisayato sabyañjanaṁ
  paṇḍitavedanīyato parikkhakajanappasādakanti 2- sātthaṁ, saddheyyato
  lokiyajanappasādakanti sabyañjanaṁ. Gamabhīrādhippāyato sātthaṁ, uttānapadato sabyañjanaṁ
  upanetabbassa abhāvato sakalaparipuṇṇabhāvena kevalaparipuṇṇaṁ, apanetabbassa

  *  *  *  *  *  *
  Footnote: 1 chaṂa. atthasuddhiyā 2 Ma. sarikkhakajanappasādakanti
-------------------------------------------------
[page 302]
  Abhāvato niddosabhāvena parisuddhaṁ, apica paṭipattiyā adhigamabyattito sātthaṁ,
  pariyattiyā āgamabyattito sabyañjanaṁ, sīlādipañcadhammakkhandhapāripūriyā paripuṇṇaṁ,
  nirupakkilesato nittharaṇatthāya pavattito lokāmisanirapekkhato ca parisuddhaṁ
  sikkhattayapariggahitattā brahmabhūtehi seṭṭhabhūtehi caritabbato tesaṁ cariyabhāvato
  ca brahmacariyaṁ. Tasmā "sātthaṁ sabyañjanaṁ .pe. Pakāsetī"ti vuccati. Paṭhamoti
  gaṇanānupubbato sabbalokuttamabhāvato ca paṭhamo puggalo.
       Tasseva satthuno sāvakoti tasseva yathāvuttaguṇassa satthu sammāsambuddhassa
  dhammadesanāya savanante jāto dhammasenāpatisadiso sāvako, na pūraṇādi viya
  paṭiññāmattena satthu sāvako. Pāṭipadoti paṭipadāsaṅkhātena ariyamaggena
  ariyāya jātiyā jāto bhavoti pāṭipado, aniṭṭhitapaṭipattikicco, paṭipajjamānoti
  attho. Suttageyyādi pariyattidhammo bahuṁ suto etenāti bahussuto.
  Pātimokkhasaṁvarādisīlena ceva āraññikaṅgādidhutaṅgavatehi ca upapanno sampanno
  samannāgatoti sīlavatūpapanno. Iti bhagavā "lokānukampā nāma hitajjhāsayena
  dhammadesanā, sā ca imesu eva tīsu puggalesu paṭibaddhā"ti dasseti. Sesaṁ
  suviññeyyameva.
       Gāthāsu tassanvayoti tasseva satthu paṭipattiyā dhammadesanāya ca anugamanena
  tassanvayo anujāto. Avijjandhakāraṁ vidhamitvā saparasantānesu dhammālokasaṅkhātāya
  pabhāya karaṇato pabhaṅkaRā. Dhammamudīrayantāti catusaccadhammaṁ kathentā.
  Apāpurantīti 1- ugghātenti. Amatassa nibbānassa. Dvāraṁ ariyamaggaṁ. Yogāti
  kāmayogādito. Satthavāhenāti veneyyasatthavāhanato bhavakantāranittharaṇato
  satthavāho, bhagavā, tena satthavāhena. Sudesitaṁ maggamanukkamantīti 2- tena sammā

  *  *  *  *  *  *
  Footnote: 1 Ma. apāpurentīti 2 Ma. maggamanuggamantīti
-------------------------------------------------
[page 303]
  Desitaṁ ariyamaggaṁ tassa desanānusārena anugacchanti paṭipajjanti. Idhevāti
  imasmiṁyeva attabhāve. Sesaṁ uttānameva.
                        Pañcamasuttavaṇṇanā niṭṭhitā.
                          ---------------
                        6. Asubhānupassīsuttavaṇṇanā
       [85] Chaṭṭhe asubhānupassīti asubhaṁ anupassantā dvattiṁsākāravasena
  ceva uddhumātakādīsu gahitanimittassa upasaṁharaṇavasena ca kāyasmiṁ asubhaṁ asubhākāraṁ
  anupassakā hutvā viharatha. Ānāpānassatīti ānāpāne sati, taṁ ārabbha
  pavattā sati, assāsapassāsapariggāhikā satīti attho. Vuttañhetaṁ "ānanti
  assāso, no passāso. Pānanti passāso, no assāso"tiādi. 1-
       Voti tumhākaṁ. Ajjhattanti idha gocarajjhattaṁ adhippetaṁ. Parimukhanti
  abhimukhaṁ. Sūpaṭṭhitāti suṭṭhu upaṭṭhitā. Idaṁ vuttaṁ hoti:- ānāpānassati ca
  tumhākaṁ kammaṭṭhānābhimukhaṁ suṭṭhu upaṭṭhitā hotūti. Atha vā parimukhanti
  pariggahitaniyyānaṁ. Vuttañhetaṁ paṭisambhidāyaṁ "parīti pariggahaṭṭho, mukhanti
  niyyānaṭṭho, satīti upaṭṭhānaṭṭho, tena vuccati parimukhaṁ satin"ti. 2- Iminā
  catusatipaṭṭhānasoḷasappabhedā ānāpānassatikammaṭṭhānabhāvanā dassitāti daṭṭhabbā.
       Evaṁ saṅkhepeneva rāgacaritavitakkacaritānaṁ sappānaṁ paṭikūlamanasikāra-
  kāyānupassanāvasena samathakammaṭṭhānaṁ vipassanākammaṭṭhānañca upadisitvā 3- idāni
  suddhavipassanākammaṭṭhānameva desento "sabbasaṅkhāresu aniccānupassī viharathā"ti
  āha. Tattha aniccaṁ aniccalakkhaṇaṁ aniccānupassanā aniccānupassīti idaṁ catukkaṁ
  veditabbaṁ. Hutvā abhāvato udayabbayayogato tāvakālikato niccapaṭikkhepato ca

  *  *  *  *  *  *
  Footnote: 1 khu.paṭi. 31/160/183 2 khu.paṭi. 31/164/188 3 Sī. udditvā
-------------------------------------------------
[page 304]
  Khandhapañcakaṁ aniccaṁ nāMa. Tassa yo hutvā abhāvākāro, taṁ aniccalakkhaṇaṁ nāMa. Taṁ
  ārabbha pavattā vipassanā aniccānupassanā. Taṁ aniccanti vipassako aniccānupasSī.
  Ettha ca ekādasavidhā asubhakathā paṭhamajjhānaṁ pāpetvā, soḷasavatthukā ca
  ānāpānakathā catutthajjhānaṁ pāpetvā, vipassanākathā ca vitthārato vattabbā,
  sā pana sabbākārato visuddhimagge kathitāti tattha vuttanayeneva veditabbā.
       Idāni asubhānupassanādīhi nipphādetabbaṁ phalavisesaṁ dassetuṁ
  "asubhānupassīnan"tiādimāha. Tattha subhāya dhātuyāti subhabhāve, subhanimitteti attho.
  Rāgānusayoti subhārammaṇe uppajjanāraho kāmarāgānusayo. So kesādīsu
  uddhumātakādīsu vā asubhānupassīnaṁ asubhanimittaṁ gahetvā tattha paṭhamajjhānaṁ
  nibbattetvā taṁ pādakaṁ katvā vipassanaṁ paṭṭhapetvā adhigatena anāgāmimaggena
  pahīyati, sabbaso samucchindiyatīti attho. Vuttañhetaṁ "asubhā bhāvetabbā
  kāmarāgassa pahānāyā"ti. 1- Bāhirāti bahiddhāvatthukattā anatthāvahattā ca bāhirā
  bahibhūtā. Vitakkāsayāti kāmasaṅkappādimicchāvitakkā. Te hi appahīnā āsayānugatā
  sati paccayasamavāye uppajjanato vitakkāsayāti vuttā. Kāmavitakko cettha
  kāmarāgaggahaṇena gahito evāti tadavasesā vitakkā eva vuttāti veditabbā.
  Vighātapakkhikāti dukkhabhāgiyā, icchāvighātanibbattanakā vā. Te na hontīti te
  pahīyanti. Byāpādavitakko vihiṁsāvitakko ñātivitakko janapadavitakko anavaññatti-
  paṭisaṁyutto vitakko lābhasakkārasilokapaṭisaṁyutto vitakko parānuddayatāpaṭisaṁyutto
  vitakkoti aṭṭha kāmavitakkena saddhiṁ navavidhā mahāvitakkā ānāpānassatisamādhinā
  tannissitāya ca vipassanāya pubbabhāge vikkhambhitā, taṁ pādakaṁ katvā adhigatena
  ariyamaggena yathārahaṁ anavasesato pahīyanti. Vuttampi cetaṁ "ānāpānassati
  bhāvetabbā vitakkūpacchedāyā"ti. 1-

  *  *  *  *  *  *
  Footnote: 1 aṅṇavaka. 23/207/371, khu.u. 25/31/143
-------------------------------------------------
[page 305]
       Yā avijjā, sā pahīyatīti yā saccasabhāvapaṭicchādinī sabbānatthakārī
  sakalassa vaṭṭadukkhassa mūlabhūtā avijjā, sā aniccānupassīnaṁ viharataṁ samucchijjati.
  Idaṁ kira bhagavatā aniccākārato vuṭṭhitassa sukhavipassakakhīṇāsavassa vasena vuttaṁ.
  Tassāyaṁ saṅkhepattho:- tebhūmakesu sabbasaṅkhāresu aniccādito sammasanaṁ paṭṭhapetvā
  vipassantānaṁ yadā aniccanti pavattamānā vuṭṭhānagāminī vipassanā maggena
  ghaṭīyati, anukkamena arahattamaggo uppajjati, tesaṁ aniccānupassīnaṁ viharataṁ
  avijjā anavasesato pahīyati, arahattamaggavijjā uppajjatīti. Aniccānupassīnaṁ
  viharatanti idaṁ aniccalakkhaṇassa nesaṁ pākaṭabhāvato itarassa lakkhaṇadvayassa
  gahaṇe upāyabhāvato vā vuttaṁ, na pana ekasseva lakkhaṇassa anupassitabbato
  vuttañhetaṁ "yadaniccaṁ taṁ dukkhaṁ. Yaṁ dukkhaṁ tadanattā"ti. 1- Aparampi vuttaṁ
  "aniccasaññino hi meghiya anattasaññā saṇṭhāti, anattasaññī asmimānasamugghātaṁ
  pāpuṇātī"ti. 2-
       Gāthāsu ānāpāne paṭissatoti ānāpānanimittasmiṁ paṭi paṭi sato,
  upaṭṭhitassatīti attho. Passanti āsavakkhayañāṇacakkhunā saṅkhārūpasamaṁ nibbānaṁ
  passanto. Ātāpī sabbadāti antarā vosānaṁ anāpajjitvā asubhānupassanādīsu
  satataṁ ātāpī yuttappayutto, tato eva yatoti vāyamamāno, niyato vā
  sammattaniyāmena tattha sabbasaṅkhārasamathe nibbāne arahattaphalavimuttiyā vimuccati.
  Sesaṁ vuttanayameva.
                        Chaṭṭhasuttavaṇṇanā niṭṭhitā.
                         ----------------

  *  *  *  *  *  *
  Footnote: 1 saṁ.kha. 17/15/19 2 aṅṇavaka. 23/207/371, khu.u. 25/31/143
-------------------------------------------------
[page 306]
                     7. Dhammānudhammapaṭipannasuttavaṇṇanā
       [86] Sattame dhammānudhammapaṭipannassāti ettha dhammo nāma navavidho
  lokuttaradhammo, tassa dhammassa anudhammo sīlavisuddhiādi pubbabhāgapaṭipadādhammo,
  taṁ dhammānudhammaṁ paṭipannassa adhigantuṁ paṭipajjamānassa. Ayamanudhammo hotīti
  ayaṁ anucchavikasabhāvo patirūpasabhāvo hoti. Veyyākaraṇāyāti kathanāya.
  Dhammānudhammapaṭipannoyanti yanti karaṇatthe paccattavacanaṁ. Idaṁ vuttaṁ hoti:- yena
  anudhammena taṁ dhammānudhammaṁ paṭipannoti byākaramāno sammadeva byākaronto
  nāma siyā, na tatonidānaṁ viññūhi garahitabbo siyāti. Yanti vā kiriyāparāmasanaṁ,
  tenetaṁ dasseti "yadidaṁ dhammasseva bhāsanaṁ, dhammavitakkasseva ca vitakkanaṁ
  tadubhayābhāve ñāṇupekkhāya, ayaṁ dhammānudhammapaṭipannassa bhikkhuno tathārūpo
  ayanti kathanāya anurūpahetu anucchavikakāraṇaṁ bhāsamāno dhammaṁyeva bhāseyyāti
  kathento ce dasakathāvatthudhammaṁyeva katheyya, na tappaṭipakkhamahicchatādiadhammaṁ.
  Vuttañhetaṁ:-
              "yāyaṁ kathā abhisallekhikā cetovivaraṇasappāyā
          ekantanibbidāya virāgāya nirodhāya upasamāya abhiññāya sambodhāya
          nibbānāya saṁvattati. Seyyathidaṁ, appicchakathā santuṭṭhikathā pavivekakathā
          vīriyārambhakathā sīlakathā samādhikathā paññākathā vimuttikathā
          vimuttiñāṇadassanakathā, evarūpāya kathāya nikāmalābhī hoti akicchalābhī
          akasiralābhī"ti. 1-
       Abhisallekhikāya kathāya lābhī eva hi taṁ bhāseyya. Etena kalyāṇamittasampadā
  dassitā.

  *  *  *  *  *  *
  Footnote: 1 aṅḍasaka. 23/207/370 (syā), khu.u. 25/31/142
-------------------------------------------------
[page 307]
      Dhammavitakkanti nekkhammavitakkādiṁ dhammato anapetaṁ vitakkayato "sīlādipaṭipadaṁ
  paripūressāmī"ti uparūpari ussāho abhivaḍḍhissati. So pana vitakko sīlādīnaṁ
  anupakāradhamme vajjetvā upakāradhamme anubrūhanavasena hānabhāgiyabhāvaṁ apanetvā
  ṭhitibhāgiyabhāvepi aṭṭhatvā visesabhāgiyataṁ nibbedhabhāgiyatañca pāpanavasena pavattiyā
  anekappabhedo veditabbo. No adhammavitakkanti kāmavitakkaṁ no vitakkeyyāti
  attho. Tadubhayaṁ vā panāti yadetaṁ paresaṁ anuggahaṇatthaṁ dhammabhāsanaṁ attano
  anuggahaṇatthaṁ dhammavitakkanañca vuttaṁ. Atha vā pana taṁ ubhayaṁ abhinivajjetvā
  appaṭipajjitvā akatvā. Upekkhakoti tathāpaṭipattiyaṁ upāsīno samathavipassasanābhāvanameva
  anubrūhanto vihareyya, samathapaṭipattiyaṁ vā upekkhako hutvā
  vipassanāyameva kammaṁ karonto vihareyya. Vipassanampi ussukkāpetvā tatthapi
  saṅkhārupekkhāñāṇavasena upekkhako yāva vipassanāñāṇaṁ maggena ghaṭīyati, tāva
  yathā taṁ tikkhaṁ sūraṁ pasannaṁ hutvā vahati, tathā vihareyya sato sampajānoti.
       Gāthāsu samathavipassanādhammo āramitabbaṭṭhena ārāmo etassāti
  dhammārāmo. Tasmiṁyeva dhamme ratoti dhammarato. Tasseva dhammassa punappunaṁ
  vicintanato dhammaṁ anuvicintayaṁ taṁ dhammaṁ āvajjento, manasikarontoti attho.
  Anussaranti tameva dhammaṁ uparūpari bhāvanāvasena anussaranto. Atha vā
  vimuttāyatanasīse ṭhatvā paresaṁ desanāvasena sīlādidhammo āramitabbaṭṭhena
  ārāmo etassāti dhammārāmo. Tatheva tasmiṁ dhamme rato abhiratoti dhammarato.
  Tesaṁyeva sīlādidhammānaṁ gatiyo samanvesanto kāmavitakkādīnaṁ okāsaṁ adatvā
  nekkhammasaṅkappādidhammaṁyeva anuvicintanato dhammaṁ anuvicintayaṁ. Tadubhayaṁ vā pana
  oḷārikato dahanto ajjhupekkhitvā samathavipassanādhammameva uparūpari bhāvanāvasena
  anussaranto anubrūhanavasena pavattento saddhammāti sattatiṁsappabhedā
-------------------------------------------------
[page 308]
  Bodhipakkhiyadhammā navavidhalokuttaradhammā ca na parihāyati, nacirasseva taṁ adhigacchatīti
  attho.
       Idāni tassa anussaraṇavidhiṁ dassento "caraṁ vā"tiādimāha. Tattha
  caraṁ vāti bhikkhācāravasena caṅkamanavasena ca caranto vā. Yadi vā tiṭṭhanti
  tiṭṭhanto vā nisinno vā. Uda vā sayanti sayanto vā. Evaṁ catūsupi
  iriyāpathesu. Ajjhattaṁ samayaṁ cittanti yathāvutte kammaṭṭhānasaṅkhāte gocarajjhatte
  attano cittaṁ rāgādikilesānaṁ vūpasamanavasena pajahanavasena samayaṁ samento.
  Santimevādhigacchatīti accantasantiṁ nibbānameva pāpuṇātīti.
                         Sattamasuttavaṇṇanā niṭṭhitā.
                          ---------------
                         8. Andhakaraṇasuttavaṇṇanā
       [87] Aṭṭhame akusalavitakkāti akosallasambhūtā vitakkā.
  Andhakaraṇātiādīsu yassa sayaṁ uppajjanti, taṁ yathābhūtadassananivāraṇena andhaṁ
  karontīti andhakaraṇā. Na paññācakkhuṁ karontīti acakkhukaraṇā. Aññāṇaṁ karontīti
  aññāṇakaraṇā. Paññānirodhikāti kammassakatapaññāṇajhānapaññā vipassanāpaññāti
  imā tisso paññā appavattikaraṇena nirodhentīti paññānirodhikā.
  Aniṭṭhaphaladāyakattā dukkhasaṅkhātassa vighātassa pakkhe vattantīti vighātapakkhikā.
  Kilesanibbānaṁ na saṁvattayantīti anibbānasaṁvattanikā.
     Kāmavitakkoti kāmapaṭisaṁyutto vitakko. So hi kilesakāmasahito hutvā vatthukāmesu
  pavattati. Byāpādapaṭisaṁyutto vitakko byāpādavitakko. Vihiṁsāpaṭisaṁyutto
  vitakko vihiṁsāvitakko. Ime dve ca sattesupi saṅkhāresupi uppajjanti.
  Kāmavitakko hi piyamanāpe satte vā saṅkhāre vā vitakkentassa uppajjati,
-------------------------------------------------
[page 309]
  Byāpādavitakko appiye amanāpe satte vā saṅkhāre vā kujjhitvā
  olokanakālato paṭṭhāya yāva nāsanā uppajjati, vihiṁsāvitakko saṅkhāresu
  na uppajjati, saṅkhārā dukkhāpetabbā nāma natthi, "ime sattā haññantu
  vā bajjhantu vā ucchijjantu vā vinassantu vā mā vā ahesun"ti cintanakāle
  pana sattesu uppajjati.
       Imeyeva pana kāmasaṅkappādayo. Atthato hi kāmavitakkādīnaṁ
  kāmasaṅkappādīnañca nānākaraṇaṁ natthi, taṁsampayuttā pana saññādayo kāmasaññādayo.
  Kāmadhātuādīnaṁ pana yasmā pāḷiyaṁ:-
              "kāmapaṭisaṁyutto takko vitakko .pe. Micchāsaṅkappo,
          ayaṁ vuccati kāmadhātu, sabbepi akusalā dhammā kāmadhātu.
          Byāpādapaṭisaṁyutto takko vitakko .pe. Micchāsaṅkappo, ayaṁ vuccati
          byāpādadhātu. Dasasu 1- āghātavatthūsu cittassa āghāto paṭighāto
          .pe. Anattamanatā cittassa, ayaṁ vuccati byāpādadhātu, vihiṁsāpaṭisaṁyutto
          takko vitakko micchāsaṅkappo, ayaṁ vuccati vihiṁsādhātu,
          idhekacco pāṇinā vā leḍḍunā vā daṇḍena vā satthena vā
          rajjuyā vā aññataraññatarena vā satte viheṭheti, ayaṁ vihiṁsādhātū"ti 2-
  āgatattā viseso labbhati.
       Tattha dve kathā sabbasaṅgāhikā ca asambhinnā ca. Tattha kāmadhātuyā
  gahitāya itarā dvepi gahitā nāma honti. Tato pana nīharitvā ayaṁ
  byāpādadhātu, ayaṁ vihiṁsādhātūti dassetīti ayaṁ sabbasaṅgāhikā nāMa. Kāmadhātuṁ
  kathento pana bhagavā byāpādadhātuṁ byāpādadhātuṭṭhāne, vihiṁsādhātuṁ

  *  *  *  *  *  *
  Footnote: 1 Sī. navasu 2 abhi.vi. 35/910/443
-------------------------------------------------
[page 310]
  Vihiṁsādhātuṭṭhāne ṭhapetvāva avasesaṁ kāmadhātu nāmāti kathesīti ayaṁ asambhinnakathā
  nāMa.
       Sukkapakkhe vuttavipariyāyena attho veditabbo. Nekkhammapaṭisaṁyutto
  vitakko. Nekkhammavitakko. So asubhapubbabhāge kāmāvacaro hoti, asubhajjhāne
  rūpāvacaro, taṁ jhānaṁ pādakaṁ katvā uppannamaggaphalakāle lokuttaro.
  Abyāpādapaṭisaṁyutto vitakko abyāpādavitakko. So mettāpubbabhāge kāmāvacaro
  hoti, mettājhāne rūpāvacaro, taṁ jhānaṁ pādakaṁ katvā uppannamaggaphalakāle
  lokuttaro. Avihiṁsāpaṭisaṁyutto vitakko avihiṁsāvitakko. So karuṇāpubbabhāge
  kāmāvacaro, karuṇājjhāne rūpāvacaro, taṁ jhānaṁ pādakaṁ katvā uppannamaggaphalakāle
  lokuttaro. Yadā pana alobho sīsaṁ hoti, tadā itare dve tadanvāyikā
  honti. Yadā mettā sīsaṁ hoti, tadā itare dve tadanvāyikā honti. Yadā
  karuṇā sīsaṁ hoti, tadā itare dve tadanvāyikā honti.
       Imeyeva pana nekkhammasaṅkappādayo. Atthato hi nekkhammavitakkādīnaṁ
  nekkhammasaṅkappādīnañca nānākaraṇaṁ natthi, taṁsampayuttā pana saññādayo
  nekkhammasaññādayo. Nekkhammadhātuādīnaṁ pana yasmā pāḷiyaṁ:-
              "nekkhammapaṭisaṁyutto takko vitakko saṅkappo, ayaṁ vuccati
          nekkhammadhātu sabbepi kusalā dhammā nekkhammadhātu abyāpādapaṭisaṁyutto
          takko vitakko saṅkappo, ayaṁ vuccati abyāpādadhātu. Yā
          sattesu metti mettāyanā mettācetovimutti, ayaṁ vuccati abyāpādadhātu.
          Avihiṁsāpaṭisaṁyutto takko vitakko saṅkappo, ayaṁ vuccati avihiṁsādhātu.
          Yā sattesu karuṇā karuṇāyanā karuṇācetovimutti, ayaṁ vuccati
          avihiṁsādhātū"ti 1-

  *  *  *  *  *  *
  Footnote: 1 abhi.vi. 35/182/101
-------------------------------------------------
[page 311]
  Āgatattā viseso labbhati, idhāpi sabbasaṅgāhikā asambhinnāti dve kathā
  vuttanayeneva veditabbā. Sesaṁ suviññeyyameva.
       Gāthāsu vitakkayeti vitakkeyya. Nirākareti attano santānato nīhareyya
  vinodeyyāti attho. Save vitakkāni vicāritāni, sameti vuṭṭhīva rajaṁ samūhatanti
  yathā nāma gimhānaṁ pacchime māse paṭhaviyaṁ samūhataṁ samantato uṭṭhitaṁ rajaṁ
  mahato akālameghassa vassato vuṭṭhi ṭhānaso vūpasameti, evameva so yogāvacaro
  vitakkāni micchāvitakke ca vicāritāni taṁsampayuttavicāre ca sameti vūpasameti
  samucchindati. Tathābhūto ca vitakkūpasamena cetasā sabbesaṁ micchāvitakkānaṁ
  upasamanato vitakkūpasamena ariyamaggacittena idheva diṭṭheva dhamme santipadaṁ
  nibbānaṁ samajjhagā samadhigato hotīti.
                        Aṭṭhamasuttavaṇṇanā niṭṭhitā.
                          --------------
                        9. Antarāmalasuttavaṇṇanā
       [88] Navame antarā malāti ettha antarāsaddo:-
           "nadītīresu saṇṭhāne sabhāsu rathiyāsu ca
            janā saṅgamma mantenti mañca tañca kimantaran"tiādīsu 1-
  kāraṇe āgato. "addasā Maṁ bhante aññatarā itthī vijjantarikāya bhājanaṁ
  dhovantī"tiādīsu 2- khaṇe. "apicānaṁ Tapodā dvinnaṁ mahānirayānaṁ antarikāya
  āgacchatī"ādīsu 3- vivare.
           "pītavatthe Pītadhaje pītālaṅkārabhūsite
            pītantarāhi vaggūhi apiḷandhāva sobhasī"tiādīsu 4-

  *  *  *  *  *  *
  Footnote: 1 saṁ.sa. 15/228/242 2 MaṂa. 13/149/122
  3 viṃahāvi. 1/231/164 4 khu.vimāna. 26/658/63
-------------------------------------------------
[page 312]
  Uttarisāṭake. 1- "yassantarato Na santi kopā"tiādīsu 2- citte. Idhapi citte
  eva daṭṭhabbo. Tasmā antare citte bhavā antaRā. Yasmiṁ santāne uppannā,
  tassa malinabhāvakaraṇato malā. Tattha malaṁ nāma duvidhaṁ sarīramalaṁ cittamalanti.
  Tesu sarīramalaṁ sedajalikādi sarīre nibbattaṁ, tattha laggamāgantukarajañca, taṁ
  udakenapi nīharaṇīyaṁ, na tathā saṅkilesikaṁ. Cittamalaṁ pana rāgādisaṅkilesikaṁ, taṁ
  ariyamaggeheva nīharaṇīyaṁ. Vuttañhetaṁ porāṇehi:-
           "rūpena saṅkiliṭṭhena saṅkilissanti māṇavā
            rūpe suddhe visujjhanti anakkhātaṁ mahesinā.
            Cittena saṅkiliṭṭhena saṅkilissanti māṇavā
            citte suddhe visujjhanti iti vuttaṁ mahesinā"ti. 3-
       Tenāha bhagavā "cittasaṅkilesā bhikkhave sattā saṅkilissanti, cittavodānā
  visujjhantī"ti. 4- Tasmā bhagavā idhāpi cittamalavisodhanāya paṭipajjitabbanti
  dassento "tayome bhikkhave antarā malā"ti āha.
       Yathā cete lobhādayo sattānaṁ citte uppajjitvā malinabhāvakarā
  nānappakārasaṅkilesavidhāyakāti antarāmalā, evaṁ ekato bhuñjitvā ekato
  sayitvā otāragavesī amittasattu viya citte eva uppajjitvā sattānaṁ
  nānāvidhānatthāvahā nānappakāradukkhanibbattakāti dassento "antarā amittā"ti-
  ādimāha. Tattha mittāpaṭipakkhato amittā, sapattakiccakaraṇato sapattā, hiṁsanato
  vadhakā ujuvipaccanīkato paccatthikā.
       Tattha dvīhi ākārehi lobhādīnaṁ amittādibhāvo veditabbo. Verī puggalo
  hi antaraṁ labhamāno attano verissa satthena vā sīsaṁ pāteti, upāyena

  *  *  *  *  *  *
  Footnote: 1 Sī. uttarasāṭake 2 khu.u. 25/20/119
  3 su.vi. 2/373/361, pa.sū. 1/106/247 4 saṁ.kha. 17/100/191
-------------------------------------------------
[page 313]
  Vā mahantaṁ anatthaṁ uppādeti. Ime ca lobhādayo paññāsirapātanena
  yonisampaṭipādanena ca tādisaṁ tato balavataraṁ anatthaṁ nibbattenti. Kathaṁ?
  cakkhudvārasmiṁ hi iṭṭhādīsu ārammaṇesu āpāthagatesu yathārahaṁ tāni ārabbha
  lobhādayo uppajjanti, ettāvatāssa paññāsiraṁ pātitaṁ nāma hoti. Sotadvārādīsupi
  eseva nayo. Evaṁ tāva paññāsirapātanato amittādisadisatā veditabbā.
  Lobhādayo pana kammanidānā hutvā aṇḍajādibhedā catasso yoniyo upanenti,
  tassa yoniupagamanamūlakāni pañcavīsati mahābhayāni dvattiṁsakammakaraṇāni ca āgatāneva
  honti. Evaṁ yonisampaṭipādanatopi nesaṁ amittādisadisatā veditabbā. Iti
  lobhādayo amittādisadisatāya cittasambhūtatāya ca "antarā amittā"tiādinā
  vuttā. Apica amittehi kātuṁ asakkuṇeyyaṁ lobhādayo karonti, amittādibhāvo
  ca lobhādīhi jāyatīti tesaṁ amittādibhāvo veditabbo. Vuttañhetaṁ:-
             "diso disaṁ yantaṁ kayirā verī vā pana verinaṁ
              micchāpaṇihitaṁ cittaṁ pāpiyo naṁ tato kare"ti. 1-
       Gāthāsu attano paresañca anatthaṁ janetīti anatthajanano. Vuttañhetaṁ:-
              "yadapi luddho abhisaṅkharoti kāyena vācāya manasā, tadapi
          akusalaṁ. Yadapi luddho lobhena abhibhūto pariyādinnacitto parassa
          asatā dukkhaṁ uppādeti vadhena vā bandhena vā jāniyā vā garahāya
          vā pabbājanāya vā balavamhi balattho iti, tadapi akusalaṁ itissa
          me lobhajā lobhanidānā lobhasamudayā lobhapaccayā aneke pāpakā
          akusalā dhammā sambhavantī"ti. 2-

  *  *  *  *  *  *
  Footnote: 1 khuḍha. 25/42/23, khu.u. 25/33/146 2 aṅṭika. 20/70/196
-------------------------------------------------
[page 314]
       Aparampi vuttaṁ:-
              "ratto kho brāhmaṇa rāgena abhibhūto pariyādinnacitto
          attabyābādhāyapi ceteti, parabyābādhāyapi ceteti, ubhayabyābādhāyapi
          ceteti, cetasikampi dukkhaṁ domanassaṁ paṭisaṁvedetī"tiādi. 1-
       Cittappakopanoti cittasaṅkhobhano. Lobho hi lobhanīye vatthusmiṁ uppajjamāno
  cittaṁ khobhento pakopento vipariṇāmento vikāraṁ āpādento uppajjati,
  pasādādivasena 2- pavattituṁ na deti. Bhayamantarato jātaṁ, taṁ jano nāvabujjhatīti
  taṁ lobhasaṅkhātaṁ antarato abbhantare attano citteyeva jātaṁ
  anatthajananacittappakopanādiṁ bhayaṁ bhayahetuṁ ayaṁ bālamahājano nāvabujjhati na jānātīti.
       Luddho atthaṁ na jānātīti attatthaparatthādibhedaṁ atthaṁ hitaṁ luddhapuggalo
  yathābhūtaṁ na jānāti. Dhammaṁ na passatīti dasakusalakammapathadhammampi luddho lobhena
  abhibhūto pariyādinnacitto na passati paccakkhato na jānāti, pageva
  uttarimanussadhammaṁ. Vuttampi cetaṁ:-
              "ratto kho brāhmaṇa rāgena abhibhūto pariyādinnacitto
          attatthampi yathābhūtaṁ na pajānāti, paratthampi yathābhūtaṁ na pajānāti,
          ubhayatthampi yathābhūtaṁ na pajānātī"tiādi. 3-
       Andhatamanti andhabhāvakaraṁ tamaṁ. Yanti yattha. Bhummatthe hi etaṁ paccattavacanaṁ,
  yasmiṁ kāle lobho sahate abhibhavati naraṁ, andhatamaṁ tadā hotīti. Yanti vā
  kāraṇavacanaṁ, yasmā lobho uppajjamāno naraṁ sahate abhibhavati, tasmā andhatamaṁ
  tadā hotīti yojanā yatasaddānaṁ ekantasambandhabhāvato. Atha vā yanti
  kiriyāparāmasanaṁ, "lobho sahate"ti ettha yadetaṁ lobhassa sahanaṁ abhibhavanaṁ

  *  *  *  *  *  *
  Footnote: 1 aṅṭika. 20/54/152 2 Ma. samādānādivasena 3 aṅṭika. 20/55/153
-------------------------------------------------
[page 315]
  Vuttaṁ, etaṁ andhabhāvakarassa tamassa gamanaṁ uppādoti attho. Atha vā yaṁ naraṁ
  lobho sahate abhibhavati, tassa andhatamaṁ tadā hoti, tato ca luddho atthaṁ na
  jānāti, luddho dhammaṁ na passatīti evamettha attho daṭṭhabbo.
       Yo ca lobhaṁ pahantvānāti yo pubbabhāge tadaṅgavasena ca vikkhambhanavasena
  ca yathārahaṁ samathavipassanāhi lobhaṁ pajahitvā tathā pajahanahetu lobhaneyye
  dibbepi rūpādike upaṭṭhite na lubbhati, balavavipassanānubhāvena lobho pahīyate
  tamhāti tasmā ariyapuggalā ariyamaggena lobho pahīyati pajahīyati, accantameva
  pariccajīyati. Yathā kiṁ? udabindūva pokkharāti paduminipaṇṇato udakabindu viya.
  Sesagāthānampi iminā nayena attho veditabbo.
       Tathā dosassa:-
              "yadapi duṭṭho abhisaṅkharoti kāyena vācāya manasā, tadapi
          akusalaṁ. Yadapi duṭṭho dosena abhibhūto pariyādinnacitto parassa
          asatā dukkhaṁ uppādeti vadhena vā bandhena vā jāniyā vā
          garahāya vā pabbājanāya vā balavamhi balattho iti, tadapi akusalaṁ.
          Itissa me dosajā dosanidānā dosasamudayā dosapaccayā aneke
          pāpakā akusalā dhammā sambhavantī"ti. 1-
  Tathā:-
              "duṭṭho kho brāhmaṇa dosena abhibhūto pariyādinnacitto
          attabyābādhāyapi ceteti, parabyābādhāyapi ceteti, ubhayabyābādhāyapi
          ceteti, cetasikampi dukkhaṁ domanassaṁ paṭisaṁvedetī"ti. 2-

  *  *  *  *  *  *
  Footnote: 1 aṅṭika. 20/70/196 2 aṅṭika. 20/54-5/152-3
-------------------------------------------------
[page 316]
  Tathā:-
              "duṭṭho kho brāhmaṇa dosena abhibhūto pariyādinnacitto
          attatthampi yathābhūtaṁ na pajānāti, paratthampi yathābhūtaṁ na pajānāti,
          ubhayatthampi yathābhūtaṁ na pajānātī"ti 1-
  ādisuttapadānusārena anatthajananatā atthahānihetutā ca veditabbā.
       Tathā mohassa "yadapi muḷho abhisaṅkharoti kāyena vācāya manasā"tiādinā, 1-
  "muḷho kho brāhmaṇa mohena abhibhūto pariyādinnacitto
  attabyābādhāyapi cetetī"tiādinā, 2- "attatthampi yathābhūtaṁ na pajānātī"tiādinā 2-
  ca āgatasuttapadānusārena veditabbā.
       Tālapakkaṁva bandhanāti tālaphalaṁ viya usumuppādena vaṇṭato, tatiyamaggañāṇuppādena
  tassa cittato doso pahīyati, pariccajīyatīti attho. Mohaṁ vihanti
  so sabbanti so ariyapuggalo sabbaṁ anavasesaṁ mohaṁ catutthamaggena vihanti
  vidhamati samucchindati. Ādicco vudayaṁ tamanti ādicco viya udayaṁ uggacchanto
  tamaṁ andhakāraṁ.
                         Navamasuttavaṇṇanā niṭṭhitā.
                          ---------------
                        10. Devadattasuttavaṇṇanā
       [89] Dasame tīhi bhikkhave asaddhammehi abhibhūtoti kā uppatti?
  devadatte hi avīcimahānirayaṁ paviṭṭhe devadattapakkhiyā aññatitthiyā ca
  "samaṇena gotamena abhisapito devadatto paṭhaviṁ paviṭṭho"ti abbhācikkhiṁsu.
  Taṁ sutvā sāsane anabhippasannā manussā "siyā nu kho etadevaṁ, yathā
  ime bhaṇantī"ti āsaṅkaṁ uppādesuṁ. Taṁ pavattiṁ bhikkhū bhagavato ārocesuṁ.

  *  *  *  *  *  *
  Footnote: 1 aṅṭika. 20/55/153 2 aṅṭika. 20/54-5/152-3
-------------------------------------------------
[page 317]
  Atha bhagavā "na bhikkhave tathāgatā kassaci abhisapaṁ denti, tasmā na
  devadatto mayā abhisapito, attano kammeneva nirayaṁ paviṭṭho"ti vatvā
  tesaṁ micchāgāhaṁ paṭisedhento imāya aṭṭhuppattiyā imaṁ suttaṁ abhāsi.
       Tattha asaddhammehīti asataṁ dhammehi, asantehi vā dhammehi. Atekicchoti
  buddhehipi anivattanīyattā avīcinibbattiyā tikicchābhāvato atekiccho,
  atikicchanīyoti attho. Asantaguṇasambhāvanādhippāyena pavattā pāpā icchā
  etassāti pāpiccho, tassa bhāvo pāpicchatā, tāya. "ahaṁ Buddho bhavissāmi,
  saṁghaṁ pariharissāmī"ti tassa icchā uppannā. Kokālikādayo pāpā lāmakā
  mittā etassāti pāpamitto, tassa bhāvo pāpamittatā, tāya. Uttarikaraṇīyeti
  jhānābhiññāhi uttarikaraṇīye adhigantabbe maggaphale anadhigate sati eva,
  taṁ anadhigantvāti attho. Oramattakenāti appamattakena jhānābhiññāmattena.
  Visesādhigamenāti uttarimanussadhammādhigamena. Antarāti vemajjhe. Vosānaṁ
  āpādīti akatakiccova samāno "katakiccomhī"ti maññamāno samaṇadhammato
  vināsaṁ 1- āpajji. Iti bhagavā iminā suttena visesato puthujjanabhāve
  ādīnavaṁ pakāsesi:- bhāriyo puthujjanabhāvo, yatra hi nāma jhānābhiññāpariyosānā
  sampattiyo nibbattetvāpi anekānatthāvahaṁ nānāvidhaṁ dukkhahetuṁ
  asantaguṇasambhāvanaṁ asappurisasaṁsaggaṁ ālasiyānuyogañca avijahanto avīcimhi
  kappaṭṭhiyaṁ atekicchaṁ kibbisaṁ pasavissatīti.
       Gāthāsu māti paṭisedhe nipāto. Jātūti ekaṁsena. Kocīti
  sabbasaṅgāhakavacanaṁ. Lokasminti sattaloke. Idaṁ vuttaṁ hoti "imasmiṁ satta
  loke koci puggalo ekaṁsena pāpiccho mā hotū"ti. Tadamināpi jānātha,
  pāpicchānaṁ yathā gatīti pāpicchānaṁ puggalānaṁ yathā gati yādisī nipphatti,

  *  *  *  *  *  *
  Footnote: 1 chaṂa. vigamaṁ
-------------------------------------------------
[page 318]
  Yādiso abhisamparāyo, taṁ imināpi kāraṇena jānāthāti devadattaṁ nidassento
  evamāha. Paṇḍitoti samaññātoti pariyattibāhusaccena paṇḍitoti ñāto.
  Bhāvitattoti sammatoti jhānābhiññāhi bhāvitattoti sambhāvito. Tathā hi so
  pubbe "mahiddhiko godhiputto, mahānubhāvo godhiputto"ti dhammasenāpatināpi
  pasaṁsito ahosi. Jalaṁva yasasā aṭṭhā, devadattoti vissutoti attano
  kittiyā parivārena jalanto viya obhāsento viya ṭhito devadattoti evaṁ
  vissuto pākaṭo ahosi. "me Sutan"tipi pāṭho, mayā sutaṁ sutamattaṁ katipāheneva
  atathābhūtattā 1- tassa taṁ paṇḍiccādisavanamattamevāti attho.
       So samānamanuciṇṇo, 2- āsajja naṁ tathāgatanti so evaṁbhūto
  devadatto "buddhopi sakyaputto, ahampi sakyaputto, buddhopi samaṇo, ahampi
  samaṇo, buddhopi iddhimā, ahampi iddhimā, buddhopi dibbacakkhuko,
  ahampi dibbacakkhuko, buddhopi dibbasotako, ahampi dibbasotako, buddhopi
  cetopariyañāṇalābhī, ahampi cetopariyañāṇalābhī, buddhopi atītānāgatapaccuppanne
  dhamme jānāti, ahampi te jānāmī"ti attano pamāṇaṁ ajānitvā
  sammāsambuddhaṁ attanā samasamaṭṭhapanena samānaṁ 3- āpajjanto "idānāhaṁ
  buddho bhavissāmi, bhikkhusaṁghaṁ pariharissāmī"ti abhimārapayojanā tathāgataṁ āsajja
  āsādetvā viheṭhetvā. "pamādamanujīno"tipi 4- Paṭhanti. Tassattho "vuttayena
  pamādaṁ āpajjanto pamādaṁ nissāya bhagavatā saddhiṁ yugaggāhacittuppādena
  saheva jhānābhiññāhi anujīno parihīno"ti. Avīcinirayaṁ patto, catudvāraṁ
  bhayānakanti jālānaṁ tattha uppannasattānaṁ vā nirantaratāya "avīcī"ti laddhanāmaṁ
  catūsu passesu catumahādvārayogena catudvāraṁ atibhayānakaṁ mahānirayaṁ
  paṭisandhiggahaṇavasena patto. Tathā hi vuttaṁ:-

  *  *  *  *  *  *
  Footnote: 1 Sī.,ka. tathā bhūtattā 2 Ma. pamāṇamanuciṇṇo, ka. pamādamanuciṇṇo
  3 Sī. samānataṁ, ka. pamādaṁ 4 Sī. pamādamanuhīnotipi
-------------------------------------------------
[page 319]
            "catukkaṇṇo Catudvāro vibhatto bhāgaso mito
             ayopākārapariyanto ayasā paṭikujjito.
             Tassa ayomayā bhūmi jalitā tejasā yutā
             samantā yojanasataṁ pharitvā tiṭṭhati sabbadā"ti. 1-
       Aduṭṭhassāti aduṭṭhacittassa. Dubbheti dusseyya. Tameva pāpaṁ phusatīti
  tameva aduṭṭhadubbhiṁ pāpapuggalaṁ pāpaṁ nihīnaṁ pāpaphalaṁ phusati pāpuṇāti
  abhibhavati. Bhesmāti vipulabhāvena gambhīrabhāvena ca bhiṁsāpento viya,
  vipulagambhīroti attho. Vādenāti dosena. Vihiṁsatīti bādhati āsādeti.
  Vādo tamhi na rūhatīti tasmiṁ tathāgate parena āropiyamāno doso na
  rūhati na tiṭṭhati visakumbho viya samuddassa, na tassa vikāraṁ janetīti
  attho.
       Evaṁ chahi gāthāhi pāpicchatādisamannāgatassa nirayūpagabhāvadassanena
  dukkhato aparimuttataṁ dassetvā idāni tappaṭipakkhadhammasamannāgatassa dukkhakkhayaṁ
  dassento "tādisaṁ mittan"ti osānagāthamāha. Tassattho:- yassa sammā
  paṭipannassa maggānugo paṭipattimaggaṁ anugato sammā paṭipanno
  appicchatādiguṇasamannāgamena sakalassa vaṭṭadukkhassa 2- khayaṁ pariyosānaṁ pāpuṇeyya,
  tādisaṁ buddhaṁ vā buddhasāvakaṁ vā paṇḍito sappañño attano mittaṁ kubbetha
  tena mettikaṁ kareyya, tañca seveyya tameva payirupāseyyāti.
       Iti imasmiṁ vagge chaṭṭhasattamasuttesu vivaṭṭaṁ kathitaṁ, itaresu
  vaṭṭavivaṭṭaṁ kathitaṁ.
                        Dasamasuttavaṇṇanā niṭṭhitā.
                        Catutthavaggavaṇṇanā niṭṭhitā.
                          --------------

  *  *  *  *  *  *
  Footnote: 1 Ma.u. 14/250/218, aṅṭika. 20/36/136, khu.peta. 26/694-5/241,
  khu.jā. 28/92/40 (syā) 2 chaṂa. sakalavaṭaṭadukkhasusa
-------------------------------------------------
[page 320]
                            5. Pañcamavagga
                        1. Aggappasādasuttavaṇṇanā
       [90] Pañcamavaggassa paṭhame aggappasādāti ettha ayaṁ aggasaddo
  ādikoṭikoṭṭhāsaseṭṭhesu dissati. Tathā hesa "ajjatagge samma dovārika
  āvarāmi dvāraṁ nigaṇṭhānaṁ nigaṇṭhīnaṁ. 1- Ajjatagge pāṇupetaṁ saraṇaṁ gatan"ti 2-
  ca ādīsu ādimhi dissati. "teneva Aṅgulaggena taṁ aṅgulaggaṁ parāmaseyyaṁ. 3-
  Ucchuggaṁ veḷuggan"ti 4- ca ādīsu koṭiyaṁ. "imbilaggaṁ Vā madhuraggaṁ
  tittakaggaṁ vā. 5- Anujānāmi bhikkhave vihāraggena vā pariveṇaggena vā
  bhājetun"ti 6- ca ādīsu koṭṭhāse. "ayaṁ Imesaṁ catunnaṁ puggalānaṁ aggo ca seṭṭho
  ca uttamo ca pavaro ca. 7- Aggohamasmi lokassā"ti 8- ca ādīsu seṭṭhe. Svāyamidhāpi
  seṭṭheyeva daṭṭhabbo. Tasmā aggesu seṭṭhesu pasādā, aggabhūtā seṭṭhabhūtā
  vā pasādā aggappasādāti attho.
       Purimasmiṁ ca atathe aggasaddena buddhādiratanattayaṁ vuccati. Tesu bhagavā
  tāva asadisaṭṭhena guṇavisiṭṭhaṭṭhena asamasamaṭṭhena ca aggo. So hi
  mahābhinīhāraṁ dasannaṁ pāramīnaṁ pavicayañca ādiṁ katvā tehi bodhisambhāraguṇehi
  ceva buddhaguṇehi ca sesajanehi asadisoti asadisaṭṭhena aggo. Ye cassa
  guṇā mahākaruṇādayo, te sesasattānaṁ guṇehi visiṭṭhāti guṇavisiṭṭhaṭṭhenapi
  sabbasattuttamatāya aggo. Ye pana purimakā sammāsambuddhā sabbasattehi
  asamā, tehi saddhiṁ ayameva rūpakāyaguṇehi ceva dhammakāyaguṇehi ca

  *  *  *  *  *  *
  Footnote: 1 MaṂa. 13/70/47 2 viṃahāvi. 1/15/7, dī.Sī. 9/250/85
  3 abhi.ka. 37/441/267 4 chaṂa. ucchaggaṁ veḷaggaṁ
  5 saṁṃahā. 19/374/131 6 vi.cūḷa. 7/318/89
  7 aṅ.catukka. 21/95/108 8 dīṃahā. 10/31/13, Ma.u. 14/207/173
-------------------------------------------------
[page 321]
  Asamasamaṭṭhenapi aggo. Tathā dullabhapātubhāvato acchariyamanussabhāvato
  bahujanahitasukhāvahato adutiyāsahāyādibhāvato ca bhagavā loke aggoti vuccati.
  Yathāha:-
              "ekapuggalassa bhikkhave pātubhāvo dullabho lokasmiṁ, katamassa
         ekapuggalassa, tathāgatassa arahato sammāsambuddhassa".
              "ekapuggalo Bhikkhave loke uppajjamāno uppajjati
         acchariyamanusso".
              "ekapuggalo Bhikkhave loke uppajjamāno uppajjati
         bahujana .pe. Sammāsambuddho".
              "ekapuggalo Bhikkhave loke uppajjamāno uppajjati
         adutiyo asahāyo appaṭisamo appaṭibhāgo appaṭipuggalo asamo
         asamasamo dipadānaṁ aggo, katamo ekapuggalo, tathāgato arahaṁ
         sammāsambuddho"ti. 1-
       Dhammasaṁghāpi aññadhammasaṁghehi asadisaṭṭhena visiṭṭhaguṇatāya dullabhapātubhāvādinā
  ca aggā. Tathā hi tesaṁ svākkhātatādisupaṭipannatādiguṇavisesehi aññadhammasaṁghā
  sadisā appataranihīnā vā natthi, kuto seṭṭhā. Sayameva ca pana tehi
  visiṭṭhaguṇatāya seṭṭhā. Tathā dullabhuppādācchariyabhāvabahujanahitasukhāvahā
  adutiyāsahāyādisabhāvā ca te. Yadaggena hi bhagavā dullabhapātubhāvo, tadaggena
  dhammasaṁghāpīti. Acchariyādibhāvepi eseva nayo. Evaṁ aggesu seṭṭhesu uttamesu
  pavaresu guṇavisiṭṭhesu pasādāti aggappasādā.
       Dutiyasmiṁ pana atthe yathāvuttesu aggesu buddhādīsu uppattiyā aggabhūtā
  pasādā aggappasādā. Ye pana ariyamaggena āgatā aveccappasādā, te ekanteneva

  *  *  *  *  *  *
  Footnote: 1 aṅ. ekaka. 20/174/22
-------------------------------------------------
[page 322]
  Aggabhūtā pasādāti aggappasādā. Yathāha "idha bhikkhave ariyasāvako buddhe
  aveccappasādena samannāgato hotī"tiādi. 1- Aggavipākattāpi cete aggappasādā.
  Vuttañhi "agge kho pana pasannānaṁ aggo vipāko"ti.
       Yāvatāti yattakā. Sattāti pāṇino. Apadāti apādakā. Dvipadāti
  dvipādakā. Sesapadvayepi eseva nayo. Vāsaddo samuccayattho, na vikappattho.
  Yathā "anuppanno vā kāmāsavo uppajjati, uppanno vā kāmāsavo
  pavaḍḍhatī"ti 2- ettha anuppanno ca uppanno cāti attho, yathā ca "bhūtānaṁ vā
  sattānaṁ ṭhitiyā sambhavesīnaṁ vā anuggahāyā"ti 3- ettha bhūtānañca sambhavesīnañcāti
  attho. Yathā ca "aggito vā udakato vā mithubhedato vā"ti 4- ettha aggito ca
  udakato ca mithubhedato cāti attho, evaṁ "apadā vā .pe. Aggamakkhāyatī"ti
  etthāpi apadā ca dvipadā cāti sampiṇḍanavasena attho daṭṭhabbo. Tena
  vuttaṁ "vāsaddo samuccayattho, na vikappattho"ti.
       Rūpinoti rūpavanto. Na rūpinoti arūpino. Saññinoti saññāvanto. Na
  saññinoti asaññino. Nevasaññināsaññino nāma bhavaggapariyāpannā. Ettāvatā
  ca kāmabhavo rūpabhavo arūpabhavo ekavokārabhavo catuvokārabhavo pañcavokārabhavo
  saññībhavo asaññībhavo nevasaññīnāsaññībhavoti navavidhepi bhave satte anavasesato
  pariyādiyitvā dassesi dhammarājā. Ettha hi rūpiggahaṇena kāmabhavo rūpabhavo
  pañcavokārabhavo ekavokārabhavo ca dassito, arūpiggahaṇena arūpabhavo catuvokārabhavo
  ca dassito. Saññībhavādayo pana sarūpeneva dassitā. Apadādiggahaṇena
  kāmabhavapañcavokārabhavasaññībhavānaṁ ekadeso dassitoti.

  *  *  *  *  *  *
  Footnote: 1 saṁṃahā. 19/1027/339 2 Maṃū. 12/17/11
  3 Maṃū. 12/402/359,saṁṇi. 16/12/13 4 dīṃahā. 10/152/80
-------------------------------------------------
[page 323]
       Kasmā panettha yathā adutiyasutte "dvipadānaṁ aggo"ti dvipadānaṁ
  gahaṇameva akatvā apadādiggahaṇaṁ katanti? vuccate:- adutiyasutte tāva
  seṭṭhataravasena dvipadaggahaṇameva kataṁ. Imasmiṁ hi loke seṭṭho nāma
  uppajjamāno apadacatuppadabahuppadesu na uppajjati, dvipadesuyeva uppajjati.
  Kataresu dvipadesu? manussesu ceva devesu ca. Manussesu uppajjamāno
  Sakalalokaṁ vase vattetuṁ samattho buddho hutvā uppajjati. Aṅguttaraṭṭhakathāyaṁ pana
  tisahassilokadhātuṁ 1- vase pavattetuṁ samattho"ti vuttaṁ. Devesu uppajjamāno
  dasasahassilokadhātuṁ vase vattanako mahābrahmā hutvā uppajjati, so tassa
  kappiyakārako vā ārāmiko vā sampajjati. Iti tatopi seṭṭhataravasenesa
  "dvipadānaṁ aggo"ti tattha vutto, idha pana anavasesapariyādānavasena evaṁ
  vuttaṁ yāvattakā hi sattā attabhāvapariyāpannā apadā vā .pe.
  Nevasaññīnāsaññino vā, tathāgato tesaṁ aggamakkhāyatīti. Niddhāraṇe cetaṁ sāmivacanaṁ,
  makāro padasandhikaro. Aggo akkhāyatīti padavibhāgo.
       Aggo vipāko hotīti agge sammāsambuddhe pasannānaṁ yo pasādo,
  so aggo seṭṭho uttamo koṭibhūto vā, tasmā tassa vipākopi aggo seṭṭho
  uttamo koṭibhūto uḷāratamo paṇītatamo hoti. So pana pasādo duvidho
  lokiyalokuttarabhedato. Tesu lokiyassa tāva:-
                   "ye keci buddhaṁ saraṇaṁ gatāse
                    na te gamissanti apāyabhūmiṁ
                    pahāya mānusaṁ dehaṁ
                    devakāyaṁ paripūressanti. 2-

  *  *  *  *  *  *
  Footnote: 1 chaṂa. tisahassimahāsahassilokadhātuṁ 2 dīṃahā. 10/332/217, saṁ.sa. 15/37/30
-------------------------------------------------
[page 324]
              Buddhoti kittayantassa kāye bhavati yā pīti 1-
              varameva hi sā pīti kasiṇenapi jambudīpassa.
              Sataṁ hatthī sataṁ assā sataṁ assatarī rathā
              sataṁ kaññāsahassāni āmuttamaṇikuṇḍalā
              ekassa padavītihārassa kalaṁ nāgghanti soḷasiṁ. 2-
                 Sādhu kho devānaminda buddhaṁ saraṇagamanaṁ hoti, buddhaṁ
         saraṇagamanahetu kho devānaminda evamidhekacce sattā kāyassa bhedā
         paraṁ maraṇā sugatiṁ saggaṁ lokaṁ upapajjanti, te aññe deve dasahi
         ṭhānehi adhigaṇhanti dibbena āyunā dibbena vaṇṇena dibbena sukhena
         dibbena yasena dibbena ādhipateyyena dibbehi rūpehi dibbehi
         saddhehi dibbehi gandhehi dibbehi rasehi dibbehi phoṭṭhabbehī"ti 3-
  evamādīnaṁ suttapadānaṁ vasena pasādassa phalavisesayogo veditabbo. Tasmā
  so apāyadukkhavinivattanena saddhiṁ sampattibhavesu sukhavipākadāyakoti daṭṭhabbo.
  Lokuttaro pana sāmaññaphalavipākadāyako vaṭṭadukkhavinivattako ca. Sabbopi cāyaṁ
  pasādo paramparāya vaṭṭadukkhaṁ vinivattetiyeva. Vuttañhetaṁ:-
                 "yasmiṁ bhikkhave samaye ariyasāvako attano saddhaṁ anussarati,
         nevassa tasmiṁ samaye rāgapariyuṭṭhitaṁ cittaṁ hoti, na dosapariyuṭṭhitaṁ,
         na mohapariyuṭṭhitaṁ cittaṁ hoti, ujugatamevassa tasmiṁ samaye cittaṁ hoti.
         Ujugatacittassa pāmojjaṁ jāyati, pamuditassa pīti jāyati .pe.
         Nāparaṁ itthattāyāti pajānātī"ti. 4-
      Dhammāti sabhāvadhammā. Saṅkhatāti samecca sambhuyya paccayehi katāti
  saṅkhatā, sappaccayadhammā. Hetūhi paccayehi ca na kehici katāti. Asaṅkhatā,

  *  *  *  *  *  *
  Footnote: 1 Sī.,ka. yassa kāye bhavati pīti 2 vi.cūḷa. 7/305/74, saṁ.sa. 15/241/154-5
  3 saṁ.saḷā. 18/530/337 (syā) 4 aṅ.chakka. 26/281/320
-------------------------------------------------
[page 325]
  Appaccayanibbānaṁ. Saṅkhatānaṁ paṭiyogibhāvena "asaṅkhatā"ti puthuvacanaṁ. Virāgo tesaṁ
  aggamakkhāyatīti tesaṁ saṅkhatāsaṅkhatadhammānaṁ yo virāgasaṅkhāto asaṅkhatadhammo, so
  sabhāveneva saṇhasukhumabhāvato santatarapaṇītatarabhāvato gambhīrādibhāvato madanimmadanādibhāvato
  ca aggaṁ seṭṭhaṁ uttamaṁ pavaranti vuccati. Yadidanti nipāto, yo ayanti
  attho. Madanimmadanotiādīni sabbāni nibbānavevacanāniyeva. Tathā hi taṁ āgamma
  mānamadapurisamadādiko sabbo mado nimmadīyati pamaddīyati, 1- kāmapipāsādikā sabbā
  pipāsā vinīyati, kāmālayādikā sabbepi ālayā samugghātīyanti, sabbepi
  kammavaṭṭakilesavaṭṭavipākavaṭṭā upacchijjanti, aṭṭhasatapabhedā sabbāpi taṇhā khīyati,
  sabbepi kilesā virajjanti. Sabbaṁ dukkhaṁ nirujjhati, tasmā madanimmadano .pe.
  Nirodhoti vuccati. Yā panesā taṇhā bhavena bhavaṁ, phalena kammaṁ vinati
  saṁsibbatīti katvā vānanti vuccati, taṁ vānaṁ ettha natthi, etasmiṁ vā adhigate
  ariyapuggalassa na hotīti nibbānaṁ.
       Aggo vipāko hotīti etthāpi:-
            "ye keci dhammaṁ saraṇaṁ gatāse .pe. 2-
             Dhammoti kittayantassa kāye bhavatiyā pīti .pe.
                 Sādhu kho devānaminda dhammaṁ saraṇagamanaṁ hoti, dhammaṁ
         saraṇagamanahetu kho devānaminda evamidhekacce .pe. Dibbehi
         phoṭṭhabbehī"ti 3-
  evamādīnaṁ suttapadānaṁ vasena dhamme pasādassa phalavisesayogo veditabbo.
  Evamettha asaṅkhatadhammavaseneva aggabhāvo āgato, sabbasaṅkhatanissaraṇadassanatthaṁ
  ariyamaggavasenāpi ayamattho labbhateva. Vuttañhetaṁ:-

  *  *  *  *  *  *
  Footnote: 1 Ma. sammaddīyati 2 dīṃahā. 10/332/217, saṁ.sa. 15/37/30
  3 saṁ.saḷā. 18/530/337 (syā)
-------------------------------------------------
[page 326]
              "yāvatā Bhikkhave dhammā saṅkhatā ariyo aṭṭhaṅgiko maggo
        tesaṁ aggamakkhāyatī"ti. 1- "maggānaṭṭhaṅgiko Seṭṭho"ti 2- ca.
      Saṁghā vā gaṇā vāti janasamūhasaṅkhātā yāvatā loke saṁghā vā gaṇā
  vā. Tathāgatasāvakasaṁghoti aṭṭhāriyapuggalasamūhasaṅkhāto diṭṭhisīlasāmaññena saṁhato
  tathāgatassa sāvakasaṁgho. Tesaṁ aggamakkhāyatīti attano sīlasamādhipaññāvimutti-
  ādiguṇavisesena tesaṁ saṁghānaṁ aggo seṭṭho uttamo pavaroti vuccati. Yadidanti
  yāni imāni. Cattāri purisayugānīti yugaḷavasena paṭhamamaggaṭṭho paṭhamaphalaṭṭhoti
  idamekaṁ yugaḷaṁ, yāva catutthamaggaṭṭho catutthaphalaṭṭhoti idamekaṁ yugaḷanti evaṁ
  cattāri purisayugāni. Aṭṭha purisapuggalāti purisapuggalavasena eko paṭhamamaggaṭṭho
  eko paṭhamaphalaṭṭhoti iminā nayena aṭṭha purisapuggalā. Ettha ca purisoti
  vā puggaloti vā ekatthāni etāni padāni, veneyyavasena panevaṁ vuttaṁ.
  Esa bhagavato sāvakasaṁghoti yānimāni yugavasena cattāri purisayugāni, pāṭekkato
  aṭṭha purisapuggalā, esa bhagavato sāvakasaṁgho.
       Āhuneyyotiādīsu ānetvā hunitabbanti āhunaṁ, dūratopi āgantvā
  sīlavantesu dātabbanti attho. Catunnaṁ paccayānaṁ etaṁ adhivacanaṁ. Mahapphalabhāvakaraṇato
  taṁ āhunaṁ paṭiggahetuṁ yuttoti āhuneyyo. Atha vā dūratopi āgantvā
  sabbaṁ sāpateyyampi ettha āhunitabbaṁ, 3- sakkārādīnampi 4- āhavanaṁ arahatīti
  vā āhavanīyo. Yo cāyaṁ brāhmaṇānaṁ āhavanīyo nāma aggi, yattha hutaṁ
  mahapphalanti tesaṁ laddhi, so ce hutassa mahapphalatāya āhavanīyo, saṁghova
  āhavanīyo. Saṁghe hutañhi mahapphalaṁ hoti. Yathāha:-

  *  *  *  *  *  *
  Footnote: 1 aṅ.catukka. 21/34/39 2 khuḍha. 25/273/64
  3 chaṂa. hunitabbaṁ 4 chaṂa. sakkādīnampi
-------------------------------------------------
[page 327]
            Yo ca vassasataṁ jantu aggiṁ paricare vane
            ekañca bhāvitattānaṁ muhuttamapi pūjaye
            sā eva pūjanā seyyo yañce vassasataṁ hutan"ti. 1-
       Tayidaṁ nikāyantare "āhavanīyo"ti padaṁ idha "āhuneyyo"ti iminā
  padena atthato ekaṁ, byañjanato pana kiñcimattameva nānaṁ, tasmā
  evamatthavaṇṇanā katā.
       Pāhuneyyoti ettha pana pāhunaṁ vuccati disāvidisato āgatānaṁ
  piyamanāpānaṁ ñātimittānaṁ atthāya sakkārena paṭiyattaṁ āgantukadānaṁ, tampi
  ṭhapetvā te tathārūpe pāhunake saṁghasseva dātuṁ yuttaṁ. Tathā esa ekabuddhantarepi
  dissati abbokiṇṇañca. Ayaṁ panettha padattho:- "piyamanāpattakarehi
  dhammehi samannāgato"ti evaṁ pāhunamassa dātuṁ yuttaṁ, pāhunañca paṭiggahetuṁ
  yuttoti pāhuneyyo. Yesaṁ pana pāhavanīyoti pāḷi, tesaṁ yasmā saṁgho pubbakāraṁ
  arahati, tasmā saṁgho sabbapaṭhamaṁ ānetvā ettha hunitabbanti pāhavanīyo,
  sabbappakārena vā āhavanaṁ arahatīti pāhavanīyo. Svāyamidha teneva atthena
  pāhuneyyoti vuccati.
       "dakkhiṇā"ti Paralokaṁ saddahitvā dātabbadānaṁ, taṁ dakkhiṇaṁ arahati,
  dakkhiṇāya vā hito mahapphalabhāvakaraṇena visodhanatoti dakkhiṇeyyo. Ubho
  hatthe sirasi patiṭṭhapetvā sabbalokena kariyamānaṁ añjalikammaṁ arahatīti
  añjalikaraṇīyo. Anuttaraṁ puññakkhettaṁ lokassāti sabbalokassa asadisaṁ
  puññavirūhanaṭṭhānaṁ. Yathā hi rattasālīnaṁ vā yavānaṁ vā virūhanaṭṭhānaṁ
  "rattasālikkhettaṁ yavakkhettan"ti 2- vuccati, evaṁ saṁgho sadevakassa lokassa
  puññavirūhanaṭṭhānaṁ. Saṁghaṁ nissāya hi lokassa nānappakārahitasukhanibbattakāni
  puññāni virūhanti, tasmā saṁgho anuttaraṁ puññakkhettaṁ lokassa. Idhāpi:-

  *  *  *  *  *  *
  Footnote: 1 khuḍha. 25/107/36 2 visuddha. 2/282 rañño sālikkhettaṁ rañño
  yavakkhettanti (syā)
-------------------------------------------------
[page 328]
                "ye Keci saṁghaṁ saraṇaṁ gatāse .pe. 1-
                 Saṁghoti kittayantassa kāye bhavati yā pīti .pe.
              Sādhu kho devānaminda saṁghaṁ saraṇagamanaṁ hoti, saṁghaṁ
          saraṇagamanahetu kho devānaminda .pe. Dibbehi phoṭṭhabbehī"tiādīnaṁ 2-
  suttapadānaṁ vasena saṁghe pasādassa phalavisesayogo, tenassa aggatā
  aggavipākatā ca veditabbā. Tathā anuttariyapaṭilābho sattamabhavādito paṭṭhāya
  vaṭṭadukkhasamucchedo anuttarasukhādhigamoti evamādiuḷāraphalanipphādanavasena
  aggavipākatā veditabbā.
       Gāthāsu aggatoti agge ratanattaye, aggabhāvato vā pasannānaṁ. Aggaṁ
  dhammanti aggasabhāvaṁ buddhasubuddhataṁ dhammasudhammataṁ saṁghasupaṭipattiṁ, ratanattayassa
  anaññasādhāraṇaṁ uttamasabhāvaṁ, dasabalādisvākkhātatādisupaṭipannatādiguṇasabhāvaṁ vā
  vijānataṁ vijānantānaṁ. Evaṁ sādhāraṇato aggappasādavatthuṁ dassetvā idāni
  asādhāraṇato taṁ vibhāgena dassetuṁ "agge buddhe"tiādi vuttaṁ. Tattha
  pasannānanti aveccappasādena itarappasādena ca pasannānaṁ adhimuttānaṁ.
  Virāgūpasameti virāge upasame ca, sabbassa rāgassa sabbesaṁ kilesānaṁ
  accantavirāgahetubhūte accantaupasamahetubhūte cāti attho. Sukheti
  vaṭṭadukkhakkhayabhāvena saṅkhārūpasamasukhabhāvena ca sukhe.
       Aggasmiṁ dānaṁ dadatanti agge ratanattaye dānaṁ dadantānaṁ 3-
  deyyadhammaṁ pariccajantānaṁ. Tattha dharamānaṁ bhagavantaṁ catūhi paccayehi upaṭṭhahantā
  pūjentā sakkarontā parinibbutañca bhagavantaṁ uddissa dhātucetiyādike
  upaṭṭhahantā pūjentā sakkarontā buddhe dānaṁ dadanti nāMa. "dhammaṁ

  *  *  *  *  *  *
  Footnote: 1 dīṃahā. 10/331/217 2 saṁ.saḷā. 18/532/339 (syā) 3 chaṂa. dentānaṁ
-------------------------------------------------
[page 329]
  Pūjessāmā"ti dhammadhare puggale catūhi paccayehi upaṭṭhahantā pūjentā
  sakkarontā dhammañca ciraṭṭhitikaṁ karontā dhamme dānaṁ dadanti nāMa.
  Tathā ariyasaṁghaṁ catūhi paccayehi upaṭṭhahantā pūjentā sakkarontā taṁ uddissa
  itarasmimpi tathā paṭipajjantā saṁghe dānaṁ dadanti nāMa. Aggaṁ puññaṁ
  pavaḍḍhatīti evaṁ ratanattaye pasannena cetasā uḷāraṁ pariccāgaṁ uḷārañca
  pūjāsakkāraṁ pavattentānaṁ divase divase aggaṁ uḷāraṁ kusalaṁ upacīyati. Idāni
  tassa puññassa aggavipākatāya aggabhāvaṁ dassetuṁ "aggaṁ āyū"tiādi vuttaṁ.
  Tattha aggaṁ āyūti dibbaṁ vā mānusaṁ vā aggaṁ uḷāratamaṁ āYu. Pavaḍḍhatīti
  uparūpari brūhati. Vaṇṇoti rūpasampadā. Yasoti parivārasampadā. Kittīti thutighoso.
  Sukhanti kāyikaṁ cetasikañca sukhaṁ. Balanti kāyabalaṁ ñāṇabalañca.
       Aggassa dātāti aggassa ratanattayassa dātā, atha vā aggassa
  deyyadhammassa dānaṁ uḷāraṁ katvā tattha puññaṁ pavattetā. Aggadhammasamāhitoti
  aggena pasādadhammena dānādidhammena ca samāhito acalappasādayutto, tassa
  vā vipākabhūtehi bahujanassa piyamanāpatādidhammehi yutto. Aggappatto pamodatīti
  yattha yattha sattanikāye uppanno, tattha tattha aggabhāvaṁ visiṭṭhabhāvaṁ adhigato,
  aggabhāvaṁ vā lokuttaramaggaphalaṁ adhigato pamodati abhiramati paritussatīti.
                        Paṭhamasuttavaṇṇanā niṭṭhitā.
                          --------------
                          2. Jīvitasuttavaṇṇanā
       [91] Dutiyaṁ aṭṭhuppattivasena desitaṁ. Ekasmiṁ hi samaye bhagavati kapilavatthusmiṁ
  nigrodhārāme viharante bhikkhū āgantukabhikkhūnaṁ senāsanāni paññāpentā
  pattacīvarāni paṭisāmentā sāmaṇerā ca lābhabhājanīyaṭṭhāne sampattasampattānaṁ
-------------------------------------------------
[page 330]
  Lābhaṁ gaṇhantā uccāsaddā mahāsaddā ahesuṁ. Taṁ sutvā bhagavā bhikkhū
  paṇāmesi. Te kira sabbeva navā adhunāgatā imaṁ dhammavinayaṁ. Taṁ ñatvā
  mahābrahmā āgantvā "abhinandatu bhante bhagavā bhikkhusaṁghan"ti 1- tesaṁ
  paṇāmitabhikkhūnaṁ anuggaṇhaṇaṁ yāci. Bhagavā tassa okāsaṁ akāsi. Atha mahābrahmā
  "katāvakāso khomhi bhagavatā"ti bhagavantaṁ abhivādetvā padakkhiṇaṁ katvā pakkāmi.
  Atha bhagavā "bhikkhusaṁgho āgacchatū"ti ānandattherassa ākāraṁ dassesi. Atha te
  bhikkhū ānandattherena pakkositā bhagavantaṁ upasaṅkamitvā sārajjamānarūpā
  ekamantaṁ nisīdiṁsu. Bhagavā tesaṁ sappāyadesanaṁ vīmaṁsanto "ime āmisahetu
  paṇāmitā, piṇḍiyālopadhammadesanā nesaṁ sappāyā"ti cintetvā "antamidaṁ
  bhikkhave"ti imaṁ desanaṁ desesi.
       Tatrāyaṁ antasaddo "santi bhikkhave eke samaṇabrāhmaṇā pubbantakappikā
  pubbantānudiṭṭhino"tiādīsu 2- koṭṭhāse āgato. "antamakāsi
  Dukkhassa, antavā ayaṁ loko parivaṭumo"tiādīsu 3- paricchede. "haritantaṁ Vā
  pathantaṁ vā selantaṁ vā"tiādīsu 4- pariyādāyaṁ. "antaṁ Antaguṇan"tiādīsu 5-
  sarīrāvayave. "caranti Loke parivārachannā, anto asuddhā bahi sobhamānā"tiādīsu 6-
  citte, "appekaccāni uppalāni vā padumāni vā puṇḍarīkāni vā
  udake jātāni udake saṁvaḍḍhāni udakānuggatāni anto nimuggaposīnī"tiādīsu 7-
  abbhantare.
            "migānaṁ Koṭṭhuko anto pakkhīnaṁ pana vāyaso
             eraṇḍo anto rukkhānaṁ tayo antā samāgatā"tiādīsu 8-

  *  *  *  *  *  *
  Footnote: 1 MaṂa. 13/159/132 2 dī.Sī. 9/29/13 3 dī.Sī. 9/54-5/23
  4 Maṃū. 12/304/266 5 dīṃahā. 10/377/251, khuḍha. 25/486/124
  6 saṁ.sa. 15/122/96, khuṃahā. 29/889/548
  7 viṃahā. 4/9/9, dīṃahā. 10/70/34 8 khu.jā. 27/486/124 (syā)
-------------------------------------------------
[page 331]
  Lāmake. Idhāpi lāmake eva daṭṭhabbo. Tasmā antamidaṁ bhikkhave jīvikānanti
  bhikkhave idaṁ jīvikānaṁ antaṁ pacchimaṁ lāmakaṁ, sabbanihīnaṁ jīvitanti attho. Yadidaṁ
  piṇḍolyanti yaṁ idaṁ piṇḍapariyesanena bhikkhācariyāya jīvikaṁ kappentassa jīvitaṁ.
  Ayaṁ panettha padattho:- piṇḍāya ulatīti piṇḍolo, tassa kammaṁ piṇḍolyaṁ,
  piṇḍapariyesanena jīvikāti attho.
       Abhisāpoti akkoso. Kupitā hi manussā attano paccatthikaṁ "pilotikakhaṇḍaṁ
  nivāsetvā kapālahattho piṇḍaṁ pariyesamāno careyyāsī"ti akkosanti.
  Atha vā "kiṁ tuyhaṁ akātabbaṁ 1- atthi, yo tvaṁ evaṁ balavīriyūpapannopi hirottappaṁ
  pahāya kapaṇo piṇḍolo vicarasi pattapāṇī"ti evampi akkosantiyeva. Tañca kho
  etanti taṁ etaṁ abhisapampi samānaṁ piṇḍolyaṁ. Kulaputtā upenti atthavasikāti
  mama sāsane jātikulaputtā ca ācārakulaputtā ca atthavasikā kāraṇavasikā hutvā
  kāraṇavasaṁ paṭicca upenti upagacchanti.
       Rājābhinītātiādīsu ye rañño santakaṁ khāditvā raññā bandhanāgāre
  bandhāpitā palāyitvā pabbajanti, te raññā bandhanaṁ abhinītattā rājābhinītā
  nāMa. Ye pana corehi aṭaviyaṁ gahetvā ekaccesu māriyamānesu ekacce "mayaṁ
  sāmi tumhehi vissaṭṭhā gehaṁ anajjhāvasitvā pabbajissāmi, tattha tattha yaṁ
  yaṁ buddhapūjādipuññaṁ karissāma, tato tumhākaṁ pattiṁ dassāmā"ti tehi vissaṭṭhā
  pabbajanti, te corābhinītā nāma corehi māretabbataṁ abhinītattā. Ye
  pana iṇaṁ gahetvā paṭidātuṁ asakkontā palāyitvā pabbajanti, te iṇaṭṭā
  nāMa. Tañca kho etaṁ piṇḍolyaṁ kulaputtā mama sāsane neva rājābhinītā
  .pe. Na ājīvikāpakatā upenti, apica kho "otiṇṇamhā jātiyā .pe.
  Paññāyethā"ti upentīti padasambandho.

  *  *  *  *  *  *
  Footnote: 1 Ma. akkositabbaṁ
-------------------------------------------------
[page 332]
       Tattha otiṇṇamhāti otiṇṇā amhā. Jātiyātiādīsu tamhi tamhi
  sattanikāye khandhānaṁ paṭhamābhinibbatti jāti, paripāko jarā, bhedo maraṇaṁ.
  Ñātirogabhogasīladiṭṭhibyasanehi phuṭṭhassa santāpo anto nijjhānaṁ soko, tehi
  phuṭṭhassa vacīvippalāpo paridevo. Aniṭṭhaphoṭṭhabbapaṭihatakāyassa kāyapīḷanaṁ dukkhaṁ,
  āghātavatthūsu upahatacittassa cetopīḷanaṁ domanassaṁ. Ñātibyasanādīhi eva
  phuṭṭhassa paridevenapi adhivāsetuṁ asamatthassa cittasantāpasamuṭṭhito bhuso āyāso
  upāyāso. Etehi jātiādīhi otiṇṇā dukkhotiṇṇā, tehi jātiādīhi dukkhehi
  anto anupaviṭṭhā. Dukkhaparetāti tehi dukkhadukkhavatthūhi abhibhūtā. Jātiādayo
  hi dukkhassa vatthubhāvato dukkhā, dukkhabhāvato ca sokaparidevadukkhadomanassupāyāsā
  dukkhāti. Appevanāma .pe. Paññāyethāti imassa sakalassa vaṭṭadukkharāsissa
  paricchedakaraṇaṁ osānakiriyā api nāma paññāyeyya.
       So ca hoti abhijjhālūti idaṁ yo kulaputto "dukkhassa antaṁ karissāmī"ti
  pubbe cittaṁ uppādetvā pabbajito aparabhāge taṁ pabbajjaṁ tathārūpaṁ kātuṁ na
  sakkoti, taṁ dassetuṁ vuttaṁ. Tattha abhijjhālūti parabhaṇḍānaṁ abhijjhāyitā.
  Tibbasārāgoti balavarāgo. Byāpannacittoti byāpādena pūtibhūtattā vipannacitto
  paduṭṭhamanasaṅkappo tikhiṇasiṅgo viya caṇḍagoṇo paresaṁ upaghātavasena duṭṭhacitto.
  Muṭṭhassatīti bhattanikkhittakāko viya maṁsanikkhittasunakho viya ca naṭṭhassata
  idha kataṁ ettha na sarati. Asampajānoti nippañño khandhādiparicchedarahito.
  Asamāhitoti caṇḍasote baddhanāvā viya asaṇṭhito. Vibbhantacitto pantharūḷhamigo
  viya bhantamano. Pākatindriyoti yathā gihī saṁvarābhāvena pariggahaparijane
  olokenti asaṁvutindriyā, evaṁ asaṁvutindriyo hoti.
       Chavālātanti chavānaṁ daḍḍhaṭṭhāne alātaṁ. Ubhato padittaṁ majjhe gūthagatanti
  pamāṇena aṭṭhaṅgulamattaṁ ubhato dvīsu koṭīsu ādittaṁ majjhe gūthamakkhitaṁ.
-------------------------------------------------
[page 333]
  Neva gāmeti sace hi taṁ yuganaṅgalagopānasipakkhapāsakādīnaṁ atthāya upanetuṁ sakkā
  assa, gāme kaṭṭhatthaṁ phareyya. Sace khettakuṭiyaṁ kaṭṭhattharamañcakādīnaṁ atthāya
  upanetuṁ sakkā assa, araññe kaṭṭhatthaṁ phareyya. Yasmā pana ubhayatthāpi na
  sakkā, tasmā evaṁ vuttaṁ. Tathūpamāhanti tathūpamaṁ chavālātasadisaṁ ahaṁ imaṁ yathāvuttaṁ
  puggalaṁ vadāmi. Gihibhogā ca parihīnoti yo agāre vasantehi gihīhi dāyajje
  bhājiyamāne aññathā ca bhogo laddhabbo assa, tato ca parihīno.
  Sāmaññatthañcāti ācariyupajjhāyānaṁ ovāde ṭhatvā pariyattipaṭivedhavasena pattabbaṁ
  sāmaññatthañca na paripūreti. Imaṁ pana upamaṁ satthā na dussīlassa vasena
  āhari, parisuddhasīlassa pana alasassa abhijjhādīhi dosehi dūsitacittassa puggalassa
  vasena āharīti veditabbaṁ.
       Gāthāsu gihibhogāti kāmasukhasambhogato. Parihīnoti jīno. Sāmaññatthanti
  paṭivedhabāhusaccañceva pariyattibāhusaccañca. Tādiso hi asutaṁ sotuṁ sutaṁ
  pariyodāpetuṁ na sakkoti alasabhāvato. Duṭṭhu bhagoti dubbhago, alakkhiko
  kāḷakaṇṇipuriso. Paridhaṁsamānoti vinassamāno. Pakiretīti vikireti viddhaṁseti.
  Sabbametaṁ bhāvino sāmaññatthassa anuppādanameva sandhāya vuttaṁ. Chavālātaṁva
  nassatīti so tādiso puggalo yathāvuttaṁ chavālātaṁ viya kassaci anupayujjamāno eva
  nassatīti ubhato paribhaṭṭhabhāvato. Evaṁ "kāyavācāhi akatavītikkamopi cittaṁ avisodhento
  nassati, pageva katavītikkamo dussīlo"ti tassa apāyadukkhabhāgibhāvadassanena
  dussīle ādīnavaṁ dassetvā tato satte vivecetukāmo "kāsāvakaṇṭhā"tiādinā
  gāthādvayamāha. Tassattho heṭṭhā vutto eva.
                        Dutiyasuttavaṇṇanā niṭṭhitā.
                          --------------
-------------------------------------------------
[page 334]
                        3. Saṅghāṭikaṇṇasuttavaṇṇanā
       [92] Tatiye saṅghāṭikaṇṇeti cīvarakoṭiyaṁ. Gahetvāti parāmasitvā.
  Anubandho assāti anugato bhaveyya. Idaṁ vuttaṁ hoti:- "bhikkhave idhekacco
  bhikkhu attano hatthena mayā pārutassa sugatamahācīvarassa kaṇṇe parāmasanto
  viya maṁ anugaccheyya, evaṁ mayhaṁ āsannataro hutvā vihareyyā"ti. Pāde pādaṁ
  nikkhipantoti gacchantassa mama pāde pādaṁ nikkhittaṭṭhāne pāduddhāraṇānantaraṁ
  attano pādaṁ nikkhipanto. Ubhayenāpi "ṭhānagamanādīsu avijahanto sabbakālaṁ
  mayhaṁ samīpe eva vihareyya cepī"ti dasseti. So ārakāva mayhaṁ, ahañca
  tassāti so bhikkhu mayā vuttapaṭipadaṁ apūrento mama dūreyeva, ahañca tassa
  dūreyeva. Etena maṁsacakkhunā tathāgatadassanaṁ rūpakāyasamodhānañca akāraṇaṁ,
  ñāṇacakkhunāva dassanaṁ dhammakāyasamodhānameva ca pamāṇanti dasseti. Tenevāha
  "dhammaṁ hi so bhikkhave bhikkhu na passati, dhammaṁ apassanto maṁ na passatī"ti.
  Tattha dhammo nāma navavidho lokuttaradhammo, so ca abhijjhādīhi dussitacittena
  na sakkā passituṁ, tasmā dhammassa adassanato dhammakāyaṁ ca na passatī"ti
  tathā hi vattuṁ:-
              "kinte vakkali iminā pūtikāyena diṭṭhena, yo kho vakkali
          dhammaṁ passati, so maṁ passati. Yo maṁ passati, so dhammaṁ
          passatī"ti, 1-
              "dhammabhūto brahmabhūto"ti 2- ca
              "dhammakāyo itipi, brahmakāyo itipī"ti 3- ca ādi.

  *  *  *  *  *  *
  Footnote: 1 saṁ.kha. 17/87/96 2 Maṃū. 12/203/171, khu.paṭi. 31/5/408
  3 dī.pā. 11/118/72
-------------------------------------------------
[page 335]
       Yojanasateti yojanasate padese, yojanasatamatthaketi attho. Sesaṁ
  vuttavipariyāyena veditabbaṁ. Ariyamaggādhigamavasena cassa anabhijjhāluādibhāvo
  daṭṭhabbo.
       Gāthāsu mahicchoti kāmesu tibbasārāgatāya mahāiccho. Vighātavāti
  paduṭṭhamanasaṅkappatāya sattesu āghātavasena mahicchatāya icchitālābhena ca
  vighātavā. Ejānugoti ejāsaṅkhātāya taṇhāya dāso viya hutvā taṁ
  anugacchanto. Rāgādikilesapariḷāhābhibhavena anibbuto. Rūpādivisayānaṁ abhikaṅkhanena 1-
  giddho. Passa yāvañca ārakāti anejassa nibbutassa vītagedhassa
  sammāsambuddhassa okāsavasena samīpepi samāno mahiccho vighātavā ejānugo
  anibbuto giddho bālaputhujjano dhammasabhāvato yattakaṁ dūre, tassa so dūrabhāvo
  passa, vattumpi na sukaranti attho. Vuttañhetaṁ:-
                  "nabhañca dūre paṭhavī ca dūre
                   pāraṁ samuddassa tathāhu dūre
                   tato have dūrataraṁ vadanti
                   satañca dhammo asatañca rājā"ti. 2-
       Dhammamabhiññāyāti catusaccadhammaṁ abhiññāya aññāya ñātatīraṇapariññāhi yathārahaṁ
  pubbabhāge jānitvā. Dhammamaññāyāti tameva dhammaṁ aparabhāge maggañāṇena
  pariññādivasena yathāmariyādaṁ jānitvā. Paṇḍitoti paṭivedhabāhusaccena paṇḍito.
  Rahadova nivāte cāti nivātaṭṭhāne harado viya anejo kilesacalanarahito
  upasammati, yathā so rahado nivāte ṭhāne vātena anabbhāhato sannisinnova
  hoti, evamayampi sabbathāpi paṭippassaddhakileso kilesacalanarahito

  *  *  *  *  *  *
  Footnote: 1 Ma. abhisaṅgena 2 aṅ.catuthka. 21/47/57, khu.jā. 27/363/143 (syā)
-------------------------------------------------
[page 336]
  Arahattaphalasamādhinā vūpasammati, sabbakālaṁ upasantasabhāvova hoti. Anejoti so evaṁ
  anejādisabhāvo arahā anejādisabhāvassa sammāsambuddhassa okāsato dūrepi
  samāno dhammasabhāvato adūre santike evāti.
                        Tatiyasuttavaṇṇanā niṭṭhitā.
                           -------------
                          4. Aggisuttavaṇṇanā
       [93] Catutthe anudanahaṭṭhena aggi, rāgo eva aggi rāgaggi. Rāgo
  hi uppajjamāno satte anudahati jhāpeti, tasmā "aggī"ti vuccati. Itaresupi
  dvīsu eseva nayo. Tattha yathā aggi yadeva indhanaṁ nissāya uppajjati, taṁ
  nidahati, mahāpariḷāho ca hoti, evamimepi rāgādayo yasmiṁ santāne sayaṁ
  uppannā, taṁ nidahanti, mahāpariḷāhā ca honti dunnibbāpayā. Tesu
  rāgapariḷāhena santattahadayānaṁ icchitālābhadukkhena maraṇappattānaṁ sattānaṁ
  pamāṇaṁ natthi. Ayaṁ tāva rāgassa anudahanatā. Dosassa pana anudahanatāya
  visesato manopadosikā devā, mohassa anudahanatāya khiḍḍāpadosikā devā
  ca nidassanaṁ. Mohavasena hi tesaṁ satisammoso hoti, tasmā khiḍḍāvasena
  āhāravelaṁ ativattentā kālaṁ karonti. Ayaṁ tāva rāgādīnaṁ diṭṭhadhammiko
  anudahanabhāvo. Samparāyiko pana nirayādīsu nibbattāpanavasena ghorataro
  duradhivāso ca ayañca attho ādittapariyāyena vibhāvetabbo.
       Gāthāsu kāmesu mucchiteti vatthukāmesu pātabyatāvasena mucchaṁ bālyaṁ
  pamādaṁ micchācāraṁ āpanne. Byāpanneti byāpannacitte dahatīti sambandho.
  Nare pāṇātipātinoti idaṁ dosaggissa. Ariyadhamme akovideti ye khandhāyatanādīsu
  sabbena sabbaṁ uggahaparipucchāya manasikārarahitā ariyadhammassa akusalā, te
-------------------------------------------------
[page 337]
  Sammohena abhibhūtā visesena sammuḷhā nāmāti vuttā. Ete aggī ajānantāti
  "ete rāgaggiādayo idha ceva samparāye ca anudahantī"ti ajānantā
  pariññābhisamayavasena pahānābhisamayavasena ca appaṭivijjhantā. Sakkāyābhiratāti
  sakkāye upādānakkhandhapañcake taṇhādiṭṭhimānanandanābhiratā. Vaḍḍhayantīti
  punappunaṁ uppajjanena vaḍḍhayanti ācinanti. Nirayanti aṭṭhavidhaṁ mahānirayaṁ,
  soḷasavidhaṁ ussadanirayanti sabbampi nirayaṁ. Tiracchānañca yoniyoti tiracchānayoniyo
  ca. Asuranti asurakāyaṁ pettivisayañca vaḍḍhayantīti sambandho.
       Ettāvatā rāgaggiādīnaṁ idha ceva samparāye ca anudahanabhāvadassanamukhena
  vaṭṭaṁ dassetvā idāni nesaṁ nibbāpanena vivaṭṭaṁ dassetuṁ "ye ca
  rattindivātiādi vuttaṁ. Tattha yuttāti bhāvanānuyogavasena yuttā. Kattha?
  sammāsambuddhasāsane. Tena aññasāsane rāgaggiādīnaṁ nibbāpanābhāvaṁ dasseti. Tathā hi
  anaññasādhāraṇaṁ tesaṁ nibbāpanavidhiṁ asubhakammaṭṭhānaṁ saṅkhepeneva dassento:-
            "te nibbāpenti rāgaggiṁ niccaṁ asubhasaññino
             dosaggiṁ pana mettāya nibbāpenti naruttamā
             mohaggiṁ pana paññāya yāyaṁ nibbedhagāminī"ti
  āha. Tattha asubhasaññinoti dvattiṁsākāravasena ceva uddhumātakādivasena ca
  asubhabhāvanānuyogena asubhasaññino. Mettāyāti "so mettāsahagatena cetasā
  ekaṁ dinaṁ pharitvā viharatī"ti 1- vuttāya mettābhāvanāya. Ettha ca asubhajjhānañca
  pādakaṁ katvā nibbattitānāgāmimaggena rāgaggidosaggīnaṁ nibbāpanaṁ
  veditabbaṁ. Paññāyāti vipassanāpaññāsahitāya maggapaññāya. Tenevāha
  "yāyaṁ nibbedhagāminī"ti. Sā hi kilesakkhandhaṁ vinivijjhantī gacchati pavattatīti

  *  *  *  *  *  *
  Footnote: 1 aṅṭika. 20/64/178
-------------------------------------------------
[page 338]
  Nibbedhagāminīti vuccati asesaṁ parinibbantīti arahattamaggena asesaṁ rāgaggiādiṁ
  nibbāpetvā saupādisesāya nibbānadhātuyā ṭhitā paññāvepullappattiyā nipakā
  pubbeva sammappadhānena sabbaso kosajjassa supahīnattā phalasamāpattisamāpajjanena
  akilāsubhāvena ca rattindivamatanditā carimakacittanirodhena
  anupādisesāya nibbānadhātuyā asesaṁ parinibbanti, tato ca asesaṁ nissesaṁ
  vaṭṭadukkhaṁ accaguṁ atikkamiṁsu.
       Evaṁ ye rāgaggiādike nibbāpenti, tesaṁ anupādisesanibbānena
  nibbutiṁ dassetvā idāni paṭividdhaguṇehi thomento osānagāthamāha. Tattha
  ariyaddasāti ariyehi buddhādīhi passitabbaṁ, kilesehi vā ārakattā ariyaṁ
  nibbānaṁ, ariyaṁ catusaccameva vā diṭṭhavantoti ariyaddasā. Vedassa maggañāṇassa,
  tena vā vedena saṁsārassa pariyosānaṁ gatāti vedaguno. Sammadaññāyāti
  sammadeva sabbaṁ ājānitabbaṁ kusalādiṁ khandhādiñca jānitvā. Sesaṁ vuttanayameva.
                        Catutthasuttavaṇṇanā niṭṭhitā.
                          --------------
                         5. Upaparikkhasuttavaṇṇanā
       [94] Pañcame tathā tathāti tena tena pakārena. Upaparikkheyyāti
  vīmaṁseyya parituleyya sammaseyya vā. Yathā yathāssa upaparikkhatoti yathā yathā
  assa bhikkhuno upaparikkhantassa. Bahiddhā cassa viññāṇaṁ avikkhittaṁ avisaṭanti
  bahiddhā rūpādiārammaṇe uppajjanakavikkhepābhāvato avikkhittaṁ samāhitaṁ. Tato
  eva avisaṭaṁ siyā. Idaṁ vuttaṁ hoti:- bhikkhave yena yena pakārena imassa
  āraddhavipassakassa bhikkhuno upaparikkhato saṅkhāre sammasantassa pubbe
  samāhitākārasallakkhaṇavasena samathanimittaṁ 1- gahetvā sakkaccaṁ nirantaraṁ sammasanañāṇaṁ

  *  *  *  *  *  *
  Footnote: 1 Ma. pavattacittaṁ
-------------------------------------------------
[page 339]
  Pavattentassa attano vipassanācittaṁ kammaṭṭhānato bahiddhā rūpādiārammaṇe
  uppajjanakaṁ na siyā, accāraddhavīriyatāya uddhaccapakkhiyaṁ na siyā, tena tena
  pakārena bhikkhu upaparikkheyya parituleyyāti. Ajjhattaṁ asaṇṭhitanti yasmā vīriye
  mandaṁ vahante samādhissa balavabhāvato kosajjābhibhavena ajjhattaṁ gocarajjhatta
  saṅkhāte kammaṭṭhānārammaṇe saṅkocavasena ṭhitattā saṇṭhitaṁ nāma hoti, vīriyasamatāya
  pana yojitāya asaṇṭhitaṁ hoti vīthiṁ paṭipannaṁ. Tasmā yathā yathāssa upaparikkhato
  viññāṇaṁ ajjhattaṁ asaṇṭhitaṁ assa vīthipaṭipannaṁ siyā, tathā tathā upaparikkheyya.
  Anupādāya na paritasseyyāti yathā yathāssa upaparikkhato "etaṁ mama, eso me
  attā"ti taṇhādiṭṭhiggāhavasena rūpādīsu kañci saṅkhāraṁ aggahetvā tato eva
  taṇhādiṭṭhiggāhavasena na paritasseyya, tathā tathā upaparikkheyyāti sambandho.
  Kathaṁ pana upaparikkhato tividhaṁ petaṁ siyāti? uddhaccapakkhiye ca kosajjapakkhiye ca
  Dhamme āvajjento 1- vīriyasamataṁ yojetvā pubbeva vipassanūpakkilesehi cittaṁ
  visodhetvā yathā sammadeva vipasasanāñāṇaṁ vipassanāvīthiṁ paṭipajjati, tathā sammasato.
       Iti bhagavā catusaccakammaṭṭhānikassa bhikkhuno anukkamena paṭipadāñāṇadassana-
  visuddhiyā āraddhāya accāraddhavīriyātisithilavīrīyavipassanūpakkilesehi cittassa
  visodhanūpāyaṁ dassetvā idāni tathā visodhite vipassanāñāṇe nacirasseva vipassanaṁ
  maggena ghaṭetvā sakalavaṭṭadukkhasamatikkamāya saṁvattatīti dassento "bahiddhā 2-
  bhikkhave viññāṇe"tiādimāha, taṁ vuttanayameva. Yaṁ pana vuttaṁ "āyatiṁ
  jātijarāmaraṇadukkhasamudayasambhavo na hotī"ti, tassattho:- evaṁ vipassanaṁ maggena
  ghaṭetvā maggapaṭipāṭiyā aggamaggena anavasesato kilesesu khīṇesu āyatiṁ
  anāgate jātijarāmaraṇasakalavaṭṭadukkhassa samudayasaṅkhāto sambhavo uppādo ca na

  *  *  *  *  *  *
  Footnote: 1 chaṂa. vajjento 2 Sī. bahiddhā cassa
-------------------------------------------------
[page 340]
  Hoti, jātisaṅkhāto vā dukkhasamudayo jarāmaraṇasaṅkhāto dukkhasambhavo ca na hoti.
       Gāthāyaṁ sattasaṅgappahīnassāti taṇhāsaṅgo diṭṭhisaṅgo mānasaṅgo
  kodhasaṅgo avijjāsaṅgo kilesasaṅgo duccaritasaṅgoti imesaṁ sattannaṁ saṅgānaṁ
  pahīnattā sattasaṅgappahīnassa. Keci pana "sattatānusayā eva satta saṅgā"ti
  vadanti. Netticchinnassāti chinnabhavanettikassa. Vikkhīṇo jātisaṁsāroti punappunaṁ
  jāyanavasena pavattiyā jātihetukattā ca jātibhūto saṁsāroti jātisaṁsāro, so
  bhavanettiyā chinnattā vikkhīṇo parikkhīṇo, tato eva natthi tassa punabbhavoti.
                        Pañcamasuttavaṇṇanā niṭṭhitā.
                          --------------
                        6. Kāmūpapattisuttavaṇṇanā
       [95] Chaṭṭhe kāmūpapattiyoti kāmapaṭilābhā kāmapaṭisevanā vā.
  Paccupaṭṭhitakāmāti nibaddhakāmā nibaddhārammaṇā yathā taṁ manussā. Manussā hi
  nibaddhavatthusmiṁ vasaṁ vattenti. Yattha paṭibaddhacittā honti, satampi sahassampi
  datvā tameva mātugāmaṁ ānetvā nibaddhabhogaṁ bhuñjanti. Ekacce ca devā.
  Cātumahārājikato paṭṭhāya hi catudevalokavāsino nibaddhavatthusmiṁyeva vasaṁ vattenti.
  Pañcasikhavatthu cettha nidassanaṁ. Tathā ekacce āpāyike nerayike ṭhapetvā
  sesāpāyasattāpi nibaddhavatthusmiṁyeva vasaṁ vattenti. Macchā hi attano macchiyā,
  kacchapo kacchapiyāti evaṁ sabbepi tiracchānā petā vinipātikā ca. Tasmā
  nerayike ṭhapetvā sesāpāyasatte upādāya yāva tusitakāyā ime sattā
  paccupaṭṭhitakāmā nāMa. Nimmānaratinoti sayaṁ nimmite nimmāne rati etesanti
  nimmānaratino. Te hi nīlapītādivasena yādisaṁ yādisaṁ rūpaṁ icchanti, tādisaṁ
  tādisaṁ nimminitvā ramanti āyasmato anuruddhassa purato manāpakāyikā devatā
-------------------------------------------------
[page 341]
  Viya. Paranimmitavasavattinoti parehi nimmite kāme vasaṁ vattentīti
  paranimmitavasavattino. Tesaṁ hi manaṁ ñatvā pare yathārucitaṁ kāmabhogaṁ nimminanti, te
  tattha vasaṁ vattenti. Kathaṁ te parassa manaṁ jānantīti? pakatisevanāvasena. 1- Yathā hi
  kusalo sūdo rañño bhuñjantassa yaṁ yaṁ ruccati, taṁ taṁ jānāti, evaṁ pakatiyā
  abhirucitārammaṇaṁ ñatvā tādiseyeva nimminanti, te tattha vasaṁ vattenti,
  methunasevanādivasena kāme paribhuñjanti. Keci pana "hasitamattena olokitamattena
  āliṅgitamattena hatthaggahaṇamattena ca tesaṁ kāmakiccaṁ ijjhatī"ti vadanti, taṁ
  aṭṭhakathāyaṁ "etaṁ pana natthī"ti paṭikkhittaṁ. Na hi kāyena aphusantassa
  phoṭṭhabbakāmakiccaṁ sādheti. Channampi kāmāvacaradevānaṁ kāmā pākatikā eva.
  Vuttañhetaṁ:-
            "cha ete kāmāvacarā sabbakāmasamiddhino
             sabbesaṁ ekasaṅkhātaṁ āyu bhavati kittakan"ti. 2-
       Gāthāsu ye caññeti ye yathāvuttadevehi aññe ca kāmabhogino manussā
  ceva ekacce apāyūpagā ca, sabbe te. Itthabhāvaññathābhāvanti imaṁ
  yathāpaṭiladdhattabhāvañceva. Upapattibhavantarasaṅkhātaṁ ito aññathābhāvañcāti
  dvippabhedaṁ saṁsāraṁ nātivattare na atikkamanti. Sabbe pariccaje kāmeti
  dibbādibhede sabbepi kāme vatthukāme ca kilesakāme ca pariccajeyya.
  Kilesakāme anāgāmimaggena pajahantoyeva hi vatthukāme pariccajati nāMa.
  Piyarūpasātarūpagadhitanti piyarūpesu rūpādīsu sukhavedanassādena gadhitaṁ giddhaṁ.
  Chetvā sotaṁ duraccayanti aññehi duraccayaṁ duratikkamaṁ taṇhāsotaṁ arahattamaggena
  samucchinditvā. Sesaṁ heṭṭhā vuttanayameva. 3-
                        Chaṭṭhasuttavaṇṇanā niṭṭhitā.
                         ----------------

  *  *  *  *  *  *
  Footnote: 1 Sī. patisevanāvasena 2 abhi.vi. 35/1023/516 3 chaṂa. vuttanayamevāti
-------------------------------------------------
[page 342]
                         7. Kāmayogasuttavaṇṇanā
       [96] Sattame kāmayogayuttoti pañcakāmaguṇiko rāgo kāmayogo, tena
  yutto kāmayogayutto, asamucchinnakāmarāgassetaṁ adhivacanaṁ. Rūpārūpabhavesu
  chandarāgo bhavayogo, tathā jhānanikanti sassatadiṭṭhisahagato ca rāgo, tena
  yutto bhavayogayutto, appahīnabhavarāgoti attho. Āgāmīti brahmaloke
  ṭhitopi paṭisandhiggahaṇavasena imaṁ manussalokaṁ āgamanasīlo. Tenevāha
  "āgantvā itthattan"ti manussattabhāvasaṅkhātaṁ itthabhāvaṁ āgamanadhammo,
  manussesu uppajjanasīloti attho. Kāmañcettha kāmayogo itthattaṁ āgamanassa
  kāraṇaṁ, yo pana kāmayogayutto, so ekantena bhavayogayuttopi hotīti
  dassanatthaṁ "kāmayogayutto bhikkhave bhavayogayutto"ti ubhayampi ekajjhaṁ katvā
  vuttaṁ.
       Kāmayogavisaṁyuttoti ettha asubhajjhānampi kāmayogavisaṁyogo,
  kāmayogavisaṁyogo, taṁ pādakaṁ katvā adhigato anāgāmimaggo ekanteneva
  kāmayogavisaṁyogo nāma, tasmā tatiyamaggaphale ṭhito ariyapuggalo "kāmayogavisaṁyutto"ti
  vutto. Yasmā pana rūpārūpabhavesu chandarāgo anāgāmimaggena na pahīyati,
  tasmā so appahīnabhavayogattā "bhavayogayutto"ti vutto. Anāgāmīti kāmalokaṁ
  paṭisandhiggahaṇavasena anāgamanato anāgāmī. Kāmayogavisaṁyogavaseneva hi saddhiṁ
  anavasesaorambhāgiyasaṁyojanasamugghātena ajjhattasaṁyojanābhāvasiddhito itthattaṁ
  anāgantā hoti, tattha parinibbāyī anāvattidhammo. Yassa pana anavasesaṁ
  bhavayogo pahīno, tassa avijjāyogādiavasiṭṭhakilesāpi tadekaṭṭhabhāvato pahīnā
  eva hontīti so parikkhīṇabhavasaṁyojano "arahaṁ khīṇāsavo"ti vuccati. Tena
  vuttaṁ "kāmayogavisaṁyutto bhikkhave bhavayogavisaṁyutto arahaṁ hoti khīṇāsavo"ti.
-------------------------------------------------
[page 343]
  Ettha ca kāmayogavisaṁyogo anāgāmī catutthajjhānassa sukhadukkhasomanassa-
  domanassappahānaṁ viya, tatiyamaggassa diṭṭhivicikicchāsīlabbataparāmāsasaṁyojanaparikkhayo
  viya ca catutthamaggassa vaṇṇabhaṇanatthaṁ vuttoti daṭṭhabbaṁ. Paṭhamapadena
  sotāpannasakadāgāmīhi saddhiṁ sabbo puthujjano gahito, dutiyapadena sabbo
  anāgāmī, tatiyapadena arahāti arahattanikūṭena desanaṁ niṭṭhāpesi.
       Gāthāsu ubhayanti ubhayena, kāmayogena bhavayogena ca saṁyuttāti. Attho.
  Sattā gacchanti saṁsāranti puthujjanā sotāpannā sakadāgāminoti ime tividhā
  sattā kāmayogabhavayogānaṁ appahīnattā gacchanti saṁsaranti, tato eva
  jātimaraṇagāmino honti. Ettha ekabījī kolaṁkolo sattakkhattuparamoti tīsu
  sotāpannesu sabbamudu sattakkhattuparamo, so aṭṭhamaṁ bhavaṁ na nibbatteti,
  attano paricchinnajātivasena pana saṁsarati, tathā itarepi. Sakadāgāmīsupi yo
  idha sakadāgāmimaggaṁ patvā devaloke uppajjitvā puna idha nibbattati,
  so attano paricchinnajātivaseneva saṁsarati. Ye pana sakadāgāmino
  vomissakanayena vinā tattha tattha devesuyeva manussesuyeva vā nibbattanti,
  te uparimaggādhigamāya yāva indriyaparipākā punappunaṁ uppajjanato
  saṁsarantiyeva. Puthujjane pana vattabbameva natthi sabbabhavasaṁyojanānaṁ aparikkhīṇattā.
  Tena vuttaṁ:-
             "kāmayogena saṁyuttā bhavayogena cūbhayaṁ
              sattā gacchanti saṁsāraṁ jātimaraṇagāmino"ti.
       Kāme pahantvānāti kāmarāgasaṅkhāte kilesakāme anāgāmimaggena
  pajahitvā. Chinnasaṁsayāti samucchinnakaṅkhā, tañca kho sotāpattimaggeneva.
  Vaṇṇabhaṇanatthaṁ pana catutthamaggassa evaṁ vuttaṁ. Arahanto hi idha "chinnasaṁsayā"ti
  adhippetā. Tenevāha "khīṇamānapunabbhavā"ti. Sabbaso khīṇo navavidhopi māno
-------------------------------------------------
[page 344]
  Āyatiṁ punabbhavo ca etesanti khīṇamānapunabbhavā. Mānaggahaṇena cettha
  tadekaṭṭhatāya lakkhaṇavasena vā sabbo catutthamaggavajjho kileso gahitoti.
  Khīṇamānatāya ca saupādisesā nibbānadhātu vuttā hoti, khīṇapunabbhavatāya
  anupādisesā. Sesaṁ suviññeyyameva.
                        Sattamasuttavaṇṇanā niṭṭhitā.
                         -----------------
                        8. Kalyāṇasīlasuttavaṇṇanā
       [97] Aṭṭhame kalyāṇasīloti sundarasīlo pasatthasīlo 1- paripuṇṇasīlo.
  Tattha sīlapāripūrī dvīhi kāraṇehi hoti sammadeva sīlavipattiyā ādīnavadassanena,
  sīlasampattiyā ca ānisaṁsadassanena. Idha pana sabbaparibandhavippamuttassa
  sabbākāraparipuṇṇassa maggasīlassa ca phalasīlassa ca vasena kalyāṇatā
  veditabbā. Kalyāṇadhammoti sabbe bodhipakkhiyadhammā adhippetā, tasmā
  kalyāṇā satipaṭṭhānādibodhipakkhiyadhammā etassāti kalyāṇadhammo.
  Kalyāṇapaññoti ca maggaphalapaññāvaseneva kalyāṇapañño. Lokuttarā eva hi
  sīlādidhammā ekantakalyāṇā nāma akuppasabhāvattā. Keci pana
  "catupārisuddhisīlavasena kalyāṇasīlo, vipassanāmaggadhammavasena kalyāṇadhammo,
  maggaphalapaññāvasena kalyāṇapañño"ti vadanti. Asekkhā eva te sīladhammapaññāti eke.
  Apare pana bhaṇanti:- sotāpannasakadāgāmīnaṁ maggaphalasīlaṁ kalyāṇasīlaṁ nāma,
  tasmā "kalyāṇasīlo"ti iminā sotāpanno sakadāgāmī ca gahitā honti.
  Te hi sīlesu paripūrakārino nāMa. Anāgāmimaggaphaladhammā aggamaggadhammā
  ca kalyāṇadhammā nāMa. Tattha hi bodhipakkhiyadhammā bhāvanāpāripūriṁ gacchanti.

  *  *  *  *  *  *
  Footnote: 1 Sī.,ka. sampannasīlo
-------------------------------------------------
[page 345]
  Tasmā "kalyāṇadhammo"ti iminā tatiyamaggaṭṭhato paṭṭhāya tayo ariyā gahitā
  honti. Paññākiccassa matthakappattiyā aggaphale paññā kalyāṇapaññā
  nāma, tasmā paññāvepullappatto arahā "kalyāṇapañño"ti vutto. Evameva
  puggalā gahitā hontīti. Kiṁ iminā papañcena, aggamaggaphaladhammā idha
  kalyāṇasīlādayo vuttāti ayamamhākaṁ khanti. Dhammavibhāgena hi ayaṁ puggalavibhāgo,
  na dhammavibhāgoti.
       Kevalīti ettha kevalaṁ vuccati kenaci avomissakatāya sabbasaṅkhatavivittaṁ
  nibbānaṁ, tassa adhigatattā arahā kevalī. Atha vā pahānabhāvanāpāripūriyā
  pariyosānānavajjadhammapāripūriyā ca kalyāṇakaṭṭhena abyāsekasukhatāya ca kevalaṁ
  arahattaṁ, tadadhigamena kevalī khīṇāsavo. Maggabrahmacariyavāsaṁ vasitvā pariyosāpetvā
  ṭhitoti vasitavā. Uttamehi aggabhūtehi vā asekkhadhammehi samannāgatattā
  "uttamapuriso"ti vuccati.
       Sīlavāti ettha kenaṭṭhena sīlaṁ? sīlanaṭṭhena sīlaṁ. Kimidaṁ sīlanaṁ nāma?
  Samādhānaṁ, susīlyavasena kāyakammādīnaṁ avippakiṇṇatāti attho. Atha vā
  upadhāraṇaṁ, jhānādikusaladhammānaṁ patiṭṭhānavasena ādhārabhāvoti attho. Tasmā
  sīlati, sīletīti vā sīlaṁ. Ayaṁ tāva saddalakkhaṇanayena sīlaṭṭho. Apare pana
  "siraṭṭho sīlaṭṭho, sītalaṭṭho sīlaṭṭho, sivaṭṭho sīlaṭṭho"ti niruttinayena
  atthaṁ vaṇṇenti. Tayidaṁ pāripūrito atisayato vā sīlaṁ assa atthīti
  sīlavā, catupārisuddhisīlavasena sīlasampannoti attho. Tattha yaṁ jeṭṭhakasīlaṁ, taṁ
  vitthāretvā dassetuṁ "pātimokkhasaṁvarasaṁvuto"tiādi vuttanti ekaccānaṁ ācariyānaṁ
  adhippāyo.
       Apare pana bhaṇanti:- ubhayathāpi pātimokkhasaṁvaro bhagavatā vutto.
  Pātimokkhasaṁvaro eva hi sīlaṁ, itaresu indriyasaṁvaro chadvārarakkhaṇamattakameva,
-------------------------------------------------
[page 346]
  Ājīvapārisuddhi dhammena paccayuppādanamattameva, paccayasannissitaṁ paṭiladdhappaccaye
  "idamatthan"ti paccavekkhitvā paribhuñjanamattameva. Nippariyāyena pātimokkhasaṁvarova
  sīlaṁ. Yassa so bhinno, so chinnasīso 1- puriso viya hatthapāde "sesāni
  rakkhissatī"ti na vattabbo. Yassa pana so arogo, acchinnasīso viya puriso
  tāni puna pākatikāni katvā rakkhituṁ sakkoti. Tasmā sīlavāti iminā
  pātimokkhasīlameva uddisitvā taṁ vitthāretuṁ "pātimokkhasaṁvarasaṁvuto"tiādi
  vuttanti.
       Tattha pātimokkhanti sikkhāpadaṁ. Taṁ hi yo naṁ pāti rakkhati, taṁ mokkheti
  mocayati āpāyikādīhi dukkhehīti pātimokkhaṁ. Saṁvaraṇaṁ saṁvaro, kāyavācāhi avītikkamo.
  Pātimokkhameva saṁvaro pātimokkhasaṁvaro, tena saṁvuto pihitakāyavācoti
  pātimokkhasaṁvarasaṁvuto, idamassa tasmiṁ sīle patiṭṭhitabhāvaparidīpanaṁ. Viharatīti
  tadanurūpavihārasamaṅgibhāvaparidīpanaṁ. Ācāragocarasampannoti heṭṭhā pātimokkhasaṁvarassa,
  upari visesānuyogassa ca upakārakadhammaparidīpanaṁ. Aṇumattesu vajjesu bhayadassāvīti
  pātimokkhasīlato acavanadhammatāparidīpanaṁ. Samādāyāti sikkhāpadānaṁ anavasesato
  ādānaparidīpanaṁ. Sikkhatīti sikkhāya samaṅgibhāvaparidīpanaṁ. Sikkhāpadesūti
  sikkhitabbadhammaparidīpanaṁ.
       Aparo nayo:- kilesānaṁ balavabhāvato pāpakiriyāya sukarabhāvato puññakiriyāya
  ca dukkarabhāvato bahukkhattuṁ apāyesu patanasīloti pātī, puthujjano. Aniccatāya
  vā bhavādīsu kammavegakkhitto ghaṭiyantaṁ viya anavaṭṭhānena paribbhamanato
  gamanasīloti pātī, maraṇavasena vā tamhi tamhi sattanikāye attabhāvassa
  pātanasīloti pātī, sattasantāno, cittameva vā. Taṁ pātinaṁ saṁsāradukkhato

  *  *  *  *  *  *
  Footnote: 1 chaṂa. sīsacchinno
-------------------------------------------------
[page 347]
  Mokkhetīti pātimokkho. 1- Cittassa hi vimokkhena satto vimutto. "cittavodānā
  Visujjhantī"ti 2- "anupādāya āsavehi cittaṁ vimuttan"ti 3- ca vuttaṁ. Atha vā
  avijjānidānahetunā 4- saṁsāre patati gacchati pavattatīti pāti. "avijjānīvaraṇānaṁ
  Sattānaṁ taṇhāsaṁyojanānaṁ sandhāvataṁ saṁsaratan"ti 5- hi vuttaṁ. Tassa pātino
  sattassa taṇhādisaṅkilesattayato mokkho etenāti pātimokkho.
  "kaṇṭhekālo"tiādīnaṁ 6- Viyassa samāsasiddhi veditabbā.
       Atha vā pāteti vinipāteti dukkheti pāti, cittaṁ. Vuttañhi "cittena
  nīyati loko, cittena parikassatī"ti. 7- Tassa pātino mokkho etenāti
  pātimokkho, patati vā etena apāyadukkhe saṁsāradukkhe vāti pāti,
  taṇhādisaṅkileso. Vuttañhi "taṇhā janeti purisaṁ, 8- taṇhādutiyo puriso"ti 9- ca
  ādi. Tato pātito mokkhoti pātimokkho. Atha vā patati etthāti pāti, cha
  ajjhattikāni bāhirāni ca āyatanāni. Vuttañhi "chasu loko samuppanno, chasu
  kubbati santhavan"ti. 10- Tato chājjhattikabāhirāyatanasaṅkhātato pātito mokkhoti
  pātimokkho. Atha vā pāto vinipāto assa atthīti pātī, saṁsāro. Tato
  mokkhoti pātimokkho. Atha vā sabbalokādhipatibhāvato dhammissaro bhagavā patīti
  vuccati, muccati etenāti mokkho, patino mokkho tena paññattattāti
  patimokkho. Patimokkho eva pātimokkho. Sabbaguṇānaṁ vā mūlabhāvato uttamaṭṭhena
  pati ca so yathāvuttaṭṭhena mokkho cāti patimokkho, patimokkho eva
  pātimokkho. Tathā hi vuttaṁ "pātimokkhanti mukhametaṁ pamukhametan"ti 11- vitthāro.

  *  *  *  *  *  *
  Footnote: 1 Sī. pātimokkhaṁ 2 saṁ.kha. 17/159/144
  3 MaṂa. 13/206/182 4 chaṂa. avijjādinā
  5 saṁṇi. 16/124/172, saṁmahā. 19/520/198
  6 ka. taṇhākālotiādīnaṁ 7 saṁ.sa. 15/62/44
  8 saṁ.sa. 15/56/42 9 khu.iti. 25/15/241, 25/105/324,
  khu.cūḷa. 30/667/320 (syā)
  10 saṁ.sa. 15/70/46 11 viṃahā. 4/135/148
-------------------------------------------------
[page 348]
       Atha vā paiti pakāre, atīti accantatthe nipāto. Tasmā pakārehi
  accantaṁ mokkhetīti pātimokkho. Idaṁ hi sīlaṁ sayaṁ tadaṅgavasena, samādhisahitaṁ
  paññāsahitañca vikkhambhanavasena samucchedavasena ca accantaṁ mokkheti mocetīti
  pātimokkhaṁ. Pati pati mokkhoti vā patimokkho, tamhā tamhā vītikkamitabbadosato
  pati paccekaṁ mokkhoti attho. Patimokkho eva pātimokkho. Mokkhoti vā
  nibbānaṁ, tassa mokkhassa paṭibimbabhūtanti patimokkhaṁ. Pātimokkhasīlasaṁvaro hi
  sūriyassa aruṇuggamanaṁ viya nibbānassa udayabhūto tappaṭibhāgo viya hoti yathārahaṁ
  kilesanibbāpanatoti patimokkhaṁ, patimokkhaṁ eva pātimokkhaṁ. Atha vā mokakhaṁ
  pativattati mokkhābhimukhanti patimokkhaṁ, patimokkhameva pātimokkhanti evaṁ tāvettha
  pātimokkhasaddassa attho veditabbo.
       Saṁvarati pidahati etenāti saṁvaro, pātimokkhameva saṁvaroti pātimokkhasaṁvaro.
  Atthato pana tato tato vītikkamitabbato viratiyo cetanā vā, tena pātimokkhasaṁvarena
  upeto samannāgato pātimokkhasaṁvarasaṁvutoti vutto. Vuttañhetaṁ
  vibhaṅge:-
              "iminā pātimokkhasaṁvarena upeto hoti samupeto
          upagato samupagato sampanno samannāgato, tena vuccati
          pātimokkhasaṁvarasaṁvuto"ti. 1-
       Viharatīti iriyāpathavihārena viharati iriyati vattati. Ācāragocarasampannoti
  veḷudānādimicchājīvassa kāyapāgabbhiyādīnañca akaraṇena sabbaso anācāraṁ
  vajjetvā "kāyiko avītikkamo vācasiko avītikkamo"ti evaṁ vuttabhikkhusāruppa-
  ācārasampattiyā vesiyādiagocaraṁ vajjetvā piṇḍapātādiatthaṁ upasaṅkamituṁ

  *  *  *  *  *  *
  Footnote: 1 abhi.vi. 35/511/296
-------------------------------------------------
[page 349]
  Yuttaṭṭhānasaṅkhātagocarena ca sampannattā ācāragocarasampanno. Apica yo
  bhikkhu satthari sagāravo sappatisso sabrahmacārīsu sagāravo sappatisso
  hirottappasampanno sunivattho supāruto pāsādikena abhikkantena paṭikkantena
  ālokitena vilokitena samiñjitena pasāritena okkhittacakkhu iriyāpathasampanno
  indriyesu guttadvāro bhojane mattaññū jāgariyānuyutto satisampajaññena
  samannāgato appiccho santuṭṭho pavivitto asaṁsaṭṭho ābhisamācārikesu
  sakkaccakārī garucittīkārabahulo viharati, ayaṁ vuccati ācārasampanno.
       Gocaro pana upanissayagocaro ārakkhagocaro upanibandhagocaroti tividho.
  Tattha dasakathāvatthuguṇasamannāgato vuttalakkhaṇo kalyāṇamitto yaṁ nissāya asutaṁ
  suṇāti, sutaṁ pariyodapeti, kaṅkhaṁ vinodeti, 1- diṭṭhiṁ ujukaṁ karoti, cittaṁ
  pasādeti, yassa ca anusikkhanto saddhāya vaḍḍhati, sīlena, sutena, cāgena,
  paññāya vaḍḍhati, ayaṁ upanissayagocaro. Yo bhikkhu antaragharaṁ paviṭṭho vīthiṁ
  paṭipanno okkhittacakkhu yugamattadassāvī saṁvuto gacchati, na hatthiṁ olokento,
  na assaṁ, na rathaṁ, na pattiṁ, na itthiṁ, na purisaṁ olokento, na uddhaṁ
  olokento, na adho olokento, na disāvidisā pekkhamāno gacchati, ayaṁ
  ārakkhagocaro. Upanibandhagocaro pana cattāro satipaṭṭhānā, yattha bhikkhu
  attano cittaṁ upanibandhati. Vuttañhetaṁ bhagavatā:-
              "koci bhikkhave bhikkhuno gocaro sako pettiko visayo,
          yadidaṁ cattāro satipaṭṭhānā"ti. 2-
       Iti yathāvuttāya ācārasampattiyā imāya ca gocarasampattiyā samannāgatattā
  ācāragocarasampanno.

  *  *  *  *  *  *
  Footnote: 1 chaṂa. vitarati 2 saṁṃahā. 19/372/129
-------------------------------------------------
[page 350]
       Aṇumattesu vajjesu bhayadassāvīti appamattakesu aṇuppamāṇesu asañcicca
  āpannasekhiyākusalacittuppādādibhedesu vajjesu bhayadassanasīlo. Yo hi bhikkhu
  paramāṇumattaṁ vajjaṁ aṭṭhasaṭṭhiyojanasatasahassubbedhasinerupabbatarājasadisaṁ katvā
  passati, yopi bhikkhu sabbalahukaṁ dubbhāsitamattaṁ pārājikasadisaṁ katvā passati,
  ayaṁ aṇumattesu vajjesu bhayadassāvī nāMa. Samādāya sikkhati sikkhāpadesūti
  yaṅkiñci sikkhāpadesu sikkhitabbaṁ, taṁ sabbena sabbaṁ sabbathā sabbaṁ anavasesaṁ
  samādiyitvā sikkhati vattati, pūretīti attho. Iti kalyāṇasīloti iminā pakārena
  kalyāṇasīlo samāno. 1- Puggalādhiṭṭhānavasena hi niddiṭṭhaṁ sīlaṁ "evaṁ kho
  bhikkhave bhikkhu kalyāṇasīlo hotī"ti vuttapuggalādhiṭṭhānavaseneva nigametvā
  "kalyāṇadhammo"ti ettha vuttadhamme niddisitukāmena "tesaṁ dhammānaṁ idaṁ
  sīlaṁ adhiṭṭhānan"ti dassetuṁ puna "iti kalyāṇasīlo"ti vuttaṁ. Sattannaṁ
  bodhipakkhiyānantiādi sabbaṁ heṭṭhā vuttatthameva. Puna kalyāṇasīlotiādi
  nigamanaṁ.
       Gāthāsu dukkaṭanti duṭṭhu kataṁ, duccaritanti attho. Hirimananti hirimantaṁ
  hirisahitacittaṁ hirisampannaṁ, sabbaso pāpapavattiyā jigucchanasabhāvanti attho.
  Hirimananti vā hirisahitacittaṁ hiriggahaṇeneva cettha ottappampi gahitanti
  veditabbaṁ. Hirottappaggahaṇena ca sabbaso duccaritābhāvassa hetuṁ dassento
  kalyāṇasīlataṁ hetuto vibhāveti. Sambodhīti ariyañāṇaṁ, taṁ gacchanti bhajantīti
  sambodhigāmino, bodhipakkhikāti attho. Anussadanti rāgussadādirahitaṁ.
  "tathāvidhan"tipi Paṭhanti. "bodhipakkhikānaṁ Dhammānaṁ bhāvanānuyogamanuyutto"ti yathā yathā
  pubbe vuttaṁ, tathāvidhaṁ tādisanti attho. Dukkhassāti vaṭṭadukkhassa,
  vaṭṭadukkhahetuno vā. Idheva khayamattanoti

  *  *  *  *  *  *
  Footnote: 1 Ma. kalyāṇasīlasampanno
-------------------------------------------------
[page 351]
  Āsavakkhayādhigamena attano vaṭṭadukkhahetuno samudayapakkhiyassa kilesaggaṇassa
  idheva imasmiṁyeva attabhāve khayaṁ anuppādaṁ pajānāti, vaṭṭadukkhasseva vā
  idheva carimakacittanirodhena khayaṁ khīṇabhāvaṁ pajānāti. Tehi dhammehi sampannanti
  tehi yathāvuttasīlādidhammehi samannāgataṁ. Asitanti taṇhādiṭṭhinissayānaṁ pahīnattā
  asitaṁ, katthaci anissitaṁ. Sabbalokassāti sabbasmiṁ sattaloke. Sesaṁ vuttanayameva.
                        Aṭṭhamasuttavaṇṇanā niṭṭhitā.
                          --------------
                          9. Dānasuttavaṇṇanā
       [98] Navame dānanti dātabbaṁ, savatthukā vā cetanā dānaṁ,
  sampattipariccāgassetaṁ adhivacanaṁ. Āmisadānanti cattāro paccayā deyyabhāvavasena
  āmisadānaṁ nāMa. Te hi taṇhādīhi āmasitabbato āmisanti vuccanti.
  Tesaṁ vā pariccāgacetanā āmisadānaṁ. Dhammadānanti idhekacco "ime dhammā
  kusalā, ime dhammā akusalā. Ime dhammā sāvajjā, ime dhammā anavajjā.
  Ime viññugarahitā, ime viññuppasatthā. Ime samattā samādinnā ahitāya
  dukkhāya saṁvattati, ime hitāya sukhāya saṁvattantī"ti kusalākusalakammapathe
  vibhajanto kammakammavipāke idhalokaparaloke paccakkhato dassento viya pākaṭaṁ
  karonto akusalehi dhammehi nivattāpento kusalesu dhammesu patiṭṭhāpento
  dhammaṁ deseti, idaṁ dhammadānaṁ. Yo pana "ime dhammā abhiññeyyā, ime
  pariññeyyā, ime pahātabbā, ime sacchikātabbā, ime bhāvetabbā"ti saccāni
  vibhāvento amatādhigamāya paṭipattidhammaṁ deseti, idaṁ sikhāppattaṁ dhammadānaṁ nāMa.
  Etadagganti etaṁ aggaṁ. Yadidanti yaṁ idaṁ dhammadānaṁ vuttaṁ, etaṁ imesu dvīsu
  dānesu aggaṁ seṭṭhaṁ uttamaṁ. Vivaṭṭagāmidhammadānañhi nissāya sabbānatthato 1-

  *  *  *  *  *  *
  Footnote: 1 Ma. sabbavaṭṭato
-------------------------------------------------
[page 352]
  Parimuccati, sakalaṁ vaṭṭadukkhaṁ atikkamati. Lokiyampana dhammadānaṁ sabbesaṁ dānānaṁ
  nidānaṁ sabbasampattīnaṁ mūlaṁ. Tenāha:-
                   "sabbadānaṁ dhammadānaṁ jināti
                    sabbarasaṁ dhammaraso jināti
                    sabbaratiṁ dhammaratī jināti
                    taṇhakkhayo sabbadukkhaṁ jinātī"ti. 1-
  Abhayadānañcettha 2- dhammadāneneva saṅgahitanti daṭṭhabbaṁ.
       Sādhāraṇabhogitādhippāyena attanā paribhuñjitabbato catupaccayato sayameva
  abhuñjitvā paresaṁ saṁvibhajanaṁ āmisasaṁvibhāgo. Sādhāraṇabhogitādhippāyeneva attanā
  viditassa adhigatassa dhammassa appossukko ahutvā paresaṁ upadeso dhammasaṁvibhāgo.
  Catūhi paccayehi catūhi ca saṅgahavatthūhi paresaṁ anuggaṇhaṇaṁ anukampanaṁ
  āmisānuggaho. Vuttanayeneva dhammena paresaṁ anuggaṇhaṇaṁ anukampanaṁ
  dhammānuggaho. Sesaṁ vuttanayameva.
       Gāthāsu yamāhu dānaṁ paramanti yaṁ dānaṁ cittakhettadeyyadhammānaṁ
  uḷārabhāvena paramaṁ uttamaṁ, bhogasampattiādīnaṁ vā pūraṇato phalanato, parassa vā
  lobhamacchariyādikassa paṭipakkhassa maddanato hiṁsanato "paraman"ti buddhā bhagavanto
  āhu. Anuttaranti yaṁ dānaṁ cetanādisampattiyā sātisayappavattiyā aggabhāvena
  aggavipākattā ca uttararahitaṁ anuttarabhāvasādhanañcāti āhu. Yaṁ saṁvibhāganti
  etthāpi "paramaṁ anuttaran"ti padadvayaṁ ānetvā yojetabbaṁ. Avaṇṇayīti kittayi,
  "bhojanaṁ bhikkhave dadamāno dāyako paṭiggāhakānaṁ pañcaṭṭhānāni
  detī"tiādinā, 3- "sace bhikkhave sattā jāneyyuṁ dānasaṁvibhāgassa

  *  *  *  *  *  *
  Footnote: 1 khuḍha. 25/354/78 2 chaṂa. abhayadānamettha 3 aṅ.pañcaka. 22/37/44
-------------------------------------------------
[page 353]
  Vipākan"tiādinā 1- ca pasaṁsayi. Yathā pana dānaṁ saṁvibhāgo ca paramaṁ anuttarañca hoti, taṁ
  dassetuṁ "aggamhī"tiādi vuttaṁ. Tattha aggamhīti sīlādiguṇavisesayogena seṭṭhe
  anuttare puññakkhette sammāsambuddhe ariyasaṁghe ca. Pasannacittoti kammaphalasaddhāya
  ratanattayasaddhāya ca cittaṁ pasādento okappento. Cittasampattiyā
  hi khettasampattiyā ca parittepi deyyadhamme dānaṁ mahānubhāvaṁ hoti mahājutikaṁ
  mahāvipphāraṁ. Vuttañhetaṁ:-
              "natthi citte pasannamhi appakā nāma dakkhiṇā
               tathāgate vā sambuddhe atha vā tassa sāvake"ti. 2-
       Viññūti sappañño. Pajānanti sammadeva dānaphalaṁ dānānisaṁsaṁ pajānanto.
  Ko na yajetha kāleti yuttappattakāle ko nāma dānaṁ na dadeyya. Saddhā
  deyyadhammo paṭiggāhakāti imesaṁ tiṇṇaṁ sammukhibhūtakāleyeva hi dānaṁ sambhavati,
  na aññathā, paṭiggāhakānaṁ vā dātuṁ yuttakāle.
       Evaṁ paṭhamagāthāya āmisadānasaṁvibhāgānuggahe dassetvā idāni
  dhammadānasaṁvibhāgānuggahe dassetuṁ "ye ceva bhāsantī"ti dutiyaṁ gāthamāha. Tattha
  ubhayanti "bhāsanti suṇantī"ti vuttā desanā paṭiggāhakāti ubhayaṁ. Ayampanettha
  saṅkhepattho:- ye sugatassa bhagavato sāsane saddhamme pasannacittā vimuttāyatanasīse
  ṭhatvā desenti paṭiggaṇhanti ca, tesaṁ desakapaṭiggāhakānaṁ so
  dhammadānadhammasaṁvibhāgadhammānuggahasaṅkhāto attho paramatthasādhanato paramo
  taṇhāsaṅkilesādisabbasaṅkilesamalavisodhanena visujjhati. Kīdisānaṁ? ye appamattā
  sugatassa sāsane. Ye ca:-
               "sabbapāpassa akaraṇaṁ kusalassūpasampadā
                sacittapariyodapanaṁ etaṁ buddhāna sāsanan"ti 3-

  *  *  *  *  *  *
  Footnote: 1 khu.iti. 25/26/249 2 khu.vimāna. 26/804/80
  3 dīṃahā. 10/90/43, khuḍha. 25/183/49
-------------------------------------------------
[page 354]
  Saṅkhepato evaṁ pakāsite sammāsambuddhassa sāsane ovāde anusiṭṭhiyaṁ
  appamattā adhisīlasikkhādayo sakkaccaṁ sampādenti, tesaṁ visujjhati,
  arahattaphalavisuddhiyā ativiya vodāyatīti.
                         Navamasuttavaṇṇanā niṭṭhitā.
                           -------------
                         10. Tevijjasuttavaṇṇanā
       [99] Dasame dhammenāti ñāyena, sammāpaṭipattisaṅkhātena hetunā
  kāraṇena. Yāya hi paṭipadāya tevijjo hoti, sā paṭipadā idha dhammoti
  veditabbaṁ. Kā pana sā paṭipadāti? caraṇasampadā ca vijjāsampadā ca. Tevijjanti
  pubbenivāsānussatiñāṇādīhi tīhi vijjāhi samannāgataṁ. Brāhmaṇanti
  bāhitapāpabrāhmaṇaṁ. Paññāpemīti "brāhmaṇo"ti pajānāpemi patiṭṭhapemi. Nāññaṁ
  lapitalāpanamattenāti aññaṁ jātimattabrāhmaṇaṁ aṭṭhakādīhi lapitamattavippalapanamattena
  brāhmaṇaṁ na paññāpemīti. Atha vā lapitalāpanamattenāti mantānaṁ
  ajjhenājjhāpanamattena. Ubhayathāpi yaṁ pana brāhmaṇā sāmavedādivedattayajjhenena
  tevijjaṁ brāhmaṇaṁ vadanti, taṁ paṭikkhipati. Bhagavatā hi "paramatthato atevijjaṁ
  brāhmaṇaṁyeva cete bhovādino avijjānivutā `tevijjo brāhmaṇo'ti vadanti,
  evaṁ pana tevijjo brāhmaṇo hotī"ti dassanatthaṁ tathā bujjhanakānaṁ puggalānaṁ
  ajjhāsayena ayaṁ desanā āraddhā.
       Tattha yasmā vijjāsampanno caraṇasampannoyeva hoti caraṇasampadāya
  vinā vijjāsampattiyā abhāvato, tasmā caraṇasampadaṁ antogadhaṁ katvā
  vijjāsīseneva brāhmaṇaṁ paññāpetukāmo "dhammenāhaṁ bhikkhave tevijjaṁ brāhmaṇaṁ
-------------------------------------------------
[page 355]
  Paññāpemī"ti desanaṁ samuṭṭhāpetvā "kathañcāhaṁ bhikkhave dhammena tevijjaṁ
  brāhmaṇaṁ paññāpemī"ti kathetukamyatāya pucchaṁ katvā puggalādhiṭṭhānāya desanāya
  vijjattayaṁ vibhajanto "idha bhikkhave bhikkhū"tiādimāha.
       Tattha anekavihitanti anekavidhaṁ, anekehi vā pakārehi pavattitaṁ,
  saṁvaṇṇitanti attho. Pubbenivāsanti samanantarātītaṁ bhavaṁ ādiṁ katvā tattha
  tattha nivuṭṭhakkhandhasantānaṁ. Nivuṭṭhanti ajjhāvuṭṭhaṁ anubhūtaṁ, attano santāne
  uppajjitvā niruddhaṁ, nivuṭṭhadhammaṁ vā nivuṭṭhaṁ, gocaranivāsena nivuṭṭhaṁ, attano
  viññāṇena viññātaṁ, paraviññāṇaviññātampi vā chinnavaṭumakānussaraṇādīsu.
  Anussaratīti "ekampi jātiṁ dvepi jātiyo"ti evaṁ jātipaṭipāṭivasena anugantvā
  sarati, anudeva vā sarati, citte abhininnāmite parikammasamanantaraṁ sarati.
       Seyyathidanti āraddhappakāradassanatthe nipāto. Teneva yvāyaṁ
  pubbenivāso āraddho hoti, tassa pakāraṁ dassento "ekampi jātin"tiādimāha.
  Tattha ekampi jātinti ekampi paṭisandhimūlakaṁ cutipariyosānaṁ ekabhavapariyāpannaṁ
  khandhasantānaṁ. Esa nayo dvepi jātiyotiādīsu. Anekepi saṁvaṭṭakappetiādīsu
  pana parihāyamāno kappo saṁvaṭṭakappo, vaḍḍhamāno vivaṭṭakapPo. Tattha saṁvaṭṭena
  saṁvaṭṭaṭṭhāyī gahito hoti tammūlakattā, vivaṭṭena ca vivaṭṭaṭṭhāyī. Evaṁ hi sati
  yāni tāni "cattārimāni bhikkhave kappassa asaṅkhyeyyāni, katamāni cattāri.
  Saṁvaṭṭo saṁvaṭṭaṭṭhāyī vivaṭṭo vivaṭṭaṭṭhāyī"ti 1- vuttāni cattāri
  asaṅkhyeyyāni, tāni pariggahitāni honti.
       Tattha tayo saṁvaṭṭā tejosaṁvaṭṭo āposaṁvaṭṭo vāyosaṁvaṭṭoti. Tisso
  saṁvaṭṭasīmā ābhassarā subhakiṇhā vehapphalāti. Yadā kappo tejena saṁvaṭṭati,

  *  *  *  *  *  *
  Footnote: 1 aṅ.catukka. 21/156/162
-------------------------------------------------
[page 356]
  Ābhassarato heṭṭhā agginā ḍayhati. Yadā udakena saṁvaṭṭati, subhakiṇhato
  heṭṭhā udakena vilīyati. Yadā vātena saṁvaṭṭati, vehapphalato heṭṭhā vātena
  viddhaṁsīyati. Vitthārato pana koṭisatasahassacakkavāḷaṁ ekato vinassati. Iti
  evarūpo ayaṁ pubbenivāsaṁ anussaranto bhikkhu anekepi saṁvaṭṭakappe anekepi
  vivaṭṭakappe anekepi saṁvaṭṭavivaṭṭakappe anussarati. Kathaṁ? amutrāsintiādinā
  nayena.
       Tattha amutrāsinti amumhi saṁvaṭṭakappe amumhi bhave vā yoniyā vā
  gatiyā vā viññāṇaṭṭhitiyā vā sattāvāse vā sattanikāye vā ahamahosiṁ.
  Evannāmoti tisso vā phusso vā. Evaṁgottoti gotamo vā kassapo vā.
  Evaṁvaṇṇoti odāto 1- vā sāmo vā. Evamāhāroti sālimaṁsodanāhāro
  vā pavattaphalabhojano vā. Evaṁsukhadukkhappaṭisaṁvedīti anekappakārānaṁ kāyikacetasikānaṁ
  sāmisanirāmisādippabhedānaṁ vā sukhadukkhānaṁ paṭisaṁvedī. Evamāyupariyantoti
  evaṁ vassasataparimāṇāyupariyanto vā caturāsītikappasatasahassaparimāṇāyupariyanto
  vā. So tato cuto amutra udapādinti sohaṁ tato bhavato yonito gatito
  viññāṇaṭṭhitito sattāvāsato sattanikāyato vā cuto puna amukasmiṁ nāma bhave
  yoniyā gatiyā viññāṇaṭṭhitiyā sattāvāse sattanikāye vā udapādiṁ.
  Tatrāpāsinti atha tatrāpi bhave yoniyā gatiyā viññāṇaṭṭhitiyā sattāvāse
  sattanikāye vā puna ahosiṁ. Evannāmotiādi vuttanayameva.
       Atha vā yasmā "amutrāsin"ti idaṁ anupubbena ārohantassa attano
  abhinīhārānurūpaṁ yathābalaṁ saraṇaṁ, "so tato cuto"ti paṭinivattantassa paccavekkhaṇaṁ,
  tasmā "idhūpapanno"ti imissā idhūpapattiyā anantaraṁ "amutra udapādin"ti

  *  *  *  *  *  *
  Footnote: 1 Ma. kāḷo
-------------------------------------------------
[page 357]
  Vuttaṁ. Tatrāpāsinti tatrāpi bhave .pe. Sattanikāye vā āsiṁ. Evannāmoti
  datto vā. Mitto vā, evaṁgottoti vāseṭṭho vā kassapo vā. Evaṁvaṇṇoti
  kāḷo vā odāto vā. Evamāhāroti suddhāhāro vā sāliodanādiāhāro
  vā. Evaṁsukhadukkhapaṭisaṁvedīti dibbasukhappaṭisaṁvedī vā mānusasukhadukkhappaṭisaṁvedī
  vā. Evamāyupariyantoti evaṁ taṁtaṁparamāyupariyanto. So tato cutoti so ahaṁ tato
  bhavādito cuto. Idhūpapannoti idha imasmiṁ carimabhave manusso hutvā upapanno
  nibbatto.
       Itīti evaṁ. Sākāraṁ sauddesanti nāmagottādivasena sauddesaṁ,
  vaṇṇādivasena sākāraṁ. Nāmagottena hi sattā "tisso gotamo"ti uddisīyanti,
  vaṇṇādīhi "sāmo odāto"ti nānattato paññāyanti. Tasmā nāmagottaṁ
  uddeso, itare ākāRā. Ayamassa paṭhamā vijjā adhigatāti ayaṁ iminā bhikkhunā
  paṭhamaṁ adhigamavasena paṭhamā, viditakaraṇaṭṭhena vijjā adhigatā sacchikatā hoti. Kiṁ
  panāyaṁ viditaṁ karoti? pubbenivāsaṁ. Avijjāti tasseva pubbenivāsassa
  aviditakaraṇaṭṭhena tassa paṭicchādakamoho vuccati. Tamoti sveva moho paṭicchādakaṭṭhena
  tamoti vuccati. Ālokoti sā eva vijjā obhāsakaraṇaṭṭhena āloko.
  Ettha ca vijjā adhigatāti ayamattho, sesaṁ pasaṁsāvacanaṁ. Yojanā panettha:- ayaṁ
  kho tena bhikkhunā vijjā adhigatā, tassa adhigatavijjassa avijjā vihatā,
  vinaṭṭhāti attho. Kasmā? yasmā vijjā uppannāti. 1- Sesapadadvayepi eseva
  nayo.
       Yathā tanti ettha yathāti opammatthe, tanti nipātamattaṁ. Satiyā avippavāsena
  appamattassa. Vīriyātāpena ātāpino. Kāye ca jīvite ca anapekkhatāya

  *  *  *  *  *  *
  Footnote: 1 pa.sū. 1/52/136
-------------------------------------------------
[page 358]
  Pahitattassa, pesitacittassāti attho. Idaṁ vuttaṁ hoti:- yathā appamattassa
  ātāpino pahitattassa viharato avijjā vihaññeyya, vijjā uppajjeyya, tamo
  vihaññeyya, āloko uppajjeyya, evameva tassa bhikkhuno avijjā vihatā,
  vijjā uppannā. Tamo vihato, āloko uppanno, tassa padhānānuyogassa
  anurūpameva phalaṁ labhitvā viharatīti.
       Dibbena cakkhunāti ettha yaṁ vattabbaṁ, taṁ heṭṭhā vuttameva. Visuddhenāti
  cutūpapātadassanena diṭṭhivisuddhihetubhāvato visuddhaṁ. Yo hi cutimattameva passati
  na upapātaṁ, so ucchedadiṭṭhiṁ gaṇhāti. Yo upapātamattameva passati na cutiṁ,
  so navasattapātubhāvadiṭṭhiṁ gaṇhāti. Yo pana tadubhayaṁ passati, so yasmā
  duvidhampi diṭṭhigataṁ ativattati, tasmāssa taṁ dassanaṁ diṭṭhivisuddhihetu hoti,
  tadubhayaṁ cāyaṁ 1- buddhaputto passati. Tena vuttaṁ "cutūpapātadassanena
  diṭṭhivisuddhihetubhāvato visuddhan"ti ekādasaupakkilesavirahato vā visuddhaṁ. Yathāha
  "vicikicchā cittassa upakkilesoti iti viditvā vicikicchaṁ cittassa
  upakkilesaṁ pajahiṁ, ayonisomanasikāro 2- .pe. Thinamiddhaṁ, chambhitattaṁ,
  ubbilaṁ, 3- duṭṭhullaṁ, accāraddhavīriyaṁ, atilīnavīriyaṁ, abhijappā, nānattasaññā,
  atinijjhāyitattaṁ rūpānaṁ cittassa upakkileso"ti 4- evaṁ vuttehi ekādasahi
  upakkilesehi anupakkiliṭṭhattā visuddhaṁ. Manussūpacāraṁ atikkamitvā rūpadassanena
  atikkantamānusakaṁ, maṁsacakkhuṁ atikkantattā atikkantamānusakaṁ. Tena dibbena cakkhunā
  visuddhena atikkantamānusakena. Satte passatīti manussamaṁsacakkhunā viya satte passati
  dakkhati oloketi.
       Cavamāne upapajjamāneti ettha cutikkhaṇe upapattikkhaṇe vā
  dibbacakkhunāpi daṭṭhuṁ na sakkā. Ye pana āsannacutikā idāni cavissanti, te

  *  *  *  *  *  *
  Footnote: 1 chaṂa. tadubhayampāyaṁ 2 chaṂa. amanasikāro
  3 chaṂa. uppillaṁ 4 Ma.u. 14/242/211
-------------------------------------------------
[page 359]
  Cavamānā. Ye ca gahitapaṭisandhikā sampati nibbattā vā, te upapajjamānāti
  adhippetā. Te evarūpe cavamāne upapajjamāne ca passatīti dasseti. Hīneti
  mohanissandayuttattā hīnānaṁ jātikulabhogādīnaṁ vasena hīḷite paribhūte. Paṇīteti
  amohanissandayuttattā tabbiparīte. Suvaṇṇeti adosanissandayuttattā
  iṭṭhakantamanāpavaṇṇayutte. Dubbaṇṇeti dosanissandayuttattā
  aniṭṭhākantāmanāpavaṇṇayutte. Abhirūpe virūpetipi attho. Sugateti sugatigate,
  alobhanissandayuttattā vā aḍḍhe mahaddhane. Duggateti duggatigate,
  lobhanissandayuttattā vā dalidde appannapānabhojane. Yathākammūpageti yaṁ yaṁ
  kammaṁ upacitaṁ, tena tena upagate. Tattha purimehi "cavamāne"tiādīhi dibbacakkhukiccaṁ
  vuttaṁ, iminā pana padena yathākammūpagaññāṇakiccaṁ.
       Tassa ca ñāṇassa ayaṁ uppattikkamo:- idha bhikkhu heṭṭhā nirayābhimukhaṁ
  ālokaṁ vaḍḍhetvā nerayike satte passati sahantaṁ dukkhaṁ anubhavamāne, idaṁ
  dassanaṁ dibbacakkhuñāṇakiccameva. So ca evaṁ manasikaroti "kinnu kho kammaṁ
  katvā ime sattā etaṁ dukkhaṁ anubhavantī"ti, athassa "idaṁ nāma katvā"ti
  taṁkammārammaṇaṁ ñāṇaṁ uppajjati. Tathā upari devalokābhimukhaṁ ālokaṁ vaḍḍhetvā
  nandanavanamissakavanapārusakavanādīsu satte passati dibbasampattiṁ anubhavamāne,
  idampi dassanaṁ dibbacakkhuñāṇakiccameva. So evaṁ manasikaroti "kinnu kho kammaṁ
  katvā ime sattā etaṁ sampattiṁ anubhavantī"ti, athassa "idaṁ nāma katvā"ti
  taṁkammārammaṇaṁ ñāṇaṁ uppajjati. Idaṁ yathākammūpagaññāṇaṁ nāMa. Imassa visuṁ
  parikammaṁ nāma natthi. Yathā cimassa, evaṁ anāgataṁsañāṇassāpi. Dibbacakkhupādakāneva
  hi imāni dibbacakkhunā saheva ijjhanti. Kāyaduccaritenātiādīsu
  yaṁ vattabbaṁ, taṁ heṭṭhā vuttanayameva. Idha vijjāti dibbacakkhuñāṇavijjā.
  Avijjāti sattānaṁ cutipaṭisandhicchādikā avijjā. Sesaṁ vuttanayameva.
-------------------------------------------------
[page 360]
       Tatiyavāre vijjāti arahattamaggañāṇavijjā. Avijjāti catusaccappaṭicchādikā
  avijjā. Sesaṁ heṭṭhā vuttanayattā suviññeyyameva. Evaṁ khotiādi nigamanaṁ.
       Gāthāsu ayaṁ saṅkhepattho:- yo yathāvuttaṁ pubbenivāsaṁ aveti avagacchati,
  vuttanayena pākaṭaṁ katvā jānāti. "yovedī"tipi Pāṭho, yo avedi viditaṁ katvā
  ṭhitoti attho. Chabbīsatidevalokasaṅkhātaṁ saggaṁ catubbidhaṁ apāyañca vuttanayeneva
  dibbacakkhunā passati. Athoti tato paraṁ jātikkhayasaṅkhātaṁ arahattaṁ nibbānameva
  vā patto adhigato, tato eva abhiññā abhivisiṭṭhāya maggapaññāya jānitabbaṁ
  catusaccadhammaṁ jānitvā kiccavosānena vosito niṭṭhānappatto
  moneyyadhammasamannāgamena muni khīṇāsavo yasmā etāhi yathāvuttāhi tīhi vijjāhi
  samannāgatattā tato tatiyavijjāya sabbathā bāhitapāpattā ca tevijjo
  brāhmaṇo nāma hoti, tasmā tameva ahaṁ tevijjaṁ brāhmaṇaṁ vadāmi, aññaṁ
  pana lapitalāpanaṁ yajuādimantapadānaṁ ajjhāpanaparaṁ tevijjaṁ brāhmaṇaṁ na vadāmi,
  tevijjoti taṁ na kathemīti.
       Iti imasmiṁ vagge dutiyasutte vaṭṭaṁ kathitaṁ, pañcamāṭṭhamadasamasuttesu
  vivaṭṭaṁ kathitaṁ, itaresu vaṭṭavivaṭṭaṁ kathitanti veditabbaṁ.
                         Dasamasuttavaṇnā niṭṭhitā.
                        Pañcamavaggavaṇṇanā niṭṭhitā.
                     Paramatthadīpaniyā khuddakanikāyaṭṭhakathāya
                             itivuttakassa
                        tikanipātavaṇṇanā niṭṭhitā.
                           -------------
-------------------------------------------------
[page 361]
                            4. Catukkanipāta
                      1. Brāhmaṇadhammayāgasuttavaṇṇanā
       [100] Catukkanipātassa paṭhame ahanti attaniddeso. Yo hi paro na
  hoti, so niyakajjhattasaṅkhāto attā "ahan"ti vuccati. Asmīti paṭijānanā.
  Yo paramatthabrāhmaṇabhāvo "ahan"ti vuccamāno, tassa attani atthibhāvaṁ
  paṭijānanto hi satthā "asmī"ti avoca. "ahamasmī"ti Ca yathā "ahamasmi
  brahmā mahābrahmā, seyyohamasmī"ti ca appahīnadiṭṭhimānānusayā puthujjanā
  attano diṭṭhimānamaññanābhinivesavasena abhivadanti, na evaṁ vuttaṁ. Sabbaso
  pana pahīnadiṭṭhimānānusayo bhagavā samaññaṁ anatidhāvanto lokasamaññānurodhena
  veneyyasantānesu dhammaṁ patiṭṭhapento kevalaṁ tādisassa guṇassa attani
  vijjamānataṁ paṭijānanto "ahamasmī"ti āha. Brāhmaṇoti bāhitapāpattā
  brahmassa ca aṇanato brāhmaṇo. Ayaṁ hettha attho:- bhikkhave ahaṁ
  paramatthato brāhmaṇosmīti. Bhagavā hi sabbākāraparipuṇṇassa dānasaṁyamādivattasamādānassa
  niravasesāya tapacariyāya pāraṁ gato sammadeva vusitabrahmacariyavāso
  sakalavedantagū suvisuddhavijjācaraṇo sabbathā ninhātapāpamalo anuttarassa
  ariyamaggasaṅkhātassa brāhmaṇassa vattā pavattā, suparisuddhassa ca
  sāsanabrahmacariyassa pavedetā, tasmā sabbaso bāhitapāpattā brahmassa ca
  aṇanato kathanato paramatthena brāhmaṇoti vuccati.
       Iti bhagavā sadevake loke attano anuttaraṁ brāhmaṇabhāvaṁ pavedetvā 1-
  yāni tāni brāhmaṇadānādīni cha kammāni brāhmaṇassa paññāpenti,

  *  *  *  *  *  *
  Footnote: 1 Ma. jotetvā
-------------------------------------------------
[page 362]
  Tesampi suparisuddhānaṁ ukkaṁsato attani saṁvijjamānataṁ dassetuṁ "yācayogo"ti-
  ādimāha.
       Tattha yācayogoti yācehi yutto. Yācantīti yācā, yācakā, te panettha
  veneyyā veditabbā. Te hi "desetu bhante bhagavā dhammaṁ, desetu sugato
  dhamman"ti bhagavantaṁ upasaṅkamitvā dhammadesanaṁ yācanti. Bhagavā ca tesaṁ icchāvighātaṁ
  akaronto yathāruci dhammaṁ desento dhammadānaṁ detīti yācayogo, sadā sabbakālaṁ
  tehi avirahito. Atha vā yācayogoti yācanayoggo, adhippāyapūraṇato yācituṁ
  yuttoti attho. "yājayogo"tipi Pāṭho. Tattha yājo vuccati mahādānaṁ, yiṭṭhanti
  attho. Idha pana dhammadānaṁ veditabbaṁ. Yāje niyuttoti yājayogā. Sadāti sabbadā,
  anavaratappavattasaddhammamahādānoti attho. Atha vā yājena yojetītipi yājayogo.
  Tividhadānasaṅkhātena yājena satte yathārahaṁ yojeti, tattha dāne niyojetīti
  attho. "yājayogo Satatan"tipi paṭhanti. Payatapāṇīti parisuddhahattho. Yo hi
  dānādhimutto āmisadānaṁ dento sakkaccaṁ sahatthena deyyadhammaṁ dātuṁ sadā
  dhotahatthoyeva hoti, so "payatapāṇī"ti vuccati. Bhagavāpi dhammadānādhimutto
  sakkaccaṁ sabbakālaṁ dhammadāne yuttappayuttoti katvā vuttaṁ "payatapāṇī"ti.
  "sadā"ti Ca padaṁ imināpi saddhiṁ yojetabbaṁ. "sadā Payatapāṇī"ti. Avibhāgena
  hi satthā veneyyalokassa saddhammadānaṁ sadā sabbakālaṁ pavattento tattha
  yuttappayutto hutvā viharati.
       Aparo nayo:- yogo vuccati bhāvanā. Yathāha "yogā ve jāyate bhūrī"ti. 1-
  Tasmā yājayogoti yājabhāvanaṁ pariccāgabhāvanaṁ anuyuttoti attho. Bhagavā hi abhisambodhito
  pubbe bodhisattabhūtopi karuṇāsamussāhito anavasesato dānaṁ paribrūhento

  *  *  *  *  *  *
  Footnote: 1 khuḍha. 25/282/65
-------------------------------------------------
[page 363]
  Tattha ukkaṁsapāramippatto hutvā abhisambodhiṁ pāpuṇi, buddho hutvāpi tividhaṁ
  dānaṁ paribrūhesi visesato dhammadānaṁ, parepi tattha niyojesi. Tathā hi so
  veneyyayācakānaṁ kassaci saraṇāni adāsi, kassaci pañca sīlāni, kassaci dasa
  sīlāni, kassaci catupārisuddhisīlaṁ, kassaci dhutadhamme, kassaci cattāri jhānāni,
  kassaci aṭṭha samāpattiyo, kassaci pañcābhiññāyo, cattāro magge, cattāri
  sāmaññaphalāni, tisso vijjā, catasso paṭisambhidāti evamādilokiyalokuttarabhedaṁ
  guṇadhanaṁ dhammadānavasena yathādhippāyaṁ dento pare ca "dethā"ti niyojento
  pariccāgabhāvanaṁ paribrūhesi. Tena vuttaṁ "pariccāgabhāvanaṁ anuyutto"ti.
       Payatapāṇīti vā āyatapāṇī. Hatthagataṁ kiñci dātuṁ "ehi gaṇhā"ti
  pasāritahattho viya ācariyamuṭṭhiṁ akatvā saddhammadāne yuttappayuttoti attho.
  Payatapāṇīti vā ussāhitahattho, āmisadānaṁ dātuṁ ussāhitahattho viya dhammadāne
  katussāhoti attho. Antimadehadharoti brahmacariyavāsena brāhmaṇakaraṇānaṁ
  dhammānaṁ pāripūriyā pacchimattabhāvadhārī. Avusitavato hi vasalakaraṇānaṁ dhammānaṁ
  appahānena vasalādisamaññā gati āyatiṁ gabbhaseyyā siyā. Tena bhagavā
  attano accantavusitabrāhmaṇabhāvaṁ dasseti. Anuttaro bhisakko sallakattoti
  duttikicchassa vaṭṭadukkharogassa tikicchanto uttamo bhisakko, aññehi
  anuddharaṇīyānaṁ rāgādisallānaṁ kantanato samucchedavasena samuddharaṇato uttamo
  sallakantanavejjo. Iminā nippariyāyato brāhmaṇakaraṇānaṁ dhammānaṁ attani
  patiṭṭhitānaṁ parasantatiyaṁ patiṭṭhāpanena paresampi brāhmaṇakaraṇamāha.
       Tassa me tumhe puttāti tassa evarūpassa mama tumhe bhikkhave puttā
  atrajā hotha. Orasāti urasi sambandhā. Yathā hi sattānaṁ orasaputtā
  atrajā visesena pitusantakassa dāyajjassa bhāgino honti, evametepi
-------------------------------------------------
[page 364]
  Ariyapuggalā sammāsambuddhassa dhammassavanante ariyāya jātiyā jātā, tassa
  santakassa vimuttisukhassa ariyadhammaratanassa ca ekaṁsabhāgiyatāya orasā. Atha vā
  bhagavato dhammadesanānubhāvena ariyabhūmiṁ okkamamānā okkantā ca ariyasāvakā
  satthu ure vāyāmajanitābhijātitāya nippariyāyena "orasaputtā"ti vattabbataṁ
  arahanti. Tathā hi te bhagavatā āsayānusayacariyādhimuttiādiolokanena
  vajjānucintanena ca hadaye katvā vajjato nivāretvā anavajje patiṭṭhapentena
  sīlādidhammasarīraposanena saṁvaḍḍhitā. Mukhato jātāti mukhato jātāya dhammadesanāya
  ariyāya jātiyā jātattā mukhato jātā. Atha vā anaññasādhāraṇato sabbassa
  kusaladhammassa mukhato pātimokkhato vuṭṭhānagāminīvipassanāsaṅkhātato vā vimokkhamukhato
  ariyamaggajātiyā jātātipi mukhato jātā. Sikkhattayasaṅgahe sāsanadhamme
  ariyamaggadhamme vā jātāti dhammajā. Teneva dhammena nimmitā māpitāpi dhammanimmitā.
  Satidhammavicayādidhammadāyādā, na lābhasakkārādiāmisadāyādā, dhammadāyādā, no
  āmisadāyādā hothāti attho.
       Tattha dhammo duvidho nippariyāyadhammo pariyāyadhammoti. Āmisampi duvidhaṁ
  nippariyāyāmisaṁ pariyāyāmisanti. Kathaṁ? maggaphalanibbānappabhedo hi navavidho
  lokuttaradhammo nippariyāyadhammo nibbattitadhammoyeva, na kenaci pariyāyena kāraṇena
  vā lesena vā dhammo. Yampanidaṁ vivaṭṭūpanissitaṁ kusalaṁ, seyyathīdaṁ? idhekacco
  vivaṭṭaṁ patthento dānaṁ deti, sīlaṁ samādiyati, uposathakammaṁ karoti, gandhamālādīhi
  satthu pūjaṁ karoti, dhammaṁ suṇāti, deseti, jhānasamāpattiyo nibbatteti, evaṁ
  karonto anupubbena nippariyāyaṁ amataṁ nibbānaṁ paṭilabhati, ayaṁ pariyāyadhammo.
  Tathāpi 1- cīvarādayo cattāro paccayā nippariyāyāmisameva, na aññena pariyāyena vā
  kāraṇena vā lesena vā āmisaṁ. Yampanidaṁ vaṭṭagāmikusalaṁ, seyyathidaṁ? idhekacco vaṭṭaṁ

  *  *  *  *  *  *
  Footnote: 1 chaṂa. tathā
-------------------------------------------------
[page 365]
  Patthento sampattibhavaṁ icchamāno dānaṁ deti .pe. Samāpattiyo nibbatteti,
  evaṁ karonto anupubbena devamanussasampattiyo paṭilabhati, idaṁ pariyāyāmisaṁ
  nāMa.
       Tattha nippariyāyadhammopi bhagavatoyeva santako. Bhagavatā hi kathitattā
  bhikkhū maggaphalanibbānāni adhigacchanti. Vuttañhetaṁ:-
              "so hi brāhmaṇa bhagavā anuppannassa maggassa
          uppādetā, asañjātassa maggassa sañjanetā .pe. Maggānugā
          ca panetarahi sāvakā viharanti pacchā samannāgatā"ti. 1-
              "so Hāvuso bhagavā jānaṁ jānāti, passaṁ passati cakkhubhūto
          ñāṇabhūto dhammabhūto brahmabhūto vattā pavattā atthassa ninnetā
          amatassa dātā dhammassāmī tathāgato"ti 2- ca.
       Pariyāyadhammopi bhagavatoyeva santako. Bhagavatā hi kathitattā eva jānanti
  "vivaṭṭaṁ patthetvā dānaṁ dento .pe. Samāpattiyo nibbattento
  anukkamena amataṁ nibbānaṁ paṭilabhatī"ti. Nippariyāyāmisampi bhagavatoyeva santakaṁ.
  Bhagavatā hi anuññātattāyeva bhikkhūhi jīvakavatthuṁ ādiṁ katvā paṇītacīvaraṁ laddhaṁ.
  Yathāha:-
              "anujānāmi bhikkhave gahapaticīvaraṁ, yo icchati, paṁsukūliko
          hoti, yo icchati, gahapaticīvaraṁ sādiyatu, itarītarenapāhaṁ bhikkhave
          santuṭṭhiṁyeva vaṇṇemī"ti. 3-
       Evaṁ itarepi paccayā bhagavatā anuññātattā eva bhikkhūhi paribhuñjituṁ
  laddhā. Pariyāyāmisampi bhagavatoyeva santakaṁ, bhagavatā hi kathitattā eva jānanti

  *  *  *  *  *  *
  Footnote: 1 Ma.u. 14/79/60 2 khu.cūḷa. 30/492/238 (syā) Ma.u. 14/281/252
  Maṃū. 12/203/171 3 viṃahā. 5/337/139
-------------------------------------------------
[page 366]
  "sampattibhavaṁ Patthento dānaṁ datvā sīlaṁ .pe. Samāpattiyo nibbattetvā
  anukkamena pariyāyāmisaṁ dibbasampattiṁ ca paṭilabhatī"ti. Yadeva yasmā nippariyāyadhammopi
  pariyāyadhammopi nippariyāyāmisampi pariyāyāmisampi bhagavatoyeva santakaṁ,
  tasmā tattha attano sāmibhāvaṁ dassento tattha ca yaṁ seṭṭhataraṁ accantahitasukhāvahaṁ,
  tattheva ne niyojento evamāha "tassa me tumhe puttā
  orasā .pe. No āmisadāyādā"ti.
       Iti bhagavā paripuṇṇavatasamādānaṁ tapacariyaṁ sammadeva vusitabrahmacariyaṁ
  suvisuddhavijjācaraṇasampannaṁ anavasesavedantapāraguṁ bāhitasabbapāpaṁ satataṁ
  yācayogaṁ sadevake loke anuttaradakkhiṇeyyabhāvappattaṁ attano paramatthabrāhmaṇabhāvaṁ
  ariyasāvakānañca attano orasaputtādibhāvaṁ pavedesi. Bhagavā hi
  "sīhoti kho bhikkhave tathāgatassetaṁ adhivacanaṁ arahato sammāsambuddhassā"ti 1-
  ettha sīhasadisaṁ, "puriso maggakusaloti kho tissa tathāgatassetaṁ adhivacanan"ti 2-
  ettha magguddesakapurisasadisaṁ, rājāhamasmi selā"ti 3- ettha rājasadisaṁ, "bhisakko
  sallakattoti kho sunakkhatta tathāgatassetaṁ adhivacanan"ti 4- ettha vejjasadisaṁ,
  "brāhmaṇoti kho bhikkhave tathāgatassetaṁ adhivacanan"ti 5- ettha brāhmaṇasadisaṁ
  attānaṁ kathesi, idhāpi brāhmaṇasadisaṁ katvā kathesi.
       Idāni yehi dānādīhi yuttassa ito bāhirakabrāhmaṇassa brāhmaṇakiccaṁ
  paripuṇṇaṁ maññanti, tehi attano dānādīnaṁ aggaseṭṭhabhāvaṁ pakāsetuṁ
  "dvemāni bhikkhave dānānī"tiādi āraddhaṁ. Tattha yāgāti mahāyaññā,
  mahādānānīti attho, yāni "yiṭṭhānī"tipi vuccanti. Tattha

  *  *  *  *  *  *
  Footnote: 1 aṅ.pañcaka. 22/99/137
  2 saṁ.kha. 17/84/87 3 MaṂa. 13/399/384
  4 Ma.u. 14/65/48 5 aṅ.aṭṭhaka. 23/192/352
-------------------------------------------------
[page 367]
  Velāmadānavessantaradānamahāvijitayaññasadisā āmisayāgā veditabbā,
  mahāsamayasuttamaṅgalasuttacūḷarāhulovādasuttasamacittasuttadesanādayo dhammayāgā. Sesaṁ
  heṭṭhā vuttanayameva.
       Gāthāyaṁ ayajīti adāsi. Amaccharīti sabbamacchariyānaṁ bodhimūleyeva suppahīnattā
  maccherarahito. Sabbasattānukampīti mahākaruṇāya sabbasatte piyaputtaṁ viya
  anuggaṇhaṇasīlo. Vuttañhetaṁ 1- :-
              "vadhake devadatte ca core aṅgulimālake
               dhanapāle rāhule ceva samacitto mahāmunī"ti. 2-
  Sesaṁ suviññeyyameva.
                        Paṭhamasuttavaṇṇanā niṭṭhitā.
                         -----------------
                          2. Sulabhasuttavaṇṇanā
       [101] Dutiye appānīti parittāni. Sulabhānīti sukhena laddhabbāni,
  yattha katthaci vā sakkā hoti laddhuṁ. Anavajjānīti vajjarahitāni niddosāni
  āgamanasuddhito kāyamaṇḍanādikilesavatthubhāvābhāvato ca. Tattha sulabhatāya
  pariyesanadukkhassa abhāvo dassito, appatāya pariharaṇadukkhassāpi abhāvo dassito,
  anavajjatāya agarahitabbatāya bhikkhusāruppabhāvo dassito hoti. Appatāya vā
  parittāsassa avatthutā. Sulabhatāya gedhāya avatthutā, 3- anavajjatāya ādīnavavasena
  nissaraṇapaññāya vatthutā dassitā hoti. Appatāya vā lābhena na
  somanassaṁ janayanti, sulabhatāya alābhena na domanassaṁ janayanti, anavajjatāya
  vippaṭisāranimittaṁ aññāṇūpekkhaṁ na janayanti avippaṭisāravatthubhāvato.

  *  *  *  *  *  *
  Footnote: 1 chaṂa. sabbabhūtānukampīti 2 khu.apa. 32/585/68 3 Ma. lobhādiavatthutā
-------------------------------------------------
[page 368]
       Paṁsukūlanti rathikāsusānasaṅkārakūṭādīsu yattha katthaci paṁsūnaṁ upari ṭhitattā
  abbhuggataṭṭhena paṁsukūlaṁ viyāti paṁsukūlaṁ, paṁsu viya kucchitabhāvaṁ ulati gacchatīti
  paṁsukūlanti evaṁ laddhanāmaṁ rathikādīsu patitanantakāni uccinitvā katacīvaraṁ.
  Piṇḍiyālopoti jaṅghapiṇḍiyā balena caritvā ghare ghare ālopamattaṁ katvā
  laddhabhojanaṁ. Rukkhamūlanti vivekānurūpaṁ yaṅkiñci rukkhasamīpaṁ. Pūtimuttanti
  yaṅkiñci gomuttaṁ. Yathā hi suvaṇṇavaṇṇopi kāyo pūtikāyova, evaṁ abhinavampi muttaṁ
  pūtimuttameva, tattha keci gomuttabhāvitaṁ haritakīkhaṇḍaṁ "pūtimuttan"ti vadanti,
  pūtibhāvena āpaṇādito vissaṭṭhaṁ chaḍḍitaṁ apariggahitaṁ yaṅkiñci bhesajjaṁ
  pūtimuttanti adhippetanti apare.
       Yato khoti paccatte nissakkavacanaṁ, yaṁ khoti vuttaṁ hoti. Tena "tuṭṭho
  hotī"ti vuttakiriyaṁ parāmasati. Tuṭṭhoti santuṭṭho. Idamassāhanti yvāyaṁ
  catubbidhena yathāvuttena paccayena appena sulabhena santoso, idaṁ imassa
  bhikkhuno sīlasaṁvarādīsu aññataraṁ ekaṁ sāmaññaṅgaṁ samaṇabhāvakaraṇanti ahaṁ vadāmi.
  Santuṭṭhassa hi catupārisuddhisīlaṁ suparipuṇṇaṁ hoti, samathavipassanā ca bhāvanā
  pāripūriṁ gacchanti. Atha vā sāmaññaṁ nāma ariyamaggo. Tassa saṅkhepato dve
  aṅgāni bāhiraṁ ajjhattikanti. Tattha bāhiraṁ sappurisūpanissayo saddhammassavanañca,
  ajjhattikaṁ pana yonisomanasikāro dhammānudhammapaṭipatti ca. Tesu yasmā yathārahaṁ
  dhammānudhammapaṭipattibhūtā tassā mūlabhūtā cete dhammā, yadidaṁ appicchatā
  santuṭṭhitā pavivittatā asaṁsaṭṭhatā āraddhavīriyatāti evamādayo, tasmā vuttaṁ
  "idamassāhaṁ aññataraṁ sāmaññaṅganti vadāmī"ti.
       Gāthāsu senāsanamārabbhāti vihārādiṁ mañcapīṭhādiñca senāsanaṁ nissāya.
  Cīvaraṁ pānabhojananti nivāsanādicīvaraṁ ambapānakādipānaṁ
-------------------------------------------------
[page 369]
  Khādanīyabhojanīyādibhuñjitabbavatthuñca ārabbhāti sambandho. Vighāto vihatabhāvo 1-
  cetodukkhaṁ na hotīti yojanā. Ayaṁ hettha saṅkhepattho:- "amukasmiṁ nāma āvāse
  paccayā sulabhā"ti labhitabbaṭṭhānagamanena vā "mayhaṁ pāpuṇāti na tuyhan"ti
  vivādāpajjanena vā navakammakaraṇādivasena vā senāsanādīni pariyesantānaṁ asantuṭṭhānaṁ
  icchitalābhādinā yo vighāto cittassa hoti, so tattha santuṭṭhassa na
  hotīti. Disā nappaṭihaññatīti santuṭṭhiyā cātuddisabhāvena disā nappaṭihanti.
  Vuttañhetaṁ:-
                 "cātuddiso appaṭigho ca hoti
                  santussamāno itarītarenā"ti. 2-
       Yassa hi "asukaṭṭhānaṁ nāma gato cīvarādīni labhissāmī"ti cittaṁ uppajjati,
  tassa disā paṭihaññati nāMa. Yassa pana evaṁ na uppajjati, tassa disā
  nappaṭihaññati nāMa. Dhammāti paṭipattidhammā. Sāmaññassānulomikāti
  samaṇadhammassa samathavipassanābhāvanāya ariyamaggasseva vā anucchavikā appicchatādayo.
  Adhiggahitāti sabbe te tuṭṭhacittassa santuṭṭhacittena bhikkhunā adhiggahitā
  paṭipakkhadhamme abhibhavitvā gahitā honti abbhantaragatā, na bāhiragatāti.
                        Dutiyasuttavaṇṇanā niṭṭhitā.
                           ------------
                        3. Āsavakkhayasuttavaṇṇanā
       [102] Tatiye jānatoti jānantassa. Passatoti passantassa. Yadipi imāni dvepi
  padāni ekatthāni, byañjanameva nānaṁ, evaṁ santepi "jānato"ti ñāṇalakkhaṇaṁ
  upādāya puggalaṁ niddisati. Jānanalakkhaṇaṁ hi ñāṇaṁ. "passato"ti Ñāṇappabhāvaṁ 3-
  upādāya. Dassanappabhāvaṁ hi upādāya ñāṇasamaṅgī puggalo cakkhumā viya puggalo

  *  *  *  *  *  *
  Footnote: 1 Ma. vighātabhāvo 2 khu.su. 25/42/343, khu.cūḷa. 30/289/345 (syā) 3 Ma. ñāṇasabhāvaṁ
-------------------------------------------------
[page 370]
  Cakkhunā rūpāni, ñāṇena vivaṭe dhamme passati. Atha vā jānatoti anubodhañāṇena
  jānato. Passatoti paṭivedhañāṇena passato. Paṭilomato vā dassanamaggena
  passato, bhāvanāmaggena jānato. Keci pana "ñātatīraṇapahānapariññāhi jānato,
  sikkhāppattavipassanāya passato"ti vadanti. Atha vā dukkhaṁ pariññābhisamayena
  jānato, nirodhaṁ sacchikiriyābhisamayena passato. Tadubhaye ca sati pahānabhāvanābhisamayā
  siddhā eva hontīti catusaccābhisamayo vutto hoti. Yadā cettha
  vipassanāñāṇaṁ adhippetaṁ, tadā "jānato passato"ti padānaṁ hetuatthadīpanatā
  daṭṭhabbā. Yadā pana maggañāṇaṁ adhippetaṁ, tadā maggakiccatthadīpanatā.
       Āsavānaṁ khayanti "jānato ahaṁ bhikkhave passato āsavānaṁ khayaṁ vadāmī"ti 1-
  evamāgate sabbāsavasaṁvarapariyāye "āsavānaṁ khayā anāsavaṁ cetovimuttin"tiādīsu 2-
  ca suttapadesu āsavānaṁ pahānaṁ accantakkhayo asamuppādo khīṇākāro natthibhāvo
  "āsavakkhayo"ti vutto. "āsavānaṁ Khayā samaṇo hotī"tiādīsu 2- phalaṁ.
              "paravajjānupassissa Niccaṁ ujjhānasaññino
               āsavā tassa vaḍḍhanti ārā so āsavakkhayāti-
  ādīsu 3- nibbānaṁ.
              "sekhassa Sikkhamānassa ujumaggānusārino
               khayasmiṁ paṭhamaṁ ñāṇaṁ tato aññā anantarā
               tato aññā vimuttassa ñāṇaṁ ve hoti tādino"ti 4-
  evamāgate indriyasutte idha ca maggo "āsavakkhayo"ti vutto. Tasmā
  yathāvuttanayena jānantassa passantassa ahaṁ ariyamaggādhigamaṁ vadāmīti vuttaṁ hoti.
  No ajānato no apassatoti yo pana na jānāti na passati, tassa no

  *  *  *  *  *  *
  Footnote: 1 Maṃū. 12/11/12, saṁ.kha. 17/101/120, saṁṃahā. 19/1095/379 2 Maṃū 12/438/386
  3 khuḍha. 25/253/60 4 aṅṭika. 20/86/225, khuḍha. 25/62/279
-------------------------------------------------
[page 371]
  Vadāmīti attho. Etena ye ajānato apassatopi saṁsārasuddhiṁ vadanti, te
  paṭikkhipati. Purimena vā padadvayena upāyo vutto, iminā anūpāyapaṭisedho.
  Saṅkhepena cettha ñāṇaṁ āsavakkhayakaraṁ, sesaṁ tassa parikkhāroti dasseti.
       Idāni yaṁ jānato yaṁ passato āsavakkhayo hoti, taṁ dassetuṁ "kiñci
  bhikkhave jānato"ti pucchaṁ ārabhi. Tattha jānanā bahuvidhā. Dabbajātiko eva
  hi koci bhikkhu chattaṁ kātuṁ jānāti, koci cīvarādīnaṁ aññataraṁ, tassa īdisāni
  kammāni vattasīse ṭhatvā karontassa sā jānanā "maggaphalānaṁ padaṭṭhānaṁ na
  hotī"ti na vattabbā. Yo pana sāsane pabbajitvā vejjakammādīni kātuṁ
  jānāti, tassevaṁ jānato āsavā vaḍḍhantiyeva. Tasmā yaṁ jānato yaṁ passato
  āsavānaṁ khayo hoti, tadeva dassento āha "idaṁ dukkhan"tiādi. Tattha yaṁ
  vattabbaṁ catusaccakammaṭṭhānaṁ taṁ heṭṭhā yonisomanasikārasutte saṅkhepato
  vuttameva.
       Tattha pana "yoniso bhikkhave bhikkhu manasikaronto akusalaṁ pajahati,
  kusalaṁ bhāvetī"ti 1- āgatattā "idaṁ dukkhan"ti yoniso manasikarotī"tiādinā
  atthavibhāvanā katā. Idha "idaṁ dukkhanti bhikkhave jānato passato āsavānaṁ
  khayo hotī"ti 2- āgatattā "idaṁ dukkhanti pariññāpaṭivedhavasena pariññābhisamayavasena
  maggañāṇena jānato passato āsavānaṁ khayo hotī"tiādinā nayena
  yojetabbaṁ. Āsavesu ca paṭhamamaggena diṭṭhāsavo khīyati, tatiyamaggena kāmāsavo,
  catutthamaggena bhavāsavo avijjāsavo ca khīyatīti veditabbo.
       Gāthāsu vimuttiñāṇanti vimuttiyaṁ nibbāne phale ca paccavekkhaṇañāṇaṁ.
  Uttamanti uttamadhammārammaṇattā uttamaṁ. Khaye ñāṇanti āsavānaṁ saṁyojanānañca

  *  *  *  *  *  *
  Footnote: 1 khu.iti. 25/16/241 2 Maṃū. 12/15/10, saṁ.kha. 17/111/121, saṁṃahā. 19/1095/379
-------------------------------------------------
[page 372]
  Khaye khayakare ariyamagge ñāṇaṁ. "khīṇā Saṁyojanā iti ñāṇan"ti idhāpi
  ānetvā sambandhitabbaṁ. Tena pahīnakilesapaccavekkhaṇaṁ dasseti. Evamettha
  cattāripi paccavekkhaṇañāṇāni vuttāni honti. Avasiṭṭhakilesapaccavekkhaṇā hi idha
  natthi arahattaphalādhigamassa adhippetattā. Yathā cettha jānato passatoti
  nibbānādhigamena sammādiṭṭhikiccaṁ adhikaṁ katvā vuttaṁ, evaṁ sammappadhānakiccampi
  adhikameva icchitabbanti dassento "na tvevidaṁ kusītenā"ti osānagāthamāha.
       Tattha na tvevidanti na tu eva idaṁ. Tusaddo nipātamattaṁ. Bālenamavijānatāti
  makāro padasandhikaro. Ayañhettha saṅkhepattho:- idaṁ sekkhamaggena
  asekkhamaggena ca. Pattabbaṁ abhijjhākāyaganthādisabbaganthānaṁ pamocanaṁ pamocanassa
  nimittabhūtaṁ nibbānaṁ "idaṁ dukkhan"tiādinā cattāri saccāni yathābhūtaṁ avijānatā
  tato eva bālena aviddasunā yathā adhigantuṁ na sakkā, evaṁ kusītena
  nibbīriyenāpi, tasmā tadadhigamāya āraddhavīriyena bhavitabbanti. Tenāha bhagavā
  "āraddhavīriyassāyaṁ dhammo, no kusītassa ". 1-
            "ārambhatha Nikkamatha yuñjatha buddhasāsane
             dhunātha maccuno senaṁ naḷāgāraṁva kuñjaro"ti. 2-
                      Tatiyasuttavaṇṇanā niṭṭhitā.
                         ------------
                    4. Samaṇabrāhmaṇasuttavaṇṇanā
       [103] Catutthe yehi kecīti ye keci. Idaṁ dukakhanti yathābhūtaṁ nappajānantīti
  "idaṁ dukkhaṁ, ettakaṁ dukkhaṁ, na ito bhiyyo"ti aviparītaṁ sabhāvasarasalakkhaṇato

  *  *  *  *  *  *
  Footnote: 1 dī.pā. 11/358/269 2 saṁ.sa. 15/185/188
-------------------------------------------------
[page 373]
  Vipassanāpaññāsahitāya maggapaññāya dukkhasaccaṁ na jānanti na paṭivijjhanti. Sesesupi
  eseva nayo. Na me te bhikkhavetiādīsu ayaṁ saṅkhepattho:- bhikkhave
  catusaccakammaṭṭhānaṁ ananuyuttā pabbajjāmattasamaṇā ceva jātimattabrāhmaṇā ca na mayā
  te samitapāpasamaṇesu samaṇoti, bāhitapāpabrāhmaṇesu brāhmaṇoti ca sammatā
  anuññātā. Kasmā? samaṇakaraṇānaṁ brāhmaṇakaraṇānañca dhammānaṁ abhāvatoti.
  Tenevāha "na ca pana te āyasmanto"tiādi. Tattha sāmaññatthanti
  sāmaññasaṅkhātaṁ atthaṁ, cattāri sāmaññaphalānīti attho. Brahmaññatthanti tasseva
  vevacanaṁ. Apare pana "sāmaññatthanti cattāro ariyamaggā, brahmaññatthanti
  cattāri ariyaphalānī"ti vadanti. Sesaṁ vuttanayameva. Sukkhapakkho vuttavipariyāyena
  veditabbo. Gāthāsu apubbaṁ natthi.
                        Catutthasuttavaṇṇanā niṭṭhitā.
                          --------------
                        5. Sīlasampannasuttavaṇṇanā
       [104] Pañcame sīlasampannāti ettha sīlaṁ nāma khīṇāsavānaṁ
  lokiyalokuttarasīlaṁ, tena sampannā samannāgatāti sīlasampannā. Samādhipaññāsupi
  eseva nayo. Vimutti pana phalavimuttiyeva, vimuttiñāṇadassanaṁ paccavekkhaṇañāṇaṁ.
  Evamettha sīlādayo tayo lokiyalokuttarā, vimutti lokuttarāva, vimuttiñāṇadassanaṁ
  lokiyameva. Diṭṭhadhammikasamparāyikaparamatthehi yathārahaṁ pare ovadanti anusāsantīti
  ovādakā. Viññāpakāti kammāni kammaphalāni ca viññāpakā, tattha ca "ime
  dhammā kusalā, ime dhammā akusalā, ime sāvajjā, ime anavajjā"tiādinā
  kusalādivibhāgato khandhādivibhāvato salakkhaṇato sāmaññalakkhaṇatoti vividhehi
-------------------------------------------------
[page 374]
  Nayehi dhammānaṁ ñāpakā avabodhakā. Sandassakāti teyeva dhamme hatthena
  gahetvā viya parassa paccakkhato dassetāro. Samādapakāti yaṁ sīlādi yehi
  asamādinnaṁ, tassa samādāpetāro, tattha te patiṭṭhāpetāro. Samuttejakāti
  evaṁ kusaladhammesu patiṭṭhitānaṁ upari adhicittānuyoge niyojanavasena cittassa
  sammā uttejakā, yathā visesādhigamo hoti, evaṁ nisāmanavasena tejakā.
  Sampahaṁsakāti tesaṁ yathāladdhehi upari laddhabbehi ca guṇavisesehi cittassa
  sammā pahaṁsakā, laddhassādavasena suṭṭhu tosakā. Alaṁsamakkhātāroti alaṁ
  pariyattaṁ yathāvuttaṁ aparihāpetvā sammadeva anuggahādhippāyena akkhātāro.
       Atha vā sandassakāti dhammaṁ desentā pavattinivattiyo 1- sabhāvasarasalakkhaṇato
  sammadeva dassetāro. Samādapakāti citte patiṭṭhāpanavasena tasseva
  atthassa gāhāpakā. Samuttejakāti tadatthaggahaṇe ussāhajananena sammadeva
  vodapakā jotakā vā. Sampahaṁsakāti tadatthapaṭipattiyaṁ ānisaṁsadassanena sammadeva
  pahaṁsakā tosakā. Alaṁ samakkhātāroti samatthā hutvā vuttanayena samakkhātāro.
  Saddhammassāti paṭivedhasaddhammassa, tividhassāpi vā saddhammassa desetāro.
       Dassanampahanti dassanampi ahaṁ. Tampanetaṁ cakkhudassanaṁ ñāṇadassananti
  duvidhaṁ. Tattha pasannehi cakkhūhi ariyānaṁ olokanaṁ cakkhudassanaṁ nāma, ariyabhāvakarānaṁ
  pana dhammānaṁ ariyabhāvassa ca vipassanāmaggaphalehi adhigamo ñāṇadassanaṁ
  nāMa. Imasmiṁ panatthe cakkhudassanaṁ adhippetaṁ. Ariyānaṁ hi pasannehi cakkhūhi
  olokanampi sattānaṁ bahūpakārameva. Savananti "asuko nāma khīṇāsavo asukasmiṁ
  nāma raṭṭhe vā janapade vā gāme vā nigame vā vihāre vā leṇe vā
  vasatī"ti kathentānaṁ sotena savanaṁ, etampi bahūpakārameva. Upasaṅkamananti "dānaṁ
  vā dassāmi, pañhaṁ vā pucchissāmi, dhammaṁ vā sossāmi, sakkāraṁ vā

  *  *  *  *  *  *
  Footnote: 1 Ma. pavattito
-------------------------------------------------
[page 375]
  Karissāmī"ti evarūpena cittena ariyānaṁ upasaṅkamanaṁ. Payirupāsananti
  pañhapayirupāsanaṁ, 1- ariyānaṁ guṇe sutvā te upasaṅkamitvā nimantetvā dānaṁ vā
  datvā vattaṁ vā katvā "kiṁ bhante kusalan"tiādinā nayena pañhapucchananti
  attho. Veyyāvaccādikaraṇaṁ payirupāsanaṁyeva. Anussaraṇanti rattiṭṭhānadivāṭṭhānesu
  nisinnassa "idāni ariyā gumbaleṇamaṇḍapādīsu jhānavipassanāmaggaphalasukhehi
  vītināmentī"ti tesaṁ dibbavihārādiguṇavisesārammaṇaṁ anussaraṇaṁ. Yo vā tesaṁ
  santikā ovādo laddho hoti, taṁ āvajjitvā "imasmiṁ ṭhāne sīlaṁ kathitaṁ,
  imasmiṁ samādhi, imasmiṁ vipassanā, imasmiṁ maggo, imasmiṁ phalan"ti evaṁ
  anussaraṇaṁ.
       Anupabbajjanti ariyesu cittaṁ pasādetvā gharā nikkhamma tesaṁ santike
  pabbajjaṁ. Ariyesu hi cittaṁ pasādetvā tesaṁ yeva santike pabbajitvā tesaṁyeva
  ovādānusāsaniṁ paccāsiṁsamānassa caratopi pabbajjā nāma, aññesaṁ santike
  ovādānusāsaniṁ paccāsiṁsamānassa caratopi pabbajjā anupabbajjā nāma,
  ariyesu pasādena aññattha pabbajitvā ariyānaṁ santike ovādānusāsaniṁ
  paccāsiṁsamānassa caratopi pabbajjā anupabbajjāva. Aññesu pana pasādena
  aññesaṁyeva santike pabbajitvā aññesaṁyeva ovādānusāsaniṁ paccāsiṁsamānassa
  carato 2- pabbajjā anupabbajjā nāma na hoti. Vuttanayena pabbajitesu pana
  mahākassapattherassa tāva anupabbajjaṁ pabbajitā satasahassamattā ahesuṁ, tathā
  therasseva saddhivihārikassa candaguttattherassa, tassāpi saddhivihārikassa
  assaguttattherassa, tassapi saddhivihārikassa yonakadhammarakkhitattherassa. Tassa pana
  saddhivihāriko asokarañño kaniṭṭhabhātā tissatthero nāma ahosi, tassa
  anupabbajjaṁ pabbajitā aḍḍhateyyakoṭisaṅkhyā ahesuṁ.

  *  *  *  *  *  *
  Footnote: 1 Ma. pañhena payirupāsanaṁ 2 Ma. aññattha
-------------------------------------------------
[page 376]
  Dīpappasādakamahāmahindattherassa pana anupabbajitānaṁ gaṇanaparicchedo natthi, yāvajjadivasā
  laṅkādīpe satthari pasādena pabbajantā mahāmahindattherasseva anupabbajanti nāMa.
       Idāni yena kāraṇena tesaṁ ariyānaṁ dassanādi bahūpakāranti vuttaṁ,
  taṁ dessetuṁ "tathārūpe"tiādimāha. Tattha tathārūpeti tādise sīlādiguṇasampanne
  ariye. Yasmā dassanasavanānussaraṇāni upasaṅkamanapayirupāsanaṭṭhānāni, tasmā
  tāni anāmasitvā upasaṅkamanapayirupāsanāniyeva dassetuṁ "sevato bhajato
  payirupāsato"ti vuttaṁ. Dassanasavanānussaraṇato hi ariyesu uppannasaddo te
  upasaṅkamitvā payirupāsitvā pañhaṁ pucchitvā laddhasavanānuttariyo aparipūre
  sīlādiguṇe paripūressatīti. Tathā hi vuttaṁ "saddhājāto upasaṅkamati, upasaṅkamanto
  payirupāsatī"tiādi. 1-
       Tattha sevatoti vattapaṭivattakaraṇavasena kālena kālaṁ upasaṅkamato.
  Bhajatoti sampiyāyanabhattivasena bhajato. Payirupāsatoti pañhapucchanena
  paṭipattianukaraṇena ca payirupāsatoti tiṇṇaṁ padānaṁ atthavibhāgo dīpetabbo.
  Vimuttiñāṇadassanassa pāripūri ekūnavīsatimassa paccavekkhaṇañāṇassa uppattiyā
  veditabbā.
       Evarūpā ca te bhikkhave bhikkhūtiādīsu ye yathāvuttaguṇasamannāgamena
  evarūpā edisā bhinnasabbakilesā bhikkhū, te diṭṭhadhammikādihitesu sattānaṁ
  niyojanavasena anusāsanato satthārotipi vuccanti, jātikantārādinittharaṇato
  satthavāhātipi, rāgādiraṇānaṁ jahanato jahāpanato ca raṇañjahātipi, avijjātamassa
  vinodanato vinodāpanato ca tamonudātipi, saparasantānesu paññāāloka-
  paññāobhāsapaññāpajjotānaṁ karaṇena nibbattanena ālokādikarātipi, tathā

  *  *  *  *  *  *
  Footnote: 1 MaṂa. 13/183/158
-------------------------------------------------
[page 377]
  Ñāṇukkāñāṇappabhādhammukkādhammappabhānaṁ dhāraṇena karaṇena ca ukkādhārātipi,
  pabhaṅkarātipi, ārakattā kilesehi, anaye aniriyanato, aye ca iriyanato, nesaṁ
  tathābhāvahetubhāvato sadevakena lokena araṇīyato ariyātipi, paññācakkhudhammacakkhūnaṁ
  sātisayapaṭilābhena cakkhumantotipi vuccanti.
       Gāthāsu pāmojjakaraṇaṭṭhānanti nirāmisappamodassa nibbattakaṁ ṭhānaṁ
  kāraṇaṁ. Etanti idāni vattabbanidassanaṁ sandhāya vadati. Vijānatanti
  saṅkilesavodāne yāthāvato jānantānaṁ. Bhāvitattānanti bhāvitasabhāvānaṁ,
  kāyabhāvanādīhi bhāvitasantānānanti attho. Dhammajīvinanti micchājīvaṁ pahāya
  dhammena ñāyena jīvikakappanato, dhammena vā ñāyena attabhāvassa pavattanato, 1-
  samāpattibahulatāya vā aggaphaladhammena jīvanato dhammajīvinaṁ. Ayamettha 2-
  saṅkhepattho:- yadidaṁ bhāvitattānaṁ pariniṭṭhitasamādhipaññābhāvanānaṁ tato eva
  dhammajīvinaṁ ariyānaṁ dassanaṁ, etaṁ avippaṭisāranimittānaṁ sīlādīnaṁ
  pāripūrihetubhāvato vijānataṁ sappaññajātikānaṁ ekanteneva pītipāmojjakāraṇanti.
       Idāni taṁ tassa kāraṇabhāvaṁ dassetuṁ "te jotayantī"ti osānagāthādvayamāha.
  Tattha teti te bhāvitattā dhammajīvino ariyā. Jotayantīti pakāsayanti.
  Bhāsayantīti saddhammobhāsena lokaṁ pabhāsayanti, dhammaṁ desentīti attho. Yesanti
  yesaṁ ariyānaṁ. Sāsananti ovādaṁ. Sammadaññāyāti pubbabhāgañāṇehi sammadeva
  jānitvā. Sesaṁ vuttanayameva.
                        Pañcamasuttavaṇṇanā niṭṭhitā.
                          --------------

  *  *  *  *  *  *
  Footnote: 1 ka. vahanato 2 chaṂa. ayaṁ hettha
-------------------------------------------------
[page 378]
                        6. Taṇhuppādasuttavaṇṇanā
       [105] Chaṭṭhe taṇhuppādāti ettha uppajjati etesūti uppādā. Kā
  uppajjati? taṇhā. Taṇhāya uppādā taṇhuppādā, taṇhāvatthūni taṇhākāraṇānīti
  attho. Yatthāti yesu nimittabhūtesu. Uppajjamānāti uppajjanasīlā. Cīvarahetūti
  "kattha manāpaṁ cīvaraṁ labhissāmī"ti 1- cīvarakāraṇā uppajjati. Sesapadesupi eseva
  nayo. Iti bhavābhavahetūti ettha pana itīti nidassanatthe nipāto. Yathā cīvaradihetu,
  evaṁ bhavābhavahetupīti attho. Bhavābhavāti cettha paṇītappaṇītāni sappinavanītādīni
  adhippetāni bhavati ārogyaṁ etenāti katvā. "sampattibhavesu Paṇītappaṇītataro
  bhavābhavo"tipi vadanti. Bhavoti vā sampatti, abhavoti vipatti. Bhavoti vuḍḍhi,
  abhavoti hāni. Tannimittañca taṇhā uppajjatīti vuttaṁ "bhavābhavahetu vā"ti.
       Gāthā heṭṭhā vuttatthā eva. Apica taṇhādutiyoti taṇhāsahāyo. Ayaṁ
  hi satto anamatagge saṁsāravaṭṭe saṁsaranto na ekakova saṁsarati, taṇhaṁ pana
  dutiyikaṁ sahāyikaṁ labhitvāva saṁsarati. Tathā hi taṁ papātapātaṁ acintetvā
  madhuggaṇhaṇakaluddhakaṁ viya anekādīnavākulesupi bhavesu ānisaṁsameva dassentī
  anatthajāle sā paribbhamāpeti. Etamādīnavaṁ ñatvāti etaṁ atītānāgatapaccuppannesu
  khandhesu itthabhāvaññathābhāvasaññitaṁ ādīnavaṁ jānitvā. Taṇhaṁ dukkhassa sambhavanti
  "taṇhā cāyaṁ vaṭṭadukkhassa sambhavo pabhavo kāraṇan"ti jānitvā. Ettāvatā
  ca ekassa bhikkhuno vipassanaṁ vaḍḍhetvā arahattuppatti dassitā. Idāni taṁ
  khīṇāsavaṁ thomento "vītataṇho"tiādimāha. Yampanettha avuttaṁ, taṁ heṭṭhā
  vuttanayameva.
                        Chaṭṭhasuttavaṇṇanā niṭṭhitā.
                           -------------

  *  *  *  *  *  *
  Footnote: 1 mano.pū. 2/9/287
-------------------------------------------------
[page 379]
                         7. Sabrahmakasuttavaṇṇanā
       [106] Sattame sabrahmakānīti saseṭṭhakāni. Yesanti yesaṁ kulānaṁ.
  Puttānanti puttehi. Pūjitasaddayogena hi idaṁ karaṇatthe sāmivacanaṁ. Ajjhāgāreti
  sake ghare. Pūjitā hontīti yaṁ ghare atthi, tena paṭijaggitā manāpena ceva
  kāyikavācasikena ca paccupaṭṭhitā honti. Iti mātāpitupūjakāni kulāni
  "sabrahmakānī"ti pasaṁsitvā uparipi nesaṁ pasaṁsanīyataṁ dassento
  "sapubbadevatānītiādimāha.
       Tattha brahmātiādīni tesaṁ brahmādibhāvasādhanatthaṁ vuttāni.
  Tatrāyamatthavibhāvanā:- brahmāti seṭṭhādhivacanaṁ. Yathā hi brahmuno catasso bhāvanā
  avijahitā honti mettā karuṇā muditā upekkhāti, evaṁ mātāpitūnaṁ puttesu
  catasso bhāvanā avijahitā honti. Tā tasmiṁ tasmiṁ kāle veditabbā:-
  kucchigatasmiṁ hi dārake "kadā nu kho puttakaṁ arogaṁ paripuṇṇaṅgapaccaṅgaṁ
  passissāmā"ti mātāpitūnaṁ mettacittaṁ uppajjati. Yadā panesa mando
  uttānaseyyako ūkāhi vā maṅkulehi 1- vā daṭṭho dukkhaseyyāya vā pīḷito
  parodati viravati, tadāssa saddaṁ sutvā mātāpitūnaṁ kāruññaṁ uppajjati.
  Ādhāvitvā vidhāvitvā kīḷanakāle pana sobhanīyavayasmiṁ vā ṭhitakāle dārakaṁ
  oloketvā mātāpitūnaṁ cittaṁ sappimaṇḍe pakkhittasatavihatakappāsapicupaṭalaṁ
  viya mudukaṁ āmoditaṁ pamoditaṁ, tadā nesaṁ muditā labbhati. Yadā pana tesaṁ
  putto dārabharaṇaṁ paccupaṭṭhapetvā pāṭiyekkaṁ agāraṁ ajjhāvasati, tadā mātāpitūnaṁ
  "sakkoti dāni no puttako attano dhammatāya jīvitun"ti majjhattabhāvo
  uppajjati. Evaṁ tasmiṁ kāle upekkhā labbhati. Evaṁ mātāpitūnaṁ puttesu

  *  *  *  *  *  *
  Footnote: 1 Sī.,ka. maṅkuṇehi
-------------------------------------------------
[page 380]
  Yathākālaṁ catubbidhassāpi brahmavihārassa labbhanato brahmasadisavuttitāya vuttaṁ
  "brahmāti bhikkhave mātāpitūnaṁ etaṁ adhivacanan"ti.
       Pubbadevatāti ettha devā nāma tividhā sammutidevā upapattidevā
  visuddhidevāti. Tesu sammutidevā nāma rājāno khattiyā. Te hi "devo,
  devī"ti loke voharīyanti, devā viya lokassa niggahānuggahasamatthā ca honti.
  Upapattidevā nāma cātumahārājikato paṭṭhāya yāva bhaggā upapannā sattā.
  Visuddhidevā nāma khīṇāsavā sabbasaṅkilesavisuddhito. Tatrāyaṁ vacanattho:-
  dibbanti kīḷanti laḷanti jotanti paṭipakkhaṁ jayanti vāti devā. Tesu
  sabbaseṭṭhā visuddhidevā. Yathā te bālajanehi kataṁ aparādhaṁ agaṇetvā
  ekanteneva tesaṁ anatthahāniṁ atthuppattiñca ākaṅkhantāva yathāvuttabrahmavihārayogena
  atthāya hitāya sukhāya paṭipajjanti, dakkhiṇeyyatāya ca tesaṁ
  kārānaṁ mahapphalataṁ mahānisaṁsatañca āvahanti, evameva mātāpitaropi puttānaṁ aparādhaṁ
  agaṇetvā ekanteneva tesaṁ anatthahāniṁ atthuppattiñca ākaṅkhantā vuttanayeneva
  catubbidhassāpi brahmavihārassa labbhanato atthāya hitāya sukhāya paṭipajjantā
  paramadakkhiṇeyyā hutvā attani katānaṁ kārānaṁ mahapphalataṁ mahānisaṁsatañca
  āvahanti. Sabbadevehi ca paṭhamaṁ tesaṁ upakāravantatāya te āditoyeva devā.
  Tesaṁ hi vasena te paṭhamaṁ aññe deve "devā"ti jānanti ārādhenti
  payirupāsanti, ārādhanavidhiṁ ñatvā tathā paṭipajjantā tassā paṭipattiyā phalaṁ
  adhigacchanti, tasmā te pacchādevā nāMa. Tena vuttaṁ "pubbadevāti bhikkhave
  mātāpitūnaṁ etaṁ adhivacanan"ti.
       Pubbācariyāti paṭhamāacariyā. Mātāpitaro hi putte sikkhāpentā
  atitaruṇakālato paṭṭhāya "evaṁ nisīda, evaṁ gaccha, evaṁ tiṭṭha, evaṁ saya, evaṁ
-------------------------------------------------
[page 381]
  Khāda, evaṁ bhuñja, ayante `tātā'ti vattabbo, ayaṁ `bhātikā'ti, ayaṁ `bhaginī'ti, idaṁ
  nāma kātuṁ vaṭṭati, idaṁ na vaṭṭati, asukaṁ nāma upasaṅkamituṁ vaṭṭati, asukaṁ nāma
  na vaṭṭatī"ti gāhenti sikkhāpenti. Aparabhāge aññe ācariyāpi sippaṁ muddhaṁ
  gaṇananti evamādiṁ sikkhāpenti, aññe saraṇāni denti sīlesu patiṭṭhāpenti,
  pabbājenti, dhammaṁ uggaṇhāpenti, upasampādenti, sotāpattimaggādīni
  pāpenti. Iti sabbepi te pacchāācariyā nāMa. Mātāpitaro pana sabbapaṭhamaṁ.
  Tenāha "pubbācariyāti bhikkhave mātāpitūnaṁ etaṁ adhivacanan"ti.
       Āhuneyyāti ānetvā hunitabbanti āhunaṁ, dūratopi ānetvā
  phalavisesaṁ ākaṅkhantena guṇavantesu dātabbānaṁ annapānavatthacchādanādīnaṁ
  etaṁ nāma, upakārakkhettatāya taṁ āhunaṁ arahantīti āhuneyyā. Tena vuttaṁ
  "āhuneyyāti bhikakhave mātāpitūnaṁ etaṁ adhivacanan"ti.
       Idāni tesaṁ brahmādibhāve kāraṇaṁ dassetuṁ "taṁ kissa hetu?
  Bahukārā"tiādi vuttaṁ. Taṁ kissa hetūti taṁ mātāpitūnaṁ brahmādiadhivacanaṁ kena
  kāraṇenāti ceti attho. Bahukārāti bahupakāRā. Āpādakāti jīvitassa
  āpādakā pālakā. Puttānaṁ hi mātāpitūhi jīvitaṁ āpāditaṁ pālitaṁ ghaṭitaṁ
  anuppabandhena pavattitaṁ sampāditaṁ. Posakāti hatthapāde vaḍḍhetvā hadayalohitaṁ
  pāyetvā posetāro. Imassa lokassa dassetāroti puttānaṁ imasmiṁ loke
  iṭṭhāniṭṭhārammaṇadassanaṁ nāma mātāpitaro nissāya jātanti te nesaṁ imassa
  lokassa dassetāro nāMa. Iti tesaṁ bahukārattaṁ brahmādibhāvassa kāraṇaṁ
  dassitaṁ, yena putto mātāpitūnaṁ lokiyena upakārena kenaci pariyāyena
  pariyantaṁ paṭikāraṁ kātuṁ na samatthoyeva. Sace hi putto "mātāpitūnaṁ
  upakārassa paccupakāraṁ karissāmī"ti uṭṭhāya samuṭṭhāya vāyamanto dakkhiṇe
  aṁsakūṭe mātaraṁ, itarasmiṁ pitaraṁ ṭhapetvā vassasatāyuko sakalaṁ vassasatampi
-------------------------------------------------
[page 382]
  Parihareyya catūhi paccayehi ucchādanaparimaddananhāpanasambāhanādīhi ca yathāruci
  upaṭṭhahanto tesaṁ muttakarīsampi ajigucchanto, na ettāvatā puttena
  mātāpitūnaṁ paṭikāro kato hoti aññatra saddhādiguṇavisese patiṭṭhāpanā.
  Vuttañhetaṁ bhagavatā:-
              "dvinnāhaṁ bhikkhave na suppaṭikāraṁ vadāmi. Katamesaṁ dvinnaṁ,
         mātu ca pitu ca. Ekena bhikkhave aṁsena mātaraṁ parihareyya,
         ekena aṁsena pitaraṁ parihareyya vassasatāyuko vassasatajīvī, so ca
         nesaṁ ucchādanaparimaddananhāpanasambāhanena, te ca tattheva
         muttakarīsaṁ cajeyyuṁ, na tveva bhikkhave mātāpitūnaṁ kataṁ vā hoti
         paṭikataṁ vā. Imissā ca bhikkhave mahāpaṭhaviyā pahūtarattaratanāya 1-
         mātāpitaro issariyādhipacce rajje patiṭṭhāpeyya, na tveva bhikkhave
         mātāpitūnaṁ kataṁ vā hoti paṭikataṁ vā. Taṁ kissa hetu, bahukārā
         bhikkhave mātāpitaro puttānaṁ āpādakā posakā imassa lokassa
         dassetāro.
              Yo ca kho bhikkhave mātāpitaro assaddhe saddhāsampadāya
         samādapeti niveseti patiṭṭhāpeti. Dussīle sīlasampadāya, maccharino
         cāgasampadāya, duppaññe paññāsampadāya samādapeti niveseti
         patiṭṭhāpeti, ettāvatā kho bhikkhave mātāpitūnaṁ katañca hoti
         paṭikatañca atikatañcā"ti. 2-
  Tathā:-
              "mātāpitūpaṭṭhānaṁ, puttadārassa saṅgaho"ti. 3-
              "mātāpitūpaṭṭhānaṁ Bhikkhave paṇḍitapaññattan"ti ca
  evamādīni mātāpitūnaṁ puttassa bahūpakārabhāvasādhakāni suttāni daṭṭhabbāni.

  *  *  *  *  *  *
  Footnote: 1 Sī.,ka. pahūtasattaratanāya 2 Sī. paṭikatañca atikatañcāti, aṅḍuka. 20/34/61
  3 khu.khu. 25/6/4, khu.su. 25/265/385
-------------------------------------------------
[page 383]
       Gāthāsu vuccareti vuccanti kathīyanti. Pajāya anukampakāti paresaṁ pāṇaṁ
  chinditvāpi attano santakaṁ yaṅkiñci cajitvāpi attano pajaṁ paṭijagganti
  gopayanti, tasmā pajāya attano puttānaṁ anukampakā anuggāhakā.
       Namasseyyāti sāyaṁ pātaṁ upaṭṭhānaṁ gantvā "idaṁ mayhaṁ uttamaṁ
  puññakkhettan"ti namakāraṁ kareyya. Sakkareyyāti sakkārena paṭimāneyya.
  Idāni taṁ sakkāraṁ dassento "annenā"tiādimāha. Tattha annenāti
  yāgubhattakhādanīyena. Pānenāti aṭṭhavidhapānena. Vatthenāti nivāsanapārupanena.
  Sayanenāti mañcapīṭhabhisibimbohanādinā sayanena. Ucchādanenāti duggandhaṁ
  paṭivinodetvā sugandhakaraṇucchādanena. Nhāpanenāti 1- sītakāle uṇhodakena,
  uṇhakāle sītodakena gattāni parisiñcitvā nhāpanena. Pādānaṁ dhovanena
  cāti uṇhodakasītodakehi pādadhovanena ceva telamakkhanena ca.
       Tāya naṁ pāricariyāyāti ettha nanti nipātamattaṁ, yathāvuttaparicaraṇena.
  Atha vā pāricariyāyāti bharaṇakiccakaraṇakulavaṁsapatiṭṭhāpanādinā pañcavidhaupaṭṭhānena.
  Vuttañhetaṁ:-
              "pañcahi kho gahapatiputta ṭhānehi puttena puratthimā disā
         mātāpitaro paccupaṭṭhātabbā `bhato ne bharissāmi, kiccaṁ nesaṁ
         karissāmi, kusavaṁsaṁ ṭhapessāmi, dāyajjaṁ paṭipajjissāmi. Atha vā
         pana nesaṁ petānaṁ kālakatānaṁ dakkhiṇamanuppadassāmī'ti, imehi kho
         gahapatiputta pañcahi ṭhānehi puttena puratthimā disā mātāpitaro
         paccupaṭṭhitā pañcahi ṭhānehi puttaṁ anukampanti, pāpā nivārenti,
         kalyāṇe nivesenti, sippaṁ sikkhāpenti, patirūpena dārena saṁyojenti,
         samaye dāyajjaṁ niyyādentī"ti. 2-

  *  *  *  *  *  *
  Footnote: 1 chaṂa. nhānena 2 dī.pā. 11/267/164
-------------------------------------------------
[page 384]
       Apica yo mātāpitaro tīsu vatthūsu abhippasanne katvā sīlesu vā
  patiṭṭhāpetvā pabbajjāya vā niyojetvā upaṭṭhahati, ayaṁ mātāpitūpaṭṭhākānaṁ
  aggoti veditabbo. Sā panāyaṁ pāricariyā puttassa ubhayalokahitasukhāvahāti
  dassento "idheva naṁ pasaṁsanti, pecca sagge pamodatī"ti āha. Tattha
  idhāti imasamiṁ loke. Mātāpitūpaṭṭhākaṁ hi puggalaṁ paṇḍitamanussā tattha
  pāricariyāya pasaṁsanti vaṇṇenti thomenti, tassa ca diṭṭhānugatiṁ āpajjantā
  sayampi attano mātāpitūsu tathā paṭipajjitvā mahantaṁ puññaṁ pasavanti.
  Peccāti paralokaṁ gantvā sagge ṭhito mātāpitūpaṭṭhāko dibbasampattīhi modati
  pamodati abhinandatīti.
                        Sattamasuttavaṇṇanā niṭṭhitā.
                          --------------
                         8. Bahukārasuttavaṇṇanā
       [107] Aṭṭhame brāhmaṇagahapatikāti brāhmaṇā ceva gahapatikā ca.
  Ṭhapetvā brāhmaṇe ye keci agāraṁ ajjhāvasantā idha gahapatikāti veditabbā.
  Yeti aniyamato niddiṭṭhaparāmasanaṁ. Teti 1- upayogabahuvacanaṁ. Ayañhettha
  saṅkhepattho:- bhikkhave tumhākaṁ bahūpakārā brāhmaṇaggahapatikā, ye brāhmaṇā
  ceva sesāgārikā ca "tumhe eva amhākaṁ puññakkhettaṁ, yattha mayaṁ uddhaggikaṁ
  dakkhiṇaṁ patiṭṭhāpema sovaggikaṁ sukhavipākaṁ saggasaṁvattanikan"ti civarādīhi paccayehi
  patiupaṭṭhitāti.
       Evaṁ "āmisadānena āmisasaṁvibhāgena āmisānuggahena gahaṭṭhā bhikkhūnaṁ
  upakāravanto"ti dassetvā idāni dhammadānena dhammasaṁvibhāgena dhammānuggahena

  *  *  *  *  *  *
  Footnote: 1 chaṂa. voti
-------------------------------------------------
[page 385]
  Bhikkhūnampi tesaṁ upakāravantataṁ dassetuṁ "tumhepi bhikkhave"tiādi vuttaṁ, taṁ
  vuttanayameva.
       Iminā kiṁ kathitaṁ? piṇḍāpacāyanaṁ nāma kathitaṁ. Ayañhettha adhippāyo:-
  Bhikkhave yasmā ime brāhmaṇaggahapatikā neva tumhākaṁ ñātakā, na mittā,
  na iṇaṁ vā dhārenti, atha kho "ime samaṇā sammaggatā sammā paṭipannā,
  ettha no kārā mahapphalā bhavissanti mahānisaṁsā"ti phalavisesaṁ ākaṅkhantā
  tumhe cīvarādīhi upaṭṭhahanti. Tasmā taṁ tesaṁ adhippāyaṁ paripūrentā
  appamādena sampādetha, dhammadesanāpi vo kārakānaṁyeva sobhati, ādeyyā
  ca hoti, na itaresanti evaṁ sammāpaṭipattiyaṁ appamādo karaṇīyoti.
       Evamidaṁ bhikkhavetiādīsu ayaṁ saṅkhepattho:- bhikkhave evaṁ iminā
  vuttappakārena gahaṭṭhapabbajitehi āmisadānadhammadānavasena aññamaññaṁ sannissāya 1-
  kāmādivasena catubbidhassāpi oghassa nittharaṇatthāya sakalassapi vaṭṭadukkhassa
  sammadeva pariyosānakaraṇāya uposathasīlaniyamādivasena catupārisuddhisīlādivasena
  vā idaṁ sāsanabrahmacariyaṁ maggabrahmacariyañca vussati carīyatīti.
       Gāthāsu sāgārāti gahaṭṭhā. Anagārāti pariccattāgārā pabbajitā.
  Ubho aññoññanissitāti te ubhopi aññamaññasannissitā. Sāgārā hi
  anagārānaṁ dhammadānasannissitā, anagārā ca sāgārānaṁ paccayadānasannissitā.
  Ārādhayantīti sādhenti sampādenti. Saddhammanti paṭipattisaddhammaṁ
  paṭivedhasaddhammañca. Tattha yaṁ uttamaṁ, taṁ dassento āha "yogakkhemaṁ anuttaran"ti,
  arahattaṁ nibbānañca. Sāgāresūti sāgārehi. Nissakke idaṁ bhummavacanaṁ,
  sāgārānaṁ vā santike. Paccayanti vuttāvasesaṁ duvidhaṁ paccayaṁ piṇḍapātaṁ

  *  *  *  *  *  *
  Footnote: 1 Ma. nissāya
-------------------------------------------------
[page 386]
  Bhesajjañca. Parissayavinodananti utuparissayādiparissayaharaṇaṁ vihārādiāvasathaṁ.
  Sugatanti sammāpaṭipannaṁ kalyāṇaputhujjanena saddhiṁ aṭṭhavidhaṁ ariyapuggalaṁ.
  Sāvako hi idha sugatoti adhippeto. Gharamesinoti gharaṁ esino, gehe ṭhatvā
  gharāvāsaṁ vasantā bhogūpakaraṇāni ceva gahaṭṭhasīlādīni ca esanasīlāti attho.
  Saddahāno arahatanti arahantānaṁ ariyānaṁ vacanaṁ, tesaṁ vā sammāpaṭipattiṁ
  saddahantā. "addhā Ime sammāpaṭipannā, yathā ime kathenti, tathā
  paṭipajjantānaṁ sā paṭipatti saggamokkhasampattiyā saṁvattatī"ti abhisaddahantāti
  attho. "saddahantā"tipi Pāṭho. Ariyapaññāyāti suvisuddhapaññāya. Jhāyinoti
  ārammaṇalakkhaṇūpanijjhānavasena duvidhenapi jhānena jhāyino.
       Idha dhammaṁ caritvānāti imasmiṁ attabhāve, imasmiṁ vā sāsane
  lokiyalokuttarasukhassa maggabhūtaṁ sīlādidhammaṁ paṭipajjitvā yāva parinibbānaṁ na
  pāpuṇanti, tāvadeva sugatigāmino. Nandinoti pītisomanassayogena nandanasīlā. Keci pana
  "dhammaṁ caritvāna magganti sotāpattimaggaṁ pāpuṇitvā"ti vadanti. Devalokasminti
  chabbidhepi kāmāvacaradevaloke. Modanti kāmakāminoti yathicchitavatthunipphattito
  kāmakāmino kāmavanto hutvā pamodantīti.
                        Aṭṭhamasuttavaṇṇanā niṭṭhitā.
                           -------------
                           9. Kuhasuttavaṇṇanā
       [108] Navame kuhāti sāmantajappanādinā kuhanavatthunā kuhakā,
  asantaguṇasambhāvanatthāya kohaññaṁ katvā paresaṁ vimhāpakāti attho. Thaddhāti
  kodhena ca mānena ca thaddhamānasā. "kodhano Hoti upāyāsabahulo, appampi
  vutto samāno abhisajjati kuppati byāpajjhati patitthīyatī"ti 1- evaṁ vuttena

  *  *  *  *  *  *
  Footnote: 1 aṅṭika. 20/25/118, abhi.pu. 36/101/138
-------------------------------------------------
[page 387]
  Kodhena ca, "dubbaco hoti dovacassakaraṇehi dhammehi samannāgato akkhamo
  appadakkhiṇaggāhī anusāsanin"ti 1- evaṁ vuttena dovacassena ca, "jātimado
  gottamado sippamado ārogyamado yobbanamado jīvitamado"ti 2- evaṁ vuttena
  jātimadādibhedena madena ca garukātabbesu garūsu paramanipaccakāraṁ akatvā
  ayosalākaṁ gilitvā ṭhitā viya anonatā hutvā vicaraṇakā. Lapāti upalāpakā
  micchājīvavasena kulasaṅgāhakā, paccayatthaṁ payuttavācāvasena nippesikatāvasena ca
  lapakāti vā attho.
       Siṅgīti "tattha katamaṁ siṅgaṁ, yaṁ siṅgaṁ, siṅgāratā cāturatā cāturiyaṁ
  parikkhattatā pārikkhattiyan"ti 3- evaṁ vuttehi siṅgasadisehi pākaṭakilesehi
  samannāgatā. Unnaḷāti uggatanaḷā, naḷasadisaṁ tucchamānaṁ ukkhipitvā
  vicaraṇakā. Asamāhitāti cittekaggatāmattassāpi alābhino. Na me te bhikkhave
  bhikkhū māmakāti te mayhaṁ bhikkhū mama santakā na honti. Mayhanti 4-
  idaṁ padaṁ attānaṁ uddissa pabbajitattā bhagavatā vuttaṁ. Yasmā pana te
  kuhanādiyogato na sammā paṭipannā, tasmā "na māmakā"ti vuttā. Apagatāti
  eva imamhā dhammavinayā, ito te suvidūravidūre ṭhitāti dasseti. Vuttañhetaṁ:-
                   "nabhañca dūre paṭhavī ca dūre
                    pāraṁ samuddassa tadāhu dūre
                    tato have dūrataraṁ vadanti
                    satañca dhammaṁ asatañca rājā"ti. 5-

  *  *  *  *  *  *
  Footnote: 1 Maṃū. 12/181/144 2 abhi.vi. 35/832/421
  3 abhi.vi. 35/852/428 4 chaṂa. meti
  5 aṅ.catukka. 21/47/57, khu.jā. 28/363/143 (syā)
-------------------------------------------------
[page 388]
       Vuḍḍhiṁ virūḷhiṁ vepullaṁ āpajjantīti sīlādiguṇehi vaḍḍhanavasena vuḍḍhiṁ,
  tattha niccalabhāvena virūḷhiṁ, sabbattha patthaṭabhāvena sīlādidhammakkhandhapāripūriyā
  vepullaṁ. Na ca te kuhādisabhāvā bhikkhū āpajjanti, na ca pāpuṇantīti attho.
  Te kho me bhikkhave bhikkhū māmakāti idhāpi meti attānaṁ uddissa pabbajitattā
  vadati, 1- sammāpaṭipannattā pana "māmakā"ti āha. Vuttavipariyāyena sukkapakkho
  veditabbo. Tattha yāva arahattamaggā virūhanti nāma, arahattaphale pana sampatte
  virūḷhiṁ vepullaṁ āpannā nāMa. Gāthā suviññeyyā eva.
                         Navamasuttavaṇṇanā niṭṭhitā.
                           -------------
                         10. Nadīsotasuttavaṇṇanā
       [109] Dasame seyyathāpīti opammadassanatthe nipāto, yathā nāmāti
  attho. Nadiyā sotena ovuyheyyāti sīghasotāya hārahāriniyā nadiyā udakavegena
  heṭṭhato vuyheyya adho hariyetha. Piyarūpasātarūpenāti piyasabhāvena sātasabhāvena
  ca kāraṇabhūtena, tassaṁ nadiyaṁ tassā vā paratīre maṇisuvaṇṇādi aññaṁ vā
  piyavatthu vittūpakaraṇaṁ atthi, taṁ gahessāmīti nadiyaṁ patitvā sotena avakaḍḍheyya.
  Kiñcāpīti anujānanāsambhāvanatthe nipāto. Kiṁ anujānāti, kiṁ na sambhāveti?
  Tena purisena adhippetassa piyavatthuno tattha atthibhāvaṁ anujānāti, tathā gamanaṁ
  pana ādīnavavantatāya na sambhāveti. Idaṁ vuttaṁ hoti? ambho purisa yadipi
  tayā adhippetaṁ piyavatthu tattha upalabbhati, evaṁ gamane pana ayamādīnavo, yaṁ
  tvaṁ heṭṭhā rahadaṁ patvā maraṇaṁ maraṇamattaṁ vā dukkhaṁ pāpuṇeyyāsīti.

  *  *  *  *  *  *
  Footnote: 1 Ma. vuttaṁ
-------------------------------------------------
[page 389]
       Atthi cettha heṭṭhā rahadoti etissā nadiyā heṭṭhā anusotabhāge
  ativiya gambhīravitthato eko mahāsaro atthi. So ca samantato
  vātābhighātasamuṭṭhitāhi maṇimayapabbatakūṭasannibhāhi mahatīhi ūmīhi vīcīhi saūmi,
  visamesu bhūmippadesesu savegaṁ anupakkhandantena imissā tāva nadiyā mahoghena tahiṁ tahiṁ
  āvaṭṭamānavipulajalatāya balavāmukhasadisehi saha āvaṭṭehīti sāvaṭṭo, taṁ rahadaṁ
  otiṇṇasatteyeva attano nibaddhāmisagocare 1- katvā ajjhāvasantena ativiya
  bhayānakadassanena ghoracetasā dakarakkhasena sagaho sarakkhaso, caṇḍamacchamakarādinā
  vā sagaho, yathāvuttarakkhasena sarakkhaso.
       Yanti evaṁ sappaṭibhayaṁ yaṁ rahadaṁ. Ambho purisāti ālapanaṁ. Maraṇaṁ vā
  nigacchasīti tāhi vā ūmīhi ajjhotthato, tesu vā āvaṭṭesu nipatito sīsaṁ
  ukkhipituṁ asakkonto tesaṁ vā caṇḍamacchamakarādīnaṁ mukhe nipatito tassa vā
  dakarakkhasassa hatthaṁ gato maraṇaṁ vā gamissasi, atha vā pana āyusese sati
  tato muñcitvā apagacchanto tehi ūmiādīhi janitaghaṭitavasena maraṇamattaṁ
  maraṇappamāṇaṁ dukkhaṁ nigacchasi. Paṭisotaṁ vāyameyyāti so pubbe anusotaṁ
  vuyhamāno tassa purisassa vacanaṁ sutvā "anattho kira me upaṭṭhito,
  maccumukhe kirāhaṁ parivattāmī"ti uppannabalavabhayo sambhamanto dviguṇaṁ katvā
  ussāhaṁ hatthehi ca pādehi ca vāyameyya tareyya, na cireneva tīraṁ sampāpuṇeyya.
       Atthassa viññāpanāyāti catusaccapaṭivedhānukūlassa atthassa sambodhanāya
  upamā katā. Ayañcevettha 2- atthoti ayameva idāni vuccamāno, idha mayā
  adhippeto upameyyattho, yassa viññāpanāya upamā āhaṭā.
       Taṇhāyetaṁ adhivacananti ettha catūhi ākārehi taṇhāsotasadisatā
  veditabbā anukkamaparipavuṭṭhito anuppabandhato osīdāpanato duruttaraṇato ca.

  *  *  *  *  *  *
  Footnote: 1 Ma. nibandhāpitagocare 2 chaṂa. ayaṁ cettha
-------------------------------------------------
[page 390]
  Yathā hi upari mahāmeghe abhippavuṭṭhe udakaṁ pabbatakandarapadarasākhāyo pūretvā
  tato bhassitvā kusubbhe pūretvā tato bhassitvā kunnadiyo pūretvā tato
  mahānadiyo pakkhanditvā ekoghaṁ hutvā pavattamānaṁ "nadīsoto"ti vuccati,
  evameva ajjhattikabāhirādivasena anekabhedesu rūpādīsu ārammaṇesu lobho
  uppajjitvā anukkamena parivuḍḍhiṁ gacchanto "taṇhāsoto"ti vuccati yathā
  ca nadīsoto āgamanato yāva samuddappatti, tāva sati vicchedappaccayābhāve
  avicchijjamāno anuppabandhena pavattati, evaṁ taṇhāsotopi āgamanato paṭṭhāya
  asati vicchedappaccaye avicchijjamāno apāyasamuddābhimukho anuppabandhena pavattati.
  Yathā pana nadīsoto tadantogadhe satte osīdāpeti, sīsaṁ ukkhipituṁ na deti,
  maraṇaṁ maraṇamattaṁ vā dukkhaṁ pāpeti, evaṁ taṇhāsotopi attano sotantogate
  satte osīdāpeti, paññāsīsaṁ ukkhipituṁ na deti, kusalamūlacchedanena
  saṅkilesadhammasamāpajjanena ca maraṇaṁ vā maraṇamattaṁ vā dukkhaṁ pāpeti.
       Yathā ca nadiyā soto mahoghabhāvena pavattamāno uḷumpaṁ vā nāvaṁ vā
  bandhituṁ netuṁ ca chekaṁ purisaṁ nissāya paratīraṁ gantuṁ ajjhāsayaṁ katvā tajjaṁ
  vāyāmaṁ karontena taritabbo, na yena vā tena vāti duruttaro, evaṁ
  taṇhāsotopi kāmoghabhavoghabhūto sīlasaṁvaraṁ pūretuṁ samathavipassanāsu kammaṁ kātuṁ
  "nipakena arahattaṁ pāpuṇissāmī"ti ajjhāsayaṁ samuṭṭhāpetvā kalyāṇamitte
  nissāya samathavipassanānāvaṁ abhiruhitvā sammāvāyāmaṁ karontena taritabbo, na
  yena vā tena vāti duruttaro. Evaṁ anukkamaparivuḍḍhito anuppabandhato
  osīdāpanato duruttaraṇatoti catūhi ākārehi taṇhāya nadīsotasadisatā
  veditabbā.
       Piyarūpaṁ sātarūpanti piyajātikaṁ piyasabhāvaṁ piyarūpaṁ, madhurajātikaṁ madhurasabhāvaṁ
  sātarūpaṁ, iṭṭhasabhāvanti attho. Channetanti channaṁ etaṁ. Ajjhattikānanti ettha
-------------------------------------------------
[page 391]
  "evaṁ Mayaṁ attāti gahaṇaṁ gamissāmā"ti iminā viya adhippāyena attānaṁ
  adhikāraṁ katvā pavattānīti ajjhattikāni. Tattha gocarajjhattaṁ niyakajjhattaṁ
  visayajjhattaṁ ajjhattajjhattanti catubbidhaṁ ajjhattaṁ. Tesu "ajjhattarato samāhito"ti
  1- evamādīsu vuttaṁ idaṁ gocarajjhattaṁ nāMa. "ajjhattaṁ Sampasādanan"ti 2-
  āgataṁ idaṁ niyakajjhattaṁ nāMa. "sabbanimittānaṁ Amanasikārā ajjhattaṁ
  suññataṁ upasampajja viharatī"ti 3- evamāgataṁ idaṁ visayajjhattaṁ nāMa. "ajjhattikā
  Dhammā, bāhirā dhammā"ti 4- ettha vuttaṁ ajjhattajjhattaṁ nāMa. Idhāpi etadeva
  adhippetaṁ, tasmā ajjhattāniyeva ajjhattikāni. Atha vā yathāvutteneva atthena
  "ajjhattā dhammā, bahiddhā dhammā"tiādīsu viya tesu ajjhattesu bhavāni
  ajjhattikāni, cakkhvādīni. Tesaṁ ajjhattikānaṁ.
       Āyatanānanti ettha āyatanato, āyānaṁ tananato, āyatassa ca nayanato
  āyatanānīti. Cakkhvādīsu hi taṁtaṁdvāravatthukā cittacetasikā dhammā sakena sakena
  anubhavanādinā kiccena āyatanti uṭṭhahanti ghaṭanti vāyamanti, te ca āyabhūte
  dhamme etāni tanonti vitthārenti, yañca anamatagge saṁsāre pavattaṁ ativiya āyataṁ
  vaṭṭadukkhaṁ, taṁ nayanti pavattenti. Iti sabbathāpime dhammā āyatanato, āyānaṁ
  tananato, āyatassa ca nayanato āyatanānīti vuccanti. Apica nivāsanaṭṭhānaṭṭhena
  ākaraṭṭhena samosaraṇaṭṭhānaṭṭhena sañjātidesaṭṭhena kāraṇaṭṭhena ca āyatanaṁ
  veditabbaṁ. Tathā hi loke "issarāyatanaṁ devāyatanan"tiādīsu nivāsaṭṭhānaṁ āyatananti
  vuccati. "suvaṇṇāyatanaṁ Rajatāyatanan"tiādīsu ākaro. Sāsane pana "manorame
  āyatane, sevanti naṁ vihaṅgamā"tiādīsu samosaraṇaṭṭhānaṁ. "dakkhiṇāpatho Gunnaṁ
  āyatanan"tiādīsu sañjātideso. "tatra Tatreva sakkhibhabbataṁ pāpuṇāti sati

  *  *  *  *  *  *
  Footnote: 1 khuḍha. 25/362/80 2 dī.Sī. 9/228/75, 34/161/50
  3 Ma.u. 14/187/160 4 abhi.saṅ. 34/20/4
-------------------------------------------------
[page 392]
  Satiāyatane"tiādīsu 1- kāraṇaṁ āyatananti vuccati. Cakkhvādīsu ca te te
  citatcetasikā dhammā nivasanti tadāyattavuttitāyāti cakkhvādayo tesaṁ nivāsaṭṭhānaṁ.
  Tattha ca te ākiṇṇā tannissitattāti te nesaṁ ākaro, samosaraṇaṭṭhānañca
  tattha vatthudvārabhāvena samosaraṇato, sañjātideso ca tannissayabhāvena tesaṁ
  tattheva uppattito, kāraṇañca tadabhāve tesaṁ abhāvatoti, iti nivāsaṭṭhānaṭṭhena
  ākaraṭṭhena samosaraṇaṭṭhānaṭṭhena sañjātidesaṭṭhena kāraṇaṭṭhenāti imehi
  kāraṇehi cakkhvādīni āyatanānīti vuccanti. Tena vuttaṁ "channetaṁ ajjhattikānaṁ
  āyatanānan"ti.
       Yadipi rūpādayopi 2- dhammā "rūpaṁ loke piyarūpaṁ sātarūpaṁ, etthesā taṇhā
  uppajjamānā uppajjatī"ti taṇhāvatthubhāvato piyarūpasātarūpabhāvena vuttā,
  cakkhvādike pana muñcitvā attabhāvapaññattiyā abhāvato "mama cakkhu mama sotan"tiādinā
  adhikasinehavatthubhavato 3- cakkhvādayo sātisayaṁ piyarūpaṁ sātarūpanti niddesaṁ
  arahantīti dassetuṁ "piyarūpaṁ sātarūpanti kho bhikkhave channetaṁ ajjhattikānaṁ
  āyatanānaṁ adhivacanan"ti vuttaṁ.
       Orambhāgiyānanti ettha oraṁ vuccati kāmadhātu, tappariyāpannā orambhāgā,
  paccayabhāvena tesaṁ hitāti orambhāgiyā. Yassa saṁvijjanti, taṁ puggalaṁ vaṭṭasmiṁ
  saṁyojenti bandhantīti saṁyojanāni. Sakkāyadiṭṭhivicikicchāsīlabbataparāmāsakāmarāga-
  byāpādānaṁ etaṁ adhivacanaṁ. Te hi kāmabhavūpagānaṁ saṅkhārānaṁ paccayā hutvā
  rūpārūpadhātuto heṭṭhābhāvena nihīnabhāvena orambhāgabhūtena kāmabhavena satte
  saṁyojenti. Eteneva tesaṁ heṭṭhārahadasadisatā dīpitāti daṭṭhabbā. Ūmibhayanti
  kho bhikkhave kodhupāyāsassetaṁ adhivacananti bhāyati etasmāti bhayaṁ, ūmi eva
  bhayanti ūmibhayaṁ. Kujjhanaṭṭhena kodho. Sveva cittassa kāyassa 4- ca
  abhippamaddanapavedhanuppādanena daḷhaṁ āyāsanaṭṭhena upāyāso.

  *  *  *  *  *  *
  Footnote: 1 Ma.u. 14/158/145, aṅṭika. 20/103/251 2 Sī. yadi piyarūpādayopi
  3 chaṂa. adhikasinehavatthubhāvena 4 chaṂa. sarīrassa
-------------------------------------------------
[page 393]
       Ettha ca anekavāraṁ pavattitvā attanā samavetaṁ sattaṁ ajjhottharitvā
  sīsaṁ ukkhipituṁ adatvā anayabyasanāpādanena kodhupāyāsassa ūmisadisatā daṭṭhabbā.
  Tathā kāmaguṇānaṁ kilesābhibhūte satte ito ca etto, etto ca itoti evaṁ
  manāpiyarūpādivisayasaṅkhāte attani saṁsāretvā yathā tato bahibhūte nekkhamme
  cittampi na uppajjati, evaṁ āvaṭṭetvā byasanāpādanena āvaṭṭasadisatā
  daṭṭhabbā. Yathā pana gaharakkhasopi ārakkharahitaṁ attano gocarabhūmigataṁ purisaṁ
  abhibhuyya gahetvā agocare ṭhitampi rakkhasamāyāya gocaraṁ netvā
  bheravarūpadassanādinā avasaṁ attano upakāraṁ kātuṁ asamatthaṁ katvā anvāvisitvā
  vaṇṇabalabhogayasasukhehipi viyojento mahantaṁ anayabyasanaṁ āpādeti. Evaṁ
  mātugāmopi yonisomanasikārarahitaṁ avīrapurisaṁ itthikuttabhūtehi attano
  hāsabhāvavilāsehi abhibhuyya gahetvā vīrajātiyampi attano rūpādīhi palobhanavasena
  itthimāyāya anvāvisitvā avasaṁ attano upakāradhamme sīlādayo sampādetuṁ
  asamatthaṁ karonto guṇavaṇṇādīhi viyojetvā masantaṁ anayabyasanaṁ āpādeti,
  evaṁ mātugāmassa gaharakkhasasadisatā daṭṭhabbā. Tena vuttaṁ "āvaṭṭanti kho
  bhikkhave paṇcannetaṁ kāmaguṇānaṁ adhivacanaṁ, gaharakkhasoti kho bhikkhave mātugāmassetaṁ
  adhivacanan"ti.
       Paṭisototi kho bhikkhave nekkhammassetaṁ adhivacananti ettha pabbajjā
  saha upacārena paṭhamaṁ jhānaṁ vipassanā paññā ca nibbānañca nekkhammaṁ nāma,
  sabbepi kusalā dhammā nekkhammaṁ nāMa. Vuttañhetaṁ:-
             "pabbajjā paṭhamaṁ jhānaṁ nibbānañca vipassanā
              sabbepi kusalā dhammā nekkhammanti pavuccare"ti.
       Imesaṁ pana pabbajjādīnaṁ taṇhāsotassa paṭilomato paṭisotasadisatā
  veditabbā. Avisesena hi dhammavinayo nekkhammaṁ, tassa ca adhiṭṭhānaṁ pabbajjā
  ca, dhammavinayo ca taṇhāsotapaṭisotaṁ vuccati:-
-------------------------------------------------
[page 394]
             "paṭisotagāmiṁ Nipuṇaṁ gambhīraṁ duddasaṁ aṇuṁ
              rāgarattā na dakkhanti tamokkhandhena āvutā"ti. 1-
       Vīriyārambhassāti catubbidhasammappadhānavīriyassa. Tassa kāmoghādibhedataṇhā-
  sotasantaraṇassa hatthehi pādeni caturaṅganadīsotasantaraṇavāyāmassa sadisatā
  pākaṭāyeva. Tathā nadīsotassa tīre ṭhitassa cakkhumato purisassa kāmādiṁ
  catubbidhampi oghaṁ taritvā tassa paratīrabhūte nibbānathale ṭhitassa pañcahi cakkhūhi
  cakkhumato bhagavato sadisabhāvo. Tena vuttaṁ "cakkhumā puriso .pe. Sammābuddhassā"ti.
       Tatridaṁ opammasaṁsandanaṁ:- nadīsoto viya anuppabandhavasena pavattamāno
  taṇhāsoto, tena vuyhamāno puriso viya anamatagge saṁsāravaṭṭe paribbhamanato
  taṇhāsotena vuyhamāno satto, tassa tattha piyarūpasātarūpavatthusmiṁ abhiniveso
  viya imassa cakkhvādīsu abhiniveso, saūmisāvaṭṭasagaharakkhaso heṭṭhārahado viya
  kodhupāyāsapañcakāmaguṇamātugāmasamākulo pañcorambhāgiyasaṁyojanasamūho, tamatthaṁ
  yathābhūtaṁ viditvā tassa nadīsotassa paratīre ṭhito cakkhumā puriso viya sakalaṁ
  saṁsārādīnavaṁ sabbañca ñeyyadhammaṁ yathābhūtaṁ viditvā taṇhāsotassa paratīrabhūte
  nibbānathale ṭhito samantacakkhu bhagavā, tassa purisassa tasmiṁ nadiyā sotena
  vuyhamāne purise anukampāya rahadassa rahadādīnavassa ca ācikkhanaṁ viya
  taṇhāsotena vuyhamānassa sattassa 2- mahākaruṇāya bhagavato taṇhādīnaṁ
  tadādīnavassa ca vibhāvanā, tassa vacanaṁ asaddahitvā anusotagāmino
  tassa purissa tasmiṁ rahade maraṇappattimaraṇamattadukkhappattiyo viya
  bhagavato vacanaṁ asampaṭicchantassa apāyuppatti ca sugatiyaṁ dukkhuppatti ca,
  tassa pana vacanaṁ saddahitvā hatthehi ca pādehi ca vāyāmakaraṇaṁ viya tena

  *  *  *  *  *  *
  Footnote: 1 dīṃahā. 10/65/32, Maṃū. 12/281/242, saṁ.sa. 15/172/165
  2 Sī. vuyhamāne purise
-------------------------------------------------
[page 395]
  Ca vāyāmena paratīraṁ patvā sukhena yathicchitaṭṭhānagamanaṁ viya bhagavato vacanaṁ
  sampaṭicchitvā taṇhādīsu ādīnavaṁ passitvā taṇhāsotassa
  paṭisotapabbajjādinekkhammavasena vīriyārambho āraddhavīriyassa ca teneva vīriyārambhena
  taṇhāsotātikkamanaṁ nibbānatīraṁ patvā arahattaphalasamāpattivasena yathāruci
  sukhavihāroti.
       Gāthāsu sahāpi dukkhena jaheyya kāmeti jhānamaggādhigamatthaṁ
  samathavipassanānuyogaṁ karonto bhikkhu yadipi tesaṁ pubbabhāgapaṭipadā kicchena kasirena
  sampajjati, na sukhena vīthiṁ otarati pubbabhāgabhāvanāya kilesānaṁ balavabhāvato,
  indriyānaṁ vā atikkhabhāvato, tathā sati sahāpi dukkhena jaheyya kāme,
  paṭhamajjhānena vikkhambhento tatiyamaggena samucchindanto kilesakāme pajaheyya.
  Etena dukkhāpaṭipade jhānamagge dasseti.
       Yogakkhemaṁ āyatiṁ patthayānoti anāgamitaṁ arahattaṁ icchanto ākaṅkhamāno.
  Ayañhettha adhippāyo:- yadipi etarahi kicchena kasirena jhānapurimamagge
  adhigacchāmi, ime pana nissāya upari arahattaṁ adhigantvā katakicco
  pahīnasabbadukkho bhavissāmīti sahāpi dukkhena jhānādīhi kāme pajaheyyāti.
  Atha vā yo kāmavitakkabahulo puggalo kalyāṇamittassa vasena pabbajjaṁ
  sīlavisodhanaṁ jhānādīnaṁ pubbabhāgapaṭipattiṁ vā paṭipajjanto kicchena kasirena
  assumukho rodamāno taṁ vitakkaṁ vikkhambheti, taṁ sandhāya vuttaṁ "sahāpi dukkhena
  jaheyya kāme"ti. So hi kicchenāpi kāme pajahanto jhānaṁ nibbattetvā taṁ
  jhānaṁ pādakaṁ katvā vipassanto anukkamena arahatte patiṭṭhaheyya. Tena
  vuttaṁ "yogakkhemaṁ āyatiṁ patthayāno"ti.
       Sammappajānoti vipassanāsahitāya maggapaññāya sammadeva pajānanto.
  Suvimuttacittoti tassa ariyamaggādhigamassa anantaraṁ phalavimuttiyā suṭṭhu
-------------------------------------------------
[page 396]
  Vimuttacitto. Vimuttiyā phassaye tattha tatthāti tasmiṁ tasmiṁ maggaphalādhigamanakāle
  vimuttiṁ nibbānaṁ phassaye phuseyya pāpuṇeyya adhigaccheyya sacchikareyya. Upayogatthe
  hi "vimuttiyā"ti idaṁ sāmivacanaṁ. Vimuttiyā vā ārammaṇabhūtāya tattha tattha
  tantaṁphalasamāpattikāle attano phalacittaṁ phassaye phuseyya pāpuṇeyya, nibbānogadhāya
  phalasamāpattiyā vihareyyāti attho. Sa vedagūti so vedasaṅkhātena maggañāṇena
  catunnaṁ saccānaṁ gatattā paṭividdhattā vedagū. Lokantagūti khandhalokassa pariyantaṁ
  gato. Sesaṁ suviññeyyameva.
                        Dasamasuttavaṇṇanā niṭṭhitā.
                           ------------
                          11. Carasuttavaṇṇanā
       [110] Ekādasame caratoti gacchantassa, caṅkamantassa vā. Uppajjati
  kāmavitakko vāti vatthukāmesu avītarāgatāya tādise paccaye kāmapaṭisaṁyutto
  vā vitakko uppajjati ce, yadi uppajjati. Byāpādavitakko vā vihiṁsāvitakko
  vāti āghātanimittabyāpādapaṭisaṁyutto vā vitakko, leḍḍudaṇḍādīhi paraviheṭhanavasena
  vihiṁsāya paṭisaṁyutto vā vitakko uppajjati ceti sambandho. Adhivāsetīti
  taṁ yathāvuttaṁ kāmavitakkādiṁ yathāpaccayaṁ attano citte uppannaṁ "itipāyaṁ vitakko
  pāpako, itipi akusalo, itipi sāvajjo, so ca kho attabyābādhāyapi
  saṁvattatī"tiādinā nayena paccavekkhaṇāya abhāvato adhivāseti attano cittaṁ
  āropetvā vāseti ce, adhivāsentoyeva ca nappajahati tadaṅgādippahānavasena
  nappaṭinissajjati, tato eva na vinodeti attano cittasantānato na nudati
  na nīharati, tathāavinodanato na byantīkaroti na vigatantaṁ karoti. Ātāpī
  pahitatto yathā tesaṁ antopi nāvasissati antamaso bhaṅgamattampi, evaṁ karoti,
-------------------------------------------------
[page 397]
  Ayaṁ pana tathā na karotīti attho. Tathābhūtova na anabhāvaṁ gameti anu anu
  abhāvaṁ na gameti. Nappajahati ce, na vinodeti cetiādinā cesaddaṁ yojetvā
  attho veditabbo.
       Caranti caranto. Evaṁbhūtoti evaṁ kāmavitakkādipāpavitakkehi samaṅgībhūto.
  Anātāpī anottāpīti kilesānaṁ ātāpanassa vīriyassa abhāvena anātāpī,
  pāputrāsāatāpanaparittāpanalakkhaṇassa ottappassa abhāvena anottāpī.
  Sattaṁ samitanti sabbakālaṁ niccaṁ. Kusīto hīnavīriyoti kusalehi dhammehi
  parihāyitvā akusalapakkhe kucchitaṁ sīdanato kosajjasamannāgamanato ca kusīto,
  sammappadhānavīriyābhāvena hīnavīriyo vīriyavirahitoti vuccati kathīyati. Ṭhitassāti gamanaṁ
  upacchinditvā tiṭṭhato. Sayanairiyāpathassa visesato kosajjapakkhikattā yathā
  taṁsamaṅgino vitakkā sambhavanti, taṁ dassetuṁ "jāgarassā"ti vuttaṁ.
       Sukkapakkhe tañce bhikkhu 1- nādhivāsetīti āraddhavīriyassāpi viharato
  anādimati saṁsāre cirakālabhāvitena tathārūpapaccayasamāyogena satisammosena vā
  kāmavitakkādi uppajjati ce, taṁ bhikkhu attano cittaṁ āropetvāā na vāseti
  ce, abbhantare na vāseti ceti 2- attho. Anadhivāsento kiṁ karotīti? pajahati
  chaḍḍeti. Kiṁ kacavaraṁ viya piṭakena? na hi, apica kho taṁ vinodeti nudati
  nīharati. Kiṁ balībaddaṁ viya paṭodena? na hi, atha kho na byantīkaroti
  vigatantaṁ karoti. Yathā tesaṁ antopi nāvasissati bhaṅgamattampi, tathā te karoti.
  Kathaṁ pana te tathā karoti? anabhāvaṁ gameti anu anu abhāvaṁ gameti,
  Vikkhambhanappahānena yathā suvikkhambhitā honti, tathā ne karotīti vuttaṁ
  hoti.

  *  *  *  *  *  *
  Footnote: 1 chaṂa. bhikkhave bhikkhu 2 Ma. nādhivāseti ceti
-------------------------------------------------
[page 398]
       Evaṁbhūtotiādīsu evaṁ kāmavitakkādīnaṁ anadhivāsanena suvisuddhāsayo samāno
  tāya ca āsayasampattiyā tannimittāya ca payogasampattiyā parisuddhasīlo
  indriyesu guttadvāro bhojane mattaññū satisampajaññena samannāgato
  jāgariyaṁ anuyutto tadaṅgādivasena kilesānaṁ ātāpanalakkhaṇena vīriyena
  samannāgatattā ātāpī sabbaso pāputrāsena samannāgatattā ottāpī satataṁ
  rattindivaṁ samitaṁ nirantaraṁ samathavipassanābhāvanānuyogavasena
  catubbidhasammappadhānasiddhiyā āraddhavīriyo pahitatto nibbānaṁ paṭipesitacittoti
  vuccati kathiyatīti attho. Sesaṁ vuttanayameva.
       Gāthāsu gehanissitanti ettha gehavāsīhi apariccattattā gehavāsīnaṁ
  sabhāvattā gehadhammattā vā gehaṁ vuccati vatthukāmo, atha vā
  gehapaṭibaddhabhāvato kilesakāmānaṁ nivāsaṭṭhānabhāvato vā vatthukattā vā
  kāmavitakkādigehanissitaṁ nāMa. Kummaggaṁ paṭipannoti yasmā ariyamaggassa upathabhāvato
  abhijjhādayo tadekaṭṭhadhammā ca kummaggo, tasmā kāmavitakkādibahulo puggalo
  kummaggaṁ paṭipanno nāMa. Mohaneyyesu mucchitoti mohasaṁvattaniyesu rūpādīsu
  mucchito sammatto ajjhopanno. Sambodhinti ariyamaggañāṇaṁ. Phuṭṭhunti phusituṁ
  pattuṁ. So tādiso micchāsaṅkappagocaro abhabbo, na kadāci taṁ pāpuṇātīti
  attho.
       Vitakkaṁ samayitvānāti yathāvuttaṁ micchāvitakkaṁ paṭisaṅkhānabhāvanābalehi
  vūpasametvā. Vitakkūpasame ratoti navannampi mahāvitakkānaṁ accantavūpasamabhūte
  arahatte nibbāne eva vā ajjhāsayena rato abhirato. Bhabbo so tādisoti
  so yathāvutto sammā paṭipajjamāno puggalo pubbabhāge samathavipassanābalena
  sabbavitakke yathārahaṁ tadaṅgādivasena vūpasametvā ṭhito vipassanaṁ ussukkāpetvā
-------------------------------------------------
[page 399]
  Maggapaṭipāṭiyā arahattamaggañāṇasaṅkhātaṁ nibbānasaṅkhātañca anuttaraṁ sambodhiṁ
  phuṭṭhuṁ adhigantuṁ bhabbo samatthoti.
                      Ekādasamasuttavaṇṇanā niṭṭhitā.
                         ----------------
                        12. Sampannasīlasuttavaṇṇanā
       [111] Dvādasame sampannasīlāti ettha tividhaṁ sampannaṁ
  paripuṇṇasamaṅgīmadhuravasena. Tesu:-
             "sampannaṁ sālikedāraṁ suvā bhuñjanti kosiya
              paṭivedemi te brahme na ne vāretumussahe"ti 1-
  ettha paripuṇṇattho sampannasaddo. "iminā Pātimokkhasaṁvarena upeto hoti
  samupeto upagato samupagato sampanno samannāgato"ti 2- ettha samaṅgibhāvattho
  sampannasaddo. "imissā Bhante mahāpaṭhaviyā heṭṭhimatalaṁ sampannaṁ, seyyathāpi
  khuddamadhuṁ anīlakaṁ, evamassādan"ti 3- ettha madhurattho sampannasaddo. Idha pana
  paripuṇṇatthepi samaṅgibhāvepi vaṭṭati, tasmā sampannasīlāti paripuṇṇasīlā
  hutvātipi, sīlasamaṅgino hutvātipi evamettha attho veditabbo.
       Tattha "paripuṇṇasīlā"ti iminā atthena khettadosavigamena khettapāripūri
  viya paripuṇṇaṁ nāma hoti. Tena vuttaṁ "khettadosavigamena khettapāripūri viya
  sīladosavigamena sīlapāripūri vuttā"ti. "sīlasamaṅgino"ti Iminā panatthena sīlena
  samaṅgībhūtā samodhānagatā samannāgatā hutvā viharathāti vuttaṁ hoti. Tattha dvīhi
  kāraṇehi sampannasīlatā hoti sīlavapattiyā ādīnavadassane, sīlasampattiyā
  ānisaṁsadassanena ca. Tadubhayampi visuddhimagge 4- vuttanayena veditabbaṁ. Tattha

  *  *  *  *  *  *
  Footnote: 1 khu.jā. 27/1872/366 (syā) 2 abhi.vi. 35/511/296
  3 viṃahā. 1/17/8 4 visuddhi. 1/67-72 (syā)
-------------------------------------------------
[page 400]
  "sampannasīlā"ti Ettāvatā kira bhagavā catupārisuddhisīlaṁ uddisitvā
  "pātimokkhasaṁvarasaṁvutā"ti iminā jeṭṭhakasīlaṁ dassetītiādinā ettha yaṁ vattabbaṁ,
  taṁ heṭṭhā vuttameva. Kimassa uttariṁ karaṇīyanti evaṁ sampannasīlānaṁ viharataṁ
  tumhākaṁ kinti siyā uttari kātabbaṁ, paṭipajjitabbanti ceti attho.
       Evaṁ "sampansīlā bhikkhave viharathā"tiādinā sampādanūpāyena saddhiṁ
  sīlasampadāya bhikkhū niyojento anekapuggalādhiṭṭhānaṁ katvā desaṁ ārabhitvā
  idāni yasmā ekapuggalādhiṭṭhānavasena pavattitāpi bhagavato desanā
  anekapuggalādhiṭṭhānāva hoti sabbasādhāraṇattā, tasmā taṁ
  ekapuggalādhiṭṭhānavasena dassento "carato cepi bhikkhave bhikkhuno"tiādimāha.
       Tattha abhijjhāyati etāyāti abhijjhā, parabhaṇḍābhijjhāyanalakkhaṇassa
  lobhassetaṁ adhivacanaṁ. Byāpajjati pūtibhavati cittaṁ etenāti byāpādo, "anatthaṁ
  me acarī"ti ādinayappavattassa ekūnavīsatiāghātavatthuvisayassa dosassetaṁ adhivacanaṁ
  ubhinnampi "tattha katamo kāmacchando, yo kāmesu kāmacchando kāmasneho
  kāmapipāsā kāmapariḷāho kāmamucchā kāmajjhosānan"ti, 1- tathā "lobho
  lubbhanā lubbhitattaṁ sārāgo sārajjanā sārajjitattaṁ abhijjhā lobho
  akusalamūlan"tiādinā, 2- "doso dussanā dussitattaṁ byāpādo byāpajjanā
  byāpajjitattaṁ virodho paṭivirodho caṇḍikkaṁ asuropo anattamanatā
  cittassā"tiādinā 3- ca vitthāro veditabbo. Vigato hotīti ayañca abhijjhā ayañca
  byāpādo vigato hoti apagato, pahīno hotīti attho. Ettāvatā
  kāmacchandanīvaraṇassa ca byāpādanīvaraṇassa ca pahānaṁ dassitaṁ hoti.
       Thinamiddhanti thinañceva middhañca. Tesu cittassa akammaññatā thinaṁ,
  ālasiyassetaṁ adhivacanaṁ vedanādīnaṁ tiṇṇaṁ khandhānaṁ akammaññatā middhaṁ,

  *  *  *  *  *  *
  Footnote: 1 abhi.saṅ. 34/1159/270 2 abhi.saṅ. 34/389/108
  3 abhi.saṅ. 34/418/116, 34/1066/252
-------------------------------------------------
[page 401]
  Apacalāyikabhāvassetaṁ adhivacanaṁ. Ubhinnampi "tattha katamaṁ thinaṁ, yā cittassa
  akallatā akammaññatā olīyanā sallīyanā. Tattha katamaṁ middhaṁ, yā kāyassa
  akallatā akammaññatā onāho pariyonāho"tiādinā 1- nayena vitthāro
  veditabbo.
       Uddhaccakukkuccanti uddhaccañceva kukkuccañca. Tattha uddhaccaṁ nāma
  cittassa uddhatākāro. Kukkuccaṁ nāma akatakalyāṇassa katapāpassa tappaccayā
  vippaṭisāro. Ubhinnampi "tattha katamaṁ uddhaccaṁ, yaṁ cittassa uddhaccaṁ avūpasamo
  cetaso vikkhepo bhantattaṁ cittassā"tiādinā 2- vitthāro. "akataṁ Vata me
  kalyāṇaṁ, akataṁ kusalaṁ, akataṁ bhīruttāṇaṁ, kataṁ pāpaṁ, kataṁ luddhaṁ, kataṁ
  kibbisan"tiādinā 3- pavattiākāro veditabbo.
       Vicikicchāti buddhādīsu saṁsayo. Tassā "satthari kaṅkhati vicikicchati na
  adhimuccati na sampasīdatī"tiādinā, "tattha katamā vicikicchā, yā kaṅkhā kaṅkhāyanā
  kaṅkhāyitattaṁ vimati vicikicchā dveḷhakaṁ dvedhāpatho saṁsayo anekaṁsaggāho āsappanā
  parisappanā apariyogāhanā chambhitattaṁ cittassa manovilekho"tiādinā 4- ca
  nayena vitthāro veditabbo.
       Ettha ca abhijjhābyāpādādīnaṁ vigamavasena ca pahānavasena ca tesaṁ
  vikkhambhanameva veditabbaṁ. Yaṁ sandhāya vuttaṁ:-
             "so abhijjhaṁ loke pahāya vigatābhijjhena cetasā viharati,
        abhijjhāya cittaṁ parisodheti. Byāpādapadosaṁ pahāya abyāpannacitto
        viharati, byāpādapadosā cittaṁ parisodheti. Thinamiddhaṁ pahāya

  *  *  *  *  *  *
  Footnote: 1 abhi.saṅ. 34/1162/270 2 abhi.saṅ. 34/429/119
  3 Ma.u. 14/248/215 4 abhi.saṅ. 34/1008/242
-------------------------------------------------
[page 402]
        Vigatathinamiddho viharati ālokasaññī sato sampajāno, thinamiddhā
        cittaṁ parisodheti. Uddhaccakukkuccaṁ pahāya anuddhato viharati ajjhattaṁ
        vūpasantacitto, uddhaccakukkuccā cittaṁ parisodheti. Vicikicchaṁ pahāya
        tiṇṇavicikiccho viharati akathaṁkathī kusalesu dhammesu, vicikicchāya cittaṁ
        parisodhetī"ti. 1-
       Tattha yathā nīvaraṇānaṁ pahānaṁ hoti, taṁ veditabbaṁ. Kathañca nesaṁ pahānaṁ
  hoti? kāmacchandassa tāva asubhanimitte yonisomanasikārena pahānaṁ hoti,
  subhanimitte ayonisomanasikārenassa uppatti. Tenāha bhagavā:-
             "atthi bhikkhave subhanimittaṁ, tattha ayonisomanasikārabahulīkāro,
        ayamāhāro anuppannassa vā kāmacchandassa uppādāya, uppannassa
        vā kāmacchandassa bhiyyobhāvāya vepullāyā"ti. 2-
       Evaṁ subhanimitte ayonisomanasikārena uppajjanakassa kāmacchandassa
  tappaṭipakkhato asubhanimitte yonisomanasikārena pahānaṁ hoti. Tattha asubhanimittaṁ
  nāma asubhampi asubhārammaṇampi, yonisomanasikāro nāma upāyamanasikāro
  pathamanasikāro anicce aniccanti vā dukkhe dukkhanti vā anattani anattāti
  vā asubhe asubhanti vā manasikāro. Taṁ tattha bahulaṁ pavattayato kāmacchando
  pahīyati. Tenāha bhagavā:-
                "atthi bhikkhave asubhanimittaṁ, tattha yonisomanasikārabahulīkāro,
           ayamāhāro anuppannassa vā kāmacchandassa anuppādāya, uppannassa
           vā kāmacchandassa pahānāyā"ti. 3-
       Apica cha dhammā kāmacchandassa pahānāya saṁvattanti asubhanimittassa
  uggaho asubhabhāvanānuyogo indriyesu guttadvāratā bhojane mattaññutā

  *  *  *  *  *  *
  Footnote: 1 abhi.vi. 35/508/294-5 2 saṁṃahā. 19/232/91 3 saṁṃahā. 19/232/94
-------------------------------------------------
[page 403]
  Kalyāṇamittatā sappāyakathāti. Dasavidhaṁ hi asubhanimittaṁ uggaṇhantassapi
  kāmacchando pahīyati, bhāventassapi, kāmacchando pahīyati, indriyesu
  pihitadvārassapi, catunnaṁ pañcannaṁ ālopānaṁ okāse sati udakaṁ pivitvā
  yāpanasīlatāya bhojane mattaññunopi, tena vuttaṁ:-
            "cattāro pañca ālope abhuñjitvā udakaṁ pive
             alaṁ phāsuvihārāya pahitattassa bhikkhuno"ti. 1-
       Asubhakammikatissattherasadise kalyāṇamitte sevantassapi kāmacchando
  pahīyati, ṭhānanisajjādīsu dasāsubhanissitasappāyakathāyapi pahīyati. Tena vuttaṁ "cha
  dhammā kāmacchandassa pahānāya saṁvattantī"ti.
       Paṭighanimitte ayonisomanasikārena byāpādassa uppādo hoti. Tattha
  paṭighampi paṭighanimittaṁ, paṭighārammaṇampi paṭighanimittaṁ. Ayonisomanasikāro
  sabbattha ekalakkhaṇo eva. Taṁ tasmiṁ nimitte bahulaṁ pavattayato byāpādo
  uppajjati. Tenāha bhagavā:-
             "atthi bhikkhave paṭighanimittaṁ, tattha ayonisomasikārabahulīkāro
         ayamāhāro anuppannassa vā byāpādassa uppādāya uppannassa
         vā byāpādassa bhiyyobhāvāya vepullāyā"ti. 4-
      Mettāya pana cetovimuttiyā yonisomanasikārenassa pahānaṁ hoti. Tattha
  "mettā"ti vutte appanāpi upacāropi vaṭṭati, "cetovimuttī"ti pana appanāva.
  Yonisomanasikāro vuttalakkhaṇova. Taṁ tattha bahulaṁ pavattayato byāpādo
  pahīyati. Tenāha bhagavā:-

  *  *  *  *  *  *
  Footnote: 1 khuṭhera. 26/983/395 2 chaṂa. paṭighampi
  3 chaṂa. ayaṁ saddo na dissati 4 saṁṃahā. 19/232/92
-------------------------------------------------
[page 404]
             "atthi Bhikkhave mettācetovimutti, tattha yonisomanasikārabahulīkāro,
         ayamāhāro anuppannassa vā byāpādassa anuppādāya, uppannassa
         vā byāpādassa pahānāyā"ti. 1-
       Apica cha dhammā byāpādassa pahānāya saṁvattanti mettānimittassa
  uggaho mettābhāvanā kammassakatāpaccavekkhaṇā paṭisaṅkhānabahulatā kalyāṇamittatā
  sappāyakathāti. Odissakānodissakadisāpharaṇānaṁ hi aññataravasena mettaṁ
  uggaṇhantassapi byāpādo pahīyati, odhisoanodhisodisāpharaṇavasena mettaṁ
  bhāventassapi byāpādo pahīyati, "tvaṁ etassa kuddho kiṁ karissati, kimassa
  sīlādīni vināsetuṁ sakkhissasi, nanu tvaṁ attano kammena āgantvā attano
  kammeneva gamissasi, parassa kujjhanaṁ nāma vītaccitaṅgāratattāyasalākagūthādīni
  gahetvā paraṁ paharitukāmatā viya hoti. Esopi tava kuddho kiṁ karissati,
  kinte sīlādīni vināsetuṁ sakkhissati, esa attano kammena āgantvā
  attano kammeneva gamissati, appaṭicchitapaheṇakaṁ viya paṭivātakhittarajomuṭṭhi viya
  ca etasseva esa kodho matthake patissatī"ti evaṁ attano ca parassa cāti
  ubhayesaṁ kammassakataṁ paccavekkhatopi, paccavekkhitvā paṭisaṅkhāne ṭhitassapi,
  assaguttattherasadise mettābhāvanārate kalyāṇamitte sevantassapi byāpādo
  pahīyati, ṭhānanisajjādīsu mettānissitasappāyakathāyapi pahīyati. Tena vuttaṁ "cha
  dhammā byāpādassa pahānāya saṁvattantī"ti.
       Aratiādīsu ayonisomanasikārena thinamiddhassa uppādo hoti. Arati nāma
  ukkaṇṭhitatā, tandī nāma kāyālasiyaṁ, vijambhitā nāma kāyavinamanā, bhattasammado
  nāma bhattamucchā bhattapariḷāho, cetaso līnattaṁ nāma cittassa līnākāro.

  *  *  *  *  *  *
  Footnote: 1 saṁṃahā. 19/232/94
-------------------------------------------------
[page 405]
  Imesu aratiādīsu ayonisomanasikāraṁ bahulaṁ pavattayato thinamiddhaṁ uppajjati.
  Tenāha bhagavā:-
             "atthi bhikkhave arati tandī vijambhitā bhattasammado cetaso
          līnattaṁ, tattha ayonisomanasikārabahulīkāro, ayamāhāro anuppannassa
          vā thinamiddhassa uppādāya, uppannassa vā thinamiddhassa bhiyyobhāvāya
          vepullāyā"ti. 1-
       Ārambhadhātuādīsu pana yonisomanasikārena thinamiddhassa pahānaṁ hoti.
  Ārambhadhātu nāma paṭhamārambhavīriyaṁ, nikkamadhātu nāma kosajjato nikkhantatāya
  tato balavataraṁ, parakkamadhātu nāma paraṁ paraṁ ṭhānaṁ akkamanato tatopi balavataraṁ.
  Imasmiṁ tippabhede vīriye yonisomanasikāraṁ bahulaṁ pavattayato thinamiddhaṁ pahīyati.
  Tenāha bhagavā:-
             "atthi bhikkhave ārambhadhātu nikkamadhātu parakkamadhātu,
          tattha yonisomanasikārabahulīkāro, ayamāhāro anuppannassa vā
          thinamiddhassa anuppādāya, uppannassa vā thinamiddhassa pahānāyā"ti. 2-
       Apica cha dhammā thinamiddhassa pahānāya saṁvattanti atibhojane nimittaggāho
  iriyāpathasamparivattanatā ālokasaññāmanasikāro abbhokāsavāso kalyāṇamittatā
  sappāyakathāti. Āharahatthakabhuttavamikatatthavaṭṭakālaṁsāṭakakākamāsakabhojanaṁ bhuñjitvā
  rattiṭṭhānadivāṭṭhāne nisinnassa hi samaṇadhammaṁ karoto thinamiddhaṁ mahāhatthī
  viya ottharantaṁ āgacchati, catupañcāalopaokāsaṁ pana ṭhapetvā pānīyaṁ pivitvā
  yāpanasīlassa bhikkhuno taṁ na hoti. Evaṁ atibhojane nimittaṁ gaṇhantassapi
  thinamiddhaṁ pahīyati. Yasmiṁ iriyāpathe thinamiddhaṁ okkamati, tato aññaṁ

  *  *  *  *  *  *
  Footnote: 1 saṁṃahā. 19/232/92 2 saṁṃahā. 19/232/94
-------------------------------------------------
[page 406]
  Parivattentassapi, rattiṁ candālokaṁ dīpālokaṁ ukkālokaṁ divā sūriyālokaṁ
  manasikarontassapi, abbhokāse vasantassapi, mahākassapattherasadise vigatathinamiddhe
  kalyāṇamitte sevantassapi thinamiddhaṁ pahīyati, ṭhānanisajjādīsu
  dhutaṅganissitasappāyakathāyapi pahīyati. Tena vuttaṁ "cha dhammā thinamiddhassa pahānāya
  saṁvattantī"ti.
       Cetaso avūpasame ayonisomanasikārena uddhaccakukkuccassa uppādo hoti.
  Avūpasamo nāma avūpasantākāro, atthato taṁ uddhaccakukkuccameva. Tattha
  ayonisomanasikāraṁ bahulaṁ pavattayato uddhaccakukkuccaṁ uppajjati. Tenāha:-
             "atthi bhikkhave cetaso avūpasamo, tattha ayonisomanasikārabahulīkāro,
         ayamāhāro anuppannassa vā uddhaccakukkuccassa uppādāya,
         uppannassa vā uddhaccakukkuccassa bhiyyobhāvāya
         vepullāyā"ti. 1-
       Samādhisaṅkhāte pana cetaso vūpasame yonisomanasikārenassa pahānaṁ hoti.
  Tenāha:-
             "atthi bhikkhave cetaso vūpasamo, tattha yonisomanasikārabahulīkāro,
         ayamāhāro anuppannassa vā uddhaccakukkuccassa anuppādāya,
         uppannassa vā uddhaccakukkuccassa pahānāyā"ti. 2-
      Apica cha dhammā uddhaccakukkuccassa pahānāya saṁvattanti bahussutatā
  paripucchakatā vinaye pakataññutā vuḍḍhasevitā kalyāṇamittatā sappāyakathāti.
  Bāhusaccenapi hi ekaṁ vā dve vā tayo vā cattāro vā pañca vā
  nikāye pāḷivasena ca atthavasena ca uggaṇhantassapi uddhaccakukkuccaṁ pahīyati,
  kappiyākappiyaparipucchābahulassapi, vinayapaññattiyaṁ ciṇṇavasibhāvatāya pakataññunopi,

  *  *  *  *  *  *
  Footnote: 1 saṁṃahā. 19/232/94 2 saṁṃahā. 19/232/94
-------------------------------------------------
[page 407]
  Vuḍḍhe mahallake there upasaṅkamantassapi, upālittherasadise vinayadhare
  kalyāṇamitte sevantassapi uddhaccakukkuccaṁ pahīyati, ṭhānanisajjādīsu
  kappiyākappiyanissitasappāyakathāyapi pahīyati. Tena vuttaṁ "cha dhammā
  uddhaccakukkuccassa pahānāya saṁvattantī"ti.
      Vicikicchāṭṭhāniyesu dhammesu ayonisomanasikārena vicikicchāya uppādo
  hoti. Vicikicchāṭṭhāniyā dhammā nāma punappunaṁ vicikicchāya kāraṇattā
  vicikicchāva. Tattha ayonisomanasikāraṁ bahulaṁ pavattayato vicikicchā uppajjati.
  Tenāha:-
             "atthi bhikkhave vicikicchāṭṭhāniyā dhammā tattha
         ayonisomanasikārabahulīkāro, ayamāhāro anuppannāya vā vicikicchāya
         uppādāya, uppannāya vā vicikicchāya bhiyyobhāvāya vepullāyā"ti. 1-
  Kusalādidhammesu pana yonisomanasikārena vicikicchāya pahānaṁ hoti.
  Tenāha:-
             "atthi bhikkhave kusalākusalā dhammā sāvajjānavajjā dhammā
         (sevitabbāsevitabbā dhammā,) 2- hīnappaṇītā dhammā kaṇhasukkasappaṭibhāgā
         dhammā, tattha yonisomanasikārabahulīkāro, ayamāhāro
         anuppannāya vā vicikicchāya anuppādāya, uppannāya vā vicikicchāya
         pahānāyā"ti 3-
      apica cha dhammā vicikicchāya pahānāya saṁvattanti bahussutatā paripucchakatā
  vinaye pakataññutā adhimokkhabahulatā kalyāṇamittatā sappāyakathāti. Bāhusaccavasenapi
  hi ekaṁ vā .pe. Pañca vā nikāye pāḷivasena ca atthavasena
  ca uggaṇhantassapi vicikicchā pahīyati, tīṇi ratanāni ārabbha kusalādibhedesu

  *  *  *  *  *  *
  Footnote: 1 saṁṃahā. 19/232/92 2 pāḷiyaṁ. natthi 3 saṁṃahā. 19/232/94
-------------------------------------------------
[page 408]
  Dhammesu paripucchābahulassapi, vinaye ciṇṇavasībhāvassapi, tīsu ratanesu
  okappanīyasaddhāsaṅkhātādhimokkhabahulassapi, saddhādhimutte vakkalittherasadise
  kalyāṇamitte sevantassapi vicikicchā pahīyati, ṭhānanisajjādīsu tiṇṇaṁ ratanānaṁ
  guṇanissitasappāyakathāyapi pahīyati. Tena vuttaṁ "cha dhammā vicikicchāya pahānāya
  saṁvattantī"ti.
      Ettha ca yathāvuttehi tehi tehi dhammehi vikkhambhanavasena pahīnānaṁ
  imesaṁ nīvaraṇānaṁ kāmacchandanīvaraṇassa tāva arahattamaggena accantappahānaṁ
  hoti, tathā thinamiddhanīvaraṇassa uddhaccanīvaraṇassa ca. Byāpādanīvaraṇassa pana
  kukkuccanīvaraṇassa ca anāgāmimaggena, vicikicchānīvaraṇassa sotāpattimaggena
  accantappahānaṁ hoti. Tasmā tesaṁ tathā pahānāya upakāradhamme dassetuṁ
  "āraddhaṁ hoti vīriyan"tiādi āraddhaṁ. Idameva vā yathāvuttaṁ abhijjhādīnaṁ
  nīvaraṇānaṁ pahānaṁ, yasmā hīnavīriyatāya kusītena, anupaṭṭhitassatitāya muṭṭhassatinā,
  appaṭippassaddhadarathatāya sāraddhakāyena, asamāhitatāya vikkhittacittena na
  kadācipi te sakkā nibbattetuṁ, pageva itaraṁ, tasmā yathā paṭipannassa so
  abhijjhādīnaṁ vigamo pahānaṁ sambhavati, taṁ dassetuṁ "āraddhaṁ hoti vīriyan"tiādi
  āraddhaṁ. Tassattho:- tesaṁ nīvaraṇānaṁ pahānāya sabbesampi vā saṅkilesadhammānaṁ
  samucchindanatthāya vīriyaṁ āraddhaṁ hoti, paggahitaṁ asithilappavattanti
  vuttaṁ hoti. Āraddhattā eva ca antarā saṅkocassa anāpajjanato
  asallīnaṁ.
       Upaṭṭhitā sati appamuṭṭhāti na kevalañca vīriyameva, satipi ārammaṇābhimukhabhāvena
  upaṭṭhitā hoti, tathā upaṭṭhitattā eva ca cirakatacirabhāsitānaṁ
  saraṇasamatthatāya asammuṭṭhā passaddhoti kāyacittadarathappassambhanena kāyopissa
-------------------------------------------------
[page 409]
  Passaddho hoti. Tattha yasmā nāmakāye passaddhe rūpakāyopissa passaddho
  eva hoti, tasmā "nāmakāyo rūpakāyo"ti avisesetvā "passaddho kāyo"ti
  vuttaṁ. Asāraddhoti so ca passaddhattā eva asāraddho, vigatadarathoti vuttaṁ
  hoti. Samāhitaṁ cittaṁ ekagganti cittampissa sammā āhitaṁ suṭṭhu ṭhapitaṁ
  appitaṁ viya hoti, samāhitattā eva ca ekaggaṁ acalaṁ nipphandanaṁ niriñjananti.
  Ettāvatā jhānamaggānaṁ pubbabhāgapaṭipadā kathitā. Tenevāha:-
             "carampi bhikkhave bhikkhu evaṁbhūto ātāpī ottāpī satataṁ
        samitaṁ āraddhavīriyo pahitattoti vuccatī"ti. 1-
  Tassattho heṭṭhā vutto eva.
       Gāthāsu yataṁ careti yatamāno careyya, caṅkamanādivasena gamanaṁ kappentopi
  "anuppannānaṁ pāpakānaṁ akusalānaṁ dhammānaṁ anuppādāya chandaṁ janeti
  vāyamatī"tiādinā 2- nayena vuttasammappadhānavīriyavasena yatanto ghaṭento vāyamanto
  yathā akusalā dhammā pahīyanti, kusalā dhammā bhāvanāpāripūriṁ gacchanti,
  evaṁ gamanaṁ kappeyyāti attho. Esa nayo sesesupi. Keci pana "yatan"ti
  etassa saṁyatoti atthaṁ vadanti. Tiṭṭheti tiṭṭheyya ṭhānaṁ kappeyya. Accheti
  nisīdeyya. Sayeti nipajjeyya. Yatamenaṁ pasārayeti etaṁ pasāretabbaṁ hatthapādādiṁ
  yataṁ yatamāno yathāvuttavīriyasamaṅgīyeva hutvā pasāreyya, sabbattha pamādaṁ
  vijaheyyāti adhippāyo.
       Idāni yathā paṭipajjanto yataṁ yatamāno nāma hoti, taṁ paṭipadaṁ
  dassetuṁ "uddhan"tiādi vuttaṁ. Tattha uddhanti upari. Tiriyanti tiriyato,
  puratthimadisādivasena samantato disābhāgesūti attho. Apācīnanti heṭṭhā.
  Yāvatā jagato gatīti yattakā sattasaṅkhārabhedassa lokassa pavatti, tattha

  *  *  *  *  *  *
  Footnote: 1 khu.iti. 25/110/329 2 saṁṃahā. 19/651-662/214 abhi.vi. 35/390/249
-------------------------------------------------
[page 410]
  Sabbatthāti attho. Ettāvatā anavasesato sammasanañāṇassa visayaṁ saṅgahetvā
  dasseti. Samavekkhitāti sammā hetunā nayena avekkhitā, aniccādivasena
  vipassakoti vuttaṁ hoti. Dhammānanti sattasuññānaṁ. Khandhānanti rūpādīnaṁ
  pañcannaṁ khandhānaṁ. Udayabbayanti udayañca vayañca. Idaṁ vuttaṁ hoti:- upari
  tiriyaṁ adhoti tisaṅgahe sabbasmiṁ loke atītādibhedabhinnānaṁ pañcupādānakkhandha-
  saṅkhātānaṁ sabbesaṁ rūpārūpadhammānaṁ aniccatādisammasanādhigatena udayabbayañāṇena
  pañcavīsatiyā ākārehi udayaṁ, pañcavīsatiyā ākārehi vayañca samavekkhitā
  samanupassitā bhaveyyāti.
       Cetosamathasāmīcinti cittasaṅkilesānaṁ accantavūpasamanato cetosamathasaṅkhātassa
  ariyamaggassa anucchavikapaṭipadaṁ ñāṇadassanavisuddhiṁ. Sikkhamānanti paṭipajjamānaṁ
  bhāventaṁ ñāṇaparamparaṁ nibbattentaṁ. Sadāti sabbakālaṁ, rattiñceva divā ca.
  Satanti catusampajaññena samannāgatāya satiyā satokāriṁ. Satataṁ pahitattoti
  sabbakālaṁ pahitatto nibbānaṁ paṭipesitattoti tathāvidhaṁ bhikkhuṁ buddhādayo ariyā
  āhu ācikkhanti kathenti. Sesaṁ vuttanayameva.
                       Dvādasamasuttavaṇṇanā niṭṭhitā.
                         ----------------
                          13. Lokasuttavaṇṇanā
       [112] Terasame lokoti lujjanapalujjanaṭṭhena loko, atthato purimaṁ
  ariyasaccadvayaṁ, idha pana dukkhaṁ ariyasaccaṁ veditabbaṁ. Svāyaṁ sattaloko
  saṅkhāraloko okāsalokoti vibhāgato sarūpato ca heṭṭhā vuttoyeva. Apica
  khandhalokādivasena ca anekavidho loko. Yathāha:-
-------------------------------------------------
[page 411]
             "lokoti Khandhaloko dhātuloko āyatanaloko vipattibhavaloko
         vipattisambhavaloko sampattibhavaloko sampattisambhavaloko, eko loko
         sabbe sattā āhāraṭṭhitikā, dve lokā nāmañca rūpañca, tayo
         lokā tisso vedanā, cattāro lokā cattāro āhārā, pañca
         lokā pañcupādānakkhandhā, cha lokā cha ajjhattikāni āyatanāni,
         satta lokā satta viññāṇaṭṭhitiyo, aṭṭha lokā aṭṭha lokadhammā,
         nava lokā nava sattāvāsā, dasa lokā dasāyatanāni dvādasa lokā
         dvādasāyatanāni, aṭṭhārasa lokā aṭṭhārasa dhātuyo"ti. 1-
      Evamanekadhā vibhattopi loko pañcasu upādānakkhandhesu eva saṅgahaṁ
  samosaraṇaṁ gacchati, upādānakkhandhā ca dukkhaṁ ariyasaccaṁ jātipi dukkhā .pe.
  Saṅkhittena pañcupādānakkhandhāpi dukkhāti. Tena vuttaṁ "atthato purimaṁ
  ariyasaccadvayaṁ, idha pana dukkhaṁ ariyasaccaṁ veditabban"ti. Nanu ca lujjanapalujjanaṭṭho
  avisesena pañcasu khandhesu sambhavatīti? saccaṁ sambhavati, yaṁ pana na lujjatīti
  gahitaṁ, taṁ tathā na hoti, ekaṁseneva lujjati palujjatīti so lokoti
  upādānakkhandhesveva lokasaddo nirūḷhoti veditabbo. Tasmā lokoti dukkhaṁ
  ariyasaccaṁ eva.
       Yadipi tathāgatasaddassa heṭṭhā tathāgatasutte nānānayehi vitthārato
  attho vibhatto, tathāpi pāḷiyā atthasaṁvaṇṇanāmukhena ayamettha vibhāvanā:-
  abhisambuddhoti "abhiññeyyato pariññeyyato"ti pubbe vuttavibhāgena vā
  avisesato tāva āsayānusayacariyādhimuttiādibhedato kusalākusalādivibhāgato
  vaṭṭappamāṇasaṇṭhānādibhedato, visesato vā pana "ayaṁ sassatāsayo, ayaṁ

  *  *  *  *  *  *
  Footnote: 1 khuṃahā. 29/14/10, khu.cūḷa. 30/58/8 (syā)
-------------------------------------------------
[page 412]
  Ucchedāsayo"tiādinā "kakkhaḷalakkhaṇā paṭhavīdhātu, paggharaṇalakkhaṇā āpodhātū"tiādinā
  ca abhivisiṭṭhena sayambhuñāṇena sammā aviparītaṁ yo yo attho
  yathā yathā bujjhitabbo, tathā tathā buddho ñāto, attapaccakkho katoti
  abhisambuddho.
       Lokasmāti yathāvuttalokato. Visaṁyuttoti visaṁsaṭṭho, tappaṭibaddhānaṁ
  sabbesaṁ saṁyojanānaṁ sammadeva samucchinnattā tato vippamuttoti attho.
  Lokasamudayoti suttantanayena taṇhā, abhidhammanayena pana abhisaṅkhārehi saddhiṁ
  diyaḍḍhakilesasahassaṁ. Pahīnoti bodhimaṇḍe arahattamaggañāṇena samucchedappahānavasena
  savāsanaṁ pahīno. Lokanirodhoti nibbānaṁ. Sacchikatoti attapaccakkho
  kato. Lokanirodhagāminī paṭipadāti sīlādikkhandhattayasaṅgaho ariyo aṭṭhaṅgiko
  maggo. So hi lokanirodhaṁ nibbānaṁ gacchati adhigacchati, tadatthaṁ ariyehi
  paṭipajjīyati cāti lokanirodhagāminī paṭipadāti vuccati.
       Ettāvatā tathāni abhisambuddho yāthāvato gatoti tathāgatoti ayamattho
  dassito hoti. Cattāri hi ariyasaccāni tathāni nāMa. Yathāha:-
             "cattārimāni bhikkhave tathāni avitathāni anaññathāni,
          katamāni cattāri, idaṁ dukkhanti bhikkhave tathametaṁ, avitathametaṁ,
          anaññathametan"ti 1- vitthāro.
       Apica tathāya gatoti tathāgato, tathaṁ gatoti tathāgato, gatoti ca avagato
  atīto patto paṭipannoti attho. Idaṁ vuttaṁ hoti:- yasmā bhagavā sakalaṁ
  lokaṁ tīraṇapariññāya tathāya aviparītāya gato avagato, tasmā loko tathāgatena
  abhisambuddhoti tathāgato. Lokasamudayaṁ pahānapariññāya tathāya gato atītoti
  tathāgato. Lokanirodhaṁ sacchikiriyāya tathāya gato pattoti tathāgato.

  *  *  *  *  *  *
  Footnote: 1 saṁṃahā. 19/1694/538
-------------------------------------------------
[page 413]
  Lokanirodhagāminiṁ paṭipadaṁ tathaṁ aviparītaṁ gato paṭipannoti ca tathāgatoti. Evaṁ imissā
  pāḷiyā bhagavato tathāgatabhāvadīpanavasena attho veditabbo.
       Iti bhagavā catusaccābhisambodhivasena attano tathāgatabhāvaṁ pakāsetvā
  idāni tattha diṭṭhādiabhisambodhivasenapi taṁ dassetuṁ "yaṁ bhikkhave"tiādimāha.
  Aṅguttarāṭṭhakathāyaṁ 1- pana "catūhi saccehi attano buddhabhāvaṁ kathetvā"tiādi
  vuttaṁ, taṁ tathāgatasaddabuddhasaddānaṁ atthato ninnānākaraṇataṁ dassetuṁ vuttaṁ.
  Tathā ceva hi pāḷi pavattāti. Tattha diṭṭhanti rūpāyatanaṁ. Sutanti saddāyatanaṁ.
  Mutanti patvā gahetabbato gandhāyatanaṁ rasāyatanaṁ phoṭṭhabbāyatanañca. Viññātanti
  sukhadukkhādidhammārammaṇaṁ. Pattanti pariyesitvā vā apariyesitvā vā pattaṁ.
  Pariyesitanti pattaṁ vā appattaṁ vā pariyesitaṁ. Anuvicaritaṁ manasāti cittena
  anusañcaritaṁ. Kassa pana anuvicaritaṁ manasāti? sadevakassa .pe. Sadevamanussāyāti
  sambandhanīyaṁ. Tattha saha devehīti sadevako, tassa sadevakassa. Sesapadesupi
  eseva nayo.
       Sadevakavacanena cettha pañcakāmāvacaradevaggahaṇaṁ veditabbaṁ, samārakavacanena
  chaṭṭhakāmāvacaradevaggahaṇaṁ, sabrahmakavacanena brahmakāyikādibrahmaggahaṇaṁ,
  sassamaṇabrāhmaṇivacanena sāsanassa paccatthikasamaṇabrāhmaṇaggahaṇañceva
  samitapāpabāhitapāpasamaṇabrāhmaṇaggahaṇañca, pajāvacanena sattalokaggahaṇaṁ,
  sadevamanussavacanena sammutidevāvasesamanussaggahaṇaṁ, evamettha tīhi padehi
  devamārabrahmehi saddhiṁ sattaloko, dvīhi pajāvasena sattalokova gahitoti veditabbo.
       Aparo nayo:- sadevakaggahaṇena arūpāvacaradevaloko gahitova.
  Samārakavacanena chakāmāvacaradevaloko, sabrahmakavacanena rūpībrahmaloko,

  *  *  *  *  *  *
  Footnote: 1 mano.pū. 2/23/301
-------------------------------------------------
[page 414]
  Sassamaṇabrāhmaṇādivacanena sammutidevehi saha avasesasattaloko gahito. Apicettha
  sadevakavacanena ukkaṭṭhaparicchedato sabbalokavisayassa bhagavato abhisambuddhabhāve
  pakāsite yesamevaṁ siyā "māro nāma mahānubhāvo chakāmāvacarissaro vasavattī,
  brahmā pana tatopi mahānubhāvataro dasahi aṅgulīhi dasasu cakkavāḷasahassesu
  ālokaṁ pharati, uttamajjhānasamāpattisukhaṁ paṭisaṁvedeti. Puthū ca samaṇabrāhmaṇā
  iddhimanto dibbacakkhukā paracittaviduno mahānubhāvā saṁvijjanti, ayañca
  sattanikāyo ananto aparimāṇo, kimetesaṁ sabbesaṁyeva visayo anavasesato
  bhagavatā abhisambuddho"ti tesaṁ vimatiṁ vidhamento bhagavā sadevakassa lokassā"tiādimāha.
       Porāṇā panāhu:- "sadevakassā"ti devatāhi saddhiṁ avasesalokaṁ
  pariyādiyati, "samārakassā"ti mārena saddhiṁ avasesalokaṁ, "sabrahmakassā"ti
  brahmehi saddhiṁ avasesalokaṁ. Evaṁ sabbepi tibhavūpage satte tīsu padesu
  pakkhipitvā puna dvīhi padehi pariyādiyanto "sassamaṇabrāhmaṇiyā pajāya
  sadevamanussāyā"ti āha. Evaṁ pañcahipi padehi khandhattayaparicchinne sabbasatte
  pariyādiyati.
       Yasmā taṁ tathāgatena abhisambuddhanti iminā idaṁ dasseti:- yaṁ
  aparimāṇāsu lokadhātūsu imassa sadevakassa lokassa "nīlaṁ pītakan"tiādi
  rūpārammaṇaṁ cakkhudvāre āpāthaṁ āgacchati, taṁ sabbaṁ "ayaṁ satto imasmiṁ khaṇe
  imaṁ nāma rūpārammaṇaṁ disvā sumano vā dummano vā majjhatto vā jāto"ti
  tathāgatassa evaṁ abhisambuddhaṁ. Tathā yaṁ aparimāṇāsu lokadhātūsu imassa
  sadevakassa lokassa "bherisaddo mudiṅgasaddo"tiādi saddārammaṇaṁ sotadvāre
  āpāthaṁ āgacchati, "mūlagandho tacagandho"tiādi gandhārammaṇaṁ ghānadvāre
  āpāthaṁ āgacchati, "mūlaraso khandharaso"tiādi rasārammaṇaṁ jivhādvāre āpāthaṁ
-------------------------------------------------
[page 415]
  Āgacchati, "kakkhaḷaṁ mudukan"tiādi paṭhavīdhātutejodhātuvāyodhātubhedaṁ phoṭṭhabbārammaṇaṁ
  kāyadvāre āpāthaṁ āgacchati, "ayaṁ satto imasmiṁ khaṇe imaṁ nāma phoṭṭhabbaṁ
  phusitvā sumano vā dummano vā majjhatto vā jāto"ti sabbaṁ taṁ tathāgatassa
  evaṁ abhisambuddhaṁ.
       Tathā yaṁ aparimāṇāsu lokadhātūsu imassa sadevakassa lokassa sukhādibhedaṁ
  dhammārammaṇaṁ manodvāre āpāthaṁ āgacchati, "ayaṁ satto imasmiṁ khaṇe imaṁ
  nāma dhammārammaṇaṁ jānitvā sumano vā dummano vā majjhatto vā jāto"ti
  sabbaṁ taṁ tathāgatassa evaṁ abhisambuddhaṁ. Evaṁ yaṁ imassa sadevakassa
  lokassa diṭṭhaṁ sutaṁ mutaṁ viññātaṁ, taṁ tathāgatena adiṭṭhaṁ vā asutaṁ vā amutaṁ
  vā aviññātaṁ vā natthi. Imassa pana mahājanassa pariyesitvā appattampi atthi,
  apariyesitvā appattampi atthi, pariyesitvā pattampi atthi, apariyesitvā
  pattampi atthi. Sabbampi tathāgatassa appattaṁ nāma natthi ñāṇena asacchikataṁ.
  Tato eva yaṁ aparimāṇāsu lokadhātūsu aparimāṇānaṁ sattānaṁ cakkhudvāre āpāthaṁ
  āgacchantaṁ rūpārammaṇaṁ nāma atthi, taṁ bhagavā sabbaṁ sabbākārena jānāti
  passati. Evaṁ jānatā passatā cānena taṁ iṭṭhāniṭṭhādivasena vā
  diṭṭhasutamutaviññātesu labbhamānapadavasena vā "katamantaṁ rūpaṁ rūpāyatanaṁ, yaṁ rūpaṁ catunnaṁ
  mahābhūtānaṁ upādāya vaṇṇanibhāsanidassanaṁ sappaṭighaṁ nīlaṁ pītakan'tiādinā 1-
  nayena anekehi nāmehi terasahi vārehi dvepaññāsāya nayehi vibhajjamānaṁ
  tatheva hoti, vitathaṁ natthi. Esa nayo sotadvārādīsupi āpāthamāgacchantesu
  saddādīsu.
       Tasmā tathāgatoti vuccatīti yaṁ yathā lokena gataṁ, tassa tatheva gatattā
  tathāgatoti vuccati. Pāḷiyaṁ pana "abhisambuddhan"ti vuttaṁ, taṁ tathāgatasaddena

  *  *  *  *  *  *
  Footnote: 1 abhi.saṅ. 34/521/205-6
-------------------------------------------------
[page 416]
  Samānatthaṁ iminā tathādassibhāvato tathāgatoti ayamattho dassito hoti.
  Vuttañhetaṁ dhammasenāpatinā:-
                "na tassa adiṭṭhamidhatthi kiñci
                 atho aviññātamajānitabbaṁ
                 sabbaṁ abhiññāsi yadatthi neyyaṁ
                 tathāgato tena samantacakkhū"ti. 1-
       Suttantepi vuttaṁ bhagavatā:-
             "yaṁ bhikkhave sadevakassa lokassa .pe. Sadevamanussāya
         pajāya diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā,
         tamahaṁ jānāmi, tamahaṁ abbhaññāsiṁ, taṁ tathāgatassa viditaṁ, taṁ
         tathāgato na upaṭṭhāsī"ti. 2-
       Yañca bhikkhave rattiṁ tathāgato anuttaraṁ sammāsambodhiṁ abhisambujjhatīti
  yassaṁ ca visākhapuṇṇamarattiyaṁ tathāāgatādiatthena tathāgato bhagavā bodhimaṇḍe
  aparājitapallaṅke nisinno tiṇṇaṁ mārānaṁ matthakaṁ madditvā uttaritarābhāvato
  anuttaraṁ sammāsambodhiṁ āsavakkhayañāṇena saddhiṁ sabbaññutaññāṇaṁ adhigacchati.
  Yañca rattiṁ anupādisesāya nibbānadhātuyā parinibbāyatīti yassaṁ ca
  visākhapuṇṇamarattiyaṁyeva kusirānāyaṁ upavattane mallānaṁ sālavane yamakasālānamantare
  anupādisesāya nibbānadhātuyā parinibbāyati. Yaṁ etasmiṁ antareti imāsaṁ
  dvinnaṁ saupādisesānupādisesanibbānadhātūnaṁ vemajjhe pañcacattālīsavassaparimāṇe
  kāle paṭhamabodhiyampi majjhimabodhiyampi yaṁ suttageyyādippabhedaṁ dhammaṁ bhāsati
  niddisanavasena, lapati uddisanavasena. Niddisati paṭiniddisanavasena. Sabbaṁ taṁ

  *  *  *  *  *  *
  Footnote: 1 khuṃahā. 29/727/436 khu.cūḷa. 30/492/242, (syā) khu.paṭi. 31/121/136-7
  2 aṅ.catukka. 21/24/29
-------------------------------------------------
[page 417]
  Tatheva hotīti taṁ etthantare desitaṁ sabbaṁ suttageyyādi navaṅgaṁ buddhavacanaṁ
  atthato byañjanato ca anupavajjaṁ anūnaṁ anadhikaṁ sabbākāraparipuṇṇaṁ
  rāgamadanimmadanaṁ .pe. Mohamadanimmadanaṁ, natthi tattha vālaggamattampi avakkhalitaṁ,
  ekamuddikāya lañchitaṁ viya ekanāḷiyā mitaṁ viya ekatulāya tulitaṁ viya ca taṁ
  tatheva hoti yassatthāya bhāsitaṁ, ekanteneva tassa sādhanato, no aññathā.
  Tasmā kathaṁ avitathaṁ anaññathaṁ. Etena tathāgatoti dasseti. Gadāttho ayaṁ
  gatasaddo dakārassa takāraṁ katvā, tasmā tathaṁ gadatīti tathāgatoti attho. Atha
  vā āgadanaṁ āgado, vacananti attho. Tatho aviparīto āgado assāti
  dakārassa takāraṁ katvā tathāgatoti evamettha padasiddhi veditabbā.
       Yathāvādī tathākārīti ye dhammā bhagavā "ime dhammā akusalā sāvajjā
  viññugarahitā samattā samādinnā ahitāya dukkhāya saṁvattantī"ti paresaṁ dhammaṁ
  desento vadati, te dhamme ekanteneva sayaṁ pahāsi. Ye pana dhamme bhagavā
  "ime dhammā kusalā anavajjā viññupasatthā samattā samādinnā hitāya sukhāya
  saṁvattantī"ti vadati, te dhamme ekanteneva sayaṁ upasampajja vihāsi. Tasmā
  yathāvādī bhagavā, tathākārīti veditabbo. Yathākārī tathāvādīti sammadeva
  sīlādiparipūraṇavasena sammā paṭipanno sayaṁ yathākārī bhagavā, tatheva dhammadesanāya
  paresaṁ tattha patiṭṭhāpanavasena tathāvādī. Bhagavato hi vācāya kāyo anulometi,
  kāyassapi vācā. Tasmā yathāvādī tathākārī, yathākārī tathāvādī ca hoti.
  Evaṁbhūtassa cassa yathā vācā, kāyopi tathā gato pavatto. Yathā ca kāyo,
  vācāpi tathā gatā pavattāti attho.
       Abhibhū anabhibhūtoti upari bhavaggaṁ heṭṭhā avīcinirayaṁ pariyantaṁ katvā tiriyaṁ
  aparimāṇāsu lokadhātūsu bhagavā sabbasatte abhibhavati sīlenapi samādhināpi
-------------------------------------------------
[page 418]
  Paññāyapi vimuttiyāpi vimuttiñāṇadassanenapi, na tassa tulā vā pamāṇaṁ vā
  atthi, asamo asamasamo appaṭimo appaṭibhāgo appaṭipuggalo atulo appameyyo
  anuttaro dhammarājā devātidevo sakkānaṁ brahmānaṁ atibrahmā. Tato eva
  sayaṁ na kenaci abhibhūtoti anabhibhūto. Aññadatthūti ekasatthe nipāto. Yañhi
  kiñci neyyaṁ nāma, sabbantaṁ hatthatale āmalakaṁ viya passatīti daso. Aviparītaṁ
  āsayādiavabodhena hitūpasaṁhārādinā ca satte, bhāvaññathattūpanayanavasena 1-
  saṅkhāre, sabbākārena suciṇṇavasitāya samāpattiyo cittañca vase vattetīti
  vasavattī. Ettāvatā abhibhavanaṭṭhena bhagavā attano tathāgatabhāvaṁ dasseti.
       Tatrevaṁ padasiddhi veditabbā:- agado viya agado. Ko panesa?
  Desanāvilāso ceva puññussayo ca. Teneva hesa mahānubhāvo bhisakko viya
  dibbāgadena sappe, sabbe parappavādino sadevakañca lokaṁ abhibhavati. Iti
  sabbalokābhibhavane tatho aviparīto desanāvilāso ceva puññussayo ca agado
  assāti dakārassa takāraṁ katvā tathāgatoti veditabbo. Tena vuttaṁ "sadevake
  bhikkhave loke .pe. Vasavattī, tasmā tathāgatoti vuccatī"ti.
       Gāthāsu sabbalokaṁ abhiññāyāti tedhātukalokasannivāsaṁ jānitvā.
  Sabbaloke yathātathanti tasmiṁ tedhātukalokasannivāse yaṅkiñci neyyaṁ, taṁ sabbaṁ
  yathātathaṁ aviparītaṁ jānitvā. Sabbalokavisaṁyuttoti catunnaṁ yogānaṁ anavasesappahānena
  sabbenapi lokena visaṁyutto vippamutto. Anūpayoti 2- sabbasmimpi
  loke taṇhādiṭṭhiupayehi 3- anūpayo tehi upayehi virahito.
       Sabbābhibhūti rūpādīni sabbārammaṇāni sabbaṁ saṅkhāragataṁ sabbepi māre
  abhibhavitvā ṭhito. Dhīroti dhitisampanno. Sabbaganthappamocanoti sabbe
  abhijjhākāyaganthādike mocetvā ṭhito veneyyasantānenapi 4- attano desanāvilāsena
  ca tesaṁ pamocanato

  *  *  *  *  *  *
  Footnote: 1 Sī. bhavattayūpanayanavasena 2 Sī.,ka. anūsayoti
  3 Sī.,ka. taṇhādiṭṭhiusayehi 4 Sī.,ka. veneyyasantānena
-------------------------------------------------
[page 419]
  Sabbaganthappamocano. Phuṭṭhāssāti phuṭṭhā assa. Karaṇatthe idaṁ sāmivacanaṁ,
  phuṭṭhā anenāti attho. Paramā santīti nibbānaṁ. Tañhi tena ñāṇaphusanena
  phuṭṭhaṁ. Tenevāha "nibbānaṁ akutobhayanti. Atha vā paramā santīti uttamā
  santi. Katarā sāti? nibbānaṁ. Yasmā pana nibbāne kutoci bhayaṁ natthi,
  tasmā taṁ akutobhayanti vuccati.
       Anīghoti niddukkho. Sabbakammakkhayaṁ pattoti sabbesaṁ kammānaṁ khayaṁ
  pariyosānaṁ accantābhāvaṁ patto. Vimutto upadhisaṅkhayeti upadhikkhayasaṅkhāte
  nibbāne tadārammaṇāya phalavimuttiyā vimutto. Esa soti eso so. Sīho
  anuttaroti parissayānaṁ sahanaṭṭhena kilesānaṁ hananaṭṭhena ca tathāgato anuttaro
  sīho nāMa. Brahmanti seṭṭhaṁ. Cakkanti dhammacakkaṁ. Pavattayīti tiparivaṭṭaṁ
  dvādasākāraṁ pavattesi.
       Itīti evaṁ tathāgatassa guṇe jānitvā. Saṅgammāti samāgantvā. Taṁ
  namassantīti taṁ tathāgataṁ te saraṇaṁ gatā devamanussā namassanti. Mahantehi
  sīlādiguṇehi samannāgatattā mahantaṁ, catuvesārajjayogena vītasāradaṁ. Imāni yaṁ
  vadantā te namassanti, taṁ dassetuṁ dantotiādi vuttaṁ taṁ uttānatthameva.
       Iti imasmiṁ catukkanipāte chaṭṭhe sattame ca sutte vaṭṭaṁ kathitaṁ,
  paṭhamadutiyatatiyadvādasamaterasamesu vivaṭṭaṁ sesesu vaṭṭavivaṭṭaṁ kathitanti veditabbaṁ.
                       Terasamasuttavaṇṇanā niṭṭhitā.
                   Iti paramatthadīpaniyā khuddakanikāyaṭṭhakathāya
                             itivuttakassa
                       catukkanipātavaṇṇanā niṭṭhitā.
                         ----------------
-------------------------------------------------
[page 420]
                         Nigamanakathā
  ettāvatā ca:-
           dhammissarena jagato dhammalokavidassinā
           dhammānaṁ bodhaneyyānaṁ jānatā desanāvidhiṁ.
           Taṁ taṁ nidānamāgamma sabbalokahitesinā
           ekakādippabhedena desitāni mahesinā.
           Dasuttarasataṁ dve ca suttāni itivuttakaṁ
           itivuttappabhedena saṅgāyiṁsu mahesayo.
           Chaḷābhiññāvasippattā pabhinnapaṭisambhidā
           yantaṁ sāsanadhoreyhā dhammasaṅgāhakā pure.
           Tassa atthaṁ pakāsetuṁ porāṇaṭṭhakathānayaṁ
           nissāya yā samāraddhā atthasaṁvaṇṇanā mayā.
           Sā tattha paramatthānaṁ suttantesu yathārahaṁ
           pakāsanā paramattha- dīpanī nāma nāmato.
           Sampattā pariniṭṭhānaṁ anākulavinicchayā
           aṭṭhattiṁsappamāṇāya pāḷiyā bhāṇavārato. 1-
           Iti taṁ saṅkharontena yantaṁ adhigataṁ mayā
           puññaṁ tassānubhāvena lokanāthassa sāsanaṁ.

  *  *  *  *  *  *
  Footnote: 1 Ma. tiṁsamattāya pāḷiyā, bhāṇavārapamāṇato
-------------------------------------------------
[page 421]
               Ogāsetvā visuddhāya sīlādipaṭipattiyā
               sabbepi pāṇino 1- hontu vimuttirasabhāgino.
               Ciraṁ tiṭṭhatu lokasmiṁ sammāsambuddhasāsanaṁ
               tasmiṁ sagāravā niccaṁ hontu sabbepi pāṇino.
               Sammā vassatu kālena devopi jagatippati
               saddhammanirato lokaṁ dhammeneva pasāsatūti.
               Iti badaratitthavihāravāsinā ācariyadhammapālena katā.
                      Itivuttakassa aṭṭhakathā niṭṭhitā.
                         -----------------

  *  *  *  *  *  *
  Footnote: 1 Ma. dehino
-------------------------------------------------
