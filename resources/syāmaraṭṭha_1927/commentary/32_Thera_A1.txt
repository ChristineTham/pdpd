[page 001]
                    Paramatthadīpanī nāma khuddakanikāyaṭṭhakathā
                           theragāthāvaṇṇanā
                             --------
                 namo tassa bhagavato arahato sammāsambuddhassa.
                            Ganthārambhakathā
            mahākāruṇikaṁ nāthaṁ ñeyyasāgarapāraguṁ
            vande nipuṇagambhīraṁ vicittanayadesanaṁ. 1-
            Vijjācaraṇasampannā yena nīyanti 2- lokato
            vande tamuttamaṁ dhammaṁ sammāsambuddhapūjitaṁ.
            Sīlādiguṇasampanno ṭhito maggaphalesu yo
            vande ariyasaṁghaṁ taṁ puññakkhettaṁ anuttaraṁ.
            Vandanājanitaṁ puññaṁ iti yaṁ ratanattaye
            hatantarāyo sabbattha hutvāhaṁ tassa tejasā.
            Yā tā subhūtiādīhi katakiccehi tādihi
            therehi bhāsitā gāthā therīhi ca nirāmisā.
            Udānādinā vidhinā 3- gambhīrā nipuṇā sutā 4-
            suññatāpaṭisaṁyuttā ariyadhammappakāsikā
            theragāthāti nāmena therīgāthāti tādino
            yā khuddakanikāyamhi saṅgāyiṁsu mahesayo.

  *  *  *  *  *  *
  Footnote: 1 chaṂa. vande nipuṇagambhīra- vicitranayadesanaṁ 2 chaṂa. niyyanti
  3 chaṂa. udānanādavidhinā, Ma. udānādividhanā, Sī. udānādividhinā ceva 4 chaṂa. subhā
-------------------------------------------------
[page 002]
            Tāsaṁ gambhīrañāṇehi ogāhetabbabhāvato
            kiñcāpi dukkarā 1- kātuṁ atthasaṁvaṇṇanā mayā.
            Sahasaṁvaṇṇanaṁ yasmā dharate satthu sāsanaṁ
            pubbācariyasīhānaṁ tiṭṭhateva vinicchayo.
            Tasmā taṁ avalambitvā ogāhetvāna pañcapi
            nikāye upanissāya porāṇaṭṭhakathānayaṁ.
            Suvisuddhaṁ asaṅkiṇṇaṁ nipuṇatthavinicchayaṁ
            mahāvihāravāsīnaṁ samayaṁ avilomayaṁ
            yāsaṁ attho duviññeyyo anupubbikathaṁ 2- vinā
            tāsaṁ tañca vibhāvento dīpayanto vinicchayaṁ.
            Yathābalaṁ karissāmi atthasaṁvaṇṇanaṁ sutaṁ 3-
            sakkaccaṁ theragāthānaṁ therīgāthānameva ca.
            Iti ākaṅkhamānassa saddhammassa ciraṭṭhitiṁ
            tadatthaṁ vibhajantassa nisāmayatha sādhavoti.
       Kā panekā 4- theragāthā therīgāthā ca? kathañca pavattāti? kāmañcāyamattho
  Gāthāsu vuttoyeva, pākaṭakaraṇatthaṁ 5- pana punapi vuccate:- tattha theragāthā
  tāva subhūtittherādīhi bhāsitā. Yā hi te attanā yathādhigataṁ maggaphalasukhaṁ
  paccavekkhitvā kāci udānavasena, kāci attano samāpattivihārapaccavekkhaṇavasena,
  kāci pucchāvasena, kāci parinibbānasamaye sāsanassa niyyānikabhāvavibhāvanavasena
  abhāsiṁsu, tā sabbā saṅgītikāle ekajjhaṁ katvā "theragāthā"icceva dhammasaṅgāhakehi
  saṅgītā. Therīgāthā pana theriyo uddissa desitā.

  *  *  *  *  *  *
  Footnote: 1 Sī. dukkaraṁ 2 Sī. ānupubbīkathaṁ 3 chaṂa. subhaṁ
  4 chaṂa. panetā 5 Sī.,Ma. pākaṭabhāvakaraṇatthaṁ
-------------------------------------------------
[page 003]
          Tā pana vinayapiṭakaṁ suttantapiṭakaṁ abhidhammapiṭakanti tīsu piṭakesu
  suttantapiṭakapariyāpannā. Dīghanikāyo majjhimanikāyo saṁyuttanikāyo aṅguttaranikāyo
  khuddakanikāyoti pañcasu nikāyesu khuddakanikāyapariyāpannā, suttaṁ geyyaṁ veyyākaraṇaṁ
  gāthā udānaṁ itivuttakaṁ jātakaṁ abbhūtadhammaṁ vedallanti navasu sāsanaṅgesu
  gāthaṅgasaṅgahaṁ gatā.
         Dvāsīti 1- buddhato gaṇhiṁ dvesahassāni bhikkhuto
         caturāsītisahassāni ye me dhammā pavattinoti
  evaṁ dhammabhaṇḍāgārikena paṭiññātesu caturāsītiyā dhammakkhandhasahassesu
  katipayadhammakkhandhasaṅgahaṁ gatā.
          Tattha theragāthā tāva nipātato ekakanipāto ekuttaravasena yāva
  cuddasakanipātāti cuddasakanipāto soḷasakanipāto vīsatinipāto tiṁsanipāto 2-
  cattāḷīsanipāto paññāsanipāto saṭṭhinipāto sattatinipātoti 3- ime sattanipātā 3-
  ekavīsatinipātasaṅgahā nipatanaṁ 4- nikkhipananti nipāto. Eko ekeko gāthānaṁ
  nipāto nikkhepo etthāti ekanipāto. Iminā nayena sesesupi attho
  veditabbo.
          Tattha ekakanipāte dvādasa vaggā. Ekekasmiṁ vagge dasa dasa katvā
  vīsuttarasataṁ therā, tattikāeva gāthā. Vuttaṁ hi:-
         vīsuttarasataṁ therā katakiccā anāsavā
         ekakamhi 5- nipātamhi susaṅgītā mahesibhīti.

  *  *  *  *  *  *
  Footnote: 1 Sī. dvāsītiṁ 2 Sī. tiṁsatinipāto 3-3 chaṂa. ime pāṭhā na dissanti
  4 chaṂa. nipātanaṁ 5 Ma. ekekamhi
-------------------------------------------------
[page 004]
      Dukanipāte ekūnapaññāsa therā, aṭṭhanavuti gāthā.
  Tikanipāte soḷasa therā, aṭṭhacattāḷīsa gāthā.
  Catukkanipāte terasa therā, dvepaññāsa gāthā.
  Pañcakanipāte dvādasa therā, saṭṭhi gāthā.
  Chakkanipāte cuddasa therā, caturāsīti gāthā.
  Sattakanipāte pañca therā, pañcatiṁsa gāthā.
  Aṭṭhakanipāte tayo therā, catuvīsati gāthā.
  Navakanipāte eko thero, nava gāthā.
  Dasakanipāte satta therā, sattati gāthā.
  Ekādasakanipāte eko thero, ekādasa gāthā.
  Dvādasakanipāte dve therā catuvīsati gāthā.
  Terasakanipāte eko thero, terasa gāthā.
  Cuddasakanipāte dve therā, aṭṭhavīsati gāthā.
  Paṇṇarasakanipāto 1- natthi.
  Soḷasakanipāte dve therā, dvattiṁsa gāthā.
  Vīsatinipāte dasa therā, pañcacattāḷīsādhikāni dve gāthāsatāni.
  Tiṁsanipāte tayo therā, sataṁ pañca ca gāthā.
  Cattāḷīsanipāte eko thero, dvecattāḷīsa gāthā.
  Paññāsanipāte eko thero, pañcapaññāsa gāthā.
  Saṭṭhinipāte eko thero, aṭṭhasaṭṭhi gāthā.
  Sattatinipātepi 2- eko thero, ekasattati gāthā.
        Sampiṇḍetvā pana dve satāni catusaṭaṭhi ca therā, sahassaṁ tīṇi satāni

  *  *  *  *  *  *
  Footnote: 1 chaṂa. pannarasanipāto 2 chaṂa. sattatinipāte
-------------------------------------------------
[page 005]
  Saṭṭhi ca gāthāti. Vuttampi cetaṁ:-
           sahassaṁ honti tā gāthā tīṇi saṭṭhi satāni ca
           therā ca dve satā saṭṭhi cattāro ca pakāsitāti.
       Therīgāthā pana ekakanipāto ekuttaravasena yāva navakanipātāti navakanipāto
  ekādasakanipāto dvādasakanipāto soḷasakanipāto vīsatinipāto tiṁsatinipāto 1-
  cattāḷīsanipāto mahānipātoti soḷasanipātasaṅgahā. Tattha
       ekakanipāte aṭṭhārasa theriyo, aṭṭhāraseva gāthā.
  Dukanipāte dasa theriyo, vīsati gāthā.
  Tikanipāte aṭṭha theriyo, catuvīsati gāthā.
  Catukkanipāte ekā therī, catasso gāthā.
  Pañcakanipāte dvādasa theriyo, saṭṭhi gāthā.
  Chakkanipāte aṭṭha theriyo, aṭṭhacattāḷīsa gāthā.
  Sattakanipāte tisso theriyo, ekavīsati gāthā.
  Aṭṭhakanipātato paṭṭhāya yāva soḷasakanipātā ekekā theriyo
                    taṁtaṁnipātaparimāṇā gāthā.
  Vīsatinipāte pañca theriyo, aṭṭhārasasatagāthā. 2-
  Tiṁsanipāte ekā therī, catuttiṁsa gāthā.
  Cattāḷīsanipāte ekā therī, aṭṭhacattāḷīsa gāthā.
  Mahānipātepi ekā therī, pañcasattati gāthā.
       Evamettha nipātānaṁ gāthāvaggānaṁ 3- gāthānañca parimāṇaṁ veditabbaṁ.
                         Ganthārambhakathā niṭṭhitā.

  *  *  *  *  *  *
  Footnote: 1 chaṂa. tiṁsanipāto 2 Sī.,Ma. catasso theriyo, sattanavutigāthā
  3 Sī. ayaṁ pāṭho na dissati
-------------------------------------------------
[page 006]
                     Nidānagāthāvaṇṇanā 1-
       evaṁ paricchinnaparimāṇāsu panetāsu theragāthā ādi. Tatthāpi:-
           "sīhānaṁva nadantānaṁ dāṭhīnaṁ girigabbhare
            suṇātha bhāvitattānaṁ gāthā atthupanāyikā"ti 2-
  ayaṁ paṭhamamahāsaṅgītikāle āyasmatā ānandena tesaṁ therānaṁ thomanatthaṁ bhāsitā
  gāthā ādi. Tattha sīhānanti sīhasaddo "sīho bhikkhave migarājā"tiādīsu 3-
  migarāje āgato. "atha Kho sīho senāpati yena bhagavā tenupasaṅkamī"tiādīsu 4-
  paññattiyaṁ. "sīhoti Kho bhikkhave tathāgatassetaṁ adhivacanaṁ arahato sammāsam-
  buddhassā"tiādīsu 5- tathāgate. Tattha yathā 6- tathāgate sadisakappanāya āgato, evaṁ
  idhāpi sadisakappanāvaseneva veditabbo, tasmā sīhānaṁvāti sīhānaṁ iva. Sandhivasena
  saralopo "evaṁsa te"tiādīsu 7- viya. Tattha ivāti nipātapadaṁ. Suṇāthāti ākhyātapadaṁ.
  Itarāni nāmapadāni. Sīhānaṁvāti ca sambandhe sāmivacanaṁ. Kāmañcettha sambandhī
  sarūpato na vutto, atthato pana vuttova hoti. Yathā hi "oṭṭhasseva
  mukhaṁ etassā"ti vutte oṭṭhassa mukhaṁ viya mukhaṁ etassāti ayamattho vuttoeva
  hoti, evamidhāpi "sīhānaṁvā"ti vutte sīhānaṁ nādo viyāti ayamattho vuttoeva
  hoti. Tattha mukhasaddasannidhānaṁ hotīti ce, idhāpi "nadantānan"ti padasannidhānato,
  tasmā sīhānaṁvāti nidassanavacanaṁ. 8- Nadantānanti tassa nidassitabbena sambandha-
  dassanaṁ. Dāṭhīnanti tabbisesanaṁ. Girigabbhareti tassa pavattiṭṭhānadassanaṁ. Suṇāthāti
  savane niyojanaṁ. Bhāvitattānanti sotabbassa pabhavadassanaṁ. Gāthāti sotabbavatthudassanaṁ.

  *  *  *  *  *  *
  Footnote: 1 ka. nidānakathāvaṇṇanā 2 chaṂa. atthūpanāyikā, Sī. attūpanāyikā evamuparipi
  3 aṅ.catukka. 21/33/38 sīhasutta 4 aṅ.pañcaka. 22/34/41 sīhasenāpatisutta (syā)
  5 aṅ pañcaka. 22/99/137 sīhasutta (syā), aṅḍasaka. 24/21/26 sīhanādasutta
  6 Sī. ādīsu yattha tathāgateva vuttaṁ, yathā 7 Ma. mūla. 12/22/13 sabbāsavasutta
  8 Sī. nidassanavacanametaṁ
-------------------------------------------------
[page 007]
  Atthupanāyikāti tabbisesanaṁ. Kāmañcettha "sīhānaṁ nadantānaṁ dāṭhīnan"ti pulliṅga-
  vasena āgataṁ. 1- Liṅgaṁ pana parivattetvā "sīhīnan"tiādinā itthīliṅgavasenāpi
  attho veditabbo. Ekasesavasena vā sīhā ca sīhiyo ca sīhā, tesaṁ sīhānantiādinā
  sādhāṇā hetā tisso nidānagāthā theragāthānaṁ therīgāthānañcāti.
       Tattha sahanato hananato ca sīho. Yathā hi sīhassa migarañño balavisesayogato
  sarabhamigamattavāraṇādināpi 2- parissayo nāma natthi, vātātapādiparissayampi so
  sahatiyeva, gocarāya pakkamantopi tejussadatāya mattagandhahatthivanamahiṁsādike
  samāgantvā abhīrū acchambhī abhibhavati, abhibhavanto ca te aññadatthu hantvā
  tattha mudumaṁsāni bhakkhayitvā sukheneva viharati, evametepi mahātherā ariyabalavisesa-
  yogena sabbesampi parissayānaṁ sahanato, rāgādisaṅkilesabalassa abhibhavitvā hananato
  pajahanato tsesadabhāvena kutocipi abhīrū acchambhī jhānādisukhena viharantīti sahanato
  hananato ca sīhā viyāti sīhā. Saddatthato pana yathā kantanatthena ādianta-
  vippallāsato takkaṁ vuccati, evaṁ hiṁsanaṭṭhena sīho veditabbo. Tathā sahanatthenāpi 3-
  visodarādipakkhepena 4- niruttinayena pana vuccamāne vattabbameva natthi. Athavā yathā
  migarājā kesarasīho attano tejussadatāya ekacārī viharati, na kañci sahāyaṁ paccā-
  siṁsati, 5- evametepi tejussadatāya vivekābhiratiyā ca ekacārinoti ekacariyaṭṭhenapi
  sīhā viyāti sīhā, tenāha bhagavā "sīhaṁvekacaraṁ nāgan"ti. 6-
       Athavā asantāsanajavaparakkamādivisesayogato sīhā viyāti sīhā, ete
  mahātheRā. Vuttaṁ hetaṁ bhagavatā:-

  *  *  *  *  *  *
  Footnote: 1 Sī. āgatānaṁ 2 chaṂa...ṃattavaravāraṇāditopi, Ma. mattavāraṇāditopi
  3 chaṂa. pi-saddo na dissati 4 Sī. sodarādipaṭikkhepena 5 Ma. paccāsisati
  6 saṁ. sagā. 15/30/19 eṇijaṅghasutta, khu. sutta. 25/168/366 hemavatasutta
-------------------------------------------------
[page 008]
                "dveme Bhikkhave asaniyā phalantiyā na santasanti, katame
           dve? bhikkhu ca khīṇāsavo sīho ca migarājā"ti. 1-
       Javopi sīhassa aññehi asādhāraṇo, tathā parakkamo. Tathā hi so usabhasatampi
  laṅghitvā vanamahiṁsādīsu nipatati, potakopi 2- samāno pabhinnamadānampi mattavaravāraṇānaṁ
  paṭimānaṁ 3- bhinditvā kalīravaṁsaṁ 4- khādati. Etesaṁ pana ariyamaggajavo iddhijavo ca
  aññehi asādhāraṇo, sammappadhānaparakkamo ca niratisayo. Tasmā sīhānaṁvāti
  sīhasadisānaṁ viya. Sīhassa cettha hīnupamatā 5- daṭṭhabbā, accantavisiṭṭhassa sahanādi-
  atthassa theresveva labbhanato.
       Nadantānanti gajjantānaṁ. Gocaraparakkamatuṭṭhivelādīsu 6- hi yathā sīhā attano
  āsayato nikkhamitvā vijambhitvā sīhanādaṁ abhītanādaṁ nadanti, evaṁ etepi
  visayajjhattapaccavekkhaṇaudānādikālesu imaṁ abhītanādaṁ nadiṁsu. Tena vuttaṁ "sīhānaṁva
  nadantānan"ti. Dāṭhīnanti dāṭhāvantānaṁ. Pavaṭṭhadāṭhīnaṁ, 7- atisayadāṭhānanti vā
  attho. Yathā hi sīhā ativiya daḷhānaṁ tikkhānañca catunnaṁ dāṭhānaṁ balena
  paṭipakkhaṁ 8- abhibhavitvā attano manorathaṁ matthakaṁ pāpenti, 9- evametepi catunnaṁ
  ariyamaggadāṭhānaṁ balena anādimati saṁsāre anabhibhūtapubbapaṭipakkhaṁ abhibhavitvā
  attano manorathaṁ matthakaṁ pāpesuṁ. Idhāpi dāṭhā viyāti dāṭhāti sadisakappanāvaseneva 10-
  attho veditabbo.
       Girigabbhareti pabbataguhāyaṁ, samīpatthe bhummavacanaṁ. "girigavhare"ti Keci paṭhanti.
  Pabbatesu vanagahane vanasaṇḍeti attho. Idaṁ pana nesaṁ virocanaṭṭhānadassanañceva

  *  *  *  *  *  *
  Footnote: 1 aṅ. duka. 20/60/75 puggalavagga 2 Sī. patakopi 3 Sī. patamānānaṁ
  4 Sī. dantakaḷīramaṁsaṁ, chaṂa. dantakaḷīraṁva 5 Sī. cettha hi anūpamatā 6 Sī.
  tuṭṭhidohaḷādīsu 7 Ma. pasaṭṭhānaṁ pasaṭṭhadāṭhīnaṁ 8 Sī. paṭipakkhe
  9 chaṂa. pūrenti 10 Sī. parisaṅkappanāvaseneva
-------------------------------------------------
[page 009]
  Sīhanādassa yogyabhūmidassanañca. Nadantānaṁ girigabbhareti yojanā. Yathā hi sīhā
  yebhuyyena girigabbhare aññehi durāsadatāya janavivitte vasantā attano dassanena
  uppajjanakassa 1- khuddakamigasantāsassa pariharaṇatthaṁ gocaragamane sīhanādaṁ nadanti,
  evametepi aññehi durāsadagirigabbharasadiseva suññāgāre vasantā guṇehi khuddakānaṁ
  puthujkhanānaṁ taṇhādiṭṭhiparittāsaparivajjanatthaṁ vakkhamānagāthāsaṅkhātaṁ abhītanādaṁ
  nadiṁsu. Tena vuttaṁ "sīhānaṁva nadantānaṁ, dāṭhīnaṁ girigabbhare"ti. 2-
       Suṇāthāti savanāṇattikavacanaṁ, tena vakkhamānānaṁ gāthānaṁ sannipatitāya
  parisāya sotukāmataṁ uppādento savane ādaraṁ janeti, ussāhaṁ samutejento 3-
  gāravaṁ bahumānañca upaṭṭhapeti. Athavā "sīhānan"tiādīnaṁ padānaṁ sadisakappanāya 4-
  vinā mukhyavaseneva attho veditabbo. Tasmā daḷhatikkhabhāvena pasaṭṭhātisayadāṭhatāya
  dāṭhīnaṁ girigabbhare nadantānaṁ sīhagajjitaṁ gajjantānaṁ sīhānaṁ migarājūnaṁ viya tesaṁ
  abhītanādasadisā gāthā suṇāthāti attho. Idaṁ vuttaṁ hoti:- "yathā sīhanādaṁ
  nadantānaṁ sīhānaṁ migarājūnaṁ kutocipi bhayābhāvato so abhītanādo tadañña-
  migasantāsakaro, evaṁ bhāvitattānaṁ appamattānaṁ therānaṁ sīhanādasadisā 5- sabbaso
  bhayahetūnaṁ suppahīnattā abhītanādabhūtā pamattajanasantāsakarā gāthā suṇāthā"ti.
       Bhāvitattānanti bhāvitacittānaṁ. Cittaṁ hi "attā hi kira duddamo, 6- yo
  ve ṭhitatto tasaraṁva ujjun"ti 7- ca, "attasammāpaṇidhī"ti 8- ca evamādīsu "attā"ti
  vuccati, tasmā adhicittānuyogena samathavipassanābhivaḍḍhitacittānaṁ samathavipassanā
  bhāvanāmatthakaṁ pāpetvā ṭhitānanti attho. Athavā bhāvitattānanti bhāvitasabhāvānaṁ, sabhāva-
  bhūtasīlādibhāvitānanti 9- attho. Gīyatīti gāthā, anuṭṭhubhādivasena isīhi pavattitaṁ

  *  *  *  *  *  *
  Footnote: 1 Ma. ubbijjanakassa 2 Sī. sīhānaṁva .pe. attūpanāyikāti 3 chaṂa. samuṭṭhāpento
  4 Sī. parikappanāya 5 chaṂa. sīhanādasadisiyo 6 khuḍhamMa. 25/159/45
  padhānikatissattheravatthu 7 chaṂa. ujjūti, khu.sutta. 25/217/374 munisutta
  8 khu.khuddaka. 25/4/4, khu.sutta. 25/263/385 maṅgalasutta 9 Ma. sabhāvabhūtānaṁ
  sīlādibhāvitānanti
-------------------------------------------------
[page 010]
  Catuppadaṁ chappadaṁ vā vacanaṁ, aññesampi taṁsadisatāya tathā 1- vuccanti. Attatthādibhede
  atthe upanenti, tesu vā upaniyyantīti atthūpanāyikā.
       Athavā bhāvitattānanti bhāvitattabhāvīnaṁ, 2- attabhāvo hi āhito ahaṁ māno
  etthāti "attā"ti vuccati, so ca tehi appamādabhāvanāya anavajjabhāvanāya 3-
  bhāvito sammadeva guṇagandhaṁ gāhāpito. Tena tesaṁ kāyabhāvanā sīlabhāvanā
  cittabhāvanā paññābhāvanāti catunnampi bhāvanānaṁ paripuṇṇabhāvaṁ dasseti.
  "bhāvanā"ti Ca sambodhipaṭipadā idhādhippetā. Yāyaṁ saccasambodhi paccekasambodhi
  sāvakasambodhīti. Tattha sammā sāmaṁ sabbadhammānaṁ bujjhanato bodhanato ca sammā-
  sambodhi. Sabbaññutañāṇapadaṭṭhānaṁ maggañāṇaṁ maggañāṇapadaṭṭhānañca sabbaññuta-
  ñāṇaṁ "sammāsambodhī"ti vuccati. Tenāha:-
               "buddhoti yo so bhagavā sayambhū anācariyako pubbe
           ananussutesu dhammesu sāmaṁ saccāni abhisambujjhi, tattha ca
           sabbaññutaṁ patto balesu 4- ca vasībhāvan"ti. 5-
       Bodhaneyyabodhanattho hi balesu vasībhāvo. Paccekaṁ sayameva bodhīti paccekasambodhi,
  ananubuddho 6- sayambhūñāṇena saccābhisamayoti attho. Sammāsambuddhānaṁ hi sayambhū-
  ñāṇatāya sayameva pavattamānopi saccābhisamayo sānubuddho aparimāṇānaṁ 7- sattānaṁ
  saccābhisamayassa hetubhāvato. Imesaṁ pana so ekassāpi sattassa saccābhisamayahetu
  na hoti. Satthu dhammadesanāya savanante jātāti sāvakā. Sāvakānaṁ saccābhisamayo
  sāvakasambodhi. Tividhāpesā tiṇṇaṁ bodhisattānaṁ yathāsakaṁ āgamanīyapaṭipadāya

  *  *  *  *  *  *
  Footnote: 1 Sī. gāthā 2 chaṂa. bhāvitattabhāvānaṁ 3 Sī. āvajjanabhāvanāya 4 Ma. phalesu
  5 khu. mahā. 29/893/560 sārīputtasuttaniddesa, khu.cūḷa. 30/546/271
  soḷasamāṇavakapañhāniddesa, khu.paṭi. 31/386/261 ānāpānakathā (suyā)
  6 Sī., Ma. anubuddho 7 Sī. appamāṇānaṁ
-------------------------------------------------
[page 011]
  Matthakappattiyā satipaṭṭhānādīnaṁ sattatiṁsāya bodhipakkhiyadhammānaṁ bhāvanāpāripūrīti
  veditabbā itarābhisamayānaṁ tadavinābhāvato. Na hi sacchikiriyābhisamayena vinā
  bhāvanābhisamayo sambhavati, sati ca bhāvanābhisamaye pahānābhisamayo pariññābhisamayo
  ca siddhoyeva hotīti.
       Yadā hi mahābodhisatto paripūrita 1- bodhisambhāro carimabhave katapubbakicco
  bodhimaṇḍaṁ āruyha "na tāvimaṁ pallaṅkaṁ bhindissāmi, yāva na me anupādāya
  āsavehi cittaṁ vimuccissatī"ti paṭiññaṁ katvā aparājitapallaṅke nisinno
  asampattāyaeva sañjhāvelāya mārabalaṁ vidhamitvā purimayāme pubbenivāsānussati-
  ñāṇena anekākāravokāre pubbe nivutthakkhandhe anussaritvā majjhimayāme
  dibbacakkhuvisodhanena cutūpapātañāṇānāgataṁsañāṇāni adhigantvā pacchimayāme "kicchaṁ
  vatāyaṁ loko āpanno jāyati ca jīyati ca mīyati ca cavati ca upapajjati ca,
  atha ca panimassa dukkhassa nissaraṇaṁ nappajānāti jarāmaraṇassā"ti ādinā 2-
  jarāmaraṇato paṭṭhāya paṭiccasamuppādamukhena vipassanaṁ abhinivisitvā mahāgahanaṁ
  chindituṁ nisadasilāyaṁ pharasuṁ nisento 3- viya kilesagahanaṁ chindituṁ lokanātho ñāṇapharasuṁ
  tejento buddhabhāvāya hetusampattiyā paripākaṁ gatattā sabbaññutañāṇādhigamāya
  vipassanaṁ gabbhaṁ 4- gaṇhāpento antarantarā nānāsamāpattiyo samāpajjitvā
  yathāvavatthāpite nāmarūpe tilakkhaṇaṁ āropetvā anuppadadhammavipassanāvasena 5-
  anekākāravokārasaṅkhāre sammasanto chattiṁsakoṭisatasahassamukhena sammasanavāraṁ
  vitthāretvā tattha mahāvajirañāṇasaṅkhāte vipassanāñāṇe tikkhe sūre
  pasanne vuṭṭhānagāminibhāvena pavattamāne yadā taṁ maggena ghaṭeti, 6- tadā
  maggapaṭipāṭiyā diyaḍḍhakilesasahassaṁ khepento aggamaggakkhaṇe sammāsambodhiṁ

  *  *  *  *  *  *
  Footnote: 1 Sī. pāramīparipūrita... 2 dīṃahā. 10/57/26 mahāpadānasutta 3 Sī. sunisadento
  4 Ma. vipassanāgabbhaṁ 5 Sī. anupadadhammaṁ vipassanavasena 6 Sī. ghāteti
-------------------------------------------------
[page 012]
  Adhigacchati nāma, aggaphalakkhaṇato paṭṭhāya adhigato nāMa. Sammāsambuddhabhāvato
  dasabalacatuvesārajjādayopi hissa 1- tadā hatthagatāyeva hontīti ayaṁ tāva abhisamayato
  sammāsambodhipaṭipadā. Tadatthato pana mahābhinīhārato paṭṭhāya yāva tusitabhavane
  nibbatti, etthantare pavattaṁ bodhisambhārasambharaṇaṁ. Tattha yaṁ vattabbaṁ, taṁ sabbākāra
  sampannaṁ cariyāpiṭakavaṇṇanāyaṁ vitthārato vuttamevāti tattha vuttanayeneva gahetabbaṁ.
       Paccekabodhisattāpi paccekabodhiyā katābhinīhārā anupubbena sambhavā 2- pacceka-
  sambodhisambhārā tādise kāle carimattabhāve ṭhitā ñāṇassa paripākagatabhāvena
  upaṭṭhitaṁ saṁveganimittaṁ gahetvā avisesaṁ 3- bhavādīsu ādīnavaṁ disvā sayambhūñāṇena
  pavatti pavattihetuṁ nivatti nivattihetuñca 4- paricchinditvā "so `idaṁ
  dukkhan'ti yoniso manasi karotī"tiādinā āgatanayena catusaccakammaṭṭhānaṁ paribrūhentā
  attano abhinīhārānurūpaṁ saṅkhāre 5- parimaddantā anukkamena vipassanaṁ ussukkā-
  petvā maggapaṭipāṭiyā aggamaggaṁ adhigacchantā paccekasambodhiṁ abhisambūjjhanti
  nāma, 6- aggaphalakkhaṇato paṭṭhāya paccekasambuddho 7- nāma hutvā sadevakassa lokassa
  aggadakkhiṇeyyā honti.
       Sāvakā pana satthu sabrahmacārino vā catusaccakammaṭṭhānakathaṁ sutvā tasmiṁyeva
  khaṇe kālantare vā tajjaṁ paṭipattiṁ anutiṭṭhantā ghaṭentā vāyamantā vipassanaṁ
  ussukkāpetvā, yadi vā paṭipadāya vaḍḍhantiyā, 8- saccāni paṭivijjhantā
  attano abhinīhārānurūpasiddhiaggasāvakabhūmiyā vā kevalaṁ vā aggamaggakkhaṇe
  sāvakasambodhiṁ adhigacchanti nāMa. Tato paraṁ sāvakabuddhā nāma honti sadevake

  *  *  *  *  *  *
  Footnote: 1 chaṂa. tassa 2 chaṂa. sambhata..., Sī. sammā vā 3 chaṂa. savisesaṁ
  4 Ma. nibbattinibbattihetuñca 5 poṭṭhakesu abhinīhārānurūpasaṅkhāreti ayaṁ
  pāṭho dissati 6 Sī. sayambhū abhisambujjhanti nāma
  7 chaṂa. paccekasambuddhā 8 Ma. paṭipadā calantiyā
-------------------------------------------------
[page 013]
  Loke aggadakkhiṇeyyā. Evaṁ tāva abhisamayato paccekasambodhi sāvakasambodhi ca
  veditabbā.
       Tadatthato panayathā mahābodhisattānaṁ heṭṭhimaparicchedena cattāri asaṅkheyyāni 1-
  kappānaṁ satasahassañca bodhisambhārasambharaṇaṁ icchitabbaṁ. Majjhimaparicchedena aṭṭha
  asaṅkheyyāni kappānaṁ satasahassañca, uparimaparicchedena soḷasa asaṅkheyyāni
  kappānaṁ satasahassañca, ete ca bhedā paññādhikasaddhādhikaviriyādhikavasena
  veditabbā. Paññādhikānaṁ hi saddhā mandā hoti paññā tikkhā, tato ca
  upāyakosallassa visadanipuṇabhāvena na cirasseva pāramiyo pāripūriṁ gacchanati.
  Saddhādhikānaṁ paññā majjhimā hotīti 2- tesaṁ nātisīghaṁ nātisaṇikaṁ pāramiyo
  pāripūriṁ gacchanti. Viriyādhikānaṁ pana paññā mandā hotīti 2- tesaṁ cireneva
  pāramiyo pāripūriṁ gacchanti. Na evaṁ paccekabodhisattānaṁ. Tesaṁ hi satipi
  paññādhikabhāve dve asaṅkheyyāni kappānaṁ satasahassañca bodhisambhārasambharaṇaṁ
  icchitabbaṁ, na tato oraṁ. Saddhādhikaviriyādhikāpi vuttaparicchedato paraṁ katipayeeva
  kappe atikkamitvā paccekasambodhiṁ abhisambujjhanti, na tatiyaṁ asaṅkheyyanti.
  Sāvakabodhisattānaṁ pana yesaṁ aggasāvakabhāvāya abhinīhāro, tesaṁ ekaṁ asaṅkheyyaṁ
  kappānaṁ satasahassañca sambhārasambharaṇaṁ icchitabbaṁ. Yesaṁ mahāsāvakabhāvāya,
  tesaṁ kappānaṁ satasahassameva, tathā buddhassa mātāpitūnaṁ upaṭṭhākassa puttassa
  ca. Tattha yathā 3- :-
            manussattaṁ liṅgasampatti hetu satthāradassanaṁ
            pababjjā guṇasampatti adhikāro ca chandatā
            aṭṭhadhammasamodhānā abhinīhāro samijjhatīti 4-

  *  *  *  *  *  *
  Footnote: 1 chaṂa. asaṅkhyeyyāni. evamuparipi 2 Sī. hoti 3 Ma. yathātathā
  4 khu.buddhavaṁsa. 33/59-sumedhapatthanakathā (mahācu.)
-------------------------------------------------
[page 014]
  Evaṁ vutte aṭṭha dhamme samodhānetvā katapaṇidhānānaṁ mahābodhisattānaṁ
  mahābhinīhārato pabhūti savisesaṁ dānādīsu yuttappayuttānaṁ divase divase
  vessantaradānasadisaṁ mahādānaṁ dentānaṁ tadanurūpasīlādike sabbapāramidhamme
  ācinantānampi yathāvuttakālaparicchedaṁ asampatvā antarāeva buddhuppatti 1- nāma
  natthi. Kasmā? ñāṇassa aparipaccanato. Paricchinnakāle nipphāditaṁ viya hi sassaṁ
  buddhañāṇaṁ yathāparicchinnakālavaseneva vuḍḍhiṁ viruḷhiṁ 2- vepullaṁ āpajjantaṁ gabbhaṁ
  gaṇhantaṁ paripākaṁ gacchatīti evaṁ:-
            manussattaṁ liṅgasampatti vigatāsavadassanaṁ
            adhikāro chandatā ete abhinīhārakāraṇāti 3-
  ime pañca dhamme samodhānetvā katābhinīhārānaṁ paccekabodhisattānaṁ 4- "adhikāro
  chandatā"ti dvaṅgasamannāgatāya patthanāya vasena katapaṇidhānānaṁ sāvakabodhi-
  sattānañca tattha tattha vuttakālaparicchedaṁ asampatvā antarāeva paccekasambodhiyā
  yathāvuttasāvakasambodhiyā ca adhigamo natthi. Kasmā? ñāṇassa aparipaccanato.
  Imesampi hi 5- yathā mahābodhisattānaṁ dānādipāramīhi paribrūhitā paññāpāramī
  anukkamena gabbhaṁ gaṇhantī paripākaṁ gacchantī buddhañāṇaṁ paripūreti, evaṁ dānādīhi
  paribrūhitā anupubbena yathārahaṁ gabbhaṁ gaṇhantī paripākaṁ gacchantī paccekabodhi-
  ñāṇaṁ sāvakabodhiñāṇañca paripūreti. Dānaparicayena hete tattha tattha bhave
  alobhajjhāsayatāya sabbattha asaṅgamānasā 6- anapekkhacittā hutvā, sīlaparicayena
  susaṁvutakāyavācatāya suparisuddhakāyavacīkammantā parisuddhājīvā indriyesu guttad-
  vārā bhojane mattaññuno hutvā jāgariyānuyogena cittaṁ samādahanti, svāyaṁ tesaṁ
  jāgariyānuyogo katapaccāgatikavattavasena 7- veditabbo.

  *  *  *  *  *  *
  Footnote: 1 chaṂa. buddhabhāvappatti, ka.buddhuppatti, Ma.buddhattuppatti 2 Sī. viruḷhaṁ
  3 khu. buddhavaṁsa. 33/60, aṭṭhasālinī. 92 (syā) 4 Ma. paccekasambodhisattānaṁ
  5 Sī. hi-saddo na dissati 6 Sī. alaggamānasā 7 chaṂa. gata...
-------------------------------------------------
[page 015]
       Evaṁ pana paṭipajjantānaṁ adhikārasampattiyā appakasireneva aṭṭha samāpattiyo
  pañcābhiññā chaḷabhiññā adhiṭṭhānabhūtā pubbabhāgavipassanā ca hatthagatāyeva
  honti. Viriyādayo pana tadantogadhāeva. Yañhi paccekabodhiyā sāvakabodhiyā vā
  atthāya dānādipuññasambharaṇe abbhussahanaṁ, idaṁ viriyaṁ. Yaṁ tadanuparodhassa sahanaṁ,
  ayaṁ khanti. Yaṁ dānasīlādisamādānāvisaṁvādanaṁ, idaṁ saccaṁ. Sabbatthakameva 1- acalasamādhā-
  nādhiṭṭhānaṁ. Idaṁ adhiṭṭhānaṁ. Yā dānasīlādīnaṁ pavattiṭṭhānabhūtesu sattesu hitesitā,
  ayaṁ mettā. Yaṁ sattānaṁ katavippakāresu ajjhupekkhanaṁ, ayaṁ upekkhāti. Evaṁ
  dānasīlabhāvanāsu sīlasamādhipaññāsu ca vijjamānāsu 2- viriyādayo siddhāeva honti.
  Sāyeva paccekabodhiatthāya sāvakabodhiatthāya ca dānādipaṭipadā tesaṁ bodhisattānaṁ
  santānassa bhāvanato paribhāvanato bhāvanā nāMa. Visesato dānasīlādīhi
  svābhisaṅkhate 3- santāne pavattā samathavipassanāpaṭipadā, yato te bodhisattā
  pubbayogāvacarasamudāgamasampannā honti. Tenāha bhagavā:-
             "pañcime ānanda ānisaṁsā pubbayogāvacare, katame pañca?
         idhānanda pubbayogāvacaro diṭṭheva dhamme paṭikacca 4- aññaṁ ārādheti,
         no ce diṭṭheva dhamme paṭikacca 4- aññaṁ ārādheti, atha maraṇakāle
         aññaṁ ārādheti, atha devaputto samāno aññaṁ ārādheti,
         atha buddhānaṁ sammukhībhāve khippābhiñño hoti, atha pacchime kāle
         paccekasambuddho hotī"ti.
       Iti pubbabhāgapaṭipadābhūtāya pāramitāparibhāvanāya 5- samathavipassanābhāvanāya
  nirodhagāminīpaṭipadābhūtāya abhisamayasaṅkhātāya maggabhāvanāya ca bhāvitattabhāvā
  buddhapaccekabuddhasāvakā bhāvitattā nāMa. Tesu idha buddhasāvakā adhippetā.

  *  *  *  *  *  *
  Footnote: 1 chaṂa. sabbatthameva 2 chaṂa. sijjhamānāsu 3 Sī. samabhisaṅkhate
  4 Sī. paṭigacceva 5 chaṂa. pāramitāparibhāvitā
-------------------------------------------------
[page 016]
       Ettha ca "sīhānaṁvā"ti iminā therānaṁ sīhasamānavuttitādassanena attano
  paṭipakkhehi anabhibhavanīyataṁ, te ca abhibhuyya pavattiṁ dasseti. "sīhānaṁva Nadantānaṁ
  .pe. Gāthā"ti iminā theragāthānaṁ sīhanādasadisatādassanena tāsaṁ paravādehi
  anabhibhavanīyataṁ, te ca abhibhavitvā pavattiṁ dasseti. "bhāvitattānan"ti Iminā
  tadubhayassa kāraṇaṁ vibhāveti. Bhāvitattabhāvena therā idha sīhasadisā 1- vuttā,
  tesañca gāthā sīhanādasadisā 2-. "atthupanāyikā"ti Iminā abhibhavane payojanaṁ dasseti.
  Tattha therānaṁ paṭipakkho nāma saṅkilesadhammo, tadabhibhavo tadaṅgavikkhambhanappahānehi
  saddhiṁ samucchedappahānaṁ. Tasmiṁ sati paṭipassaddhippahānaṁ nissaraṇappahānañca siddhameva
  hoti, yato te bhāvitattāti vuccanti. Maggakkhaṇe hi ariyā appamādabhāvanaṁ
  bhāventi nāma, aggaphalakkhaṇato paṭṭhāya bhāvitattā nāmāti vuttovāyamattho 3-.
       Tesu tadaṅgappahānena nesaṁ sīlasampadā dassitā, vikkhambhanappahānena samādhi-
  sampadā, samucchedappahānena paññāsampadā, itarena tāsaṁ phalaṁ dassitaṁ. Sīlena
  ca tesaṁ paṭipattiyā ādikalyāṇatā dassitā, "ko cādi kusālānaṁ dhammānaṁ, sīlaṁ ca
  suvisuddhaṁ," 4- "sīle patiṭṭhāya," 5- "sabbapāpassa akaraṇan"ti 6- ca vacanato sīlaṁ
  paṭipattiyā ādikalyāṇañca 7- avippaṭisārādiguṇāvahattā. Samādhinā majjhekalyāṇatā 8-
  dassatiā, "cittaṁ bhāvayaṁ," 9- "kusalassūpasampadā"ti 10- ca vacanato samādhipaṭipattiyā
  majjhekalyāṇova, 11- iddhividhādhiguṇāvahattā. Paññāya pariyosānakalyāṇatā 12-
  dassitā, "sacittapariyodapanaṁ" 10- "paññaṁ bhāvayan"ti 9- ca vacanato paññāpaṭipattiyā
  pariyosānaṁva, 13- paññuttarato kusalānaṁ dhammānaṁ sāva kalyāṇā iṭṭhāniṭṭhesu

  *  *  *  *  *  *
  Footnote: 1 Sī. sīhasadisāti 2 chaṂa. sīhanādasadisiyo 3 Sī. vuttocāyamattho
  4 saṁ. mahā. 19/369/125 bhikkhusutta 5 saṁ. sagā. 15/23/16 jaṭāsutta
  6 dī. mahā. 10/90/43 mahāpadānasutta, khuḍhamMa. 25/183/49 ānandattherapañhavatthu
  7 chaṂa. ādikalyāṇaṁva, Sī. ādikalyāṇatā ca 8 Sī. majjhekalyāṇatā ca
  9 saṁ. sagā. 15/23/16 jaṭāsutta 10 dī. mahā.10/90/43 mahāpadānasutta,
  khu. dhamMa. 25/183/49 ānandattherapañhavatthu 11 Sī. kalyāṇatā ca
  12 Sī.... tā ca 13 Sī. pariyosānaṁ
-------------------------------------------------
[page 017]
  Tādibhāvāvahattā.
           "selo Yathā ekaghano vātena na samīrati
            evaṁ nindāpasaṁsāsu na samiñjanti paṇḍitā"ti 1-
  hi vuttaṁ.
       Tathā sīlasampadāya tevijjabhāvo dassito. Sīlasampattiṁ hi nissāya tisso
  vijjā pāpuṇanti. Samādhisampadāya chaḷabhiññābhāvo. Samādhisampattiṁ hi nissāya
  chaḷabhiññā pāpuṇanti. Paññāsampadāya pabhinnapaṭisambhidābhāvo. Paññāsampadaṁ
  hi nissāya catasso paṭisambhidā pāpuṇanti. Iminā tesaṁ therānaṁ keci tevijjā,
  keci chaḷabhiññā, keci paṭisambhidāpattāti ayamattho dassitoti veditabbaṁ.
       Tathā sīlasampadāya tesaṁ kāmasukhānuyogasaṅkhātassa antassa parivajjanaṁ dasseti.
  Samādhisampadāya attakilamathānuyogasaṅkhātassa, paññāsampadāya majjhimāya paṭipattiyā 2-
  sevanaṁ dasseti. Tathā sīlasampadāya tesaṁ vītikkamappahānaṁ kilesānaṁ dasseti.
  Samādhisampadāya pariyuṭṭhānappahānaṁ, paññāsampadāya anusayappahānaṁ dasseti.
  Sīlasampadāya vā duccaritasaṅkilesavisodhanaṁ, samādhisampadāya taṇhāsaṅkilesavisodhanaṁ,
  paññāsampadāya diṭṭhisaṅkilesavisodhanaṁ dasseti. Tadaṅgappahānena vā nesaṁ apāya-
  samatikkamo dassito. Vikkhambhanappahānena kāmadhātusamatikkamo, samucchedappahānena
  sabbabhavasamatikkamo dassitoti veditabbaṁ.
       "bhāvitattānan"ti Vā ettha sīlabhāvanā cittabhāvanā paññābhāvanāti
  tisso bhāvanā veditabbā kāyabhāvanāya tadantogadhattā. Sīlabhāvanā ca paṭipattiyā
  ādīti sabbaṁ purimasadisaṁ. Yathā pana sīhanādaṁ pare migagaṇā na sahanti,

  *  *  *  *  *  *
  Footnote: 1 vinaYu. mahā. 5/244/8 cammakkhandhaka, khu. dhamMa. 25/81/31 lakuṇḍakabhaddiyattheravatthu
  2 chaṂa. paṭipadāya
-------------------------------------------------
[page 018]
  Kuto abhibhave, 1- aññadatthu sīhanādova te abhibhavati. Evameva aññatittiyavādā
  therānaṁ vāde na sahanti, kuto abhibhave, aññadatthu theravādāva te abhibhavanti.
  Taṁ kissa hetu? "sabbe saṅkhārā aniccā, sabbe saṅkhārā dukkhā, sabbe
  Dhammā anattā"ti 2- "nibbānadhātū"ti ca pavattanato. Na hi dhammato sakkā kenaci
  aññathā kātuṁ appaṭivattanīyato. Yaṁ panettha vattabbaṁ, taṁ parato āvi 3- bhavissati.
  Evamettha saṅkhepeneva paṭhamagāthāya atthavibhāvanā veditabbā.
       Dutiyagāthāyaṁ pana ayaṁ sambandhadassanamukhena atthavibhāvanā. Tattha yesaṁ
  therānaṁ gāthā sāvetukāmo, te sādhāraṇavasena nāmato gottato guṇato ca
  kittetuṁ "yathā nāmā"tiādi vuttaṁ. Asādhāraṇato pana tattha tattha gāthāsveva
  āvi bhavissati. Tattha yathānāmāti yaṁyaṁnāmā, subhūti mahākoṭṭhikotiādinā nayena
  nāmadheyyena paññātāti 4- attho. Yathāgottāti yaṁyaṁgottā, gotamo kassapoti-
  ādinā nayena kulapadesena yāya yāya jātiyā samaññātāti 5- attho. Yathādhamma-
  vihārinoti yādisadhammavihārino, pariyattiparamatāyaṁ aṭṭhatvā yathānurūpaṁ samāpatti-
  vihārino hutvā vihariṁsūti attho. Athavā yathādhammavihārinoti yathādhammā vihārino
  ca 6-, yādisasīlādidhammā dibbavihārādīsu abhiṇhaso 7- viharamānā yādisavihārā cāti
  attho. Yathādhimuttāti yādisādhimuttikā saddhādhimuttipaññādhimuttīsu yaṁyaṁadhi-
  muttikā, suññatamukhādīsu 8- vā yathā yathā nibbānaṁ adhimuttāti yathādhimuttā.
  "nibbānaṁ Adhimuttānaṁ, atthaṁ gacchanti āsavā"ti 9- hi vuttaṁ. Ubhayaṁ cetaṁ pubba-
  bhāgavasena veditababaṁ. Arahattappattito 10- pubbeyeva hi yathāvuttamadhimuccanaṁ, 11-
  na parato. Tenāha bhagavā:-

  *  *  *  *  *  *
  Footnote: 1 Sī.,Ma. abhibhāvo 2 khu. dhamMa. 25/277-9/64 aniccalakkhaṇādivatthu
  3 poṭṭhakesu āvī-saddo dissati 4 Sī.,Ma. yathāpaññātāti 5 chaṂa. paññātāti
  6 Sī. yathādhammatāya vihārino ca, yathādhammāyathāvihārino ca? 7 Ma. abhiṇhato
  8 Ma. suññatasukhādīsu 9 khu. dhamMa. 25/227/57 puṇṇadāsīvatthu
  10 Sī. yathādhammā yathāvihārino ca arahattappattito 11 Sī. yathāvuttamadhimuttaṁ
-------------------------------------------------
[page 019]
             "assaddho Akataññū ca sandhicchedo ca yo naro"tiādi 1-.
       "yathāvimuttā"ti Vā pāṭho, paññāvimuttiubhatobhāgavimuttīsu yaṁyaṁvimuttikāti
  attho. Sappaññāti tihetukapaṭisandhipaññāya pārihārikapaññāya bhāvanāpaññāya
  cāti tividhāyapi paññāya paññavanto. Vihariṁsūti tāyaeva sappaññatāya yathāladdhena
  phāsuvihāreneva vasiṁsu. Atanditāti analasā, attahitapaṭipattiyaṁ yathābalaṁ parahita-
  paṭipattiyaṁ 2- ca uṭṭhānavantoti attho.
       Ettha ca 3- nāmagottaggahaṇena tesaṁ 4- therānaṁ pakāsapaññātabhāvaṁ dasseti.
  Dhammavihāraggahaṇena sīlasampadaṁ samādhisampadañca dasseti. "yathādhimuttā Sappaññā"ti
  iminā paññāsampadaṁ. "atanditā"ti Iminā sīlasampadādīnaṁ kāraṇabhūtaṁ viriya-
  sampadaṁ dasseti. "yathānāmā"ti Iminā tesaṁ pakāsananāmataṁ dasseti. "yathāgottā"ti
  Iminā saddhānusārīdhammānusārīgottasampattisamudāgamaṁ, "yathādhammavihārino"tiādinā
  sīlasamādhipaññāvimuttivimuttiñāṇadassanasampattisamudāgamaṁ, "atanditā"ti iminā
  evaṁ attahitasampattiyaṁ ṭhitānaṁ parahitapaṭipattiṁ dasseti.
       Athavā "yathānāmā"ti idaṁ tesaṁ therānaṁ garūhi gahitanāmadheyyadassanaṁ
  samaññāmattakittanato. "yathāgottā"ti Idaṁ kulaputtabhāvadassanaṁ kulapadesakittanato. 5-
  Tena nesaṁ saddhāpabbajitabhāvaṁ dasseti. "yathādhammavihārino"ti Idaṁ caraṇasampatti-
  dassanaṁ sīlasaṁvarādīhi samaṅgībhāvadīpanato. "yathādhimuttā Sappaññā"ti idaṁ nesaṁ
  vijjāsampattidassanaṁ āsavakkhayapariyosānāya ñāṇasampattiyā adhigamaparidīpanato.
  "atanditā"ti Idaṁ vijjācaraṇasampattīnaṁ adhigamūpāyadassanaṁ. "yathānāmā"ti Vā iminā
  tesaṁ pakāsanamattaṁyeva 6- dasseti. "yathāgottā"ti Pana iminā pacchimacakkadvayasampattiṁ

  *  *  *  *  *  *
  Footnote: 1 khu. dhamMa. 25/97/34 sārīputtattheravatthu 2 Ma. parahitasādhitāya
  3 chaṂa. ettha ca pana 4 Sī. tesaṁ tesaṁ 5 chaṂa. kulāpadesa..., Ma. kulappadesa...
  6 chaṂa. pakāsananāmataṁyeva, Ma. pakāsananāmamattaṁyeva
-------------------------------------------------
[page 020]
  Dasseti. Na hi sammāappaṇihitattano pubbe ca akatapuññassa saddhānusārī-
  dhammānusārino gottasampattisamudāgamo sambhavati. "yathādhammavihārino"ti Iminā
  tesaṁ purimacakkadvayasampattiṁ dasseti. Na hi appaṭirūpe dese vasato sappurisūpa-
  nissayarahitassa ca tādisā guṇavisesā sambhavanti. "yathādhimuttā"ti Iminā
  saddhammasavanasampadāsamāyogaṁ dasseti. Na hi paratoghosena vinā sāvakānaṁ sacca-
  sampaṭivedho sambhavati. "sappaññā Atanditā"ti iminā yathāvuttassa guṇavisesassa
  abyabhicārihetuṁ 1- dasseti ñāyārambhadassanato.
       Aparo nayo:- "yathāgottā"ti ettha gottakittanena tesaṁ therānaṁ
  yonisomanasikārasampadaṁ dasseti yathāvuttagottasampannassa yonisomanasikārasambhavato.
  "yathādhammavihārino"ti Ettha dhammavihāraggahaṇena saddhammasavanasampadaṁ dasseti
  saddhammasavanena vinā tadabhāvato. "yathādhimuttā"ti Iminā matthakappattaṁ
  dhammānudhammapaṭipadaṁ dasseti. "sappaññā"ti Iminā sabbattha sampajānakāritaṁ.
  "atanditā"ti Iminā vuttanayena attahitasampattiṁ paripūretvā ṭhitānaṁ paresaṁ
  hitasukhāvahāya paṭipattiyaṁ akilāsubhāvaṁ dasseti. Tathā "yathāgottā"ti iminā
  nesaṁ saraṇagamanasampadā dassitā saddhānusārīgottakittanato. "yathādhammavihārino"ti
  Iminā sīlakkhandhapubbaṅgamo samādhikkhandho dassito. "yathādhimuttā Sappaññā"ti
  iminā paññakkhandhādayo. Saraṇagamanañca sāvakaguṇānaṁ ādi, samādhi majjhe, 2-
  paññā pariyosānanti ādimajjhapariyosānadassanena sabbepi sāvakaguṇā dassitā
  honti.
       Īdisī pana guṇavibhūti yāya sammāpaṭipattiyā tehi adhigatā, taṁ dassetuṁ
  "tattha tattha vipassitvā"tiādi vuttaṁ. Tattha tatthātī tesu tesu arañña-
  rukkhamūlapabbatādīsu vivittasenāsanesu. Tattha tatthāti vā tasmiṁ tasmiṁ udānādikāle.

  *  *  *  *  *  *
  Footnote: 1 Sī. abyabhicārahetuṁ 2 Ma. majjho
-------------------------------------------------
[page 021]
  Vipassitvāti sammasitvā 1- nāmarūpavavatthāpanapaccayapariggahehi 2- diṭṭhi-
  visuddhikaṅkhāvitaraṇavisuddhiyo sampādetvā kalāpasammasanādikkamena pañcamaṁ visuddhiṁ
  adhigantvā paṭipadāñāṇadassanavisuddhiyā matthakaṁ pāpanavasena vipassanaṁ ussukkāpetvā.
  Phusitvāti patvā sacchikatvā. Accutaṁ padanti nibbānaṁ. Taṁ hi sayaṁ acavanadhammattā
  adhigatānaṁ accutihetubhāvato ca natthi ettha cutīti "accutaṁ ". Saṅkhatadhammehi
  asammissabhāvatāya tadatthikehi paṭipajjitabbatāya ca "padan"ti ca vuccati. Katantanti
  katassa antaṁ. Yo hi tehi adhigato ariyamaggo, so attano paccayehi uppāditattā
  kato nāma, tassa pana pariyosānabhūtaṁ phalaṁ katantoti adhippetaṁ. Taṁ katantaṁ aggaphalaṁ. Athavā
  paccayehi katattā nipphāditattā katā nāma saṅtadhammā, tannissaraṇabhāvato katanto
  nibbānaṁ. Taṁ katantaṁ. Paccavekkhantāti 3- "adhigataṁ vata mayā ariyamaggādhigamena
  idaṁ ariyaphalaṁ, adhigatā asaṅkhatā dhātū"ti ariyaphalanibbānāni vimuttiñāṇadassanena
  paṭipattiṁ avekkhamānā. Athavā saccasampaṭivedhavasena yaṁ ariyena karaṇīyaṁ pariññādisoḷasavidhaṁ
  kiccaṁ aggaphale ṭhitena nipphāditattā pariyosāpitattā 4- kataṁ nāma, evaṁ kataṁ taṁ
  paccavekkhantā. Etena pahīnakilesapaccavekkhaṇaṁ dassitaṁ. Purimanayena pana
  itarapaccavekkhaṇānīti ekūnavīsatipi 5- paccavekkhaṇāni dassitāni honti.
       Imamatthanti ettha imanti sakalo theratherīgāthānaṁ attho attano itaresañca
  tattha sannipatitānaṁ dhammasaṅgāhakamahātherānaṁ buddhiyaṁ viparivattamānatāya āsanno
  paccakkhoti ca katvā vuttaṁ. Atthanti "channā me 6- kuṭikā"tiādīhi gāthāhi
  vuccamānaṁ attūpanāyikaṁ parūpanāyikaṁ lokiyalokuttarapaṭisaṁyuttaṁ atthaṁ. Abhāsiṁsūti 7-
  gāthābandhavasena kathesuṁ, taṁdīpaniyo idāni mayā vuccamānā tesaṁ bhāvitattānaṁ

  *  *  *  *  *  *
  Footnote: 1 chaṂa. sampassitvā 2 Sī....pariggahādīhi 3 Sī. paccavekkhanto
  4 Sī. pariyositattā 5 chaṂa. ekūnavīsati 6 Ma. channā mesā 7 chaṂa. abhāsisunti
-------------------------------------------------
[page 022]
  Gāthā attūpanāyikā suṇāthāti yojanā. Te ce mahātherā evaṁ kathentā
  attano sammāpaṭipattipakāsanīhi gāthāhi sāsanassa ekantaniyyānikavibhāvanena 1- 2-
  parepi tattha sammāpaṭipattiyaṁ niyojentīti etamatthaṁ 3- dīpeti āyasmā dhammabhaṇḍā-
  gāriko, tathā dīpento ca imāhi gāthāhi tesaṁ thomanaṁ tāsañca tesaṁ vacanassa
  nidānabhāvena ṭhapanaṁ ṭhānagatamevāti 4- dassetīti daṭṭhabbaṁ.
                       Nidānagāthāvaṇṇanā niṭṭhitā.
                            -----------

  *  *  *  *  *  *
  Footnote: 1 Ma. nīyānika... 2 Sī. ...vibhāvane 3 Sī. evamatthaṁ
  4 Sī. nidānabhāvena pākaṭaṁ uttānaṁ gatamevāti
-------------------------------------------------
[page 023]
                            1. Ekakanipāta
                             1. Paṭhamavagga
                     138. 1. Subhūtittheragāthāvaṇṇanā
       idāni channā me 1- kuṭikātiādinayappavattānaṁ theragāthānaṁ atthavaṇṇanā
  hoti. Sā panāyaṁ atthavaṇṇanā yasmā tāsaṁ tāsaṁ gāthānaṁ atthuppattiṁ
  pakāsetvā vuccamānā pākaṭā hoti suviññeyyā ca, tasmā tattha tattha
  atthuppattiṁ pakāsetvā atthavaṇṇanaṁ karissāmāti.
       Tattha channā me kuṭikāti gāthāya kā uppatti? vuccate:- ito kira
  Kappasatasahassamatthake anuppanneyeva padumuttare bhagavati lokanāthe haṁsavatīnāmake 2-
  nagare aññatarassa brāhmaṇamahāsālassa eko putto uppajji. Tassa "nanda-
  māṇavo"ti nāmaṁ akaṁsu. So vayappatto tayo vede uggaṇhitvā tattha sāraṁ
  apassanto attano parivārabhūtehi catucattāḷīsāya māṇavakasahassehi saddhiṁ pabbata
  pāde isipabbajkhaṁ pabbajitvā aṭṭha samāpattiyo pañca ca abhiññāyo nibbattesi.
  Antevāsikānampi kammaṭṭhānaṁ ācikkhi. Tepi na cireneva jhānalābhino ahesuṁ.
       Tena ca samayena 3- padumuttaro bhagavā loke uppajjitvā haṁsavatīnagaraṁ
  upanissāya viharanto ekadivasaṁ paccūsasamaye lokaṁ volokento nandatāpasassa
  antevāsikajaṭilānaṁ arahattūpanissayaṁ nandatāpasassa ca dvīhaṅgehi samannāgatassa
  sāvakaṭṭhānantarassa patthanaṁ disvā pātova sarīrapaṭijagganaṁ katvā pubbaṇhasamaye
  pattacīvaramādāya aññaṁ kañci anāmantetvā sīho viya ekacaro nandatāpasassa
  antevāsikesu phalāphalatthāya gatesu "buddhabhāvaṁ me jānātū"ti passantasseva

  *  *  *  *  *  *
  Footnote: 1 Ma. channā mesā 2 Sī., Ma. haṁsāvatīnāmake 3 Sī. tena ca samayena pana
-------------------------------------------------
[page 024]
  Nandatāpasassa ākāsato otaritvā paṭhaviyaṁ patiṭṭhāsi. Nandatāpaso buddhā-
  nubhāvañceva lakkhaṇapāripūriṁ ca disvā lakkhaṇamante sammasitvā "imehi lakkhaṇehi
  samannāgato nāma agāraṁ ajjhāvasanto rājā hoti cakkavattī, pabbajanto
  loke vivaṭacchado 1- sabbaññū buddho hoti, ayaṁ purisājānīyo nissaṁsayaṁ buddho"ti
  ñatvā paccuggamanaṁ katvā pañcapatiṭṭhitena vanditvā āsanaṁ paññāpetvā adāsi.
  Nisīdi bhagavā paññatte āsane. Nandatāpasopi attano anucchavikaṁ āsanaṁ
  gahetvā ekamantaṁ 2- nisīdi.
       Tasmiṁ samaye catucattāḷīsasahassajaṭilā paṇītapaṇītāni ojavantāni phalāphalāni
  gahetvā ācariyassa santikaṁ sampattā buddhānañceva ācariyassa ca nisinnāsanaṁ
  olokentā āhaṁsu "ācariya mayaṁ `imasmiṁ loke tumhehi mahantataro natthī'ti
  vicarāma, ayaṁ pana puriso tumhehi mahantataro maññe"ti. 3- Nandatāpaso "tātā
  kiṁ vadetha, sāsapena 4- saddhiṁ aṭṭhasaṭṭhisatasahassayojanubbedhaṁ sineruṁ upametuṁ icchatha,
  sabbaññubuddhena saddhiṁ mā maṁ upamitthā"ti 5- āha. Atha te tāpasā "sace
  ayaṁ orako abhavissa, na amhākaṁ ācariyo evaṁ upamaṁ āhareyya, yāva mahā
  vatāyaṁ purisājānīyo"ti pādesu nipatitvā sirasā vandiṁsu. Atha te ācariyo
  āha "tātā amhākaṁ buddhānaṁ anucchaviko deyyadhammo natthi, bhagavā ca bhikkhā-
  cāravelāyaṁ idhāgato, tasmā mayaṁ yathābalaṁ deyyadhammaṁ dassāma, tumhe yaṁ yaṁ
  paṇītaṁ phalāphalaṁ ānītaṁ, taṁ taṁ āharathā"ti vatvā āharāpetvā hatthe dhovitvā
  sayaṁ tathāgatassa patte patiṭṭhāpesi. Satthārā phalāphale paṭiggahitamatte devatā
  dibbojaṁ pakkhipiṁsu. Tāpaso udakampi sayameva parissāvetvā adāsi. Tato bhojanakiccaṁ
  niṭṭhāpetvā nisinne satthari sabbe antevāsike pakkositvā satthu santike

  *  *  *  *  *  *
  Footnote: 1 Sī. vivattacchado 2 Sī. ekamante 3 Ma. mahantataroti maññeti
  4 Ma. kiṁ sāsapena 5 Ma. saddhiṁ upamitthāti
-------------------------------------------------
[page 025]
  Sāraṇīyaṁ kathaṁ kathento nisīdi. Satthā "bhikkhusaṁgho āgacchatū"ti cintesi. Bhikkhū
  satthu cittaṁ ñatvā satasahassamattā khīṇāsavā āgantvā satthāraṁ vanditvā
  ekamantaṁ aṭṭhaṁsu.
       Nandatāpaso antevāsike āmantesi "tātā buddhānaṁ nisinnāsanampi nīcaṁ,
  samaṇasatasahassassapi āsanaṁ natthi, tumhehi ajja uḷāraṁ bhagavato bhikkhusaṁghassa
  ca sakkāraṁ kātuṁ vaṭṭati, pabbatapādato vaṇṇagandhasampannāni pupphāni āharathā"ti.
  Acinteyyattā iddhivisayassa muhutteneva vaṇṇagandhasampannāni pupphāni āharitvā
  buddhānaṁ yojanappamāṇaṁ pupphāsanaṁ paññāpesuṁ. Aggasāvakānaṁ tigāvutaṁ, sesabhikkhūnaṁ
  aḍḍhaynoikādibhedaṁ, saṁghanavakassa usabhamattaṁ ahosi. Evaṁ paññattesu āsanesu
  nandatāpaso tathāgatassa purato añjaliṁ paggayha ṭhito "bhantemayhaṁ dīgharattaṁ
  hitāya sukhāya imaṁ pupphāsanaṁ abhiruhathā"ti āha. Nisīdi bhagavā pupphāsane. Evaṁ
  nisinne satthari satthu ākāraṁ ñatvā bhikkhū 1- attano attano pattāsane
  nisīdiṁsu. 2- Nandatāpaso mahantaṁ pupphachattaṁ gahetvā tathāgatassa matthake dhārento
  aṭṭhāsi. Satthā "tāpasānaṁ ayaṁ sakkāro mahapphalo hotū"ti nirodhasamāpattiṁ
  samāpajji. Satthu samāpannabhāvaṁ ñatvā bhikukhūpi samāpajjiṁsu. 3- Tathāgate sattāhaṁ
  nirodhaṁ samāpajjitvā nisinne antevāsikā bhikkhācārakāle sampatte vanamūlaphalāphalaṁ 4-
  paribhuñjitvā sesakāle buddhānaṁ añjaliṁ paggayha tiṭṭhanti. Nandatāpaso pana
  bhikkhācārampi agantvā pupphachattaṁ dhārento sattāhaṁ pītisukheneva vītināmeti.
       Satthā nirodhato vuṭṭhāya araṇavihāriaṅgena dakkhiṇeyyaṅgena cāti dvīhi
  aṅgehi samannāgataṁ ekaṁ sāvakaṁ "isigaṇassa pupphāsanānumodanaṁ karohī"ti
  āṇāpesi. So cakkavattirañño santikā paṭiladdhamahālābho mahāyodho viya

  *  *  *  *  *  *
  Footnote: 1 Sī. bhikkhūsu 2 Sī. nisinnesu 3 Sī. samāpattiṁ samāpajjiṁsu 4 Ma. vanamūlaphalaṁ
-------------------------------------------------
[page 026]
  Tuṭṭhamānaso attano visaye ṭhatvā tepiṭakaṁ buddhavacanaṁ sammasitvā anumodanaṁ akāsi.
  Tassa desanāvasāne satthā sayaṁ dhammaṁ desesi. Desanāpariyosāne sabbe
  catucattāḷīsasahassatāpasā arahattaṁ pāpuṇiṁsu. Satthā "etha bhikkhavo"ti hatthaṁ
  pasāresi. Tesaṁ tāvadeva kesamassu 1- antaradhāyi. Aṭṭhaparikkhārā kāye paṭimukkāva
  ahesuṁ. Saṭṭhivassatutherā viya satthāraṁ parivārayiṁsu. Nandatāpaso pana vikkhittacittatāya
  visesaṁ nādhigacchi. Tassa kira araṇavihārittherassa santike dhammaṁ sotuṁ āraddhakālato
  paṭṭhāya "aho vatāhampi anāgate uppajjanakabuddhassa sāsane iminā sāvakena
  laddhadhuraṁ labheyyan"ti cittaṁ udapādi. So tena parivitakkena maggaphalapaṭivedhaṁ kātuṁ
  nāsakkhi. Tathāgataṁ pana vanditvā sammukhe ṭhatvā āha "bhante yena bhikkhunā
  isigaṇassa pupphāsanānumodanā katā, ko nāmāyaṁ tumhākaṁ sāsane"ti. Araṇa-
  vihāriaṅge dakkhiṇeyyaṅge ca etadaggaṁ patto eso bhikkhūti. "bhante Yvāyaṁ
  mayā sattāhaṁ pupphachattaṁ dhārentena sakkāro kato, tena adhikārena na aññaṁ
  sampattiṁ patthemi, anāgate pana ekassa buddhassa sāsane ayaṁ thero viya dvīhaṅgehi
  samannāgato sāvako bhaveyyan"ti patthanamakāsi.
       Satthā "samijjhissati nu kho imassa tāpasassa patthanā"ti anāgataṁsañāṇaṁ
  pesetvā olokento kappasatasahassaṁ atikkamitvā samijjhanakabhāvaṁ disvā nandatāpasaṁ
  āha "na te ayaṁ patthanā moghā bhavissati, anāgate kappasatasahassaṁ atikkamitvā
  gotamo nāma buddho uppajjissati, tassa santike samijjhissatī"ti vatvā dhammakathaṁ
  kathetvā bhikkhusaṁghaparivuto ākāsaṁ pakkhandi. Nandatāpaso yāva cakkhupathasamatikkamā
  satthāraṁ bhikkhusaṁghañca uddissa añjaliṁ paggayha aṭṭhāsi. So aparabhāge kālena
  kālaṁ satthāraṁ upasaṅkamitvā dhammaṁ sukaṇi. Aparihīnajujhānova kālaṅkatvā barhmaloke
  nibbatto. Tato pana cuto aparānipi pañca jātisatāni pabbajitvā āraññako

  *  *  *  *  *  *
  Footnote: 1 Sī. kesamassuṁ
-------------------------------------------------
[page 027]
  Ahosi. Kassapasammāsambuddhakālepi pabbajitvā āraññako hutvā gatapaccāgata-
  vattaṁ pūresi. Etaṁ kira vattaṁ aparipūretvā mahāsāvakabhāvaṁ pāpuṇantā nāma
  natthi. Gatapaccāgatavattaṁ pana āgamaṭṭhakathāsu 1- vuttanayeneva veditabbaṁ. So vīsati-
  vissasahassāni gatapaccāgatavattaṁ pūretvā kālaṅkatvā kāmāvacaradevaloke tāvatiṁsa-
  bhavane nibbatti. Vuttañhetaṁ apādāne 2-:-
          "himavantassāvidūre nisabho nāma pabbato
           assamo sukato mayhaṁ paṇṇasālā sumāpitā.
           Kosiyo nāma nāmena jaṭilo uggatāpano
           ekāyiko 3- adutiyo vasāmi nisabhe tadā.
           Phalaṁ mūlañca paṇṇañca na bhuñjāmi ahaṁ tadā
           pavattaṁva supātāhaṁ 4- upajīvāmi tāvade.
           Nāhaṁ kopemi ājīvaṁ cajamānopi jīvitaṁ
           ārādhemi sakaṁ cittaṁ vivajjemi anesanaṁ.
           Rāgūpasaṁhitaṁ cittaṁ yadā uppajjate mama
           sayaṁva paccavekkhāmi ekako 5- taṁ damemahaṁ.
           Rajjase rajjanīye ca dussanīye ca dussase
           muyhase mohanīye ca nikkhamassu vanā tuvaṁ.
           Visuddhānaṁ ayaṁ vāso nimmalānaṁ tapassinaṁ
           mā kho visuddhaṁ dūsesi nikkhamassu vanā tuvaṁ.
           Agāriko bhavitvāna yadā yuttaṁ 6- labhissasi
           ubhopi mā virādhesi nikkhamassu vanā tuvaṁ.

  *  *  *  *  *  *
  Footnote: 1 su.vi. 1/214/168 satisampajaññakathā, pa.sū. 1/109/273,276 catusampajaññapabbavaṇṇanā
  2 khu.apa. 32/1-51/94 subhūtittherāpadāna 3 chaṂa. ekākiyo, Ma. ekākiko
  4 Sī. pavattapaṇḍupattānaṁ 5 chaṂa. ekaggo 6 chaṂa. puttaṁ
-------------------------------------------------
[page 028]
           Chavālātaṁ yathā kaṭṭhaṁ na kvaci kiccakārakaṁ 1-
           neva gāme araññe vā na hi taṁ kaṭṭhasammataṁ.
           Chavālātūpamo tvaṁsi na gihī nāpi saññato
           ubhato muttako ajja nikkhamassu vanā tuvaṁ.
           Siyā nu kho tava etaṁ ko pajānāti te idaṁ
           saddhādhuraṁ vahisi 2- me kosajjabahulāya ca.
           Jigucchissanti taṁ viññū asuciṁ nāgariko yathā
           ākaḍḍhitvāna isayo codayissanti taṁ sadā.
           Taṁ viññū pavadissanti 3- samatikkantasāsanaṁ
           saṁvāsaṁ alabhanto hi kathaṁ jīvihisi tuvaṁ.
           Tidhāpabhinnaṁ mātaṅgaṁ kuñjaraṁ saṭṭhihāyanaṁ
           balī nāgo upagantvā yūthā nīharate gajaṁ.
           Yūthā vinissaṭo santo sukhaṁ sātaṁ na vindati
           dukkhito vimano 4- hoti pajjhāyanto pavedhati.
           Tatheva jaṭilā tampi nīharissanti dummatiṁ
           tehi tvaṁ nissaṭo santo sukhaṁ sātaṁ na lacchasi.
           Divā vā yadi vā rattiṁ sokasallasamappito
           dayhati pariḷāhena gajo yūthāva nissaṭo.
           Jātarūpaṁ yathā kūṭaṁ neva jhāyati 5- katthaci
           tathā sīlavīhino tvaṁ na jhāyissasi 5- katthaci.
           Agāraṁ vasamānopi kathaṁ jīvihisi tuvaṁ
           mattikaṁ pettikañcāpi natthi te nihitaṁ dhanaṁ.
           Sayaṁ kammaṁ karitvāna gatte sedaṁ pamocayaṁ

  *  *  *  *  *  *
  Footnote: 1 Sī. nattheva kiccakāraṇaṁ 2 pāli. sīghaṁ dhuraṁ vahisi, Sī. saddhādhuraṁ jahasi
  3 Sī. pavaḍḍhissanti 4 Sī. dummano 5 pāli. yāyati, yāyissasi
-------------------------------------------------
[page 029]
           Evaṁ jīvihisi gehe sādhu te taṁ na ruccati.
           Evāhaṁ tattha vāremi saṅkilesagataṁ manaṁ
           nānādhammakathaṁ katvā pāpā cittaṁ nivārayiṁ.
           Evaṁ me viharantassa appamādavihārino
           tiṁsavassasahassāni pavane me 1- atikkamuṁ.
           Appamādarataṁ disvā uttamatthaṁ gavesakaṁ
           padumuttarasambuddho āgacchi mama santikaṁ.
           Timbarūsakavaṇṇābho 2- appameyyo anūpamo
           rūpenāsadiso buddho ākāse caṅkamī tadā.
           Suphullo sālarājāva vijjūvabbhaghanantare 3-
           ñāṇenāsadiso buddho ākāse caṅkamī tadā.
           Sīharājāvasambhīto gajarājāva dappito 4-
           abhīto 5- byaggharājāva ākāse caṅkamī tadā.
           Siṅginikkhasavaṇṇābho khadiraṅgārasannibho
           maṇi yathā jotiraso ākāse caṅkamī tadā.
           Visuddhakelāsanibho puṇṇamāyeva candimā
           majjhaṇhikeva sūriyo ākāse caṅkamī tadā.
           Disvā nabhe caṅkamantaṁ evaṁ cintesahaṁ tadā
           devo nu kho ayaṁ satto udāhu manujo ayaṁ.
           Na me suto vā diṭṭho vā mahiyā ediso naro
           api mantapadaṁ atthi ayaṁ satthā bhavissati.
           Evāhaṁ cintayitvāna sakaṁ cittaṁ pasādayiṁ

  *  *  *  *  *  *
  Footnote: 1 chaṂa. vipine me, Sī. pavane ca 2 Sī. timbarūpakkavaṇṇābho
  3 Sī. vijjūva gaganantare 4 Ma. dammito 5 Sī. durāsado, chaṂa. lāsito
-------------------------------------------------
[page 030]
           Nānāpupphañca gandhañca sannipātesahaṁ tadā.
           Pupphāsanaṁ paññāpetvā sādhucittaṁ manoramaṁ
           narasārathinaṁ aggaṁ idaṁ vacanamabraviṁ.
           Idaṁ me āsanaṁ vīra paññattaṁ tavanucchavaṁ
           hāsayanto mamaṁ cittaṁ nisīda kusumāsane.
           Nisīdi tattha bhagavā asambhītova kesarī
           sattarattindivaṁ buddho pavare kusumāsane.
           Namassamāno aṭṭhāsiṁ sattarattindivaṁ ahaṁ
           vuṭṭhahitvā samādhimhā satthā loke anuttaro.
           Mama kammaṁ pakittento idaṁ vacanamabravi
           bhāvehi buddhānussatiṁ bhāvanānamanuttaraṁ
           imaṁ satiṁ bhāvayitvā pūrayissasi mānasaṁ. 1-
           Tiṁsakappasahassāni devaloke ramissasi
           asītikkhattuṁ devindo devarajjaṁ karissasi.
           Sahassakkhattuṁ cakkavattī rājā raṭṭhe bhavissasi
           padesarajjaṁ vipulaṁ gaṇanāto asaṅkhiyaṁ
           anubhossasi taṁ sabbaṁ buddhānussatiyā phalaṁ.
           Bhavābhave saṁsaranto mahābhogaṁ labhissasi
           bhoge te ūnatā natthi buddhānussatiyā phalaṁ.
           Kappasatasahassamhi okkākakulasambhavo
           gotamo nāma gottena satthā loke bhavissati.
           Asītikoṭiṁ chaḍḍetvā dāse kammakare bahū

  *  *  *  *  *  *
  Footnote: 1 Sī. pūrayassu sumānasaṁ
-------------------------------------------------
[page 031]
           Gotamassa bhagavato sāsane pabbajissasi.
           Ārādhayitvā sambuddhaṁ gotamaṁ sakyapuṅgavaṁ
           subhūti nāma nāmena hessasi satthu sāvako.
           Bhikkhusaṁghe nisīditvā dakkhiṇeyyaguṇamhi taṁ
           tathāraṇavihāre ca dvīsu agge ṭhapessasi.
           Idaṁ vatvāna sambuddho jalajuttamanāmako
           nabhaṁ 1- abbhuggamī vīro haṁsarājāva ambare.
           Sāsito lokanāthena namassitvā tathāgataṁ
           sadā bhāvemi mudito buddhānussatimuttamaṁ.
           Tena kammena sukatena cetanāpaṇidhīhi ca
           jahitvā mānusaṁ dehaṁ tāvatiṁsaṁ agacchahaṁ.
           Asītikkhattuṁ devindo devarajjamakārayiṁ
        2- sahassakkhattuṁ rājā ca cakkavattī ahosahaṁ. 2-
           Padesarajjaṁ vipulaṁ gaṇanāto asaṅkhiyaṁ
           anubhomi susampattiṁ buddhānussatiyā phalaṁ.
           Bhavābhave saṁsaranto mahābhogaṁ labhāmahaṁ
           bhoge me ūnatā natthi buddhānussatiyā phalaṁ.
           Satasahassito kappe yaṁ kammamakariṁ tadā
           duggatiṁ nābhijānāmi buddhānussatiyā phalaṁ.
           Paṭisambhidā catasso vimokkhāpi ca aṭṭhime
           chaḷabhiññā sacchikatā kataṁ buddhassa sāsanan"ti
  itthaṁ sudaṁ āyasmā subhūtitthero imā gāthāyo abhāsitthāti.

  *  *  *  *  *  *
  Footnote: 1 Sī. nabhe 2-2 Ma. sahassakkhattuṁ cakkavattī, rājā raṭṭhe ahosahaṁ
-------------------------------------------------
[page 032]
       Evaṁ pana so tāvatiṁsabhavane aparāparaṁ uppajjanavasena dibbasampattiṁ anubhavitvā
  tato cuto manussaloke anekasatakkhattuṁ cakkavattirājā ca padesarājā ca hutvā
  uḷāraṁ manussasampattiṁ anubhavitvā atha 1- amhākaṁ bhagavato kāle sāvatthiyaṁ
  sumanaseṭṭhissa gehe anāthapiṇḍikassa kaniṭṭho hutvā nibbatti "subhūtī"tissa nāmaṁ
  ahosi.
       Tena samayena amhākaṁ bhagavā loke uppajjitvā pavattavaradhammacakko
  anupubbena rājagahaṁ gantvā tattha veḷuvanapaṭiggahaṇādinā lokānuggahaṁ karonto
  rājagahaṁ upanissāya sītavane viharati. Tadā anāthapiṇḍiko seṭṭhī sāvatthiyaṁ
  uṭṭhānakabhaṇḍaṁ gahetvā attano sahāyassa rājagahaseṭṭhino gharaṁ gato buddhuppādaṁ
  sutvā satthāraṁ sītavane viharantaṁ upasaṅkamitvā paṭhamadassaneneva sotāpattiphale
  patiṭṭhāya satthāraṁ sāvatthiṁ āgamanatthāya yācitvā tato pañcacattāḷīsayojane
  magge 2- yojane yojane satasahassapariccāgena vihāre patiṭṭhāpetvā sāvatthiyaṁ
  rājamānena aṭṭhakarīsappamāṇaṁ jetassa rājakumārassa uyyānabhūmiṁ koṭisanthārena kiṇitvā
  tattha bhagavato vihāraṁ kāretvā adāsi. Vihārapaṭiggahaṇadivase ayaṁ subhūtikuṭumbiko
  anāthapiṇḍikaseṭṭhinā saddhiṁ gantvā dhammaṁ suṇanto saddhaṁ paṭilabhitvā pabbaji.
  So upasampajjitvā dve mātikā paguṇā 3- katvā kammaṭṭhānaṁ kathāpetvā araññe
  samaṇadhammaṁ karonto mettajjhānapādakaṁ 4- vipassanaṁ vaḍḍhetvā arahattaṁ pāpuṇi.
  So dhammaṁ desento yasmā satthārā desitaniyāmena anodissakaṁ katvā dhammaṁ
  deseti, tasmā araṇavihārīnaṁ aggo nāma jāto. Piṇḍāya caranto ghare ghare
  mettājhānaṁ samāpajjitvā vuṭṭhāya 5- bhikkhaṁ paṭiggaṇhāti "evaṁ dāyakānaṁ mahapphalaṁ
  bhavissatī"ti. Tasmā dakkhiṇeyyānaṁ aggo nāma jāto. Tenāha bhagavā "etadaggaṁ

  *  *  *  *  *  *
  Footnote: 1 Ma. atha-saddo na dissati 2 Sī. pañcacattālīsayojanamatte magge 3 Sī. paguṇaṁ
  4 Sī. mettājhānaṁ pādakaṁ katvā, chaMa. mettājhānapādakaṁ 5 Sī. samāpattito vuṭṭhāya
-------------------------------------------------
[page 033]
  Bhikkhave mama sāvakānaṁ bhikkhūnaṁ araṇavihārīnaṁ yadidaṁ subhūti, dakkhiṇeyyānaṁ yadidaṁ
  subhūtī"ti. 1- Evamayaṁ mahāthero arahatte patiṭṭhāya attanā 2- pūritapāramīnaṁ phalassa
  matthakaṁ patvā loke abhiññāto abhilakkhito hutvā bahujanahitāya janapadacārikaṁ
  caranto anupubbena rājagahaṁ agamāsi.
       Rājā bimbisāro therassa āgamanaṁ sutvā upasaṅkamitvā vanditvā "idheva
  bhante vasathā"ti vatvā "nivāsanaṭṭhānaṁ karissāmī"ti pakkanto vissari. Thero
  senāsanaṁ alabhanto abbhokāse vītināmesi. Therassa ānubhāvena devo na vassati.
  Manussā avuṭṭhitāya upaddutā rañño nivesanadvāre ukkuṭṭhimakaṁsu. Rājā "kena
  nu kho kāraṇena devo na vassatī"ti vīmaṁsanto "therassa abbhokāsavāsena
  maññe na vassatī"ti cintetvā 3- tassa paṇṇakuṭiṁ kārāpetvā "imissā bhante
  paṇṇakuṭiyā vasathā"ti vatvā vanditvā pakkāmi. Thero kuṭikaṁ pavisitvā
  tiṇasaṇṭhārake 4- pallaṅkena nisīdi. Tadā pana devo thokaṁ thokaṁ 5- phusāyati, na sammā
  dhāraṁ anupavecchati. Atha thero lokassa avuṭṭhikabhayaṁ visamitukāmo 6- attano ajjhattika-
  bāhiravatthukassa parissayassa abhāvaṁ pavedento:-
            [1] "channā Me 7- kuṭikā sukhā nivātā
                 vassa deva yathāsukhaṁ
                 cittaṁ me susamāhitaṁ vimuttaṁ
                 ātāpī viharāmi vassa devā"ti
  gāthamāha.

  *  *  *  *  *  *
  Footnote: 1 aṅ. ekaka. 20/201-2/24 etadaggavagga 2 Sī., Ma. attano 3 sa., Ma. cintento
  4 Ma. tiṇasantharaṇe, chaṂa. tiṇasanthārake 5 Ma. thokaṁ 6 Sī. vidhamitukāmo
  7 Ma. channā mesa
-------------------------------------------------
[page 034]
       Tattha channasaddo tāva "channā sā kumārikā imassa kumārakassa" 1- "nacchannaṁ
  nappaṭirūpan"tiādīsu 2- paṭirūpe āgato. "channaṁ Tveva phagguṇaphassāyatanānan"ti-
  ādīsu vacanavisiṭṭhe saṅkhyāvisese. "channamativassati, Vivaṭaṁ nātivassatī"tiādīsu 3-
  gahaṇe. 4- "kyāhaṁ Te nacchannopi karissāmī"tiādīsu nivāsanapārupane.
  "āyasmā Channo anācāraṁ ācaratī"tiādīsu 5- paññattiyaṁ. "sabbacchannaṁ Sabba-
  paricchannaṁ, 6- channā kuṭi āhito ginī"ti 7- ca ādīsu tiṇādīhi chādane. Idhāpi
  tiṇādīhi chādaneyeva daṭṭhabbo, tasmā tiṇena vā paṇṇena vā channā yathā
  na vassati vassodakapatanaṁ na hoti na ovassati, evaṁ sammadeva chāditāti attho.
       Mesaddo "kicchena me adhigataṁ, halaṁ dāni pakāsitun"tiādīsu 8- karaṇe āgato,
  mayāti attho. "tassa Me bhante bhagavā saṅkhittena dhammaṁ desetū"tiādīsu 9- sampadāne,
  mayhanti attho. "pubbeva Me bhikkhave sambodhā anabhisambuddhassa bodhisattasseva
  sato"tiādīsu 10- sāmiatthe āgato. Idhāpi sāmiattheeva daṭṭhabbo, mamāti attho.
  Kiñcāpi khīṇāsavānaṁ mamāyitabbaṁ nāma kiñci natthi lokadhammehi anupalittabhāvato,
  lokasamaññāvasena pana tesampi "ahaṁ mamā"ti vohāramattaṁ hoti. Tenāha bhagavā
  "kinti me sāvakā dhammadāyādā bhaveyyuṁ, no āmisadāyādā"ti. 11-
       Kuṭikāti pana mātukucchipi karajakāyopi tiṇādicchadano patissayopi vuccati.
  Tathāpi hi 12- :-

  *  *  *  *  *  *
  Footnote: 1 vinaYu. mahāvi. 1/296/229 sañcarittasikkhāpada 2 vinaYu. mahāvi. 1/383/290
  paṭhamaduṭṭhadosasikkhāpada 3 khu.udāna. 25/45/170 uposathasutta, vinaYu.cūḷa. 7/385/210
  4 Ma. gagaṇe 5 vinaYuṃahāvi. 1/424/317 dubbacasikkhāpada 6 vinaYuṃahāvi. 2/52/133
  7 khu.sutta. 25/18/338 8 vinaYuṃahā. 4/7/7, dīṃahā. 10/65/32, Maṃū. 12/281 /242,
  MaṂa. 13/337/319, saṁ.sagā. 15/172/164 brahmāyācanasutta 9 saṁ.khandha. 17/182/161,
  aṅ.catukka. 21/257/276 10 Maṃū. 12/206/176, saṁ.saḷā. 18/13/8
  paṭhamapubbesambodhasutta (syā) 11 Maṃū. 12/29/17 dhammadāyādasutta 12 chaṂa. tathā hi
-------------------------------------------------
[page 035]
           "mātaraṁ Kuṭikaṁ brūsi 1- bhariyaṁ brūsi 1- kulāvakaṁ
            putte santānake brūsi 1- taṇhā me brūsi bandhanan"ti 2-
       ādīsu mātukucchi "kuṭikā"ti vuttā.
           "aṭṭhikaṅkalakuṭike Maṁsanhārūpasibbite 3-
            dhiratthu pūre duggandhe paragatte 4- mamāyase"ti 5-
  ādīsu kesādisamūhabhūto karajakāyo. "kassapassa Bhagavato bhagini kuṭi ovassati "6-
  "kuṭi nāma ullittā vā hoti avalittā vā"tiādīsu 7- tiṇachadanapatissayo. Idhāpi
  soeva veditabbo paṇṇasālāya adhippetattā. Kuṭieva hi kuṭikā, apākaṭakuṭi
  "kuṭikā"ti vuttā. 8-
       Sukhasaddo pana "vipiṭṭhikatvāna sukhaṁ dukkhañca, pubbeva ca somanassadomanassan"ti-
  ādīsu 9- sukhavedanāyaṁ āgato. "sukho Buddhānamuppādo, 10- sukhā saddhammadesanā"ti-
  ādīsu 11- sukhamūle. "sukhassetaṁ Bhikkhave adhivacanaṁ yadidaṁ puññānī"tiādīsu 12-
  sukhahetumhi. "yasmā Ca kho mahāli rūpaṁ sukhaṁ sukhānupatitaṁ sukhāvakkantan"tiādīsu
  13- sukhārammaṇe, "diṭṭhadhammasukhavihārā ete cunda ariyassa vinaye"tiādīsu 14-
  abyāpajje. "nibbānaṁ Paramaṁ sukhan"tiādīsu 15- nibbāne. "yāvañcidaṁ Bhikkhave na
  sukaraṁ akkhānena pāpuṇituṁ yāva sukhā saggā"tiādīsu 16- sukhappaccayaṭṭhāne.
  "sovaggikaṁ Sukhavipākaṁ saggasaṁvattanikan"tiādīsu 17- iṭṭhe, piyamanāpeti attho.
  Idhāpi

  *  *  *  *  *  *
  Footnote: 1 Ma. brūmi 2 saṁ.sagā. 15/19/9 kuṭikāsutta 3 Sī. nhāruparisibbite
  4 Sī. parabhatte 5 khuṭhera. 26/1153/416 mahāmoggallānattheragāthā
  6 MaṂa. 13/291/266 ghaṭikārasutta 7 vinaYuṃahāvi. 1/349/263 saṁghādisesakaṇḍa
  8 Sī.,Ma. kuṭieva hi kuṭikāti vuttā 9 khu.sutta. 25/67/348 khaggavisāṇasutta
  10 ka. buddhānaṁ uppādo 11 khuḍhamMa. 25/194/51 sambahulabhikkhuvatthu
  12 aṅ.sattaka. 23/159/90 (syā), khu.iti. 25/22/245 mettasutta
  13 saṁ.khandha. 17/60/57 mahālisutta 14 Maṃū. 12/82/54 sallekhasutta
  15 MaṂa. 13/216/191, khuḍhamMa. 25/203/52 aññataraupāsakavattha
  16 Ma.upari. 14/255/223 bālapaṇḍitutta 17 dī.sīla. 9/163/51 sāmaññaphalasutta,
  saṁ.sagā. 15/130/107 paṭhamāputtakasutta
-------------------------------------------------
[page 036]
  Iṭṭhe sukhappaccaye vā daṭṭhabbo. Sā hi kuṭi anto bahi ca manāpabhāvena sampādikā 1-
  nivāsanaphāsutāya "sukhā"ti vuttā. Tathā nātisītanātiuṇhatāya utusukhasampattiyogena
  kāyikacetasikasukhassa paccayabhāvato.
       Nivātāti avātā, phusitaggalapihitavātapānattā vātaparissayarahitāti attho.
  Idaṁ tassā kuṭiyā sukhabhāvavibhāvanaṁ. Savāte hi senāsane utusappāyo na labbhati,
  nivāte so labbhatīti. Vassāti pavassa sammā dhāraṁ anuppaveccha. Devāti ayaṁ deva-
  saddo "imāni te deva caturāsītinagarasahassāni kusavatīrājadhānippamukhāni, ettha
  deva chandaṁ janehi jīvite apekkhan"tiādīsu 2- sammutideve khattiye āgato. "cātu-
  mahārājikā devā vaṇṇavanto sukhabahulā"tiādīsu 3- upapattidevesu. "tassa Devāti
  devassa, sāsanaṁ sabbadassino"tiādīsu visuddhidevesu. Visuddhidevānaṁ hi bhagavato
  atidevabhāve vutte itaresaṁ vuttoeva hoti. "viddhe Vigatavalāhake deve"tiādīsu 4-
  ākāse. "devo Ca kālena kālaṁ na sammā dhāraṁ anuppavecchatī"tiādīsu 5- meghe
  pajjunne vā. Idhāpi meghe pajjunne vā daṭṭhabbo. Vassāti hi te āṇāpento
  thero ālapati. Yathāsukhanti yathāruciṁ. Tava vassanena mayhaṁ bāhiro parissayo natthi,
  tasmā yathākāmaṁ vassāti vassūpajīvisatte anuggaṇhanto vadati.
       Idāni abbhantare parissayābhāvaṁ 6- dassento "cittan"tiādimāha. Tattha
  cittaṁ me susamāhitanti mama cittaṁ suṭṭhu ativiya sammā sammadeva ekaggabhāvena
  ārammaṇe ṭhapitaṁ. Tañca kho na nīvaraṇādivikkhambhanamattena, apica kho vimuttaṁ
  orambhāgiyauddhambhāgiyasaṅgahehi sabbasaṁyojanehi sabbakilesadhammato ca visesena
  vimuttaṁ, samucchedappahānavasena paṭipassaddhippahānavasena te pajahitvā ṭhitanti attho.

  *  *  *  *  *  *
  Footnote: 1 chaṂa. sampāditā 2 dī. mahā. 10/226/165 mahāsudassanasutta
  3 dī. pāṭi. 11/337/228 saṅgītisutta 4 Ma. mū. 12/486/430 mahādhammasamādānasutta,
  saṁ sagā. 15/110/78 susimasutta, khu. iti. 25/27/250 mettābhāvanāsutta
  5 aṅ. catukka. 21/70/85 adhammikasutta 6 Sī. parissayassāpi abhāvaṁ
-------------------------------------------------
[page 037]
  Ātāpīti viriyavā. Phalasamāpattiatthaṁ vipassanārambhavasena diṭṭhadhammasukhavihāratthañca
  āraddhaviriyo hutvā viharāmi, dibbavihārādīhi attabhāvaṁ vattemi, na pana kilesap-
  pahānatthaṁ, pahātabbasseva abhāvatoti adhippāyo. "yathā Pana bāhiraparissayābhāvena
  deva mayā tvaṁ vassane niyojito, evaṁ abbhantaraparissayābhāvenapī"ti 1- dassento
  punapi "vassa devā"ti āha.
       Aparo nayo:- channāti chāditā pihitā. Kuṭikāti attabhāvo. So hi
  "anekāvayavassa samudāyassa avijjānīvaraṇassa bhikkhave puggalassa taṇhāsaṁyuttassa
  ayañceva kāyo samudāgato, bahiddhā ca nāmarūpan"tiādīsu 2- kāyoti āgato. "siñca
  Bhikkhu imaṁ nāvaṁ, sittā te lahumessatī"tiādīsu 3- nāvāti āgato. "gahakāraka
  Diṭṭhosi, gahakūṭaṁ visaṅkhatan"ti 4- ca ādīsu gahanti āgato. "satto Guhāyaṁ
  bahunābhichanno, tiṭṭhaṁ naro mohanasmiṁ pagāḷho"tiādīsu 5- guhāti āgato. "nelaṅgo
  Setapacchādo, ekāro vattatī ratho"tiādīsu 6- rathoti āgato. "puna Gehaṁ na
  kāhasī"tiādīsu 4- gehanti āgato. "vivaṭā Kuṭi nibbuto ginī"tiādīsu 7- kuṭīti
  āgato. Tasmā idhāpi so "kuṭikā"ti vutto. Attabhāvo hi kaṭṭhādīni paṭicca
  labbhamānā gehasāmikāhi kuṭikā viya aṭṭhiādisaññite paṭhavīdhātuādike phassādike ca
  paṭicca labbhamāno "kuṭikā"ti vutto, cittamakkaṭassa nivāsabhāvato ca. Yathāha:-
            aṭṭhikaṅkalakuṭivesā makkaṭāvasatho iti
            makkaṭo pañcadvārāya kuṭikāya pasakkiya
            dvārenānupariyāti ghaṭṭayanto punappunanti ca.

  *  *  *  *  *  *
  Footnote: 1 Sī. parissayābhāvena pītiṁ 2 saṁ. nidāna. 16/19/24 bālapaṇḍitasutta (thokaṁ visadisaṁ)
  3 khu. dhamMa. 25/369/81 sambahulabhikkhuvatthu 4 khu. dhamMa. 25/154/44 paṭhamabodhivatthu
  5 khu. sutt 25/779/486 guhaṭṭhakasutta 6 khu. udāna. 25/65/206
  aparalakuṇḍakabhaddiyasutta 7 khu. sutta. 25/19/339 dhaniyasutta
-------------------------------------------------
[page 038]
       Sā panesā attabhāvakuṭikā therassa tiṇṇaṁ channaṁ aṭṭhannañca asaṁvara-
  dvārānaṁ vasena samati 1- vijjhanakassa rāgādiavassutassa paññāya saṁvutattā sammadeva
  pihitattā "channā"ti vuttā. Tenāha bhagavā "sotānaṁ saṁvaraṁ brūmi, paññāyete
  pithiyyare"ti. 2- Vuttanayena channattāeva 3- kilesadukkhābhāvato nirāmisasukhasamaṅgitāya
  ca sukhā sukhappattā, tatoeva ca nivātā nihatamānamadathambhasārambhatāya 4- nivātavuttikā.
  Ayañca nayo "mayhaṁ na saṅkilesadhammānaṁ saṁvaraṇamattena siddho, atha kho aggamagga-
  samādhinā suṭṭhusamāhitacittatāya ceva aggamaggapaññāya sabbasaṁyojanehi vippamutta-
  cittatāya cā"ti dassento āha "cittaṁ me susamāhitaṁ vimuttan"ti. Evaṁbhūto ca
  "idānāhaṁ katakaraṇīyo"ti na appossukko homi, atha kho ātāpī viharāmi, sadevakassa
  lokassa hitasukhūpasaṁhāre ussāhajāto bhikkhācārakālepi anugharaṁ brahmavihāreneva
  viharāmi. Tasmā tvampi deva pajjunna mayhaṁ piyaṁ kātukāmatāyapi vassūpajīvīnaṁ
  sattānaṁ anukampāyapi vassa sammā dhāraṁ anuppavecchāti evamettha attho daṭṭhabbo.
       Ettha ca thero "channā me kuṭikā sukhā nivātā"ti iminā lokiyalokuttarabhedāya 5-
  attano adhisīlasikkhaṁ dasseti. "cittaṁ Me susamāhitan"ti iminā adhicittasikkhaṁ.
  "vimuttan"ti Iminā adhipaññāsikkhaṁ. "ātāpī Viharāmī"ti iminā diṭṭhadhammasukha-
  vihāraṁ. Athavā "channā me kuṭikā sukhā nivātā"ti iminā animittavihāraṁ dasseti
  kilesavassapidhānamukhena niccādinimittugghāṭanadīpanato. "cittaṁ Me susamāhitan"ti
  iminā appaṇihitavihāraṁ. "vimuttan"ti Iminā suññatavihāraṁ. "ātāpī Viharāmī"ti
  iminā tesaṁ tiṇṇaṁ vihārānaṁ adhigamūpāyaṁ. Paṭhamena vā dosappahānaṁ, dutiyena
  rāgappahānaṁ, tatiyena mohappahānaṁ. Tathā dutiyena paṭhamadutiyehi vā dhammavihāra-
  sampattiyo dasseti, tatiyena vimuttisampattiyo. "ātāpī Viharāmī"ti iminā
  parahitapaṭipattiyaṁ atanditabhāvaṁ dassetīti daṭṭhabbaṁ.

  *  *  *  *  *  *
  Footnote: 1 Ma. samatha.... 2 chaṂa. pidhiyyare, khu. sutta. 25/1042/532 ajitamāṇavakapañhā
  3 Ma. evaṁ 4 Ma. nihatamānadabba... 5 chaṂa. lokiyalokuttarabhedaṁ
-------------------------------------------------
[page 039]
       Evaṁ "yathānāmā"ti gāthāya vuttānaṁ dhammavihārādīnaṁ imāya gāthāya dassitattā
  tattha adassitesu nāmagottesu nāmaṁ dassetuṁ "itthaṁ sudan"tiādi vuttaṁ. Ye hi
  therā nāmamattena pākaṭā, te nāmena, ye gottamattena pākaṭā, te gottena,
  ye ubhayathā pākaṭā, te ubhayenapi dassissanti. Ayaṁ pana thero nāmena abhilakkhito,
  na tathā gottenāti "itthaṁ sudaṁ 1- āyasmā subhūtī"ti vuttaṁ. Tattha itthanti
  idaṁ pakāraṁ, iminā ākārenāti attho. Sudanti 2- su idaṁ, sandhivasena ikāraloPo.
  Sūti ca nipātamattaṁ, idaṁ gāthanti yojanā. Āyasmāti piyavacanametaṁ garugāravasappatissa
  vacanametaṁ. 3- Subhūtīti nāmakittanaṁ. So hi sarīrasampattiyāpi dassanīyo pāsādiko,
  guṇasampattiyāpi. Iti sundarāya sarīrāvayavavibhūtiyā sīlasampattiyādivibhūtiyā ca 4-
  samannāgatattā subhūtīti paññāyittha. Sīlasārādithiraguṇayogato thero. Abhāsitthāti
  kathesi. Kasmā panete mahātherā attano guṇe pakāsentīti? iminā dīghena addhunā
  anadhigatapubbaṁ paramagambhīraṁ ativiya santaṁ paṇītaṁ attanā adhigataṁ lokuttaradhammaṁ
  paccavekkhitvā pītivegasamussāhitaudānavasena sāsanassa niyyānikabhāvavibhāvanavasena 5-
  ca paramappicchā ariyā attano guṇe pakāsenti, yathā taṁ lokanātho bodhaneyyājjhāsaya-
  vasena dasabalasamannāgato bhikkhave tathāgato catuvesārajjavisārado"tiādinā 6- attano
  guṇe pakāseti, 7- evamayaṁ therassa aññābyākaraṇagāthā hotīti.
                     Paramatthadīpaniyā theragāthāsaṁvaṇṇanāya
                      subhūtittheragāthāvaṇṇanā niṭṭhitā.
                          --------------

  *  *  *  *  *  *
  Footnote: 1 Ma. sumaṁ 2 Ma. sumanti 3 Sī. sappatissavavacanametaṁ 4 Sī. sīlasampattivibhūtiyā ca
  5 Ma. niyyānikavibhāvanavasena 6 Maṃū. 12/148/107 mahāsīhanādasutta (atthato samānaṁ)
  7 Sī. pakāsetīti
-------------------------------------------------
[page 040]
                   139. 2. Mahākoṭṭhikattheragāthāvaṇṇanā
       upasantoti 1- āyasmato mahākoṭṭhikattherassa gāthā. Tassa kā uppatti?
       ayampi thero padumuttarassa bhagavato kāle haṁsavatīnagare mahābhogakule
  nibbattitvā viññutaṁ patto mātāpitūnaṁ accayena kuṭumbaṁ saṇṭhapetvā gharāvāsaṁ
  vasanto ekadivasaṁ padumuttarassa bhagavato dhammadesanākāle haṁsavatīnagaravāsike gandha-
  mālādihatthe yena buddho yena dhammo yena saṁgho, tanninne tappoṇe tappabbhāre
  gacchante disvā mahājanena saddhiṁ 2- upagato satthāraṁ ekaṁ bhikkhuṁ paṭisambhidāpattānaṁ
  aggaṭṭhāne ṭhapentaṁ disvā "ayaṁ kira imasmiṁ sāsane paṭisambhidāpattānaṁ aggo,
  aho vatāhampi ekassa buddhassa sāsane ayaṁ viya paṭisambhidāpatto 3- bhaveyyan"ti
  cintetvā satthu desanāpariyosāne vuṭṭhitāya parisāya bhagavantaṁ upasaṅkamitvā "bhante
  sve mayhaṁ bhikkhaṁ gaṇhathā"ti nimantesi. Satthā adhivāsesi. So bhagavantaṁ abhivādetvā
  padakkhiṇaṁ katvā sakanivesanaṁ gantvā sabbarattiṁ buddhassa bhikkhusaṁghassa ca
  nisajjaṭṭhānaṁ gandhamālādāmādīhi 4- alaṅkaritvā paṇītaṁ khādanīyaṁ bhojanīyaṁ
  paṭiyādāpetvā tassā rattiyā accayena sake nivesane bhikkhusatasahassaparivāraṁ bhagavantaṁ
  vividhayāgukhajjakaparivāraṁ 5- nānārasasūpabyañjanaṁ gandhasālibhojanaṁ bhojetvā
  bhattakiccapariyosāne cintesi "mahantaṁ kho ahaṁ taṁ ṭhānantaraṁ patthemi, na kho pana
  mayhaṁ 6- yuttaṁ ekadivasameva dānaṁ datvā taṁ ṭhānantaraṁ patthetuṁ, anupaṭipāṭiyā satta
  divase 7- dānaṁ datvā patthessāmī"ti. So teneva niyāmena satta divase mahādānāni
  datvā bhattakiccapariyosāne dussakoṭṭhāgāraṁ vivarāpetvā uttamaṁ ticīvarappahonakaṁ
  sukhumavatthaṁ buddhassa pādamūle ṭhapetvā bhikkhusatasahassassa ca ticīvaraṁ datvā tathāgataṁ
  upasaṅkamitvā "bhante yo

  *  *  *  *  *  *
  Footnote: 1 Sī. upasantotiādikā 2 Sī. tehi saddhiṁ 3 chaṂa. paṭisambhidāpattānaṁ aggo
  4 chaṂa. gandhadāmamālādāmādīhi 5 Sī....khajjakādiparivāraṁ 6 Sī. mayā
  7 Sī. sattadivasaṁ
-------------------------------------------------
[page 041]
  So bhikkhu tumhehi ito sattamadivasamatthake etadagge ṭhapito, ahampi so bhikkhu
  viya anāgate uppajjanakabuddhassa sāsane pabbajitvā paṭisambhidāpattānaṁ aggo
  bhaveyyan"ti vatvā satthu pādamūle nipajjitvā patthanaṁ akāsi. Satthā tassa patthanāya
  samijjhanabhāvaṁ disvā "anāgate ito kappasatasahassamatthake gotamo nāma buddho
  loke uppajjissati, tassa sāsane tava patthanā samijajhissatī"ti byākāsi. Vuttampi
  cetaṁ apadāne 1-:-
           "padumuttaro nāma jino sabbalokavidū muni
            ito satasahassamhi kappe uppajji cakkhumā.
            Ovādako viññāpako tārako sabbapāṇinaṁ
            desanākusalo buddho tāresi janataṁ bahuṁ.
            Anukampako kāruṇiko hitesī sabbapāṇinaṁ
            sampatte titthiye sabbe pañcasīle patiṭṭhapi. 2-
            Evaṁ nirākulaṁ 3- āsi suññataṁ titthiyehi ca
            vicittaṁ arahantehi vasībhūtehi tādibhi.
            Ratanānaṭṭhapaññāsaṁ uggato so mahāmuni
            kañcanagghiyasaṅkāso bāttiṁsavaralakkhaṇo.
            Vassasatasahassāni āyu vijjati tāvade
            tāvatā tiṭṭhamāno so tāresi janataṁ bahuṁ.
            Tadāhaṁ haṁsavatiyaṁ brāhmaṇo vedapāragū
            upecca 4- sabbalokaggaṁ assosiṁ dhammadesanaṁ.
            Tadā so 5- sāvakaṁ vīro pabhinnamatigocaraṁ
            atthe dhamme nirutte ca paṭibhāṇe ca kovidaṁ.

  *  *  *  *  *  *
  Footnote: 1 khu.apa. 33/127//203 mahākoṭṭhikattherāpadāna (syā) 2 ka. patiṭṭhahi,
  Sī.,Ma. patiṭṭhayi 3 Ma. nirākulo 4 Sī. upetvā 5 Ma. tādisaṁ
-------------------------------------------------
[page 042]
            Ṭhapesi etadaggamhi taṁ sutvā mudito ahaṁ
            sasāvakaṁ jinavaraṁ sattāhaṁ bhojayiṁ tadā.
            Dussehi chādayitvāna sasissaṁ buddhasāgaraṁ 1-
            nipacca pādamūlamhi taṁ ṭhānaṁ patthayiṁ ahaṁ.
            Tato avoca lokaggo passathetaṁ dijuttamaṁ 2-
            vinataṁ pādamūle me kamalodarasappabhaṁ.
            Buddhaseṭṭhassa bhikkhussa ṭhānaṁ patthayate ayaṁ
            tāya saddhāya cāgena saddhammassavanena ca.
            Sabbattha sukhito hutvā saṁsaritvā bhavābhave
            anāgatamhi addhāne lacchasetaṁ manorathaṁ.
            Satasahassito kappe okkākakulasambhavo
            gotamo nāma gottena satthā loke bhavissati.
            Tassa dhammesu dāyādo oraso dhammanimmito
            koṭṭhiko nāma nāmena hessati satthu sāvako.
            Taṁ sutvā mudito hutvā yāvajīvaṁ tadā jinaṁ
            mettacitto paricariṁ sato paññā 3- samāhito.
            Tena kammavipākena cetanāpaṇidhīhi ca
            jahitvā mānusaṁ dehaṁ tāvatiṁsamagacchahaṁ.
            Satānaṁ tīṇikkhattuñca 4- devarajjamakārayiṁ
            satānaṁ pañcakkhattuṁ ca cakkavattī ahosahaṁ.
            Padesarajjaṁ vipulaṁ gaṇanāto asaṅkhiyaṁ
            sabbattha sukhito āsiṁ tassa kammassa vāhasā. 5-

  *  *  *  *  *  *
  Footnote: 1 Ma. dussehi chādayitvāna, sasaṁghaṁ lokanāyakaṁ, chaṂa. dussehacchāyayitvāna,
  sissaṁ buddhisāgaraṁ 2 Sī. dvijuttamaṁ 3 Sī. pañño
  4 Sī. tisatakkhattuṁ, Ma. tīṇikkhattuṁ 5 Sī. tejasā
-------------------------------------------------
[page 043]
            Duve bhave saṁsarāmi devatte atha mānuse
            aññaṁ gatiṁ na gacchāmi suciṇṇassa idaṁ phalaṁ.
            Duve kule pajāyāmi khattiye atha brāhmaṇe
            nīce kule na jāyāmi suciṇṇassa idaṁ phalaṁ.
            Pacchime bhave sampatte brahmabandhu ahosahaṁ
            sāvatthiyaṁ vippakule paccājāto mahaddhane.
            Mātā candavatī nāma pitā me assalāyano
            yadā me pitaraṁ buddho vinayī sabbasuddhiyā.
            Tadā pasanno sugate pabbajiṁ anagāriyaṁ
            moggallāno ācariyo upajjhā 1- sārisambhavo.
            Kesesu chijjamānesu diṭṭhi chinnā samūlikā
            nivāsento ca kāsāvaṁ arahattamapāpuṇiṁ.
            Atthadhammaniruttīsu paṭibhāṇe ca me mati
            pabhinnā tena lokaggo etadagge ṭhapesi maṁ.
            Asandiṭṭhaṁ viyākāsiṁ upatissena pucchito
            paṭisambhidāsu tenāhaṁ aggo sambuddhasāsane. 2-
            Kilesā jhāpitā mayhaṁ bhavā sabbe samūhatā
            nāgova bandhanaṁ chetvā viharāmi anāsavo.
            Svāgataṁ vata me āsi mama buddhassa santike
            tisso vijjā anuppattā kataṁ buddhassa sāsanaṁ.
            Paṭisambhidā catasso 3- vimokkhāpi ca aṭṭhime
            chaḷabhiññā sacchikatā kataṁ buddhassa sāsanan"ti.

  *  *  *  *  *  *
  Footnote: 1 Sī. upajjho 2 Sī. buddhassa sāsane 3 Sī. catassopi
-------------------------------------------------
[page 044]
       Evaṁ so tattha tattha bhave puññañāṇasambhāraṁ 1- sambharanto aparāparaṁ
  devamanussesu saṁsaranto imasmiṁ buddhuppāde sāvatthiyaṁ brāhmaṇamahāsālakule
  nibbatti. Koṭṭhikotissa 2- nāmaṁ akaṁsu. So vayappatato tayo vede uggahetvā
  brāhmaṇasippe nipphattiṁ gato ekadivasaṁ satthu santikaṁ gantvā dhammaṁ sutvā
  paṭiladdhasaddho pabbajitvā upasampannakālato paṭṭhāya vipassanāya kammaṁ karonto
  saha paṭisambhidāhi arahattaṁ patvā paṭisambhidāsu ciṇṇavasī hutvā abhiññāte 3-
  mahāthere upasaṅkamitvā pañhaṁ pucchantopi dasabalaṁ upasaṅkamitvā pañhaṁ pucchantopi
  paṭisambhidāsuyeva pañhaṁ pucchi. Evamayaṁ thero tattha katādhikāratāya ciṇṇavasībhāvena
  ca paṭisambhidāpattānaṁ aggo jāto. Atha naṁ satthā mahāvedallasuttaṁ 4- aṭṭhuppattiṁ
  katvā paṭisambhidāpattānaṁ aggaṭṭhāne ṭhapesi "etadaggaṁ bhikkhave mama sāvakānaṁ
  bhikkhūnaṁ paṭisambhidāpattānaṁ yadidaṁ mahākoṭṭhiko"ti. 5- So aparena samayena
  vimuttisukhaṁ paṭisaṁvedento udānavasena:-
       [2] "upasanto Uparato mantabhāṇī anuddhato
            dhunāti pāpake dhamme dumapattaṁva māluto"ti
  itthaṁ sudaṁ āyasmā mahākoṭṭhikatthero gāthaṁ abhāsi.
       Tattha upasantoti manacchaṭṭhānaṁ indriyānaṁ upasamanena nibbisevanabhāvakaraṇena
  upasanto. Uparatoti sabbasmā pāpakaraṇato orato virato. Mantabhāṇīti mantā
  vuccati paññā, tāya pana upaparikkhitvā bhaṇatīti mantabhāṇī, kālavādīādibhāvaṁ
  avissajjentoyeva bhaṇatīti attho. Mantabhaṇanavasena vā bhaṇatīti mantabhāṇī,
  dubbhāsitato vinā 6- attano bhāsanavasena 7- caturaṅgasamannāgataṁ subhāsitaṁyeva bhaṇatīti
  attho. Jātiādivasena attano anukkaṁsanato na uddhatoti anuddhato.

  *  *  *  *  *  *
  Footnote: 1 Sī. puññasambhāraṁ 2 Sī. koṭṭhitotissa 3 chaṂa. abhiññāte abhiññāte
  4 Maṃū. 12/449/401 5 aṅ.ekaka. 20/218/25 etadaggavagga: tatiyavagga
  6 Sī. vinā-saddo na dissati 7 Sī. sāsanavasena
-------------------------------------------------
[page 045]
  Athavā tiṇṇaṁ 1- kāyaduccaritānaṁ vūpasamanena tato paṭiviratiyā upasanto, tiṇṇaṁ
  manoduccaritānaṁ uparamaṇena pajahanena uparato, catunnaṁ vacīduccaritānaṁ appavattiyā
  parimitabhāṇitāya mantabhāṇī, tividhaduccaritanimittauppajjanakassa 2- uddhaccassa
  abhāvato anuddhato. Evaṁ pana tividhaduccaritappahānena suddhe sīle patiṭṭhito,
  uddhaccappahānena samāhito, tameva samādhiṁ padaṭṭhānaṁ katvā vipassanaṁ vaḍḍhetvā
  maggapaṭipāṭiyā dhunāti pāpake dhamme lāmakaṭṭhena pāpake sabbepi saṅkilesadhamme
  niddhunāti, samucchedavasena pajahati. Yathā kiṁ? dumapattaṁva māluto, yathā nāma dumassa
  rukkhassa pattaṁ paṇḍupalāsaṁ māluto vāto dhunāti, bandhanato viyojento nīharati, evaṁ
  yathāvuttapaṭipattiyaṁ ṭhito pāpadhamme attano santānato nīharati, evamayaṁ therassa
  aññāpadesena aññābyākaraṇagāthāpi hotīti veditabbā.
       Ettha ca kāyavacīduccaritappahānavacanena payogasuddhiṁ dasseti, manoduccaritappahāna-
  vacanena āsayasuddhiṁ. Evaṁ payogāsayasuddhassa "anuddhato"ti imināuddhaccābhāva-
  vacanena tadekaṭṭhatāya nīvaraṇappahānaṁ dasseti. Tesu payogasuddhiyā sīlasampatti
  vibhāvitā, āsayasuddhiyā samathabhāvanāya upakārakadhammapariggaho, nīvaraṇappahānena
  samādhibhāvanā, "dhunāti pāpake dhamme"ti iminā paññābhāvanā vibhāvitā hoti.
  Evaṁ adhisīlasikkhādayo tisso sikkhā, tividhakalyāṇaṁ sāsanaṁ, tadaṅgappahānādīni
  tīṇi pahānāni, antadvayaparivajjanena saddhiṁ majjhimāya paṭipattiyā 3- paṭipajjanaṁ,
  apāyabhavādīnaṁ 4- samatikkamanūpāyo ca yathārahaṁ niddhāretvā yojetabbā. Iminā
  nayena sesagāthāsupi yathārahaṁ atthayojanā veditabbā. Atthamattameva pana tattha
  tattha apubbaṁ vaṇṇayissāMa. "itthaṁ Sudaṁ āyasmā mahākoṭṭhiko"ti idaṁ pūjāvacanaṁ,
  yathā taṁ mahāmoggallānoti.
                   Mahākoṭṭhikattheragāthāvaṇṇanā niṭṭhitā.

  *  *  *  *  *  *
  Footnote: 1 Sī. tiṇṇaṁ vā 2 Sī. tividhaṁ duccaritanimittaṁ uppajjanakassa 3 Sī. paṭipadāya
  4 Sī. apāyabhayādīnaṁ
-------------------------------------------------
[page 046]
                   140. 3. Kaṅkhārevatattheragāthāvaṇṇanā
       paññaṁ imaṁ passāti āyasmato kaṅkhārevatassa gāthā. Kā uppatti?
       ayampi thero padumuttarabhagavato kāle haṁsavatīnagare brāhmaṇamahāsālakule
  nibbattito. Ekadivasaṁ buddhānaṁ dhammadesanākāle heṭṭhā vuttanayena mahājanena saddhiṁ
  vihāraṁ gantvā parisapariyante ṭhito dhammaṁ suṇanto satthāraṁ ekaṁ bhikkhuṁ jhānābhiratānaṁ
  aggaṭṭhāne ṭhapentaṁ disvā "mayāpi anāgate evarūpena bhavituṁ vaṭṭatī"ti
  cintetvā desanāvasāne satthāraṁ nimantetvā heṭṭhā vuttanayena mahāsakkāraṁ
  katvā bhagavantaṁ āha "bhante ahaṁ iminā adhikārakammena aññaṁ sampattiṁ na patthemi,
  yathā pana so bhikkhu tumhehi ito sattamadivasamatthake jhāyīnaṁ aggaṭṭhāne ṭhapito,
  evaṁ ahampi anāgate ekassa buddhassa sāsane jhāyīnaṁ aggo bhaveyyan"ti patthanamakāsi.
  Satthā anāgataṁ oloketvā nipphajjanabhāvaṁ disvā "anāgate kappasata-
  sahassāvasāne gotamo nāma buddho uppajjissati, tassa sāsane tvaṁ jhāyīnaṁ aggo
  bhavissasī"ti byākaritvā pakkāmi.
       So yāvajīvaṁ kalyāṇakammaṁ katvā kappasatasahassaṁ devamanussesu saṁsaritvā
  amhākaṁ bhagavato kāle sāvatthinagare mahābhogakule nibbatto pacchābhattaṁ
  dhammassavanatthaṁ gacchantena mahājanena saddhiṁ vihāraṁ gantvā parisapariyante
  ṭhito dasabalassa dhammakathaṁ sutvā paṭiladdhasaddho pabbajitvā upasampadaṁ labhitvā
  kammaṭṭhānaṁ kathāpetvā jhānaparikammaṁ karonto jhānalābhī hutvā jhānaṁ 1- pādakaṁ
  katvā arahattaṁ pāpuṇi. So yebhuyyena dasabalena samāpajjitabbasamāpattiṁ
  samāpajjanto ahorattaṁ jhānesu ciṇṇavasī ahosi. Atha naṁ satthā "etadaggaṁ

  *  *  *  *  *  *
  Footnote: 1 Sī. jhānameva
-------------------------------------------------
[page 047]
  Bhikkhave mama sāvakānaṁ bhikkhūnaṁ jhāyīnaṁ yadidaṁ kaṅkhārevato"ti 1- jhāyīnaṁ aggaṭṭhāne
  ṭhapesi. Vuttampi cetaṁ apadāne:- 2-
           "padumuttaro nāma jino sabbadhammesu cakkhumā
            ito satasahassamhi kappe uppajji nāyako.
            Sīhahanu brahmagiro 3- haṁsadundubhinissano 4-
            nāgavikkantagamano candasūrādhikappabho.
            Mahāmati mahāvīro mahājhāyī mahābalo
            mahākāruṇiko nātho mahātamaviddhaṁsano. 5-
            Sa kadāci tilokaggo veneyyaṁ vinayaṁ 6- bahuṁ
            dhammaṁ desesi sambuddho sattāsayavidū muni.
            Jhāyiṁ jhānarataṁ vīraṁ upasantaṁ anāvilaṁ
            vaṇṇayanto parisatiṁ tosesi janataṁ jino.
            Tadāhaṁ haṁsavatiyaṁ brāhmaṇo vedapāragū
            dhammaṁ sutvāna mudito taṁ ṭhānamabhipatthayiṁ.
            Tadā jino viyākāsi saṁghamajjhe vināyako
            mudito hohi tvaṁ brahme lacchase taṁ manorathaṁ.
            Satasahassito kappe okkākakulasambhavo
            gotamo nāma gottena satthā loke bhavissati.
            Tassa dhammesu dāyādo oraso dhammanimmito
            revato nāma nāmena hessati satthu sāvako.
            Tena kammena sukatena cetanāpaṇidhīhi ca
            jahitvā mānusaṁ dehaṁ tāvatiṁsamagacchahaṁ.

  *  *  *  *  *  *
  Footnote: 1 aṅ.ekaka. 20/204/24 etadaggavagga: dutiyavagga 2 khu.apa. 33/132/222 (syā)
  3 Sī. brahmasaro 4 Sī....bhinissaro 5. Sī. mahātamavinodano, chaṂa. mahātamapanūdano
  6 Sī. veneyyavinaye, Ma. vinaye piṭake vinayaṁ piṭakaṁ
-------------------------------------------------
[page 048]
            Pacchime ca bhave dāni jātohaṁ koliye pure
            khattiye kulasampanne iddhe phīte mahaddhane.
            Yadā kapilavatthusmiṁ buddho dhammamadesayi
            tadā pasanno sugate pabbajiṁ anagāriyaṁ.
            Kaṅkhā me bahulā 1- āsi kappākappe tahiṁ tahiṁ
            sabbaṁ taṁ vinayī buddho desetvā dhammamuttamaṁ.
            Tatohaṁ tiṇṇasaṁsāro tadā jhānasukhe rato
            viharāmi tadā buddho maṁ disvā etadabravi.
                   Yā kāci kaṅkhā idha vā huraṁ vā
                   savediyā 2- vā paravediyā vā
                   ye jhāyino tā pajahanti sabbā
                   ātāpino brahmacariyaṁ carantā.
            Satasahasse kataṁ kammaṁ phalaṁ dassesi me idha
            sumutto saravegova kilese jhāpayiṁ maMa.
            Tato jhānarataṁ disvā buddho lokantagū muni
            jhāyīnaṁ bhikkhūnaṁ aggo paññāpesi mahāmati.
            Kilesā jhāpitā mayhaṁ bhavā sabbe samūhatā
            nāgova bandhanaṁ chetvā viharāmi anāsavo.
            Svāgataṁ vata me āsi mama buddhassa santike
            tisso vijjā anuppattā kataṁ buddhassa sāsanaṁ.
            Paṭisambhidā catasso vimokkhāpi ca aṭṭhime
            chaḷabhiññā sacchikatā kataṁ buddhassa sāsanan"ti. 3-

  *  *  *  *  *  *
  Footnote: 1 Sī. bahuso 2 apadānapāli. sakavediyā 3 Ma. buddhānusāsananti
-------------------------------------------------
[page 049]
       Tathā katakicco panāyaṁ mahāthero pubbe dīgharattaṁ attano kaṅkhāpakatacittataṁ
  idāni sabbaso vigatakaṅkhatañca paccavekkhitvā "aho nūna mayhaṁ satthuno desanā-
  nubhāvo, tenetarahi evaṁ vigatakaṅkho ajjhattaṁ vūpasantacitto jāto"ti sañjāta-
  bahumāno bhagavato paññaṁ pasaṁsanto:-
             1- "paññaṁ imaṁ passa tathāgatānaṁ
                 aggi yathā pajjalito nisīthe 2-
                 ālokadā cakkhudadā bhavanti
                 ye āgatānaṁ vinayanti kaṅkhan"ti
  imaṁ gāthamāha. 1-
       [3] Tattha paññanti pakārehi 3- jānāti, pakārehi ñāpetīti ca paññā.
  Veneyyānaṁ āsayānusayacariyādhimuttiādippakāre dhammānaṁ kusalādike khandhādike ca
  desetabbappakāre jānāti, yathāsabhāvato paṭivijjhati, tehi ca pakārehi ñāpetīti
  attho. Satthu desanāñāṇañhi idhādhippetaṁ, tenāha "iman"ti. Taṁ hi attani
  siddhena desanābalena nayaggāhato paccakkhaṁ viya upaṭṭhitaṁ gahetvā "iman"ti vuttaṁ.
  Yadaggena vā satthu desanāñāṇaṁ sāvakehi nayato gayhati, tadaggena attano
  visaye paṭivedhañāṇampi nayato gayhateva. Tenāha āyasmā dhammasenāpati "apica me
  bhante dhammanvayo vidito"ti. 4- Passāti vimhayappatto aniyamato ālapati attanoyeva
  vā 5- cittaṁ, yathāha bhagavā udānento "lokamimaṁ passa 6- puthū avijjāya paretā
  bhūtā bhūtaratā vā 7- aparimuttā"ti. 8- Tathāgatānanti tathā āgamanādiatthena 9-
  tathāgatānaṁ. Tathā āgatoti hi tathāgato, tathā gatoti tathāgato, tathalakkhaṇaṁ

  *  *  *  *  *  *
  Footnote: 1-1 chaṂa. "paññaṁ imaṁ passā"ti imaṁ gāthamāha 2 ka.,i. nisīve, nissivetipi
  3 chaṂa. pakāre 4 dīṃahā. 10/146/75 mahāparinibbānasutta,
  dī.pāṭi. 11/143/86 sampasādanīyasutta 5 Sī. vā-saddo na dissati 6 Ma. passatha
  7 ka. paretaṁ bhūtaṁ bhūtarataṁ bhavā 8 khu.udāna. 25/30/137 lokasutta 9 Sī....atthehi
-------------------------------------------------
[page 050]
  Āgatoti tathāgato, tathadhamme yāthāvato 1- abhisambuddhoti tathāgato, tathadassitāya
  tathāgato, tathāvāditāya 2- tathāgato, tathākāritāya tathāgato, abhibhavanaṭṭhena
  tathāgatoti evaṁ aṭṭhahi kāraṇehi bhagavā tathāgato. Tathāya āgatoti tathāgato, tathāya
  gatoti tathāgato, tathalakkhaṇaṁ gatoti tathāgato, tathāni āgatoti tathāgato, tathāvidhoti
  tathāgato, tathā pavattitoti tathāgato, tathehi āgatoti tathāgato, tathā gatabhāvena
  tathāgatoti evampi aṭṭhahi kāraṇehi bhagavā tathāgatoti ayamettha saṅkhePo. Vitthāro pana
  paramatthadīpaniyā udānaṭṭhakathāya 3- itivuttakaṭṭhakathāya 4- ca vuttanayeneva veditabbo.
       Idāni tassā paññāya asādhāraṇavisesaṁ dassetuṁ "aggi yathā"tiādi vuttaṁ.
  Yathā aggīti upamāvacanaṁ. Yathāti tassa upamābhāvadassanaṁ. Pajjalitoti upameyyena
  sambandhadassanaṁ. Nisītheti kiccakaraṇakāladassanaṁ. Ayaṁ hettha attho:- yathā nāma
  nisīthe rattiyaṁ caturaṅgasamannāgate andhakāre vattamāne unnate ṭhāne pajjalito
  aggi tasmiṁ padese tamakataṁ 5- vidhamantaṁ tiṭṭhati, evameva tathāgatānaṁ imaṁ desanā-
  ñāṇasaṅkhātaṁ sabbaso veneyyānaṁ 6- saṁsayatamaṁ vidhamantaṁ paññaṁ passāti. Yato
  desanāvilāsena sattānaṁ ñāṇamayaṁ ālokaṁ dentīti ālokadā. Paññāmayameva
  cakkhuṁ dadantīti cakkhudadā. Tadubhayampi kaṅkhāvinayapadaṭṭhānameva katvā dassento
  "ye āgatānaṁ vinayanti kaṅkhan"ti āha. Ye tathāgatā attano santikaṁ āgatānaṁ 7-
  upagatānaṁ veneyyānaṁ "ahosiṁ nu kho ahamatītamaddhānan"tiādinayappavattaṁ 8-
  soḷasavatthukaṁ, "buddhe kaṅkhati dhamme kaṅkhatī"tiādinayappavattaṁ 9- aṭaṭhavatthukañca
  kaṅkhaṁ vicikicchaṁ vinayanti desanānubhāvena anavasesato vidhamanti viddhaṁsenti.
  Vinayakukkuccasaṅkhātā pana kaṅkhā tabbinayeneva vinītā hontīti.

  *  *  *  *  *  *
  Footnote: 1 Sī. yathāvato 2 chaṂa. tathavāditāya 3 paḍī.udāna. hanā 160 suppavāsāsuttavaṇṇanā
  4 paḍī.iti. hanā 153 vitakkasuttavaṇṇanā 5 chaṂa. tamagataṁ 6 Ma. vineyyānaṁ
  7 ka. uppattitānaṁ, Sī. gatānaṁ 8 Maṃū. 12/18/11 sabbāsavasutta,
  saṁṇidāna. 16/20/26 paccayasutta 9 abhi.saṅ. 34/1008/242 nikkhepakaṇḍa
-------------------------------------------------
[page 051]
       Aparo nayo:- yathā aggi nisīthe rattibhāge pajjalito paṭutarajālo samujjalo 1-
  uccāsane 2- ṭhitānaṁ obhāsadānamattena andhakāraṁ vidhamitvā samavisamaṁ vibhāvento
  ālokadado hoti, accāsanne pana ṭhitānaṁ taṁ 3- supākaṭaṁ karonto cakkhukiccakaraṇato
  cakkhudado nāma hoti, evameva 4- tathāgatā attano dhammakāyassa dūre ṭhitānaṁ
  akatādhikārānaṁ paññāpajjotena mohandhakāraṁ vidhamitvā kāyasamakāyavisamādisamavisamaṁ 5-
  vibhāvento ālokadā bhavanti, āsanne ṭhitānaṁ pana katādhikārānaṁ dhammacakkhuṁ
  uppādento cakkhudadā bhavanti. Ye evaṁbhūtā attano vacīgocaraṁ āgatānaṁ
  mādisānampi kaṅkhābahulānaṁ kaṅkhaṁ vinayanti ariyamaggasamuppādanena vidhamanti, tesaṁ
  tathāgatānaṁ paññaṁ ñāṇātisayaṁ passāti yojanā. Evamayaṁ therassa attano
  kaṅkhāvitaraṇappakāsanena aññābyākaraṇagāthāpi hoti. Ayaṁ hi thero puthujjanakāle
  kappiyepi kukkuccako hutvā kaṅkhābahulatāya "kaṅkhārevato"ti paññāto, pacchā
  khīṇāsavakālepi tatheva vohariyittha. 6- Tenāha "itthaṁ sudaṁ āyasmā kaṅkhārevato
  gāthaṁ abhāsitthā"ti. Taṁ vuttatthameva.
                   Kaṅkhārevatattheragāthāvaṇṇanā niṭṭhitā.
                        ------------------

  *  *  *  *  *  *
  Footnote: 1 chaṂa. samujjalaṁ 2 Sī. accāsanne 3 Sī. ayaṁpāṭho na dissati 4 Sī. evamevaṁ
  5 Ma. kāyasamakāyasamāsamavisamaṁ, chaṂa. kāyavisamādisamavisamaṁ 6 chaṂa. voharayittha
-------------------------------------------------
[page 052]
                    141. 4. Puṇṇattheragāthāvaṇṇanā 1-
       sabbhireva samāsethāti āyasmato puṇṇattherassa gāthā. Kā uppatti?
       ayaṁ kira padumuttarassa dasabalassa uppattito puretarameva haṁsavatīnagare brāhmaṇa-
  mahāsālakule nibbatto anukkamena viññutaṁ patto satthari loke uppajjante 2-
  ekadivasaṁ buddhānaṁ dhammadesanākāle heṭṭhā vuttanayena mahājanena saddhiṁ vihāraṁ
  gantvā parisapariyante nisīditvā dhammaṁ suṇanto satthāraṁ ekaṁ bhikkhuṁ dhammakathikānaṁ
  aggaṭṭhāne ṭhapentaṁ disvā "mayāpi anāgate evarūpena bhavituṁ vaṭṭatī"ti cintetvā
  desanāvasāne vuṭṭhitāya parisāya satthāraṁ upasaṅkamitvā nimantetvā heṭṭhā
  vuttanayeneva mahāsakkāraṁ katvā bhagavantaṁ evamāha "bhante ahaṁ iminā adhikāra-
  kammena nāññaṁ sampattiṁ patthemi. Yathā pana so bhikkhu ito sattamadivasamatthake
  dhammakathikānaṁ aggaṭṭhāne ṭhapito, evaṁ ahampi anāgate ekassa buddhassa sāsane
  dhammakathikānaṁ bhikkhūnaṁ aggo bhaveyyan"ti patthanaṁ akāsi. Satthā anāgataṁ oloketvā
  tassa patthanāya samijjhanabhāvaṁ disvā "anāgate kappasatasahassamatthake gotamo
  nāma buddho uppajjissati, tassa sāsane tvaṁ pabbajitvā dhammakathikānaṁ aggo
  bhavissasī"ti byākāsi.
       So tattha yāvajīvaṁ kalyāṇadhammaṁ katvā tato cuto kappasatasahassaṁ puññañāṇa-
  sambhāraṁ 3- sambharanto devamanussesu saṁsaritvā amhākaṁ bhagavato kāle
  kapilavatthunagarassa avidūre doṇavatthunāmake brāhmaṇagāme brāhmaṇamahāsālakule
  aññākoṇḍaññattherassa 4- bhāgineyyo hutvā nibbatti. Tassa nāmaggahaṇadivase
  "puṇṇo"ti nāmaṁ akaṁsu. So satthari abhisambodhiṁ patvā pavattavaradhammacakke anupubbena
  rājagahaṁ gantvā taṁ upanissāya viharante aññākoṇḍaññattherassa santike

  *  *  *  *  *  *
  Footnote: 1 ka. puṇṇamantānīputtattheragāthāvaṇṇanā 2 Sī. uppanne 3 Sī. puññasambhāraṁ
  4 chaṂa. aññāsikoṇḍaññattherassa, ka., Ma. aññātakoṇḍañña...
-------------------------------------------------
[page 053]
  Pabbajitvā laddhūpasampado sabbaṁ pubbakiccaṁ 1- katvā padhānamanuyuñjanto
  pabbajitakiccaṁ matthakaṁ pāpetvāva "dasabalassa santikaṁ gamissāmī"ti mātulattherena
  saddhiṁ satthu santikaṁ agantvā kapilavatthusāmantāyeva ohīyitvā yonisomanasikāre
  kammaṁ karonto na cirasseva vipassanaṁ ussukkāpetvā arahattaṁ pāpuṇi. Vuttampi
  cetaṁ
  apadāne:- 2-
           "ajjhāyako mantadharo tiṇṇaṁ vedāna pāragū
            purakkhatomhi sissehi upagacchiṁ naruttamaṁ.
            Padumuttaro lokavidū āhutīnaṁ paṭiggaho
            mama kammaṁ pakittesi 3- saṅkhittena mahāmuni.
            Tāhaṁ dhammaṁ suṇitvāna abhivādetvāna satthuno
            añjaliṁ paggahetvāna pakkāmiṁ 4- dakkhiṇāmukho.
            Saṅkhittena suṇitvāna vitthārena adesayiṁ 5-
            sabbe sissā attamanā sutvāna mama bhāsato
            sakaṁ diṭṭhiṁ vinodetvā buddhe cittaṁ pasādayuṁ. 6-
            Saṅkhittenapi desemi vitthārena tathevahaṁ
            abhidhammanayaññohaṁ 7- kathāvatthuvisuddhiyā
            sabbesaṁ viññāpetvāna viharāmi anāsavo.
            Ito pañcasate kappe caturo suppakāsakā
            sattaratanasampannā catudīpamhi issaRā.
            Paṭisambhidā catasso .pe. Kataṁ buddhassa sāsanan"ti.
       Tassa pana puṇṇattherassa santike pabbajitā kulaputtā pañcasatā ahesuṁ.

  *  *  *  *  *  *
  Footnote: 1 Sī. sabbakiccaṁ 2 khu. apadāna. 32/434/52 puṇṇamantāṇiputtattherāpadāna 3 Ma.
  saṅkittesi 4 chaṂa. pakkamiṁ 5 chaṂa. abhāsayiṁ 6 Ma. pasādayiṁ 7 chaṂa. abhidhammanayaññūhaṁ
-------------------------------------------------
[page 054]
  Thero sayaṁ dasakathāvatthulābhitāya tepi dasahi kathāvatthūhi ovadi. Te tassa ovāde ṭhatvā
  sabbeva arahattaṁ pattā. Te attano pabbajitakiccaṁ 1- matthakappattaṁ ñatvā upajjhāyaṁ
  upasaṅkamitvā āhaṁsu "bhante amhākaṁ kiccaṁ matthakappattaṁ, dasannañcamha
  kathāvatthūnaṁ lābhino, samayo dāni 2- no dasabalaṁ passitun"ti. Thero tesaṁ vacanaṁ
  sutvā cintesi "mama dasa kathāvatthulābhitaṁ satthā jānāti ahaṁ dhammaṁ desento dasa
  kathāvatthūni amuñcitvāva desemi, mayi gacchante sabbepime bhikkhū maṁ parivāretvā
  gacchissanti, evaṁ gaṇasaṅgaṇikāya gantvā pana ayuttaṁ mayhaṁ dasabalaṁ passituṁ,
  ime tāva gantvā passantū"ti te bhikkhū āha "āvuso tumhe purato gantvā
  tathāgataṁ passatha, mama vacanena cassa pāde vandatha, ahampi tumhākaṁ gatamaggenāgamissāmī"ti.
  Te therā sabbepi dasabalassa jātibhūmiraṭṭhavāsino sabbe khīṇāsavā sabbe
  dasakathāvatthulābhino attano attano upajjhāyassa ovādaṁ sampaṭicchitvā 3-
  theraṁ vanditvā anupubbena cārikaṁ carantā saṭṭhiyojanamaggaṁ atikkamma rājagahe
  veḷuvanamahāvihāraṁ gantvā dasabalassa pāde vanditvā ekamantaṁ nisīdiṁsu.
       Āciṇṇaṁ kho panetaṁ buddhānaṁ bhagavantānaṁ āgantukehi bhikkhūhi saddhiṁ
  paṭisammoditunti bhagavā tehi saddhiṁ "kacci bhikkhave khamanīyan"tiādinā nayena
  madhurapaṭisanthāraṁ katvā "kuto ca tumhe bhikkhave āgacchathā"ti pucchi. Atha tehi
  "jātibhūmito"ti vutte "ko nu kho bhikkhave jātibhūmiyaṁ jātibhūmikānaṁ bhikkhūnaṁ
  sabrahmacārīnaṁ evaṁ sambhāvito' attanā ca appiccho appicchakathañca bhikkhūnaṁ
  kattā"ti 4- dasakathāvatthulābhiṁ bhikkhuṁ pucchi. Tepi "puṇṇo nāma bhante āyasmā
  mantāniputto"ti ārocayiṁsu. Taṁ kathaṁ sutvā āyasmā sāriputto therassa dassanakāmo
  ahosi. Atha satthā rājagahato sāvatthiṁ agamāsi. Puṇṇattheropi dasabalassa tattha āgatabhāvaṁ
  sutvā "satthāraṁ passissāmī"ti gantvā antogandhakuṭiyaṁyeva tathāgataṁ sampāpuṇi.

  *  *  *  *  *  *
  Footnote: 1 Ma. pabbajjakiccaṁ 2 Ma. ayaṁ pāṭho na dissati 3 Sī. amadditvā
  4 Maṃū. 12/252/215 rathavinītasutta
-------------------------------------------------
[page 055]
  Satthā tassa dhammaṁ desesi. Thero dhammaṁ sutvā dasabalaṁ vanditvā paṭisallānatthāya
  andhavanaṁ gantvā aññataramhi rukkhamūle divāvihāraṁ nisīdi.
       Sāriputtattheropi tassāgamanaṁ sutvā sīsānulokito 1- gantvā okāsaṁ
  sallakkhtevā taṁ rukkhamūle nisinnaṁ upasaṅkamitvā therena saddhiṁ sammoditvā taṁ
  sattavisuddhikkamaṁ 2- pucchi. Theropissa pucchitapucchitaṁ 3- byākaronto
  rathavinītūpamāya cittaṁ ārādhesi, te aññamaññassa subhāsitaṁ samanumodiṁsu. Atha satthā
  aparabhāge bhikkhusaṁghamajjhe nisinno theraṁ "etadaggaṁ bhikkhave mama sāvakānaṁ bhikkhūnaṁ
  dhammakathikānaṁ yadidaṁ puṇṇo"ti 4- dhammakathikānaṁ aggaṭṭhāne ṭhapesi. So ekadivasaṁ
  attano vimuttisampattiṁ paccavekkhitvā "satthāraṁ nissāya ahañceva aññe ca bahū
  sattā saṁsāradukkhato vippamuttā, bahūpakārā vata sappurisasaṁsevā"ti 5-
  pītisomanassajāto udānavasena pītivegavissaṭṭhaṁ 6-
        7- "sabbhireva samāsetha paṇḍitehatthadassibhi
            atthaṁ mahantaṁ gambhīraṁ duddasaṁ nipuṇaṁ aṇuṁ
            dhīrā samadhigacchanti appamattā vicakkhaṇā"ti
  gāthaṁ abhāsi. 7-
       [4] Tattha sabbhirevāti sappurisehieva. Santoti panettha buddhādayo ariyā
  adhippetā. Te hi anavasesato asataṁ dhammaṁ pahāya saddhamme ukkaṁsagatattā sātisayaṁ
  pasaṁsayitvā ca 8- visesato "santo sappurisā"ti ca vuccanti. Samāsethāti samaṁ
  āsetha 9- saha vaseyya. Te payirupāsanto tesaṁ sussūsanto diṭṭhānugatiñca āpajjanto

  *  *  *  *  *  *
  Footnote: 1 chaṂa. sīlānulokiko 2 Ma. taṁ visuddhikathaṁ 3 Ma. pucchitaṁ pucchitaṁ
  4 aṅ.ekaka. 20/196/23 etadaggavagga: paṭhamavagga 5 Ma. sappurisasaṁvāsāti
  6 Sī. pītivegavisiṭṭhaṁ 7-7 chaṂa. "sabbhireva samāsethā"ti gāthaṁ abhāsi
  8 chaṂa. pasaṁsiyattā ca, Sī. pāsaṁsatāya ca 9 Ma. sammā āsetha, Sī. samaṁ āsevatha
-------------------------------------------------
[page 056]
  Samānavāso bhaveyyāti attho. Paṇḍitehatthadassībhīti tesaṁ thomanā. Paṇḍā vuccati
  paññā, sā imesaṁ sañjātāti paṇḍitā. Tatoeva attatthādibhedaṁ atthaṁ aviparītato
  passantīti atthadassino. Tehi paṇḍitehi atthadassīhi samāsetha. Kasmāti ce?
  yasmā te santo paṇḍitā, te vā sammā sevantā ekantahitabhāvato magga-
  ñāṇādīheva araṇīyato atthaṁ, mahāguṇatāya santatāya ca mahantaṁ, agādhabhāvato
  gambhīrañāṇagocarato ca gambhīraṁ, hīnacchandādīhi daṭṭhuṁ asakkuṇeyyattā itarehi
  ca 1- kicchena daṭṭhabbattā duddasaṁ, duddasattā saṇhanipuṇasabhāvattā nipuṇañāṇa-
  gocarato ca nipuṇaṁ, nipuṇattāeva sukhumasabhāvatāya aṇuṁ nibbānaṁ, aviparītaṭṭhena
  vā paramatthasabhāvattā atthaṁ, ariyabhāvakarattā mahattanimittatāya mahantaṁ, anuttāna-
  sabhāvatāya gambhīraṁ, dukkhena daṭṭhabbaṁ na sukhena daṭṭhuṁ sakkāti duddasaṁ, gambhīrattā
  duddasaṁ, duddasattā gambhīranti catusaccaṁ, visesato nipuṇaṁ aṇuṁ nirodhasaccanti
  evametaṁ catusaccaṁ dhīrā samadhigacchanti dhitisampannatāya dhīrā catusaccakammaṭṭhāna-
  bhāvanaṁ ussukkāpetvā sammadeva adhigacchanti. Appamattāti sabbattha satiavippavāsena
  appamādapaṭipattiṁ pūrentā. Vicakkhaṇāti vipassanābhāvanāya chekā kusalā. Tasmā
  sabbhireva samāsethāti yojanā. Paṇḍitehatthadassībhīti vā etaṁ nissakkavacanaṁ. Yasmā
  paṇḍitehi atthadassībhi samudāyabhūtehi dhīrā appamattā vicakkhaṇā mahantādivisesavantaṁ
  atthaṁ samadhigacchanti, tasmā tādisehi sabbhireva samāsethāti sambandho. Evamesā
  therassa paṭivedhadīpanena aññabyākaraṇagāthāpi ahosīti.
                    Puṇṇattheragāthāvaṇṇanā niṭṭhitā.
                        --------------

  *  *  *  *  *  *
  Footnote: 1 Sī. tathā itarehi ca
-------------------------------------------------
[page 057]
                    142. 5. Dabbattheragāthāvaṇṇanā 1-
       yo duddamayoti 2- āyasmato dabbattherassa gāthā. Kā uppatti?
       ayampi padumuttarabuddhakāle haṁsavatīnagare kulagehe nibbattitvā vayappatto
  heṭṭhā vuttanayeneva dhammadesanaṁ suṇanto satthāraṁ ekaṁ bhikkhuṁ senāsanapaññāpakānaṁ
  aggaṭṭhāne ṭhapentaṁ disvā adhikārakammaṁ katvā taṁ ṭhānantaraṁ patthetvā
  satthārā byākato yāvajīvaṁ kusalaṁ katvā devamanussesu saṁsaritvā kassapadasabalassa
  sāsanosakkanakāle 3- pabbaji. Tadā tena saddhiṁ apare cha janāti satta bhikkhū
  ekacittā hutvā aññe sāsane agāravaṁ karonte disvā "idha kiṁ karoma,
  ekamante samaṇadhammaṁ katvā dukkhassantaṁ karissāmā"ti nisseṇiṁ bandhitvā ucca-
  pabbatasīkhaṁ 4- āruhitvā 5- "attāttacittabalaṁ jānantā nisseṇiṁ pātenti, 5-
  jīvite sālayā otarantu, mā pacchānutappino ahuvatthā"ti vatvā sabbe ekacittā
  hutvā nisseṇiṁ pātetvā "appamattā hotha āvuso"ti aññamaññaṁ ovaditvā
  cittarucitesu 6- ṭhānesu nisīditvā samaṇadhammaṁ kātuṁ ārabhiṁsu.
       Tattheva 7- thero pañcame divase arahattaṁ patvā "mama kiccaṁ nipphannaṁ, ahaṁ
  imasmiṁ ṭhāne kiṁ karissāmī"ti iddhiyā 8- uttarakuruto piṇḍapātaṁ āharitvā
  "āvuso imaṁ piṇḍapātaṁ paribhuñjatha, bhikkhācārakiccaṁ mamāyattaṁ hotu, tumhe
  attano kammaṁ karothā"ti āha. Kiṁ nu kho 9- mayaṁ āvuso nisseṇiṁ pāpetvā 10-
  evaṁ avocumha "yo paṭhamaṁ dhammaṁ sacchikaroti, so bhikkhaṁ āharatu, tenābhataṁ

  *  *  *  *  *  *
  Footnote: 1 ka. dabbamallaputtattheragāthāvaṇṇanā 2 chaṂa. duddamiyoti. evamuparipi
  3 Sī. sāsane osakkanakāle 4 chaṂa. uccaṁ pabbatasikharaṁ 5-5 chaṂa. attano
  cittabalaṁ jānantā nisseṇiṁ nipātentu 6 Ma. cittarucīsu 7 chaṂa. tatreko
  8 Sī. iddhiyā gantvā 9 Ma. kho-saddo na dissati 10 chaṂa. pātentā
-------------------------------------------------
[page 058]
  Sesā paribhuñjitvā samaṇadhammaṁ karissantīti. Natthi āvusoti. Tumhe attano pubba
  hetunā labhittha, mayaṁpi sakkontā dukkhassantaṁ 1- karissāma, gacchatha tumheti. Thero
  te saññāpetuṁ asakkonto phāsukaṭṭhāne piṇḍapātaṁ paribhuñjitvā gato. Aparo
  thero sattame divase anāgāmiphalaṁ patvā tato cuto suddhāvāsabrahmaloke
  nibbatto. Itare therā tato cutā ekabuddhantaraṁ devamanussesu saṁsaritvā
  imasmiṁ buddhuppāde 2- tesu tesu kulesu nibbattā, eko gandhāraraṭṭhe takkasilā-
  nagare rājagehe nibbatto, eko majjhantikaraṭṭhe paribbājikāya kucchimhi nibbatto,
  eko bāhiyaraṭṭhe kuṭumbikagehe 3- nibbatto, eko bhikkhunūpassaye jāto.
       Ayaṁ pana dabbatthero mallaraṭṭhe anupiyanagare ekassa mallarañño gehe
  paṭisandhiṁ gaṇhi. Tassa mātā upavijaññakāle 4- kālamakāsi, matasarīraṁ susānaṁ netvā
  dārucitakaṁ āropetvā aggiṁ adaṁsu. Tassā aggivegasantattā 5- udarapaṭalaṁ dvidhā
  ahosi. Dārako attano puññabalena uppatitvā ekasmiṁ dabbatthambhe nipati.
  Taṁ dārakaṁ gahetvā ayyikāya adaṁsu. Sā tassa nāmaṁ gaṇhantī dabbatthambhe
  patitvā laddhajīvitattā "dabbo"tissa nāmaṁ akāsi. Tassa ca sattavassikakāle
  satthā bhikkhusaṁghaparivāro mallaraṭṭhe cārikaṁ caramāno anupiyambavane viharati.
  Dabbakumāro satthāraṁ disvā dassaneneva pasīditvā pabbajitukāmo hutvā "ahaṁ
  dasabalassa santike pabbajissāmī"ti ayyikaṁ āpucchi. Sā "sādhu tātā"ti
  dabbakumāraṁ ādāya satthu santikaṁ gantvā "bhante imaṁ kumāraṁ pabbājethā"ti
  āha. Satthā aññatarassa bhikkhuno saññaṁ adāsi "bhikkhu imaṁ dārakaṁ pabbājehī"ti.
  So thero satthu vacanaṁ sutvā dabbakumāraṁ pabbājento tacapañcakakammaṭṭhānaṁ ācikkhi.
  Pubbahetusampanno katābhinīhāro satto paṭhamakesavaṭṭiyāvoropanakkhaṇe sotāpattiphale

  *  *  *  *  *  *
  Footnote: 1 chaṂa. vaṭṭassantaṁ 2 chaṂa. imasmiṁ buddhuppādeti pāṭhā na dissanti 3 chaṂa.
  kuṭumbiyagehe 4 ka. upavijaññā, Sī. upacitajaññā 5 chaṂa. aggivegasantattaṁ
-------------------------------------------------
[page 059]
  Patiṭṭhahi, dutiyāya kesavaṭṭiyā oropiyamānāya sakadāgāmiphale, tatiyāya anāgāmiphale,
  sabbakesānaṁ pana oropanañca arahattaphalasacchikiriyā ca apacchā apure ahosi.
  Satthā mallaraṭṭhe yathābhirantaṁ viharitvā rājagahaṁ gantvā veḷuvane vāsaṁ kappesi.
       Tatrāyasmā dabbamallaputto rahogato attano kiccanipphattiṁ oloketvā
  saṁghassa veyyāvaccakaraṇe kāyaṁ yojetukāmo cintesi "yannūnāhaṁ saṁghassa senāsanañca
  paññāpeyyaṁ bhattāni ca uddiseyyan"ti. So satthu santikaṁ gantvā attano
  parivitakkaṁ ārocesi. Satthā tassa sādhukāraṁ datvā senāsanapaññāpakattañca
  bhattuddesakattañca sampaṭicchi. Atha naṁ "ayaṁ dabbo daharova samāno mahante
  ṭhāne ṭhito"ti sattavassikakāleyeva upasampādesi. Thero upasampannakālato paṭṭhāya
  rājagahaṁ upanissāya viharantānaṁ sabbabhikkhūnaṁ senāsanāni ca paññāpeti, bhikkhañca
  uddisati. Tassa senāsanapaññāpakabhāvo sabbadisāsu pākaṭo ahosi "dabbo
  kira mallaputto sabhāgasabhāgānaṁ bhikkhūnaṁ ekaṭṭhāne senāsanāni paññāpeti,
  āsannepi dūrepi senāsanaṁ paññāpeti, gantuṁ asakkonte iddhiyā netī"ti.
       Atha naṁ bhikkhū kālepi vikālepi "amhākaṁ āvuso jīvakambavane senāsanaṁ
  paññāpehi, amhākaṁ maddhakucchismiṁ migadāye"ti evaṁ senāsanaṁ uddisāpetvā tassa
  iddhiṁ passantā gacchanti. Sopi iddhiyā manomaye kāye abhisaṅkharitvā ekekassa
  therassa ekekaṁ attanā sadisaṁ bhikkhuṁ datvā aṅguliyā jalamānāya purato gantvā
  "ayaṁ mañco idaṁ pīṭhan"tiādīni vatvā senāsanaṁ paññāpetvā puna attano
  vasanaṭṭhānameva āgacchati. Ayamettha saṅkhepo, vitthārato panidaṁ vatthuṁ 1- pāliyaṁ 2-
  āgatameva. Satthā idameva kāraṇaṁ atthuppattiṁ katvā aparabhāge ariyagaṇa-
  majjhe nisinno theraṁ senāsanapaññāpakānaṁ aggaṭṭhāne ṭhapesi "etadaggaṁ bhikkhave

  *  *  *  *  *  *
  Footnote: 1 chaṂa. vatthu, Ma. kathāvatthu 2 vinaYu. mahāvi. 1/380/284 paṭhamaduṭṭhadosasikkhāpada,
  vinaYu. cūḷa. 6/189/222 samathakkhandhaka
-------------------------------------------------
[page 060]
  Mama sāvakānaṁ bhikkhūnaṁ senāsanapaññāpakānaṁ yadidaṁ dabbo mallaputto"ti. 1- Vuttaṁpi
  cetaṁ apadāne 2-:-
           "padumuttaro nāma jino sabbalokavidū muni
            ito satasahassamhi kappe uppajji cakkhumā.
            Ovādako viññāpako tārako sabbapāṇinaṁ
            desanākusalo buddho tāresi janataṁ bahuṁ.
            Anukampako kāruṇiko hitesī sabbapāṇinaṁ
            sampatte titthiye sabbe pañcasīle patiṭṭhahi. 3-
            Evaṁ nirākulaṁ āsi suññataṁ titthiyehi ca
            vicittaṁ arahantehi vasībhūtehi tādibhi.
            Ratanānaṭṭhapaññāsaṁ uggato so mahāmuni
            kañcanagghiyasaṅkāso bāttiṁsavaralakkhaṇo.
            Vassasatasahassāni āyu vijjati tāvade
            tāvatā tiṭṭhamāno so tāresi janataṁ bahuṁ.
            Tadāhaṁ haṁsavatiyaṁ seṭṭhiputto mahāyaso
            upetvā lokapajjotaṁ assosiṁ dhammadesanaṁ.
            Senāsanāni bhikkhūnaṁ paññāpentaṁ sasāvakaṁ
            kittayantassa vacanaṁ suṇitvā 4- mudito ahaṁ.
            Adhikāraṁ sasaṁghassa katvā tassa mahesino
            nipacca sirasā pāde taṁ ṭhānaṁ abhipatthayiṁ.
            Tadā hi so 5- mahāvīro mama kammaṁ pakittayi 6-

  *  *  *  *  *  *
  Footnote: 1 aṅ.ekaka. 20/214/24 etadaggavagga: tatiyavagga 2 khu.apa. 33/124/190
  dabbamallaputtattherāpadāna (syā) 3 chaṂa. patiṭṭhapi 4 Sī. sutvāna
  5 chaṂa. tadāha sa, Sī. tadābhāsi 6 chaṂa. pakittayaṁ
-------------------------------------------------
[page 061]
            Yoyaṁ sasaṁghaṁ bhojesi 1- sattāhaṁ lokanāyakaṁ.
            Soyaṁ kamalapattakkho sīhaṁso kanakattaco
            mama pādamūle nipati patthayaṁ 2- ṭhānamuttamaṁ.
            Satasahasse ito 3- kappe okkākakulasambhavo
            gotamo nāma gottena 4- satthā loke bhavissati.
            Sāvako tassa buddhassa dabbo nāmena vissuto
            senāsanapaññāpako aggo hessatiyaṁ tathā. 5-
            Tena kammena sukatena cetanāpaṇidhīhi ca
            jahitvā mānusaṁ dehaṁ tāvatiṁsaṁ agacchahaṁ.
            Satānaṁ tīṇikkhattuñca devarajjamakārayiṁ
            tathā pañcasatakkhattuṁ 6- cakkavattī ahosahaṁ.
            Padesarajjaṁ vipulaṁ gaṇanāto asaṅkhayaṁ 7-
            sabbattha sukhito āsiṁ tassa kammassa vāhasā.
            Ekanavute ito 8- kappe vipassī nāma nāyako
            uppajji cārunayano 9- sabbadhammavipassako.
            Duṭṭhacitto upavadiṁ sāvakaṁ tassa tādino
            sabbāsavaparikkhīṇaṁ suddhoti 10- ca vijāniya.
            Tasseva naravīrassa sāvakānaṁ mahesinaṁ
            salākaṁ ca gahetvāna khīrodanamadāsahaṁ.
            Imamhi bhaddake kappe brahmabandhu mahāyaso
            kassapo nāma gottena 11- uppajji vadataṁ varo.

  *  *  *  *  *  *
  Footnote: 1 Sī. sohaṁ sasaṁghaṁ bhojesiṁ, Ma. yohaṁ sasaṁghaṁ bhojemi, chaṂa. yo sasaṁghamabhojesi
  2 i. patito 3 chaṂa. satasahassito 4 ka. nāmena 5 chaṂa.,i. tadā
  6 chaṂa.,i. satānaṁ pañcakkhattuñca 7 chaṂa. asaṅkhiyaṁ 8 chaṂa. ekanavutito
  9 chaṂa. cārudassano 10 Sī....khīṇo, muttoti 11 ka. nāmane
-------------------------------------------------
[page 062]
            Sāsanaṁ jotayitvāna abhibhuyya kutitthiye
            veneyye vinayitvāna nibbuto so sasāvako.
            Sasisse nibbute nāthe atthamentamhi 1- sāsane
            devā kandiṁsu saṁviggā muttakesā rudammukhā.
            Nibbāyissati dhammakkho na passissāma subbate
            na suṇissāma saddhammaṁ aho no appapuññatā.
            Tadāyaṁ paṭhavī sabbā acalā sā pulāpulī 2-
            sāgaro ca sasokova vinadī karuṇaṁ 3- giraṁ.
            Catuddisā dundubhiyo nādayiṁsu amānusā
            samantato asaniyo patiṁsu ca bhayāvahā.
            Ukkā patiṁsu nabhasā dhūmaketu padissatha 4-
            sadhūmā jālavaṭṭā ca 5- raviṁsu karuṇaṁ migā.
            Uppāde 6- dāruṇe disvā sāsanatthaṅgasūcake
            saṁviggā bhikkhavo satta cintayimha mayaṁ tadā.
            Sāsanena vināmhākaṁ jīvitena alaṁ mayaṁ
            pavisitvā mahāraññaṁ yuñjāma jinasāsane.
            Addasamha tadāraññe ubbiddhaṁ selapabbataṁ 7-
            nisseṇiyā tamāruyha nisseṇiṁ pātayimhase.
            Tadā ovadi no thero buddhuppādo sudullabho
            saddhā 8- vā 9- dullabhā laddhā thokaṁ sesañca sāsanaṁ.
            Nipatanti khaṇātītā anante dukkhasāgare

  *  *  *  *  *  *
  Footnote: 1 Sī. antapattamhi 2 chaṂa.,i. calācalā, ka. apalāsā calācali 3 Ma. dāruṇaṁ
  4 chaṂa.,i. dhūmaketu ca dissati 5 Sī. sabbathalajasattā ca 6 Sī.,Ma. uppāte
  7 chaṂa. selamuttamaṁ 8 chaṂa. saddhātidullabhā 9 i. vo
-------------------------------------------------
[page 063]
            Tasmā payogo kattabbo yāva tiṭṭhati sāsanaṁ. 1-
            Arahā āsi so thero anāgāmi tadānugo
            susīlā itare yuttā devalokaṁ agamhase.
            Nibbuto tiṇṇasaṁsāro suddhāvāse ca ekako
            ahañca pukkusāti ca sabhiyo bāhiyo tathā.
            Kumārakassapo ceva tattha tatthūpagā mayaṁ
            saṁsārabandhanā muttā gotamenānukampitā.
            Mallesu kusinārāyaṁ jāto gabbheva 2- me sato
            mātā matā 3- citakārūḷhā 4- tato nipatito ahaṁ.
            Patito dabbapuñjamhi tato dabboti vissuto
            brahmacārīphalenāhaṁ vimutto sattavassiko.
            Khīrodanaphalenāhaṁ pañcaṅgehi upāgato 5-
            khīṇāsavopavādena pāpehi bahu codito.
            Ubho puññañca pāpañca vītivattomhi dānahaṁ 6-
            patvāna paramaṁ santiṁ viharāmi anāsavo.
            Senāsanaṁ paññāpayiṁ hāsayitvāna subbate
            jino tasmiṁ guṇe tuṭṭho etadagge ṭhapesi maṁ.
            Kilesā jhāpitā mayhaṁ bhavā sabbe samūhatā
            nāgova bandhanaṁ chetvā viharāmi anāsavo.
            Svāgataṁ vata me āsi mama buddhassa 7- santike
            tisso vijjā anuppattā kataṁ buddhassa sāsanaṁ.

  *  *  *  *  *  *
  Footnote: 1 chaṂa., i. yāva ṭhāti mune mataṁ 2 chaṂa. gabbhe jātassa 3 i. pitā, Sī. matā mātā
  4 chaṂa. citāruḷhā 5 chaṂa. pañcahaṅgehupāgato 6 chaṂa. dānihaṁ 7 chaṂa. buddhaseṭṭhassa
-------------------------------------------------
[page 064]
            Paṭisambhidā catasso vimokkhāpi ca aṭṭhime
            chaḷabhiññā sacchikatā kataṁ buddhassa sāsanan"ti.
       Evaṁbhūtaṁpi nayena 1- pubbe ekassa khīṇāsavattherassa anuddhaṁsanavasena katena
  pāpakammena bahūni vassasatasahassāni niraye pacci, tāyaeva kammapilotikāya
  codiyamānā mettiyabhummajakā 2- bhikkhū "iminā mayaṁ kalyāṇabhattiyassa 3- gahapatino
  antare paribheditā"ti 4- duggahitagāhino amūlakena pārājikena dhammena anuddhaṁsesuṁ.
  Tasmiṁ ca adhikaraṇe saṁghena vinayena 5- vūpasamite ayaṁ thero lokānukampāya attano
  guṇe vibhāvento:-
                6- "yo duddamayo damena danto
                    dabbo santusito vitiṇṇakaṅkho
                    vijitāvi apetabheravo hi
                    dabbo so parinibbuto ṭhitatto"ti
  imaṁ gāthaṁ abhāsi. 6-
      [5] Tattha yoti aniyamitaniddeso, tassa "so"ti iminā niyamataṁ 7- daṭṭhabbaṁ.
  Ubhayenapi aññaṁ viya katvā attānameva vadati. Duddamayoti duddamo, dametuṁ
  asakkuṇeyyo. Idañca attano puthujjanakāle diṭṭhigatānaṁ visukāyikānaṁ taṁ kilesānaṁ
  8- madāvilepakacittassa 9- vipphanditaṁ 10- indriyānaṁ avūpasamanañca cintetvā
  vadati. Damenāti uttamena aggamaggadamena, tena hi danto puna 11- dametabbatābhāvato
  "danto"ti vattabbataṁ arahati, na aññena. Athavā damenāti damakena purisadammasārathinā
  damito.

  *  *  *  *  *  *
  Footnote: 1 chaṂa. evaṁbhūtaṁ pana taṁ yena, Ma. evaṁbhūtaṁ pana yena 2 chaṂa. mettiyabhūmajakā
  3 chaṂa...bhattikassa 4 Sī. paribhinnāti 5 chaṂa. sativinayena
  6-6 chaṂa."yo duddamiyo"ti imaṁ gāthaṁ abhāsi 7 chaṂa. niyamattaṁ, Ma. niyamitaṁ
  8 Ma. visūkāyikakilesānaṁ, chaṂa. visūkāyikānaṁ kilesānaṁ
  9 chaṂa. madālepacittassa 10 Ma. vipannataṁ 11 Sī. tenapi puna
-------------------------------------------------
[page 065]
  Dabboti drabyo, bhabboti attho. Tenāha bhagavā imameva theraṁ sandhāya
  "na kho dabba dabbā evaṁ nibbeṭhentī"ti. 1- Santusitoti yathāladdhapaccaya-
  santosena jhānasamāpattisantosena maggaphalasantosena ca santuṭṭho. Vitiṇṇakaṅkhoti
  soḷasavatthukāya aṭṭhavatthukāya ca kaṅkhāya paṭhamamaggeneva samugghāṭitattā vigatakaṅkho.
  Vijitāvīti purisājānīyena vijetabbassa sabbassapi saṅkilesapakkhassa vijitattā
  vidhamitattā vijitāvī. Apetabheravoti pañcavīsatiyā bhayānaṁ sabbaso apetattā
  apagatabheravo abhayūparato. Puna dabboti nāmakittanaṁ. Parinibbutoti dve
  parinibbānāni kilesaparinibbānañca, yā saupādisesanibbānadhātu, khandhapari-
  nibbānañca, yā anupādisesanibbānadhātu. Tesu idha kilesaparinibbānaṁ adhippetaṁ,
  tasmā pahātabbadhammānaṁ maggena sabbaso pahīnattā kilesaparinibbānena
  parinibbutoti attho. Ṭhitattoti ṭhitasabhāvo acalo iṭṭhādīsu tādibhāvappattiyā
  lokadhammehi akampanīyo. Hīti ca hetuatthe nipāto, tena yo pubbe duddamo
  hutvā ṭhito yasmā dabbattā satthārā uttamena damena damito santusito
  vitiṇṇakaṅkho vijitāvī apetabheravo, tasmā so dabbo parinibbuto tatoyeva ca
  ṭhitatto, evaṁbhūte ca tasmiṁ cittappasādova kātabbo, na pasādaññathattanti
  paraneyyabuddhike 2- satte anukampanto thero aññaṁ byākāsi.
                   Dabbattheragāthāvaṇṇanā niṭṭhitā.
                       -------------

  *  *  *  *  *  *
  Footnote: 1 vinaYuṃahāvi. 1/384/290, vinaYu.cūḷa. 6/193/227 2 Sī. na pasādaññathattaṁ
  phaleyyāti buddhike
-------------------------------------------------
[page 066]
                143. 6. Sītavaniyattheragāthāvaṇṇanā 1-
       yo sītavananti āyasmato sambhūtattherassa gāthā. Kā uppatti?
       ito kira aṭṭhārasādhikassa kappasatassa matthake atthadassī nāma sambuddho 2-
  loke uppajjitvā sadevakaṁ lokaṁ saṁsāramahoghato tārento ekadivasaṁ mahatā
  bhikkhusaṁghena saddhiṁ gaṅgātīraṁ upagañchi, 3- tasmiṁ kāle ayaṁ gahapatikule nibbatto
  tattha bhagavantaṁ passitvā pasannamānaso upasaṅkamitvā vanditvā "kiṁ bhante pāraṁ
  gantukāmatthā"ti pucchi. Bhagavā "gamissāmā"ti avoca. So tāvadeva nāvāsaṅghāṭaṁ
  yojetvā upanesi. Satthā taṁ anukampanto saha bhikkhusaṁghena nāvaṁ abhiruhi.
  So sayaṁ nāvaṁ abhiruyha 4- sukheneva paratīraṁ sampāpetvā bhagavantaṁ bhikkhusaṁghañca
  dutiyadivase mahādānaṁ pavattetvā anugantvā pasannacitto vanditvā nivatti.
  So tena puññakammena devamanussesu saṁsaritvā ito terasādhikakappasatassa matthake
  khattiyakule nibbattitvā rājā ahosi cakkavattī dhammiko dhammarājā. So satte
  sugatimagge patiṭṭhāpetvā tato cuto ekanavutikappe vipassissa bhagavato sāsane
  pabbajitvā dhūtadhamme samādāya susāne vasanto samaṇadhammaṁ akāsi. Puna kassapassa
  bhagavato kālepi tassa sāsane tīhi sahāyehi saddhiṁ pabbajitvā vīsativassa-
  sahassāni samaṇadhammaṁ katvā ekaṁ buddhantaraṁ devamanussesu saṁsaritvā imasmiṁ
  buddhuppāde rājagahe brāhmaṇamahāsālassa putto hutvā nibbatti. Tassa
  "sambhūto"ti nāmaṁ akaṁsu. So vayappatto brāhmaṇasippesu nipphattiṁ gato.
  Bhūmijo jeyyaseno abhirādhanoti tīhi sahāyehi saddhiṁ bhagavato santikaṁ gato
  dhammadesanaṁ sutvā paṭiladdhasaddho pabbaji. Ye sandhāya vuttaṁ:-

  *  *  *  *  *  *
  Footnote: 1 ka. sambhūtattheragāthāvaṇṇanā 2 ka. sammāsambuddho 3 chaṂa. upagacchi
  4 chaṂa. so sayampi abhiruyha, Ma. sayaṁ abhirūyha
-------------------------------------------------
[page 067]
           "bhūmijo Jeyyaseno ca sambhūto abhirādhano
            ete dhammaṁ abhiññāsuṁ sāsane varatādino"ti.
       Atha sambhūto bhagavato santike kāyagatāsatikammaṭṭhānaṁ gahetvā nibaddhaṁ
  sītavane vasati. Tenevāyasmā "sītavaniyo"ti paññāyittha. Tena ca samayena vessavaṇo
  mahārājā kenacideva karaṇīyena jambudīpe dakkhiṇadisābhāgaṁ uddissa ākāsena
  gacchanto theraṁ abbhokāse nisīditvā kammaṭṭhānaṁ manasikarontaṁ disvā vimānato
  oruyha theraṁ vanditvā "yadā thero samādhito vuṭṭhahissati, tadā mama āgamanaṁ
  ārocetha, ārakkhañcassa karothā"ti dve yakkhe āṇāpetvā pakkāmi. Te
  therassa samīpe 1- ṭhatvā manasikāraṁ paṭisaṁharitvā nisinnakāle ārocesuṁ. Taṁ sutvā
  thero "tumhe mama vacanena vessavaṇamahārājassa kathetha, bhagavatā attano sāsane
  ṭhitānaṁ satiārakkhā nāma ṭhapitā atthi, sāyeva mādise rakkhati, tvaṁ tattha 2-
  appossukko hohi, bhagavato ovāde ṭhitānaṁ edisāya ārakkhāya karaṇīyaṁ
  natthī"ti te vissajjetvā tāvadeva vipassanaṁ vaḍḍhetvā vijjāttayaṁ sacchākāsi.
  Tato vessavaṇo nivattamāno therassa samīpaṁ patvā sammukhākāra 3- sallakkhaṇenevassa
  katakiccabhāvaṁ ñatvā sāvatthiṁ gantvā bhagavato ārocetvā satthu sammukho 4- theraṁ
  abhitthavanto:-
           "satiārakkhasampanno dhitimā vīriyasamāhito
            anujāto satthu sambhūto tevijjo maccupāragū"ti
  imāya gāthāya therassa guṇe vaṇṇesi. Tena vuttaṁ apadāne 5-:-
           "atthadassī tu bhagavā dipadindo narāsabho

  *  *  *  *  *  *
  Footnote: 1 Sī. santike 2 Sī. tvaṁ tāta 3 chaṂa. mukhākāra.. 4 chaṂa. sammukhā
  5 khu.apa. 32/15/280 taraṇiyattherāpadāna
-------------------------------------------------
[page 068]
            Purakkhato sāvakehi gaṅgātīramupāgami.
            Samatitti kākapeyyā gaṅgā āsi duruttarā
            uttārayiṁ 1- bhikkhusaṁghaṁ buddhañca dipaduttamaṁ.
            Aṭṭhārase kappasate yaṁ kammamakariṁ tadā
            duggatiṁ nābhijānāmi taraṇāya idaṁ phalaṁ.
            Terasito 2- kappasate pañca sabbobhavā ahuṁ
            sattaratanasampannā cakkavattī mahabbalā.
            Pacchime ca bhave asmiṁ jātohaṁ brāhmaṇe kule
            saddhiṁ tīhi 3- sahāyehi pabbajiṁ satthu sāsane.
            Kilesā jhāpitā mayhaṁ .pe. Kataṁ buddhassa sāsanan"ti.
       Athāyasmā sambhūto bhagavantaṁ dassanāya gacchante bhikkhū disvā "āvuso mama
  vacanena bhagavato pāde sirasā vandatha, evañca vadethā"ti vatvā dhammādhikaraṇaṁ attano
  satthu aviheṭhitabhāvaṁ 4- pakāsento "yosītavanan"ti gāthamāha. Te bhikkhū bhagavantaṁ
  upasaṅkamitvā vanditvā sambhūtattherassa sāsanaṁ sampaṭivedentā 5- "āyasmā
  bhante sambhūto bhagavato pāde sirasā vandati, evañca vadatī"ti vatvā taṁ kathaṁ 6-
  ārocesuṁ, taṁ sutvā bhagavā "paṇḍito bhikkhave sambhūto bhikkhu paccapādi
  dhammassānudhammaṁ, na ca maṁ dhammādhikaraṇaṁ viheṭheti. 7- Vessavaṇena tassattho 8- mayhaṁ
  ārocito"ti āha.
       [6] Yaṁ pana te bhikkhū sambhūtattherena vuttaṁ 9- :-

  *  *  *  *  *  *
  Footnote: 1 ka. uttāresiṁ 2 chaṂa. teraseto 3 pāli. tehi (mahācuḷa.) 4 Ma. avisodhitabhāvaṁ
  5 Sī. nivedentā, chaṂa. sampavedentā 6 chaṂa. taṁ gāthaṁ 7 Sī. paccayādidhammassa
  anudhammaṁ paṭipanno na mamaṁ dhammādhikaraṇaṁ vihesesi 8 Sī. tassevāyamattho
  9 Sī. yaṁ panete bhikkhū tattha tattha therena vuttaṁ
-------------------------------------------------
[page 069]
           1- "yo Sītavanaṁ upagā bhikkhu
               eko santusito samāhitatto
               vijitāvī apetalomahaṁso
               rakkhaṁ kāyagatāsatiṁ dhitimā"ti
  gāthaṁ satthu nivedesuṁ. 1-
       Tattha sītavananti evaṁnāmakaṁ rājagahasamīpe mahantaṁ bheravaṁ susānavanaṁ.
  Upagāti nivāsanavasena upagañchi. 2- Etena bhagavatā anuññātaṁ pabbajitānurūpaṁ
  nivāsanaṭṭhānaṁ dasseti. Bhikkhūti saṁsāre bhayassa ikkhanato bhinnakilesatāya ca bhikkhu.
  Ekoti adutiyo, adutiyo, etena kāyavivekaṁ dasseti. Santusitoti santuṭṭho.
  Etena catupaccayasantosalakkhaṇaṁ ariyavaṁsaṁ dasseti. Samāhitattoti upacārappanābhedena
  samādhinā samāhitacitto, etena vivekabhāvanāmukhena 3- bhāvanārāmaṁ ariyavaṁsaṁ dasseti.
  Vijitāvīti sāsane sammāpaṭipajjantena vijetabbaṁ kilesagaṇaṁ vijitvā ṭhito, etena
  upadhivivekaṁ dasseti. Bhayahetūnaṁ kilesānaṁ apagatattā apetalomahaṁso, etena
  sammāpaṭipattiyā phalaṁ dasseti. Rakkhanti rakkhanto. Kāyagatāsatinti kāyārammaṇaṁ
  satiṁ, kāyagatāsatikammaṭṭhānaṁ paribrūhanavasena avissajjento. Dhitimāti dhīro,
  samāhitattaṁ vijitāvibhāvataṁ vā 4- upādāya paṭipattidassanametaṁ. Ayaṁ hettha
  saṅkhepattho:- so bhikkhu vivekasukhānupekkhāya eko sītavanaṁ upāgami, upāgato
  ca lolabhāvābhāvato santuṭṭho dhitimā kāyagatāsatikammaṭṭhānaṁ bhāvento tathādhigataṁ
  jhānaṁ pādakaṁ katvā āraddhavipassanaṁ ussukkāpetvā adhigatena aggamaggena
  samāhito vijitāvī ca hutvā katakiccatāya bhayahetūnaṁ sabbaso apagatattā apetalomahaṁ
  so jātoti.
                   Sītavaniyattheragāthāvaṇṇanā niṭṭhitā.

  *  *  *  *  *  *
  Footnote: 1-1 chaṂa. "yo sītavanan"ti gāthaṁ satthu nivedesuṁ 2 chaṂa. upagacchi
  3 chaṂa. cittaviveka... 4 Sī. samāhitattā vijitāvī, vibhāvī, taṁ vā
-------------------------------------------------
[page 070]
                     144. 7. Bhalliyattheragāthāvaṇṇā
       yopānudīti āyasmato bhalliyattherassa gāthā. Kā uppatti?
       ayaṁ kira ito ekatiṁse kappe anuppanne sumanassa nāma pacceka-
  buddhassa pasannacitto phalāphalaṁ datvā sugatīsueva saṁsaranto sikhissa sammā-
  sambuddhassa kāle aruṇavatīnagare satthavāhakule 1- nibbatto "sikhissa bhagavato paṭhamābhi-
  sambuddhassa upajitaujitā 2- nāma dve satthavāhaputtā paṭhamāhāraṁ adaṁsū"ti sutvā
  attano sahāyakena saddhiṁ bhagavantaṁ upasaṅkamitvā vanditvā svātanāya nimantetvā
  mahādānaṁ pavattetvā patthanamakāsi 3- "ubhopi mayaṁ bhante anāgate tumhādisassa
  buddhassa paṭhamāhāradāyakā bhaveyyāmā"ti. Te tattha tattha bhave puññakammaṁ
  katvā dvemanussesu saṁsarantā kassapassa bhagavato kāle gopālakaseṭṭhiputtā
  bhātaro hutvā nibbattā. Bahūni vassāni bhikkhusaṁghaṁ khīrabhojanena upaṭṭhahiṁsu.
  Amhākaṁ pana bhagavato kāle pokkharavatīnagare satthavāhaputtā bhātaro hutvā
  nibbattā. Tesu jeṭṭho tapusso 4- nāma, kaniṭṭho bhalliyo nāma, te pañcamattāni
  sakaṭasatāni bhaṇḍassa pūretvā vāṇijjāya gacchantā bhagavati paṭhamābhisambuddhe
  sattasattāhaṁ vimuttisukhadhammapaccavekkhaṇāhi vītināmetvā aṭṭhame sattāhe rājāyatana-
  mūle viharante rājāyatanassa avidūre mahāmaggena atikkamanti, tesaṁ tasmiṁ samaye
  samepi bhūmibhāge akaddamodake sakaṭāni nappavattiṁsu, "kiṁ nu kho kāraṇan"ti
  ca cintentānaṁ porāṇasālohitā devatā rukkhaviṭapabbhantare 5- attānaṁ dassentī
  āha "mādisā ayaṁ bhagavā acirābhisambuddho sattasattāhaṁ anāhāro vimuttisukhaṁ
  paṭisaṁvedī 6- idāni rājāyatanamūle nisinno, taṁ āhārena paṭimānetha, yadassa
  tumhākaṁ dīgharattaṁ hitāya sukhāyā"ti. Taṁ sutvā te uḷāraṁ pītisomanassaṁ

  *  *  *  *  *  *
  Footnote: 1 chaṂa. brāhmaṇakule 2 chaṂa. ujitaojitā 3 chaṂa. patthanaṁ akaṁsu
  4 chaṂa. taphusso, Sī. tapasso 5 chaṂa. rukkhaviṭapantare
  6 chaṂa. vimuttisukhāpaṭisaṁvedī
-------------------------------------------------
[page 071]
  Paṭisaṁvedentā "āhārasampādanaṁ papañcan"ti maññamānā manthañca madhupiṇḍikañca 1-
  bhagavato datvā dvevācikasaraṇaṁ gantvā kesadhātuyo labhitvā agamaṁsu. Te hi paṭhamaṁ
  upāsakā ahesuṁ, atha bhagavati bārāṇasiṁ gantvā dhammacakkaṁ pavattetvā anupubbena
  rājagahe viharante tapussabhalliyā 2- rājagahaṁ upagatā bhagavantaṁ upasaṅkamitvā
  vanditvā ekamantaṁ nisīdiṁsu. Tesaṁ bhagavā dhammaṁ desesi. Tesu tapusso sotāpattiphale
  patiṭṭhāya upāsakova ahosi. Bhalliyo pana pabbajitvā chaḷabhiñño ahosi. Tena
  vuttaṁ apadāne 3- :-
           "sumano nāma sambuddho takkarāyaṁ vasī tadā
            vallikāraphalaṁ gayha sayambhussa adāsahaṁ.
            Ekatiṁse ito kappe yaṁ phalaṁ adadiṁ tadā
            duggatiṁ nābhijānāmi phaladānassidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Athekadivasaṁ māro bhalliyattherassa bhiṁsāpanatthaṁ bhayānakaṁ rūpaṁ dassesi. So
  attano sabbabhayātikkamaṁ pakāsento:-
            4- "yopānudi maccurājassa senaṁ
                naḷasetuṁva sudubbalaṁ mahogho
                vijitāvi apetabheravo hi
                danto so parinibbuto ṭhitatto"ti
  gāthaṁ abhāsi. 4-

  *  *  *  *  *  *
  Footnote: 1 Ma. madhupiṇḍañca 2 Sī. tapassubhalliyā, Ma. bhallikā 3 khu. apa. 33/68/95
  vallikāraphaladāyakattherāpadāna (syā) 4-4 chaṂa. "yopānudi"ti gāthamabhāsi
-------------------------------------------------
[page 072]
       [7] Tattha yopānudīti yo apānudi khipi pajahi viddhaṁsesi. Maccurājassāti
  maccu nāma maraṇaṁ khandhānaṁ bhedo, soeva ca 1- sattānaṁ attano vase vattanato 2-
  issaraṭṭhena rājāti maccurājā, tassa. Senanti jarārogādīnaṁ hissa vasavattana-
  bhāvato 3- senā nāma, tena so samūhatā nānāvidhena vipulena "mahāseno"ti 4-
  vuccati. Yathāha "na hi no saṅgarantena, mahāsenena maccunā"ti. 5- Athavā guṇa-
  māranaṭṭhena "maccū"ti idha devaputtamāro adhippeto, tassa ca sahāyabhāvūpagamanato
  kāmādayo senā. Tathā hi:- 6-
           "kāmā te paṭhamā senā dutiyā arati vuccati
            tatiyā khuppipāsā te catutthī taṇhā pavuccati.
            Pañcamī thīnamiddhaṁ te chaṭṭhābhīrū pavuccati
            sattamī vicikicchā te māno makkho ca aṭṭhamī"ti. 7-
        Naḷasetuṁva sudubbalaṁ mahoghoti sāravirahitato naḷasetusadisaṁ ativiya abala-
  bhāvato 8- suṭṭhu dubbalaṁ saṅkilesasenaṁ navalokuttaradhammānaṁ mahābalavabhāvato 9- mahogha-
  sadisena aggamaggena yo apānudi vijitāvī apetabheravo danto, so parinibbuto
  ṭhitattoti yojanā. Taṁ sutvā māro "jānāti maṁ samaṇo"ti tatthevantaradhāyīti.
                   Bhalliyattheragāthāvaṇṇanā niṭaṭhitā.
                        --------------

  *  *  *  *  *  *
  Footnote: 1 Ma. soeva 2 chaṂa. anuvattāpanato, Ma. anuvattanato 3 chaṂa. jarārogādiṁ,
  sā hissa vasavattaneaṅgabhāvato, Ma. jarārogādīnaṁ hissa vasavattino saṅgabhāvato
  4 chaṂa. tena hesa mahatā nānāvidhena vipulena "mahāseno"ti 5 Ma.upari. 14/272/241
  bhaddekarattasutta, khu.jā. 28/441/165 temiyajātaka (syā) 6 chaṂa. tathā cāha
  7 khu.sutta. 25/439-40/416 padhānasutta, khuṃahā. 29/134/114,
  khu.cūḷa. 30/289/144 (syā) [thokaṁ visadisaṁ] 8 Sī. calabhāvato 9 Sī. mahabbalabhāvato
-------------------------------------------------
[page 073]
                      145. 8. Vīrattheragāthāvaṇṇanā
       yo duddamayoti 1- āyasmato vīrattherassa gāthā. Kā uppatti?
       ayaṁ kira ito ekanavute kappe vipassissa bhagavato ṭhapanāavāsaṁ 2- paṭijaggi.
  Ekadivasañca sindhuvārapupphasadisāni nigguṇḍipupphāni gahetvā bhagavantaṁ pūjesi.
  So tena puññakammena devamanussesu saṁsaranto ito pañcatiṁsakappe khattiyakule
  nibbattitvā mahāpatāpo nāma rājā ahosi cakkavattī. So dhammena samena
  rajjaṁ kārento satte saggamagge patiṭṭhāpesi. Puna imasmiṁ kappe kassapassa
  bhagavato kāle mahāvibhavo seṭṭhī hutvā kapaṇaddhikādīnaṁ dānaṁ dento saṁghassa
  khīrabhattaṁ adāsi. Evaṁ tattha tattha dānamayaṁ puññasambhāraṁ karonto itarañca
  nibbānatthaṁ sambharanto devamanussesu saṁsaritvā imasmiṁ buddhuppāde sāvatthinagare
  rañño pasenadissa amaccakule nibbatti, "vīro"tissa nāmaṁ akaṁsu. So vayappatto
  nāmānuggatehi pattabalajavādiguṇehi samannāgato saṅgāmasūro hutvā
  mātāpitūhi nibandhavasena kārite dārapariggahe 3- ekaṁyeva puttaṁ labhitvā pubbahetunā
  codiyamāno kāmesu saṁsāre ca ādīnavaṁ disvā saṁvegajāto pabbajitvā ghaṭento
  vāyamanto na cirasseva chaḷabhiñño ahosi. Tena vuttaṁ apadāne 4-:-
           "vipassissa bhagavato āsimārāmiko ahaṁ
            nigguṇḍipupphaṁ paggayha buddhassa abhiropayiṁ.
            Ekanavutito kappe yaṁ pupphamabhipūjayiṁ
            duggatiṁ nābhijānāmi buddhapūjāyidaṁ phalaṁ.
            Pañcatiṁse 5- ito kappe eko āsiṁ janādhipo

  *  *  *  *  *  *
  Footnote: 1 chaṂa. duddamiyo 2 chaṂa. vasanāavāsaṁ 3 Sī. kāritena dārapariggahena
  4 khu. apa. 32/207/304 nigguṇḍipupphiyattherāpadāna (syā) 5 chaṂa. pañcavīse
-------------------------------------------------
[page 074]
            Mahāpatāpanāmena cakkavattī mahabbalo.
          Kilesā jhāpitā mayhaṁ .pe. Kataṁ buddhassa sāsanan"ti.
       Evaṁ pana arahattaṁ patvā phalasamāpattisukhena vītināmentaṁ theraṁ purāṇadutiyikā
  uppabbājetukāmā antarantarā nānānayehi palobhetuṁ parakkamantī 1- ekadivasaṁ
  divāvihāraṭṭhānaṁ gantvā itthikuṭādīni 2- dassetuṁ ārabhi. Athāyasmā vīro "maṁ
  palobhetukāmā sineruṁ makasapakkhavātena cāletukāmā viya yāva bālā vatāyaṁ
  atthī"ti tassā kiriyāya niratthakabhāvaṁ dīpento:-
          3- "yo duddamayo damena danto
               vīro santusito vitiṇṇakaṅkho
               vijitāvī apetalomahaṁso
               vītarāgo parinibbuto ṭhitatto"ti
  gāthaṁ abhāsi. 3-
       [8] Tattha yo duddamayotiādīnaṁ padānaṁ attho heṭṭhā vuttoyeva.
  Idaṁ panettha yojanāmattaṁ:- yo pubbe adantakilesatāya paccatthikehi vā
  saṅgāmasīse dametuṁ jetuṁ asakkuṇeyyatāya duddamayo, idāni pana uttamena damena
  danto catubbidhasammappadhānaviriyasampattiyā vīro, vuttanayeneva santusito vitiṇṇa-
  kaṅkho vijitāvī apetalomahaṁso vīro vīranāmako anavasesato kilesaparinibbānena
  parinibbuto, tatoeva ṭhitasabhāvo, na tādisānaṁ satenapi sahassenapi cālanīyoti.
  Taṁ sutvā sā atthī "mayhaṁ sāmike evaṁ paṭipanne 4- ko mayhaṁ gharāvāsena
  attho"ti saṁvegajātā bhikkhunīsu pabbajitvā na cirasseva tevijjā ahosīti.
                    Vīrattheragāthāvaṇṇanā niṭṭhitā.

  *  *  *  *  *  *
  Footnote: 1 Sī. upakkamantī 2 chaṂa. itthikuttādīni
  3-3 chaṂa. "yo duddamiyo"ti gāthaṁ abhāsi 4 Sī. paṭipajjante
-------------------------------------------------
[page 075]
                   146. 9. Pilindavacchattheragāthāvaṇṇanā
       svāgatanti āyasmato pilindavacchattherassa gāthā. Kā uppatti?
       ayaṁ kira padumuttarabuddhakāle haṁsavatīnagare mahābhogakule nibbatto heṭṭhā
  vuttanayeneva satthu santike dhammaṁ suṇanto satthāraṁ ekaṁ bhikkhuṁ devatānaṁ
  piyamanāpabhāvena aggaṭṭhāne ṭhapentaṁ disvā aggaṭṭhānantaraṁ 1- patthetvā yāvajīvaṁ
  kusalaṁ katvā tato cuto devamanussesu saṁranto sumedhassa bhagavato kāle manussaloke
  nibbattitvā bhagavati parinibbute satthu thūpassa pūjaṁ katvā saṁghe ca mahādānaṁ
  pavattetvā tato cuto devamanussesueva saṁsaranto anuppanne buddhe cakkavattī rājā
  hutvā mahājanaṁ pañcasu sīlesu patiṭṭhāpetvā saggaparāyanaṁ akāsi. So anuppanneyeva
  amhākaṁ bhagavati sāvatthiyaṁ brāhmaṇagehe nibbatti. "pilindo"tissa 2-
  Nāmaṁ akaṁsu. Vacchoti pana gottaṁ. Tena so aparabhāge "pilindavaccho"ti 3- paññāyittha.
  Saṁsāre pana saṁvegabahulatāya paribbājakapabbajjaṁ pabbajitvā cūḷagandhāraṁ nāma
  vijjaṁ sādhetvā tāya vijjāya ākāsacārī paracittavidū ca hutvā rājagahe
  lābhaggayasaggappatto paṭivasati.
       Atha yadā amhākaṁ bhagavā abhisambuddho hutvā anukkamena rājagahaṁ upagato,
  tato paṭṭhāya buddhānubhāvena tassa sā vijjā na sampajjati, attano kiccaṁ
  na sādheti. So cintesi "sutaṁ kho pana metaṁ ācariyapācariyānaṁ bhāsamānānaṁ
  `yattha mahāgandhāravijjā dharati, tattha cūḷagandhāravijjā na sampajjatī'ti, 4- samaṇassa
  pana gotamassa āgatakālato paṭṭhāya nāyaṁ mama vijjā sampajjati, nissaṁsayaṁ samaṇo
  gotamo mahāgandhāravijjaṁ jānāti, yannūnāhaṁ taṁ payirupāsitvā tassa santike
  taṁ vijjaṁ pariyāpuṇeyyan"ti. So bhagavantaṁ upasaṅkamitvā etadavoca "ahaṁ mahāsamaṇa

  *  *  *  *  *  *
  Footnote: 1 chaṂa. taṁ ṭhānantaraṁ 2 Sī. pilindītissa 3 Sī. pilindivacchoti 4 Ma. na sampajji
-------------------------------------------------
[page 076]
  Tava santike ekaṁ vijjaṁ pariyāpuṇitukāmo, okāsaṁ me karohī"ti. Bhagavā "tenahi
  pabbajā"ti 1- āha. So "vijjāya parikammaṁ pabbajjā"ti maññamāno pabbaji. Tassa
  bhagavā dhammaṁ kathetvā caritānukūlaṁ kammaṭṭhānaṁ adāsi. So upanissayasampannatāya
  na cirasseva vipassanaṁ vaḍḍhetvā arahattaṁ pāpuṇi. Yā pana purimajātiyaṁ tassovāde
  ṭhatvā sagge nibbattā devatā, taṁ kataññutaṁ nissāya sañjātabahumānā sāyaṁ
  pātaṁ theraṁ payirupāsitvā gacchanti. Tasmā thero devatānaṁ piyamanāpatāya aggattaṁ
  patto. Tena vuttaṁ apadāne:- 2-
          "nibbute lokanāthamhi sumedhe aggapuggale
           pasannacitto sumano thūpapūjaṁ akāsahaṁ.
           Ye ca khīṇāsavā tattha chaḷabhiññā mahiddhikā
           tehaṁ 3- tattha samānetvā saṁghabhattaṁ akāsahaṁ.
           Sumedhassa bhagavato upaṭṭhāko tadā ahu
           sumedho nāma nāmena anumodittha so tadā.
           Tena cittappasādena vimānaṁ upapajjahaṁ
           chaḷāsītisahassāni accharāyo ramiṁsu 4- me.
           Mameva anuvattanti sabbakāmehi tā sadā 5-
           aññe deve abhibhomi 6- puññakammassidaṁ phalaṁ.
           Pañcavīsatikappamhi 7- varuṇo nāma khattiyo
           visuddhabhojano āsiṁ cakkavattī ahaṁ tadā.
           Na te bījaṁ pavappanti napi nīyanti naṅgalā
           akaṭṭhapākimaṁ sāliṁ paribhuñjanti mānusā.

  *  *  *  *  *  *
  Footnote: 1 Sī. pabbajāhi 2 khu.apa. 32/55/84 pilindavacchattherāpadāna 3 Sī. tesaṁ 4 ka.,Ma.
  ahesuṁ 5 Ma. sabbakāmasamāhitā 6 Ma. abhikkami 7 chaṂa. pañcavīsamhi kappamhi
-------------------------------------------------
[page 077]
           Tattha rajjaṁ karitvāna devattaṁ puna gacchahaṁ
           tadāpi edisā mayhaṁ nibbattā bhogasampadā.
           Na maṁ mittā amittā vā hiṁsanti sabbapāṇino
           sabbesaṁ ca 1- piyo homi puññakammassidaṁ phalaṁ.
           Tiṁsakappasahassamhi yaṁ dānamadadiṁ tadā
           duggatiṁ nābhijānāmi gandhālepassidaṁ phalaṁ.
           Imamhi bhaddake kappe eko āsiṁ janādhipo
           mahānubhāvo rājīsi 2- cakkavattī mahabbalo.
           Sohaṁ pañcasu sīlesu ṭhapetvā janataṁ bahuṁ
           pāpetvā sugatiṁyeva devatānaṁ piyo ahuṁ.
           Kilesā jhāpitā mayhaṁ .pe. Kataṁ buddhassa sāsanan"ti.
       Tathā devatāhi ativiya piyāyitabbabhāvato imaṁ theraṁ bhagavā devatānaṁ piyamanāpa-
  bhāvena aggaṭṭhāne ṭhapesi "etadaggaṁ bhikkhave mama sāvakānaṁ bhikkhūnaṁ devatānaṁ
  piyamanāpānaṁ yadidaṁ pilindavaccho"ti. 3- So ekadivasaṁ bhikkhusaṁghamajjhe nisinno
  attano guṇe paccavekkhitvā tesaṁ kāraṇabhūtaṁ vijjānimittaṁ bhagavato santike āgamanaṁ
  pasaṁsanto:-
       4- "svāgataṁ nāpagataṁ nayidaṁ dummantitaṁ mama
           pavibhattesu dhammesu yaṁ seṭṭhaṁ tadupāgamin"ti
  gāthaṁ abhāsi. 4-
       [9] Tattha svāgatanti sundaraṁ āgamanaṁ, idaṁ mamāti sambandho. Athavā
  svāgatanti suṭṭhu āgataṁ, mayāti vibhatti vipariṇāmetabbā. Nāpagatanti 5- na apagataṁ

  *  *  *  *  *  *
  Footnote: 1 chaṂa. sabbesampi 2 chaṂa. rājāhaṁ, Ma. rājāsiṁ 3 aṅ.ekaka. 20/215/24 etadaggavagga
  4-4 chaṂa. "svāgataṁ nāpagatan"ti gāthaṁ abhāsi 5 Maṇa durāgatanti
-------------------------------------------------
[page 078]
  Hitābhivuddhito na apetaṁ. Nayidaṁ dummantitaṁ 1- mamāti idaṁ mama suṭṭhu kathitaṁ,
  suṭṭhu vā vīmaṁsitaṁ na hoti. Idaṁ vuttaṁ hoti:- yaṁ bhagavato santike mamāgamanaṁ, yaṁ vā
  mayā tattha āgataṁ, taṁ svāgataṁ, svāgatattāyeva na durāgataṁ. Yaṁ "bhagavato santike
  dhammaṁ sutvā pabbajissāmī"ti mama mantitaṁ gaditaṁ kathitaṁ, cittena vā vīmaṁsitaṁ 2-
  idampi na dummantinti. Idāni tattha kāraṇaṁ dassento "pavibhattesū"ti- 3-
  ādimāha. Pavibhattesūti pakārato vibhattesu. Dhammesūti ñeyyadhammesu, samathadhammesu
  vā, 4- nānātitthiyehi pakatiādivasena, sammāsambuddhehi dukkhādivasena saṁvibhajitvā
  vuttadhammesu. Yaṁ seṭṭhaṁ tadupāgaminti yaṁ tattha seṭṭhaṁ, taṁ catusaccadhammaṁ, tassa vā
  bodhakasāsanadhammaṁ upāgamiṁ "ayaṁ dhammo ayaṁ vinayo"ti upagacchiṁ. Sammāsambuddhehieva
  vā kusalādivasena khandhādivasena yathāsabhāvato saṁvibhattesu sabhāvadhammesu yaṁ
  tattha seṭṭhaṁ uttamaṁ varaṁ, taṁ varaṁ maggaphalanibbānadhammaṁ 5- upāgamiṁ, attani
  paccakkhato 6- upagacchiṁ sacchākāsiṁ, tasmā svāgataṁ mama na apagataṁ sumantitaṁ na
  dummantitanti yojanā.
                    Pilindavacchattheragāthāvaṇṇā niṭṭhitā.
                          --------------
                   147. 10. Puṇṇamāsattheragāthāvaṇṇanā
       vihari apekkhanti āyasmato puṇṇamāsattherassa gāthā. Kā uppatti?
       so kira vipassissa bhagavato kāle cakkavākayoniyaṁ nibbatto bhagavantaṁ gacchantaṁ
  disvā 7- pasannamānaso attano mukhatuṇḍakena sālapupphaṁ gahetvā pūjaṁ akāsi.

  *  *  *  *  *  *
  Footnote: 1 chaṂa. dumantitaṁ 2 Sī. mama cintitaṁ gaditaṁ kathitaṁ cintetvā vīmaṁsitaṁ
  3 chaṂa. saṁvibhattesūti 4 Ma. suddhīsu dhammesu vā 5 chaṂa. pavaraṁ,
  taṁ maggaphalanibbānadhammaṁ, Sī...ṃaggaphaladhammaṁ
  6 Sī. atthaṁ paccakkhato, chaṂa. attapaccakkhato 7 Ma. bhagavantaṁ disvā
-------------------------------------------------
[page 079]
  So tena puññakammena devamanussesu saṁsaranto ito sattarase kappe aṭṭhakkhattuṁ
  cakkavattirājā ahosi, imasmiṁ pana kappe kassapassa bhagavato sāsane osakkamāne
  kuṭumbikakule nibbattitvā pabbajitvā samaṇadhammaṁ katvā tato cuto devamanussesu
  saṁsaranto imasmiṁ buddhuppāde sāvatthinagare samiddhissa nāma 1- brāhmaṇassa
  putto hutvā nibbatti. Tassa jātadivase tasmiṁ gehe sabbā rittakumbhiyo
  suvaṇṇamāsānaṁ puṇṇā ahesuṁ. Tenassa puṇṇamāsoti nāmaṁ akaṁsu. So vayappatto
  brāhmaṇavijjāsu nipphattiṁ patvā vivāhakammaṁ katvā ekaṁ puttaṁ labhitvā
  upanissayasampannatāya gharāvāsaṁ jigucchanto bhagavantaṁ upasaṅkamitvā dhammaṁ sutvā
  paṭiladdhasaddho pabbajitvā laddhūpasampado sabbakiccasampanno 2- catusaccakammaṭṭhāne 3-
  yuttappayutto vipassanaṁ ussukkāpetvā arahattaṁ pāpuṇi. Tena vuttaṁ
  apadāne 4-:-
           "sindhuyā nadiyā tīre cakkavāko ahaṁ tadā
            suddhasevālabhakkhohaṁ pāpesu ca susaññato. 5-
            Addasaṁ virajaṁ buddhaṁ gacchantaṁ anilañjase
            tuṇḍena sālaṁ paggayha vipassissābhiropayiṁ.
            Yassa saddhā tathāgate acalā suppatiṭṭhitā
            tena cittappasādena duggatiṁ so na gacchati.
            Svāgataṁ vata me āsi buddhaseṭṭhassa santike
            vihaṅgamena santena subījaṁ ropitaṁ mayā.
            Ekanavutito kappe yaṁ pupphamabhiropayiṁ 6-
            duggatiṁ nābhijānāmi buddhapūjāyidaṁ 7- phalaṁ.

  *  *  *  *  *  *
  Footnote: 1 Ma. samiddhināmassa 2 chaṂa. pubbakiccasampanno 3 Sī. tacapañcakakammaṭṭhāne
  4 khu.apa. 32/13/162 paccāgamaniyattherāpadāna 5 Sī., Ma. pāṇesu ca susaññato
  6 Sī. yaṁ pupphamabhipūjayiṁ 7 Sī. pupphapūjāyidaṁ
-------------------------------------------------
[page 080]
            Sucārudassanā nāma aṭṭhete ekanāmakā
            kappe sattarase āsuṁ cakkavattī mahabbalā.
            Kilesā jhāpitā mayhaṁ .pe. Kataṁ buddhassa sāsanan"ti.
       Athassa purāṇadutiyikā taṁ palobhetukāmā alaṅkatapaṭiyattā puttena saddhiṁ
  upagantavā piyālāpabhāvādikehi 1- bhāvaviraṇe kammaṁ nāma kātuṁ ārabhi. Thero
  tassā kāraṇaṁ disvā attano katthacipi alaggabhāvaṁ pakāsento:-
             2- "vihari apekkhaṁ idha vā huraṁ vā
                 yo vedagū samito 3- yatatto
                 sabbesu dhammesu anūpalitto
                 lokassa jaññā udayabbayañcā"ti
  gāthaṁ abhāsi. 2-
       [10] Tattha viharīti visesato hari 4- apahari apanesi. Apekkhanti taṇhaṁ.
  Idhāti imasmiṁ loke attabhāve vā. Huranti parasmiṁ 5- anāgate attabhāve vā.
  Idhāti vā ajjhattikesu āyatanesu. Huranti bāhiresu. Vāsaddo samuccayattho
  "apadā vā dvipadā vā"tiādīsu 6- viya. Yoti attānameva paraṁ viya dasseti.
  Vedagūti vedena gato maggañāṇena nibbānaṁ gato adhigato, cattāri vā saccāni
  pariññāpahānasacchikiriyābhāvanābhisamayavasena abhisamecca 7- ṭhito. Yatattoti maggasaṁvarena
  saṁyatasabhāvo, sammāvāyāmena vā saṁyatasabhāvo. Sabbesu dhammesu anūpalittoti sabbesu
  dhammesu ārammaṇesu 8- taṇhādiṭṭhilepavasena na upalitto, tena

  *  *  *  *  *  *
  Footnote: 1 Ma. vilāsabhāvādikehi 2-2 chaṂa. "vihari apekkhan"ti gāthaṁ abhāsi 3 ka. santusito
  4 Ma. viharinti visesato hariṁ 5 chaṂa. aparasmiṁ 6 khu.iti. 25/90/308,
  aṅ.catukka. 21/34/39 aggappasādasutta, aṅ.pañcaka. 22/32/37 cundīsutta (syā)
  7 Ma. abhisamecca abhisamaye ca 8 chaṂa. sabbesu ārammaṇesu dhammesu
-------------------------------------------------
[page 081]
  Lābhādilokadhamme samatikkamaṁ dasseti. Lokassāti upādānakkhandhapañcakassa. Taṁ hi
  lujjanapalujjanatthena loko. Jaññāti jānitvā. Udayabbayañcāti uppādañceva vayañca,
  etena yathāvuttaguṇānaṁ pubbabhāgapaṭipadaṁ dasseti. Ayaṁ panettha attho:- yo sakalassa
  khandhādilokassa samapaññāsāya ākārehi udayabbayaṁ jānitvā vedagū yatatto katthaci
  anupalitto, so sabbattha apekkhaṁ vineyya 1- santussito tādisānaṁ vippakārānaṁ
  na kiñci maññati, 2- tasmā tvaṁ andhabāle yathāgatamaggeneva gacchāti. Atha
  sā itthī "ayaṁ samaṇo mayi putte ca nirapekkho, na sakkā imaṁ palobhetun"ti 3-
  pakkāmi.
                    Puṇṇamāsattheragāthāvaṇṇanā niṭṭhitā.
                     Paramatthadīpaniyā theragāthāsaṁvaṇṇanāya
                        paṭhamavaggavaṇṇanā niṭṭhitā.
                            -----------

  *  *  *  *  *  *
  Footnote: 1 Ma. vinaye 2 Ma. kinti maññati 3 Ma. pasādetunti
-------------------------------------------------
[page 082]
                              Dutiyavagga
                    148. 1. Cūḷavacchattheragāthāvaṇṇanā
       pāmujjabahuloti 1- āyasmato cūḷavacchattherassa 2- gāthā. Kā uppatti?
       so kira padumuttarassa bhagavato kāle daliddakule nibbattitvā paresaṁ bhatiyā
  jīvitaṁ kappento bhagavato sāvakaṁ sujātaṁ nāma theraṁ paṁsukūlaṁ pariyesantaṁ disvā
  pasannamānaso upasaṅkamitvā vatthaṁ datvā pañcapatiṭṭhitena vandi. So tena puñña-
  kammena tettiṁsakkhattuṁ devarajjaṁ kāresi. Sattasattatikkhattuṁ cakkavattirājā ahosi,
  anekavāre 3- padesarājā. Evaṁ devamanussesu saṁsaranto kassapassa bhagavato sāsane
  osakkamāne pabbajitvā samaṇadhammaṁ katvā ekaṁ buddhantaraṁ devamanussagatīsu aparāparaṁ
  parivattento amhākaṁ bhagavato kāle kosambiyaṁ brāhmaṇakule nibbatti.
  Cūḷavacchotissa 4- nāmaṁ ahosi. So vayappatto brāhmaṇasippesu nipphattiṁ gato
  buddhaguṇe sutvā pasannamānaso bhagavantaṁ upasaṅkami, tassa bhagavā dhammaṁ kathesi. So 5-
  paṭiladdhasaddho pabbajitvā laddhūpasampado katapabbajjakicco 6- caritānukūlaṁ kammaṭṭhānaṁ
  gahetvā bhāvento vihari. Tena ca samayena kosambikā bhikkhū bhaṇḍanajātā
  ahesuṁ. Tadā cūḷavacchatthero ubhayesaṁ bhikkhūnaṁ laddhiṁ anādāya bhagavatā dinnovāde
  ṭhatvā vipassanaṁ brūhetvā arahattaṁ pāpuṇi. Tena vuttaṁ apadāne 7-:-
           "padumuttarabhagavato sujāto nāma sāvako
            paṁsukūlaṁ gavesanto saṅkāre caratī 8- tadā.

  *  *  *  *  *  *
  Footnote: 1 chaṂa. pāmojjabahulo. evamuparipi 2 Sī. cūḷagavacchassa therassa 3 chaṂa. anekavāraṁ
  4 Sī. cūḷagavacchotissa 5 Sī. ayaṁ pāṭho na dissati 6 chaṂa. katapubbakicco
  7 khu.apa. 33/85/129 upaḍḍhadussadāyakattherāpadāna (syā) 8 pāli. rathiyā
-------------------------------------------------
[page 083]
            Nagare haṁsavatiyā paresaṁ bhatiko 1- ahaṁ
            upaḍḍhadussaṁ datvāna sirasā abhivādayiṁ.
            Tena kammena sukatena cetanāpaṇidhīhi ca
            jahitvā mānusaṁ dehaṁ tāvatiṁsaṁ agacchahaṁ.
            Tettiṁsakkhattuṁ devindo devarajjamakārayiṁ
            sattasattatikkhattuñca cakkavattī ahosahaṁ.
            Padesarajjaṁ vipulaṁ gaṇanāto asaṅkhayaṁ 2-
            upaḍḍhadussadānena modāmi akutobhayo.
            Icchamāno ahaṁ 3- ajja sakānanaṁ sapabbataṁ
            khomadussehi chādeyyaṁ aḍḍhadussassidaṁ phalaṁ.
            Satasahasse ito kappe yaṁ dānamadadiṁ tadā
            duggatiṁ nābhijānāmi aḍḍhadussassidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Atha cūḷavacchatthero arahattaṁ patvā tesaṁ bhikkhūnaṁ kalahābhiratiyā sakatthavināsaṁ
  disvā dhammasaṁvegappatto, attano ca pattavisesaṁ paccavekkhitvā pītisomanassavasena:-
        4- "pāmujjabahulo bhikkhu dhamme buddhappavedite
            adhigacche padaṁ santaṁ saṅkhārūpasamaṁ sukhan"ti
 gāthaṁ abhāsi. 4-
       [11] Tattha pāmujjabahuloti suparisuddhasīlatāya vippaṭisārābhāvato adhikusalesu
  dhammesu abhirativasena pamujjabahulo. 5- Tenevāha "dhamme buddhappavedite"ti.

  *  *  *  *  *  *
  Footnote: 1 chaṂa. bhatako 2 chaṂa. asaṅkhiyaṁ 3 chaṂa. cahaṁ
  4-4 chaṂa. "pāmojjabahulo"ti gāthaṁ abhāsi 5 chaṂa. pamodabahulo
-------------------------------------------------
[page 084]
  Tattha dhammeti sattatiṁsāya bodhipakkhiyadhamme navavidhe vā lokuttaradhamme. So hi
  sabbaññubuddhena sāmukkaṁsikāya desanāya pakāsitattā sātisayaṁ buddhappavedito nāMa.
  Tassa pana adhigamūpāyabhāvato desanādhammopi idha labbhateva. Padaṁ santanti nibbānaṁ
  sandhāya vadati. Evarūpo hi bhikkhu santaṁ padaṁ santaṁ koṭṭhāsaṁ sabbasaṅkhārānaṁ
  upasamabhāvato saṅkhārūpasamaṁ paramasukhatāya sukhaṁ nibbānaṁ adhigacchati vindatiyeva.
  Parisuddhasīlo hi bhikkhu vippaṭisārābhāvena pāmujjabahulo saddhamme yuttappayutto
  vimuttipariyosānā sabbasampattiyo 1- pāpuṇāti. Yathāha "avippaṭisāratthāni kho
  ānanda kusalāni sīlāni, avippaṭisāro pāmojjatthāyā"tiādi. 2- Athavā pāmujja-
  bahuloti sammāsambuddho bhagavā, svākkhāto dhammo, supaṭipanno saṁghoti ratanattayaṁ
  sandhāya pamodabahulo. Kattha 3- pana so pamodabahulo kiṁ vā karotīti āha "dhamme
  buddhappavedite"tiādi. Saddhāsampannassa hi 4- sappurisasaṁsevanasaddhammassavana-
  yonisomanasikāradhammānudhammapaṭipattīnaṁ sukheneva sambhavato sampattiyo hatthagatāeva
  honti, yathāha "saddhājāto upasaṅkamati, upasaṅkamanto payirupāsatī "tiādi. 5-
                     Cūḷavacchattheragāthāvaṇṇanā niṭṭhitā.
                          --------------
                    149. 2. Mahāvacchattheragāthāvaṇṇanā
       paññābalīti āyasmato mahāvacchattherassa 6- gāthā. Tassa kā uppatti?
       ayaṁ kira padumuttarassa bhagavato bhikkhusaṁghassa ca pānīyadānamadāsi. Puna
  sikhissa bhagavato kāle upāsako hutvā vivaṭṭūpanissayaṁ bahupuññakammaṁ akāsi,
  so tehi puññakammehi tattha tattha sugatīsuyeva saṁsaranto imasmiṁ buddhuppāde
  magadharaṭṭhe nālagāme 7- samiddhissa nāma brāhmaṇassa putto hutvā nibbatti.

  *  *  *  *  *  *
  Footnote: 1 Sī. sampattiyo 2 aṅ. dasaka. 24/1/1 kimatthiyasutta 3 chaṂa. tattha
  4 Sī. saddhāya sampannassahi 5 MaṂa. 13/183/158 kīṭāgirisutta
  6 Sī. mahāgavacchattherassa 7 chaṂa. nāḷakagāme
-------------------------------------------------
[page 085]
  Tassa mahāvacchoti nāmaṁ ahosi. So vayappatto āyasmato sāriputtassa bhagavato
  sāvakabhāvaṁ sutvā "sopi nāma mahāpañño yassa sāvakattaṁ upagato, soeva
  maññe imasmiṁ loke aggapuggalo"ti bhagavati saddhaṁ uppādetvā satthu santike
  pabbajitvā kammaṭṭhānaṁ anuyuñjanto na cirasseva arahattaṁ pāpuṇi. Tena vuttaṁ
  apadāne 1-:-
           "padumuttarabuddhassa bhikkhusaṁghe anuttare
            pasannacitto sumano pānighaṭaṁ apūrayiṁ. 2-
            Pabbatagge dumagge vā ākāse vātha bhūmiyaṁ
            yadā pānīyamicchāmi khippaṁ nibbattate mamaṁ. 3-
            Satasahasse ito kappe 4- yaṁ dānamadadiṁ tadā
            duggatiṁ nābhijānāmi dakadānassidaṁ phalaṁ.
            Kilesā jhāpitā mayhaṁ bhavā sabbe samūhatā
                            .pe.
            Chaḷabhiññā sacchikatā kataṁ buddhassa sāsanan"ti.
       Evaṁ pana arahattaṁ patvā vimuttisukhaṁ anubhavanto sāsanassa niyyānikabhāva-
  vibhāvanena sabrahmacārīnaṁ ussāhajananatthaṁ:-
             5- "paññābalī sīlavatūpapanno
                 samāhito jhānarato satīmā
                 yadatthiyaṁ bhojanaṁ bhuñjamāno
                 kaṅkhatha kālaṁ idha vītarāgo"ti
  gāthaṁ abhāsi. 5-

  *  *  *  *  *  *
  Footnote: 1 khu.apa. 33/87/131 udakadāyakattherāpadāna (syā) 2 chaṂa. pānīyaghaṭamapūrayiṁ
  3 chaṂa. mama 4 chaṂa. satasahassito kappe 5-5 chaṂa. paññābalīti gāthaṁ abhāsi
-------------------------------------------------
[page 086]
       [12] Tattha paññābalīti pārihāriyapaññāya vipassanāpaññāya ca vasena abhiṇhaso
  sātisayena paññābalena samannāgato. Sīlavatūpapannoti ukkaṁsagatena catupārisuddhisīlena,
  dhutadhammasaṅkhātehi vattehi 1- ca upapanno samannāgato. Samāhitoti
  upacārappanābhedena samādhinā samāhito. Jhānaratoti tatoeva ārammaṇūpanijjhāne
  lakkhaṇūpanijjhāne ca rato satatābhiyutto. Sabbakālaṁ satiyā avippavāsavasena satimā.
  Yadatthiyanti atthato anapetaṁ atthiyaṁ, yena atthiyaṁ yadatthiyaṁ. Yathā paccaye
  paribhuñjantassa paribhuñjanaṁ atthiyaṁ 2- hoti, tathā bhojanaṁ bhuñjamāno. Sāmipari-
  bhogena hi taṁ 3- itthiyaṁ 2- hoti dāyajjaparibhogena vā, na aññathā bhojananti ca
  nidassanamattaṁ 4- daṭṭhabbaṁ. Bhuñjissati paribhuñjissatīti 5- vā bhojanaṁ, cattāro
  paccayā. "yadatthikan"ti Vā pāṭho. Yadatthaṁ yassatthāya satthārā paccayā anuññātā,
  tadatthaṁ kāyassa ṭhitiādiatthaṁ, 6- tañca anupādisesanibbānatthaṁ. Tasmā anupādāpari-
  nibbānatthaṁ bhojanapaccaye bhuñjamāno tatoeva kaṅkhetha kālaṁ attano
  anupādāparinibbānakālaṁ āgameyya. Idha imasmiṁ sāsane 7- vītarāgo. Bāhirakassa
  pana kāmesu vītarāgassapi 8- idaṁ natthīti adhippāyo.
                 Mahāvacchattheragāthāvaṇṇanā niṭṭhitā.
                       --------------
                 150. 3. Vanavacchattheragāthāvaṇṇanā
       nīlabbhavaṇṇāti āyasmato vanavacchattherassa gāthā. Tassa 9- kā uppatti?
       so kira atthadassino bhagavato kāle kacchapayoniyaṁ nibbatto vinatāya nāma
  nadiyā vasati. Tassa khuddakanāvappamāṇo attabhāvo ahosi. So kira ekadivasaṁ

  *  *  *  *  *  *
  Footnote: 1 chaṂa. vatehi 2 ka. atthi yaṁ 3 ka. hitaṁ 4 Sī. nidassanatthaṁ
  5 chaṂa. bhuñjiyati paribhuñjiyatīti 6 Ma. tadatthaṁ yassa atthīti tadatthikaṁ
  7 Ma. loke 8 chaṂa. pi-saddo na dissati 9 chaṂa. ayaṁ pāṭho na dissati
-------------------------------------------------
[page 087]
  Bhagavantaṁ nadiyā tīre ṭhitaṁ disvā "pāraṁ gantukāmo maññe bhagavā"ti attano
  piṭṭhiyaṁ āropetvā netukāmo pādamūle nipajji. Bhagavā tassa ajjhāsayaṁ ñatvā
  taṁ anukampanto āruhi. So pītisomanassajāto sotaṁ chindanto jiyāya vegena
  khittasaro viya tāvadeva paratīraṁ pāpesi. Bhagavā tassa puññassa phalaṁ etarahi
  nibbattakasampattiñca byākaritvā pakkāmi. So tena puññakammena devamanussesu
  saṁsaranto anekasatakkhattuṁ tāpasapabbajjaṁ pabbajitvā araññavāsīyeva ahosi. Puna
  kassapabuddhakāle kapotayoniyaṁ nibbattitvā araññe viharantaṁ mettāvihāriṁ ekaṁ
  bhikkhuṁ disvā cittaṁ pasādesi.
       Tato pana cuto bārāṇasiyaṁ kulagehe nibbattitvā vayappatto 1-
  saṁvegajāto pabbajitvā vivaṭṭūpanissayaṁ bahupuññakammaṁ upacini. Evaṁ tattha tattha
  devamanussesu 2- saṁsaritvā imasmiṁ buddhuppāde kapilavatthunagare vacchagottassa
  nāma brāhmaṇassa gehe paṭisandhiṁ gaṇhi. Tassa mātā paripakkagabbhā 3- araññaṁ
  dassanatthāya sañjātadohaḷā araññaṁ pavisitvā vicarati, tāvadevassā kammajavātā caliṁsu,
  tirokaraṇiṁ parikkhipitvā adaṁsu. Sā dhaññapuññalakkhaṇaṁ puttaṁ vijāyi. So bodhisattena
  saha paṁsukīḷikasahāyo ahosi. "vaccho"tissa Gottanāmañca 4- ahosi. Vanābhiratiyā
  vasena vanavacchoti paññāyittha. Aparabhāge mahāsatte mahābhinikkhamanaṁ nikkhamitvā
  mahāpadhānaṁ padahante "ahampi siddhatthakumārena saha araññe viharissāmī"ti
  nikkhamitvā tāpasapabbajjaṁ pabbajitvā himavante vasanto abhisambuddhabhāvaṁ sutvā
  bhagavato santikaṁ upagantvā pabbajitvā kammaṭṭhānaṁ gahetvā araññe vasamāno
  na cirasseva vipassanaṁ ussukkāpetvā arahattaṁ sacchākāsi. Tena vuttaṁ apadāne 5-:-
          "atthadassī tu bhagavā sayambhū lokanāyako

  *  *  *  *  *  *
  Footnote: 1 Sī. vayappattakāle 2 Sī. manussesu 3 Sī. paripuṇṇagabbhā 4 chaṂa. nāmañca,
  Sī. vacchotissa nāmaṁ gottanāmañca 5 kha.apa. 33/78/115 taraṇiyattherāpadāna (syā)
-------------------------------------------------
[page 088]
            Vinatānadiyā tīraṁ upagacchi 1- tathāgato.
            Udakā abhinikkhamma kacchapo vārigocaro
            buddhaṁ tāretukāmohaṁ upesiṁ lokanāyakaṁ.
            Abhirūhatu maṁ buddho atthadassī mahāmuni
            ahaṁ taṁ tārayissāmi dukkhassantaṁ karo tuvaṁ.
            Mama saṅkappamaññāya atthadassī mahāyaso
            abhirūhitvā 2- me piṭṭhiṁ aṭṭhāsi lokanāyako.
            Yato sarāmi attānaṁ yato pattosmi viññutaṁ
            sukhaṁ me tādisaṁ natthi phuṭṭhe pādatale yathā.
            Uttaritvāna sambuddho atthadassī mahāyaso
            nadītīramhi ṭhatvāna imā gāthā abhāsatha.
            Yāvatā vattate cittaṁ gaṅgāsotaṁ tarāmahaṁ
            ayañca 3- kacchapo rājā tāresi mama puññavā. 4-
            Iminā buddhataraṇena 5- mettacittavatāya ca
            aṭṭhārase kappasate devaloke ramissati.
            Devalokā idhāgantvā sukkamūlena codito
            ekāsane nisīditvā kaṅkhāsotaṁ tarissati.
            Yathāpi bhaddake khette bījaṁ appampi ropitaṁ
            sammā dhāraṁ 6- pavecchante phalaṁ toseti kassake. 7-
            Tathevidaṁ buddhakhettaṁ sammāsambuddhadesitaṁ
            sammā dhāraṁ 6- pavecchante phalaṁ maṁ tosayissati.
            Padhānapahitattomhi upasanto nirūpadhi

  *  *  *  *  *  *
  Footnote: 1 ka., Sī. upagañchi 2 ka. ārohitvāna, Sī. abhirūhitvāna 3 Sī. ayampi
  4 chaṂa. paññavā 5 Sī. buddhatārena 6 chaṂa. sammā dhāre 7 chaṂa. kassakaṁ
-------------------------------------------------
[page 089]
            Sabbāsave pariññāya viharāmi anāsavo.
            Aṭṭhārase kappasate yaṁ kammamakariṁ tadā
            duggatiṁ nābhijānāmi taraṇāya idaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Evaṁ pana arahattaṁ patvā bhagavati kapilavatthusmiṁ viharante tattha gantvā
  satthāraṁ vanditvā bhikkhūhi samāgato paṭisanthāravasena "kiṁ āvuso araññe phāsuvihāro
  laddho"ti puṭṭho "ramaṇīyā āvuso araññapabbatā"ti attanā vuṭṭhapabbate
  vaṇṇento:-
        1- "nīlabbhavaṇṇā rucirā sītavārī sucindharā
            indagopakasañchannā te selā ramayanti man"ti
  gāthaṁ abhāsi. 1-
       [13] Tattha nīlabbhavaṇṇāti nīlavalāhakanibhā nīlavalāhakasaṇṭhānā ca.
  Rucirāti ruciyā sakiraṇā 2- pabhassarā ca. Sītavārīti sītalasalilā. Sucindharāti
  sucisuddhabhūmibhāgatāya suddhacittānaṁ vā ariyānaṁ nivāsanaṭṭhānatāya sucindhaRā. Gāthā-
  sukhatthaṁ hi sānunāsikaṁ katvā niddeso. "sītavārisucindharā"tipi Pāṭho,
  sītasucivāridharā sītalavimalasalilāsayavantoti attho. Indagopakasañchannāti
  indagopakanāmakehi pavāḷavaṇṇehi rattakimīhi sañchāditā pāvussakālavasena 3- evamāha.
  Keci pana "indagopakanāmāni rattatiṇānī"ti vadanti. Apare "kaṇṇikāra 4- rukkhā"ti.
  Selāti silāmayā pabbatā, na paṁsupabbatāti attho. Tenāha "yathāpi pabbato selo"ti. 5-
  Ramayanti manti maṁ ramāpenti, mayhaṁ vivekābhiratiṁ paribrūhenti. Evaṁ thero

  *  *  *  *  *  *
  Footnote: 1-1 chaṂa. "nīlabbhavaṇṇā"ti gāthaṁ abhāsi 2 Sī. ruciyā karaṇiyā 3 Sī.
  tathāussannakālavasena 4 chaṂa. kaṇikāra.... 5 khu.udāna. 25/24/129 sārīputtasutta
-------------------------------------------------
[page 090]
  Attano cirakālaparibhāvitaṁ araññābhiratiṁ pavedento tividhaṁ vivekābhiratimeva dīpeti.
  Tattha upadhivivekena aññābyākaraṇaṁ dīpitameva hotīti.
                     Vanavacchattheragāthāvaṇṇanā niṭṭhitā.
                           -------------
                151. 4. Vanavacchattherasāmaṇeragāthāvaṇṇanā 1-
       upajjhāyoti sivakassa sāmaṇerassa gāthā. Tassa 2- kā uppatti?
       so kira ito ekatiṁse kappe vessabhussa bhagavato kāle kulagehe nibbatto
  ekadivasaṁ kenacideva karaṇīyena araññaṁ paviṭṭho tattha pabbatantare nisinnaṁ vessabhuṁ
  bhagavantaṁ disvā pasannacitto upasaṅkamitvā vanditvā añjaliṁ paggayha aṭṭhāsi.
  Puna tattha manoharāni kāsumārikaphalāni disvā tāni gahetvā bhagavato upanesi,
  paṭiggahesi bhagavā anukampaṁ upādāya. So tena puññakammena devamanussesu
  saṁsaranto kassapassa bhagavato sāsane mātule pabbajante tena saddhiṁ pabbajitvā
  bahuṁ vivaṭṭūpanissayaṁ kusalaṁ upacinitvā imasmiṁ buddhuppāde vanavacchattherassa
  bhāgineyyo hutvā nibbatto, sivakotissa nāmaṁ ahosi. Tassa mātā attano
  jeṭṭhabhātike vanavacche sāsane pabbajitvā pabbajitakiccaṁ 3- matthakaṁ pāpetvā araññe
  viharante taṁ pavattiṁ sutvā puttaṁ āha "tāta sivaka therassa santike pabbajitvā theraṁ
  upaṭṭhaha, 4- mahallakodāni thero"ti. So mātu ekavacaneneva ca pubbekatādhikāratāya
  ca mātulattherassa santikaṁ gantvā pabbajitvā taṁ upaṭṭhahanto araññe 5- vasati.
       Tassa ekadivasaṁ kenacideva karaṇīyena gāmantaṁ gatassa kharo ābādho uppajji.
  Manussesu bhesajjaṁ karontesupi na paṭipassambhi. Tasmiṁ cirāyante thero "sāmaṇero

  *  *  *  *  *  *
  Footnote: 1 ka. vanavacchattherassa sāmaṇera..., chaṂa. sivakasāmaṇera... 2 chaṂa. ayaṁ pāṭho na
  dissati. evamuparipi 3 Sī., Ma. pabbajjākiccaṁ 4 Ma. upaṭṭhahatha 5 Sī. araññeva
-------------------------------------------------
[page 091]
  Cirāyati, kiṁ nu kho kāraṇan"ti tattha gantvā taṁ gilānaṁ disvā tassa taṁ
  taṁ kattabbayuttakaṁ karonto divasabhāgaṁ vītināmetvā rattibhāge balavapaccūsavelāyaṁ
  āha "sivaka na mayā pabbajitakālato paṭṭhāya gāme vasitapubbaṁ, ito araññameva
  gacchāmā"ti. Taṁ sutvā sivako "yadipi me bhante idāni kāyo gāmante
  ṭhito, cittaṁ pana araññe, tasmā sayānopi araññameva gamissāmī"ti, taṁ sutvā
  thero taṁ bāhāyaṁ gahetvā araññameva netvā ovādaṁ adāsi. So therassa
  ovāde ṭhatvā vipassitvā 1- arahattaṁ pāpuṇi. Tena vuttaṁ apadāne 2-:-
           "kaṇikāraṁva jotantaṁ nisinnaṁ pabbatantare
            addasaṁ virajaṁ buddhaṁ lokajeṭṭhaṁ narāsabhaṁ.
            Pasannacitto sumano sire katvāna añjaliṁ
            kāsumāriphalaṁ gayha 3- buddhaseṭṭhassadāsahaṁ.
            Ekatiṁse ito kappe yaṁ phalaṁ adadiṁ tadā
            duggatiṁ nābhijānāmi phaladānassidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       So arahattaṁ patvā upajjhāyena attanā ca pavuttamatthaṁ saṁsandetvā 4- attano
  vivekābhiratiṁ 5- katakiccatañca pavedento:-
        6- "upajjhāyo maṁ avaca ito gacchāmi sīvaka
            gāme me vasati kāyo araññaṁ me gato mano
            semānakopi gacchāmi natthi saṅgo vijānatan"ti
  gāthaṁ abhāsi. 6-

  *  *  *  *  *  *
  Footnote: 1 Ma. ayaṁ pāṭho na dissati 2 khu.apa. 32/53/409 kāsumāriphaladāyakattherāpadāna
  3 ka., chaṂa. kāsumārikamādāya 4 chaṂa. vuttamatthaṁ saṁsanditvā 5 chaṂa. vivekābharatikataṁ
  6-6 chaṂa. "upajjhāyo maṁ avacā"ti gāthaṁ abhāsi
-------------------------------------------------
[page 092]
      [14] Tattha upajjhāyoti vajjāvajjaṁ upanijjhāyati hitesitaṁ paccupaṭṭhapetvā
  ñāṇacakkhunā pekkhatīti upajjhāyo. Manti attānaṁ vadati. Avacāti 1- abhāsi.
  Ito gacchāmi sīvakāti vuttākāradassanaṁ, sivaka ito gāmantarato 2- araññaṭṭhānameva
  ehi gacchāma, tadeva amhākaṁ vasanayogganti adhippāyo. Evaṁ pana upajjhāyena
  vutto sivako bhadro assājānīyo viya kasābhihato sañjātasaṁvego hutvā
  araññameva gantukāmataṁ pavedento:-
           "gāme me vasati kāyo araññaṁ me gato mano
            semānakopi gacchāmi natthi saṅgo vijānatan"ti āha.
       Tassattho:- yasmā idāni yadipi me idaṁ sarīraṁ gāmante ṭhitaṁ, ajjhāsayo
  pana araññameva gato, tasmā semānakopi gacchāmi gelaññena ṭhānanisajjā-
  gamanesu asamatthatāya sayānopi iminā sayitākārena sarīsapo viya parisappanto, 3-
  etha bhante araññameva gacchāma, kasmā? natthi saṅgo vijānataṁ, 4- yasmā
  dhammasabhāvo 5- kāmesu saṁsāre ca ādīnavaṁ, nekkhamme nibbāne ca ānisaṁsaṁ yāthāvato
  jānantassa na 6- katthaci saṅgo, tasmā ekapadeneva upajjhāyassa āṇā anuṭhitāti, 7-
  tadapadesena aññaṁ byākāsi.
                  Vanavacchattherasāmaṇeragāthāvaṇṇanā niṭṭhitā.
                           -------------

  *  *  *  *  *  *
  Footnote: 1 ka. avacāsīti 2 chaṂa. gāmantato 3 chaṂa. sarīsapanto, Sī. siriṁsapo viya parisappanto
  4 chaṂa. vijānatanti 5 chaṂa. dhammasabhāvā 6 Sī. na-saddo na dissati
  7 Sī. āṇaṁ anuṭṭhito
-------------------------------------------------
[page 093]
                    152. 5. Kuṇḍadhānattheragāthāvaṇṇanā
       pañca chinde pañca jaheti āyasmato kuṇḍadhānattherasasa gāthā. Kā
  uppatti?
       so kira padumuttarassa bhagavato kāle haṁsavatīnagare kulagehe uppanno vayappatto
  heṭṭhā vuttanayeneva bhagavantaṁ upasaṅkamitvā dhammaṁ suṇanto satthārā
  ekaṁ bhikkhuṁ paṭhamaṁ salākaṁ gaṇhantānaṁ aggaṭṭhāne ṭhapiyamānaṁ disvā taṁ ṭhānantaraṁ
  patthetvā tadanurūpaṁ puññaṁ karonto vicari. So ekadivasaṁ padumuttarassa bhagavato
  nirodhasamāpattito vuṭṭhāya nisinnassa manosilācuṇṇapiñjaraṁ mahantaṁ kadaliphalakaṇṇikaṁ
  upanesi, taṁ bhagavā paṭiggahetvā paribhuñji. So tena puññakammena ekādasakkhattuṁ
  devesu devarajjaṁ kāresi. Catuvīsativāre rājā ahosi cakkavattī. Evaṁ so
  punappunaṁ puññāni katvā aparāparaṁ devamanussesu saṁsaranto kassapabuddhakāle
  bhummadevatā hutvā nibbatti. Dīghāyukabuddhānaṁ ca nāma na anvaddhamāsiko uposatho
  hoti. Tathā hi vipassissa bhagavato chabbassantare 1- uposatho ahosi. Kassapadasabalo
  pana chaṭṭhe chaṭṭhe māse pāṭimokkhaṁ osāresi. Tassa pāṭimokkhassa osāraṇakāle 2-
  disāvāsikā dve sahāyakā 3- bhikkhū "uposathaṁ karissāmā"ti gacchanti.
       Ayaṁ bhummadevatā cintesi "imesaṁ dvinnaṁ bhikkhūnaṁ metti ativiya daḷhā,
  kiṁ nu kho bhedake sati bhijjeyyuṁ na bhijjeyyun"ti, 4- sā 5- tesaṁ okāsaṁ
  olokayamānā tesaṁ avidūreneva gacchati. Atheko thero ekassa hatthe pattacīvaraṁ datvā
  sarīravalañjanatthaṁ udakaphāsukaṭṭhānaṁ gantvā dhotahatthapādo hutvā gumbasamīpato
  nikkhamati.

  *  *  *  *  *  *
  Footnote: 1 chaṂa. chabbassantare chabbassantare 2 Ma. pātimokkhaṁ osāradesanākāle 3 Ma. sahāyā
  4 chaṂa. bhijjeyya na bhijjeyyāti 5 Ma. ayaṁ pāṭho na dissati
-------------------------------------------------
[page 094]
  Bhummadevatā tassa therassa pacchato 1- gacchantī 2- uttamarūpā itthī hutvā kese
  vidhunitvā saṁvidhāya sambandhantī viya piṭṭhiyaṁ paṁsuṁ puñchamānā viya sāṭakaṁ saṁvidhāya
  nivāsayamānā viya ca hutvā therassa padānupadikā hutvā gumbato nikkhantā. Ekamante
  ṭhito sahāyakatthero taṁ kāraṇaṁ disvāva domanassajāto "naṭṭho dāni me iminā bhikkhunā
  saddhiṁ dīgharattānugato sineho, sacāhaṁ evaṁ viruḷhabhāvaṁ 3- jāneyyaṁ, ettakaṁ
  addhānaṁ iminā saddhiṁ vissāsaṁ na kareyyan"ti cintetvā āgacchantassevassa
  "handāvuso 4- tuyhaṁ pattacīvaraṁ, tādisena pāpena saddhiṁ ekamaggaṁ 5- nāgacchāmī"ti
  āha. Taṁ kathaṁ sutvā tassa lajjībhikkhuno hadayaṁ tikhiṇasattiṁ gahetvā viddhaṁ viya
  ahosi. Tato naṁ āha "āvuso kiṁ nāmetaṁ vadasi, ahaṁ ettakaṁ kālaṁ dukkaṭamattaṁpi
  āpattiṁ na jānāmi. Tvaṁ pana maṁ ajja' pāpo'ti vadasi, kiṁ te diṭṭhan"ti.
  Kiṁ aññena diṭṭhena, kiṁ tvaṁ evaṁvidhena alaṅkatapaṭiyattena mātugāmena saddhiṁ
  ekaṭṭhāne hutvā nikkhantoti. 6- Natthetaṁ āvuso mayhaṁ, nāhaṁ evarūpaṁ mātugāmaṁ
  passāmīti. Tassa yāvatatiyaṁ kathentassāpi itaro thero kathaṁ asaddahitvā 7- attanā
  diṭṭhakāraṇaṁyeva bhūtatthaṁ 8- katvā gaṇhanto tena saddhiṁ ekamaggena agantvā aññena
  maggena satthu santikaṁ gato. Itaropi bhikkhu aññena maggena satthu santikaṁyeva
  gato.
       Tato bhikkhusaṁghassa uposathāgāraṁ pavisanavelāya so bhikkhu taṁ bhikkhuṁ uposathagge
  sañjānitvā "imasmiṁ uposathagge evarūpo nāma bhikkhu 9- atthi, nāhaṁ tena saddhiṁ
  uposathaṁ karissāmī"ti nikkhamitvā bahi aṭṭhāsi. Atha bhummadevatā "bhāriyaṁ mayā
  kammaṁ katan"ti mahallakaupāsakavaṇṇena tassa santikaṁ gantvā "kasmā bhante
  ayyo imasmiṁ ṭhāne ṭhito"ti āha. "upāsaka Imaṁ uposathaggaṁ eko pāpabhikkhu

  *  *  *  *  *  *
  Footnote: 1 Sī. pacchato pacchato gacchantī 2 chaṂa. ayaṁ pāṭho na dissati 3 chaṂa. evaṁvidhabhāvaṁ,
  Ma. evaṁ viraddhabhāvaṁ 4 Sī. gaṇhāvuso 5 Sī. ekamaggena 6 Sī. na nikkhantoti
  7 Sī. na tassa kathaṁ saddahi 8 chaṂa. bhūtattaṁ, Sī. bhūtatthikaṁ 9 chaṂa. pāpabhikkhu
-------------------------------------------------
[page 095]
  Paviṭṭho, ahaṁ tena saddhiṁ uposathaṁ na karomī"ti bahi 1- ṭhitomhīti. Bhante mā
  evaṁ gaṇhatha, parisuddhasīlo esa bhikkhu. Tumhehi diṭṭhamātugāmo nāma ahaṁ, 2- mayā
  tumhākaṁ vīmaṁsanatthāya "daḷhakā 3- nu kho imesaṁ therānaṁ metti, no daḷhakā"ti
  lajjībhāvaṁ 4- olokentena taṁ kammaṁ katanti. Ko pana tvaṁ sappurisāti. Ahaṁ ekā
  bhummadevatā bhanteti. Devaputto kathento 5- dibbānubhāve na ṭhatvā therassa pādesu
  nipatitvā 6- "mayhaṁ bhante khamatha, etaṁ dosaṁ thero na jānāti, uposathaṁ karothā"ti
  theraṁ yācitvā uposathaggaṁ pavesesi. So thero uposathaṁ tāva ekaṭṭhāne akāsi,
  mittasanthavavasena pana puna tena saddhiṁ na ekaṭṭhāne ahosīti. 7- Imassa therassa
  kammaṁ na kathiyati, cuditakatthero pana aparāparaṁ vipassanāya kammaṁ karonto arahattaṁ
  pāpuṇi.
  Bhummadevatā tassa kammassa nissandena ekaṁ buddhantaraṁ apāyabhayato nimuñcittha. 8-
  Sace pana kismiñci kāle manussattaṁ āgacchati, aññena yena kenaci kato doso
  tasseva upari patati. So amhākaṁ bhagavato kāle sāvatthiyaṁ brāhmaṇakule nibbatti.
  "dhānamāṇavo"tissa Nāmaṁ akaṁsu. So vayappatto tayo vede uggaṇhitvā mahallaka-
  kāle satthu dhammadesanaṁ sutvā paṭiladdhasaddho pabbaji, tassa upasampannadivasato 9-
  paṭṭhāya ekā alaṅkatapaṭiyattā itthī tasmiṁ gāmaṁ pavisante saddhiṁyeva gāmaṁ pavisati,
  nikkhamante nikkhamati. Vihāraṁ pavisantepi saddhiṁ pavisati, tiṭṭhantepi tiṭṭhatīti
  evaṁ niccānubandhā paññāyati. Thero taṁ na passati. Tassa pana purimakammanissandena
  sā aññesaṁ upaṭṭhāti. Gāme yāguṁ bhikkhañca dadamānā itthiyo "bhante ayaṁ
  eko yāgūḷuṅko tumhākaṁ, eko imissā amhākaṁ sahāyikāyā"ti parihāsaṁ
  karonti. Therassa mahatī vihesā hoti. Vihāragataṁpi naṁ sāmaṇerā ceva daharā

  *  *  *  *  *  *
  Footnote: 1 Sī. karomīti vatvā nikkhamitvā bahi 2 Sī. nañño ahameva 3 chaṂa. daḷhā
  4 chaṂa. bhijjanābhijjanabhāvaṁ, Sī. udāhu no daḷhāti lajjialajjibhāvaṁ
  5 Sī. kathento kathentova 6 Ma. patitvā 7 Sī. ekaṭṭhāne vasīti
  8 chaṂa. na muccittha 9 Sī. paṭiladdhasaddho sāsane pabbajitvā upasampanno ahosi
-------------------------------------------------
[page 096]
  Bhikkhū ca parivāretvā "dhāno kuṇḍo 1- jāto"ti parihāsaṁ karonti. Athassa
  teneva kāraṇena kuṇḍadhānattheroti nāmaṁ jātaṁ. So uṭṭhāya samuṭṭhāya tehi
  kayiramānaṁ keḷiṁ sahituṁ asakkonto ummādaṁ gahetvā "tumhe koṇḍā, tumhākaṁ
  upajjhāyo koṇḍo, ācariyo koṇḍo"ti vadati. Atha naṁ satthu ārocesuṁ
  "koṇḍadhāno bhante daharasāmaṇerehi saddhiṁ evaṁ pharusavācaṁ vadatī"ti. Satthā taṁ
  pakkosāpetvā "saccaṁ kira tvaṁ dhāna sāmaṇerehi saddhiṁ pharusavācaṁ vadasī"ti
  vatvā tena "saccaṁ bhagavā"ti vutte "kasmā evaṁ vadasī"ti 2- āha. Bhante nibaddhaṁ
  vihesaṁ asahanto 3- evaṁ kathemīti. "tvaṁ Pubbe katakammaṁ yāvajjadivasā jīrāpetuṁ
  na sakkosi, puna evarūpaṁ pharusaṁ māvadi 4- bhikkhū"ti vatvā āha:-
           "māvoca pharusaṁ kañci vuttā paṭivadeyyu taṁ
            dukkhā hi sārambhakathā paṭidaṇḍā phuseyyu taṁ.
            Sace neresi attānaṁ kaṁso upahato yathā
            esa pattosi nibbānaṁ sārambho te na vijjatī"ti. 5-
       Imañca pana tassa therassa mātugāmena saddhiṁ vicaraṇabhāvaṁ kosalaraññopi
  kathayiṁsu. Rājā "gacchatha bhaṇe vīmaṁsathā"ti pesetvā sayaṁpi mandeneva parivārena
  therassa vasanaṭṭhānaṁ gantvā ekamante olokento aṭṭhāsi. Tasmiṁ khaṇe thero
  sūcikammaṁ karonto nisinno hoti, sāpi itthī avidūre ṭhāne ṭhitā viya paññāyati.
  Rājā disvā "atthidaṁ kāraṇan"ti tassā ṭhitaṭṭhānaṁ agamāsi. Sā tasmiṁ
  āgacchante 6- therassa vasanapaṇṇasālaṁ paviṭṭhā viya ahosi. Rājāpi tāya saddhiṁ
  tameva paṇṇasālaṁ pavisitvā sabbattha olokento adisvā "nāyaṁ mātugāmo,
  therassa eko 7- kammavipāko"ti saññaṁ katvā paṭhamaṁ therassa samīpena gacchantopi

  *  *  *  *  *  *
  Footnote: 1 chaṂa. koṇḍo 2 chaṂa. vadesīti 3 Sī. vihesaṁ sahituṁ asahanto
  4 Ma. mā vadasi 5 khuḍhamMa. 25/133-4/40 koṇḍadhānattheravatthu
  6 Sī. āgacchante āgacchante 7 Ma. eso
-------------------------------------------------
[page 097]
  Theraṁ avanditvā tassa kāraṇassa abhūtabhāvaṁ ñatvā āgamma theraṁ vanditvā ekamantaṁ
  nisinno "kacci bhante piṇḍakena na kilamathā"ti pucchi. Thero "vaṭṭati mahārājā"ti
  āha. "jānāmahaṁ Bhante 1- ayyassa kathaṁ, 2- evarūpena parikkilesena saddhiṁ
  carantānaṁ tumhākaṁ ke nāma pasīdissanti, ito paṭṭhāya vo bhikkhu 3- gamanakiccaṁ
  natthi, ahaṁ catūhi paccayehi tumhe upaṭṭhahissāmi, tumhe yoniso manasikāre mā
  pamajjathā"ti 4- nibaddhaṁ bhikkhaṁ paṭṭhapesi. Thero rājānaṁ upatthamthakaṁ labhitvā bhojana-
  sappāyena ekaggacitto hutvā vipassanaṁ vaḍḍhetvā arahattaṁ pāpuṇi. Tato
  paṭṭhāya sā itthī antaradhāyi.
       Tadā mahāsubhaddā ugganagare micchādiṭṭhikakule vasamānā "satthā maṁ
  anukampatū"ti uposathaṁ adhiṭṭhāya nirāmagandhā hutvā uparipāsādatale ṭhitā "imāni
  pupphāni antare aṭhatvā dasabalassa matthake vitānaṁ hutvā tiṭṭhantu, dasabalo
  imāya saññāya sve pañcahi bhikkhusatehi saddhiṁ mayhaṁ bhikkhaṁ gaṇhatū"ti saccakiriyaṁ
  katvā aṭṭha sumanapupphamuṭṭhiyo vissajjesi. Pupphāni gantvā dhammadesanāvelāya
  satthu matthake vitānaṁ hutvā aṭṭhaṁsu. Satthā taṁ sumanapupphavitānaṁ disvā citteneva
  subhaddāya bhikkhaṁ adhivāsetvā punadivase aruṇe uṭṭhite ānandattheraṁ āha
  "ānanda mayaṁ ajja dūraṁ bhikkhācāraṁ gamissāma, puthujjanānaṁ adatvā ariyānaṁyeva
  salākaṁ dehī"ti. Thero bhikkhūnaṁ ārocesi "āvuso satthā ajja dūraṁ bhikkhācāraṁ
  gamissati, puthujjanā mā gaṇhantu, ariyāva salākaṁ gaṇhantū"ti. Kuṇḍadhānatthero
  "āhara 5- āvuso salākan"ti paṭhamaṁyeva hatthaṁ pasāresi. Ānando 6- "satthā
  tādisānaṁ bhikkhūnaṁ salākaṁ na dāpeti, ariyānaṁyeva dāpehī"ti vitakkaṁ uppādetvā
  gantvā satthu ārocesi. Satthā "āharāpentassa salākaṁ dehī"ti āha. Thero cintesi

  *  *  *  *  *  *
  Footnote: 1 Ma. jānāma bhante 2 Sī. ayyakānaṁ 3 chaṂa. katthaci
  4 chaṂa. pamajjitthāti 5 Sī. āha āhara 6 Sī. āvuso
-------------------------------------------------
[page 098]
  "sace Kuṇḍadhānassa salākā dātuṁ na yuttā, 1- atha satthā paṭibāheyya, bhavissati
  ettha kāraṇan"ti "kuṇḍadhānassa salākaṁ dassāmī"ti gamanaṁ abhinīhari. Kuṇḍadhāno
  tassa pure āgamanāeva abhiññāpādakaṁ catutthajjhānaṁ samāpajjitvā iddhiyā
  ākāse ṭhatvā "āharāvuso ānanda satthā maṁ jānāti, mādisaṁ bhikkhuṁ paṭhamaṁ
  salākaṁ gaṇhantaṁ na satthā nivāretī"ti hatthaṁ pasāretvā salākaṁ gaṇhi. Satthā
  taṁ atthuppattiṁ katvā theraṁ imasmiṁ sāsane paṭhamaṁ salākaṁ gaṇhantānaṁ aggaṭṭhāne
  ṭhapesi. Yasmā ayaṁ thero rājānaṁ upatthambhakaṁ labhitvā sappāyāhāralābhena
  samāhitacitto vipassanāya kammaṁ karonto upanissayasampannatāya chaḷabhiñño
  ahosi. Tena vuttaṁ apadāne 2-:-
           "sattāhaṁ paṭisallīnaṁ sayambhuṁ aggapuggalaṁ
            pasannacitto sumano buddhaseṭṭhaṁ upaṭṭhahiṁ.
            Vuṭṭhitaṁ 3- kālamaññāya padumuttaraṁ mahāmuniṁ
            mahantiṁ kadalīkaṇṇiṁ gahetvā upagacchahaṁ.
            Paṭiggahetvā bhagavā sabbaññū lokanāyako
            mama cittaṁ pasādento paribhuñji mahāmuni.
            Paribhuñjitvā sambuddho satthavāho anuttaro
            sakāsane nisīditvā imā gāthā abhāsatha.
            Ye ca santi samītāro 4- yakkhā imamhi pabbate
            araññe bhūtagaṇā sabbe 5- suṇantu vacanaṁ maMa.
            Yo so buddhaṁ upaṭṭhāsi migarājaṁva kesariṁ
            tamahaṁ kittayissāmi suṇātha mama bhāsato.

  *  *  *  *  *  *
  Footnote: 1 na yuttā assa, mano.pū. 1/211 kuṇḍadhānattheravatthuvaṇṇanāyaṁ saṁsandetabbaṁ
  2 khu.apa. 32/1/116 kuṇḍadhānattherāpadāna 3 Sī. uṭṭhitaṁ
  4 i. ye vasanti sametāro 5 chaṂa., i. araññe bhūtabhabyāni
-------------------------------------------------
[page 099]
            Ekādasañcakkhattuṁ so devarājā bhavissati
            catuttiṁsatikkhattuñca 1- cakkavattī bhavissati.
            Kappasatasahassamhi okkākakulasambhavo
            gotamo nāma gottena satthā loke bhavissati.
            Akkositvāna samaṇe sīlavante anāsave
            pāpakammavipākena nāmadheyyaṁ labhissati. 2-
            Tassa dhamme sudāyādo oraso dhammanimmito
            kuṇḍadhānoti nāmena sāvako so bhavissati.
            Pavivekaṁ anuyutto jhāyī jhānarato ahaṁ
            tosayitvāna satthāraṁ viharāmi anāsavo.
            Sāvakehi 3- parivuto bhikkhusaṁghapurakkhato
            bhikkhusaṁghe nisīditvā salākaṁ gāhayī jino.
            Ekaṁsaṁ cīvaraṁ katvā vanditvā lokanāyakaṁ
            vadataṁ varassa purato paṭhamaṁ aggahesahaṁ.
            Tena kammena bhagavā dasasahassikampako
            bhikkhusaṁghe nisīditvā aggaṭṭhāne ṭhapesi maṁ.
            Vīriyaṁ me dhuradhorayhaṁ yogakkhemādhivāhanaṁ
            dhāremi antimaṁ dehaṁ sammāsambuddhasāsane.
            Kilesā jhāpitā mayhaṁ .pe. Kataṁ buddhassa sāsanan"ti.
       Evaṁbhūtassapi imassa therassa guṇe 4- ajānantā ye puthujjanā bhikkhū tadā
  paṭhamaṁ salākaggahaṇe "kiṁ nu kho etan"ti samacintesuṁ. Tesaṁ vimatividhamanatthaṁ thero
  ākāsaṁ abbhuggantvā iddhipāṭihāriyaṁ dassetvā aññāpadesena aññaṁ

  *  *  *  *  *  *
  Footnote: 1 chaṂa. catuvīsatikkhattuñca 2 Ma. bhavissati 3 Sī., i. sāvakaggehi 4 Sī. guṇaṁ
-------------------------------------------------
[page 100]
  Byākaronto:-
        1- "pañca chinde pañca jahe pañca cuttari bhāvaye
            pañcasaṅgātigo bhikkhu oghatiṇṇoti vuccatī"ti
  gāthaṁ abhāsi. 1-
       [15] Tattha pañca chindeti apāyūpapattinibbattanakāni 2- pañcorambhāgiyāni
  sañyojanāni pāde bandhanarajjukaṁ 3- viya puriso satthena heṭṭhimamaggattayena chindeyya
  pajaheyya. Pañca jaheti uparidevalokūpapattihetubhūtāni 4- pañcuddhambhāgiyasañyojanāni
  puriso gīvāya bandhanarajjukaṁ viya arahattamaggena jaheyya, chindeyya vāti attho.
  Pañca cuttari bhāvayeti tesaṁyeva uddhambhāgiyasañyojanānaṁ pahānāya saddhādīni
  pañcindriyāni uttari anāgāmimaggādhigamato upari 5- bhāveyya aggamaggādhigamavasena
  vaḍḍheyya. Pañcasaṅgātigoti evaṁbhūto pana pañcannaṁ rāgadosamohamānadiṭṭhisaṅgānaṁ
  atikkamena pahānena pañcasaṅgātigo hutvā. Bhikkhu oghatiṇṇoti vuccatīti
  sabbathā bhinnakilesatāya bhikkhūti, kāmabhavadiṭṭhiavijjoghe taritvā tesaṁ pārabhūte
  nibbāne ṭhitoti ca 6- vuccatīti attho.
                    Kuṇḍadhānattheragāthāvaṇṇanā niṭṭhitā.
                           -------------
                   153. 6. Belaṭṭhasīsattheragāthāvaṇṇanā
       yathāpi bhaddo ājaññoti āyasmato belaṭṭhasīsattherassa gāthā. Kā
  uppatti?

  *  *  *  *  *  *
  Footnote: 1-1 chaṂa. "pañca chinde"ti gāthaṁ abhāsi 2 Sī. nibbattāpanakāni
  3 Sī. bandhanaṁ rajjukaṁ 4 Sī. devalokuppatti.....
  5 Sī. anāgāmimaggādhigamato ca upari 6 Sī. ca-saddo na dissati
-------------------------------------------------
[page 101]
       So kira padumuttarassa bhagavato kāle kulagehe nibbatto bhagavantaṁ upasaṅkamitvā
  dhammaṁ sutvā paṭiladdhasaddho pabbajitvā samaṇadhammaṁ karonto upanissayasampattiyā
  abhāvena visesaṁ nibbattetuṁ nāsakkhi. Vivaṭṭūpanissayaṁ pana bahuṁ kusalaṁ upacinitvā
  devamanussesu saṁsaranto tato 1- ekattiṁsakappe vessabhuṁ bhagavantaṁ passitvā
  pasannacitto mātuluṅgaphalaṁ adāsi. So tena puññakammena devamanussesu 2-
  nibbattitvā aparāparaṁ puññāni katvā sugatito sugatiṁ upagacchanto imasmiṁ
  buddhuppāde sāvatthiyaṁ brāhmaṇakule nibbatto bhagavato abhisambodhiyā puretarameva
  uruvelakassapassa santike tāpasapabbajjaṁ pabbajitvā aggiṁ paricaranto
  uruvelakassapassa damane ādittapariyāyadesanāya 3- jaṭilasahassena 4- saddhiṁ arahattaṁ
  pāpuṇi. Tena vuttaṁ apadāne 5- :-
           "kaṇikāraṁva jotantaṁ puṇṇamāyeva candimaṁ
            jalantaṁ 6- dīparukkhaṁva addasaṁ lokanāyakaṁ.
            Mātuluṅgaphalaṁ gayha adāsiṁ satthuno ahaṁ
            dakkhiṇeyyassa vīrassa pasanno sehi pāṇibhi.
            Ekatiṁse ito kappe yaṁ phalamadadiṁ ahaṁ 7-
            duggatiṁ nābhijānāmi phaladānassidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Evaṁ adhigatārahatto āyasmato dhammabhaṇḍāgārikassa upajjhāyo ayaṁ thero
  ekadivasaṁ phalasamāpattito uṭṭhāya taṁ santaṁ paṇītaṁ nirāmisasukhaṁ attano pubbayogañca
  paccavekkhitvā pītivegavasena:-

  *  *  *  *  *  *
  Footnote: 1 chaṂa. ito (idaṁ padaṁ yuttataraṁ) 2 chaṂa. devesu 3 vinaYuṃahā. 4/54/44
  uruvelapāṭihāriyakathā, saṁ.saḷā. 18/31/23 ādittasutta (syā)
  4 chaṂa. purāṇajaṭilasahassena 5 khu.apa. 33/96/147 mātuluṅgaphaladāyakattherāpadāna
  6 Ma. jalitaṁ 7 pāli.,chaṂa. yaṁ phalaṁ adadiṁ tadā
-------------------------------------------------
[page 102]
        1- "yathāpi Bhaddo ājañño naṅgalāvattanī sikhī
            gacchati appakasirena evaṁ rattindivā mama
            gacchanti appakasirena sukhe laddhe nirāmise"ti
  gāthaṁ abhāsi. 1-
       [16] Tattha yathāpīti opammapaṭipādanatthe nipāto. Bhaddoti sundaro
  thāmabalasamatthajavaparakkamādisampanno. Ājaññoti ājānīyo jātimā kāraṇā-
  kāraṇānaṁ ājānanako. 2- So tividho usabhājañño assājañño hatthiājaññoti.
  Tesu usabhājañño idhādhippeto. So ca kho chekakasanakicce niyutto, tenāha
  "naṅgalāvattanī"ti. Naṅgalassa sapālassa 3- āvattanako, 4- naṅgalaṁ ito cito ca
  āvattetvā khette kasakoti 5- attho. Naṅgalaṁ vā āvattissati 6- etthāti naṅgalā-
  vattaṁ, khette naṅgalapatho, tasmiṁ naṅgalāvattani. Gāthāsukhatthaṁ hettha "vattanī"ti dīghaṁ
  katvā vuttaṁ. Sikhīti matthake avatthānato sikhāsadisatāya sikhā, siṅgaṁ. Tadassa atthīti
  sikhī. Apare pana "kūṭaṁ idha 7- `sikhā'ti adhippetan"ti vadanti, ubhayathāpi padhānaṅga-
  kittanametaṁ "sikhī"ti. Appakasirenāti appakilamathena. Rattindivāti rattiyo ca divā
  ca, evamimaṁ 8- appakasirena gacchantīti yojanā. Idaṁ vuttaṁ hoti:- yathā bhaddo
  usabhājānīyo kasane niyutto ghanatiṇamūlādikepi naṅgalapathe taṁpi 9- agaṇento
  appakasirena ito cito ca parivattento gacchati, yāva kasanatiṇānaṁ parissamaṁ dasseti,
  evamimaṁ 8- rattindivāpi appakasireneva gacchanti atikkamantīti. Tattha kāraṇamāha
  "sukhe laddhe nirāmise"ti. Yasmā kāmāmisalokāmisavaṭṭāmisehi asammissaṁ santaṁ
  paṇītaṁ phalasamāpattisukhaṁ laddhaṁ, tasmāti attho. Paccatte cetaṁ bhummavacanaṁ yathā
  "vanappagumbe "10- "tena vata re vattabbe"ti 11- ca. Athavā tato pabhūti rattindivā

  *  *  *  *  *  *
  Footnote: 1-1 chaṂa. "yathāpi bhaddo ājañño"ti gāthaṁ abhāsi 2 ka. ājānanato 3 chaṂa. phālassa
  4 ka. āvattanato 5 chaṂa. kasanako 6 Ma. āvattiyati, chaṂa. āvattayati 7 chaṂa. kakudhaṁ
  8 chaṂa. evaṁ mamaṁ, Sī. mama 9 chaṂa. pi-saddonadissati 10 khu.khuddaka. 25/13/8
  ratanasutta, khu.sutta. 25/236/379 ratanasutta 11 abhi.kathā.37/1/1 puggalakathā
-------------------------------------------------
[page 103]
  Appakasirena gacchantīti vicāraṇāya āha "sukhe laddhe nirāmise ", nirāmise sukhe
  laddhe sati tassa laddhakālato paṭṭhāyāti attho.
                       Belaṭṭhasīsattheragāthāvaṇṇanā
                           -------------
                     154. 7. Dāsakattheragāthāvaṇṇanā
       middhī yadāti āyasmato dāsakattherassa gākā. Tassa 1- kā uppatti?
       so kira ito ekanavute kappe anuppanne tathāgate ajitasna nāma
  paccekabuddhassa 2- gandhamādanato manussapathaṁ otaritvā aññatarasmiṁ gāme piṇḍāya
  carantassa manoramāni ambaphalāni adāsi. So tena puññakammena devamanussesu
  saṁsaranto kassapassa bhagavato kāle sāsane pabbajitvā vivaṭṭūpanissayaṁ bahuṁ puññaṁ
  akāsi. Evaṁ kusalakammappasuto hutvā sugatito sugatiṁ upagacchanto imasmiṁ
  buddhuppāde sāvatthiyaṁ kulagehe nibbatti. Dāsakotissa nāmaṁ ahosi. So
  anāthapiṇḍikena gahapatinā vihārapaṭijagganakamme ṭhapito sakkaccaṁ vihāraṁ paṭijagganto
  abhiṇhaṁ buddhadassanena dhammassavanena ca paṭiladdhasaddho pabbaji. Keci pana bhaṇanti "ayaṁ
  kassapassa bhagavato kāle kulagehe nibbattitvā vayappatto aññataraṁ khīṇāsavattheraṁ
  upaṭṭhahanto kiñci kammaṁ kārāpetukāmo theraṁ āṇāpesi. So tena kammena
  amhākaṁ bhagavato kāle sāvatthiyaṁ anāthapiṇḍikassa dāsiyā kucachimhi nibbatto
  vayappatto 3- seṭṭhinā vihārapaṭijaggane ṭhapito vuttanayeneva paṭiladdhasaddho ahosi.
  Mahāseṭṭhī tassa sīlācārañca ajjhāsayañca sutvā 4- bhujissaṁ katvā' yathāsukhaṁ
  pabbajā'ti āha. Taṁ bhikkhū 5- pabbājesun"ti. So pabbajitakālato paṭṭhāya kusīto

  *  *  *  *  *  *
  Footnote: 1 chaṂa. ayaṁ pāṭho nadissati 2 Ma. sambuddhassa 3 Sī. nibbattoti, vayappatto ca so
  4 chaṂa. ñatvā 5 Sī. taṁ bhikkhū pacchā
-------------------------------------------------
[page 104]
  Hīnaviriyo hutvā na kiñci vattappaṭivattaṁ karoti, kuto samaṇadhammo 1-, kevalaṁ
  yāvadatthaṁ bhuñjitvā niddābahulo 2- viharati. Dhammassavanakālepi ekaṁ koṇaṁ pavisitvā
  parisapariyante nisinno ghurughurupassāsī niddāyateva. Athassa bhagavā pubbūpanissayaṁ
  oloketvā saṁvegajananatthaṁ:-
            3- "middhī yadā hoti mahagghaso ca
                niddāyitā samparivattasāyī
                mahāvarāhova nivāpapuṭṭho
                punappunaṁ gabbhamupeti mando"ti
  gāthaṁ abhāsi. 3-
       [17] Tattha middhīti thīnamiddhābhibhūto, yaṁ hi middhaṁ abhibhavati, taṁ thīnampi
  abhibhavateva. Yadāti yasmiṁ kāle. Mahagghasoti mahābhojano, āharahatthakālaṁsāṭakatatthavaṭṭa-
  kakākamāsakabhuttavamitakānaṁ aññataro viya. Niddāyitāti supanasīlo. Samparivattasāyīti
  samparivattakaṁ nippajjitā 4- ubhayenapi seyyasukhaṁ passasukhaṁ 5- middhasukhaṁ
  anuyuttoti dasseti. Nivāpapuṭṭhoti kuṇḍakādinā 6- sūkarabhattena puṭṭho bharito.
  Gharasūkaro hi bālakālato paṭṭhāya posiyamāno thūlasarīrakāle gehā bahi 7- nikkhamituṁ
  alabhanto heṭṭhāmañcādīsu samparivattetvā 8- sayateva. Idaṁ vuttaṁ hoti:- yadā
  puriso middhī ca hoti mahagghaso ca nivāpapuṭṭho mahāvarāho viya aññena iriyāpathena
  yāpetuṁ asakkonto niddāyanasīlo samparivattasāyī, tadā so "aniccaṁ dukkhaṁ
  anattā"ti tīṇi lakkhaṇāni manasikātuṁ na sakkoti. Tesaṁ amanasikārā mandapañño
  punappunaṁ gabbhaṁ upeti, gabbhāvāsato na parimuccatevāti. Taṁ sutvā dāsakatthero
  saṁvegajāto vipassanaṁ paṭṭhapetvā na cirasseva arahattaṁ sacchākāsi. Tena vuttaṁ

  *  *  *  *  *  *
  Footnote: 1 Ma. samaṇadhammaṁ 2 Sī. niddābahulo hutvā 3-3 chaṂa. "middhī yadā hoti mahagghaso
  cā"ti gāthaṁ abhāsi 4 Ma. nipajjanto, chaṂa. samparivattakaṁ samparivattakaṁ nipajjitvā
  5 Sī., Ma. phassasukhaṁ 6 Sī. kuṇḍakādīsu 7 Ma. ayaṁ saddo na dissati
  8 chaṂa. samparivattetvā samparivattetvā
-------------------------------------------------
[page 105]
  Apadāne 1- :-
           "ajito 2- nāma sambuddho himavante vasī tadā
            caraṇena ca sampanno samādhikusalo muni.
            Suvaṇṇavaṇṇe sambuddhe āhutīnaṁ paṭiggahe
            rathiyaṁ paṭipajjante ambaphalamadāsahaṁ.
            Ekanavute ito kappe yaṁ phalaṁ adadiṁ tadā
            duggatiṁ nābhijānāmi phaladānassidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā thero "imāya gāthāya maṁ bhagavā ovadi, ayaṁ gāthā mayhaṁ
  aṅkusibhūtā"ti 3- tameva gāthaṁ paccudāhāsi. Tassidaṁ 4- therassa parivattāhāranayena
  aññābyākaraṇaṁ jātaṁ.
                     Dāsakattheragāthāvaṇṇanā niṭṭhitā.
                          --------------
                  155. 8. Siṅgālapitātheragāthāvaṇṇanā 5-
       ahu buddhassa dāyādoti siṅgālapitātherassa 6- gāthā. Tassa 7- kā
  uppatti?
       so kira ito catunavute kappe sataraṁsiṁ nāma paccekasambuddhaṁ piṇḍāya
  carantaṁ disvā pasannamānaso vanditvā attano hatthagataṁ tālaphalaṁ adāsi. Tena
  puññakammena devaloke nibbatto aparāparaṁ puññāni katvā sugatīsuyeva saṁsaranto

  *  *  *  *  *  *
  Footnote: 1 khu.apa. 33/97-8/147 (syā) 2 ka. ajino 3 chaṂa. aṅkusabhūtā
  4 chaṂa. tayidaṁ 5 pāli. siṅgālatthera..., chaṂa. siṅgālapitutthera...
  6 Sī. sigāla 7 chaṂa. ayaṁ pāṭho na dissati
-------------------------------------------------
[page 106]
  Kassapassa bhagavato kāle manussayoniyaṁ nibbatto sāsane paṭiladdhasaddho hutvā
  pabbajitvā aṭṭhikasaññaṁ bhāvesi. Puna imasmiṁ buddhuppāde sāvatthiyaṁ kulagehe
  nibbattitvā vayappatto dārapariggahaṁ katvā ekaṁ puttaṁ labhitvā tassa
  "siṅgālo"ti 1- nāmaṁ adāsi. 2- Tena naṁ siṅgālapitāti voharanti. So aparabhāge
  gharabandhaṁ 3- pahāya sāsane pabbaji. Tassa bhagavā ajjhāsayaṁ olokento 4-
  aṭṭhikasaññākammaṭṭhānaṁ adāsi. So taṁ gahetvā bhaggesu viharati suṁsumāragire 5-
  bhesakaḷāvane, athassa tasmiṁ vane adhivaṭṭhā devatā ussāhajananatthaṁ "bhāvanāphalaṁ 6-
  na cirasseva hatthagataṁ karissatī"ti 7- imamatthaṁ aññāpadesena vibhāventī:-
        8- "ahu buddhassa dāyādo bhikkhu bhesakaḷāvane
            kevalaṁ aṭṭhisaññāya aphari paṭhaviṁ imaṁ
            maññehaṁ kāmarāgaṁ so khippameva pahīyatī"ti
  gāthaṁ abhāsi. 8-
       [18] Tattha ahūti hoti, vattamānatthe hi idaṁ atītakālavacanaṁ. Buddhassāti
  sabbaññubuddhassa. Dāyādoti dhammadāyādo navavidhassa lokuttaradhammadāyassa 9-
  attano sammāpaṭipattiyā ādāyako gaṇhanako. Athavā ahūti ahosi. Evaṁnāmassa
  buddhassa dāyādabhāve koci nibandho idāneva bhavissatīti adhippāyo. Tenāha "maññehaṁ
  kāmarāgaṁ so, khippameva pahīyatī"ti. 10- Bhesakaḷāvaneti bhesakena nāma yakkhena labhitattā
  pariggahitattā, bhesakaḷānaṁ vā kaḷādīnaṁ 11- bahulatāya "bhesakaḷāvanan"ti laddhanāme araññe.
  Tassa bhikkhuno buddhassa dāyādabhāve kāraṇaṁ 12- vadanto "kevalaṁ aṭṭhisaññāya, 13-
  apharī paṭhaviṁ iman"ti āha. Tattha kevalanti sakalaṁ anavasesaṁ.

  *  *  *  *  *  *
  Footnote: 1 chaṂa. siṅgālako 2 chaṂa. akāsi 3 chaṂa. gharabandhanaṁ 4 Sī., Ma. oloketvā
  5 chaṂa. susumāragire 6 Ma. bhāvanābalaṁ 7 Sī. karissāmīti
  8-8 chaṂa. "ahu buddhassa dāyādo"ti gāthaṁ abhāsi, ka....āha 9 Sī...ḍhammadāyādassa
  10 chaṂa. vahissatīti 11 chaṂa. kaṭṭhādīnaṁ 12 Sī. dāyādabhāvakāraṇaṁ 13 Sī. aṭṭhikasaññāya
-------------------------------------------------
[page 107]
  Aṭṭhisaññāyāti aṭṭhikabhāvanāya. Apharīti "aṭṭhī"ti adhimuccanavasena patthari. Paṭhavinti
  attabhāvapaṭhaviṁ. Attabhāvo hi idha "paṭhavī"ti vutto "ko imaṁ paṭhaviṁ vijessatī"ti- 1-
  ādīsu viya. Maññehanti maññe ahaṁ. "maññāhan"tipi Pāṭho. Soti so
  bhikkhu. Khippameva na carisseva kāmarāgaṁ pahissati pajahissatīti maññe. Kasmā?
  aṭṭhikasaññāya kāmarāgassa ujupaṭipakkhabhāvato. Idaṁ vuttaṁ hoti:- yo ekasmiṁ
  padese laddhāya aṭṭhikasaññāya sakalaṁ attano sabbesaṁ vā attabhāvaṁ "aṭṭhī"tveva
  pharitvā ṭhito, so bhikkhu taṁ aṭṭhikajhānaṁ pādakaṁ katvā vipassanto na cireneva
  anāgāmimaggena kāmarāgaṁ, sabbaṁ vā kāmanaṭṭhena "kāmo ", rañjanaṭṭhena
  "rāgo"ti ca laddhanāmaṁ taṇhaṁ aggamaggena pajahissatīti. Imaṁ gāthaṁ sutvā so
  thero "ayaṁ devatā mayhaṁ ussāhajananatthaṁ evamāhā"ti appaṭivānaviriyaṁ adhiṭṭhāya
  vipassanaṁ vaḍḍhetvā arahattaṁ pāpuṇi. Tena vuttaṁ apadāne 2-:-
           "sataraṁsī nāma bhagavā sayambhū aparājito
            vivekā uṭṭhahitvāna 3- gocarāyābhinikkhami.
            Phalahattho ahaṁ disvā 4- upagacchiṁ narāsabhaṁ
            pasannacitto sumano tālaphalamadāsahaṁ.
            Catunnavutito kappe yaṁ phalaṁ adadiṁ tadā
            duggatiṁ nābhijānāmi phaladānassidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā tāya devatāya vuttavacanaṁ patimānento tameva gāthaṁ
  udānavasena abhāsi. Tadevassa therassa aññābyākaraṇaṁ ahosīti.
                Siṅgālapitātheragāthāvaṇṇanā niṭṭhitā.

  *  *  *  *  *  *
  Footnote: 1 chaṂa. viccessati, khuḍhamMa. 25/44/24 pañcasatabhikkhuvatthu 2 khu.apa. 33/99/149
  tālaphaliyattherāpadāna (syā) 3 pāli. vuṭṭhahitvāna 4 Sī. phalahattho taṁ disvāna
-------------------------------------------------
[page 108]
                    156. 9. Kuḷattheragāthāvaṇṇanā 1-
       udakaṁ hi nayantīti āyasmato kuḷattherassa 2- gāthā. Kā uppatti?
       ayaṁ kira thero pubbepi vivaṭṭūpanissayaṁ 3- bahuṁ kusalaṁ upacinitvā adhikāra-
  sampanno vipassiṁ bhagavantaṁ ākāse 4- gacchantaṁ disvā pasannamānaso nāḷikeraphalaṁ
  dātukāmo aṭṭhāsi. 5- Satthā tassa cittaṁ ñatvā otaritvā paṭiggaṇhi. So ativiya
  pasannacitto hutvā teneva saddhāpaṭilābhena satthāraṁ upasaṅkamitvā pabbajjaṁ yāci,
  satthā aññataraṁ bhikkhuṁ āṇāpesi "imaṁ purisaṁ pabbājehī"ti. So pabbajitvā
  laddhūpasampado samaṇadhammaṁ katvā tato cuto chapi buddhantarāni devamanussesu saṁsaranto
  imasmiṁ buddhuppāde sāvatthiyaṁ brāhmaṇakule nibbatti. Kuḷotissa nāmaṁ ahosi.
  So vayappatto sāsane laddhappasādo bhagavato santike pabbajitvā vikkhepabahulatāya
  visesaṁ nibbattetuṁ nāsakkhi. Athekadivasaṁ gāmaṁ piṇḍāya pavisanto antarāmagge
  bhūmiṁ khanitvā udakavāhakaṁ katvā icchiticchitaṭṭhāne 6- udakaṁ nente purise disvā
  taṁ sallakkhetvā gāmaṁ paviṭṭho aññataraṁ usukāraṁ usudaṇḍakaṁ usuyante pakkhipitvā
  akkhikoṭiyā oloketvā ujuṁ karontaṁ disvā tampi sallakkhetvā gacchanto purato
  gantvā araneminābhiādike rathacakkāvayave tacchante tacchake disvā tampi
  sallakkhetvā vihāraṁ pavisitvā katabhattakicco pattacīvaraṁ paṭisāmetvā divāvihāre
  nisinno attanā 7- diṭṭhanimittāni upamābhāvena gahetvā attano cittadamane 8-
  upanento "acetanaṁ udakampi manussā icchiticchitaṭṭhānaṁ nayanti, tathā acetanaṁ
  vaṅkampi saradaṇḍaṁ 9- upāyena namento 10- ujuṁ karonti, tathā acetanaṁ
  kaṭṭhakaḷiṅgarādiṁ tacchakā nemiādivasena vaṅkaṁ ujuñca karonti. Atha kasmā ahaṁ
  sakacittaṁ ujuṁ na karissāmī"ti cintetvā vipassanaṁ paṭṭhapetvā ghaṭento vāyamanto
  na cirasseva

  *  *  *  *  *  *
  Footnote: 1 chaṂa. kulatthera... evamuparipi 2 Sī. kuṇḍalattherassa. evamuparipi
  3 Sī. theropi vivaṭṭūpanissayaṁ 4 Sī., Ma. ākāsena 5 ka. adāsi
  6 Sī. icchitaṭṭhānena 7 sī, Ma. attano 8 Ma. cittaṁ damanena
  9 Sī. vaṅkamidaṁ saradaṇḍakaṁ 10 Ma. damento
-------------------------------------------------
[page 109]
  Arahattaṁ pāpuṇi. Tena vuttaṁ apadāne 1- :-
           "nagare bandhumatiyā ārāmiko ahaṁ tadā
            addasaṁ virajaṁ buddhaṁ gacchantaṁ anilañjase.
            Nāḷikeraphalaṁ gayha 2- buddhaseṭṭhassadāsahaṁ
            ākāse ṭhitako 3- santo paṭiggaṇhi mahāyaso.
            Vittisañjanano mayhaṁ diṭṭhadhammasukhāvaho
            phalaṁ buddhassa datvāna vippasannena cetasā.
            Adhigacchiṁ tadā pītiṁ vipulañca sukhuttamaṁ 4-
            uppajjateva ratanaṁ nibbattassa tahiṁ tahiṁ.
            Ekanavutito kappe yaṁ phalaṁ adadiṁ tadā
            duggatiṁ nābhijānāmi phaladānassidaṁ phalaṁ.
            Dibbacakkhu visuddhaṁ me samādhikusalo ahaṁ
            abhiññāpāramippatto phaladānassidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Evaṁ yāni nimittāni aṅkuse katvā vipassanaṁ vaḍḍhetvā arahattaṁ pāpuṇi,
  tehi saddhiṁ attano cittadamanaṁ saṁsanditvā aññaṁ byākaronto:-
             5- "udakaṁ hi nayanti nettikā
                 usukārā namayanti tejanaṁ
                 dāruṁ namayanti tacchakā
                 attānaṁ damayanti subbatā"ti
  gāthaṁ abhāsi. 5-

  *  *  *  *  *  *
  Footnote: 1 khu.apa. 33/57/81 labujaphaladāyakattherāpadāna 2 pāli. labujaphalamādāya
  3 pāli. ākāseva ṭhito 4 pāli. vipulaṁ sukhamuttamaṁ
  5-5 chaṂa. "udakaṁ hi nayanti nettikā"tigāthaṁ abhāsi
-------------------------------------------------
[page 110]
       [19] Tattha udakaṁ hīti hisaddo nipātamattaṁ. Nayantīti paṭhaviyā taṁ
  taṁ thalaṭṭhānaṁ khanitvā ninnaṭṭhānaṁ pūretvā mātikaṁ vā katvā rukkhadoṇiṁ 1- vā
  ṭhapetvā attano icchiticchitaṭṭhānaṁ nenti. Tathā te nentīti nettikā. Tejananti
  kaṇḍaṁ. Idaṁ vuttaṁ hoti:- nettikā attano ruciyā icchiticchitaṭṭhānaṁ udakaṁ
  nayanti, usukārāpi tāpetvā tejanaṁ namayanti 2- ujuṁ karonti. Namanavasena 3-
  tacchakā nemiādīnaṁ atthāya tacchantā dāruṁ namayanti attano ruciyā
  ujuṁ vā vaṅkaṁ vā karonti. 4- Evaṁ ettakaṁ ārammaṇaṁ katvā subbatā yathāsamādinnena
  sīlādinā sundaravatā dhīrā sotāpattimaggādīni uppādentā attānaṁ damayanti, 5-
  arahattaṁ pana pattesu ekadantā 6- nāma hontīti.
                      Kuḷattheragāthāvaṇṇanā niṭṭhitā.
                           -------------
                     157. 10. Ajitattheragāthāvaṇṇanā
       maraṇe me bhayaṁ natthīti āyasmato ajitattherassa gāthā. Kā uppatti?
       so kira ekanavute kappe vipassiṁ bhagavantaṁ passitvā pasannacitto kapitthaphalaṁ 7-
  adāsi. Tato parampi taṁ taṁ puññaṁ katvā devamanussesu saṁsaranto imasmiṁ kappe
  anuppanneeva amhākaṁ satthari sāvatthiyaṁ mahākosalarañño aggāsaniyassa
  brāhmaṇassa putto hutvā nibbatti. Tassa ajitoti nāmaṁ ahosi. Tasmiṁ ca
  samaye sāvatthivāsī bāvarī nāma brāhmaṇo tīhi mahāpurisalakkhaṇehi samannāgato
  tiṇṇaṁ vedānaṁ pāragū sāvatthito nikkhamitvā tāpasapabbajjaṁ pabbajitvā

  *  *  *  *  *  *
  Footnote: 1 Sī. rukkhadoṇiyo 2 Ma. damayanti 3 Ma. damanavasena 4 Sī. ujukaṁ vā karonti
  5 chaṂa. damenti 6 chaṂa. ekantadantā 7 ka. kapiṭṭha... evamuparipi
-------------------------------------------------
[page 111]
  Godhāvārītīre kapitthārāme 1- vasati. Atha ajito tassa santike pabbajito atthakāmāya
  devatāya coditena bāvarinā satthu santikaṁ pesito tissametteyyādīhi saddhiṁ bhagavantaṁ
  upasaṅkamitvā manasāva pañhe pucchitvā tesu vissajjitesu pasannacitto satthu
  santike pabbajitvā kammaṭṭhānaṁ gahetvā vipassanaṁ vaḍḍhetvā arahattaṁ pāpuṇi.
  Tena vuttaṁ apadāne 2-:-
           "suvaṇṇavaṇṇaṁ sambuddhaṁ āhutīnaṁ paṭiggahaṁ
            rathiyaṁ paṭipajjantaṁ kapitthaṁ adadiṁ phalaṁ.
            Ekanavutito kappe yaṁ phalaṁ adadiṁ tadā
            duggatiṁ nābhijānāmi phaladānassidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
  Arahattaṁ pana patto sīhanādaṁ nadanto:-
        3- "maraṇe me bhayaṁ natthi nikanti natthi jīvite
            sandehaṁ nikkhipissāmi sampajāno patissato"ti
  gāthaṁ abhāsi. 3-
       [20] Tattha maraṇeti maraṇanimittaṁ maraṇahetu. Meti mayhaṁ, bhayaṁ natthi
  ucchinnabhavamūlatāya parikkhīṇajātikattā. Anucchinnabhavamūlānaṁ hi "kīdisī nu kho mayhaṁ
  āyatiṁ uppattī"ti 4- maraṇato bhayaṁ bhaveyya. Nikantīti apekkhā taṇhā, sā natthi
  jīvite suparimadditasaṅkhāratāya 5- upādānakkhandhānaṁ dukkhāsārakādibhāvena 6- suṭṭhu
  upaṭṭhahanato. Evaṁbhūto cāhaṁ sandehaṁ sarīraṁ, sakaṁ vā dehaṁ dehasaṅkhātaṁ dukkhabhāraṁ
  nikkhipissāmi chaḍḍessāmi, nikkhipanto ca "iminā sarīrakena sādhetabbaṁ sādhitaṁ,

  *  *  *  *  *  *
  Footnote: 1 Sī. kapitthatitthārāme 2 khu.apa. 33/102/153 kapiṭṭhaphaladāyakattherāpadāna
  3-3 chaṂa. "maraṇe me bhayaṁ natthī"ti gāthaṁ abhāsi 4 Ma. upapattīti 5 Sī.
  sā natthīti. jīvite hi suparimadditasaṅkhārasaṅkhātānaṁ 6 Ma. dkkhabhārakhādakādibhāvena
-------------------------------------------------
[page 112]
  Idāni taṁ ekaṁsena chaḍḍanīyamevā"ti paññāvepullappattiyā sampajāno sati-
  vepullappattiyā patissato nikkhipissāmīti. Imaṁ pana gāthaṁ vatvā thero jhānaṁ
  samāpajjitvā tadanantaraṁ parinibbāyīti.
                      Ajitattheragāthāvaṇṇanā niṭṭhitā.
                      Paramatdīpaniyā theragāthāvaṇṇanāya
                        dutiyavaggavaṇṇanā niṭṭhitā.
                           -------------
-------------------------------------------------
[page 113]
                             3. Tatiyavagga
                    158. 1. Nigrodhattheragāthāvaṇṇanā
       nāhaṁ bhayassa bhāyāmīti āyasmato nigrodhattherassa gāthā. Tasasa 1- kā
  uppatti?
       ayaṁ kira ito aṭṭhārase kappasate brāhmaṇamahāsālakule nibbattitvā 2-
  vayappatto kāmesu ādīnavaṁ nekkhamme ca ānisaṁsaṁ disvā gharabandhanaṁ pahāya
  araññāyatanaṁ pavisitvā aññatarasmiṁ 3- sālavane paṇṇasālaṁ katvā tāpasapabbajjaṁ
  pabbajitvā vanamūlaphalāhāro vasati. Tena samayena piyadassī nāma sammāsambuddho
  loke uppajjitvā sadevakassa lokassa dhammāmatavasena 4- kilesasantāpaṁ nibbāpento
  ekadivasaṁ tāpase anukampāya taṁ sālavanaṁ pavisitvā nisīditvā 5- nirodhasamāpattiṁ
  samāpanno. Tāpaso vanamūlaphalatthāya gacchanto bhagavantaṁ disvā pasannamānaso
  pupphitasāladaṇḍasākhāyo gahetvā sākhāmaṇḍapaṁ 6- katvā taṁ sabbatthakameva sāla-
  pupphehi sañchādetvā bhagavantaṁ vanditvā pītisomanassavaseneva 7- āhāratthāyapi
  agantvā namassamāno aṭṭhāsi. Satthā nirodhato vuṭṭhāya tassa anukampāya
  "bhikkhusaṁgho āgacchatū"ti cintesi "bhikkhusaṁghepi cittaṁ pasādessatī"ti. Tāvadeva
  bhikkhusaṁgho āgato. So bhikkhusaṁghaṁpi disvā pasannamānaso vanditvā añjaliṁ paggayha
  aṭṭhāsi. Satthā sitaṁ 8- pātukaraṇāpadesena tassa bhāginīsampattiṁ 9- pakāsento dhammaṁ
  kathetvā pakkāmi saddhiṁ bhikkhusaṁghena. So tena puññakammena devamanussesuyeva
  saṁsaranto vivaṭṭūpanissayaṁ bahuṁ kusalaṁ upacinitvā imasmiṁ buddhuppāde sāvatthiyaṁ

  *  *  *  *  *  *
  Footnote: 1 chaṂa. ayaṁ pāṭho na dissati 2 Sī., Ma. nibbatto 3 ka. araññasmiṁ
  4 chaṂa....vassena 5 chaṂa. ayaṁ pāṭho na dissati 6 chaṂa. sālamaṇḍapaṁ
  7 Sī. pītisomanasseneva 8 chaṂa. sitassa 9 chaṂa. bhāviniṁ sampattiṁ
-------------------------------------------------
[page 114]
  Brāhmaṇamahāsālakule nibbatti, nigrodhotissa nāmaṁ ahosi. So jetavana-
  paṭiggahaṇadivase buddhānubhāvadassanena sañjātapasādo pabbajitvā vipassanaṁ
  ārabhitvā na cireneva 1- chaḷabhiñño ahosi. Tena vuttaṁ apadāne 2-:-
           "ajjhogahetvā 3- sālavanaṁ sukato assamo mama
            sālapupphehi sañchanno vasāmi pavane 4- tadā.
            Piyadassī tu 5- bhagavā sayambhū aggapuggalo
            vivekakāmo sambuddho sālavanamupāgami.
            Assamā abhinikkhamma pavanaṁ agamāsahaṁ
            mūlaphalaṁ 6- gavesanto āhiṇḍāmi vane tadā.
            Tatthaddasāsiṁ sambuddhaṁ piyadassiṁ mahāyasaṁ 7-
            sunisinnaṁ samāpannaṁ virocantaṁ mahāvane.
            Catudaṇḍe ṭhapetvāna buddhassa uparī ahaṁ
            maṇḍapaṁ sukataṁ katvā sālapupphehi chādayiṁ.
            Sattāhaṁ dhārayitvāna maṇḍapaṁ sālachāditaṁ
            tattha cittaṁ pasādetvā buddhaseṭṭhamavandahaṁ.
            Bhagavā tamhi samaye vuṭṭhahitvā samādhito
            yugamattaṁ pekkhamāno nisīdi purisuttamo.
            Sāvako varuṇo nāma piyadassissa satthuno
            vasīsatasahassehi upagañchi 8- vināyakaṁ.
            Piyadassī tu bhagavā lokajeṭṭho narāsabho
            bhikkhusaṁghe nisīditvā sitaṁ pātukarī jino.

  *  *  *  *  *  *
  Footnote: 1 chaṂa. na cirasseva 2 khu.apa. 33/80/120 sālamaṇḍapiyattherāpadāna (syā)
  3 chaṂa. ajjhogāhetvā 4 chaṂa. vipine 5 chaṂa. ca. evamuparipi
  6 Sī. phalāphalaṁ 7 Sī. mahāmuniṁ 8 chaṂa. upagacchi
-------------------------------------------------
[page 115]
            Anuruddho upaṭṭhāko piyadassissa satthuno
            ekaṁsaṁ cīvaraṁ katvā apucchittha mahāmuniṁ.
            Ko nu kho bhagavā hetu sitakammassa satthuno
            kāraṇe vijjamānamhi satthā pātukare sitaṁ.
            Sattāhaṁ pupphachadanaṁ 1- yo me dhāresi māṇavo
            tassa kammaṁ saritvāna sitaṁ pātukariṁ ahaṁ.
            Anokāsaṁ 2- na passāmi yantaṁ 3- puññaṁ vipaccati 4-
            devaloke manusse vā okāsova na sammati.
            Devaloke vasantassa puññakammasamaṅgino
            yāvatā parisā 5- tassa sālacchannā bhavissati.
            Tattha dibbehi naccehi gītehi vāditehi ca
            ramissati sadā santo puññakammasamāhito.
            Yāvatā parisā tassa gandhagandhī 6- bhavissati
            sālassa pupphavasso ca pavassissati tāvade.
            Tato cutoyaṁ manujo mānusaṁ āgamissati
            idhāpi sālacchadanaṁ sabbakālaṁ dharissati.
            Idha naccañca gītañca sammatāḷasamāhitaṁ
            parivāressanti maṁ niccaṁ buddhapūjāyidaṁ phalaṁ.
            Uggacchante ca suriye sālavassampavassati 7-
            puññakammena saṁyuttaṁ vassati 8- sabbakālikaṁ.
            Aṭṭhārase kappasate okkākakulasambhavo
            gotamo nāma nāmena satthā loke bhavissati.

  *  *  *  *  *  *
  Footnote: 1 chaṂa. sālacchadanaṁ 2 Sī. okāsahaṁ 3 chaṂa. yattha 4 Ma. vipaccatha
  5 Sī., Ma. pharitā 6 Sī. gandhagandhā 7 chaṂa. pavassate 8 chaṂa. vassate
-------------------------------------------------
[page 116]
            Tassa dhammesu dāyādo 1- oraso dhammanimmito
            sabbāsave pariññāya nibbāyissatināsavo.
            Dhammaṁ abhisamentassa sālacchadanaṁ 2- bhavissati
            citake jhāyamānassa chadanaṁ tattha 3- hessati.
            Vipākaṁ kittayitvāna 4- piyadassī mahāmuni
            parisāya dhammaṁ desesi tappento dhammavuṭṭhiyā.
            Tiṁsakappāni devesu devarajjamakārayiṁ
            saṭṭhī ca sattakkhattuñca cakkavattī ahosahaṁ.
            Devalokā idhāgantvā labhāmi vipulaṁ sukhaṁ
            idhāpi sālacchadanaṁ maṇḍapassa idaṁ phalaṁ.
            Ayaṁ pacchimako mayhaṁ carimo vattate bhavo
            idhāpi sālacchadanaṁ hessati sabbakālikaṁ.
            Mahāmuniṁ tosayitvā gotamaṁ sakyapuṅgavaṁ
            pattomhi acalaṁ ṭhānaṁ hitvā jayaparājayaṁ.
            Aṭṭhārase kappasate yaṁ buddhamabhipūjayiṁ 5-
            duggatiṁ nābhijānāmi buddhapūjāyidaṁ phalaṁ.
            Kilesā jhāpitā mayhaṁ bhavā sabbe samūhatā
            nāgova bandhanaṁ chetvā viharāmi anāsavo.
            Svāgataṁ vata me āsi mama buddhassa santike 6-
            tisso vijjā anuppattā kataṁ buddhassa sāsanaṁ.
            Paṭisambhidā catasso vimokkhāpi ca aṭṭhime
            chaḷabhiññā sacchikatā kataṁ buddhassa sāsanan"ti.

  *  *  *  *  *  *
  Footnote: 1 chaṂa. dhamme sudāyādo 2 chaṂa. sālacchannaṁ 3 Sī. tassa
  4 Sī. kathayitvāna 5 Sī. yaṁ sambuddha...... 6 chaṂa. buddhaseṭṭhassa santike
-------------------------------------------------
[page 117]
       Evaṁ pana chaḷabhiñño hutvā phalasukhena vītināmento sāsanassa niyyānikabhāva-
  vibhāvanatthaṁ 1- aññābyākaraṇavasena:-
        2- "nāhaṁ bhayassa bhāyāmi satthā no amatassa kovido
            yattha bhayaṁ nāvatiṭṭhati tena maggena vajanti bhikkhavo"ti
  gāthaṁ abhāsi. 2-
       [21] Tattha bhāyanti etasmāti bhayaṁ, jātijarādi. Bhayassāti nissakke
  sāmivacanaṁ, bhayato bhāyitabbanimittaṁ jātijarāmaraṇādinā hetunā nāhaṁ bhāyāmīti
  attho. Tattha kāraṇamāha "satthā no amatassa kovido"ti. Amhākaṁ satthā
  amate kusalo veneyyānaṁ amatadāne cheko. 3- Yattha bhayaṁ nāvatiṭṭhatīti yasmiṁ
  nibbāne yathāvuttaṁ bhayaṁ na tiṭṭhati okāsaṁ na labhati. Tenāti tato 4- nibbānato.
  Vajantīti abhayaṭṭhānameva gacchanti. Nibbānaṁ hi abhayaṭṭhānaṁ nāMa. Kena pana
  vajantīti 5- āha. "maggena Vajanti bhikkhavo"ti, aṭṭhaṅgikena ariyamaggena satthu
  ovādakārakā 6- bhikkhū saṁsāre bhayassa ikkhanakāti 7- attho. Yatthāti vāyaṁ nimittaṁ
  yassa ariyamaggassa adhigamahetu attānuvādādikaṁ pañcavīsatividhaṁpi bhayaṁ nāvatiṭṭhati
  patiṭṭhaṁ na labhati, tena ariyamaggena vajanti abhayaṭṭhānaṁ satthu sāsane bhikkhū,
  tena maggena ahaṁpi gato, tasmā nāhaṁ bhayassa bhāyāmīti thero aññaṁ byākāsi.
                     Nigrodhattheragāthāvaṇṇanā niṭṭhitā.
                          --------------

  *  *  *  *  *  *
  Footnote: 1 Sī. niyyānikabhāvadassanatthaṁ 2-2 chaṂa. "nāhaṁ bhayassa bhāyāmī"ti gāthaṁ abhāsi
  3 Sī. kovido 4 Sī. tatova 5 Sī. abhayaṭṭhānaṁ,tena pavajantīti
  6 chaṂa. ovādakaraṇā, Ma....kāraṇā 7 Ma. bhayaṁ ikkhanakoti
-------------------------------------------------
[page 118]
                     159. 2. Cittakattheragāthāvaṇṇanā
       nīlāsugīvāti āyasmato cittakattherassa gāthā. Kā uppatti?
       so kira padumuttarabuddhakālato 1- paṭṭhāya vivaṭṭūpanissayaṁ kusalaṁ ācinanto ito
  ekanavute kappe manussayoniyaṁ nibbattitvā viññutaṁ patto vipassiṁ bhagavantaṁ
  passitvā pasannamānaso pupphehi pūjaṁ katvā vanditvā "santadhammena nāma ettha
  bhavitabban"ti satthari nibbāne ca adhimucci. So tena puññakammena tato cuto
  tāvatiṁsabhavane 2- nibbatto aparāparaṁ puññāni katvā devamanussesu saṁsaranto imasmiṁ
  buddhuppāde rājagahe vibhavasampannassa brāhmaṇassa putto hutvā nibbatti cittako
  nāma nāmena. So bhagavati rājagahaṁ gantvā veḷuvane viharante satthāraṁ upasaṅkamitvā
  dhammaṁ sutvā paṭiladdhasaddho pabbajitvā cariyānukūlaṁ kammaṭṭhānaṁ gahetvā araññāyatanaṁ
  pavisitvā bhāvanānuyutto jhānaṁ 3- nibbattetvā jhānapādakaṁ vipassanaṁ vaḍḍhetvā
  na cireneva arahattaṁ pāpuṇi. Tena vuttaṁ apadāne 4-:-
           "kaṇikāraṁva jotantaṁ nisinnaṁ pabbatantare
            addasaṁ virajaṁ buddhaṁ vipassiṁ lokanāyakaṁ.
            Tīṇi kiṅkaṇipupphāni paggayha abhiropayiṁ
            sambuddhaṁ abhipūjetvā gacchāmi dakkhiṇāmukho.
            Tena kammena sukatena cetanāpaṇidhīhi ca
            jahitvā mānusaṁ dehaṁ tāvatiṁsaṁ agacchahaṁ. 5-
            Ekanavute ito kappe yaṁ buddha 6- mabhipūjayiṁ
            duggatiṁ nābhijānāmi buddhapūjāyidaṁ phalaṁ.

  *  *  *  *  *  *
  Footnote: 1 Sī. padumuttarassa bhagavato kālato 2 Sī. tāvatiṁsesu 3 Sī. jhānāni
  4 khu.apa. 33/81/125 tīṇikiṁkaṇipupphiyattherāpadāna (syā)
  5 pāli. agañchahaṁ 6 Ma.sambuddha....
-------------------------------------------------
[page 119]
          Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patavā satthāraṁ vandituṁ rājagahaṁ upagato tattha bhikkhūhi "kiṁ
  āvuso araññe appamatto vihāsī"ti puṭṭho attano appamādavihāranivedanena
  aññaṁ byākaronto:-
        1- "nīlāsugīvā sikhino morā kāraviyaṁ abhinadanti
            te sītavātakalitā suttaṁ jhānaṁ nibodhentī"ti
  gāthaṁ abhāsi. 1-
        [22] Tattha nīlāsugīvāti nīlasugīvā, gāthāsukhatthañcettha 2- dīgho kato,
  rājivantatāya sundarāya gīvāya samannāgatoti attho. Te yebhuyyena ca nīlavaṇṇatāya
  nīlā. Sobhaṇakaṇṭhatāya sugīvā. Sikhinoti matthake jātāya sikhāya sassirikabhāvena sikhino.
  Morāti mayūRā. Kāraviyanti 3- kārambarukkhe. Kārambhiyanti vā 4- tassa vanassa
  nāmaṁ. Tasmā kārambhiyanti kārambhanāmake 5- vaneti attho. Abhinadantīti pāvussakāle
  meghagajjitaṁ sutvā kekāsaddaṁ karontā utusampadāsiddhena sarena haṁsādike
  abhibhavantā viya nadanti. Teti te moRā. Sītavātakalitāti 6- sītena meghavātena
  sañjātakīḷitā madhuravassitaṁ vassantā. Suttanti bhattasammadavinodanatthaṁ sayitaṁ,
  kāyakilamathapaṭipassambhanāya vā anuññātavelāyaṁ supantaṁ. Jhānanti 7- samathavipassanā-
  jhānehi jhāyanasīlaṁ bhāvanānuyuttaṁ. Nibodhentīti pabodhenti. "imepi Nāma niddaṁ
  anupagantvā jāgarantā attanā kattabbaṁ karonti, kimaṅgaṁ panāhan"ti evaṁ
  sampajaññuppādanena sayanato vuṭṭhāpentīti adhippāyo.
                     Cittakattheragāthāvaṇṇanā niṭṭhitā.

  *  *  *  *  *  *
  Footnote: 1-1 chaṂa. "nīlāsugīvā"ti gāthaṁ abhāsi 2 chaṂa...ḥettha 3 i. kāraṁviyaṁ,
  chaṂa. kārambhiyaṁ. evamuparipi 4 Sī. kāraṁviyanti kāraṁvarukkho, kāraṁvīti vā
  5 Sī. kāraṁviyanti kāravināmake 6 chaṂa. sītavātakīḷitāti 7 chaṂa. jhāyanti
-------------------------------------------------
[page 120]
                    160. 3. Gosālattheragāthāvaṇṇanā
       ahaṁ kho veḷugumbasminti āyasmato gosālattherassa 1- gāthā. Kā uppatti?
       sopi 2- purimabuddhesu katādhikāro tattha tattha vivaṭṭūpanissayaṁ kusalaṁ ācinanto
  ito ekanavute kappe aññatarasmiṁ pabbate rukkhasākhāyaṁ olambamānaṁ paccekabuddhassa
  paṁsukūlacīvaraṁ disvā "arahaddhajo 3- vatāyan"ti pasannacitto pupphehi pūjesi.
  So tena puññakammena tāvatiṁsabhavane nibbatto. Tato paṭṭhāya devamanussesuyeva
  saṁsaranto imasmiṁ buddhuppāde magadharaṭṭhe ibbhakule 4- nibbatto gosālo 5- nāma
  nāmena. Soṇena pana koṭikaṇṇena 6- kataparicayattā tassa pabbajitabhāvaṁ sutvā
  "sopi nāma mahāvibhavo pabbajissati, kimaṅgaṁ panāhan"ti sañjātasaṁvego bhagavato
  santike pabbajitvā cariyānukūlaṁ kammaṭṭhānaṁ gahetvā sappāyaṁ vasanaṭṭhānaṁ 7-
  gavesanto attano jātagāmassa avidūre ekasmiṁ sānupabbate vihāsi. Tassa mātā
  divase divase bhikkhaṁ deti. Athekadivasaṁ gāmaṁ piṇḍāya paviṭṭhassa mātā madhusakkharā-
  bhisaṅkhataṁ pāyāsaṁ adāsi. So taṁ gahetvā tassa pabbatassa chāyāyaṁ 8- aññatarassa
  veḷugumbassa mūle nisīditvā paribhuñjitvā dhovita 9- pattapāṇī vipassanaṁ
  ārabhi. Bhojanasappāyalābhena kāyacittānaṁ kallatāya samāhito udayabbayañāṇādike
  tikkhe sūre vahante appakasireneva vipassanaṁ ussukkāpetvā maggapaṭipāṭiyā bhāvanaṁ
  matthakaṁ pāpento saha paṭisambhidāhi arahattaṁ sacchākāsi. Tena vuttaṁ apadāne 10- :-
           "himavantassa avidūre udaṅgaṇo 11- nāma pabbato
            tatthaddasaṁ paṁsukūlaṁ dumaggamhi vilambitaṁ. 12-
            Tīṇi kiṅkaṇipupphāni ocinitvānahaṁ tadā
            haṭṭho pahaṭṭhena cittena paṁsukūlaṁ apūjayiṁ.

  *  *  *  *  *  *
  Footnote: 1 Ma. gopālattherassa 2 Sī. so kira 3 Ma. arahattadhajo 4 Sī. iddhe kule
  5 Ma. gopālo 6 Sī. so pana koṭikaṇṇena 7 Sī.sappāyasenāsanaṁ 8 Ma. upacchāyāyaṁ
  9 Sī. dhota... 10 khu.apa. 33/82/126 paṁsukūlapūjakattherāpadāna (syā)
  11 pāli. udabbalo, Sī. urago 12 Ma. vilaggitaṁ
-------------------------------------------------
[page 121]
            Tena kammena sukatena cetanāpaṇidhīhi ca
            jahitvā mānusaṁ dehaṁ tāvatiṁsaṁ agacchahaṁ.
            Ekanavute ito kappe yaṁ kammamakariṁ tadā
            duggatiṁ nābhijānāmi pūjitvā arahaddhajaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana adhigantvā diṭṭhadhammasukhavihāratthaṁ pabbatasānumeva gantukāmo
  attano paṭipattiṁ pavedento:-
        1- "ahaṁ kho veḷugumbasmiṁ bhutvāna madhupāyasaṁ
            padakkhiṇaṁ sammasanto khandhānaṁ udayabbayaṁ
            sānuṁ paṭigamissāmi vivekamanubrūhayan"ti
  gāthaṁ abhāsi. 1-
       [23] Tattha veḷugumbasminti veḷugacchassa samīpe, tassa chāyāyaṁ. Bhutvāna
  madhupāyasanti madhupasittapāyāsaṁ 2- bhuñjitvā. Padakkhiṇanti padakkhiṇaggāhena,
  satthu ovādassa sammā sampaṭicchanenāti attho. Sammasanto khandhānaṁ
  udayabbayanti pañcannaṁ upādānakkhandhānaṁ udayabbayañca vipassanto, yadipi idāni 3-
  katakicco, phalasamāpattiṁ pana samāpajjituṁ vipassanaṁ paṭṭhapentoti adhippāyo.
  Sānuṁ paṭigamissāmīti pubbe mayā vutthapabbatasānumeva uddissa gacchissāmi.
  Vivekamanubrūhayanti paṭipassaddhivivekaṁ phalasamāpattikāyavivekañca paribrūhayanto, tassa
  vā paribrūhanahetu gamissāmīti. Evaṁ pana vatvā thero tattheva gato. Ayameva
  ca imassa therassa aññābyākaraṇagāthā ahosi.
                     Gosālattheragāthāvaṇṇanā niṭṭhitā.

  *  *  *  *  *  *
  Footnote: 1-1 chaṂa."ahaṁ kho veḷugumbasmin"ti gāthaṁ abhāsi
  2 Ma. madhusittapāyāsaṁ 3 Ma. idhāpi
-------------------------------------------------
[page 122]
                     161. 4. Sugandhattheragāthāvaṇṇanā
       anuvassiko pabbajitoti āyasmato sugandhattherassa gāthā. Kā uppatti?
       so kira ito dvānavute kappe tissassa nāma sammāsambuddhassa kāle
  manussayoniyaṁ nibbattitvā viññutaṁ patto migabyadhanena 1- araññe vicarati. 2-
  Satthā tassa anukampāya padavalañjaṁ dassetvā gato. So satthu padacetiyāni disvā
  purimabuddhesu katādhikāratāya "sadevake loke aggapuggalassa imāni padānī"ti
  pītisomanassajāto koraṇḍakapupphāni 3- gahetvā pūjaṁ katvā cittaṁ pasādesi. So
  tena puññakammena devaloke nibbattitvā tato cuto aparāparaṁ puññāni katvā
  devamanussesu saṁsaranto kassapassa bhagavato kāle kuṭumbiko hutvā satthu bhikkhusaṁghassa
  ca mahādānaṁ pavattetvā gandhakuṭiṁ mahagghagositacandanaṁ pisitvā 4- tena paribhaṇḍaṁ
  katvā patthanaṁ paṭṭhapesi "nibbattanibbattaṭṭhāne mayhaṁ sarīraṁ evaṁsugandhaṁ hotū"ti.
  Evaṁ aññānipi tattha tattha bhave bahūni puññakammāni 5- katvā sugatīsueva
  parivattamāno imasmiṁ buddhuppāde sāvatthiyaṁ vibhavasampannassa brāhmaṇassa gehe
  nibbatti. Nibbattassa ca tassa mātukucchigatakālato paṭṭhāya mātusarīraṁ sakalampi
  gehaṁ surabhigandhaṁ vāyati. Jātadivase pana visesato paramasugandhaṁ sāmantagehesupi
  vāyateva. Tassa mātāpitaro "amhākaṁ putto attanāva attano nāmaṁ gahetvā
  āgato"ti sugandhotveva nāmaṁ akaṁsu. So anupubbena vayappatto mahāselattheraṁ
  disvā tassa santike dhammaṁ sutvā pabbajitvā vipassanāya kammaṁ karonto
  sattāhabbhantareeva arahattaṁ pāpuṇi. Tena vuttaṁ apadāne 6-:-

  *  *  *  *  *  *
  Footnote: 1 poṭṭhakesu byasanenāti ayaṁ pāṭho dissati 2 Sī. viharati 3 Sī. kuraṇḍaka...
  4 Sī. piṁsitvā 5 poṭṭhakesu puññānīti ayaṁ pāṭho dissati 6 khu.apa. 33/83/127
  koraṇḍapupphiyattherāpadāna (syā)
-------------------------------------------------
[page 123]
           "vanakammiko Pure āsiṁ pitumātumatenahaṁ 1-
            pasumārena jīvāmi kusalaṁ me na vijjati.
            Mama āsayasāmantā tisso lokagganāyako
            padāni tīṇi dassesi anukampāya cakkhumā.
            Akkante ca pade disvā tissanāmassa satthuno
            haṭṭho haṭṭhena cittena 2- pade cittaṁ pasādayiṁ.
            Koraṇḍaṁ pupphitaṁ disvā pādapaṁ dharaṇīruhaṁ
            sakosakaṁ gahetvāna padaseṭṭhaṁ apūjayiṁ.
            Tena kammena sukatena cetanāpaṇidhīhi ca
            jahitvā mānusaṁ dehaṁ tāvatiṁsaṁ agacchahaṁ.
            Yaṁ yaṁ yo nupapajjāmi devattaṁ atha mānusaṁ
            koraṇḍakachavī homi suppabhāso bhavāmahaṁ.
            Dvenavute ito kappe yaṁ kammamakariṁ tadā
            duggatiṁ nābhijānāmi padapūjāyidaṁ 3- phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā aññaṁ byākaronto:-
        4- "anuvassiko pabbajito passa dhammasudhammataṁ
            tisso vijjā anuppattā kataṁ buddhassa sāsanan"ti
  imaṁ gāthaṁ abhāsi. 4-
       [24] Tattha anuvassikoti anugato upagato vassaṁ anuvasso, anuvassova

  *  *  *  *  *  *
  Footnote: 1 Sī. pitumātumaposahaṁ 2 Sī. haṭṭho pahaṭṭhacittohaṁ 3 Sī. pupphapūjāyidaṁ
  4-4 chaṂa. "anuvassiko pabbajito"ti imaṁ gāthaṁ abhāsi
-------------------------------------------------
[page 124]
  Anuvassiko. Pabbajitoti pabbajjaṁ upagato, pabbajito hutvā upagatavassamatto 1-
  ekavassikoti attho. Athavā anugataṁ pacchāgataṁ apagataṁ vassaṁ 2- anuvassaṁ, taṁ assa
  atthīti anuvassiko. Yassa pabbajitassa vassaṁ aparipuṇṇatāya na gaṇanūpagataṁ, so
  evaṁ vutto, tasmā avassikoti vuttaṁ hoti. Passa dhammasudhammatanti tava satthu
  dhammassa sudhammabhāvaṁ svākkhātataṁ ekantaniyyānikataṁ passa, 3- yattha anuvassiko tuvaṁ
  pabbajito. Pubbenivāsañāṇaṁ dibbacakkhuñāṇaṁ 3- āsavakkhayañāṇanti tisso vijjā
  tayā anuppattā sacchikatā, tatoeva kataṁ buddhassa sāsanaṁ sammāsambuddhassa
  sāsanaṁ anusiṭṭhi ovādo anusikkhitoti katakiccataṁ nissāya pītisomanassajāto
  thero attānaṁ paraṁ viya katvā vadatīti.
                     Sugandhattheragāthāvaṇṇanā niṭṭhitā.
                          --------------
                     162. 5. Nandiyattheragāthāvaṇṇanā
       obhāsajātanti āyasmato nandiyattherassa gāthā. Kā uppatti?
       so kira padumuttarassa bhagavato kāle satthari parinibbute cetiye candanasārena
  vedikaṁ kāretvā uḷāraṁ pūjāsakkāraṁ pavattesi. Tato paṭṭhāya ajjhāsayasampanno
  hutvā tattha tattha vivaṭṭūpanissayaṁ bahuṁ puññakammaṁ ācinitvā devesu ca manussesu
  ca saṁsaranto imasmiṁ buddhuppāde kapilavatthusmiṁ sakyarājakule nibbatti. Tassa
  mātāpitaro nandiṁ janento jātoti nandiyoti nāmaṁ akaṁsu. So vayappatto
  anuruddhādīsu satthu santike pabbajantesu sayampi pabbajitvā vipassanāya kammaṁ

  *  *  *  *  *  *
  Footnote: 1 Sī. upagatavasso 2 Sī. anupacchatogataṁ vassaṁ, Ma. anugataṁ vassaṁ
  3-3 Sī. yattha anuvassikenevaṁ pabbajjāto pubbenivāsañāṇaṁ 4 Sī. kapilavatthunagare
-------------------------------------------------
[page 125]
  Karonto katādhikāratāya na cirasseva arahattaṁ pāpuṇi. Tena vuttaṁ apadāne 1-:-
           "padumuttaro nāma jino lokajeṭṭho narāsabho
            jalitvā aggikkhandhova sambuddho parinibbuto.
            Nibbute ca mahāvīre thūpo vitthāriko ahu
            thūpadattaṁ 2- upaṭṭhenti dhātugehavaruttame.
            Pasannacitto sumano akaṁ candanavedikaṁ
            dīyati dhūpagandho ca 3- thūpānucchavikaṁ 4- tadā.
            Bhave nibbattamānamhi devatte atha mānuse
            omattaṁ 5- me na passāmi pubbakammassidaṁ phalaṁ.
            Pañcadasakappasate ito aṭṭha janā ahuṁ
            sabbe samattanāmā te cakkavattī mahabbalā.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā anuruddhattherādīhi saddhiṁ pācīnavaṁsamigadāye viharante
  imasmiṁ there ekadivasaṁ māro pāpimā bhiṁsāpetukāmo 6- tassa bheravarūpaṁ dasseti.
  Thero taṁ "māro ayan"ti ñatvā "pāpima ye māradheyyaṁ vītivattā, tesaṁ tava
  kiriyā kiṁ karissati, tatonidānaṁ pana tvaṁeva vighātaṁ anatthaṁ pāpuṇissasī"ti
  dassento:-
        7- "obhāsajātaṁ phalagaṁ cittaṁ yassa abhiṇhaso
            tādisaṁ bhikkhumāsajja kaṇha dukkhaṁ nigacchasī"ti
  gāthaṁ abhāsi. 7-

  *  *  *  *  *  *
  Footnote: 1 khu.apa. 32/15/235 saparivāriyattherāpadāna 2 chaṂa. dūratova, Sī. ahorattaṁ
  3 chaṂa. dissati thūpakhandho ca, Sī. dīyati dhumakkhandho ca 4 chaṂa. thūpānucchaviko
  5 Sī. ūnataṁ 6 Sī. bhayāpetukāmo 7-7 chaṂa. "obhāsajātaṁ phalagan"ti gāthaṁ abhāsi
-------------------------------------------------
[page 126]
       [25] Tattha obhāsajātanti ñāṇobhāsena jātobhāsaṁ aggamaggañāṇassa
  adhigatattā. Tena anavasesato kilesandhakārassa vihataviddhaṁsitabhāvato ativiya pabhassaranti
  attho. Phalaganti phalaṁ gataṁ upagataṁ 1-, aggaphalañāṇasahitanti adhippāyo. Cittanti
  khīṇāsavassa cittaṁ sāmaññena vadati. Tenāha "abhiṇhaso"ti. Tañhi nirodhaninnatāya 2-
  khīṇāsavānaṁ niccakappaṁ arahattaphalasamāpattisamāpajjanato "phalena sahitan"ti
  vattabbataṁ arahati. Tādisanti tathārūpaṁ, arahantanti attho. Āsajjāti visodhetvā 3-
  paribhuyya. Kaṇhāti māraṁ ālapati, so hi kaṇhakammattā kaṇhābhijātitāya 4-
  ca "kaṇho"ti vuccati. Dukkhaṁ nigacchasīti idha kucchianuppavesādinā niratthakaṁ
  kāyaparissamaṁ dukkhaṁ, samparāye ca appatikāraṁ apāyadukkhaṁ upagamissasi pāpuṇissasi.
  Taṁ sutvā māro "jānāti maṁ samaṇo"ti tatthevantaradhāyīti.
                     Nandiyattheragāthāvaṇṇanā niṭṭhitā.
                           -------------
                     163. 6. Abhayattheragāthāvaṇṇanā
       sutvā subhāsitaṁ vācanti āyasmato abhayattherassa gāthā. Kā uppatti?
       so kira padumuttarassa bhagavato sāsane pabbajitvā dhammakathiko hutvā
  dhammakathanakāle paṭhamaṁ catūhi gāthāhi bhagavantaṁ abhitthavitvā pacchā dhammaṁ kathesi.
  Tenassa puññakammabalena kappānaṁ satasahassaṁ apāyapaṭisandhi nāma nāhosi. Tathā
  hi vuttaṁ:-

  *  *  *  *  *  *
  Footnote: 1 Sī. phalaganti phalūpagataṁ 2 Sī. taṇhānirodhaninnatāya
  3 Sī. virodhetvā, Ma. vibodhetvā 4 Sī.,Ma. kaṇhābhijātisamatāya
-------------------------------------------------
[page 127]
                "abhitthavitvā Padumuttarāhaṁ 1-
                 pasannacitto asamaṁ 2- sayambhuṁ
                 nāgacchi 3- kappāni apāyabhūmiṁ
                 sataṁ sahassāni phalena tassā"ti. 4-
       Khettasampattiyādīhi tassa ca pubbapacchimasanniṭṭhānacetanānaṁ ativiya uḷāra-
  bhāvena so aparimeyyo puññābhisando kusalābhisando 5- tādiso ahosi. "acintiye 6-
  Pasannānaṁ, vipāko hoti acintiyo"ti 7- hi vuttaṁ. Tattha tattha hi bhave upacitaṁ
  puññaṁ tassa upatthambhakamahosi. Tathā hi so vipassissa bhagavato ketakapupphehi
  pūjamakāsi. Evaṁ uḷārehi puññavisesehi sugatīsueva saṁsaranto imasmiṁ buddhuppāde
  rañño bimbisārassa putto hutvā nibbatti. Abhayotissa nāmaṁ ahosi. Tassa
  uppatti parato āvibhavissati. So nigaṇṭhena nāṭaputtena ubhatokoṭikaṁ pañhaṁ sikkhā-
  petvā "imaṁ pañhaṁ pucchitvā samaṇassa gotamassa vādaṁ āropehī"ti vissajjito
  bhagavantaṁ upasaṅkamitvā taṁ pañhaṁ pucchitvā tassa pañhassa anekaṁsabyākaraṇabhāve
  bhagavatā kathite nigaṇṭhānaṁ parājayaṁ, satthu ca sammāsambuddhabhāvaṁ viditvā upāsakattaṁ
  paṭivedesi. Tato raññe bimbisāre kālaṅkate sañjātasaṁvego sāsane
  pabbajitvā tālacchiggaḷūpamasuttadesanāya sotāpanno hutvā puna vipassanaṁ
  ārabhitvā arahattaṁ sacchākāsi. Tena vuttaṁ apadāne 8- :-
           "vinatānadiyā tīre vihāsi purisuttamo
            addasaṁ virajaṁ buddhaṁ ekaggaṁ susamāhitaṁ.

  *  *  *  *  *  *
  Footnote: 1 chaṂa., ka. padumuttaraṁ jinaṁ 2 chaṂa., ka. abhayo 3 chaṂa. na gacchi
  4 chaṂa., ka. satasahassāni uḷārasaddho, khu.apa. 33/137/242 abhayattherāpadāna (syā)
  5 Sī. dānādikusalābhisando 6 Sī., Ma. acintiyesu 7 khu.apa. 32/82/9 buddhāpadāna
  8 khu.apa. 33/104/154 ketakapupphiyattherāpadāna (syā)
-------------------------------------------------
[page 128]
            Madhugandhassa pupphena ketakassa ahaṁ tadā
            pasannacitto sumano buddhaseṭṭhamapūjayiṁ. 1-
            Ekanavute ito kappe yaṁ pupphamabhipūjayiṁ
            duggatiṁ nābhijānāmi buddhapūjāyidaṁ 2- phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā attano paṭipattikittanena aññaṁ byākaronto:-
        3- "sutvā subhāsitaṁ vācaṁ buddhassādiccabandhuno
            paccabyadhiṁ hi nipuṇaṁ vālaggaṁ usunā yathā"ti
  gāthaṁ abhāsi. 3-
       [26] Tattha sutvāti sotaṁ odahitvā, sotadvārānusārena upadhāretvā.
  Subhāsitanti suṭṭhu bhāsitaṁ, sammadeva bhāsitaṁ, sammāsambuddhabhāvato mahākāruṇikatāya
  ca kiñci avisaṁvādetvā yathādhippetassa atthassa ekantato sādhanavasena bhāsitaṁ
  catusaccavibhāvanīyadhammakathaṁ. Na hi saccavinimuttā bhagavato dhammadesanā atthi. Buddhassāti
  sabbaññubuddhassa. Ādiccabandhunoti ādiccavaṁse sambhūtattā ādicco bandhu
  etassāti ādiccabandhu, bhagavā. Tassa ādiccabandhuno. Ādiccassa vā bandhūti
  ādiccabandhu, bhagavā. Tassa bhagavato orasaputtabhāvato. Tenāha bhagavā:-
                "yo andhakāre tamasī pabhaṅkaro
                 verocano maṇḍalī uggatejo
                 mā rāhu gilī caramantalikkhe
                 pajaṁ mamaṁ rāhu 4- pamuñca sūriyan"ti. 5-

  *  *  *  *  *  *
  Footnote: 1 pāli. buddhaseṭṭhassa pūjayiṁ 2 Sī. pupphapūjāyidaṁ 3-3 chaṂa. "sutvā subhāsitaṁ
  vācan"ti gāthaṁ abhāsi 4 ka. rājā 5 saṁ.sagā. 15/91/59 suriyasutta
-------------------------------------------------
[page 129]
       Paccabyadhinti paṭivijjhiṁ. Hīti nipātamattaṁ. Nipuṇanti saṇhaṁ paramasukhumaṁ,
  nirodhasaccaṁ, catusaccameva vā. Hīti vā hetuatthe nipāto. Yasmā paccabyadhiṁ 1- nipuṇaṁ
  catusaccaṁ, tasmā na dāni kiñci paṭivijjhitabbaṁ atthīti attho. Yathā kiṁ paṭivijjhīti
  āha "vālaggaṁ usunā yathā"ti. Yathā sattadhā bhinnassa vālassa koṭiṁ susikkhito 2-
  kusalo issāso usunā kaṇḍena avirajjhanto vijjheyya, evaṁ paccabyadhiṁ nipuṇaṁ
  ariyasaccanti yojanā.
                      Abhayattheragāthāvaṇṇanā niṭṭhitā.
                          ---------------
                   164. 7. Lomasakaṅgiyattheragāthāvaṇṇanā
       dabbaṁ kusanti āyasmato lomasakaṅgiyattherassa 3- gāthā. Kā uppatti?
       so kira ito ekanavute kappe vipassiṁ bhagavantaṁ passitvā pasannamānaso
  nānāpupphehi 4- pūjetvā tena puññakammena devaloke nibbatto puna aparāparaṁ
  puññāni katvā sugatīsuyeva saṁsaranto kassapassa bhagavato sāsane pabbajitvā
  samaṇadhammaṁ karoti. Tena ca samayena satthārā bhaddekarattapaṭipadāya kathitāya
  aññataro bhikkhu bhaddekarattasuttavasena tena sākacchaṁ karoti. So taṁ na sampāyāsi.
  Asampāyanto "ahaṁ anāgate tuyhaṁ bhaddekarattaṁ kathetuṁ samattho bhaveyyan"ti
  paṇidhānaṁ akāsi, itaro "puccheyyan"ti. Etesu paṭhamo ekaṁ buddhantaraṁ devamanussesu
  saṁsaritvā amhākaṁ bhagavato kāle kapilavatthusmiṁ sākiyarājakule nibbatti. Tassa
  sukhumālabhāvena soṇassa viya pādatalesu lomāni jātāni, tenassa lomasakaṅgiyoti
  nāmaṁ ahosi. Itaro devaloke nibbattitvā candanoti paññāyittha. Lomasakaṅgiyo

  *  *  *  *  *  *
  Footnote: 1 Sī. yasmā so paccabyadhi 2 Sī. koṭīsu sikkhito 3 Ma. lomasaṅkiyattherassa
  4 Sī. nāgapupphehi
-------------------------------------------------
[page 130]
  Anuruddhādīsu sakyakumāresu pabbajantesu pabbajituṁ na icchi. Atha naṁ saṁvejetuṁ
  candano devaputto upasaṅkamitvā bhaddekarattaṁ pucchi. Itaro "na jānāmī"ti. 1-
  Puna devaputto "atha kasmā tayā `bhaddekarattaṁ katheyyan'ti saṅgaro kato, idāni
  pana nāmamattampi na jānāsī"ti codesi. Itaro tena saddhiṁ bhagavantaṁ
  upasaṅkamitvā "mayā kira bhante pubbe `imassa bhaddekarattaṁ kathessāmī'ti saṅgaro
  kato"ti pucchi. Bhagavā "āma kulaputta kassapassa bhagavato kāle tayā evaṁ
  katan"ti āha. Svāyamattho uparipaṇṇāsake 2- āgatanayena vitthārato veditabbo.
  Atha lomasakaṅgiyo "tenahi bhante pabbājetha man"ti āha. Bhagavā "na kho
  tathāgatā mātāpitūhi ananuññātaṁ puttaṁ pabbājentī"ti paṭikkhipi. So mātu
  santikaṁ gantvā "anujānāhi maṁ amma pabbajituṁ, pabbajissāmahan"ti vatvā
  mātarā "tāta sukhumālo tvaṁ kathaṁ pabbajissasī"ti vutte attano parissayasahanabhāvaṁ
  pakāsento:-
        3- "dabbaṁ kusaṁ poṭakilaṁ usīraṁ muñjapabbajaṁ
            urasā panudissāmi vivekamanubrūhayan"ti
  gāthaṁ abhāsi. 3-
       [27] Tattha dabbanti dibbatiṇamāha, yaṁ "saddulo"tipi vuccati. Kusanti
  kusatiṇaṁ, yo "kāso"ti vuccati. Poṭakilanti sakaṇṭakaṁ akaṇṭakañca gacchaṁ. Idha
  pana sakaṇṭakameva adhippetaṁ. Usīrādīni suviññeyyāni. Dabbādīni tiṇāni
  bīraṇatiṇāni pādehi akkantassāpi dukkhajanakāni gamanantarāyakarāni ca, tāni
  ca panāhaṁ urasā panudissāmi 4- urasāpi apanessāmi. Evaṁ apanento taṁ nimittaṁ
  dukkhaṁ sahanto araññāyatane gumbantaraṁ pavisitvā samaṇadhammaṁ kātuṁ sakkhissāmi.

  *  *  *  *  *  *
  Footnote: 1 Sī. na jānāti 2 Ma.upari. 14/286/257 vibhaṅgavagga
  3-3 chaṂa. "dabbaṁ kusaṁ poṭakilan"ti gāthaṁ abhāsi 4 Sī. apanudissāmi
-------------------------------------------------
[page 131]
  So pana vādo pādehi akkamaneti dasseti. Vivekamanubrūhayanti kāyavivekaṁ cittavivekaṁ
  upadhivivekañca anubrūhayanto. Gaṇasaṅgaṇikaṁ hi pahāya kāyavivekaṁ anubrūhayantasseva
  aṭṭhatiṁsāya ārammaṇesu yattha katthaci cittaṁ samādahantassa cittaviveko, na saṅgaṇikā-
  ratassa. Samāhitasseva vipassanāya kammaṁ karontassa samathavipassanañca yuganaddhaṁ
  karontassa kilesānaṁ khepanena upadhivivekādhigamo, na asamāhitassa. Tena vuttaṁ
  "vivekamanubrūhayanti kāyavivekaṁ cittavivekaṁ upadhivivekañca anubrūhayanto"ti. Evaṁ
  pana puttena vutte 1- mātā "tenahi tāta pabbajā"ti anujāni. So bhagavantaṁ
  upasaṅkamitvā pabbajjaṁ yāci. Taṁ satthā pabbājesi. Taṁ pabbajitvā katapubbakiccaṁ
  kammaṭṭhānaṁ gahetvā araññaṁ pavisantaṁ bhikkhū āhaṁsu "āvuso tvaṁ sukhumālo
  kiṁ sakkhissasi araññe vasitun"ti. So tesampi tameva gāthaṁ vatvā araññaṁ
  pavisitvā bhāvanaṁ anuyuñjanto na cirasseva chaḷabhiñño ahosi. Tena vuttaṁ
  apadāne 2-:-
           "suvaṇṇavaṇṇaṁ sambuddhaṁ āhutīnaṁ paṭiggahaṁ
            rathiyaṁ paṭipajjantaṁ nānāpupphehi 3- pūjayiṁ.
            Ekanavutito kappe yaṁ pupphamabhipūjayiṁ
            duggatiṁ nābhijānāmi buddhapūjāyidaṁ 4- phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā thero aññaṁ byākaronto taṁyeva gāthaṁ abhāsīti.
                 Lomasakaṅgiyattheragāthāvaṇṇanā niṭṭhitā.

  *  *  *  *  *  *
  Footnote: 1 Sī. evaṁ pana vutte 2 khu.apa. 33/105/155 nāgapupphiyattherāpadāna
  3 Sī. nāgapupphehi 4 Sī. pupphapūjāyidaṁ
-------------------------------------------------
[page 132]
                165. 8. Jambugāmikaputtattheragāthāvaṇṇanā 1-
       kacci no vatthapasutoti āyasmato jambugāmikaputtattherassa gāthā. Kā
  uppatti?
       so kira purimabuddhesu katādhikāro hutvā tattha tattha vivaṭṭūpanissayaṁ kusalaṁ
  ācinanto ito ekatiṁse kappe vessabhussa bhagavato kāle ekadivasaṁ kiṁsukāni
  pupphāni disvā tāni pupphāni gahetvā buddhaguṇe anussaranto bhagavantaṁ uddissa
  ākāse khipanto pūjesi. So tena puññakammena tāvatiṁsesu nibbatto. Tato
  paraṁ puññāni katvā aparāparaṁ devamanussesu saṁsaranto imasmiṁ buddhuppāde campāyaṁ
  jambugāmikassa nāma upāsakassa putto hutvā nibbatti. Tenassa jambugāmika-
  puttotveva samaññā ahosi. So vayappatto bhagavato santike dhammaṁ sutvā
  paṭiladdhasaṁvego pabbajitvā katapubbakicco kammaṭṭhānaṁ gahetvā sākete añjanavane
  vasati. Athassa pitā "kiṁ nu kho mama putto sāsane abhirato viharati, udāhu
  no"ti vīmaṁsanatthaṁ "kacci no vatthapasuto"ti gāthaṁ likhitvā pesesi. So taṁ
  vācetvā "pitā me pamādavihāraṁ āsaṅkati, ahañca ajjāpi puthujjanabhūmiṁ
  nātivatto"ti saṁvegajāto ghaṭento vāyamanto na cirasseva chaḷabhiñño ahosi.
  Tena vuttaṁ apadāne 2-:-
           "kiṁsukaṁ pupphitaṁ disvā paggahetvāna añjaliṁ
            buddhaseṭṭhaṁ saritvāna ākāse abhipūjayiṁ.
            Tena kammena sukatena cetanāpaṇidhīhi ca
            jahitvā mānusaṁ dehaṁ tāvatiṁsamagacchahaṁ.
            Ekatiṁse ito kappe yaṁ kammamakariṁ tadā

  *  *  *  *  *  *
  Footnote: 1 Sī.,chaṂa. jambugāmiyaputtatthera... evamuparipi 2 khu.apa. 33/84/128
  kiṁsukapupphiyattherāpadāna (syā)
-------------------------------------------------
[page 133]
            Duggatiṁ nābhijānāmi buddhapūjāyidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā ñātīnaṁ vasananagaraṁ gantvā sāsanassa niyyānikabhāvaṁ
  pakāsento iddhipāṭihāriyaṁ dassesi. Taṁ disvā ñātakā pasannamānasā bahū
  saṁghārāme kāresuṁ. Theropi sakapitarā pesitaṁ gāthaṁ aṅkusaṁ katvā ghaṭento
  vāyamanto arahattaṁ sacchākāsi. Aññaṁ byākarontopi pitupūjanatthaṁ 1-:-
        2- "kacci no vatthapasuto kacci no bhūsanārato
            kacci sīlamayaṁ gandhaṁ tvaṁ vāyasi 3- netarā pajā"ti
  tameva gāthaṁ abhāsi. 2-
       [28] Tattha kaccīti pucchāyaṁ nipāto. Noti paṭisedhe. Vatthapasutoti vatthe
  pasuto vatthapasuto, cīvaramaṇḍanābhirato. Nidassanamattaṁ cetaṁ pattamaṇḍanādi-
  cāpallapaṭikkhepassāpi adhippetattā. "kacci Na vatthapasuto"tipi pāṭho, so evamattho.
  Bhūsanāratoti attabhāvavibhūsanāya rato abhirato, yathekacce pabbajitvāpi capalā 4- kāya-
  daḷhibahulā 5- cīvarādiparikkhārassa attano sarīrassa ca maṇḍanavibhūsanaṭṭhānāya yuttā
  honti. Kimeva parikkhārapasuto bhūsanārato ca nāhosīti ayamettha padadvayassāpi
  attho. Sīlamayaṁ gandhanti akhaṇḍādibhāvāpādanena suparisuddhassa catubbidhassapi sīlassa
  vasena yvāyaṁ 6- "yo ca sīlavataṁ gandho, vāti devesu uttamo"ti 7- vutto sīlamayo
  gandho, taṁ tvaṁ vāyasi sīlasampattisambhavena kalyāṇena kittisaddena kiṁ tvaṁ
  sabbā disā pattharasīti attho. Netarā pajāti na itarā dussīlapajā, dussīlattāyeva
  dussilyamayaṁ duggandhaṁ vāyati, na sīlmayaṁ gandhaṁ evaṁ tvaṁ duggandhaṁ avāyitvā

  *  *  *  *  *  *
  Footnote: 1 Sī. sapitupūjanatthaṁ 2-2 chaṂa. "kacci no vatthapasuto"ti tameva gāthaṁ abhāsi
  3 pāli. vāsi 4 Sī. ayaṁ pāṭho na dissati 5 Sī. kāyavaḍḍhibahulā
  6 Sī. ayaṁ pāṭho na dissati 7 khuḍhamMa. 25/56/26 mahākassapattheravatthu
-------------------------------------------------
[page 134]
  Kacci sīlamayaṁ gandhaṁ vāyasīti attho. Athavā netarā pajāti na 1- itarā dussīlapajā,
  taṁ kacci 2- na hoti, yato sīlamayaṁ gandhaṁ vāyasīti byatirekena sīlagandhavāyanameva
  vibhāveti.
                  Jambugāmikaputtattheragāthāvaṇṇanā niṭṭhitā.
                         ----------------
                     166. 9. Hāritattheragāthāvaṇṇanā
       samunnamayamattānanti āyasmato hāritattherassa gāthā. Kā uppatti?
       so kira purimabuddhesu katādhikāro hutvā tattha tattha vivaṭṭūpanissayaṁ puñña-
  sambhāraṁ upacinanto ito ekatiṁse kappe sudassanaṁ nāma paccekasambuddhaṁ disvā
  pasannamānaso kuṭajapupphehi pūjaṁ katvā tena puññakammena sugatīsuyeva parivattento
  imasmiṁ buddhuppāde sāvatthinagare brāhmaṇamahāsālakule nibbatti. Hāritotissa 3-
  nāmaṁ ahosi. Tassa vayappattassa mātāpitaro kularūpādīhi anucchavikaṁ kumārikaṁ
  brāhmaṇadhītaraṁ ānesuṁ. So tāya saddhiṁ bhogasukhaṁ anubhavanto ekadivasaṁ attano
  tassā ca rūpasampattiṁ oloketvā dhammatāya codiyamāno "īdisaṁ nāma rūpaṁ na
  cirasseva jarāya maccunā ca abhippamaddiyatī"ti saṁvegaṁ paṭilabhi. Katipayadivasātikkameneva
  cassa bhariyaṁ kaṇhasappo ḍaṁsitvā māresi. So tena bhiyyoso mattāya sañjātasaṁvego
  satthu santikaṁ gantvā dhammaṁ sutvā gharabandhane chinditvā pabbaji. Tassa ca
  cariyānukūlaṁ kammaṭṭhānaṁ gahetvā viharantassa kammaṭṭhānaṁ na sampajjati, cittaṁ
  ujugataṁ na hoti. So gāmaṁ piṇḍāya paviṭṭho aññataraṁ usukāraṁ usudaṇḍaṁ 4- yante
  pakkhipitvā ujuṁ karontaṁ disvā "ime acetanampi nāmaṁ ujuṁ karonti, kasmā

  *  *  *  *  *  *
  Footnote: 1 Sī. na-saddo na dissati 2 Sī. kiñci 3 Ma. hāritoti 4 Sī. usudaṇḍakaṁ
-------------------------------------------------
[page 135]
  Ahaṁ cittaṁ ujuṁ na karissāmī"ti cintetvā tatova 1- paṭinivattitvā divāṭṭhāne
  nisinno vipassanaṁ ārabhi. Athassa bhagavā upari ākāse nisīditvā ovādaṁ dento:-
         2- "samunnamayamattānaṁ usukārova tejanaṁ
             cittaṁ ujuṁ karitvāna avijjaṁ bhinda 3- hāritā"ti
  gāthaṁ abhāsi. 2- Ayameva thero attānaṁ paraṁ viya ovadanto abhāsīti ca vadanti.
       [29] Tattha samunnamayanti sammā unnamento, samāpattivasena kosajjapakkhe
  patituṁ adatvā tato uddharanto viriyasamataṁ yojentoti attho. Attānanti cittaṁ,
  athavā samunnamayāti kosajjapakkhato samunnamehi. Makāro padasandhikaro. Hīnaviriyatāya
  tava cittaṁ kammaṭṭhānavīthiṁ nappaṭipajjati ce, taṁ viriyārambhavasena sammā unnamehi,
  anonataṁ 4- anapanataṁ karohīti adhippāyo. Evaṁ pana karonto usukārova tejanaṁ.
  Cittaṁ ujuṁ karitvāna, avijjaṁ bhinda hāritāti. Yathā nāma usukāro kaṇḍaṁ īsakampi
  onataṁ apanataṁ ca 5- vijjhanto lakkhaṁ bhindanatthaṁ ujuṁ karoti, evaṁ kosajjapātato
  arakkhaṇena onataṁ 6- uddhaccapātato arakkhaṇena apanataṁ vijjhanto 7- appanāpattiyā
  cittaṁ ujuṁ karitvāna samāhitacitto vipassanaṁ ussukkāpetvā sīghaṁ aggamaggañāṇena
  avijjaṁ bhinda padālehīti. Taṁ sutvā thero vipassanaṁ vaḍḍhetvā na cireneva
  arahā ahosi. Tena vuttaṁ apadāne 8-:-
           "himavantassāvidūre vasalo nāma pabbato
            buddho sudassano nāma vasate 9- pabbatantare.
            Pupphaṁ hemavantaṁ gayha vehāsaṁ agamāsahaṁ
            tatthaddasāsiṁ 10- sambuddhaṁ oghatiṇṇamanāsavaṁ.

  *  *  *  *  *  *
  Footnote: 1 Sī. tato 2-2 chaṂa. "samunnamayamattānan"ti gāthaṁ abhāsi 3 i. chinda
  4 Sī. anamantaṁ 5 Sī. īsakampi onatiṁ apanatiṁ ca 6 Sī. rakkhaṇena onatiṁ
  7 Sī. rakkhaṇena apanatiṁ vijjhanto 8 khu.apa. 33/107/157 kuṭajapupphiyattherāpadāna
  (syā) 9 Ma. vasanto 10 ka. atthaddasāsiṁ
-------------------------------------------------
[page 136]
            Pupphaṁ kuṭajamādāya sīse katvānahaṁ tadā 1-
            buddhassa abhiropesiṁ sayambhussa mahesino.
            Ekatiṁse ito kappe yaṁ pupphamabhipūjayiṁ
            duggatiṁ nābhijānāmi pupphapūjāyidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā aññaṁ byākarontopi tameva gāthaṁ abhāsi.
                     Hāritattheragāthāvaṇṇanā niṭṭhitā.
                          ---------------
                    167. 10. Uttiyattheragāthāvaṇṇanā
       ābādhe me samuppanneti āyasmato uttiyattherassa gāthā. Kā
  uppatti?
       so kira purimabuddhesu katādhikāro tattha tattha bhave vivaṭṭūpanissayaṁ puññaṁ 2-
  upacinanto ito catunavute kappe siddhatthassa bhagavato kāle candabhāgāya nadiyā
  mahārūpo 3- susumāro hutvā nibbatto. So pāraṁ gantuṁ nadiyā tīraṁ 4- upagataṁ
  bhagavantaṁ disvā pasannacitto pāraṁ netukāmo tīrasamīpe nipajji. Bhagavā tassa
  anukampāya piṭṭhiyaṁ pāde ṭhapesi. So haṭṭho udaggo pītivegena diguṇussāho
  hutvā sotaṁ chindanto sīghena javena bhagavantaṁ paratīraṁ 5- nesi. Bhagavā tassa
  cittappasādaṁ oloketvā "ayaṁ ito cuto devaloke nibbattitvā 6- tato paṭṭhāya
  sugatīsuyeva saṁsaranto ito catunavute kappe amataṁ pāpuṇissatī"ti byākaritvā
  pakkāmi.

  *  *  *  *  *  *
  Footnote: 1 pāli. sire katvānahantadā, Ma. sire katvāna añjaliṁ 2 Sī. bahuṁ puññaṁ
  3 Sī. mahārahade 4 Ma. tīre 5. Sī. pāraṁ tīraṁ 6 Sī. nibbattissati
-------------------------------------------------
[page 137]
       So tathā sugatīsuyeva paribbhamanto 1- imasmiṁ buddhuppāde sāvatthiyaṁ aññatarassa
  brāhmaṇassa putto hutvā nibbatti uttiyo nāma nāmena. So vayappatto "amataṁ
  pariyesissāmī"ti paribbājako hutvā vicaranto ekadivasaṁ bhagavantaṁ upasaṅkamitvā 2-
  dhammaṁ sutvā 3- sāsane pabbajitvāpi sīlādīnaṁ avisodhitattā visesaṁ
  nibbattetuṁ asakkonto aññe bhikkhū visesaṁ nibbattetvā aññaṁ byākaronte
  disvā satthāraṁ upasaṅkamitvā saṅkhepeneva 4- ovādaṁ yāci. Satthāpi tassa "tasmātiha
  tvaṁ uttiya ādimeva visodhehī"tiādinā 5- saṅkhepeneva ovādaṁ adāsi. So tassa
  ovāde ṭhatvā vipassanaṁ ārabhi. Tassa āraddhavipassanassa ābādho uppajji.
  Uppanne pana ābādhe sañjātasaṁvego viriyārambhavatthuṁ katvā vipassanāya kammaṁ
  karonto vipassanaṁ ussukkāpetvā arahattaṁ pāpuṇi. Tena vuttaṁ apadāne 6- :-
           "candabhāgānadītīre suṁsumāro ahaṁ tadā
            sabhojanapasutāhaṁ 7- nadītitthaṁ 8- agacchahaṁ.
            Siddhattho tamhi samaye sayambhū aggapuggalo
            nadiṁ taritukāmo so nadītitthaṁ upāgami.
            Upagate ca sambuddhe ahampi tatthupāgamiṁ
            upagantvāna sambuddhaṁ imaṁ vācaṁ udīrayiṁ.
            Abhirūha mahāvīra tāressāmi ahaṁ tuvaṁ
            pettikaṁ visayaṁ mayhaṁ anukampa mahāmuni.
            Mama uggajjanaṁ 9- sutvā abhiruhi mahāmuni
            haṭṭho haṭṭhena cittena tāresiṁ lokanāyakaṁ.
            Nadiyā pārime tīre siddhattho lokanāyako

  *  *  *  *  *  *
  Footnote: 1 Sī. saṁsaranto 2 Sī. disvā upasaṅkamitvā 3 Sī. sutvā paṭiladdhasaddho
  4 Ma. saṅkhepena 5 saṁṃahā. 19/369/125 bhikkhusutta 6 khu.apa. 32/169/113
  uttiyattherāpadāna 7 chaṂa. sagocarapasutohaṁ 8 Ma. naditīraṁ 9 Sī. mama taṁ gajjanaṁ
-------------------------------------------------
[page 138]
            Assāsesi mamaṁ tattha amataṁ pāpuṇissati.
            Tamhā kāyā cavitvāna devalokaṁ agacchahaṁ
            dibbasukhaṁ anubhaviṁ accharāhi purakkhato.
            Sattakkhattuñca devindo devarajjamakāsahaṁ
            tīṇikkhattuṁ cakkavattī mahiyā issaro ahuṁ.
            Vivekamanuyuttohaṁ nipako ca susaṁvuto
            dhāremi antimaṁ dehaṁ sammāsambuddhasāsane.
            Catunnavutito kappe tāresiṁ yaṁ narāsabhaṁ
            duggatiṁ nābhijānāmi taraṇāya idaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā attano sammā paṭipattiyā paripuṇṇākāravibhāvanamukhena
  aññaṁ byākaronto:-
        1- "ābādhe me samuppanne satime upapajjatha
            ābādho me samuppanno kālo mama nappamajjitun"ti
  gāthaṁ abhāsi. 1-
       [30] Tattha ābādhe me samuppanneti sarīrassa ābādhanato "ābādho"ti
  laddhanāme visabhāgadhātukkhobhahetuke roge mayhaṁ sañjāte. Sati me upapajjathāti 2-
  "uppanno kho me ābādho, ṭhānaṁ kho panetaṁ vijjati, yadidaṁ ābādho vaḍḍheyya.
  Yāva panāyaṁ ābādho na vaḍḍhati, handāhaṁ viriyaṁ ārabhāmi `appattassa pattiyā
  anadhigatassa adhigamāya asacchikatassa sacchikariyāyā"ti viriyārambhavatthubhūtā sati tasseva
  ābādhassa vasena dukkhāya vedanāya pīḷiyamānassa mayhaṁ udapādi. Tenāha

  *  *  *  *  *  *
  Footnote: 1-1 chaṂa. "ābādhe me samuppanne"ti gāthaṁ abhāsi 2 chaṂa. udapajjathāti
-------------------------------------------------
[page 139]
  "ābādho Me samuppanno, kālo me nappamajjitun"ti. Evaṁ uppannaṁ hi satiṁ
  aṅkusaṁ katvā ayaṁ thero arahattaṁ pattoti.
                     Uttiyattheragāthāvaṇṇanā niṭṭhitā.
                     Paramatthadīpaniyā theragāthāsaṁvaṇṇanāya
                        tatiyavaggavaṇṇanā niṭṭhitā.
                           ------------
-------------------------------------------------
[page 140]
                            4. Catutthavagga
                  168. 1. Gahuratīriyattheragāthāvaṇṇanā 1-
       phuṭṭho ḍaṁsehīti āyasmato gahuratīriyattherassa gāthā. Kā uppatti?
       so kira purimabuddhesu katādhikāro ito ekatiṁse kappe sikhissa bhagavato
  kāle migaluddo hutvā araññe vicaranto addasa sikhiṁ bhagavantaṁ aññatarasmiṁ
  rukkhamūle devanāgayakkhānaṁ dhammaṁ desentaṁ, disvā pana pasannamānaso "dhammo
  esa vuccatī"ti sare nimittaṁ aggahesi. So tena cittappasādena devaloke uppanno
  puna aparāparaṁ sugatīsuyeva saṁsaranto imasmiṁ buddhuppāde sāvatthiyaṁ brāhmaṇakule
  nibbattitvā "aggidatto"ti laddhanāmo vayappatto bhagavato yamakapāṭihāriyaṁ disvā
  sañjātappasādo sāsane pabbajitvā kammaṭṭhānaṁ gahetvā gahuratīre nāma
  araññaṭṭhāne 2- vasati. Tenassa gahuratīriyoti samaññā ahosi. So vipassanaṁ
  vaḍḍhetvā na cirasseva arahattaṁ pāpuṇi. Tena vuttaṁ apadāne 3-:-
            "migaluddo pure āsiṁ araññe vipine 4- ahaṁ
            addasaṁ virajaṁ buddhaṁ devasaṅghapurakkhataṁ.
            Catusaccaṁ pakāsentaṁ desentaṁ amataṁ padaṁ
            assosiṁ madhuraṁ dhammaṁ sikhino lokabandhuno.
            Ghose cittaṁ pasādesiṁ asamappaṭipuggale
            tattha cittaṁ pasādetvā uttariṁ duttaraṁ 5- bhavaṁ.
            Ekatiṁse ito kappe yaṁ saññamalabhiṁ 6- tadā
            duggatiṁ nābhijānāmi ghosasaññāyidaṁ phalaṁ.

  *  *  *  *  *  *
  Footnote: 1 chaṂa. gahvaratīriYu...evamuparipi 2 Sī. aññataraṭṭhāne 3 khu.apa. 33/108/158
  ghosasaññakattherāpadāna (syā) 4 pāli. vivane 5 ka. dukkaraṁ, Sī. atariṁ uttariṁ
  6 Sī. yaṁ puññamalabhiṁ
-------------------------------------------------
[page 141]
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā bhagavantaṁ vanditvā sāvatthiṁ 1- agamāsi. Tassa āgatabhāvaṁ
  sutvā ñātakā upagantvā mahādānaṁ pavattesuṁ. So katipayadivase vasitvā araññameva
  gantukāmo ahosi. Taṁ ñātakā "bhante araññaṁ nāma ḍaṁsamakasādivasena bahuparissayaṁ,
  idheva vasathā"ti āhaṁsu. Taṁ sutvā thero "araññavāsoyeva mayhaṁ ruccatī"ti
  vivekābhiratikittanamukhena aññaṁ byākaronto:-
        2- "phuṭṭho ḍaṁsehi makasehi araññasmiṁ brahāvane
            nāgo saṅgāmasīseva sato tatrādhivāsaye"ti
  gāthaṁ abhāsi. 2-
       [31] Tattha phuṭṭho ḍaṁsehi makasehīti ḍaṁsanasīlatāya "ḍaṁsā"ti laddhanāmāhi
  andhakamakkhikāhi, makasasaññitehi ca sūcimukhapāṇehi phussito daṭṭhoti attho.
  Araññasminti "pañcadhanusatikaṁ pacchiman"ti 3- vuttāraññalakkhaṇayogato araññe.
  Brahāvaneti mahārukkhagacchagahanatāya mahāvane araññāniyaṁ. Nāgo saṅgāmasīsevāti
  saṅgāmāvacaro hatthināgo viya saṅgāmuddhani parasenāsampahāraṁ. 4- "araññavāso Nāma
  buddhādīhi vaṇṇito thomito"ti ussāhajāto sato satimā hutvā tatra tasmiṁ
  araññe, tasmiṁ vā ḍaṁsādisamphasse upaṭṭhite adhivāsaye adhivāseyya saheyya,
  "ḍaṁsādayo maṁ ābādhentī"ti araññavāsaṁ na jaheyyāti attho.
                    Gahuratīriyattheragāthāvaṇṇanā niṭṭhitā.
                         ----------------

  *  *  *  *  *  *
  Footnote: 1 chaṂa. sāvatthiyaṁ 2-2 chaṂa. "phuṭṭho ḍaṁsehī"ti gāthaṁ abhāsi
  3 vinaYuṃahāvi. 2/654/97 nissaggiyakaṇḍa 4 Sī. parasenāsuppahāraṁ
-------------------------------------------------
[page 142]
                     169. 2. Suppiyattheragāthāvaṇṇanā
       ajaraṁ jīramānenāti āyasmato suppiyattherassa gāthā. Kā uppatti?
       so kira padumuttarassa bhagavato kāle kulagehe nibbattitvā tāpasapabbajjaṁ
  pabbajitvā araññāyatane vasanto tattha bhagavantaṁ disvā pasannamānaso phalāphalaṁ
  adāsi, tathā bhikkhusaṁghassa. So tena puññakammena devamanussesu saṁsaranto
  kassapassa sammāsambuddhassa kāle khattiyakule nibbattitvā anukkamena viññutaṁ
  patto kalyāṇamittasannissayena laddhasaṁvego sāsane pabbajitvā bahussuto ahosi.
  Jātimadena sutamadena ca attānaṁ ukkaṁsento pare ca vambhento vihāsi. So imasmiṁ
  buddhuppāde tassa kammassa nissandena sāvatthiyaṁ paribhūtarūpe susānagopakakule
  nibbatti. Suppiyotissa nāmaṁ ahosi. Atha viññutaṁ patto attano sahāyabhūtaṁ
  sopākattheraṁ upasaṅkamitvā tassa santike dhammaṁ sutvā paṭiladdhasaṁvego pabbajitvā
  sammāpaṭipattiṁ pūretvā:-
        1- "ajaraṁ jīramānena tappamānena nibbutiṁ
            nimiyaṁ 2- paramaṁ santiṁ yogakkhemaṁ anuttaran"ti
  gāthaṁ abhāsi. 1-
       [32] Tattha ajaranti jarārahitaṁ, nibbānaṁ sandhāyāha. Taṁ hi ajātattā 3-
  natthi ettha jarā, etasmiṁ vā adhigate puggalassa sā natthīti jarābhāvahetutopi
  ajaraṁ nāMa. Jīramānenāti jīrantena, khaṇe khaṇe jaraṁ pāpuṇantena. Tappamānenāti
  santappamānena, rāgādīhi ekādasahi aggīhi ḍayhamānena. Nibbutinti yathāvutta-
  santāpābhāvato nibbutasabhāvaṁ 4- nibbānaṁ. Nimiyanti 5- parivatteyyaṁ cetāpeyyaṁ.

  *  *  *  *  *  *
  Footnote: 1-1 chaṂa. "ajaraṁ jīramānenā"ti gāthaṁ abhāsi 2 pāli. nirāmisaṁ (khuṭhera. 26/32/266)
  3 Ma. ajarattā 4 Sī. nibbutabhāvo 5 Sī. nimmissanti
-------------------------------------------------
[page 143]
  Paramaṁ santinti anavasesakilesābhisaṅkhārapariḷāhavūpasamadhammatāya uttamaṁ santiṁ. Catūhi
  yogehi ananubandhattā yogakkhemaṁ. Attano uttaritarassa kassaci abhāvato anuttaraṁ.
  Ayaṁ hettha saṅkhepattho:- khaṇe khaṇe jarāya abhibhuyyamānattā jīramānena, tathā
  rāgaggiādīhi santappamānena gato evaṁ aniccena dukkhena asārena sabbathāpi
  anupasantasabhāvena saupaddavena, tappaṭipakkhabhāvato ajaraṁ, paramupasamabhūtaṁ kenaci
  anupaddutaṁ anuttaraṁ nibbānaṁ nimiyaṁ 1- parivatteyyaṁ "mahā vata me lābho mahā
  udayo hatthagato"ti. Yathā hi manussā yaṁ kiñci bhaṇḍaṁ parivattentā nirapekkhā
  gayhamānena sambahumānā honti, evamayaṁ thero pahitatto viharanto attano kāye
  ca jīvite ca nirapekkhataṁ, 2- nibbānaṁ paṭipesitattañca 3- pakāsento "nimiyaṁ paramaṁ
  santiṁ, yogakkhemaṁ anuttaran"ti vatvā tameva paṭipattiṁ paribrūhayanto vipassanaṁ
  ussukkāpetvā arahattaṁ pāpuṇi. Tena vuttaṁ apadāne 4- :-
           "varuṇo nāma nāmena brāhmaṇo mantapāragū
            chaḍḍetvā dasa puttāni vanamajjhogahiṁ 5- tadā.
            Assamaṁ sukataṁ katvā suvibhattaṁ manoramaṁ
            paṇṇasālaṁ karitvāna vasāmi pavane 6- ahaṁ.
            Padumuttaro lokavidū āhutīnaṁ paṭiggaho
            mamuddharitukāmo so āgañchi 7- mama assamaṁ.
            Yāvatā vanasaṇḍamhi obhāso vipulo ahu
            buddhassa ānubhāvena pajjalī pavanaṁ 6- tadā.
            Disvāna taṁ pāṭihīraṁ buddhaseṭṭhassa tādino
            pattapuṭaṁ gahetvāna phalena pūjayiṁ ahaṁ.

  *  *  *  *  *  *
  Footnote: 1 Sī. nimmissaṁ 2 Sī. nirapekkhaṁ 3 Sī. paṭisevitabbatañca 4 khu.apa. 33/109/159
  sabbaphaladāyakattherāpadāna (syā) 5 Sī. vanamajjhogamiṁ, ka....gatiṁ
  6 chaṂa. vipine, pivinaṁ 7 chaṂa. āgacchi
-------------------------------------------------
[page 144]
          Upagantvāna sambuddhaṁ saha khārimadāsahaṁ 1-
          anukampāya me buddho imaṁ 2- vacanamabravi.
          Khāribhāraṁ gahetvāna pacchato ehi me tuvaṁ
          paribhutte ca saṁghamhi puññaṁ tava bhavissati.
          Puṭakaṁ taṁ gahetvāna bhikkhusaṁghassadāsahaṁ
          tattha cittaṁ pasādetvā tusitaṁ upapajjahaṁ.
          Tattha dibbehi naccehi gītehi vāditehi ca
          puññakammena saṁyuttaṁ anubhomi sadā sukhaṁ.
          Yaṁ yaṁ yonupapajjāmi devattaṁ atha mānusaṁ
          bhoge me ūnatā natthi phaladānassidaṁ phalaṁ.
          Yāvatā caturo dīpā sasamuddā sapabbatā
          phalaṁ buddhassa datvāna issaraṁ kārayāmahaṁ.
          Yāvatā ye pakkhigaṇā ākāse uppatanti ce
          tepi me vasamanventi phaladānassidaṁ phalaṁ.
          Yāvatā vanasaṇḍamhi yakkhā bhūtā ca rakkhasā
          kumbhaṇḍā garuḷā cāpi pāricariyaṁ upenti me.
          Kummā soṇā 3- madhukārā ḍaṁsā ca makasā ubho
          tepi maṁ vasamanventi phaladānassidaṁ phalaṁ.
          Supaṇṇā nāma sakuṇā pakkhijātā 4- mahabbalā
          tepi maṁ saraṇaṁ yanti phaladānassidaṁ phalaṁ.
          Yepi dīghāyukā nāgā iddhimanto mahāyasā
          tepi maṁ vasamanventi phaladānassidaṁ phalaṁ.

  *  *  *  *  *  *
  Footnote: 1 Sī. sakaṁ khāriṁ 2 chaṂa. idaṁ 3 i. kumbhasoṇā 4 Sī. pakkhajātā
-------------------------------------------------
[page 145]
          Sīhā bayagghā ca dīpī ca acchakokataracchakā 1-
          tepi maṁ vasamanventi phaladānassidaṁ phalaṁ.
          Osadhī tiṇavāsī ca ye ca ākāsavāsino
          sabbe maṁ saraṇaṁ yanti phaladānassidaṁ phalaṁ.
          Sududdasaṁ sunipuṇaṁ gambhīraṁ suppakāsitaṁ
          phassayitvā viharāmi phaladānassidaṁ phalaṁ.
          Vimokkhe aṭṭha phusitvā viharāmi anāsavo
          ātāpī nipako cāhaṁ phaladānassidaṁ phalaṁ.
          Ye phalaṭṭhā buddhaputtā khīṇadosā mahāyasā
          ahamaññataro tesaṁ phaladānassidaṁ phalaṁ.
          Abhiññāpāramiṁ gantvā sukkamūlena codito
          sabbāsave pariññāya viharāmi anāsavo.
          Tevijjā iddhipattā ca buddhaputtā mahāyasā
          dibbasotaṁ samāpannā tesaṁ aññataro ahaṁ.
          Satasahassito kappe yaṁ phalaṁ adadiṁ tadā
          duggatiṁ nābhijānāmi phaladānassidaṁ phalaṁ.
          Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvāpi tameva gāthaṁ aññābyākaraṇavasena abhāsi.
                     Suppiyattheragāthāvaṇṇanā niṭṭhitā.
                           -------------

  *  *  *  *  *  *
  Footnote: 1 Sī. acchakā ca taracchakā
-------------------------------------------------
[page 146]
                    170. 3. Sopākattheragāthāvaṇṇanā
       yathāpi ekaputtasminti āyasmato sopākattherassa gāthā. Kā uppatti?
       so kira purimabuddhesu katādhikāro hutvā tattha tattha bhave vivaṭṭūpanissayaṁ
  kusalaṁ upacinanto kakusandhassa bhagavato kāle aññatarassa kuṭumbikassa putto hutvā
  nibbatto ekadivasaṁ satthāraṁ disvā pasannacitto bījapūraphalāni satthu upanesi.
  Paṭiggahesi bhagavā anukampaṁ upādāya. So bhikkhusaṁghe ca abhippasanno salākabhattaṁ
  paṭṭhapetvā saṁghuddesavasena tiṇṇaṁ bhikkhūnaṁ yāvatāyukaṁ khīrabhattaṁ adāsi. So tehi
  puññakammehi aparāparaṁ devamanussesu sampattiṁ 1- anubhavanto ekadā manussayoniyaṁ
  nibbatto ekassa paccekabuddhassa khīrabhattaṁ adāsi. Evaṁ tattha tattha puññāni katvā
  sugatīsueva paribbhamanto 2- imasmiṁ buddhuppāde purimakammanissandena sāvatthiyaṁ
  aññatarāya duggatitthiyā kucchimhi paṭisandhiṁ gaṇhi. Tassa mātā dasa māse
  kucchinā pariharitvā paripakke gabbhe vijāyanakāle vijāyituṁ asakkontī mucchaṁ
  āpajjitvā bahuvelaṁ matā viya nipajji. Taṁ ñātakā "matā"ti saññāya susānaṁ
  netvā citakaṁ āropetvā devatānubhāvena 3- vātavuṭṭhiyā uṭṭhitāya aggiṁ adatvā
  pakkamiṁsu. Dārako pacchimabhavikattā devatānubhāvena mātukucchito arogo nikkhami.
  Mātā pana kālamakāsi. Devatā taṁ gahetvā manussarūpena susānagopakassa gehe
  ṭhapetvā katipayakālaṁ patirūpena āhārena posesi. Tato paraṁ susānagopako ca
  naṁ attano puttaṁ katvā vaḍḍheti. So tathā vaḍḍhento tassa puttena supiyena
  nāma dārakena saddhiṁ kīḷanto vicarati. Tassa susāne jātasaṁvaḍḍhabhāvato sopākoti
  samaññā ahosi.

  *  *  *  *  *  *
  Footnote: 1 Sī. sampattiyo 2 Sī. saṁsaranto 3 Ma. devatādhiggahitena
-------------------------------------------------
[page 147]
       Athekadivasaṁ sattavassikaṁ taṁ bhagavā paccūsavelāya ñāṇajālaṁ pattharitvā
  veneyyabandhave oloketvā 1- ñāṇajālantogadhaṁ disvā susānaṭṭhānaṁ agamāsi. Dārako
  pubbahetunā codiyamāno pasannamānaso satthāraṁ upasaṅkamitvā vanditvā aṭṭhāsi.
  Satthā tassa dhammaṁ kathesi. So dhammaṁ sutvā pabbajjaṁ yācitvā "pitarā
  anuññātosī"ti vutto pitaraṁ satthu santikaṁ nesi. 2- Tassa pitā satthāraṁ
  upasaṅkamitvā vanditvā "bhante imaṁ dārakaṁ pabbājethā"ti anujāni. Satthā taṁ
  pabbājetvā mettābhāvanāya niyojesi. So mettākammaṭṭhānaṁ gahetvā susāne
  viharanto na cirasseva mettājhānaṁ nibbattetvā jhānaṁ pādakaṁ katvā vipassanaṁ
  vaḍḍhetvā arahattaṁ sacchākāsi. Tena vuttaṁ apadāne 3- :-
           "kakusandho mahāvīro sabbadhammāna pāragū
            gaṇamhā vūpakaṭṭho so agamāsi vanantaraṁ.
            Bījamiñjaṁ 4- gahetvāna latāya āvuṇiṁ 5- ahaṁ
            bhagavā tamhi samaye jhāyate pabbatantare.
            Disvānahaṁ devadevaṁ vippasannena cetasā
            dakkhiṇeyyassa vīrassa 6- bījamiñjamadāsahaṁ. 7-
            Imasmiṁyeva kappamhi yaṁ miñjamadadiṁ tadā
            duggatiṁ nābhijānāmi bījamiñjassidaṁ 8- phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahā hutvā pana aññesaṁ sosānikabhikkhūnaṁ mettābhāvanāvidhiṁ 9- dassento:-

  *  *  *  *  *  *
  Footnote:1 Sī. olokento 2 Sī. ānesi 3 khu.apa. 33/31/56 vibhedakabījiyattherāpadāna (syā)
 4 pāli. vījavījaṁ 5 pāli. ācariṁ 6 Ma. dhīrassa 7 SīṂa. bījapūramadāsahaṁ,
  pāli. vījavījamadāsahaṁ 8 Sī. bījapūjāyidaṁ 9 Sī. mettābhāvanāyavithiṁ
-------------------------------------------------
[page 148]
        1- "yathāpi Ekaputtasmiṁ piyasmiṁ kusalī siyā
            evaṁ sabbesu pāṇesu sabbattha kusalo siyā"ti
  gāthaṁ abhāsi. 1-
       [33] Tattha yathāti opammatthe nipāto. Ekaputtasminti punāti ca
  kulavaṁsaṁ tāyati cāti 2- putto, atrajādibhedo putto. Eko putto ekaputto,
  tasmiṁ ekaputtasmiṁ. Visaye cetaṁ bhummavacanaṁ. Piyasminti piyāyitabbatāya ceva
  ekaputtatāya ca rūpasīlācārādīhi ca pemakaraṇaṭṭhānabhūte. Kusalīti kusalaṁ vuccati khemaṁ
  sotthibhāvo, taṁ labhitabbaṁ etassa atthīti kusalī, sattānaṁ hitesī mettajjhāsayo.
  Sabbesu pāṇesūti sabbesu sattesu. Sabbatthāti sabbāsu disāsu, sabbesu
  vā bhavādīsu, sabbāsu vā avatthāsu. Idaṁ vuttaṁ hoti:- yathā ekaputtake 3-
  piye manāpe mātāpitā kusalī ekantahitesī bhaveyya, evaṁ puratthimādibhedāsu
  sabbāsu disāsu, kāmabhavādibhedesu sabbesu 4- bhavesu daharādibhedāsu sabbāsu
  avatthāsu ca 5- ṭhitesu sabbesu sattesu ekantahitesitāya kusalī bhaveyya, "mitto
  udāsīno 6- paccatthiko"ti sīmaṁ akatvā sīmāsambhedavasena sabbattha ekarasaṁ mettaṁ
  bhāveyyāti. Imaṁ pana gāthaṁ vatvā "sace 7- tumhe āyasmanto evaṁ mettābhāvanaṁ
  anuyuñjeyyātha, ye te bhagavatā `sukhaṁ supatī'tiādinā 8- ekādasa mettānisaṁsā
  vuttā, ekaṁsena tesaṁ bhāgino bhavathā"ti ovādamadāsi.
                     Sopākattheragāthāvaṇṇanā niṭṭhitā.
                          --------------

  *  *  *  *  *  *
  Footnote: 1-1 chaṂa. "yathāpi ekaputtasmin"ti gāthaṁ abhāsi 2 Sī.,Ma. punāti kulavaṁsaṁ
  tāyatīti vā 3 Sī. ekaputte 4 Sī. sabbesu vā 5 Sī. avatthāsupi
  6 Sī. mitto udāhu no 7 Ma. sabbe 8 aṅ.ekādasaka. 24/15/284 mettāsutta
-------------------------------------------------
[page 149]
                     171. 4. Posiyattheragāthāvaṇṇanā
       anāsannavarāti āyasmato posiyattherassa gāthā. Kā uppatti?
       so kira purimabuddhesu katādhikāro tattha tattha vivaṭṭūpanissayaṁ bahuṁ kusalaṁ
  upacinitvā sugatīsueva saṁsaranto ito dvenavute 1- kappe tissassa bhagavato kāle
  migaluddo hutvā araññe vicarati. Atha bhagavā tassa anuggahaṁ kātuṁ araññaṁ
  gantvā tassa cakkhupathe attānaṁ dassesi. So bhagavantaṁ disvā pasannacitto
  āvudhaṁ nikkhipitvā upasaṅkamitvā añjaliṁ paggayha aṭṭhāsi. Bhagavā nisīditukāmataṁ
  dassesi. So tāvadeva tiṇamuṭṭhiyo gahetvā same bhūmibhāge sakkaccaṁ santharitvā
  adāsi. Nisīdi tattha bhagavā anukampaṁ upādāya. Nisinne pana bhagavati anappakaṁ
  pītisomanassaṁ paṭisaṁvedento bhagavantaṁ vanditvā sayampi ekamantaṁ nisīdi. Atha
  bhagavā "ettakaṁ vaṭṭati imassa kusalabījan"ti uṭṭhāyāsanā pakkāmi. Acirapakkante
  bhagavati taṁ sīho migarājā ghātesi. So kālaṅkato devaloke nibbatti. "so
  Kira bhagavati anupagacchante 2- sīhena ghātito niraye nibbattissatī"ti taṁ disvā
  bhagavā sugatiyaṁ nibbattanatthaṁ kusalabījaropanatthañca upasaṅkami.
       So tattha yāvatāyukaṁ ṭhatvā tato devalokato cavitvā sugatīsuyeva parivattento
  imasmiṁ buddhuppāde sāvatthiyaṁ aññatarassa mahāvibhavassa seṭṭhino putto
  saṅgāmajitattherassa kaniṭṭhabhātā hutvā nibbatti. Posiyotissa nāmaṁ ahosi. So
  vayappatto dārapariggahaṁ katvā ekaṁ puttaṁ labhitvā antimabhavikatāya dhammatāya
  codiyamāno jātiādiṁ paṭicca uppannasaṁvego pabbajitvā araññaṁ pavisitvā vūpakaṭṭho
  hutvā catusaccakammaṭṭhānabhāvanaṁ 3- anuyuñjanto na cirasseva vipassanaṁ

  *  *  *  *  *  *
  Footnote: 1 Sī. catunavute 2 Sī. anāgacchante 3 Sī. tacapañcakakammaṭṭhānabhāvanaṁ
-------------------------------------------------
[page 150]
  Ussukkāpetvā arahattaṁ pāpuṇi. Tena vuttaṁ apadāne 1- :-
           "himavantassāvidūre lambako nāma pabbato
            tattheva tisso sambuddho abbhokāsamhi caṅkami.
            Migaluddo tadā āsiṁ araññe kānane ahaṁ
            disvāna taṁ 2- devadevaṁ tiṇamuṭṭhimadāsahaṁ.
            Nisīdanatthaṁ buddhassa datvā cittaṁ pasādayiṁ
            sambuddhaṁ abhivādetvā pakkāmiṁ uttarāmukho.
            Aciraṁ gatamattaṁ maṁ 3- migarājā aheṭhayi 4-
            sīhena pothito 5- santo tattha kālaṅkato ahaṁ.
            Āsanne me kataṁ kammaṁ buddhaseṭṭhe anāsave
            sumutto saravegova devalokamagacchahaṁ.
            Yūpo tattha subho āsi puññakammābhinimmito
            sahassakaṇḍo satabheṇḍu dhajālu haritāmayo.
            Pabhā niddhāvate tassa sataraṁsīva uggato
            ākiṇṇo devakaññāhi āmodiṁ kāmakāmihaṁ.
            Devalokā cavitvāna sukkamūlena codito
            āgantvāna manussattaṁ pattomhi āsavakkhayaṁ.
            Catunavute ito 6- kappe nisīdanamadāsahaṁ
            duggatiṁ nābhijānāmi tiṇamuṭṭhe idaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā bhagavantaṁ vandituṁ sāvatthiṁ āgato ñātiṁ 7- anukampāya

  *  *  *  *  *  *
  Footnote:1 khu.apa. 33/111/163 tiṇamuṭṭhidāyakattherāpadāna (syā) 2 pāli. disvānāhaṁ 3 chaṂa.
  gatamattassa 4 chaṂa. apothayi 5 Sī. pātito 6 chaṂa. catunnavutito 7 Sī. ñātīnaṁ
-------------------------------------------------
[page 151]
  Ñātigehaṁ agamāsi. Tattha naṁ purāṇadutiyikā vanditvā āsanadānādinā paṭhamaṁ
  upāsikā viya vattaṁ dassetvā therassa ajjhāsayaṁ ajānantī pacchā itthīkuttādīhi
  palobhetukāmā ahosi. Thero "aho andhabālā mādisepi nāma evaṁ paṭipajjatī"ti
  cintetvā kiñci avatvā uṭṭhāyāsanā araññameva gato. Taṁ āraññakā bhikkhū
  "kiṁ āvuso atilahuṁ nivattosi, 1- ñātakehi na diṭṭhosī"ti pucchiṁsu. Thero tattha
  pavattiṁ ācikkhanto:-
        2- "anāsannavarā etā niccameva vijānatā
            gāmā araññamāgamma tato gehaṁ upāvisiṁ
            tato uṭṭhāya pakkāmiṁ anāmantetvā posiyo"ti
  gāthaṁ abhāsi. 2-
       [34] Tattha anāsannavarāti etā itthiyo na āsannā anupagatā,
  dūreeva vā ṭhitā hutvā varā purisassa seṭṭhā hitāvahā, tañca kho niccameva
  sabbakālameva, na rattimeva, na divāpi, na rahovelāyapi. Vijānatāti vijānantena.
  "anāsannaparā"tipi Pāli, so evattho. Ayaṁ hettha adhippāyo:- caṇḍahatthi-
  assamahiṁsasīhabyagghayakkharakkhasapisācāpi manussānaṁ anupasaṅkamantā varā seṭṭhā,
  na anatthāvahā, te pana upasaṅkamantā diṭṭhadhammikaṁyeva anatthaṁ kareyyuṁ. Itthiyo
  pana upasaṅkamitvā diṭṭhadhammikaṁ samparāyikaṁ vimokkhanissitampi atthaṁ vināsetvā
  mahantaṁ anatthaṁ āpādenti, tasmā anāsannavarā etā niccameva vijānatāti.
  Idāni tamatthaṁ attūpanāyikaṁ katvā dassento "gāmā"tiādimāha. Tattha gāmāti
  gāmaṁ. Upayogatthe hi etaṁ nissakkavacanaṁ. Araññamāgammāti araññato āgantvā.
  Makāro padasandhikaro, nissakke cetaṁ upayogavacanaṁ. Tatoti mañcakato.
  Anāmantetvāti anālapitvā purāṇadutiyikaṁ "appamattā hohī"ti ettakampi avatvā.

  *  *  *  *  *  *
  Footnote: 1 Sī. ānivattosi 2-2 chaṂa. "anāsannavarā etā"ti gāthaṁ abhāsi
-------------------------------------------------
[page 152]
  Posiyoti attānameva paraṁ viya vadati. Ye pana "pakkāmin"ti paṭhanti, tesaṁ
  ahaṁ posiyo pakkāminti yojanā. Ye pana "sā itthī theraṁ gharaṁ upagataṁ bhojetvā
  palobhetukāmā jātā, taṁ disvā thero tāvadeva gehato nikkhamitvā vihāraṁ gantvā
  attano vasanaṭṭhāne mañcake nisīdi. Sāpi kho itthī pacchābhattaṁ alaṅkatapaṭiyattā
  vihāre therassa vasanaṭṭhānaṁ upasaṅkami. Taṁ disvā thero kiñci avatvā 1- uṭṭhāya
  divāṭṭhānameva gato"ti vadanti, tesaṁ "gāmā araññamāgammā"ti gāthāpadassa attho
  yathārutavaseneva 2- niyyati. Vihāro hi idha "araññan"ti adhippeto.
                     Posiyattheragāthāvaṇṇanā niṭṭhitā.
                          --------------
                   172. 5. Sāmaññakānittheragāthāvaṇṇanā
       sukhaṁ sukhatthoti āyasmato sāmaññakānittherassa gāthā. Kā uppatti?
       so kira purimabuddhesu katādhikāro hutvā tattha tattha bhave kusalaṁ upacinanto
  ito ekanavute kappe vipassissa bhagavato kāle manussayoniyaṁ nibbatto vipassiṁ
  bhagavantaṁ disvā pasannamānaso ekaṁ mañcaṁ adāsi. So tena puññakammena deva-
  manussesu saṁsaranto imasmiṁ buddhuppāde aññatarassa paribbājakassa putto hutvā
  nibbatti. Sāmaññakānītissa nāmaṁ ahosi. So viññutaṁ patto satthu yamakapāṭihāriyaṁ
  disvā pasannamānaso sāsane pabbajitvā cariyānukūlaṁ kammaṭṭhānaṁ gahetvā jhānaṁ
  nibbattetvā jhānaṁ pādakaṁ katvā vipassanaṁ vaḍḍhetvā arahattaṁ pāpuṇi. Tena
  vuttaṁ apadāne 3- :-

  *  *  *  *  *  *
  Footnote: 1 Sī. avatvāva 2 Sī. yathāvuttavaseneva 3 khu.apa. 32/30/394 mañcadāyakattherāpadāna
-------------------------------------------------
[page 153]
          "vipassino Bhagavato lokajeṭṭhassa tādino
            ekamañco mayā dinno 1- pasannena sapāṇinā.
            Hatthiyānaṁ assayānaṁ dibbayānaṁ samajjhagaṁ 2-
            tena mañcakadānena 3- pattomhi āsavakkhayaṁ.
            Ekanavute ito 4- kappe yaṁ mañcamadadiṁ tadā
            duggatiṁ nābhijānāmi mañcadānassidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Therassa pana gihisahāyako kātiyāno 5- nāma paribbājako buddhuppādato
  paṭṭhāya titthiyānaṁ hatalābhasakkāratāya ghāsacchādanamattampi alabhanto ājīvakāpakato
  theraṁ upasaṅkamitvā "tumhe sākiyaputtiyā nāma mahālābhaggayasaggappattā sukhena
  jīvatha, mayaṁ pana dukkhitā kicchajīvikā, kathaṁ nu kho paṭipajjamānassa diṭṭhadhammikañceva
  samparāyikañca sukhaṁ sampajjatī"ti pucchi. Athassa thero "nippariyāyato sukhaṁ nāma
  lokuttarasukhameva, tañca tadanurūpaṁ paṭipattiṁ paṭipajjantassevā"ti attanā tassa
  adhigatabhāvaṁ pariyāyena vibhāvento:-
             6- "sukhaṁ sukhattho labhate tadācaraṁ
                 kittiñca pappoti yasassa vaḍḍhati
                 yo ariyamaṭṭhaṅgikamañjasaṁ ujuṁ
                 bhāveti maggaṁ amatassa pattiyā"ti
  gāthaṁ abhāsi 6-.
       [35] Tattha sukhanti nirāmisaṁ sukhaṁ idhādhippetaṁ. Tañca phalasamāpatti ceva

  *  *  *  *  *  *
  Footnote: 1 chaṂa. ekaṁ mañcaṁ mayā dinnaṁ 2 Sī. rathayānaṁ labhāmahaṁ 3 Sī. mañcassa dānena
  4 chaṂa. ekanavutito 5 Ma. kāṭiyāno 6-6 chaṂa. "sukhaṁ sukhattho labhate
  tadācaran"ti gāthaṁ abhāsi
-------------------------------------------------
[page 154]
  Nibbānañca. Tathā hi "ayaṁ samādhi paccuppannasukho ceva āyatiṁ ca sukhavipāko "1-
  "nibbānaṁ paramaṁ sukhan"ti 2- ca vuttaṁ. Sukhatthoti sukhappayojano, yathāvuttena sukhena
  atthiko. Labhateti pāpuṇāti, atthikassevedaṁ sukhaṁ, na itarassa. Ko pana atthikoti
  āha "tadācaran"ti tadatthaṁ ācaranto, yāya paṭipattiyā taṁ paṭipattiṁ paṭipajjantoti
  attho. Na kevalaṁ tadācaraṁ sukhameva labhate, atha kho kittiñca pappoti "itipi
  sīlavā suparisuddhakāyavacīkammanto suparisuddhājīvo jhāyī jhānayutto"tiādinā kittiṁ
  parammukhā patthaṭayasataṁ pāpuṇāti. Yasassa vaḍḍhatīti sammukhe guṇābhitthavasaṅkhāto
  parivārasampadāsaṅkhāto ca yaso assa paribrūhati. Idāni "tadācaran"ti sāmaññato
  vuttamatthaṁ sarūpato dassento "yo ariyamaṭṭhaṅgikamañjasaṁ ujuṁ, bhāveti maggaṁ amatassa
  pattiyā"ti āha. Tassattho:- yo puggalo kilesehi ārakattā parisuddhaṭṭhena
  paṭipajjantānaṁ ariyabhāvakaraṇaṭṭhena ca ariyaṁ, sammādiṭṭhiādiaṭṭhaṅgasamudāyatāya
  aṭṭhaṅgikaṁ, antadvayarahitamajjhimapaṭipattibhāvato akuṭilaṭṭhena añjasaṁ, kāyavaṅkādip-
  pahānato ujuṁ, nibbānatthikehi magganiyaṭṭhena kilese mārento gamanaṭṭhena ca
  "maggan"ti laddhanāmaṁ dukkhanirodhagāminīpaṭipadaṁ amatassa asaṅkhatāya dhātuyā pattiyā
  adhigamāya bhāveti attano santāne uppādeti vaḍḍheti ca, so nippariyāyena
  "sukhattho tadācaran"ti vuccati, tasmā yathāvuttaṁ sukhaṁ labhati. Taṁ sutvā paribbājako
  pasannamānaso pabbajitvā sammā paṭipajjanto na cirasseva vipassanaṁ vaḍḍhetvā
  arahattaṁ pāpuṇi. Idameva therassa aññābyākaraṇaṁ ahosi.
                   Sāmaññakānittheragāthāvaṇṇanā niṭṭhitā.
                         -----------------

  *  *  *  *  *  *
  Footnote: 1 dī.pāṭi. 11/355/249 dasuttarasutta, aṅ.pañcaka. 22/27/25 samādhisutta (syā),
  abhi.vibhaṅga. 35/804/407 jhāṇavibhaṅga: pañcakaniddesa
  2 khuḍhamMa. 25/203-4/52 aññataraupāsakavatthu
-------------------------------------------------
[page 155]
                    173. 6. Kumāputtattheragāthāvaṇṇanā
       sādhu sutanti āyasmato kumāputtattherassa gāthā. Kā uppatti?
       so kira purimabuddhesu katādhikāro ito ekanavute kappe ajinacammavasano
  tāpaso hutvā bandhumatīnagare rājuyyāne vasanto vipassiṁ bhagavantaṁ passitvā
  pasannamānaso pādabbhañjanatelaṁ adāsi. So tena puññakammena devaloke nibbatto.
  Tato paṭṭhāya sugatīsuyeva saṁsaranto imasmiṁ buddhuppāde avantiraṭṭhe veḷukaṇṭakanagare
  gahapatikule nibbatto. "nando"tissa Nāmaṁ akaṁsu. Mātā panassa kumā nāma,
  tena kumāputtoti paññāyittha. So āyasmato sāriputtassa santike dhammaṁ sutvā
  laddhappasādo pabbajitvā 1- katapubbakicco pariyantapabbatapasse samaṇadhammaṁ karonto
  visesaṁ nibbattetuṁ asakkonto bhagavantaṁ upasaṅkamitvā dhammaṁ sutvā kammaṭṭhānaṁ
  sodhetvā sappāyaṭṭhāne 2- vasanto vipassanaṁ vaḍḍhetvā arahattaṁ sacchākāsi. Tena
  vuttaṁ apadāne 3- :-
           "nagare bandhumatiyā rājuyyāne vasāmahaṁ
            cammavāsī tadā āsiṁ kamaṇḍaludharo 4- ahaṁ.
            Addasaṁ vimalaṁ buddhaṁ sayambhuṁ aparājitaṁ
            ātāpinaṁ pahitattaṁ 5- jhāyiṁ jhānarataṁ vasiṁ.
            Sabbakāmasamiddhañca oghatiṇṇamanāsavaṁ
            disvā pasanno sumano abbhañjanamadāsahaṁ 6-
            ekanavutito kappe abbhañjanamadāsahaṁ 6-
            duggatiṁ nābhijānāmi abbhañjanassidaṁ phalaṁ.

  *  *  *  *  *  *
  Footnote: 1 Sī. pabbajitvā laddhūpasampado 2 Sī. sappāyaṭṭhāneva 3 khu.apa. 33/114/166
  abbhañjanadāyakattherāpadāna (syā) 4 Sī. kamaṇḍaladharo
  5 chaṂa. padhānaṁ pahitattaṁ taṁ 6 pāli. yaṁ dānamadadiṁ tadā
-------------------------------------------------
[page 156]
             Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā araññe kāyadaḷhibahule bhikkhū disvā te ovadanto
  sāsanassa niyyānikabhāvaṁ pakāsento:-
             1- "sādhu sutaṁ sādhu caritakaṁ
                 sādhu sadā aniketavihāro
                 atthapucchanaṁ padakkhiṇakammaṁ
                 etaṁ sāmaññaṁ akiñcanassā"ti
  gāthaṁ abhāsi. 1-
       [36] Tattha sādhūti sundaraṁ. Sutanti savanaṁ. Tañca kho vivaṭṭūpanissitaṁ
  visesato appicchatādipaṭisaṁyuttaṁ dasakathāvatthusavanaṁ idhādhippetaṁ. Sādhu caritakanti
  tadeva appicchatādicaritaṁ ciṇṇaṁ, sādhucaritameva hi "caritakan"ti vuttaṁ. Padadvayenāpi
  bāhusaccaṁ tadanurūpaṁ paṭipattiñca "sundaran"ti dasseti. Sadāti sabbakāle navaka-
  majjhimatherakāle, sabbesu vā iriyāpathakkhaṇesu. Aniketavihāroti kilesānaṁ
  nivāsanaṭṭhānaṭṭhena pañcakāmaguṇā niketā nāma, lokiyā vā chaḷārammaṇadhammā.
  Yathāha "rūpanimittaniketavisāravinibandhā kho gahapati `niketasārī'ti vuccatī"tiādi. 2-
  Tesaṁ niketānaṁ pahānatthāya paṭipadā aniketavihāro. Atthapucchananti taṁ 3-
  ājānitukāmassa kalyāṇamittaṁ upasaṅkamitvā diṭṭhadhammikasamparāyikaparamatthapabhedassa
  pucchanaṁ, kusalādibhedassa vā atthassa sabhāvadhammassa "kiṁ bhante kusalaṁ, kiṁ akusalaṁ,
  kiṁ sāvajjaṁ, kiṁ anavajjan"tiādinā 4- pucchanaṁ atthapucchanaṁ. Padakkhiṇakammanti taṁ
  pana pucchitvā padakkhiṇaggāhibhāvena tassa ovāde adhiṭṭhānaṁ sammāpaṭipatti.
  Idhāpi "sādhū"ti padaṁ ānetvā yojetabbaṁ. Etaṁ sāmaññanti "sādhu

  *  *  *  *  *  *
  Footnote:1-1 chaṂa. "sādhu sutaṁ sādhu caritakan"ti gāthaṁ abhāsi 2 saṁ.khandha. 17/3/9 haliddikāni-
  sutta 3 Sī. ayaṁ pāṭho natthi 4 Ma.upari. 14/296/267 cūḷakammavibhaṅgasutta
-------------------------------------------------
[page 157]
  Sutan"tiādinā vuttaṁ yaṁ sutaṁ, yañca caritaṁ, yo ca aniketavihāro, yañca
  atthapucchanaṁ, yañca padakkhiṇakammaṁ, etaṁ sāmaññaṁ eso samaṇabhāvo. Yasmā imāyaeva
  paṭipadāya samaṇabhāvo, na aññathā, tasmā "sāmaññan"ti nippariyāyato 1- maggaphalassa
  adhivacanaṁ. Tassa vā pana ayaṁ apaṇṇakapaṭipadā, taṁ panetaṁ sāmaññaṁ yādisassa sambhavati, taṁ
  dassetuṁ "akiñcanassā"ti vuttaṁ. Apariggāhakassa, 2- khettavatthuhiraññasuvaṇṇadāsi-
  dāsādipariggahaṇarahitassāti 3- attho.
                    Kumāputtattheragāthāvaṇṇanā niṭṭhitā.
                          --------------
                  174. 7. Kumāputtasahāyattheragāthāvaṇṇanā
       nānājanapadaṁ yantīti āyasmato kumāputtasahāyattherassa gāthā. Kā
  uppatti?
       so kira purimabuddhesu katādhikāro tattha tattha bhave 4- vivaṭṭūpanissayaṁ kusalaṁ
  upacinanto ito catunavute kappe siddhatthassa bhagavato kāle kulagehe nibbattitvā
  viññutaṁ patto araññaṁ pavisitvā bahuṁ rukkhadaṇḍaṁ chinditvā kattarayaṭṭhiṁ 5- katvā
  saṁghassa adāsi. Aññañca yathāvibhavaṁ puññaṁ katvā devesu nibbattitvā tato
  paṭṭhāya sugatīsuyeva parivattento imasmiṁ buddhuppāde veḷukaṇṭakanagare iddhe kule
  nibbatti. Sudantotissa 6- nāmaṁ ahosi. "vāsulo"ti Keci vadanti. So kumāputtassa
  piyasahāyo hutvā vicaranto "kumāputto pabbajito"ti sutvā "na
  hi nūna so orako dhammavinayo, yattha kumāputto pabbajito"ti tadanubandhena
  sayampi pabbajitukāmo hutvā satthu santikaṁ upasaṅkami. Tassa satthā dhammaṁ desesi.

  *  *  *  *  *  *
  Footnote: 1 Sī.,Ma. sāmaññabhāvo 2 Ma. vatthuaparigāhakassa 3 chaṂa...pariggahapaṭiggahaṇarahitassāti
  4 chaṂa. ayaṁ pāṭho na dissati 5 Sī. kattarayaṭṭhiyo 6 Sī. sudatto
-------------------------------------------------
[page 158]
  So bhiyyoso mattāya pabbajjāya sañjātachando pabbajitvā kumāputteneva saddhiṁ
  pariyantapabbate bhāvanānuyutto viharati. Tena ca samayena sambahulā bhikkhū nānā-
  janapadesu janapadacārikaṁ carantāpi gacchantāpi āgacchantāpi taṁ ṭhānaṁ upagacchanti.
  Tena tattha kolāhalaṁ hoti. Taṁ disvā sudantatthero "ime bhikkhū niyyānikasāsane
  pabbajitvā janapadavitakkaṁ anuvattentā cittasamādhiṁ virādhentī"ti saṁvegajāto tameva
  saṁvegaṁ attano cittadamanassa aṅkusaṁ karonto:-
        1- "nānājanapadaṁ yanti vicarantā asaññatā
            samādhiñca virādhenti kiṁsu raṭṭhacariyā karissati
            tasmā vineyya sārambhaṁ jhāyeyya apurakkhato"ti
  gāthaṁ abhāsi. 1-
       [37] Tattha nānājanapadanti visuṁ visuṁ nānāvidhaṁ janapadaṁ, kāsikosalādi-
  anekaraṭṭhanti 2- attho. Yantīti gacchanti. Vicarantāti "asuko janapado subhikkho
  sulabhapiṇḍo, asuko khemo arogo"tiādivitakkavasena janapadacārikaṁ carantā.
  Asaññatāti tasseva janapadavitakkassa appahīnatāya cittena asaṁyatā. Samādhiñca
  virādhentīti sabbassapi uttarimanussadhammassa mūlabhūtaṁ upacārappanābhedaṁ samādhiñca
  nāma virādhenti. Casaddo sambhāvane. Desantaracaraṇena jhāyituṁ okāsābhāvena
  anadhigataṁ samādhiṁ nādhigacchantā, adhigatañca vasībhāvānāpādanena jīrantā virādhenti
  nāMa. Kiṁsu raṭṭhacariyā karissatīti sūti nipātamattaṁ. "evaṁbhūtānaṁ Raṭṭhacariyā
  janapadacārikā kiṁ karissati, kiṁ nāma atthaṁ sādhessati, niratthakāvā"ti garahanto
  vadati. Tasmāti yasmā īdisī desantaracariyā bhikkhussa na atthāvahā, apica kho
  anatthāvahā sampattīnaṁ 3- virādhanato, tasmā. Vineyya sārambhanti vasanapadese
  arativasena uppannaṁ sārambhaṁ cittasaṅkilesaṁ tadanurūpena paṭisaṅkhānena vinetvā

  *  *  *  *  *  *
  Footnote: 1-1 chaṂa. "nānājanapadaṁ yantī"ti gāthaṁ abhāsi 2 Sī. kāsikosalādibhedaṁ anekaraṭṭhanti
  3 Sī. samāpattīnaṁ
-------------------------------------------------
[page 159]
  Vūpasametvā. Jhāyeyyāti ārammaṇūpanijjhānena lakkhaṇūpanijjhānena cāti duvidhenapi
  jhānena jhāyeyya. Apurakkhatoti micchāvitakkehi taṇhādīhi vā na purakkhatoti
  tesaṁ vasaṁ anupagacchanto kammaṭṭhānameva manasi kareyyāti attho. Evaṁ pana vatvā
  thero tameva saṁvegaṁ aṅkusaṁ katvā vipassanaṁ vaḍḍhetvā arahattaṁ pāpuṇi. Tena
  vuttaṁ apadāne 1- :-
           "kānanaṁ vanamoggayha veḷuṁ chetvānahaṁ tadā
            ālambanaṁ karitvāna saṁghassa adadiṁ bahuṁ. 2-
            Tena cittappasādena subbate abhivādiya 3-
            ālambadaṇḍaṁ datvāna pakkāmiṁ uttarāmukho.
            Catunnavutito kappe yaṁ daṇḍamadadiṁ tadā
            duggatiṁ nābhijānāmi daṇḍadānassidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Yaṁ panatthaṁ aṅkusaṁ katvā ayaṁ thero arahattaṁ patto, tamevatthaṁ hadaye
  ṭhapetvā arahattaṁ pattopi "nānājanapadaṁ yantī"ti imameva gāthaṁ abhāsi. Tasmā
  tadevassa aññābyākaraṇaṁ ahosīti.
                  Kumāputtasahāyattheragāthāvaṇṇanā niṭṭhitā.
                        ------------------
                    175. 8. Gavampatittheragāthāvaṇṇanā
       yo iddhiyā sarabhunti āyasmato gavampatittherassa gāthā. Kā uppatti?

  *  *  *  *  *  *
  Footnote: 1 kha.apa. 33/116/167 daṇḍadāyakattherāpadāna (syā)
  2 pāli.ahaṁ 3 Sī. subbaco abhivādayiṁ
-------------------------------------------------
[page 160]
       So kira purimabuddhesu katādhikāro ito ekatiṁse kappe sikhiṁ bhagavantaṁ
  passitvā pasannamānaso pupphehi pūjaṁ akāsi. So tena puññakammena devaloke
  uppanno 1- aparāparaṁ puññāni karonto konāgamanassa bhagavato cetiye chattañca
  vedikañca kāresi. Kassapassa pana bhagavato kāle aññatarasmiṁ kulagehe nibbatto.
  Tasmiṁ ca kule bahuṁ gomaṇḍalaṁ ahosi. Taṁ gopālakā rakkhanti. Ayaṁ tattha
  antarantarā yuttappayuttaṁ vicārento vicarati. So ekaṁ khīṇāsavattheraṁ gāme
  piṇḍāya caritvā bahigāme devasikaṁ ekasmiṁ padese bhattakiccaṁ karontaṁ disvā
  "ayyo suriyātapena kilamissatī"ti cintetvā cattāro sirīsadaṇḍe ussāpetvā
  tesaṁ upari sirīsasākhāyo ṭhapetvā sākhāmaṇḍapaṁ katvā adāsi. "maṇḍapassa
  Samīpe sirīsarukkhaṁ ropesī"ti ca vadanti. Tassa anukampāya devasikaṁ thero tattha
  nisīdi. So tena puññakammena tato cavitvā cātumahārājikesu nibbatti. Tassa
  purimakammasaṁsūcakaṁ vimānadvāre mahantaṁ sirīsavanaṁ nibbatti vaṇṇagandhasampannehi
  aññehi 2- pupphehi sabbakāle upasobhayamānaṁ, tena taṁ vimānaṁ "serīsakan"ti
  paññāyittha. So devaputto ekaṁ buddhantaraṁ devesu ca manussesu ca saṁsaritvā
  imasmiṁ buddhuppāde yasattherassa catūsu gihisahāyesu gavampati nāma hutvā āyasmato
  yasassa pabbajitabhāvaṁ sutvā attano sahāyehi saddhiṁ bhagavato santikaṁ agamāsi.
  Satthā tassa dhammaṁ desesi. So desanāvasāne sahāyehi saddhiṁ arahatte patiṭṭhāsi.
  Tena vuttaṁ apadāne 3- :-
           "migaluddo pure āsiṁ vipine vicaraṁ ahaṁ
            addasaṁ virajaṁ buddhaṁ sabbadhammāna pāraguṁ.
            Tasmiṁ mahākāruṇike sabbasattahite rate
            pasannacitto sumano nelapupphaṁ apūjayiṁ.

  *  *  *  *  *  *
  Footnote: 1 Sī. nibbatto 2 Sī. caññehi 3 khu.apa. 33/117/168
  girinelapūjakattherāpadāna (syā)
-------------------------------------------------
[page 161]
          Ekatiṁse ito kappe yaṁ pupphamabhipūjayiṁ
          duggatiṁ nābhijānāmi buddhapūjāyidaṁ 1- phalaṁ.
          Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā thero vimuttisukhaṁ paṭisaṁvedento sākete viharati añjanavane.
  Tena ca samayena bhagavā mahatā bhikkhusaṁghena saddhiṁ sāketaṁ gantvā añjanavane
  vihāsi. Senāsanaṁ nappahosi. Sambahulā bhikkhū vihārasāmantā sarabhuyā nadiyā
  vālikāpuḷine sayiṁsu. Atha aḍḍharattasamaye nadiyā udakoghe āgacchante sāmaṇerādayo
  uccāsaddamahāsaddā ahesuṁ. Bhagavā taṁ ñatvā āyasmantaṁ gavampatiṁ āṇāpesi
  "gaccha gavampati jaloghaṁ vikkhambhetvā bhikkhūnaṁ phāsuvihāraṁ karohī"ti. Thero "sādhu
  bhante"ti iddhibalena nadīsotaṁ vikkhambhi, taṁ dūratova pabbatakūṭaṁ viya aṭṭhāsi. Tato
  paṭṭhāya therassa ānubhāvo loke pākaṭo ahosi. Athekadivasaṁ satthā mahatiyā
  devaparisāya majjhe nisīditvā dhammaṁ desentaṁ theraṁ disvā lokānukampāya tassa
  guṇānaṁ vibhāvanatthaṁ taṁ pasaṁsanto:-
             2- "yo iddhiyā sarabhuṁ aṭṭhapesi
                 so gavampati asito anejo
                 taṁ sabbasaṅgātigataṁ mahāmuniṁ
                 devā namassanti bhavassa pāragun"ti
  gāthaṁ abhāsi. 2-
       [38] Tattha iddhiyāti adhiṭṭhāniddhiyā. Sarabhunti evaṁnāmikaṁ nadiṁ, 3- yaṁ loke
  "sarabhun"ti vadanti. Aṭṭhapesīti 4- sandituṁ adento sotaṁ nivattetvā pabbatakūṭaṁ
  viya mahantaṁ jalarāsiṁ katvā ṭhapesi. Asitoti na sito, taṇhādiṭṭhinissayarahito,

  *  *  *  *  *  *
  Footnote: 1 Sī. pupphapūjāyidaṁ 2-2 chaṂa. "yo iddhiyā sarabhun"ti gāthaṁ abhāsi
  3 Sī.evaṁnāmakā nadī 4 Ma. paṭṭhapesīti
-------------------------------------------------
[page 162]
  Bandhanasaṅkhātānaṁ 1- vā sabbasaṁyojanānaṁ samucchinnattā kenacipi bandhanena abaddho,
  tatoeva ejānaṁ 2- kilesānaṁ abhāvato anejo so gavampati, taṁ sabbasaṅgātigataṁ
  tādisaṁ sabbepi rāgadosamohamānadiṭṭhisaṅge atikkamitvā ṭhitattā sabbasaṅgātigataṁ,
  asekkhamunibhāvato mahāmuniṁ, tatoeva kāmakammabhavādibhedassa 3- sakalassapi bhavassa
  pāraṁ nibbānaṁ gatattā bhavassa pāraguṁ. Devā namassantīti devāpi namassanti,
  pageva itarā pajāti.
       Gāthāpariyosāne mahato janakāyassa dhammābhisamayo ahosi. Thero aññaṁ
  byākaronto "satthāraṁ pūjessāmī"ti imameva gāthaṁ abhāsīti.
                     Gavampatittheragāthāvaṇṇanā niṭṭhitā.
                           -------------
                     176. 9. Tissattheragāthāvaṇṇanā
       sattiyā viya omaṭṭhoti āyasmato tissattherassa gāthā. Kā uppatti?
       ayampi kira purimabuddhesu katādhikāro tattha tattha bhave vivaṭṭūpanissayaṁ puññaṁ
  upacinanto tissassa bhagavato bodhiyā mūle purāṇapaṇṇāni 4- nīharitvā sodhesi.
  So tena puññakammena devamanussesu saṁsaranto imasmiṁ buddhuppāde kapilavatthunagare
  bhagavato pitucchāputto hutvā nibbatti tisso nāma nāmena. So bhagavantaṁ
  anupabbajitvā upasampanno hutvā araññāyatane viharanto jātiṁ paṭicca mānaṁ
  karonto kodhūpāyāsabahulo ca ujjhānabahulo ca hutvā vicarati, samaṇadhamme ussukkaṁ
  na karoti. Atha naṁ satthā ekadivasaṁ divāṭṭhāne vivaṭamukhaṁ niddāyantaṁ dibbacakkhunā
  olokento sāvatthito ākāsena gantvā tassa upari ākāseyeva ṭhatvā obhāsaṁ

  *  *  *  *  *  *
  Footnote: 1 Ma. bandhanasambhūtānaṁ 2 Ma. ejākārānaṁ 3 Sī. kāmabhavādibhedassa 4 Sī. paṇṇasaṅkaṭaṁ
-------------------------------------------------
[page 163]
  Pharitvā tenobhāsena paṭibuddhassa satiṁ uppādetvā ovādaṁ dento:-
        1- "sattiyā viya omaṭṭho ḍayhamāneva matthake
            kāmarāgappahānāya sato bhikkhu paribbaje"ti
  gāthamāha. 1-
       [39] Tattha sattiyāti 2- desanāsīsametaṁ, ekatodhārādinā satthenāti attho.
  Omaṭṭhoti pahato. Cattāro hi pahārā omaṭṭho ummaṭṭho maṭṭho vimaṭṭhoti.
  Tattha upari ṭhatvā adhomukhaṁ dinnapahāro omaṭṭho nāma, heṭṭhā ṭhatvā uddhamukhaṁ
  dinnapahāro ummaṭṭho nāma, aggaḷasūci viya vinivijjhitvā gato 3- maṭṭho nāma,
  seso sabbopi vimaṭṭho nāMa. Imasmiṁ pana ṭhāne omaṭṭho gahito. So hi sabbadāruṇo
  duruddharaṇasallo duttikiccho antodoso antopubbalohitova hoti, pubbalohitaṁ
  anikkhamitvā vaṇamukhaṁ pariyonandhitvā tiṭṭhati. Pubbalohitaṁ nīharitukāmehi
  mañcena saddhiṁ bandhitvā adhosiro kātabbo hoti, maraṇaṁ vā maraṇamattaṁ vā
  dukkhaṁ pāpuṇanti. Ḍayhamāneti agginā jhāyamāne. Matthaketi sīse. Idaṁ vuttaṁ
  hoti:- yathā sattiyā omaṭṭho puriso sallubbāhanavaṇatikicchanānaṁ 4- atthāya viriyaṁ
  ārabhati tādisaṁ payogaṁ karoti parakkamati, yathā ca ḍayhamāne matthake ādittasīso
  puriso tassa nibbāpanatthaṁ viriyaṁ ārabhati tādisaṁ payogaṁ karoti, evamevaṁ bhikkhu
  kāmarāgappahānāya sato appamatto ativiya ussāhajāto hutvā vihareyyāti.
       Evaṁ bhagavā tassa therassa kodhūpāyāsavūpasamāya ovādaṁ dento tadekaṭṭhatāya
  kāmarāgappahānasīsena desanaṁ niṭṭhāpesi. Thero imaṁ gāthaṁ sutvā saṁviggahadayo
  vipassanāya yuttappayutto vihāsi. Tassa ajjhāsayaṁ ñatvā satthā saṁyuttake
  tissattherasuttaṁ 5- desesi. So desanāpariyosāne arahatte patiṭṭhāsi. Tena vuttaṁ

  *  *  *  *  *  *
  Footnote: 1-1 chaṂa. "sattiyā viya omaṭṭho"ti gāthaṁ abhāsi 2 Sī. sattiyā viyāti 3 Ma. kato
  4 Sī. sallabbāharaṇa... 5 saṁṇi. 16/243/267 bhikkhusaṁyutta
-------------------------------------------------
[page 164]
  Apadāne 1- :-
           "devaloke manusse vā 2- anubhotvā ubho yase
            avasāne ca nibbānaṁ sivaṁ patto anuttaraṁ.
            Sambuddhaṁ uddisitvāna bodhiṁ vā tassa satthuno
            yo puññaṁ pasave 3- poso tassa kiṁ nāma dullabhaṁ.
            Magge phale āgame ca jhānābhiññāguṇesu ca
            aññesaṁ adhiko hutvā nibbāyāmi anāsavo. 4-
            Purehaṁ bodhiyā pattaṁ chaḍḍetvā haṭṭhamānaso
            imehi vīsataṅgehi samaṅgī homi sabbathā.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā thero aññaṁ byākaronto satthāraṁ pūjetuṁ tameva
  gāthaṁ abhāsi.
                      Tissattheragāthāvaṇṇanā niṭṭhitā.
                           ------------
                   177. 10. Vaḍḍhamānattheragāthāvaṇṇanā
       sattiyā viya omaṭṭhoti āyasmato vaḍḍhamānattherassa gāthā. Kā
  uppatti?
       ayampi kira purimabuddhesu katādhikāro ito dvenavute kappe tissassa bhagavato
  kāle kulagehe nibbattitvā viññutaṁ patto tissaṁ bhagavantaṁ piṇḍāya carantaṁ

  *  *  *  *  *  *
  Footnote: 1 khu.apa. 33/118/171 bodhisammajjakattherāpadāna (syā) 2 Sī. manussesu,
  chaṂa. manusse ca 3 chaṂa. pasavī 4 Sī. aññesaṁ adhiko hoti, nibbāyati anāsavo
-------------------------------------------------
[page 165]
  Disvā pasannamānaso suparipakkāni vaṇṭato muttāni ambaphalāni adāsi. So
  tena puññakammena devaloke nibbatto aparāparaṁ puññakammāni upacinanto imasmiṁ
  buddhuppāde vesāliyaṁ licchavirājakule nibbatti, vaḍḍhamānotissa nāmaṁ ahosi. So
  vayappatto saddho pasanno dāyako dānarato kārako saṁghupaṭṭhāko hutvā tathārūpe
  aparādhe satthārā pattanikkujjanakamme kārāpite aggiṁ akkanto viya saṁghaṁ
  khamāpetvā kammaṁ paṭippassambhetvā sañjātasaṁvego pabbaji, pabbajitvā pana
  thīnamiddhābhibhūto vihāsi. Taṁ satthā saṁvejento:-
        1- "sattiyā viya omaṭṭho ḍayhamāneva matthake
             bhavarāgappahānāya sato bhikkhu paribbaje"ti
  gāthamāha. 1-
       [40] Tattha bhavarāgappahānāyāti bhavarāgassa rūparāgassa arūparāgassa ca
  pajahanatthāya. Yadipi ajjhattasaṁyojanāni appahāya bahiddhasaṁyojanānaṁ pahānaṁ nāma
  natthi, nānantarikabhāvato pana uddhambhāgiyasaṁyojanappahānavacanena orambhāgiya-
  saṁyojanappahānampi vuttameva hoti. Yasmā vā samucchinnorambhāgiyasaṁyojanānampi
  kesañci ariyānaṁ uddhambhāgiyasaṁyojanāni duppaheyyāni honti, tasmā suppaheyyato
  duppaheyyameva dassento bhagavā bhavarāgappahānasīsena sabbassāpi uddhambhāgiya-
  saṁyojanassa pahānamāha. Therassaeva vā ajjhāsayavasenevaṁ vuttaṁ. Sesaṁ vuttanayameva.
                  Vaḍḍhamānattheragāthāvaṇṇanā niṭṭhitā.
                   Paramatthadīpaniyā theragāthāsaṁvaṇṇanāya
                      catutthavaggavaṇṇanā niṭṭhitā.

  *  *  *  *  *  *
  Footnote: 1-1 chaṂa. "sattiyā viya omaṭṭho"ti gāthaṁ abhāsi
-------------------------------------------------
[page 166]
                            5. Pañcamavagga
                    178. 1. Sirivaḍḍhattheragāthāvaṇṇanā
       vivaramanupatanti vijjutāti āyasmato sirivaḍḍhattherassa gāthā. Kā
  uppatti?
       sopi purimabuddhesu katādhikāro tattha tattha bhave vivaṭṭūpanissayaṁ kusalaṁ
  upacinanto ito ekanavute kappe vipassissa bhagavato kāle kulagehe nibbattitvā
  viññutaṁ patto vipassiṁ bhagavantaṁ passitvā kiṅkaṇipupphehi 1- pūjaṁ katvā tena
  puññakammena devaloke nibbatto aparāparaṁ puññāni katvā sugatīsuyeva saṁsaranto
  imasmiṁ buddhuppāde rājagahe vibhavasampannassa brāhmaṇassa gehe nibbatti,
  sirivaḍḍhotissa nāmaṁ ahosi. So vayappatto bimbisārasamāgame satthari saddhamme
  ca uppannapasādo hetusampannatāya pabbaji. Pabbajitvā ca katapubbakicco vebhāra-
  paṇḍavapabbatānaṁ avidūre aññatarasmiṁ araññāyatane pabbataguhāyaṁ kammaṭṭhāna-
  manuyutto viharati. Tasmiṁ ca samaye mahā akālamegho uṭṭhahi. Vijjullatā pabbatavivaraṁ
  pavisantiyo viya 2- vicaranti. Therassa ghammapariḷāhābhibhūtassa sāragabbhehi meghavātehi
  ghammapariḷāho vūpasami. Utusappāyalābhena cittaṁ ekaggaṁ ahosi. Samāhitacitto
  vipassanaṁ ussukkāpetvā arahattaṁ pāpuṇi. Tena vuttaṁ apadāne 3- :-
           "kañcanagghiyasaṅkāso sabbaññū lokanāyako
            odakaṁ dahamoggayha sināyi lokanāyako. 4-
            Paggayha kiṅkaṇiṁ pupphaṁ vipassissābhiropayiṁ
            udaggacitto sumano dipadindassa 5- tādino.
            Ekanavutito kappe yaṁ pupphamabhiropayiṁ 6-

  *  *  *  *  *  *
  Footnote: 1 Sī. kiṅkiṇipupphehi 2 Sī. pavisantī asaniyo viya 3 khu.apa. 32/10/279
  kiṁkaṇikapupphiyattherāpadāna 4 chaṂa. aggapuggalo 5 chaṂa. dvipadindassa
  6 Sī. pupphamabhipūjayiṁ
-------------------------------------------------
[page 167]
            Duggatiṁ nābhijānāmi buddhapūjāyidaṁ phalaṁ.
            Sattavīsatikappamhi rājā bhīmaratho ahu
            sattaratanasampanno cakkavattī mahabbalo.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā aññāpadesena attasannissayaṁ 1- udānaṁ udānento:-
             2- "vivaramanupatanti vijjutā
                 vebhārassa ca paṇḍavassa ca
                 nagavivaragato ca jhāyati
                 putto appaṭimassa tādino"ti
  gāthaṁ abhāsi. 2-
       [41] Tattha vivaranti antarā vemajjhaṁ. Anupatantīti anulakkhaṇe patanti
  pavattanti, vijjotantīti attho. Vijjotanameva hi vijjullatānaṁ pavatti nāMa.
  Anusaddayogena cettha upayogavacanaṁ, yathā "rukkhamanuvijjotantī"ti. Vijjutāti sateratā.
  Vebhārassa ca paṇḍavassa cātivebhārapabbatassa ca paṇḍavapabbatassa ca vivaramanupatantīti
  yojanā. Nagavivaragatoti nagavivaraṁ pabbataguhaṁ upagato. Jhāyatīti ārammaṇūpanijjhānena
  lakkhaṇūpanijjhānena ca jhāyati, samathavipassanaṁ ussukkāpento bhāveti. 3- Putto
  appaṭimassa tādinoti sīlakkhandhādidhammakāyasampattiyā rūpakāyasampattiyā ca
  anupamassa upamārahitassa iṭṭhāniṭṭhādīsu tādilakkhaṇasampattiyā tādino buddhassa
  bhagavato orasaputto. Puttavacaneneva cettha therena satthu anujātabhāvadīpanena aññā
  byākatāti veditabbaṁ.
                     Sirivaḍḍhattheragāthāvaṇṇanā niṭṭhitā.

  *  *  *  *  *  *
  Footnote: 1 Sī. atthūpanissayaṁ 2-2 chaṂa. "vivaramanupatanti vijjutā"ti gāthaṁ abhāsi
  3 Sī. bhāveti jhāyati
-------------------------------------------------
[page 168]
                  179. 2. Khadiravaniyarevatattheragāthāvaṇṇanā
       cāle upacāleti āyasmato khadiravaniyarevatattherassa gāthā. Kā uppatti?
       ayaṁ kira padumuttarassa bhagavato kāle haṁsavatīnagare titthanāvikakule nibbattitvā
  mahāgaṅgāya payāgatitthe titthanāvākammaṁ karonto ekadivasaṁ sasāvakasaṁghaṁ bhagavantaṁ
  gaṅgātīraṁ upagataṁ disvā pasannamānaso nāvāsaṅghāṭaṁ yojetvā mahantena pūjā-
  sakkārena paratīraṁ pāpetvā aññataraṁ bhikkhuṁ satthārā āraññakānaṁ 1- aggaṭṭhāne
  ṭhapiyamānaṁ disvā tadatthaṁ patthanaṁ paṭṭhapetvā bhagavato bhikkhusaṁghassa ca mahādānaṁ
  pavattesi. Bhagavā ca tassa patthanāya avañjhabhāvaṁ byākāsi. So tato paṭṭhāya tattha
  tattha vivaṭṭūpanissayaṁ kusalaṁ katvā devamanussesu saṁsaranto imasmiṁ buddhuppāde
  magadharaṭṭhe nālakagāme rūpasāriyā brāhmaṇiyā kucchismiṁ nibbatti. Taṁ vayappattaṁ
  mātāpitaro gharabandhanena bandhitukāmā jātā. 2- So sāriputtattherassa 3- pabbajitabhāvaṁ
  sutvā "mayhaṁ jeṭṭhabhātā ayyo 4- upatisso imaṁ vibhavaṁ chaḍḍetvā pabbajito 5-,
  tena vantaṁ kheḷapiṇḍaṁ kathāhaṁ pacchā gilissāmī"ti jātasaṁvego pāsaṁ anupagacchanakamigo
  viya ñātake vañcetvā hetusampattiyā codiyamāno bhikkhūnaṁ santikaṁ gantvā dhamma-
  senāpatino kaniṭṭhabhāvaṁ nivedetvā attano pabbajjāya chandaṁ ārocesi. Bhikkhū
  taṁ pabbājetvā paripuṇṇavīsativassaṁ upasampādetvā kammaṭṭhāne niyojesuṁ. So
  kammaṭṭhānaṁ gahetvā khadiravanaṁ pavisitvā "arahattaṁ patvā bhagavantaṁ dhammasenāpatiñca
  passissāmī"ti ghaṭento vāyamanto ñāṇassa paripākagatattā na cirasseva chaḷabhiñño
  ahosi. Tena vuttaṁ apadāne:- 6-
           "gaṅgā bhāgīrathī nāma himavantā pabhāvitā
            kutitthe nāviko āsiṁ orime ca tariṁ ahaṁ.

  *  *  *  *  *  *
  Footnote: 1 Sī. āraññakānaṁ bhikkhūnaṁ 2 Sī. baddhitukāmā hutvā tassa ārocesuṁ
  3 Sī. sāriputtassa 4 Ma. mayhaṁ ayyo 5 Sī. pabbaji 6 khu.apa. 32/628/73
  khadiravaniyarevatattherāpadāna
-------------------------------------------------
[page 169]
           Padumuttaro nāyako sambuddho dipaduttamo
           vasīsatasahassehi gaṅgātīramupāgato. 1-
           Bahū nāvā samānetvā vaḍḍhakīhi susaṅkhataṁ
           nāvāya chadanaṁ katvā paṭimāniṁ narāsabhaṁ.
           Āgantvāna ca sambuddho ārūhi tañca nāvakaṁ
           vārimajjhe ṭhito satthā imā gāthā abhāsatha.
           Yo so tāresi sambuddhaṁ saṁghañcāpi anāsavaṁ
           tena cittappasādena devaloke ramissati.
           Nibbattissati te byamhaṁ sukataṁ nāvasaṇṭhitaṁ
           ākāse pupphachadanaṁ dhārayissati sabbadā.
           Aṭṭhapaññāsakappamhi tārako nāma khattiyo
           cāturanto vijitāvī cakkavattī bhavissati.
           Sattapaññāsakappamhi cammako nāma khattiyo
           uggacchantova sūriyo jotissati mahabbalo.
           Kappasatasahassamhi okkākakulasambhavo
           gotamo nāma gottena satthā loke bhavissati.
           Tidasā so cavitvāna manussattaṁ gamissati
           revato nāma nāmena brahmabandhu bhavissati.
           Agārā nikkhamitvāna sukkamūlena codito
           gotamassa bhagavato sāsane pabbajissati.
           So pacchā pabbajitvāna yuttayogo vipassako 2-
           sabbāsave pariññāya nibbāyissatināsavo.
           Vīriyaṁ me dhuradhorayhaṁ yogakkhemādhivāhanaṁ

  *  *  *  *  *  *
  Footnote: 1 pāli. gaṅgāsotaṁ tarissati 2 Sī. vipassati
-------------------------------------------------
[page 170]
           Dhāremi antimaṁ dehaṁ sammāsambuddhasāsane.
           Satasahasse kataṁ kammaṁ phalaṁ dassesi me idha
           sumutto saravegova kilese jhāpayī maMa.
           Tato maṁ vananirataṁ 1- disvā lokantagū muni
           vanavāsibhikkhūnaggaṁ 2- paññāpesi mahāmati.
           Kilesā jhāpitā mayhaṁ .pe. Kataṁ buddhassa sāsanan"ti.
       Chaḷabhiñño pana hutvā thero satthāraṁ dhammasenāpatiñca vandituṁ senāsanaṁ
  saṁsāmetvā pattacīvaramādāya anupubbena sāvatthiṁ patvā jetavanaṁ pavisitvā satthāraṁ
  dhammasenāpatiñca vanditvā katipāhaṁ jetavane vihāsi. Atha naṁ satthā ariyagaṇamajjhe
  nisinno āraññakānaṁ bhikkhūnaṁ aggaṭṭhāne ṭhapesi "etadaggaṁ bhikkhave mama sāvakānaṁ
  bhikkhūnaṁ āraññakānaṁ yadidaṁ revato khadiravaniyo"ti. 3- So aparabhāgā attano jātagāmaṁ
  gantvā "cālā, upacālā, sīsūpacālā"ti tissannaṁ bhaginīnaṁ putte "cālā,
  upacālā, sīsūpacālā"ti tayo bhāgineyye ānetvā pabbājetvā kammaṭṭhāne
  niyojesi. Te kammaṭṭhānaṁ anuyuttā viharanti. Tasmiṁ ca samaye therassa kocideva
  ābādho uppanno. Taṁ sutvā sāriputtatthero revataṁ "gilānapucchanaṁ adhigama-
  pucchanañca karissāmī"ti upagacchi. Revatatthero dhammasenāpatiṁ dūratova āgacchantaṁ
  disvā tesaṁ sāmaṇerānaṁ satuppādanavasena ovadanto:-
             4- "cāle upacāle sīsūpacāle
                 cālā upacālā sīsūpacālā
                 patissatā 5- nu kho viharatha
                 āgato vo vālaṁ viya vedhī"ti
  gāthamāha. 4-

  *  *  *  *  *  *
  Footnote:1 Sī. jhānanirataṁ 2 Sī. jhāyīnaṁ bhikkhūnaṁ aggaṁ 3 aṅ.ekaka.20/203/24 etadaggavagga:
  dutiyavagga 4-4 chaṂa. "cāleupacāle"ti gāthaṁ abhāsi 5 pāli. patissatikā
-------------------------------------------------
[page 171]
       [42] Tattha cāle upacāle sīsūpacāleti tesaṁ ālapanaṁ. "cālā, Upacālā,
  sīsūpacālā"ti hi itthiliṅgavasena laddhanāmā te tayo dārakā pabbajitāpi tathā
  voharīyanti. "cālī Upacālī sīsūpacālīti tesaṁ nāman"ti ca vadanti. Yadatthaṁ "cāle"ti-
  ādinā āmantanaṁ kataṁ, taṁ dassento "patissatā nu kho viharathā"ti vatvā
  tattha kāraṇamāha "āgato vo vālaṁ viya vedhī"ti. Patissatāti patissatikā.
  Khoti 1- avadhāraṇe. Āgatoti āgacchi. Voti tumhākaṁ. Vālaṁ viya vedhīti vālavedhī
  viya, ayaṁ hettha saṅkhepattho:- tikkhajavananibbedhikapaññatāya vālavedhirūpo satthukappo
  tumhākaṁ mātulatthero āgato, tasmā samaṇasaññaṁ 2- upaṭṭhapetvā sati-
  sampajaññayuttāeva hutvā viharatha, "yathādhigate vihāre appamattā bhavathā"ti.
       Taṁ sutvā te sāmaṇerā dhammasenāpatissa paccuggamanādivattaṁ katvā ubhinnaṁ
  mātulattherānaṁ paṭisanthāravelāyaṁ nātidūre samādhiṁ samāpajjitvā nisīdiṁsu. Dhamma-
  senāpati revatattherena saddhiṁ paṭisanthāraṁ katvā uṭṭhāyāsanā te sāmaṇere
  upasaṅkami. Te tathākālaparicchedassa katattā there upasaṅkamanteeva uṭṭhahitvā
  vanditvā aṭṭhaṁsu. Thero "katarakataravihārena viharathā"ti pucchitvā tehi "imāya
  imāyā"ti vutte "dārakepi nāma evaṁ vinento mayhaṁ bhātiko paccapādi vata
  dhammassa anudhamman"ti theraṁ pasaṁsanto pakkāmi.
                  Khadiravaniyarevatattheragāthāvaṇṇanā niṭṭhitā.
                        ----------------
                    180. 3. Sumaṅgalattheragāthāvaṇṇanā
       sumuttikoti āyasmato sumaṅgalattherassa gāthā. Kā uppatti?

  *  *  *  *  *  *
  Footnote: 1 Sī. nu khoti 2 Sī., Ma. samaṇāsamaṇasaññaṁ
-------------------------------------------------
[page 172]
       Sopi purimabuddhesu katādhikāro tattha tattha bhave vivaṭṭūpanissayaṁ puññaṁ
  upacinanto siddhatthassa bhagavato kāle rukkhadevatā hutvā nibbatti. So ekadivasaṁ
  satthāraṁ nhāyitvā ekacīvaraṁ ṭhitaṁ disvā somanassappatto hutvā appoṭesi. 1-
  So tena puññakammena devamanussesu saṁsaranto imasmiṁ buddhuppāde sāvatthiyā
  avidūre aññatarasmiṁ gāmake tādisena kammanissandena daliddakule nibbatti. Tassa
  sumaṅgaloti nāmaṁ ahosi. So vayappatto khujjakāsitanaṅgalakuddālaparikkhāro hutvā
  kasiyā jīvati. So ekadivasaṁ raññā pasenadikosalena bhagavato bhikkhusaṁghassa ca
  mahādāne pavattiyamāne dānopakaraṇāni 2- gahetvā āgacchantehi manussehi saddhiṁ
  dadhighaṭaṁ gahetvā āgato bhikkhūnaṁ sakkārasammānaṁ disvā 3- "ime samaṇā sakyaputtiyā
  sukhumavatthasunivatthā 3- subhojanāni bhuñjitvā nivātesu senāsanesu viharanti,
  yannūnāhampi pabbajeyyan"ti cintetvā aññataraṁ mahātheraṁ upasaṅkamitvā attano
  pabbajjādhippāyaṁ nivedesi. So taṁ karuṇāyanto pabbājetvā kammaṭṭhānaṁ ācikkhi.
  So araññe viharanto ekavihāre nibbinno ukkaṇṭhito hutvā vibbhamitukāmo
  ñātigāmaṁ gacchanto antarāmagge kacchaṁ bandhitvā khettaṁ kasante kiliṭṭhavatthanivatthe
  4- samantato rajokiṇṇasarīre vātātapena phussante 5- kassake disvā "mahantaṁ
  vatime sattā jīvikanimittaṁ 6- dukkhaṁ paccanubhontī"ti 7- saṁvegaṁ paṭilabhi. Ñāṇassa
  paripākaṁ gatattā 8- yathāgahitaṁ kammaṭṭhānaṁ upaṭṭhāsi. So aññataraṁ rukkhamūlaṁ
  upagantvā vivekaṁ labhitvā yoniso manasikaronto vipassanaṁ vaḍḍhetvā maggapaṭipāṭiyā
  arahattaṁ pāpuṇi. Tena vuttaṁ apadāne 9- :-
           "atthadassī jinavaro lokajeṭṭho narāsabho
            vihārā abhinikkhamma taḷākaṁ upasaṅkami.

  *  *  *  *  *  *
  Footnote: 1 chaṂa. apphoṭesi 2 Ma. dārupakaraṇāni 3-3 ka. ime samaṇasakyaputtiyā
  sukhumavatthanivatthā 4 Sī. kiliṭṭhavatthe 5 Sī. sussante 6 Sī. jīvitanimittaṁ,
  ka. jīvitanissitaṁ 7 ka. paccanubhavantīti 8 ka. ñāṇaparipākagatattā
  9 khu.apa. 32/11/203 sumaṅgalattherāpadāna
-------------------------------------------------
[page 173]
            Nhāyitvā pitvā ca sambuddho uttaritvekacīvaro
            aṭṭhāsi bhagavā tattha vilokento disodisaṁ.
            Bhavane upaviṭṭhohaṁ addasaṁ lokanāyakaṁ
            haṭṭho haṭṭhena cittena appoṭesiṁ 1- ahaṁ tadā.
            Sataraṁsiṁva jotantaṁ pabhāsantaṁva kañcanaṁ
            naccagīte payuttohaṁ pañcaṅgatūriyamhi ca. 2-
            Yaṁ yaṁ yonupapajjāmi devattaṁ atha mānusaṁ
            sabbe satte abhibhomi vipulo hoti me yaso.
            Namo te purisājañña namo te purisuttama
            attānaṁ tosayitvāna pare tosesi 3- tvaṁ muni.
            Pariggahe nisīditvā hāsaṁ katvāna subbate 4-
            upaṭṭhahitvā sambuddhaṁ tusitaṁ upapajjahaṁ.
            Soḷaseto 5- kappasate dvinavaekacintitā
            sattaratanasampannā cakkavattī mahabbalā.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā sampattiṁ attano dukkhavimuttiṁ ca kittanavasena udānaṁ
  udānento:-
        6- "sumuttiko sumuttiko sāhu sumuttikomhi tīhi khujjakehi
            asitāsu mayā naṅgalāsu mayā khuddakuddālāsu mayā
            yadipi idhameva idhameva atha vāpi alameva alameva
            jhāya sumaṅgala jhāya sumaṅgala appamatto vihara sumaṅgalā"ti
  ādimāha. 6-

  *  *  *  *  *  *
  Footnote: 1 chaṂa. apphoṭesiṁ 2 Sī. paccattharasatamhi ca 3 Sī. paritosesi
  4 Sī. subbato 5 Sī. soḷasake 6-6 chaṂa. "sumuttiko"tiādimāha
-------------------------------------------------
[page 174]
       [43] Tattha sumuttikoti sundarā accantikatāya apunabbhavikā 1- mutti
  etassāti sumuttiko. Tassa pana vimuttiyā pāsaṁsiyatāya acchariyatāya ca appoṭento
  2- āha "sumuttiko"ti. Puna tattha vimuttiyaṁ attano pasādassa daḷhabhāvaṁ 3-
  dassento "sāhu sumuttikomhī"ti āha, sādhu suṭṭhu 4- muttiko vatamhīti attho.
  Kuto panāyaṁ sumuttikatāti? kāmañcāyaṁ thero sabbasmāpi vaṭṭadukkhato suvimutto,
  Attano pana tāva upaṭṭhitaṁ ativiya aniṭṭhabhūtaṁ dukkhaṁ dassento "tīhi
  khujjakehī"tiādimāha. Tattha khujjakehīti khujjasabhāvehi, khujjākārehi vā.
  Nissakkavacanañcetaṁ muttasaddā pekkhāya. Kassako hi akhujjopi samāno tīsu ṭhānesu
  attānaṁ khujjaṁ katvā dasseti lāyane kasane kuddālakamme ca. Yo hi pana kassako
  lāyanādīni karoti, tānipi asitādīni kuṭilākārato khujjakānīti vuttaṁ "tīhi
  khujjakehī"ti.
       Idāni tāni sarūpato dassento "asitāsu mayā, naṅgalāsu mayā,
  khuddakuddālāsu mayā"ti āha. Tattha asitāsu mayāti lavittehi mayā muttanti
  attho. Nissakke cetaṁ bhummavacanaṁ. Sesesupi eseva nayo. Apare pana "asitāsu
  mayāti lavittehi karaṇabhūtehi mayā khujjitan"ti 5- vadanti. Tesaṁ matena karaṇatthe
  hetumhi vā bhummavacanaṁ. "naṅgalāsū"ti Liṅgavippallāsaṁ katvā vuttaṁ, naṅgalehi
  kasirehīti attho. Attanā vaḷañjitakuddālassa sabhāvato vaḷañjanena vā appakatāya
  vuttaṁ "khuddakuddālāsū"ti. "kuṇṭhakuddālāsū"ti Pāli. Vaḷañjaneneva atikhiṇa-
  khaṇittesūti attho. Idhamevāti makāro padasandhikaro. Atha vāpīti vāsaddo 6-
  nipātamattaṁ. Gāmake ṭhitattā tāni asitādīni kiñcāpi idheva mama samīpeyeva,
  tathāpi alameva hotīti attho. Turitavasena cetaṁ āmeḍitavacanaṁ. 7- Jhāyāti phalasamāpatti-
  jhānavasena diṭṭhadhammasukhavihāratthaṁ dibbavihārādivasena ca jhāya. Sumaṅgalāti attānaṁ
  ālapati. Jhāne pana ādaradassanatthaṁ āmeḍitaṁ kataṁ. Appamatto viharāti

  *  *  *  *  *  *
  Footnote: 1 Sī.,Ma. apunabbhavantikā 2 chaṂa. apphoṭento, Sī. apphoṭhento 3 Sī. daḷhībhāvaṁ
  4 Sī. sādhu sādhu 5 Sī. mucchitanti 6 Sī. pi-saddo 7 Sī. āmeṇḍitavacanaṁ
-------------------------------------------------
[page 175]
  Satipaññāvepullappattiyā 1- sabbatthakameva appamattosi tvaṁ, tasmā idāni sukhaṁ
  vihara sumaṅgala. Keci pana "arahattaṁ appatvāeva vipassanāya vīthipaṭipannāya
  sāsane sañjātābhiratiyā 2- yathānubhūtaṁ gharāvāsadukkhaṁ jigucchanto thero imaṁ gāthaṁ
  vatvā pacchā vipassanaṁ vaḍḍhetvā arahattaṁ pāpuṇī"ti vadanti. Tesaṁ matena "jhāya
  appamatto viharā"ti padānaṁ attho vipassanāmaggavasenapi yujjatieva.
                     Sumaṅgalattheragāthāvaṇṇanā niṭṭhitā.
                           -------------
                     181. 4. Sānuttheragāthāvaṇṇanā
       mataṁ vā amma rodantīti āyasmato sānuttherassa gāthā. Kā uppatti?
       sopi purimabuddhesu katādhikāro tattha tattha bhave vivaṭṭūpanissayaṁ puññaṁ
  upacinanto ito catunavute kappe siddhatthassa bhagavato hatthapādadhovanamukhavikkhālanānaṁ
  atthāya udakaṁ upanesi. Satthā hi bhojanakāle hatthapāde dhovitukāmo ahosi.
  So satthu ākāraṁ sallakkhetvā udakaṁ upanesi. Bhagavā hatthapāde dhovitvā
  bhuñjitvā mukhaṁ vikkhāletukāmo ahosi. So taṁpi ñatvā mukhodakaṁ upanesi. Satthā
  mukhaṁ vikkhāletvā mukhadhovanakiccaṁ niṭṭhāpesi. Evaṁ bhagavā anukampaṁ upādāya
  tena kariyamānaṁ veyyāvaccaṁ sādiyi. So tena puññakammena devaloke nibbattitvā
  aparāparaṁ puññāni katvā devamanussesu saṁsaranto imasmiṁ buddhuppāde sāvatthiyaṁ
  aññatarassa upāsakassa gehe paṭisandhiṁ gaṇhi. Tasmiṁ gathbhagateyeva pitā pavāsaṁ
  gato, upāsikā dasamāsaccayena puttaṁ vijāyitvā sānūtissa nāmaṁ akāsi. Tasmiṁ
  anukkamena vaḍḍhante sattavassikaṁyeva naṁ bhikkhūnaṁ santike pabbājesi "evamayaṁ

  *  *  *  *  *  *
  Footnote: 1 Sī., Ma. paññāsati.... 2 Sī. pabbajjābhiratiyā
-------------------------------------------------
[page 176]
  Anantarāyo vaḍḍhitvā accantasukhabhāgī bhavissatī"ti. So "sānusāmaṇero"ti paññāto
  paññavā vattasampanno bahussuto dhammakathiko sattesu mettajjhāsayo hutvā
  devamanussānaṁ piyo ahosi manāpoti sabbaṁ sānusutte āgatanayeneva veditabbaṁ.
       Tassa atītajātiyaṁ mātā yakkhayoniyaṁ nibbatti. Taṁ yakkhā "sānuttherassa
  ayaṁ mātā"ti garucittikārabahulā hutvā mānenti. 1- Evaṁ gacchante kāle puthujjana-
  bhāvassa ādīnavaṁ vibhāvantaṁ viya ekadivasaṁ sānussa yonisomanasikārābhāvā ayoniso
  ummujjantassa 2- vibbhamitukāmatācittaṁ 3- uppajji. Taṁ tassa yakkhinīmātā
  ñatvā manussamātuyā ārocesi "tava putto sānu' vibbhamissāmī'ti cittaṁ
  uppādesi, tasmā tvaṁ:-
           `sānuṁ pabuddhaṁ vajjāsi 4- yakkhānaṁ vacanaṁ 5- idaṁ
            mākāsi pāpakaṁ kammaṁ āvi vā yadi vā raho.
            Sace tvaṁ pāpakaṁ kammaṁ karissasi karosi vā
            na te dukkhā pamutyatthi uppaccāpi palāyato'ti 6-
  evaṁ bhaṇāhī"ti. Evañca pana vatvā yakkhinīmātā tatthevantaradhāyi. Manussamātā
  pana taṁ sutvā paridevasokasamāpannā cetodukkhasamappitā ahosi. Atha sānusāmaṇero
  pubbaṇhasamayaṁ nivāsetvā pattacīvaramādāya mātu santikaṁ upagato mātaraṁ rodamānaṁ
  disvā "amma kiṁ nissāya rodasī"ti vatvā "taṁ nissāyā"ti ca vutto mātu:-
         7- "mataṁ vā amma rodanti yo vā jīvaṁ na dissati
             jīvantaṁ maṁ amma passantī kasmā maṁ amma rodasī"ti
  gāthaṁ abhāsi. 7-

  *  *  *  *  *  *
  Footnote: 1 Sī. paṇāmenti 2 Ma. ummajjantassa 3 Sī. vibbhamitukāmatāya cittaṁ,
  Ma. vibbhamitukāmacittaṁ 4 Sī. sānu mā buddhaṁ vajjāsi 5 Sī. yakkhinivacanaṁ
  6 saṁ.sagā. 15/239/251 sānusutta 7-7 chaṂa. "mataṁ vā amma rodanti,
  yo vā jīvaṁ na dissatī"ti gāthaṁ abhāsi
-------------------------------------------------
[page 177]
     [44] Tassattho:- amma rodantā nāma ñātakā mittā vā attano
  ñātakaṁ mittaṁ vā mataṁ uddissa rodanti paralokaṁ gatattā, yo vā ñātako
  mitto vā jīvaṁ jīvanto desantaraṁ pakkantatāya ca na dissati, taṁ vā uddissa
  rodanti, ubhayampetaṁ mayi na vijjati, evaṁ sante jīvantaṁ 1- dharamānaṁ maṁ purato
  ṭhitaṁ passantī kasmā amma rodasi, maṁ uddissa tava rodanassa kāraṇameva natthīti.
       Taṁ sutvā tassa mātā "maraṇaṁ hetaṁ bhikkhave, yo sikkhaṁ paccakkhāya
  hīnāyāvattatī"ti 2- suttapadānusārena uppabbajanaṁ 3- ariyassa vinaye maraṇanti
  dassentī:-
           "mataṁ vā putta rodanti yo vā jīvaṁ na dissati
            yo ca kāme cajitvāna punarāgacchate idha.
            Taṁ vāpi putta rodanti puna jīvaṁ mato hi so
            kukkuḷā ubbhato tāta kukkuḷaṁ patitumicchasī"ti 4-
  gāthādvayaṁ abhāsi.
       Tattha kāme cajitvānāti nekkhammajjhāsayena vatthukāme pahāya, tañca
  kilesakāmassa tadaṅgappahānavasena veditabbaṁ. Pabbajjā hettha kāmapariccāgo
  adhippeto. Punarāgacchate idhāti idha gehe punadeva āgacchati, hīnāyāvattanaṁ
  sandhāya vadati. Taṁ vāpīti yo pabbajitvā vibbhamati, taṁ vāpi 5- puggalaṁ mataṁ viya
  mādisiyo rodanti. Kasmāti ce? puna jīvaṁ mato hi soti vibbhamanato pacchā
  yo jīvanto, so 6- guṇamaraṇena atthato matoyeva. Idānissa savisesasaṁvegaṁ janetuṁ

  *  *  *  *  *  *
  Footnote: 1 Sī. jīvantaṁ ṭhitaṁ 2 Ma.upari. 14/63/45 sunakkhattasutta [thokaṁ visadisaṁ]
  3 Sī. uppabbajjanaṁ 4 saṁ.sagā. 15/239/252 sānusutta 5 Sī. tañcāpi
  6 Sī. yo vibbhanto pacchā so jīvanto
-------------------------------------------------
[page 178]
  "kukkuḷā"tiādi Vuttaṁ. Tassattho:- ahorattaṁ ādittaṁ viya hutvā ḍahanaṭṭhena
  kukkuḷanirayasadisattā kukkuḷā gihibhāvā anukampantiyā mayā ubbhato uddhato
  tāta sānu kukkuḷaṁ patituṁ icchasi patitukāmosīti.
       Taṁ sutvā sānusāmaṇero saṁvegajāto hutvā vipassanaṁ paṭṭhapetvā 1- na
  cirasseva arahattaṁ pāpuṇi. Tena vuttaṁ apadāne 2- :-
           "bhuñjantaṁ samaṇaṁ disvā vippasannamanāvilaṁ
            ghaṭenodakamādāya siddhatthassa adāsahaṁ.
            Nimmalehi kule svājja 3- vimalo khīṇasaṁsayo
            bhave nibbattamānassa phalaṁ nibbattate subhaṁ. 4-
            Catunavutito 5- kappe udakaṁ yaṁ adāsahaṁ 6-
            duggatiṁ nābhijānāmi dakadānassidaṁ phalaṁ.
            Ekasaṭṭhimhito kappe ekova vimalo ahu
            sattaratanasampanno cakkavattī mahabbalo.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā thero imissā gāthāya vasena "mayhaṁ vipassanārambho
  arahattappatti ca jātā"ti udānavasena tameva gāthaṁ paccudāhāsi.
                      Sānuttheragāthāvaṇṇanā niṭṭhitā.
                            -----------

  *  *  *  *  *  *
  Footnote: 1 Sī. vaḍḍhetvā 2 khu. apa. 32/25/281 udakadāyakattherāpadāna
  3 chaṂa. nimmalo homahaṁ ajja, Sī., Ma. nimmalehi guṇehijja 4 pāli. mama 5 chaṂa.
  catunnavutito 6 Ma. udakaṁ yamadāsahaṁ, i. udakaṁ yaṁ tadā ahaṁ, pāli. udakaṁ adadiṁ tadā
-------------------------------------------------
[page 179]
                   182. 5. Ramaṇīyavihārittheragāthāvaṇṇanā
       yathāpi bhaddo ājaññoti āyasmato ramaṇīyavihārittherassa gāthā. Kā
  uppatti?
       sopi purimabuddhesu katādhikāro tattha tattha bhave puññāni upacinanto ito
  ekanavute kappe vipassiṁ bhagavantaṁ disvā pasannamānaso pañcapatiṭṭhitena vanditvā
  koraṇḍapupphehi pūjaṁ akāsi. So tena puññakammena devesu 1- nibbattitvā
  aparāparaṁ puññāni katvā devamanussesu saṁsaranto imasmiṁ buddhuppāde rājagahe
  aññatarassa seṭṭhissa putto hutvā nibbatto yobbanamadena kāmesu mucchaṁ āpanno
  viharati. So ekadivasaṁ aññataraṁ pāradārikaṁ rājapurisehi vividhā kammakāraṇā 2-
  karīyamānaṁ disvā saṁvegajāto satthu santike dhammaṁ sutvā pabbaji. Pabbajito
  ca rāgacaritatāya niccakālaṁ susammaṭṭhaṁ pariveṇaṁ sūpaṭṭhitaṁ 3- pānīyaparibhojanīyaṁ
  supaññattaṁ mañcapīṭhaṁ katvā viharati. Tena so ramaṇīyavihārītveva paññāyittha.
       So rāgussannatāya ayoniso manasi karitvā sañcetanikaṁ sukkavisaṭṭhiāpattiṁ
  āpajjitvā "dhiratthu maṁ evaṁbhūto saddhādeyyaṁ bhuñjeyyan"ti vippaṭisārī hutvā
  "vibbhamissāmī"ti gacchanto antarāmagge rukkhamūle nisīdi, tena ca maggena sakaṭesu
  gacchantesu eko sakaṭayutto goṇo parissamanto 4- visamaṭṭhāne khalitvā pati, taṁ
  sākaṭikā yugato muñcitvā tiṇodakaṁ datvā parissamaṁ vinodetvā punapi dhure
  yojetvā agamaṁsu. Thero taṁ disvā "yathāyaṁ goṇo sakiṁ khalitvāpi uṭṭhāya sakiṁ 5-
  dhuraṁ vahati, evaṁ mayāpi kilesavasena sakiṁ khalitenāpi vutthāya samaṇadhammaṁ kātuṁ
  vaṭṭatī"ti yoniso ummujjanto 6- nivattitvā upālittherassa attano pavattiṁ

  *  *  *  *  *  *
  Footnote: 1 Sī. devaloke 2 Ma. vividhakammakaraṇaṁ 3 Ma. supatiṭṭhitaṁ
  4 Sī. parissanto 5 Sī., Ma. sakaṁ 6 Sī. upapajjanto
-------------------------------------------------
[page 180]
  Ācikkhitvā tena vuttavidhinā āpattito vuṭṭhahitvā sīlaṁ pākatikaṁ katvā vipassanaṁ
  paṭṭhapetvā na cirasseva arahattaṁ pāpuṇi. Tena vuttaṁ apadāne 1- :-
           "akkantañca padaṁ disvā cakkālaṅkārabhūsitaṁ
            padenānupadaṁ yanto vipassissa mahesino.
            Koraṇḍaṁ pupphitaṁ disvā samūlaṁ pūjitaṁ mayā
            haṭṭho haṭṭhena cittena avandiṁ padamuttamaṁ.
            Ekanavutito kappe yaṁ pupphamabhipūjayiṁ
            duggatiṁ nābhijānāmi buddhapūjāyidaṁ phalaṁ.
            Sattapaññāsakappamhi eko vītamalo ahuṁ
            sattaratanasampanno cakkavattī mahabbalo.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā vimuttisukhaṁ anubhavanto attano pubbabhāgapaṭipattiyā
  saddhiṁ ariyadhammādhigamanadīpaniṁ:-
        2- "yathāpi bhaddo ājañño khalitvā patitiṭṭhati
            evaṁ dassanasampannaṁ sammāsambuddhasāvakan"ti
  gāthaṁ abhāsi. 2-
     [45] Tattha khalitvāti pakkhalitvā. Patitiṭṭhatīti patiṭṭhahati, punadeva yathāṭhāne
  tiṭṭhati. Evanti yathā bhaddo usabhājānīyo bhāraṁ vahanto parissamappatto visamaṭṭhānaṁ
  āgamma ekavāraṁ pakkhalitvā patito na tattakena dhuraṁ chaḍḍeti, thāmajava 3-
  parakkamasampannatāya pana khalitvāpi patitiṭṭhati, attano sabhāveneva ṭhatvā bhāraṁ

  *  *  *  *  *  *
  Footnote: 1 khu.apa. 32/35/282 koraṇḍapupphiyattherāpadāna 2-2 chaṂa. "yathāpi bhaddo ājañño,
  khalitvā patitiṭṭhatī"ti gāthaṁ abhāsi 3 Sī. thāmavīriYu....
-------------------------------------------------
[page 181]
  Vahati, evaṁ kilesaparissamappatto kiriyāparādhena khalitvā taṁ khalitaṁ thāmaviriya-
  sampattitāya 1- paṭipākatikaṁ katvā maggasammādiṭṭhiyā dassanasampannaṁ, tatoeva
  sammāsambuddhassa savanante ariyāya jātiyā jātatāya sāvakaṁ, tassa ure
  vāyāmajanitābhijātitāya 2- orasaṁ puttaṁ bhaddājānīyasadisakiccatāya ājānīyanti ca maṁ
  dhāretha upadhārethāti attho.
                   Ramaṇīyavihārittheragāthāvaṇṇanā niṭṭhitā.
                           -------------
                     183. 6. Samiddhittheragāthāvaṇṇanā
       saddhāyāhaṁ pabbajitoti āyasmato samiddhittherassa gāthā. Kā uppatti?
       ayampi purimabuddhesu katādhikāro tattha tattha bhave puññāni upacinanto
  ito catunavute kappe siddhatthaṁ bhagavantaṁ passitvā pasannamānaso savaṇṭāni pupphāni
  kaṇṇikabaddhāni gahetvā pūjesi. So tena puññakammena devaloke nibbattitvā
  aparāparaṁ puññāni katvā sugatīsuyeva parivattento imasmiṁ buddhuppāde rājagahe
  kulagehe nibbatti. Tassa jātakālato 3- paṭṭhāya taṁ kulaṁ dhanadhaññādīhi vaḍḍhi,
  attabhāvo cassa abhirūpo dassanīyo guṇavā, iti vibhavasamiddhiyā ca guṇasamiddhiyā
  ca samiddhītveva paññāyittha. So bimbisārasamāgame buddhānubhāvaṁ disvā paṭiladdha-
  saddho pabbajitvā bhāvanāya yuttappayutto viharanto bhagavati tapodārāme viharante
  ekadivasaṁ evaṁ cintesi "lābhā vata me satthā arahaṁ sammāsambuddho, svākkhāte
  cāhaṁ dhammavinaye pabbajito, sabrahmacārī ca me sīlavanto kalyāṇadhammā"ti. Tassevaṁ
  cintentassa uḷāraṁ pītisomanassaṁ udapādi. Taṁ asahanto māro pāpimā therassa

  *  *  *  *  *  *
  Footnote:1 Sī. thāmavīriyasamappattiyā 2 Sī. ure vāsamajanīti tāyābhijātitāya 3 Sī. jātadivasato
-------------------------------------------------
[page 182]
  Avidūre mahantaṁ bheravasaddamakāsi, paṭhaviyā undriyanakālo viya ahosi. Thero
  bhagavato tamatthaṁ ārocesi. Bhagavā "māro tuyhaṁ vicakkhukammāya ceteti, gaccha
  bhikkhu tattha acintetvā viharāhī"ti āha. Thero tattha gantvā viharanto na
  cirasseva vipassanaṁ ussukkāpetvā arahattaṁ pāpuṇi. Tena vuttaṁ apadāne 1- :-
           "kaṇikāraṁva jotantaṁ nisinnaṁ pabbatantare
            obhāsentaṁ disā sabbā siddhatthaṁ narasārathiṁ.
            Dhanuṁ advejjhaṁ katvāna usuṁ sannayhahaṁ tadā 2-
            pupphaṁ savaṇṭaṁ chetvāna buddhassa abhiropayiṁ.
            Catunnavutito kappe yaṁ pupphamabhiropayiṁ
            duggatiṁ nābhijānāmi buddhapūjāyidaṁ phalaṁ.
            Ekapaññāsito kappe eko āsiṁ jutindharo
            sattaratanasampanno cakkavattī mahabbalo.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā tattheva viharantassa therassa khīṇāsavabhāvaṁ ajānanto
  purimanayeneva māro mahantaṁ bheravasaddaṁ akāsi. Taṁ sutvā thero abhīto acchambhī
  "tādisānaṁ mārānaṁ satampi sahassampi mayhaṁ lomampi na kampetī"ti aññaṁ
  byākaronto:-
         3- "saddhāyāhaṁ pabbajito agārasmānagāriyaṁ
             sati paññā ca me vuḍḍhā cittañca susamāhitaṁ
             kāmaṁ karassu rūpāni neva maṁ byādhayissasī"ti
  gāthaṁ abhāsi 3-.

  *  *  *  *  *  *
  Footnote: 1 khu.apa. 32/30/281 salaḷamāliyattherāpadāna 2 Sī. sandhāyahaṁ tadā
  3-3 chaṂa. "saddhāyāhaṁ pabbajito"ti gāthaṁ abhāsi
-------------------------------------------------
[page 183]
      [46] Tattha saddhāyāti dhammacchandasamuṭṭhānāya kammaphalasaddhāya ceva
  ratanattayasaddhāya ca. Ahanti attānaṁ niddisati. 1- Pabbajitoti upagato. 2- Agārasmāti
  gehato gharāvāsato vā. Anagāriyanti pabbajjaṁ, sā hi yaṁ kiñci kasivāṇijjādikammaṁ
  `agārassa hitan'ti agāriyaṁ nāma, tadabhāvato "anagāriyā"ti vuccati. Sati paññā
  ca me vuḍḍhāti saraṇalakkhaṇā sati, pajānanalakkhaṇā paññāti ime dhammā
  vipassanākkhaṇato 3- paṭṭhāya maggapaṭipāṭiyā yāva arahattā me vuḍḍhā vaḍḍhitā,
  na dāni vaḍḍhetabbā atthi, satipaññā vepullappattāti dasseti. Cittañca
  susamāhitanti aṭṭhasamāpattivasena ceva lokuttarasamādhivasena 4- ca cittaṁ me suṭṭhu
  samāhitaṁ, na dāni tassa samādhātabbaṁ atthi, samādhi vepullappattoti dasseti.
  Tasmā kāmaṁ karassu rūpānīti pāpima maṁ uddissa yāni kānici vippakārāni
  yathāruciṁ karohi, tehi pana neva maṁ byādhayissasi mama sarīrakampanamattampi kātuṁ
  na sakkhissasi, kuto cittaññathattaṁ. Tasmā tava kiriyā appaṭicchitapahenakaṁ viya
  na kiñci atthaṁ sādheti, kevalaṁ tava cittavighātamattaphalāti thero māraṁ tajjesi.
  Taṁ sutvā māro "jānāti maṁ samaṇo"ti tatthevantaradhāyi.
                     Samiddhittheragāthāvaṇṇanā niṭṭhitā.
                          --------------
                     184. 7. Ujjayattheragāthāvaṇṇanā
       namo te buddha vīratthūti āyasmato ujjayattherassa gāthā. Kā uppatti?
       ayampi purimabuddhesu katādhikāro tattha tattha bhave puññāni karonto ito

  *  *  *  *  *  *
  Footnote: 1 Sī. uddisati 2 Ma. pabbajjaṁ upagato
  3 poṭṭhakesu vipassanālakkhaṇatoti pāṭho dissati 4 Sī. lokuttaradhammādivasena
-------------------------------------------------
[page 184]
  Dvānavute kappe tissaṁ bhagavantaṁ passitvā pasannamānaso kaṇikārapupphehi pūjaṁ
  akāsi. So tena puññakammena devaloke nibbattitvā aparāparaṁ puññāni katvā
  devamanussesu saṁsaranto imasmiṁ buddhuppāde rājagahe aññatarassa sotthiya- 1-
  brāhmaṇassa putto hutvā nibbatti, ujjayotissa nāmaṁ ahosi. So vayappatto
  tiṇṇaṁ vedānaṁ pāragū hutvā tattha sāraṁ apassanto upanissayasampattiyā codiyamāno
  veḷuvanaṁ gantvā satthu santike dhammaṁ sutvā paṭiladdhasaddho pabbajitvā cariyānukūlaṁ
  kammaṭṭhānaṁ gahetvā araññe viharanto vipassanaṁ vaḍḍhetvā na cirasseva arahattaṁ
  pāpuṇi. Tena vuttaṁ apadāne 2- :-
           "kaṇikāraṁ pupphitaṁ disvā ocinitvānahaṁ tadā
            tissassa abhiropesiṁ oghatiṇṇassa tādino.
            Dvenavute ito kappe yaṁ pupphamabhiropayiṁ
            duggatiṁ nābhijānāmi buddhapūjāyidaṁ phalaṁ.
            Pañcatiṁse ito kappe aruṇapāṇīti 3- vissuto
            sattaratanasampanno cakkavattī mahabbalo.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā satthu santikaṁ gantvā vanditvā ekamantaṁ nisīditvā
  bhagavato thomanākārena aññaṁ byākaronto:-
        4- "namo te buddha vīratthu vippamuttosi sabbadhi
            tuyhāpadāne viharaṁ viharāmi anāsavo"ti
  gāthaṁ abhāsi. 4-

  *  *  *  *  *  *
  Footnote: 1 chaṂa. sottiYu... 2 khu.apa. 32/1/278 kaṇikārapupphiyattherāpadāna
  3 Sī. aruṇabaloti 4-4 chaṂa. "namo te buddha vīratthū"ti gāthaṁ abhāsi
-------------------------------------------------
[page 185]
       [47] Tattha namoti paṇāmakittanaṁ. Teti paṇāmakiriyāya sampadānakittanaṁ,
  tuyhanti attho. Buddha vīrāti ca bhagavato ālapanaṁ. Bhagavā hi yathā abhiññeyyādi-
  bhedassa atthassa abhiññeyyādibhedena sayambhūñāṇena anavasesato buddhattā
  "buddho"ti vuccati. Evaṁ pañcannampi mārānaṁ abhippamaddanavasena padahantena mahatā
  viriyena samannāgatattā "vīro"ti vuccati. Atthūti hotu, tassa "namo"ti iminā
  sambandho. Vippamuttosi sabbadhīti sabbehi kilesehi sabbasmiṁ ca saṅkhāragate
  vippamutto visaṁyutto asi bhavasi, na tayā kiñci avippamuttaṁ nāma atthi, yatohaṁ
  tuyhāpadāne viharaṁ, viharāmi anāsavoti tuyhaṁ tava apadāne ovāde gatamagge
  paṭipatticariyāya viharaṁ yathāsatti yathābalaṁ paṭipajjanto kāmāsavādīnaṁ catunnampi
  āsavānaṁ suppahīnattā anāsavo viharāmi, tādisassa namo te buddha vīratthūti.
                     Ujjayattheragāthāvaṇṇanā niṭṭhitā.
                          --------------
                     185. 8. Sañjayattheragāthāvaṇṇanā
       yato ahanti āyasmato sañjayattherassa gāthā. Kā uppatti?
       sopi purimabuddhesu katādhikāro tattha tattha vivaṭṭūpanissayaṁ puññaṁ upacinanto
  vipassissa bhagavato kāle mahati pūge saṅkittivasena 1- vatthuṁ saṁgharitvā 2- ratanattayaṁ
  uddissa puññaṁ karonto sayaṁ daliddo hutvā nesaṁ gaṇādīnaṁ 3- puññakiriyāya
  byāvaṭo ahosi. Kālena kālaṁ bhagavantaṁ upasaṅkamitvā vanditvā pasannamānaso
  bhikkhūnañca taṁ taṁ veyyāvaccaṁ akāsi. So tena puññakammena devaloke nibbatto
  aparāparaṁ puññāni katvā sugatīsuyeva saṁsaranto imasmiṁ buddhuppāde rājagahe

  *  *  *  *  *  *
  Footnote: 1 Sī. mahatīsu parisāsu kittivasena 2 Sī. saṁharitvā 3 Sī. janasaṅgahaṇādivasena
-------------------------------------------------
[page 186]
  Vibhavasampannassa brāhmaṇassa putto hutvā nibbatti sañjayo nāma nāmena, so
  vayappatto brahmāyupokkharasātiādike abhiññāte brāhmaṇe sāsane abhippasanne
  disvā sañjātappasādo satthāraṁ upasaṅkami. Tassa satthā dhammaṁ desesi. So dhammaṁ
  sutvā sotāpanno ahosi. Aparabhāge pabbaji. Pabbajanto ca khuraggeyeva chaḷabhiñño
  ahosi. Tena vuttaṁ apadāne 1- :-
          "vipassissa bhagavato mahāpūgagaṇo ahu
            veyyāvaccakaro āsiṁ sabbakiccesu vāvaṭo.
            Deyyadhammo ca me natthi sugatassa mahesino
            avandiṁ satthuno pāde vippasannena cetasā.
            Ekanavutito kappe veyyāvaccaṁ akāsahaṁ
            duggatiṁ nābhijānāmi veyyāvaccassidaṁ phalaṁ.
            Ito ca aṭṭhame kappe rājā āsiṁ sucintito
            sattaratanasampanno cakkavattī mahabbalo.
            Kilesā jhāpitā mayhaṁ .pe. Kataṁ buddhassa sāsanan"ti.
       Chaḷabhiñño pana hutvā aññaṁ byākaronto:-
        2- "yato ahaṁ pabbajito agārasmā anāgāriyaṁ
            nābhijānāmi saṅkappaṁ anariyaṁ dosasaṁhitan"ti
  gāthaṁ abhāsi. 2-
       [48] Tattha yato ahaṁ pabbajitoti yato pabhūti yato paṭṭhāya ahaṁ pabbajito.
  Pabbajitakālato paṭṭhāya nābhijānāmi saṅkappaṁ, anariyaṁ dosasaṁhitanti rāgādidosasaṁhitaṁ,
  tatoeva anariyaṁ nihīnaṁ, ariyehi vā anaraṇīyatāya anariyehi araṇīyatāya ca anariyaṁ

  *  *  *  *  *  *
  Footnote: 1 khu.apa. 32/51/192 veyyāvaccakattherāpadāna 2-2 "yato ahaṁ pabbajito"ti gāthaṁ abhāsi
-------------------------------------------------
[page 187]
  Pāpaṁ ārammaṇe abhūtaguṇādisaṅkappanato "saṅkappo"ti laddhanāmaṁ kāmavitakkādi-
  micchāvitakkaṁ uppāditaṁ nābhijānāmīti, "khuraggeyeva mayā arahattaṁ pattan"ti aññaṁ
  byākāsi.
                     Sañjayattheragāthāvaṇṇanā niṭṭhitā.
                          --------------
                   186. 9. Rāmaṇeyyakattheragāthāvaṇṇanā
       cihacihābhinaditeti āyasmato rāmaṇeyyakattherassa gāthā. Kā uppatti?
       ayampi purimabuddhesu katādhikāro tattha tattha bhave puññāni upacinanto
  sikhissa bhagavato kāle kulagehe nibbattitvā viññutaṁ patto bhagavantaṁ disvā
  pasannamānaso pupphehi pūjaṁ akāsi. So tena puññakammena devaloke nibbatto
  aparāparaṁ puññāni katvā sugatīsueva parivattento imasmiṁ buddhuppāde sāvatthiyaṁ
  ibbhakule 1- nibbattitvā vayappatto jetavanapaṭiggahaṇe 2- sañjātappasādo
  pabbajitvā cariyānukūlaṁ kammaṭṭhānaṁ gahetvā araññe viharati. Tassa attano
  sampattiyā pabbajitasāruppāya ca 3- paṭipattiyā pāsādikabhāvato rāmaṇeyyakotveva
  samaññā ahosi. Athekadivasaṁ māro theraṁ bhiṁsāpetukāmo bheravasaddaṁ akāsi. Taṁ sutvā
  thero thirapakatitāya tena asantasanto "māro ayan"ti ñatvā tattha anādaraṁ
  dassento:-
        4- "cihacihābhinadite sippikābhirutehi ca
            na me taṁ phandati cittaṁ ekattanirataṁ hi me"ti
  gāthaṁ abhāsi. 4-

  *  *  *  *  *  *
  Footnote: 1 Sī. iddhe kule 2 Sī. jetavanapaṭiggahaṇakāle 3 Ma. pabbajitasāruppāyeva
  4-4 chaṂa. "cihacihābhinadite"ti gāthaṁ abhāsi
-------------------------------------------------
[page 188]
       [49] Tattha cihacihābhinaditeti cihacihāti abhiṇhaṁ pavattasaddatāya "cihacihā"ti
  laddhanāmānaṁ vaṭṭakānaṁ abhinādanimittaṁ, viravahetūti attho. Sippikābhirutehi cāti
  sippikā vuccanati devakā paranāmakā gelaññena chātakisadārakākārā sākhāmigā.
  "mahākalandakā"ti Keci. Sippikānaṁ abhirutehi mahāviravehi, hetumhi cetaṁ karaṇavacanaṁ,
  taṁ hetūti attho. Na me taṁ phandati cittanti mama cittaṁ na phandati na calati. 1-
  Idaṁ vuttaṁ hoti:- imasmiṁ araññe viravahetu sippikābhirutahetu viya pāpima tava
  vissarakaraṇahetu mama cittaṁ kammaṭṭhānato na paripatatīti. Tattha kāraṇamāha
  "ekattanirataṁ hi me"ti. Hisaddo hetuattho, yasmā mama cittaṁ gaṇasaṅgaṇikaṁ
  pahāya ekatte ekībhāve, bahiddhā vā vikkhepaṁ pahāya ekatte ekaggatāya,
  ekatte ekasabhāve vā nibbāne nirataṁ abhirataṁ, tasmā kammaṭṭhānato na phandati
  na lavatīti, 2- imaṁ kira gāthaṁ vadantoeva thero vipassanaṁ vaḍḍhetvā arahattaṁ
  pāpuṇi. Tena vuttaṁ apadāne 3- :-
           "suvaṇṇavaṇṇo bhagavā sataraṁsī patāpavā
            caṅkamanaṁ samāruḷho mettacitto sikhīsabho.
            Pasannacitto sumano vanditvā ñāṇamuttamaṁ
            minelapupphaṁ paggayha buddhassa abhiropayiṁ.
            Ekatiṁse ito kappe yaṁ pupphamabhipūjayiṁ
            duggatiṁ nābhijānāmi buddhapūjāyidaṁ 4- phalaṁ.
            Ekūnatiṁsakappamhi sumeghaghananāmako 5-
            sattaratanasampanno cakkavattī mahabbalo.
            Kilesā jhāpitā mayhaṁ .pe. Kataṁ buddhassa sāsanan"ti.

  *  *  *  *  *  *
  Footnote: 1 chaṂa. na cavati 2 chaṂa. na cavatīti 3 khu.apa. 32/5/278 minelapupphiyattherāpadāna
  4 Sī. pupphapūjāyidaṁ 5 Sī. sumeghayasanāmako
-------------------------------------------------
[page 189]
                Ayameva ca therassa aññābyākaraṇagāthā ahosi.
                   Rāmaṇeyyakattheragāthāvaṇṇanā niṭṭhitā.
                          --------------
                     187. 10. Vimalattheragāthāvaṇṇanā
       dharaṇī ca siñcati vāti āyasmato vimalattherassa gāthā. Kā uppatti?
       sopi purimabuddhesu katādhikāro tattha tattha bhave vivaṭṭūpanissayaṁ kusalaṁ
  upacinanto vipassissa bhagavato kāle saṅkhadhamanakule nibbattitvā viññutaṁ patto
  tasmiṁ sippe nipphattiṁ gato ekadivasaṁ vipassiṁ bhagavantaṁ passitvā pasannamānaso
  saṅkhadhamanena pūjaṁ katvā tato paṭṭhāya kālena kālaṁ satthu upaṭṭhānaṁ akāsi.
  So tena puññakammena devaloke nibbattitvā aparāparaṁ puññāni katvā deva-
  manussesu saṁsaranto kassapassa bhagavato kāle "anāgate me vimalo visuddho kāyo
  hotū"ti bodhirukkhaṁ gandhodakehi nahāpesi, cetiyaṅgaṇabodhiyaṅgaṇesu āsanāni 1-
  dhovāpesi, bhikkhūnampi kiliṭṭhe samaṇaparikkhāre dhovāpesi.
       So tato cavitvā devesu ca manussesu ca parivattento imasmiṁ buddhuppāde
  rājagahe ibbhakule 2- nibbatti. Tassa mātukucchiyaṁ vasantassa nikkhamantassa ca kāyo
  pittisemhādīhi asaṅkiliṭṭho padumapalāse udakabindu viya alaggo pacchimabhavikabodhi-
  sattassa viya suvisuddho ahosi, tenassa vimalotveva nāmaṁ akaṁsu. So vayappatto
  rājagahappavesane buddhānubhāvaṁ disvā paṭiladdhasaddho pabbajitvā kammaṭṭhānaṁ
  gahetvā kosalaraṭṭhe pabbataguhāyaṁ viharati. Athekadivasaṁ cātuddhīpika 3- mahāmegho sakalaṁ

  *  *  *  *  *  *
  Footnote: 1 Sī. āsanādīni 2 Sī. iddhe kule 3 Sī. cātuddīpaka...
-------------------------------------------------
[page 190]
  Cakkavāḷagabbhaṁ pattharitvā pāvassi. Vivaṭṭaṭṭhāyimhi buddhānaṁ cakkavattīnañca
  dharamānakāleeva kira evaṁ vassati. Ghammapariḷāhavūpasamato 1- utusappāyalābhena therassa
  cittaṁ samāhitaṁ ahosi ekaggaṁ. So samāhitacitto tāvadeva vipassanaṁ ussukkāpetvā
  maggapaṭipāṭiyā arahattaṁ pāpuṇi. Tena vuttaṁ apadāne 2- :-
           "vipassino 3- bhagavato ahosiṁ saṅkhadhammako
            niccupaṭṭhānayuttomhi sugatassa mahesino.
            Upaṭṭhānaphalaṁ passa lokanāthassa tādino
            saṭṭhi tūriyasahassāni parivārenti maṁ sadā.
            Ekanavutito kappe upaṭṭhahiṁ mahāisiṁ
            duggatiṁ nābhijānāmi upaṭṭhānassidaṁ phalaṁ.
            Catuvīse ito kappe mahānigghosanāmakā
            soḷasāsiṁsu rājāno cakkavattī mahabbalā.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā katakiccatāya tuṭṭhamānaso udāna udānento:-
        4- "dharaṇī ca siñcati vāti māluto vijjutā carati nabhe
            upasammanti vitakkā cittaṁ susamāhitaṁ maman"ti
  gāthaṁ abhāsi. 4-
       [50] Tattha dharaṇīti paṭhavī, sā hi sakalaṁ dharādharaṁ dhāretīti "dharaṇī"ti
  vuccati. Siñcatīti samantato nabhaṁ pūretvā abhippavassato mahāmeghassa vuṭṭhidhārāhi
  siñcati. Vāti mālutoti udakaphusitasammissatāya sītalo vāto vāyati. Vijjutā carati

  *  *  *  *  *  *
  Footnote: 1 Sī. sabbapariḷāha... 2 khu.apa. 32/56/192 buddhupaṭṭhākattherāpadāna
  3 chaṂa. vipassissa 4-4 chaṂa. "dharaṇī ca siñcati vāti, māluto"ti gāthaṁ abhāsi
-------------------------------------------------
[page 191]
  Nabheti tattha tattha gajjatā gaḷagaḷāyatā mahāmeghato niccharantiyo sateratā
  ākāse ito cito ca vicaranti. Upasammanti 1- vitakkāti utusappāyasiddhena
  samathavipassanādhigamena pubbabhāge tadaṅgādivasena vūpasantā hutvā kāmavitakkādayo
  sabbepi nava mahāvitakkā ariyamaggādhigamena upasamanti, anavasesato samucchijjantīti.
  Vattamānasamīpatāya ariyamaggakkhaṇaṁ vattamānaṁ katvā vadati. Atītatthe vā etaṁ
  paccuppannavacanaṁ. Cittaṁ susamāhitaṁ mamanti 2- tatoeva lokuttarasamādhinā mama cittaṁ
  suṭṭhu samāhitaṁ, na dāni tassa samādhāne kiñci kātabbaṁ atthīti thero aññaṁ
  byākāsi.
                      Vimalattheragāthāvaṇṇanā niṭṭhitā.
                     Paramatthadīpaniyā theragāthāsaṁvaṇṇanāya
                        pañcamavaggavaṇṇanā niṭṭhitā.
                           -------------

  *  *  *  *  *  *
  Footnote: 1 chaṂa. upasamanti 2 chaṂa. mamāti
-------------------------------------------------
[page 192]
                             6. Chaṭṭhavagga
                   188. 1. Godhikādicatuttheragāthāvaṇṇanā
       vassati devotiādikā catasso godhiko, subāhu, valliyo, uttiyoti imesaṁ
  catunnaṁ therānaṁ gāthā. 1- Kā uppatti?
       imepi purimabuddhesu katādhikārā tattha tattha bhave puññāni upacinantā
  ito catunavute kappe siddhatthassa bhagavato kāle kulagehe nibbattitvā viññutaṁ
  patvā aññamaññaṁ sahāyā hutvā vicariṁsu. Tesu eko siddhatthaṁ bhagavantaṁ piṇḍāya
  carantaṁ disvā kaṭacchubhikkhaṁ adāsi. Dutiyo pasannacitto hutvā pañcapatiṭṭhitena
  vanditvā añjaliṁ paggaṇhi. Tatiyo pasannacitto ekena pupphahatthena bhagavantaṁ
  pūjesi. Catuttho sumanapupphehi pūjamakāsi. Evaṁ te satthari cittaṁ pasādetvā pasutena
  tena puññakammena devaloke nibbattitvā puna aparāparaṁ puññāni katvā
  devamanussesu saṁsarantā kassapassa bhagavato kāle kulagehe nibbattitvā sahāyakā
  hutvā sāsane pabbajitvā samaṇadhammaṁ katvā amhākaṁ bhagavato kāle pāvāyaṁ
  catunnaṁ mallarājānaṁ puttā hutvā nibbattiṁsu. Tesaṁ godhiko, subāhu, villiyo,
  uttiyoti nāmāni akaṁsu. Aññamaññaṁ piyasahāyā 2- ahesuṁ. Te kenacideva karaṇīyena
  kapilavatthuṁ agamaṁsu. Tasmiṁ ca samaye satthā kapilavatthuṁ gantvā nigrodhārāme
  vasanto yamakapāṭihāriyaṁ dassetvā suddhodanappamukhe sakyarājāno damesi. Tadā
  tepi cattāro mallarājaputtā pāṭihāriyaṁ disvā laddhappasādā pabbajitvā
  vipassanākammaṁ karontā na cirasseva saha paṭisambhidāhi arahattaṁ pāpuṇiṁsu. Tena
  vuttaṁ apadāne 3- :-

  *  *  *  *  *  *
  Footnote: 1 Sī. gāthāyo 2 Ma. sucisahāyakā 3 khu.apa. 32/1-23/194 bhikkhadāyivagga
-------------------------------------------------
[page 193]
           "suvaṇṇavaṇṇaṁ Sambuddhaṁ āhutīnaṁ paṭiggahaṁ
         1- pavarā abhinikkhantaṁ vanā nibbanamāgataṁ. 1-
            Kaṭacchubhikkhaṁ pādāsiṁ siddhatthassa mahesino
            paññāya upasantassa mahāvīrassa tādino.
            Padenānupadāyantaṁ nibbāpente mahājanaṁ
            uḷārā vitti me jātā buddhe ādiccabandhune.
            Catunnavutito kappe yaṁ dānamadadiṁ tadā
            duggatiṁ nābhijānāmi bhikkhādānassidaṁ phalaṁ.
            Sattāsītimhito kappe mahāreṇusanāmakā
            sattaratanasampannā sattete cakkavattino.
            Kilesā jhāpitā mayhaṁ .pe. Kataṁ buddhassa sāsanan"ti.
                       Godhiko thero.
           "suvaṇṇavaṇṇaṁ Sambuddhaṁ nisabhājāniyaṁ yathā
            tidhāpabhinnaṁ mātaṅgaṁ kuñjaraṁva mahesinaṁ.
            Obhāsentaṁ disā sabbā uḷurājaṁva pūritaṁ
            rathiyaṁ paṭipajjantaṁ lokajeṭṭhaṁ apassahaṁ.
            Ñāṇe cittaṁ pasādetvā paggahetvāna añjaliṁ
            pasannacitto sumano siddhatthamabhivādayiṁ.
            Catunnavutito kappe yaṁ kammamakariṁ tadā
            duggatiṁ nābhijānāmi ñāṇasaññāyidaṁ phalaṁ.
            Tesattatimhito kappe soḷasāsuṁ naruttamā

  *  *  *  *  *  *
  Footnote: 1-1 pāli. pavanā abhinikkhantaṁ, vānā nibbānamāgataṁ
-------------------------------------------------
[page 194]
            Sattaratanasampannā cakkavattī mahabbalā.
            Kilesā jhāpitā mayhaṁ .pe. Kataṁ buddhassa sāsanan"ti.
                        Subāhutthero.
           "tivarāyaṁ Nivāsīhaṁ ahosiṁ māliko tadā
            addasaṁ virajaṁ buddhaṁ siddhatthaṁ lokapūjitaṁ.
            Pasannacitto sumano pupphahatthamadāsahaṁ
            yattha yatthupapajjāmi tassa kammassa vāhasā.
            Anubhomi phalaṁ iṭṭhaṁ pubbe sukatamattano
            parikkhitto sumallehi pupphadānassidaṁ phalaṁ.
            Catunnavutito kappe yaṁ pupphamabhiropayiṁ
            duggatiṁ nābhijānāmi pupphapūjāyidaṁ phalaṁ.
            Catunnavutupādāya ṭhapetvā vattamānakaṁ
            pañcarājasatā tattha najjasamasanāmakā.
            Kilesā jhāpitā mayhaṁ .pe. Kataṁ buddhassa sāsanan"ti.
                        Valliyo thero.
           "siddhatthassa Bhagavato jātipupphamadāsahaṁ
            pādesu satta pupphāni hāsenokiritāni me.
            Tena kammenahaṁ ajja abhibhomi narāmare
            dhāremi antimaṁ dehaṁ sammāsambuddhasāsane.
            Catunnavutito kappe yaṁ pupphamabhiropayiṁ
            duggatiṁ nābhijānāmi pupphapūjāyidaṁ phalaṁ.
-------------------------------------------------
[page 195]
            Samantagandhanāmāsuṁ terasa cakkavattino
            ito pañcamake kappe cāturantā janādhipā.
            Kilesā jhāpitā mayhaṁ .pe. Kataṁ buddhassa sāsanan"ti.
                       Uttiyo thero.
       Arahattaṁ pana patvā ime cattāropi therā loke pākaṭā paññātā
  rājarājamahāmattehi 1- sakkatā garukatā hutvā araññe saheva viharanti. Athekadā
  rājā bimbisāro te cattāro there rājagahaṁ upagate upasaṅkamitvā vanditvā
  temāsaṁ vassāvāsatthāya nimantetvā tesaṁ pāṭiyekkaṁ kuṭikāyo kāretvā sati-
  sammosena na chādesi. Therā acchannāsu kuṭikāsu viharanti. Vassakāle devo
  na vassati. Rājā "kiṁ nu kho kāraṇaṁ devo na vassatī"ti cintento taṁ kāraṇaṁ
  ñatvā tā kuṭikāyo chādāpetvā mattikākammaṁ cittakammañca kārāpetvā kuṭikāmahaṁ
  karonto mahato bhikkhusaṁghassa dānaṁ adāsi. Therā rañño anukampāya kuṭikāyo
  pavisitvā mettāsamāpattiyo samāpajjiṁsu. Athuttarapācīnadisato mahāmegho uṭṭhahitvā
  therānaṁ samāpattito vuṭṭhānakkhaṇeyeva vassituṁ ārabhi. Tesu godhikatthero samāpattito
  vuṭṭhāya saha meghagajjitena:-
           [51] "vassati Devo yathā sugītaṁ
                 channā me kuṭikā sukhā nivātā
                 cittaṁ susamāhitañca mayhaṁ
                 atha ce patthayasi pavassa devā"ti
  imaṁ gāthaṁ abhāsi.

  *  *  *  *  *  *
  Footnote: 1 Sī...ṃahāmaccehi
-------------------------------------------------
[page 196]
       Tattha vassatīti siñcati vuṭṭhidhāraṁ pavecchati. Devoti megho. Yathā sugītanti
  sundaragītaṁ viya gajjantoti adhippāyo. Megho hi vassanakāle satapaṭalasahassapaṭalo
  uṭṭhahitvā thanayanto vijjutā nicchārentova sobhati, na kevalo. Tasmā
  siniddhamadhuragambhīranigghoso 1- vassati devoti dasseti. Tena saddato anupapīḷitaṁ āha
  "channā me kuṭikā sukhā nivātā"ti. Yathā na devo vassati, evaṁ tiṇādīhi chāditā ayaṁ
  me kuṭikā, tena vuṭṭhivassena anupapīḷitaṁ āha. Paribhogasukhassa utusappāyautusukhassa
  ca sabbhāvato sukhā. Phusitaggaḷapihitavātapānatāhi vātaparissayarahitā.
  Ubhayenapi āvāsasappāyavasena anupapīḷitaṁ āha. Cittaṁ susamāhitañca
  mayhanti cittañca mama suṭṭhu samāhitaṁ anuttarasamādhinā nibbānārammaṇe suṭṭhu
  appitaṁ, etena abbhantaraparissayābhāvato appossukkataṁ dasseti. Atha ce patthayasīti
  atha idāni patthayasi ce, yadi icchasi. Pavassāti siñca udakaṁ paggharavuṭṭhidhāraṁ
  paveccha. Devāti meghaṁ ālapati.
                     Godhikattheragāthāvaṇṇanā niṭṭhitā.
                          --------------
                     189. 2. Subāhuttheragāthāvaṇṇanā
       [52] Itarehi vuttagāthāsu tatiyapadeeva viseso. Tattha subāhunā vuttagāthāyaṁ
  cittaṁ susamāhitañca kāyeti mama cittaṁ karajakāye kāyagatāsatibhāvanāvasena suṭṭhu
  samāhitaṁ sammadeva appitaṁ. Ayaṁ hi thero kāyagatāsatibhāvanāvasena paṭiladdhajhānaṁ
  pādakaṁ katvā vipassanaṁ vaḍḍhetvā arahattaṁ pāpuṇi. Taṁ sandhāyāha "cittaṁ
  susamāhitañca kāye"ti.
                     Subāhuttheragāthāvaṇṇanā niṭṭhitā.

  *  *  *  *  *  *
  Footnote: 1 Sī....ṇigghosova
-------------------------------------------------
[page 197]
                     190. 3. Valliyattheragāthāvaṇṇanā
       [53] Valliyattheragāthāyaṁ tassaṁ viharāmi appamattoti tassaṁ kuṭikāyaṁ
  appamādapaṭipattiyā matthakaṁ pāpitattā appamatto ariyavihārūpasaṁhitena dibba-
  vihārādisaṁhitena 1- ca iriyāpathavihārena viharāmi, attabhāvaṁ pavattemīti vuttaṁ hoti.
                     Valliyattheragāthāvaṇṇanā niṭṭhitā.
                           ------------
                     191. 4. Uttiyattheragāthāvaṇṇanā
       [54] Uttiyattherena vuttagāthāyaṁ adutiyoti asahāyo, kilesasaṅgaṇikāya
  gaṇasaṅgaṇikāya ca virahitoti attho.
                     Uttiyattheragāthāvaṇṇanā niṭṭhitā.
                    Catunnaṁ therānaṁ gāthāvaṇṇanā niṭṭhitā.
                           -------------
                   192. 5. Añjanavaniyattheragāthāvaṇṇanā
       āsandiṁ kuṭikaṁ katvāti āyasmato añjanavaniyattherassa gāthā. Kā uppatti?
       so kira padumuttarassa bhagavato kāle sudassano nāma mālākāro hutvā
  sumanapupphehi bhagavantaṁ pūjetvā aññampi tattha tattha bahuṁ puññaṁ katvā devamanussesu
  saṁsaranto kassapassa bhagavato sāsane pabbajitvā samaṇadhammaṁ akāsi. Atha imasmiṁ

  *  *  *  *  *  *
  Footnote: 1 Sī.....sahitena
-------------------------------------------------
[page 198]
  Buddhuppāde vesāliyaṁ vajjirājakule nibbattitvā tassa vayappattakāle vajjiraṭṭhe
  "avuṭṭhibhayaṁ byādhibhayaṁ amanussabhayan"ti tīṇi bhayāni uppajjiṁsu. Taṁ sabbaṁ
  ratanasuttavaṇṇanāyaṁ 1- vuttanayena veditabbaṁ. Bhagavati pana vesāliṁ paviṭṭhe bhayesu
  ca vūpasantesu satthu dhammadesanāya sambahulānaṁ devamanussānaṁ dhammābhisamaye ca
  jāte ayaṁ rājakumāro buddhānubhāvaṁ disvā paṭiladdhasaddho pabbaji. Yathā cāyaṁ,
  evaṁ anantaraṁ vuccamānā cattāropi janā. Tepi hi imassa sahāyabhūtā licchavirāja-
  kumārā evaṁ imināva nīhārena pabbajiṁsu. Kassapasammāsambuddhakālepi sahāyā 2-
  hutvā iminā saheva pabbajitvā samaṇadhammaṁ akaṁsu, padumuttarassapi bhagavato pādamūle
  kusalabījaropanādiṁ akaṁsūti. Tatthāyaṁ katapubbakicco sākete añjanavane susānaṭṭhāne
  vasanto upakaṭṭhāya vassūpanāyikāya manussehi chaḍḍitaṁ jiṇṇakaṁ āsandiṁ labhitvā
  taṁ catūsu pāsāṇesu ṭhapetvā upari tiriyañca tiṇādīhi chādetvā dvāraṁ yojetvā
  vassaṁ upagato. Paṭhamamāseyeva ghaṭento vāyamanto arahattaṁ pāpuṇi. Tena vuttaṁ
  apadāne 3- :-
           "sudassanoti nāmena mālākāro ahaṁ tadā
            addasaṁ virajaṁ buddhaṁ lokajeṭṭhaṁ narāsabhaṁ.
            Jātipupphaṁ gahetvāna pūjayiṁ padumuttaraṁ
            visuddhacakkhu sumano dibbacakkhuṁ samajjhagaṁ.
            Etissā pupphapūjāya cittassa paṇidhīhi ca
            kappānaṁ satasahassaṁ duggatiṁ nupapajjahaṁ.
            Soḷasāsiṁsu rājāno devuttarasanāmakā
            chattiṁsamhi ito kappe cakkavattī mahabbalā.
            Kilesā jhāpitā mayhaṁ .pe. Kataṁ buddhassa sāsanan"ti.

  *  *  *  *  *  *
  Footnote: 1 pa.jo.khuddaka. 6/141 (navapoṭṭhaka) 2 Sī. kassapabuddhakāle piyasahāyā
  3 khu.apa. 32/24/197 muṭṭhipupphiyattherāpadāna
-------------------------------------------------
[page 199]
       Arahattaṁ pana patvā vimuttisukhaṁ paṭisaṁvedento samāpattito vuṭṭhāya yathāladdhaṁ
  sampattiṁ paccavekkhitvā pītivegena udānento:-
        1- "āsandiṁ kuṭikaṁ katvā oggayha añjanaṁ vanaṁ
            tisso vijjā anuppattā kataṁ buddhassa sāsanan"ti
  gāthaṁ abhāsi. 1-
       [55] Tattha āsandiṁ kuṭikaṁ katvāti āsandī nāma dīghapādakaṁ caturassapīṭhaṁ, 2-
  āyataṁ caturassampi atthiyeva, yattha nisīditumeva sakkā, na nipajjituṁ, taṁ āsandiṁ
  kuṭikaṁ katvā vāsatthāya heṭṭhā vuttanayena kuṭikaṁ katvā yathā tattha nisinnassa
  utuparissayābhāvena sukhena samaṇadhammaṁ kātuṁ sakkā, evaṁ kuṭikaṁ katvā. Etena
  paramukkaṁsagataṁ senāsane 3- attano appicchataṁ santuṭṭhiñca 4- dasseti. Vuttampi
  cetaṁ dhammasenāpatinā:-
           "pallaṅkena nisinnassa jaṇṇukenābhivassati
            alaṁ phāsuvihārāya pahitattassa bhikkhuno"ti. 5-
       Apare "āsandikuṭikan"ti pāṭhaṁ vatvā "āsandippamāṇaṁ kuṭikaṁ katvā"ti
  atthaṁ vadanti. Aññe pana "āsananisajjādigate manusse uddissa mañcakassa upari
  katakuṭikā āsandī nāma, taṁ āsandiṁ kuṭikaṁ katvā"ti atthaṁ vadanti. Oggayhāti
  ogāhetvā anupavisitvā. Añjanaṁ vananti evaṁnāmakaṁ vanaṁ, añjanavaṇṇa-
  pupphabhāvato hi añjanā vuccanti valliyo, tabbahulatāya taṁ vanaṁ "añjanavanan"ti
  nāmaṁ labhi. Apare pana "añjanā nāma mahāgacchā"ti vadanti, taṁ añjanavanaṁ

  *  *  *  *  *  *
  Footnote: 1-1 chaṂa. "āsandiṁ kuṭikaṁ katvā"ti gāthaṁ abhāsi 2 Sī. caturassaṁ mañcapīṭhaṁ
  3 Sī. senāsanaṁ 4 Sī. santuṭṭhatañca 5 khuṭhera. 26/985/395 sārīputtattheragāthā
-------------------------------------------------
[page 200]
  Oggayha āsandikaṁ kuṭikaṁ katvā tisso vijjā anuppattā, kataṁ buddhassa
  sāsananti viharatā mayāti vacanaseseneva yojanā. Idameva ca therassa
  aññābyākaraṇaṁ ahosīti.
                    Añjanavaniyattheragāthāvaṇṇanā niṭṭhitā.
                          ---------------
                    193. 6. Kuṭivihārittheragāthāvaṇṇanā
       ko kuṭikāyanti āyasmato kuṭivihārittherassa gāthā. Kā uppatti?
       so kira padumuttarassa bhagavato ākāsena gacchantassa "udakadānaṁ dassāmī"ti
  sītalaṁ udakaṁ gahetvā pītisomanassajāto uddhammukho hutvā ukkhipi. Satthā tassa
  ajjhāsayaṁ ñatvā pasādasaṁvaḍḍhanatthaṁ ākāse ṭhitova sampaṭicchi. So tena anappakaṁ
  pītisomanassaṁ paṭisaṁvedesi. Sesaṁ añjanavaniyattherassa vatthumhi vuttasadisameva. Ayaṁ
  pana viseso:- ayaṁ kira vuttanayena pabbajitvā katapubbakicco vipassanaṁ anuyuñjanto
  sāyaṁ khettasamīpena gacchanto deve phusāyante khettapālakassa puññaṁ tiṇakuṭiṁ disvā
  pavisitvā tattha tiṇasanthārake nisīdi. Nisinnamattova utusappāyaṁ labhitvā vipassanaṁ
  ussukkāpetvā arahattaṁ pāpuṇi. Tena vuttaṁ apadāne 1- :-
           "suvaṇṇavaṇṇaṁ sambuddhaṁ gacchantaṁ anilañjase
            ghaṭāsanaṁva 2- jalitaṁ ādittaṁva hutāsanaṁ.
            Pāṇinā udakaṁ gayha ākāse ukkhipiṁ ahaṁ
            sampaṭicchi mahāvīro buddho kāruṇiko isi.
            Antalikkhe ṭhito satthā padumuttaranāmako

  *  *  *  *  *  *
  Footnote: 1 khu.apa. 32/29/197 udakapūjakattherāpadāna 2 Sī. yathāsīnaṁva
-------------------------------------------------
[page 201]
            Mama saṅkappamaññāya imā gāthā 1- abhāsatha.
            Iminā dakadānena 2- pītiuppādanena ca
            kappasatasahassampi duggatiṁ nupapajjati.
            Tena kammena dipadinda lokajeṭṭha narāsabha
            pattomhi acalaṁ ṭhānaṁ hitvā jayaparājayaṁ.
            Sahassarājanāmena tayo te cakkavattino
            pañcasaṭṭhikappasate cāturantā janādhipā.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā there tattha nisinne khettapālako āgantvā "ko
  kuṭikāyan"ti āha. Taṁ sutvā thero "bhikkhu kuṭikāyan"tiādimāha. Tayidaṁ
  khettapālassa therassa ca vacanaṁ ekajjhaṁ katvā:-
           [56] "ko Kuṭikāyaṁ bhikkhu kuṭikāyaṁ
                 vītarāgo susamāhitacitto
                 evaṁ jānāhi āvuso
                 amoghā te kuṭikā katā"ti
  tathārūpena saṅgītiṁ āropitaṁ.
       Tattha ko kuṭikāyanti "imissaṁ kuṭikāyaṁ ko nisinno"ti khettapālassa
  pucchāvacanaṁ. Tassa bhikkhu kuṭikāyanti therassa paṭivacanadānaṁ. Atha naṁ attano
  anuttaradakkhiṇeyyabhāvato 3- taṁ kuṭiparibhogaṁ anumodāpetvā uḷāraṁ tameva puññaṁ 4-
  patiṭṭhāpetuṁ "vītarāgo"tiādi vuttaṁ. Tassattho:- eko bhinnakileso bhikkhu te
  kuṭikāyaṁ nisinno, tatoeva so aggamaggena sabbaso samucchinnarāgatāya vītarāgo

  *  *  *  *  *  *
  Footnote: 1 Sī. imaṁ gāthaṁ 2 Sī. iminodakadānena 3 Sī. anuttaradakkhiṇeyyabhāvabhūtaṁ
  4 Sī. uḷāratame puññe
-------------------------------------------------
[page 202]
  Anuttarasamādhinā nibbānaṁ ārammaṇaṁ katvā suṭṭhu samāhitacittatāya susamāhitacitto,
  imañca atthaṁ āvuso khettapāla yathāhaṁ vadāmi, evaṁ jānāhi saddaha
  adhimuccassu. 1- Amoghā te kuṭikā katā tayā 2- katā kuṭikā amoghā avañjhā
  saphalā saudriyā, yasmā arahatā khīṇāsavena paribhuttā. Sace tvaṁ anumodasi,
  taṁ te bhavissati dīgharattaṁ hitāya sukhāyāti.
       Taṁ sutvā khettapālo "lābhā vata me, suladdhaṁ vata me, yassa me kuṭikāyaṁ
  ediso ayyo pavisitvā nisīdatī"ti pasannacitto anumodanto aṭṭhāsi. Imaṁ pana
  tesaṁ kathāsallāpaṁ bhagavā dibbāya sotadhātuyā sutvā anumodanañcassa ñatvā
  tambhāviniṁ sampattiṁ vibhāvento khettapālaṁ imāhi gāthāhi ajjhabhāsi:-
           "vihāsi kuṭiyaṁ bhikkhu santacitto anāsavo
            tena kammavipākena devindo tvaṁ bhavissasi.
            Chattiṁsakkhattuṁ 3- devindo devarajjaṁ karissasi
            catuttiṁsakkhattuṁ 4- cakkavattī rājā raṭṭhe bhavissasi.
            Ratanakuṭi nāma paccekabuddho vītarāgo bhavissasī"ti.
       Kuṭikāyaṁ laddhavisesattā pana therassa tato pabhūti kuṭivihārītveva samaññā
  udapādi. Ayameva ca therassa aññābyākaraṇagāthāpi ahosīti.
                    Kuṭivihārittheragāthāvaṇṇanā niṭṭhitā.
                          --------------

  *  *  *  *  *  *
  Footnote: 1 Sī. adhimuñcassu 2 Sī. ayaṁ tayā 3 Sī. chattiṁsakkhattuṁ 4 Sī. ratanakuṭiko
-------------------------------------------------
[page 203]
                  194. 7. Dutiyakuṭivihārittheragāthāvaṇṇanā
       ayamāhu purāṇiyāti āyasmato kuṭivihārittherassa gāthā. Kā uppatti?
       so kira padumuttarassa bhagavato pasannamānaso pariḷāhakāle naḷavilīvehi viracitaṁ
  vījaniṁ adāsi. Taṁ satthā anumodanagāthāya sampahaṁsesi. Sesaṁ yadettha vattabbaṁ,
  taṁ añjanavaniyattheravatthumhi vuttasadisameva. Ayaṁ pana viseso:- ayaṁ kira vuttanayena
  pabbajitvā aññatarāya purāṇakuṭikāya viharanto samaṇadhammaṁ acintetvā "ayaṁ
  kuṭikā jiṇṇā, aññaṁ kuṭikaṁ kātuṁ vaṭṭatī"ti navakammavasena cittaṁ uppādesi.
  Tassa atthakāmā devatā saṁvegajananatthaṁ imaṁ uttānobhāsaṁ gambhīratthaṁ:-
        1- "ayamāhu purāṇiyā kuṭi aññaṁ patthayase navaṁ kuṭiṁ
            āsaṁ kuṭiyā virājaya dukkhā bhikkhu puna navā kuṭī"ti
  gāthamāha. 1-
       [57] Tattha ayanti āsannapaccakkhavacanaṁ. 2- Āhūti ahosīti attho. Gāthāsukhatthaṁ
  hi dīghaṁ katvā vuttaṁ. Purāṇiyāti purātanī addhagatā 3-. Aññaṁ patthayase navaṁ
  kuṭinti imissā kuṭiyā purāṇabhāvena jiṇṇatāya ito aññaṁ idāni nibbattanīyatāya
  navaṁ kuṭiṁ patthayase patthesi āsīsasi. 4- Sabbena sabbaṁ pana āsaṁ kuṭiyā virājaya
  purāṇiyaṁ viya navāyampi kuṭiyaṁ āsaṁ taṇhaṁ apekkhaṁ virājehi, sabbaso tattha
  virattacitto hohi. Kasmā? yasmā dukkhā bhikkhu puna navā nāma kuṭi bhikkhu
  puna idāni nibbattiyamānā dukkhāvahattā dukkhā, tasmā aññaṁ navaṁ dukkhaṁ
  anuppādento yathānibbattāyaṁ purāṇiyaṁyeva kuṭiyaṁ ṭhatvā attanā kattabbaṁ karohīti.
  Ayaṁ hettha adhippāyo:- tvaṁ bhikkhu "ayaṁ purāṇī 5- tiṇakuṭikā jiṇṇā"ti aññaṁ

  *  *  *  *  *  *
  Footnote: 1-1 chaṂa. "ayamāhū"ti gāthamāha 2 Sī. āsanne paccakkhavacanaṁ 3 Sī. addhaṁ gatā
  4 Sī. patthayasi āsaṁsasi 5 Ma. purāṇiyā
-------------------------------------------------
[page 204]
  Navaṁ tiṇakuṭikaṁ kātuṁ icchasi, na samaṇadhammaṁ, evaṁ icchanto pana bhāvanāya
  ananuyuñjanena punabbhavābhinibbattiyā anativattanato āyatiṁ attabhāvakuṭimpi
  patthento kātuṁ icchantoyeva nāma hoti. Sā pana navā tiṇakuṭi viya karaṇadukkhena
  tato bhiyyopi jarāmaraṇasokaparidevādidukkhasaṁsaṭṭhatāya dukkhā, tasmā tiṇakuṭiyaṁ viya
  attabhāvakuṭiyaṁ āsaṁ apekkhaṁ virājaya sabbaso tattha virattacitto hohi, evaṁ te
  vaṭṭadukkhaṁ na bhavissatīti. Devatāya ca vacanaṁ sutvā thero saṁvegajāto vipassanaṁ
  paṭṭhapetvā ghaṭento vāyamanto na cirasseva arahatte patiṭṭhāsi. Tena vuttaṁ
  apadāne 1- :-
           "padumuttarabuddhassa lokajeṭṭhassa tādino
            tiṇatthare nisinnassa upasantassa tādino.
            Naḷamālaṁ gahetvāna bandhitvā vījaniṁ ahaṁ
            buddhassa upanāmesiṁ dipadindassa tādino.
            Paṭiggahetvā sabbaññū vījaniṁ lokanāyako
            mama saṅkappamaññāya imaṁ gāthaṁ abhāsatha.
            Yathā me kāyo nibbāti pariḷāho na vijjati
            tatheva tividhaggīhi cittaṁ tava vimuccatu.
            Sabbe devā samāgacchuṁ ye keci vananissitā
            sossāma buddhavacanaṁ hāsayantaṁ ca dāyakaṁ.
            Nisinno bhagavā tattha devasaṅghapurakkhato
            dāyakaṁ sampahaṁsento imā gāthā abhāsatha.
            Iminā vījanidānena cittassa paṇidhīhi ca
            subbato nāma nāmena cakkavattī bhavissati.

  *  *  *  *  *  *
  Footnote: 1 khu.apa. 32/36/198 naḷamāliyattherāpadāna
-------------------------------------------------
[page 205]
            Tena kammāvasesena sukkamūlena codito
            māluto nāma nāmena cakkavattī bhavissati.
            Iminā vījanidānena sammānavipulena ca
            kappasatasahassampi duggatiṁ nupapajjati.
            Tiṁsakappasahassamhi subbatā aṭṭhatiṁsa te
            ekūnatiṁsasahasse aṭṭha mālutanāmakā.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahatte pana patiṭṭhito "ayaṁ me arahattappattiyā aṅkusabhūtā"ti tameva
  gāthaṁ paccudāhāsi. Sāyeva ca therassa aññābyākaraṇagāthā ahosi. Kuṭiovādena
  laddhavisesattā cassa kuṭivihārītveva samaññā ahosīti.
                   Dutiyakuṭivihārittheragāthāvaṇṇanā niṭṭhitā.
                           -------------
                   195. 8. Ramaṇīyakuṭikattheragāthāvaṇṇanā
       ramaṇīyā me kuṭikāti āyasmato ramaṇīyakuṭikattherassa gāthā. Kā uppatti?
       sopi kira padumuttarassa bhagavato kāle kusalabījaropanaṁ katvā devamanussesu
  saṁsaranto ito paṭṭhāya 1- aṭṭhārasakappasatamatthake atthadassissa bhagavato kāle kulagehe
  nibbattitvā viññutaṁ patto buddhārahaṁ āsanaṁ bhagavato adāsi. Pupphehi ca bhagavantaṁ
  pūjitvā pañcapatiṭṭhitena vanditvā padakkhiṇaṁ katvā pakkāmi. Sesaṁ añjanavaniyat-
  therassa vatthumhi vuttasadisameva. Ayaṁ pana viseso:- ayaṁ kira vuttanayena pabbajitvā
  katapubbakicco vajjiraṭṭhe aññatarasmiṁ gāmakāvāse kuṭikāyaṁ viharati, sā hoti

  *  *  *  *  *  *
  Footnote: 1 chaṂa. ayaṁ pāṭho na dissati
-------------------------------------------------
[page 206]
  Kuṭikā abhirūpā dassanīyā pāsādikā suparikammakatabhittibhūmikā
  ārāmapokkharaṇīrāmaṇeyyādisampannā muttājālasadisavālikākiṇṇabhūmibhāgā
  therassa ca vattasampannatāya susammaṭṭhaṅgaṇatādinā bhiyyoso mattāya ramaṇīyatarā
  hutvā tiṭṭhati. So tattha viharanto vipassanaṁ paṭṭhapetvā na cirasseva arahatte
  patiṭṭhāsi. Tena vuttaṁ apadāne 1- :-
           "kānanaṁ vanamoggayha appasaddaṁ nirākulaṁ
            sīhāsanaṁ mayā dinnaṁ atthadassissa tādino.
            Mālāhatthaṁ gahetvāna katvā ca naṁ padakkhiṇaṁ
            satthāraṁ payirupāsitvā pakkāmiṁ uttarāmukho.
            Tena kammena dipadinda lokajeṭṭha narāsabha
            sannibbāpemi attānaṁ bhavā sabbe samūhatā.
            Aṭṭhārase kappasate yaṁ dānamadadiṁ tadā
            duggatiṁ nābhijānāmi sīhāsanassidaṁ phalaṁ.
            Ito sattakappasate sannibbāpakakhattiyo
            sattaratanasampanno cakkavattī mahabbalo.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā there tattha viharante kuṭikāya ramaṇīyabhāvato
  vihārapekkhakā manussā tato tato āgantvā kuṭiṁ passanti. Athekadivasaṁ katipayā
  dhuttajātiyā 2- itthiyo tattha gatā kuṭikāya ramaṇīyabhāvaṁ disvā "ettha vasanto
  ayaṁ samaṇo siyā amhehi ākaḍḍhanīyahadayo"ti adhippāyena "ramaṇīyaṁ vo bhante
  vasanaṭṭhānaṁ, mayampi ramaṇīyarūpā paṭhamayobbane ṭhitā"ti vatvā itthikuttādīni dassetuṁ
  ārabhiṁsu. Thero attano vītarāgabhāvaṁ pakāsento:-

  *  *  *  *  *  *
  Footnote: 1 khu.apa. 32/47/199 āsanupaṭṭhāyakattherāpadāna 2 chaṂa. dhuttajātikā
-------------------------------------------------
[page 207]
        1- "ramaṇīyā Me kuṭikā saddhādeyyā manoramā
            na me attho kumārīhi yesaṁ attho tahiṁ gacchatha nāriyo"ti
  gāthaṁ abhāsi 1-.
       [58] Tattha ramaṇīyā me kuṭikāti "ramaṇīyā vo 2- bhante kuṭikā"ti yaṁ
  tumhehi vuttaṁ, taṁ saccaṁ. Ayaṁ mama vasanakuṭikā ramaṇīyā manuññarūpā, sā ca
  kho saddhādeyyā "evarūpāyaṁ 3- manāpaṁ katvā pabbajitānaṁ dinnāya idaṁ nāma phalaṁ
  hotī"ti kammaphalāni saddahitvā saddhāya dhammacchandena dātabbattā saddhādeyyā,
  na dhanena 4- nibbattitā. Sayañca tathādinnāni saddhādeyyāni passantānaṁ
  paribhuñjantānañca mano rametīti manoramā. Saddhādeyyattāeva hi manoramā, saddhādīhi
  deyyadhammaṁ sakkaccaṁ abhisaṅkharitvā denti, saddhādeyyañca paribhuñjantā sappurisā
  dāyakassa avisaṁvādanatthampi payogāsayasampannā honti, na tumhehi cintitākārena
  payogāsayavipannāti adhippāyo. Na me attho kumārīhīti yasmā sabbaso kāmehi
  vinivattitamānaso ahaṁ, tasmā na me attho kumārīhi. Kappiyakārakakammavasenapi hi
  mādisānaṁ itthīhi payojanaṁ nāma natthi, pageva rāgavasena, tasmā na me attho
  kumārīhīti. Kumāriggahaṇaṁ cettha upalakkhaṇaṁ daṭṭhabbaṁ. Mādisassa nāma santike evaṁ
  paṭipajjāhīti ayuttakārinīhi yāva aparaddhañca tumhehi samānajjhāsayānaṁ purato ayaṁ
  kiriyā sobheyyāti dassento āha "yesaṁ attho tahiṁ gacchatha nāriyo"ti. Tattha
  yesanti kāmesu avītarāgānaṁ. Atthoti payojanaṁ. Tahinti tattha tesaṁ santikaṁ. Nāriyoti
  ālapanaṁ. Taṁ sutvā itthiyo maṅkubhūtā pattakkhandhā āgatamaggeneva gatā. Ettha
  pana 5- "na me attho kumārīhī"ti kāmehi anatthikabhāvavacaneneva therena arahattaṁ
  byākatanti daṭṭhabbaṁ.
                    Ramaṇīyakuṭikattheragāthāvaṇṇanā niṭṭhitā.

  *  *  *  *  *  *
  Footnote: 1-1 chaṂa. "ramaṇīyā me kuṭikā, saddhādeyyā manoramā"ti gāthaṁ abhāsi 2 chaṂa. te
  3 chaṂa. evarūpāya 4 Sī.,Ma. saddhādeyyena dhanena 5 Sī. evaṁ pana, chaṂa. ettha ca
-------------------------------------------------
[page 208]
                   196. 9. Kosalavihārittheragāthāvaṇṇanā
       saddhāyāhaṁ pabbajitoti āyasmato kosalavihārittherassa gāthā. Kā uppatti?
       ayampi kira padumuttarassa bhagavato kāle kusalabījaṁ ropetvā taṁ taṁ puññaṁ
  akāsi. Sesaṁ añjanavaniyattheravatthusadisameva. Ayaṁ pana viseso:- ayaṁ kira vuttanayena
  pabbajitvā katapubbakicco kosalaraṭṭhe aññatarasmiṁ gāme ekaṁ upāsakakulaṁ nissāya
  araññe viharati, taṁ so upāsako rukkhamūle vasantaṁ disvā kuṭikaṁ kāretvā
  adāsi. Thero kuṭikāyaṁ viharanto āvāsasappāyena samādhānaṁ labhitvā vipassanaṁ
  ussukkāpetvā na cirasseva arahattaṁ pāpuṇi. Tena vuttaṁ apadāne 1- :-
           "himavantassāvidūre vasāmi paṇṇasanthare
            ghāsesu gedhamāpanno seyyasīlo cahaṁ tadā.
            Khaṇantālukalambāni 2- biḷālitakkalāni ca
            lokaṁ bhallātakaṁ billaṁ āhatvā 3- paṭiyāditaṁ.
            Padumuttaro lokavidū āhutīnaṁ paṭiggaho
            mama saṅkappamaññāya āgacchi mama santikaṁ.
            Upāgataṁ mahānāgaṁ devadevaṁ narāsabhaṁ
            biḷāliṁ paggahetvāna pattamhi okiriṁ ahaṁ.
            Paribhuñji mahāvīro tosayanto mamaṁ tadā
            paribhuñjitvāna sabbaññū imaṁ gāthaṁ abhāsatha.
            Sakaṁ cittaṁ pasādetvā biḷāliṁ me tadā tuvaṁ
            kappānaṁ satasahassaṁ duggatiṁ nupapajjasi.
            Carimaṁ vattate mayhaṁ 4- bhavā sabbe samūhatā

  *  *  *  *  *  *
  Footnote: 1 khu.apa. 32/53/200 biḷālidāyakattherāpadāna 2 Sī. vanamālukalambāni,
  Ma. khaṇantālukaḷappāni 3 Ma. āhantvā 4 Sī. tava me āsi
-------------------------------------------------
[page 209]
            Dhāremi antimaṁ dehaṁ sammāsambuddhasāsane.
            Catupaññāsito kappe sumekhaliyasavhayo 1-
            sattaratanasampanno cakkavattī mahabbalo.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā vimuttisukhappaṭisaṁvedanena uppannapītivegena udānento:-
        2- "saddhāyāhaṁ pabbajito araññe me kuṭikā katā
            appamatto ca ātāpī sampajāno patissato"ti
  gāthaṁ abhāsi. 2-
       [59] Tattha saddhāyāti bhagavato vesāliṁ upagamane ānubhāvaṁ disvā
  "ekantaniyyānikaṁ idaṁ sāsanaṁ, tasmā addhā imāya paṭipattiyā jarāmaraṇato
  muccissāmī"ti uppannasaddhāvasena pabbajito pabbajjaṁ upagato. Araññe me kuṭikā
  katāti tassā pabbajjāya anurūpavasena araññe vasato me kuṭikā katā,
  pabbajjānurūpaṁ āraññako hutvā vūpakaṭṭho viharāmīti dasseti. Tenāha "appamatto
  ca ātāpī, sampajāno patissato"ti. Araññavāsaladdhena 3- kāyavivekena jāgariyaṁ
  anuyuñjanto tattha satiyā avippavāsena appamatto, āraddhaviriyatāya ātāpī,
  pubbabhāgiyasatisampajaññapāripūriyā vipassanaṁ vaḍḍhetvā arahattādhigamena paññā-
  sativepullappattiyā 4- accantameva sampajāno patissato viharāmīti attho.
  Appamattabhāvādikittane cassa idameva aññābyākaraṇaṁ ahosi, kosalaraṭṭhe
  ciranivāsibhāvena pana kosalavihārīti samaññā jātāti.
                   Kosalavihārittheragāthāvaṇṇanā niṭṭhitā.

  *  *  *  *  *  *
  Footnote: 1 Sī. sumelayasavhayo 2-2 chaṂa. "saddhāyāhaṁ pabbajito"ti gāthaṁ abhāsi
  3 Sī. araññavāsena laddhena 4 Sī. arahattādhigamanapaññāya sativepullappattiyā
-------------------------------------------------
[page 210]
                     197. 10. Sīvalittheragāthāvaṇṇanā
       te me ijjhiṁsu saṅkappāti āyasmato sīvalittherassa gāthā. Kā uppatti?
       ayampi padumuttarassa bhagavato kāle heṭṭhā vuttanayena vihāraṁ gantvā
  parisapariyante ṭhito dhammaṁ suṇanto satthāraṁ ekaṁ bhikkhuṁ lābhīnaṁ aggaṭṭhāne ṭhapentaṁ
  disvā "mayāpi anāgate evarūpena bhavituṁ vaṭṭatī"ti dasabalaṁ nimantetvā sattāhaṁ
  satthu bhikkhusaṁghassa ca mahādānaṁ datvā "bhagavā ahaṁ iminā adhikārakammena
  aññaṁ sampattiṁ na patthemi, anāgate pana ekassa buddhassa sāsane ahampi
  tumhehi etadagge ṭhapitabhikkhu viya lābhīnaṁ aggo bhaveyyan"ti patthanaṁ akāsi.
  Satthā anantarāyaṁ disvā "ayaṁ te patthanā anāgate gotamabuddhassa santike
  samijjhissatī"ti byākaritvā pakkāmi. Sopi kulaputto yāvajīvaṁ kusalaṁ katvā deva-
  manussesu saṁsaranto vipassibuddhakāle bandhumatīnagaravāsino raññā saddhiṁ sākacchitvā
  dasabalassa dānaṁ denti. Te ekadivasaṁ sabbeva ekato hutvā dānaṁ dentā
  "kiṁ nu kho amhākaṁ dānamukhe 1- natthī"ti 2- madhuñca guḷadadhiñca 3- na addasaṁsu. Te
  "yato kutoci āharissāmā"ti janapadato nagarapavisanamagge 4- purisaṁ ṭhapesuṁ. Tadā
  esa kulaputto attano gāmato guḷadadhivārakaṁ 5- gahetvā "kiñcideva āharissāmī"ti
  nagaraṁ gacchanto "mukhaṁ dhovitvā dhotahatthapādo pavisissāmī"ti phāsukaṭṭhānaṁ
  olokento naṅgalasīsamattaṁ nimmakkhikaṁ daṇḍakamadhuṁ disvā "puññena me idaṁ
  uppannan"ti gahetvā nagaraṁ pāvisi. Nāgarehi ṭhapitapuriso taṁ disvā "bho
  purisa kassimaṁ āharasī"ti pucchi. Na kassaci sāmi, vikkīṇituṁ pana me idaṁ

  *  *  *  *  *  *
  Footnote: 1 Sī. dānamahe 2 mano.pū. 1/207 sīvalittheravatthu (navapoṭṭhaka)
  3 Sī. madhuñca guḷañca dadhiñca 4 Sī. nagaraṁ pavisanamagge pana 5 Sī. guḷaṁ ca dadhivārakaṁ
-------------------------------------------------
[page 211]
  Ābhatanti. Tenahi bho 1- imaṁ kahāpaṇaṁ gahetvā etaṁ madhuñca guḷadadhiñca dehīti.
  So cintesi "idaṁ na bahumūlaṁ, ayañca ekappahāreneva bahuṁ deti, vīmaṁsituṁ vaṭṭatī"ti.
  Tato naṁ "nāhaṁ ekena kahāpaṇena demī"ti āha. Yadi evaṁ dve gahetvā
  dehīti. Dvīhipi na demīti. Etenupāyena vaḍḍhetvā sahassaṁ pāpuṇi.
       So cintesi "ativaḍḍhituṁ na vaṭṭati, hotu tāva iminā kattabbakiccaṁ
  pucchissāmī"ti. Atha naṁ āha "idaṁ na bahuṁ agghanakaṁ, tvañca bahuṁ desi,
  kena kammena idaṁ gaṇhāsī"ti. Idha bho nagaravāsino raññā saddhiṁ paṭivijjhitvā 2-
  vipassīdasabalassa dānaṁ dentā idaṁ dvayaṁ dānamukhe apassantā pariyesanti, sace
  idaṁ dvayaṁ na labhissanti, nāgarānaṁ parājayo bhavissati, tasmā sahassaṁ katvā 3-
  gaṇhāmīti. Kiṁ panetaṁ nāgarānameva vaṭṭati, aññesaṁ dātuṁ na vaṭṭatīti. Yassa
  kassaci dātuṁ avāritametanti. 4- Atthi pana koci nāgarānaṁ dāne ekadivasaṁ sahassaṁ
  dātāti. Natthi sammāti. Imesaṁ pana dvinnaṁ sahassagghanakabhāvaṁ jānāsīti. Āma
  jānāmīti. Tenahi gaccha, nāgarānaṁ ācikkha "eko puriso imāni dve mūlena
  na deti, sahattheneva dātukāmo, tumhe imesaṁ dvinnaṁ kāraṇā nibbitakkā
  hothā"ti, tvaṁ pana me imasmiṁ dānamukhe jeṭṭhakabhāvassa kāyasakkhī hohīti. So
  paribbayatthaṁ gahitamāsakena pañcakaṭukaṁ gahetvā cuṇṇaṁ katvā dadhito kañjiyaṁ gahetvā
  tattha madhupaṭalaṁ pīḷetvā pañcakaṭukacuṇṇena yojetvā ekasmiṁ paduminipatte
  pakkhipitvā taṁ saṁvidahitvā ādāya dasabalassa avidūraṭṭhāne nisīdi mahājanena
  āhariyamānassa sakkārassa avidūre attano pattavāraṁ olokayamāno, so okāsaṁ ñatvā
  satthu santikaṁ gantvā bhagavā ayaṁ uppannaduggatapaṇṇākāro, imaṁ me anukampaṁ
  paṭicca paṭiggaṇhathāti. Satthā tassa anukampaṁ paṭicca catumahārājadattiyena selamayapattena
  taṁ paṭiggahetvā yathā aṭṭhasaṭṭhiyā bhikkhusatasahassassa diyyamānaṁ na khīyati, evaṁ

  *  *  *  *  *  *
  Footnote: 1 Sī. tenahi me 2 chaṂa. paṭivirujjhitvā 3 Sī. datvā 4 Sī. pavāritametanti
-------------------------------------------------
[page 212]
  Adhiṭṭhāsi. So kulaputto niṭṭhitabhattakiccaṁ bhagavantaṁ abhivādetvā ekamantaṁ ṭhito
  āha "diṭṭho me bhagavā ajja bandhumatīnagaravāsikehi tumhākaṁ sakkāro āhariyamāno,
  ahampi imassa kammassa nissandena nibbattanibbattabhave lābhaggayasaggappatto
  bhaveyyan"ti. 1- Satthā "evaṁ hotu kulaputto"ti vatvā tassa ca nagaravāsīnañca
  bhattānumodanaṁ katvā pakkāmi.
       Sopi kulaputto yāvajīvaṁ kusalaṁ katvā devamanussesu saṁsaranto imasmiṁ
  buddhuppāde suppavāsāya rājadhītāya kucchimhi paṭisandhiṁ gaṇhi. Paṭisandhigahaṇato
  paṭṭhāya sāyaṁ pātañca 2- paṇṇākārasatāni sakaṭenādāya suppavāsāya 3- upanīyanti. Atha naṁ
  puññavīmaṁsanatthaṁ 4- hatthena bījapacchiṁ phusāpenti. Ekekabījato salākasatampi salāka-
  sahassampi niggacchati. Ekekakarīsakhette paṇṇāsampi saṭṭhipi sakaṭappamāṇāni
  uppajjanti. Koṭṭhe pūraṇakālepi koṭṭhadvāraṁ hatthena phusāpenti. Rājadhītāya
  puññena gaṇhantānaṁ gahitagahitaṭṭhānaṁ puna pūrati. 5- Paripuṇṇabhattabhājanatopi
  "rājadhītāya puññan"ti vatvā yassa kassaci dentā naṁ yāva na ukkaḍḍhanti, 6-
  na tāva bhattaṁ khīyati, dārake kucchigateyeva sattavassāni atikkamiṁsu.
       Gabbhe pana paripakke sattāhaṁ mahādukkhaṁ anubhosi. Sā sāmikaṁ āmantetvā
  "pure maraṇā jīvamānāva dānaṁ dassāmī"ti satthu santikaṁ pesesi "gaccha 7- imaṁ
  pavattiṁ satthu ārocetvā satthāraṁ nimantehi, yañca satthā vadeti, taṁ sādhukaṁ
  upalakkhetvā āgantvā mayhaṁ kathehī"ti. So gantvā tassā sāsanaṁ bhagavato ārocesi.
  Satthā "sukhinī hotu suppavāsā koliyadhītā arogā, arogaṁ puttaṁ vijāyatū"ti 8-
  āha. Rājā taṁ sutvā bhagavantaṁ abhivādetvā attano gāmābhimukho pāyāsi.

  *  *  *  *  *  *
  Footnote:1 mano.pū. 1/207 sīvalittheravatthu (navapoṭṭhaka) 2 Sī. sāyaṁ pātaṁ pañca pañca,
  Ma. māsaṁ māsaṁ pañca.... 3 Ma. ayaṁ pāṭho na dissati
 4 Sī. athassā taṁ puññaṁ vīmaṁsanatthaṁ 5 Sī. gahitagahitaṭṭhānaṁ pana na khīyati, puna pūrateva
 6 Sī. dentānaṁ yāva na sakkonti, Ma. dentā yāva na uṭṭhahanti
 7 Sī. gaccha sāmi 8 khu.udāna. 25/18/113 suppavāsāsutta
-------------------------------------------------
[page 213]
  Tassa pure āgamanāyeva suppavāsāya kucchito dhamakaraṇā udakaṁ viya gabbho nikkhami,
  parivāretvā nisinnajano assumukhova hasituṁ āraddho, tuṭṭhahaṭṭho 1- mahājano rañño
  sāsanaṁ ārocetuṁ agamāsi.
       Rājā tesaṁ āgamanaṁ disvāva "dasabalena kathitakathā nipphannā bhavissati
  maññe"ti cintesi. So āgantvā satthu sāsanaṁ rājadhītāya ārocesi. Rājadhītā tayā
  nimantitaṁ jīvitabhattameva maṅgalabhattaṁ bhavissati, gaccha sattāhaṁ dasabalaṁ nimantehīti.
  Rājā tathā akāsi. Sattāhaṁ buddhappamukhassa saṁghassa mahādānaṁ pavattayiṁsu. Dārako
  sabbesaṁ ñātīnaṁ santattaṁ cittaṁ nibbāpento jātoti sīvalidārakotvevassa nāmaṁ
  akaṁsu. So sattavassāni gabbhe vasitattā jātakālato paṭṭhāya sabbakammakkhamo
  ahosi. Dhammasenāpati sāriputto sattame divase tena saddhiṁ kathāsallāpaṁ akāsi.
  Satthāpi dhammapade gāthaṁ abhāsi:-
           "yomaṁ palipathaṁ duggaṁ saṁsāraṁ mohamaccagā
            tiṇṇo pāraṅgato jhāyī anejo akathaṁkathī
            anupādāya nibbuto tamahaṁ brūmi brāhmaṇan"ti. 2-
       Atha naṁ thero evamāha "kiṁ pana tayā evarūpaṁ dukkharāsiṁ anubhavitvā pabbajituṁ
  na vaṭṭatī"ti. Labhamāno pabbajeyyaṁ bhanteti. Suppavāsā naṁ dārakaṁ therena saddhiṁ
  kathentaṁ disvā "kiṁ nu kho me putto dhammasenāpatinā saddhiṁ kathetī"ti theraṁ
  upasaṅkamitvā pucchi "mayhaṁ putto tumhehi saddhiṁ kiṁ katheti bhante"ti.
  Attanā anubhūtaṁ gathbhavāsadukkhaṁ kathetvā "tumhehi anuññāto pabbajissāmī"ti
  vadatīti. Sādhu bhante pabbājetha nanti, thero taṁ vihāraṁ netvā tacapañcakakammaṭṭhānaṁ
  datvā pabbājento "sīvali na tuyhaṁ aññena ovādena kammaṁ atthi, tayā

  *  *  *  *  *  *
  Footnote: 1 chaṂa. tuṭṭhapahaṭṭho 2 khuḍhamMa. 25/414/89 sīvalittheravatthu
-------------------------------------------------
[page 214]
  Satta vassāni anubhūtadukkhameva paccavekkhāhī"ti. Bhante pabbājanameva tumhākaṁ bhāro,
  yaṁ pana mayā kātuṁ sakkā, tamahaṁ jānissāmīti. So pana paṭhamakesavaṭṭiyā
  ohāraṇakkhaṇeyeva sotāpattiphale patiṭṭhāsi, dutiyāya ohāraṇakkhaṇe sakadāgāmiphale,
  tatiyāya anāgāmiphale sabbesaṁyeva pana kesānaṁ oropanañca arahattasacchikiriyā
  ca apacchā apurimā ahosi. Tassa divasato 1- paṭṭhāya bhikkhusaṁghassa cattāro paccayā
  yāvaticchakaṁ uppajjanti. Evaṁ ettha vatthu samuṭṭhitaṁ.
       Aparabhāge satthā sāvatthiṁ agamāsi. Thero satthāraṁ abhivādetvā "bhante
  mayhaṁ puññaṁ vīmaṁsissāmi, pañca me bhikkhusatāni dethā"ti āha. Gaṇha sīvalīti.
  So pañcasate bhikkhū gahetvā himavantābhimukhaṁ gacchanto aṭavīmaggaṁ gacchati, tassa
  paṭhamaṁ diṭṭhanigrodhe 2- adhivatthā devatā sattadivasāni dānaṁ adāsi. Iti so:-
            nigrodhaṁ paṭhamaṁ passi dutiyaṁ paṇḍavapabbataṁ
            tatiyaṁ aciravatiyaṁ catutthaṁ varasāgaraṁ.
            Pañcamaṁ himavantaṁ so chaṭṭhaṁ chaddantupāgami
            sattamaṁ gandhamādanaṁ aṭṭhamaṁ atha revatanti.
  Sabbaṭṭhānesu satta satta divasāneva dānaṁ adaṁsu. Gandhamādanapabbate pana nāgadatta-
  devarājā nāma sattasu divasesu ekadivase khīrapiṇḍapātaṁ adāsi, ekadivase sappi-
  piṇḍapātaṁ. Bhikkhusaṁgho āha "imassa devarañño neva dhenuyo duyhamānā
  paññāyanti, na dadhinimmathanaṁ, kuto te devarāja idaṁ uppajjatī"ti. "bhante Kassapa-
  dasabalassa kāle khīrasalākabhattadānassetaṁ phalan"ti devarājā āha. Aparabhāge
  satthā khadiravaniyarevatassa paccuggamanaṁ atthuppattiṁ katvā theraṁ attano sāsane
  lābhaggayasaggappattānaṁ aggaṭṭhāne ṭhapesi.

  *  *  *  *  *  *
  Footnote: 1 chaṂa. pabbajitadivasato 2 Sī. nigrodhe
-------------------------------------------------
[page 215]
       Evaṁ lābhaggayasaggappattassa pana imassa therassa arahattappattiṁ ekacce
  ācariyā evaṁ vadanti "heṭṭhā vuttanayena dhammasenāpatinā ovāde dinne `yaṁ
  mayā kātuṁ sakkā, tamahaṁ jānissāmī'ti pabbajitvā vipassanākammaṭṭhānaṁ gahetvā
  taṁ divasaṁyeva aññataraṁ vivittaṁ kuṭikaṁ disvā taṁ pavisitvā mātukucchismiṁ satta
  vassāni attanā anubhūtaṁ dukkhaṁ anussaritvā tadanusārena atītānāgate tassa
  avekkhantassa ādittā viya tayo bhavā upaṭṭhahiṁsu. Ñāṇassa paripākaṁ gatattā
  vipassanāvīthiṁ otari, tāvadeva maggapaṭipāṭiyā sabbepi āsave khepento arahattaṁ
  pāpuṇī"ti. Ubhayathāpi therassa arahattappattiyeva pakāsitā. Thero pana pabhinna-
  paṭisambhido chaḷabhiñño ahosi. Tena vuttaṁ apadāne 1- :-
           "varuṇo nāma nāmena devarājā 2- ahaṁ tadā
            upaṭṭhahesiṁ sambuddhaṁ sayoggabalavāhano.
            Nibbute lokanāthamhi atthadassīnaruttame
            tūriyaṁ sabbamādāya agamaṁ bodhimuttamaṁ.
            Vāditena ca naccena sammatāḷasamāhito
            sammukhā viya sambuddhaṁ upaṭṭhiṁ bodhimuttamaṁ.
            Upaṭṭhahitvā taṁ bodhiṁ dharaṇīruhapādapaṁ
            pallaṅkaṁ ābhujitvāna tattha kālaṅkato ahaṁ.
            Sakakammābhiraddhohaṁ pasanno bodhimuttame
            tena cittappasādena nimmānaṁ upapajjahaṁ.
            Saṭṭhitūriyasahassāni parivārenti maṁ sadā
            manussesu ca devesu vattamānaṁ bhavābhave.
            Tividhaggī nibbutā mayhaṁ bhavā sabbe samūhatā
            dhāremi antimaṁ dehaṁ sammāsambuddhasāsane.

  *  *  *  *  *  *
  Footnote: 1 khu.apa. 32/31/205 ekāsaniyattherāpadāna 2 Sī. ekarājā
-------------------------------------------------
[page 216]
            Subāhū nāma nāmena catuttiṁsāsu khattiyā
            sattaratanasampannā pañcakappasate ito.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā vimuttisukhapaṭisaṁvedanena pītivegena udānento:-
        1- "te me ijjhiṁsu saṅkappā yadattho pāvisiṁ kuṭiṁ
            vijjāvimuttiṁ paccessaṁ mānānusayamujjahan"ti
  gāthaṁ abhāsi. 1-
       [60] Tattha me me ijjhiṁsu saṅkappā, yadattho pāvisiṁ kuṭiṁ, vijjāvimuttiṁ
  paccesanti ye pubbe mayā kāmasaṅkappādīnaṁ samucchedakarā nekkhammasaṅkappādayo
  abhipatthitāyeva "kadā nu khvāhaṁ tadāyatanaṁ 2- upasampajja viharissāmi, yadariyā etarahi
  upasampajja viharantī"ti, vimuttādhippāyasaññitā vimuttiṁ uddissa saṅkappā
  manorathā abhiṇhaso appamattā yadattho yaṁpayojano yesaṁ nipphādanatthaṁ kuṭiṁ suññāgāraṁ
  vipassituṁ pāvisiṁ tisso vijjā phalavimuttiṁ ca paccesanto gavesanto, te me
  ijjhiṁsu te sabbeva idāni mayhaṁ ijjhiṁsu samijjhiṁsu, nipphannakusalasaṅkappo
  paripuṇṇamanoratho jātoti attho. Tesaṁ samiddhabhāvaṁ dassetuṁ "mānānusayamujjahan"ti
  vuttaṁ. Yasmā mānānusayasamujjahaṁ pajahiṁ samucchindiṁ, tasmā te me saṅkappā
  ijjhiṁsūti yojanā. Mānānusaye hi pahīne appahīno nāma anusayo natthi, arahattañca
  adhigatameva hotīti mānānusayappahānaṁ yathāvuttasaṅkappasamiddhiyā kāraṇaṁ katvā vuttaṁ.
                      Sīvalittheragāthāvaṇṇanā niṭṭhitā.
                     Paramatthadīpaniyā theragāthāsaṁvaṇṇanāya
                        chaṭṭhavaggavaṇṇanā niṭṭhitā.

  *  *  *  *  *  *
  Footnote: 1-1 chaṂa. "te me ijjhiṁsu saṅkappā"ti gāthaṁ abhāsi 2 Sī. mahantāyatanaṁ
-------------------------------------------------
[page 217]
                            7. Sattamavagga
                     198. 1. Vappattheragāthāvaṇṇanā
       passati passoti āyasmato vappattherassa gāthā. Kā uppatti?
       so kira padumuttarassa bhagavato kāle haṁsavatīnagare kulagehe nibbattitvā
  viññutaṁ patto "asuko ca asuko ca thero satthu paṭhamaṁ dhammapaṭiggāhakā ahesun"ti
  thomanaṁ sutvā bhagavantaṁ upasaṅkamitvā patthanaṁ paṭṭhapesi "ahampi bhagavā anāgate
  tādisassa sammāsambuddhassa paṭhamaṁ dhammapaṭiggāhakānaṁ aññataro bhaveyyan"ti, satthu
  santike saraṇagamanañca pavedesi. So yāvajīvaṁ puññāni katvā tato cuto deva-
  manussesuyeva saṁsaranto imasmiṁ buddhuppāde kapilavatthusmiṁ vāseṭṭhassa nāma
  brāhmaṇassa putto hutvā nibbatti, vappotissa nāmaṁ ahosi. So asitena
  isinā "siddhatthakumāro sabbaññū bhavissatī"ti byākato koṇḍaññappamukhehi
  brāhmaṇaputtehi saddhiṁ gharāvāsaṁ pahāya tāpasapabbajjaṁ pabbajitvā "tasmiṁ
  sabbaññutaṁ patte tassa santike dhammaṁ sutvā amataṁ pāpuṇissāmī"ti uruvelāyaṁ
  viharantaṁ 1- mahāsattaṁ chabbassāni padhānaṁ padahantaṁ upaṭṭhahitvā oḷārikāhāra-
  paribhogena nibbijjitvā isipatanaṁ gato. Abhisambujjhitvā satthārā sattasattāhāni
  vītināmetvā isipatanaṁ gantvā dhammacakke pavattite pāṭipadadivase sotāpattiphale
  patiṭṭhito pañcamiyaṁ pakkhassa aññāsikoṇḍaññādīhi saddhiṁ arahattaṁ pāpuṇi. Tena
  vuttaṁ apadāne 2- :-
           "ubhinnaṁ devarājūnaṁ saṅgāmo paccupaṭṭhito 3-
            ahosi samupabyūḷho mahāghoso avattatha.

  *  *  *  *  *  *
  Footnote: 1 Sī. viharanto 2 khu.apa. 32/20/204 saraṇagamaniyattherāpadāna
  3 chaṂa. samupaṭṭhito, Sī. saṅgāme paccupaṭṭhite
-------------------------------------------------
[page 218]
            Padumuttaro lokavidū āhutīnaṁ paṭiggaho
            antalikkhe ṭhito satthā saṁvejesi mahājanaṁ.
            Sabbe devā attamanā nikkhittakavacāvudhā
            sambuddhaṁ abhivādetvā ekaggāsiṁsu tāvade.
            Mayhaṁ saṅkappamaññāya vācāsabhimudīrayi
            anukampako lokavidū nibbāpesi mahājanaṁ.
            Paduṭṭhacitto manujo ekapāṇaṁ viheṭhayaṁ
            tena cittappadosena apāyaṁ upapajjati.
            Saṅgāmasīse nāgova bahū pāṇe viheṭhayaṁ
            nibbāpetha sakaṁ cittaṁ mā haññittho punappunaṁ.
            Davinnampi yakkharājūnaṁ senā sā vimhitā ahu
            saraṇañca upāgacchuṁ lokajeṭṭhaṁ sutādinaṁ.
            Saññāpetvāna janataṁ padamuddhari cakkhumā
            pekkhamānova devehi pakkāmi uttarāmukho.
            Paṭhamaṁ saraṇaṁ gacchiṁ dipadindassa 1- tādino
            kappānaṁ satasahassaṁ duggatiṁ nupapajjahaṁ.
            Mahādundubhināmā ca soḷasāsuṁ rathesabhā
            tiṁsakappasahassamhi rājāno cakkavattino.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā attanā paṭiladdhasampattiṁ paccavekkhaṇamukhena satthu guṇa-
  mahantataṁ paccavekkhitvā "īdisaṁ nāma satthāraṁ bāhulikādivādena samudācarimha.
  Aho puthujjanabhāvo nāma andhakaraṇo acakkhukaraṇo, ariyabhāvoyeva cakkhukaraṇo"ti

  *  *  *  *  *  *
  Footnote: 1 chaṂa. dvipadindassa
-------------------------------------------------
[page 219]
  Dassento:-
        1- "passati passo passantaṁ apassantañca passati
            apassanto apassantaṁ passantañca na passatī"ti
  gāthaṁ abhāsi. 1-
       [61] Tattha passati passoti passati sammādiṭṭhiyā dhamme aviparītaṁ jānāti
  bujjhatīti passo, dassanasampanno ariyo, so passantaṁ aviparītadassāviṁ "ayaṁ
  aviparītadassāvī"ti passati paññācakkhunā dhammādhammaṁ yathāsabhāvato jānāti. Na
  kevalaṁ passantameva, atha kho apassantañca passati, yo paññācakkhuvirahito dhamme
  yathāsabhāvato na passati, tampi apassantaṁ puthujjanaṁ "andho vatāyaṁ bhavaṁ acakkhuko"ti
  attano paññācakkhunā passati. Apassanto apassantaṁ, passantañca na passatīti
  apassanto paññācakkhurahito andhabālo tādisaṁ andhabālaṁ ayaṁ dhammādhammaṁ
  yathāsabhāvato na passatīti yathā apassantaṁ na passati na jānāti, evaṁ attano
  paññācakkhunā dhammādhammaṁ yathāsabhāvato passantañca paṇḍitaṁ "ayaṁ evaṁvidho"ti
  na passati na jānāti, tasmā ahampi pubbe dassanarahito sakalaṁ ñeyyaṁ hatthāmalakaṁ
  viya passantaṁ bhagavantaṁ apassantampi pūraṇādiṁ yathāsabhāvato na passiṁ, idāni
  pana buddhānubhāvena sampanno ubhayepi yathāsabhāvato passāmīti sevitabbāsevitabbesu
  attano aviparītapaṭipattiṁ dasseti.
                      Vappattheragāthāvaṇṇanā niṭṭhitā.
                             ---------

  *  *  *  *  *  *
  Footnote: 1-1 chaṂa. "passati passo"ti gāthaṁ abhāsi
-------------------------------------------------
[page 220]
                 199. 2. Vajjiputtatakattheragāthāvaṇṇanā 1-
       ekakā mayaṁ araññeti āyasmato vajjiputtakattherassa gāthā. Kā uppatti?
       ayaṁ hi 2- purimabuddhesu katādhikāro tattha tattha bhave vivaṭṭūpanissayaṁ puññaṁ
  upacinanto ito ekanavute kappe vipassissa bhagavato kāle kulagehe nibbattitvā
  viññutaṁ patto ekadivasaṁ vipassiṁ bhagavantaṁ disvā pasannamānaso nāgapupphakesarehi
  pūjaṁ akāsi. So tena puññakammena devamanussesu saṁsaranto imasmiṁ buddhuppāde
  amaccakule nibbatti, vajjiputtakotissa nāmaṁ ahosi. So bhagavato vesāligamane
  buddhānubhāvaṁ disvā paṭiladdhasaddho pabbajitvā katapubbakicco kammaṭṭhānaṁ gahetvā
  vesāliyā avidūre aññatarasmiṁ vanasaṇḍe viharati. Tena ca samayena vesāliyaṁ
  ussavo ahosi. Tattha tattha naccagītavāditaṁ pavattati, mahājano haṭṭhatuṭṭho
  ussavasampattiṁ paccanubhoti, taṁ sutvā so bhikkhu ayoniso ummujjanto vivekaṁ
  viñchamāno 3- kammaṭṭhānaṁ vissajjetvā attano anabhiratiṁ pakāsento:-
                "ekakā mayaṁ araññe viharāma
                 apaviddhaṁva vanasmiṁ dārukaṁ
                 etādisikāya rattiyā
                 ko su nāma amhehi pāpiyo"ti
  gāthamāha.
       Taṁ sutvā vanasaṇḍe adhivatthā devatā taṁ bhikkhuṁ anukampamānā "yadipi
  tvaṁ bhikkhu araññavāsehi pīḷento 4- vadasi, vivekakāmā pana viddasuno taṁ bahu
  maññantiyevā"ti imamatthaṁ desentī:-

  *  *  *  *  *  *
  Footnote: 1 chaṂa.,i. vajjiputta... evamuparipi 2 chaṂa. ayampi 3 chaṂa. vajjamāno,
  Sī. riccamāno 4 chaṂa. araññavāsaṁ hīḷento
-------------------------------------------------
[page 221]
                "ekako Tvaṁ araññe 1- viharasi
                 apaviddhaṁva vanasmiṁ dārukaṁ
                 tassa te bahukā pihayanti
                 nerayikā viya saggagāminan"ti
  gāthaṁ vatvā "kathaṁ hi nāma tvaṁ bhikkhu niyyānike sammāsambuddhassa sāsane
  pabbajitvā aniyyānikaṁ vitakkaṁ vitakkessasī"ti santajjentī saṁvejesi. Evaṁ so
  bhikkhu tāya devatāya saṁvejito kasābhihato viya bhaddo 2- assājānīyo vipassanāvīthiṁ
  otāretvā 3- na cirasseva vipassanaṁ ussukkāpetvā arahattaṁ pāpuṇi. Tena vuttaṁ
  apadāne 4- :-
           "suvaṇṇavaṇṇaṁ sambuddhaṁ sataraṁsiṁva bhāṇumaṁ
            obhāsentaṁ disā sabbā uḷurājaṁva pūritaṁ.
            Purakkhataṁ sāvakehi sāgareheva medaniṁ
            nāgaṁ paggayha reṇūhi vipassissābhiropayiṁ.
            Ekanavute ito 5- kappe yaṁ reṇuṁ abhipūjayiṁ 6-
            duggatiṁ nābhijānāmi buddhapūjāyidaṁ 7- phalaṁ.
            Paṇṇatālīsito kappe reṇu nāmāsi khattiyo
            sattaratanasampanno cakkavattī mahabbalo.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā "ayaṁ me arahattappattiyā aṅkuso jāto"ti attano
  devatāya ca vuttanayaṁ saṅkaḍḍhitvā 8- :-

  *  *  *  *  *  *
  Footnote: 1 ka. araññasmiṁ 2 chaṂa. bhadro 3 chaṂa. otaritvā 4 khu.apa. 32/62/201
  reṇupūjakattherāpadāna 5 chaṂa. ekanavutito 6 chaṂa. yaṁ reṇumabhiropayiṁ
  7 Sī. pupphapūjāyidaṁ 8 Sī. saritvā
-------------------------------------------------
[page 222]
           [62] "ekakā Mayaṁ araññe viharāma
                 apaviddhaṁva vanasmiṁ dārukaṁ
                 tassa me bahukā pihayanti
                 nerayikā viya saggagāminan"ti
  gāthaṁ abhāsi.
       Tassattho:- anapekkhabhāvena vane chaḍḍitadārukkhaṇḍaṁ viya yadipi mayaṁ ekakā
  ekākino asahāyā imasmiṁ araññe viharāma, evaṁ viharato pana tassa me
  bahukā pihayanti maṁ bahū atthakāmarūpā kulaputtā abhipatthenti "aho vatassa
  mayampi vajjiputtakatthero viya gharabandhanaṁ pahāya araññe vihareyyāmā"ti. Yathā
  kiṁ? nerayikā viya saggagāminaṁ, yathā nāma nerayikā attano pāpakammena niraye
  nibbattasattā saggagāminaṁ saggūpagāminaṁ pihayanti "aho vata mayampi nirayadukkhaṁ
  pahāya saggasukhaṁ paccanubhaveyyāmā"ti evaṁ sampadamidanti 1- attho. Ettha ca attani
  garubahuvacanappayogassa icchitabbattā "ekakā mayaṁ viharāmā"ti puna tassa atthassa
  ekattaṁ sandhāya "tassa me"ti ekavacanappayogo kato. "tassa Me", "saggagāminan"ti
  ca ubhayampi `pihayantī'ti padaṁ apekkhitvā upayogatthe sampadānaniddeso daṭṭhabbo.
  Taṁ abhipatthentīti ca tādise araññavāsādiguṇe abhipatthentā nāma 2- hontīti
  katvā vuttaṁ. 3- Tassa meti vā tassa mama santike guṇeti adhippāyo.
                    Vijjiputtakattheragāthāvaṇṇanā niṭṭhitā.
                          ---------------

  *  *  *  *  *  *
  Footnote: 1 Ma. evaṁ pihayantīti 2 Sī.,Ma. abhipatthentānaṁ abhipatthentā nāma
  3 Sī. vuttamevāti
-------------------------------------------------
[page 223]
                     200. 3. Pakkhattheragāthāvaṇṇanā
       cutā patantīti āyasmato pakkhattherassa gāthā. Kā uppatti?
       sopi purimabuddhesu katādhikāro tattha tattha bhave puññāni karonto ito
  ekanavute kappe yakkhasenāpati hutvā vipassiṁ bhagavantaṁ disvā pasannamānaso
  dibbavatthena pūjaṁ akāsi. So tena puññakammena devamanussesu saṁsaranto imasmiṁ
  buddhuppāde sakkesu devadahanigame sākiyarājakule nibbatti, "sammodakumāro"tissa
  nāmaṁ ahosi. Athassa daharakāle vātarogena pādā na vahiṁsu. 1- So katipayaṁ kālaṁ
  piṭhasappī viya vicari. Tenassa pakkhoti samaññā jātā. Pacchā arogakālepi
  tatheva naṁ sañjānanti, so bhagavato ñātisamāgame pāṭihāriyaṁ disvā paṭiladdhasaddho
  pabbajitvā katapubbakicco kammaṭṭhānaṁ gahetvā araññe viharati. Athekadivasaṁ gāmaṁ
  piṇḍāya pavisituṁ gacchanto antarāmagge aññatarasmiṁ rukkhamūle nisīdi. Tasmiṁ ca
  samaye aññataro kulalo maṁsapesiṁ ādāya ākāsena gacchati, taṁ bahū kulalā
  anupatitvā pātesuṁ. Pātitaṁ maṁsapesiṁ eko kulalo aggahesi. Taṁ añño acchinditvā
  gaṇhi, taṁ disvā thero "yathāyaṁ maṁsapesi, evaṁ kāmā nāma bahusādhāraṇā
  bahudukkhā bahupāyāsā"ti kāmesu ādīnavaṁ nekkhamme ca ānisaṁsaṁ paccavekkhitvā
  vipassanaṁ paṭṭhapetvā "aniccan"tiādinā manasikaronto piṇḍāya caritvā
  katabhattakicco divāṭṭhāne nisīditvā vipassanaṁ vaḍḍhetvā arahattaṁ pāpuṇi. Tena
  vuttaṁ apadāne 2- :-
           "vipassī nāma bhagavā lokajeṭṭho narāsabho
            aṭṭhasaṭṭhisahassehi pāvisi bandhumaṁ tadā.
            Nagarā abhinikkhamma agamaṁ dīpacetiyaṁ

  *  *  *  *  *  *
  Footnote: 1 Sī. vayhiṁsu 2 khu.apa. 32/1/202 mahāparivārattherāpadāna
-------------------------------------------------
[page 224]
            Addasaṁ virajaṁ buddhaṁ āhutīnaṁ paṭiggahaṁ.
            Cullāsītisahassāni 1- yakkhā mayhaṁ upantike
            upaṭṭhahanti sakkaccaṁ indaṁva tidasā gaṇā.
            Bhavanā abhinikkhamma dussaṁ paggayhahaṁ tadā
            sirasā abhivādesiṁ tañcādāsiṁ mahesino.
            Aho buddho aho dhammo aho no satthu sampadā
            buddhassa ānubhāvena vasudhāyaṁ pakampatha.
            Tañca acchariyaṁ disvā abbhutaṁ lomahaṁsanaṁ
            buddhe cittaṁ pasādemi dipadindamhi 2- tādine.
            Sohaṁ cittaṁ pasādetvā dussaṁ datvāna satthuno
            saraṇañca upāgacchiṁ sāmacco saparijjano.
            Ekanavutito kappe yaṁ kammamakariṁ tadā
            duggatiṁ nābhijānāmi buddhapūjāyidaṁ phalaṁ.
            Ito paṇṇarase kappe soḷasāsuṁ suvāhanā
            sattaratanasampannā cakkavattī mahabbalā.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā yadeva saṁvegavatthuṁ aṅkusaṁ 3- katvā vipassanaṁ vaḍḍhetvā
  aññā adhigatā, tassa saṅkittanamukhena aññaṁ byākaronto:-
        4- "cutā patanti patitā giddhā ca punarāgatā
            katakiccaṁ rataṁ rammaṁ sukhenanvāgataṁ sukhan"ti
  gāthaṁ abhāsi. 4-

  *  *  *  *  *  *
  Footnote: 1 Sī. cūlāsītisahassāni 2 chaṂa. dvipadindamhi 3 Sī. yadeva saṁvegavatthu,
  tamaṅkusaṁ 4-4 chaṂa. "cutā patantī"ti gāthaṁ abhāsi
-------------------------------------------------
[page 225]
       [63] Tattha cutāti bhaṭṭhā. Patantīti anupatanti. Patitāti cavanavasena bhūmiyaṁ
  patitā, ākāse vā sampatanavasena patitā. Giddhāti gedhaṁ āpannā. Punarāgatāti
  punadeva upagatā. Casaddo sabbattha yojetabbo. Idaṁ vuttaṁ hoti:- patanti
  anupatanti ca idha kulalā, itarassa mukhato cutā ca maṁsapesi, cutā pana sā
  bhūmiyaṁ patitā ca, giddhā gedhaṁ āpannā sabbeva kulalā punarāgatā. Yathā cime
  kulalā, evaṁ saṁsāre paribbhamantā sattā ye kusaladhammato cutā, te patanti
  nirayādīsu, evaṁ patitā ca, sampattibhave ṭhitā tattha kāmasukhānuyogavasena kāmabhave
  rūpārūpabhavesu ca bhavanikantivasena 1- giddhā ca punarāgatā bhavato aparimuttattā tena
  tena bhavagāminā kammena taṁ taṁ bhavasaññitaṁ dukkhaṁ āgatāeva, evaṁbhūtā ime
  sattā. Mayā pana kataṁ kiccaṁ pariññādibhedaṁ soḷasavidhampi kiccaṁ kataṁ, na dāni
  taṁ kātabbaṁ atthi. Rataṁ rammaṁ ramitabbaṁ ariyehi sabbasaṅkhatavinissaṭaṁ nibbānaṁ rataṁ
  abhirataṁ rammaṁ. Tena ca sakhenanvāgataṁ sukhaṁ phalasamāpattisukhena anuāgataṁ upagataṁ
  accantasukhaṁ nibbānaṁ, sukhena vā sukhāpaṭipadābhūtena vipassanāsukhena maggasukhena
  ca anvāgataṁ phalasukhaṁ nibbānasukhañcāti attho veditabbo.
                      Pakkhattheragāthāvaṇṇanā niṭṭhitā.
                           -------------
                  201. 4. Vimalakoṇḍaññattheragāthāvaṇṇanā
       dumavhayāya uppannoti āyasmato 2- vimalakoṇḍaññattherassa gāthā. Kā
  uppatti?
       ayaṁpi purimabuddhesu katādhikāro tattha tattha bhave vivaṭṭūpanissayaṁ puññaṁ

  *  *  *  *  *  *
  Footnote: 1 Sī. jhānabhavanikantivasena 2 chaṂa. ayaṁ pāṭho na dissati
-------------------------------------------------
[page 226]
  Upacinanto ito ekanavute kappe vipassissa bhagavato kāle vibhavasampanne kule
  nibbattitvā viññutaṁ patto ekadivasaṁ vipassī bhagavantaṁ mahatiyā parisāya parivutaṁ
  dhammaṁ desentaṁ disvā pasannamānaso catūhi suvaṇṇapupphehi pūjesi. Bhagavā tassa
  pasādavaḍḍhanatthaṁ 1- tathārūpaṁ iddhābhisaṅkhāraṁ abhisaṅkhāresi, yathā suvaṇṇābhā sakalaṁ
  taṁ padesaṁ ottharati. 2- Taṁ disvā bhiyyoso mattāya pasannamānaso hutvā bhagavantaṁ
  vanditvā taṁ nimittaṁ katvā 3- attano gehaṁ gantvā buddhārammaṇaṁ pītiṁ avijahanto
  kenaci vātena 4- kālaṁ katvā tusitesu upapanno aparāparaṁ puññāni katvā deva-
  manussesu saṁsaranto imasmiṁ buddhuppāde rājānaṁ bimbisāraṁ paṭicca ambapāliyā
  kucchimhi paṭisandhiṁ gaṇhi. Rājā hi bimbisāro taruṇakāle ambapāliyā
  rūpasampattiṁ sutvā sañjātābhilāso katipayamanussaparivāro aññātakavesena vesāliṁ
  gantvā ekarattiṁ tāya saṁvāsaṁ kappesi. Tadā ayaṁ tassā kucchimhi paṭisandhiṁ
  aggahesi. Sā ca gabbhassa patiṭṭhitabhāvaṁ tassa ārocesi. Rājāpi attānaṁ
  jānāpetvā dātabbayuttakaṁ datvā pakkāmi. Sā gabbhassa paripākamanvāya puttaṁ
  vijāyi, "vimalo"tissa nāmaṁ ahosi, pacchā vimalakoṇḍaññoti paññāyittha. So
  vayappatto bhagavato vesāligamane buddhānubhāvaṁ disvā pasannamānaso pabbajitvā
  katapubbakicco vipassanaṁ paṭṭhapetvā na cirasseva arahattaṁ pāpuṇi. Tena vuttaṁ
  apadāne 5- :-
           "vipassī nāma bhagavā lokajeṭṭho narāsabho
            nisinno janakāyassa desesi amataṁ padaṁ.
            Tassāhaṁ dhammaṁ sutvāna dipadindassa 6- tādino
            soṇṇapupphāni cattāri buddhassa abhiropayiṁ.
            Suvaṇṇacchadanaṁ āsi yāvatā parisā tadā

  *  *  *  *  *  *
  Footnote: 1 chaṂa. pasādasaṁvaḍḍhanatthaṁ 2 Ma. taṁ parisaṁ otthari 3 chaṂa. gahetvā 4 chaṂa. rogena
  5 khu.apa. 32/40/206 suvaṇṇapupphiyattherāpadāna 6 chaṂa. dvipadindassa
-------------------------------------------------
[page 227]
            Buddhābhā ca suvaṇṇābhā āloko vipulo ahu.
            Udaggacitto sumano vedajāto katañjalī
            pītisañjānano tesaṁ 1- diṭṭhadhammasukhāvaho.
            Āyācitvāna sambuddhaṁ vanditvāna ca subbataṁ
            pāmojjaṁ janayitvāna sakaṁ bhavanupāgamiṁ.
            Bhavane upaviṭṭhohaṁ buddhaseṭṭhaṁ anussariṁ
            tena cittappasādena tusitaṁ upapajjahaṁ.
            Ekanavutito kappe yaṁ pupphamabhiropayiṁ
            duggatiṁ nābhijānāmi buddhapūjāyidaṁ 2- phalaṁ.
            Soḷasāsiṁsu rājāno nemisammatanāmakā
            tetālīse ito kappe cakkavattī mahabbalā.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā aññāpadesena aññaṁ byākaronto:-
        3- "dumavhayāya uppanno jāto paṇḍaraketunā
            ketuhā ketunāyeva mahāketuṁ padhaṁsayī"ti
  gāthaṁ abhāsi. 3-
       [64] Tattha dumavhayāyāti dumena ambena vhātabbāya, ambapāliyāti attho.
  Ādhāre cetaṁ bhummavacanaṁ. Uppannoti tassā kucchiyaṁ uppanno uppajjamāno
  ca. Jāto paṇḍaraketunāti dhavalavatthadhajattā 4- "paṇḍaraketū"ti paññātena bimbisāra-
  raññā hetubhūtena jāto, taṁ paṭicca nibbattoti attho. Uppannoti vā
  paṭhamābhinibbattidassanaṁ. Tato hi jātoti abhijātidassanaṁ. Vijāyanakālato paṭṭhāya

  *  *  *  *  *  *
  Footnote: 1 chaṂa. vittisañjanano tesaṁ, Sī. pītisaṁjanano ceva 2 Sī. pupphapūjāyidaṁ
  3-3 chaṂa. "dumavhayāyā"ti gāthaṁ abhāsi 4 Sī. dhavaladhajattā
-------------------------------------------------
[page 228]
  Hi loke jātavohāro. Ettha ca "dumavhayāya uppanno"ti iminā attukkaṁsanabhāvaṁ
  apaneti, anekapatiputtānampi visesādhigamasabhāvañca 1- dīpeti. "jāto Paṇḍaraketunā"ti
  iminā viññātapītikadassanena paravambhanaṁ apaneti. Ketuhāti mānappahāyī. Māno hi
  uṇṇatilakkhaṇattā ketu viyāti ketu. Tathā hi so "ketukamyatāpaccupaṭṭhāno"ti
  vuccati. Ketunāyevāti paññāyaeva. Paññā hi anavajjadhammesu accuggataṭṭhena
  mārasenappamaddanena pubbaṅgamaṭṭhena ca ariyānaṁ dhajā nāMa. Tenāha "dhammo hi isinaṁ
  dhajo"ti. 2- Mahāketuṁ padhaṁsayīti mahāvisayatāya mahantā, seyyamānajātimānādibhedato bahavo
  ca mānappakārā, itare ca kilesadhammā samussitaṭṭhena ketu etassāti mahāketu,
  māro pāpimā. Taṁ balavidhamana 3- visayātikkamanavasena abhibhavi nibbisevanaṁ akāsīti.
  "mahāketuṁ Padhaṁsayī"ti attānaṁ paraṁ viya dassento aññāpadesena arahattaṁ byākāsi.
                   Vimalakoṇḍaññattheragāthāvaṇṇanā niṭṭhitā.
                          ---------------
                  202. 5. Ukkhepakatavacchattheragāthāvaṇṇanā
       ukkhepakatavacchassāti āyasmato ukkhepakatavacchattherassa gāthā. Kā
  uppatti?
       sopi kira purimabuddhesu katādhikāro tattha tattha bhave vivaṭṭūpanissayaṁ puññaṁ
  upacinanto ito catunavute kappe siddhatthassa bhagavato kāle kulagehe nibbattitvā
  viññutaṁ patto satthāraṁ uddissa māḷaṁ 4- karontassa puttassa 5- ekatthambhaṁ
  alabhantassa

  *  *  *  *  *  *
  Footnote: 1 chaṂa....sambhavañca, Ma....sambhāvañca 2 saṁṇidāna. 16/241/266 visākhasutta,
  aṅ.catukka. 21/48/58 visākhasutta, khu.jā.asīti. 28/393/152 mahāsutasomajātaka (syā)
  3 Sī. balaṁ viddhaṁsana.. 4 Sī. sālaṁ. evamuparipi 5 chaṂa. pūgassa, Sī. ekassa pūgassa
-------------------------------------------------
[page 229]
  Thambhaṁ datvā sahāyakiccaṁ akāsi. So tena puññakammena devaloke nibbattitvā
  aparāparaṁ puññāni katvā devamanussesu saṁsaranto imasmiṁ buddhuppāde sāvatthiyaṁ
  aññatarassa brāhmaṇassa putto hutvā nibbatti, vacchotissa gottato āgatanāmaṁ.
  So satthu santike dhammaṁ sutvā paṭiladdhasaddho pabbajitvā kosalaraṭṭhe gāmakāvāse
  vasanto āgatāgatānaṁ bhikkhūnaṁ santike dhammaṁ pariyāpuṇāti. "ayaṁ Vinayo idaṁ
  suttantaṁ ayaṁ abhidhammo"ti pana paricchedaṁ na jānāti. Athekadivasaṁ āyasmantaṁ
  dhammasenāpatiṁ pucchitvā yathāparicchedaṁ sabbaṁ sallakkhesi. Dhammasaṅgītiyā pubbepi
  piṭakādisamaññā pariyattisaddhamme vavatthitāeva, yato bhikkhūnaṁ vinayadharādivohāro.
  So tepiṭakaṁ buddhavacanaṁ uggaṇhanto paripucchanto tattha vutte rūpārūpadhamme
  sallakkhetvā vipassanaṁ paṭṭhapetvā sammasanto na cirasseva arahattaṁ pāpuṇi.
  Tena vuttaṁ apadāne 1- :-
           "siddhatthassa bhagavato mahāpūgagaṇo ahu
            saraṇaṁ gatā ca te buddhaṁ saddahanti tathāgataṁ.
            Sabbe saṅgamma mantetvā māḷaṁ kubbanti satthuno
            ekatthambhaṁ alabhantā vicinanti brahāvane.
            Tehaṁ araññe disvāna upagamma gaṇaṁ tadā
            añjaliṁ paggahetvāna paripucchiṁ gaṇaṁ ahaṁ.
            Te me puṭṭhā viyākaṁsu sīlavanto upāsakā
            māḷaṁ mayaṁ kattukāmā ekatthambho na labbhati.
            Ekatthammaṁ mamaṁ detha ahaṁ dassāmi satthuno
            āharissāmahaṁ thambhaṁ appossukkā bhavantu te.
            Te me thambhaṁ pavecchiṁsu pasannā tuṭṭhamānasā

  *  *  *  *  *  *
  Footnote: 1 khu.apa. 32/13/79 ekatthambhikattherāpadāna
-------------------------------------------------
[page 230]
            Tato paṭinivattitvā agamaṁsu sakaṁ gharaṁ.
            Aciraṁ gate pūgagaṇe thambhaṁ adāsahaṁ 1- tadā
            haṭṭho haṭṭhena cittena paṭhamaṁ ussapesahaṁ. 2-
            Tena cittappasādena vimānaṁ upapajjahaṁ
            ubbiddhaṁ bhavanaṁ mayhaṁ sattabhūmaṁ samuggataṁ.
            Vajjamānāsu bherīsu paricāremahaṁ sadā
            pañcapaññāsakappamhi rājā āsiṁ yasodharo.
            Tatthāpi bhavanaṁ mayhaṁ sattabhūmaṁ samuggataṁ.
            Kūṭāgāravarūpetaṁ ekatthambhaṁ manoramaṁ.
            Ekavīsatikappamhi udeno nāma khattiyo
            tatrāpi bhavanaṁ mayhaṁ sattabhūmaṁ samuggataṁ.
            Yaṁ yaṁ yonupapajjāmi devattaṁ atha mānusaṁ
            anubhomi sabbametaṁ 3- ekatthambhassidaṁ phalaṁ.
            Catunnavutito kappe yaṁ thambhamadadaṁ tadā
            duggatiṁ nābhijānāmi ekatthambhassidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā katakiccattā akilāsubhāve ṭhito attano santikaṁ upagatānaṁ
  gahaṭṭhapabbajitānaṁ anukampaṁ upādāya tepiṭakaṁ buddhavacanaṁ vīmaṁsitvā dhammaṁ desesi.
  Desento ca ekadivasaṁ attānaṁ paraṁ viya katvā dassento:-
      [65] "ukkhepakatavacchassa Saṅkalitaṁ bahūhi vassehi
            taṁ bhāsati gahaṭṭhānaṁ sunisinno uḷārapāmojjo"ti
  gāthaṁ abhāsi.

  *  *  *  *  *  *
  Footnote: 1 chaṂa. ahāsahaṁ 2 Sī. upapesahaṁ, Ma. ussāpemahaṁ 3 chaṂa. sukhaṁ sabbaṁ
-------------------------------------------------
[page 231]
       Tattha ukkhepakatavacchassāti kataukkhepavacchassa, bhikkhuno santike visuṁ
  visuṁ uggahitaṁ vinayapadesaṁ suttapadesaṁ abhidhammapadesañca yathāparicchedaṁ
  vinayasuttābhidhammānaṁyeva uparikhipitvā 1- sajjhāyanavasena tattha tattheva pakkhipitvā
  2- ṭhitavacchenāti attho. Karaṇatthe hi imaṁ sāmivacanaṁ. Saṅkalitaṁ bahūhi vassehīti
  bahukehi saṁvaccharehi sampiṇḍanavasena hadaye ṭhapitaṁ. "saṅkhalitan"tipi 3- Pāṭho, saṅkhalitaṁ
  4- viya kataṁ ekābaddhavasena vācuggataṁ kataṁ. Yaṁ buddhavacananti vacanaseso. Tanti taṁ
  pariyattidhammaṁ bhāsati katheti. Gahaṭaṭhānanti tesaṁ yebhuyyatāya vuttaṁ. Sunisinnoti
  tasmiṁ dhamme sammā niccalo nisinno, lābhasakkārādiṁ 5- apaccāsīsanto kevalaṁ
  vimuttāyatanasīseyeva ṭhatvā kathetīti attho. Tenāha "uḷārapāmojjo"ti
  phalasamāpattisukhavasena dhammadesanāvaseneva ca uppannauḷārapāmojjoti. Vuttaṁ hetaṁ:-
            "yathā yathāvuso bhikkhu yathāsutaṁ yathāpariyattaṁ dhammaṁ vitthārena paresaṁ
       deseti. Tathā tathā so tasmiṁ dhamme labhati atthavedaṁ, labhati dhammavedaṁ,
       labhati dhammūpasaṁhitaṁ pāmojjan"tiādi. 6-
                  Ukkhepakatavacchattheragāthāvaṇṇanā niṭṭhitā.
                          --------------
                     203. 6. Meghiyattheragāthāvaṇṇanā
       anusāsi mahāvīroti āyasmato meghiyattherassa gāthā. Kā uppatti?
       ayampi purimabuddhesu katādhikāro tattha tattha bhave kusalabījāni ropento
  ito ekanavute kappe vipassissa bhagavato kāle kulagehe nibbattitvā viññutaṁ

  *  *  *  *  *  *
  Footnote: 1 Sī. upaparikkhitvā 2 Sī. parikkhipitvā
  3 Sī. ṭhapitaṁ saṅkalitaṁ, saṅkhalitantipi pāṭho 4 Ma. saṅkalitaṁ 5 Sī. lābhasakkārādīni
  6 dī.pāṭi. 11/355/250 dasuttarasutta [thokaṁ visadisaṁ]
-------------------------------------------------
[page 232]
  Pāpuṇi. 1- Tasmiṁ ca samaye vipassī bhagavā buddhakiccassa pariyosānamāgamma āyusaṅkhāraṁ
  ossajji. Tena paṭhavīkampādīsu uppannesu mahājano bhītatasito ahosi. Atha naṁ
  vessavaṇo mahārājā tamatthaṁ vibhāvetvā samassāsesi. Taṁ sutvā mahājano
  saṁvegappatto ahosi. Tatthāyaṁ kulaputto buddhānubhāvaṁ sutvā satthari sañjātagārava-
  bahumāno uḷāraṁ pītisomanassaṁ paṭisaṁvedesi. So tena puññakammena devamanussesu
  saṁsaranto imasmiṁ buddhuppāde kapilavatthusmiṁ sākiyarājakule nibbatti, tassa
  meghiyoti nāmaṁ ahosi. So vayappatto satthu santike pabbajitvā bhagavantaṁ upaṭṭhahanto
  bhagavati jālikāyaṁ viharante kimikālāya 2- nadiyā tīre ramaṇīyaṁ ambavanaṁ disvā tattha
  viharitukāmo dve vāre bhagavatā vāretvā tatiyavāraṁ vissajjito tattha gantvā
  micchāvitakkamakkhikāhi khajjamāno cittasamādhiṁ alabhitvā satthu santikaṁ gantvā
  tamatthaṁ ārocesi. Athassa bhagavā "aparipakkāya meghiya cetovimuttiyā pañca dhammā
  paripākāya saṁvattantī"tiādinā 3- ovādaṁ adāsi. So tasmiṁ ovāde ṭhatvā vipassanaṁ
  vaḍḍhetvā arahattaṁ pāpuṇi. Tena vuttaṁ apadāne 4- :-
           "yadā vipassī lokaggo āyusaṅkhāramossajji
            paṭhavī sampakampittha medanī jalamekhalā.
            Otataṁ vigataṁ mayhaṁ suvicittavaṭaṁsakaṁ 5-
            bhavanampi pakampittha buddhassa āyusaṅkhaye.
            Tāso mayhaṁ samuppanno bhavane sampakampite
            uppādo nu kimatthāya āloko vipulo ahu. 6-
            Vessavaṇo idhāgamma nibbāpesi mahājanaṁ
            pāṇabhūte bhayaṁ natthi ekaggā hotha saṁvutā.
            Aho buddho aho dhammo aho no satthu sampadā

  *  *  *  *  *  *
  Footnote: 1 Sī. patto 2 Sī. kipillikāya 3 khu.udāna. 25/31/141 meghiyasutta
  4 khu.apa. 32/57/208 buddhasaññakattherāpadāna 5 pāli. suci cittaṁ papañcakaṁ
  6 Sī. loko ca vipulo ahu
-------------------------------------------------
[page 233]
            Yasmiṁ uppajjamānamhi paṭhavī sampakampati.
            Buddhānubhāvaṁ kittetvā kappaṁ saggamhi modahaṁ
            avasesesu kappesu kusalaṁ caritaṁ mayā.
            Ekanavutito kappe yaṁ saññamalabhiṁ tadā
            duggatiṁ nābhijānāmi buddhasaññāyidaṁ phalaṁ.
            Ito cuddasakappamhi rājā āsiṁ patāpavā
            samito nāma nāmena cakkavattī mahabbalo.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā satthu sammukhā ovādaṁ labhitvā "mayā arahattaṁ adhigatan"ti
  aññaṁ byākaronto:-
      [66] "anusāsi Mahāvīro sabbadhammāna pāragū
            tassāhaṁ dhammaṁ sutvāna vihāsiṁ santike sato
            tisso vijjā anuppattā kataṁ buddhassa sāsanan"ti
  gāthaṁ abhāsi.
       Tattha anusāsīti "aparipakkāya meghiya cetovimuttiyā pañca dhammā paripākāya
  saṁvattantī"tiādinā ovadi anusiṭṭhiṁ adāsi. Mahāvīroti mahāvikkanto, viriya-
  pāramipāripūriyā caturaṅgasamannāgataviriyādhiṭṭhānena anaññasādhāraṇacatubbidhasammap-
  padhānasampattiyā ca mahāviriyoti attho. 1- Sabbadhammāna pāragūti sabbesañca
  ñeyyadhammānaṁ pāraṁ pariyantaṁ ñāṇagamanena gato adhigatoti sabbadhammāna pāragū,
  sabbaññūti attho. Sabbesaṁ vā saṅkhatadhammānaṁ pārabhūtaṁ nibbānaṁ sayambhūñāṇena
  gato adhigatoti sabbadhammāna pāragū. 1- Tassāhaṁ dhammaṁ sutvānāti tassa buddhassa

  *  *  *  *  *  *
  Footnote: 1-1 Sī. sabbadhammāna pāragūti sabbesaṁ vā saṅkhatadhammānaṁ pārabhūtaṁ nibbānaṁ
  sayambhūñāṇena gato, sabbesaṁ ñeyyadhammānaṁ pāraṁ pariyantaṁ ñāṇagamanena
  gato adhigatoti sabbadhammāna pāragū, sabbaññūti attho.
-------------------------------------------------
[page 234]
  Bhagavato sāmukkaṁsikaṁ taṁ catusaccadhammaṁ suṇitvā. Vihāsiṁ santiketi ambavane
  micchāvitakkehi upadduto cālikā 1- vihāraṁ gantvā satthu samīpeyeva 2- vihāsiṁ.
  Satoti satimā, samathavipassanābhāvanāya appamattoti attho. Ahanti idaṁ yathā "anusāsī"ti
  ettha "man"ti, evaṁ "vijjā anuppattā, kataṁ buddhassa sāsanan"ti ettha "mayā"ti
  pariṇāmetabbaṁ. "kataṁ Buddhassa sāsanan"ti ca iminā yathāvuttaṁ vijjāttayānup-
  pattimeva satthu ovādapaṭikaraṇabhāvadassanena pariyāyantarena pakāseti. Sīlak-
  khandhādiparipūraṇameva 3- hi satthu sāsanakāritā.
                     Meghiyattheragāthāvaṇṇanā niṭṭhitā.
                           ------------
                  204. 7. Ekadhammasavaniyattheragāthāvaṇṇanā
       kilesā jhāpitā mayhanti āyasmato ekadhammasavaniyattherassa gāthā. Kā
  uppatti?
       so kira padumuttarassa bhagavato kāle rukkhadevatā hutvā nibbatto katipaye
  bhikkhū maggamūḷhe mahāaraññe 4- vicarante disvā anukampamāno attano bhavanato
  otaritvā te samassāsetvā bhojetvā yathādhippetaṭṭhānaṁ pāpesi. So tena
  puññakammena devamanussesu saṁsaranto kassape bhagavati loke uppajjitvā katabuddha-
  kicce parinibbute tasmiṁ kāle bārāṇasīrājā kikī nāma ahosi. Tasmiṁ kālaṅkate
  tassa puthuvindarājā 5- nāma putto āsi. Tassa suyāmo 6- nāMa. Tassa putto
  kikībrahmadatto nāma hutvā rajjaṁ kārento sāsane antarahite dhammassavanaṁ
  alabhanto "yo dhammaṁ deseti, tassa satasahassaṁ 7- dammī"ti ghosāpetvā ekampi

  *  *  *  *  *  *
  Footnote: 1 Sī. vālikā 2 Sī. santikeyeva 3 Sī. sīlakkhandhādiparipuṇṇā
  4 chaṂa. mahāraññe 5 Sī. puthuvindaro rājā 6 chaṂa. susāmo 7 chaṂa. sahassaṁ
-------------------------------------------------
[page 235]
  Dhammakathikaṁ alabhanto "mayhaṁ pitāmahādīnaṁ 1- kāle dhammo saṁvattati, dhammakathikā sulabhā
  ahesuṁ. Idāni pana catuppadikagāthāmattampi kathento dullabho. Yāva dhammasamaññā
  na vinassati, tāvadeva pabbajissāmī"ti rajjaṁ pahāya himavantaṁ uddissa gacchantaṁ
  sakko devarājā āgantvā "aniccā vata saṅkhārā"ti gāthāya kathetvā 2- nivattesi.
  So vattitvā puññaṁ katvā 3- devamanussesu saṁsaranto imasmiṁ buddhuppāde
  setabyanagare seṭṭhikule nibbattitvā vayappatto bhagavati setabyanagare sīsapāvane
  viharante satthāraṁ upasaṅkamitvā vanditvā ekamantaṁ nisīdi. Tassa satthā ajjhāsayaṁ
  oloketvā "aniccā vata saṅkhārā"ti imāya gāthāya dhammaṁ desesi. Tassa tattha
  katādhikāratāya so aniccasaññāya pākaṭataraṁ hutvā upaṭṭhitāya paṭiladdhasaṁvego pabbajitvā
  sammasanaṁ 4- paṭṭhapetvā dukkhasaññaṁ anattasaññañca manasikaronto vipassanaṁ ussukkā-
  petvā arahattaṁ pāpuṇi. Tena vuttaṁ apadāne 5- :-
           "padumuttarabuddhassa sāvakā vanacārino
            vippanaṭṭhā 6- brahāraññe andhāva anusissare. 7-
            Anussaritvā sambuddhaṁ padumuttaranāyakaṁ
            tassa te munino puttā vippanaṭṭhā mahāvane.
            Bhavanā oruhitvāna agamiṁ bhikkhusantikaṁ
            tesaṁ maggañca ācikkhiṁ bhojanañca adāsahaṁ.
            Tena kammena dipadinda 8- lokajeṭṭha narāsabha
            jātiyā sattavassohaṁ arahattamapāpuṇiṁ.
            Sacakkhū nāma nāmena dvādasa cakkavattino
            sattaratanasampannā pañcakappasate ito.

  *  *  *  *  *  *
  Footnote: 1 chaṂa. pitupitāmahādīnaṁ 2 chaṂa. gāthāya dhammaṁ kathetvā 3 chaṂa. nivattitvā bahuṁ
  puññaṁ katvā 4 chaṂa. dhammasammasanaṁ 5 khu.apa. 32/66/209 maggasaññakattherāpadāna
  6 Sī. vippaladdhā 7 Sī. anupithīyare, chaṂa. anusuyyare 8 chaṂa. dvipadinda.
  evamuparipi
-------------------------------------------------
[page 236]
            Kilesā jhāpitā mayhaṁ .pe. Kataṁ buddhassa sāsanan"ti.
       Tassa ekeneva dhammassavanena nipphannakiccattā ekadhammasavaniyotveva
  samaññā ahosi. So arahā hutvā aññaṁ byākaronto:-
      [67] "kilesā Jhāpitā mayhaṁ bhavā sabbe samūhatā
            vikkhīṇo jātisaṁsāro natthi dāni punabbhavo"ti
  gāthaṁ abhāsi.
       Tattha kilesāti yasmiṁ santāne uppannā, taṁ kilesanti vibādhenti
  upatāpenti vāti kilesā, rāgādayo. Jhāpitāti indagginā viya rukkhagacchādayo
  ariyamaggañāṇagginā samūlaṁ daḍḍhā. Mayhanti mayā, mama santāne vā. Bhavā
  sabbe samūhatāti kāmakammabhavādayo sabbe bhavā samuggāṭitā kilesānaṁ jhāpitattā.
  Sati hi kilesavaṭṭena kammavaṭṭena bhavitabbaṁ. Kammabhavānaṁ samūhatattāeva ca
  upapattibhavāpi samūhatāeva anuppattidhammatāya āpāditattā. Vikkhīṇo jātisaṁsāroti
  jātiādiko:-
            khandhānañca paṭipāṭi dhātuāyatanāna ca
            abbocchinnaṁ vattamānā saṁsāroti pavuccatīti
  vuttalakkhaṇo saṁsāro visesato khīṇo, tasmā natthi dāni punabbhavo. Yasmā
  āyatiṁ punabbhavo natthi, tasmā vikkhīṇo jātisaṁsāro. Tasmā ca punabbhavo natthi,
  yasmā bhavā sabbe samūhatāti āvattetvā vattabbaṁ. Athavā vikkhīṇo jātisaṁsāro,
  tatoeva natthi dāni punabbhavoti yojetabbaṁ.
                  Ekadhammasavaniyattheragāthāvaṇṇanā niṭṭhitā.
-------------------------------------------------
[page 237]
                   205. 8. Ekudāniyattheragāthāvaṇṇanā
       adhicetaso appamajjatoti āyasmato ekudāniyattherassa gāthā. Kā
  uppatti?
       ayampi purimabuddhesu katādhikāro tattha tattha bhave vivaṭṭūpanissayaṁ puññaṁ
  upacinanto atthadassissa bhagavato kāle yakkhasenāpati hutvā nibbatto satthari
  parinibbute "alābhā vata me, dullabhaṁ 1- vata me, yohaṁ satthudharamānakāle dānādipuññaṁ
  kātuṁ nālatthan"ti paridevasokamāpanno 2- ahosi. Atha naṁ sāgaro nāma satthu
  sāvako sokaṁ vinodetvā satthu thūpapūjāyaṁ niyojesi. So pañca vassāni thūpaṁ
  pūjetvā tato cuto tena puññena devamanussesueva saṁsaranto kassapassa bhagavato
  kāle kulagehe nibbattitvā viññutaṁ patto kālena kālaṁ satthu santikaṁ upasaṅkami.
  Tasmiṁ ca samaye satthā "adhicetaso"ti gāthāya sāvake abhiṇhaṁ ovadi. So taṁ
  sutvā saddhājāto pabbaji. Pabbajitvā ca pana tameva gāthaṁ punappunaṁ parivatteti.
  So tattha vītivassasahassāni samaṇadhammaṁ karonto ñāṇassa aparipakkattā visesaṁ
  nibbattetuṁ nāsakkhi. Tato pana cuto devaloke nibbattitvā aparāparaṁ sugatīsuyeva
  saṁsaranto imasmiṁ buddhuppāde sāvatthiyaṁ vibhavasampannassa brāhmaṇassa putto
  hutvā nibbatto viññutaṁ patvā jetavanapaṭiggahaṇasamaye buddhānubhāvaṁ disvā
  paṭiladdhasaddho pabbajitvā katapubbakicco araññe viharanto satthu santikaṁ agamāsi.
  Tasmiñca samaye satthā āyasmantaṁ sāriputtaṁ attano avidūre adhicittamanuyuttaṁ
  disvā "adhicetaso"ti imaṁ udānaṁ udānesi. Taṁ sutvā ayaṁ cirakālaṁ bhāvanāya 3-
  araññe viharantopi kālena kālaṁ tameva gāthaṁ udāneti, tenassa ekudāniyoti
  samaññā udapādi. So athekadivasaṁ cittekaggataṁ labhitvā vipassanaṁ vaḍḍhetvā arahattaṁ

  *  *  *  *  *  *
  Footnote: 1 chaṂa. dulladdhaṁ 2 Sī. paridevasokasamāpanno 3 Sī. cirakālabhāvitabhāvanāya
-------------------------------------------------
[page 238]
  Pāpuṇi. Tena vuttaṁ apadāne 1- :-
           "atthadassimhi sugate nibbute samanantarā
            yakkhayoniṁ upapajjiṁ yasaṁ patito cahaṁ tadā.
            Dulladdhaṁ vata me āsi duppabhātaṁ duruṭṭhitaṁ
            yaṁ me bhoge vijjamāne parinibbāyi cakkhumā.
            Mama saṅkappamaññāya sāgaro nāma sāvako
            mamuddharitukāmo so āgacchi mama santikaṁ.
            Kiṁ nu socasi mā bhāyi cara dhammaṁ sumedhasa
            anuppadinnā buddhenaya sabbesaṁ bījasampadā.
            Yo ce pūreyya sambuddhaṁ tiṭṭhantaṁ lokanāyakaṁ
            dhātuṁ sāsapamattampi nibbutassāpi pūjaye.
            Same cittappasādamhi samaṁ puññaṁ mahaggataṁ
            tasmā thūpaṁ karitvāna pūjehi jinadhātuyo.
            Sāgarassa vaco sutvā buddhathūpaṁ akāsahaṁ
            pañcavasse paricariṁ munino thūpamuttamaṁ.
            Tena kammena dipadinda lokajeṭṭha narāsabha
            sampattiṁ anubhotvāna arahattamapāpuṇiṁ.
            Bhūripaññā ca cattāro sattakappasate ito
            sattaratanasampannā cakkavattī mahabbalā.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā vimuttisukhena viharanto ekadivasaṁ āyasmatā dhamma-
  bhaṇḍāgārikena paṭibhānaṁ vīmaṁsituṁ "āvuso mayhaṁ dhammaṁ bhaṇīhī"ti ajjhiṭṭho

  *  *  *  *  *  *
  Footnote: 1 khu.apa. 32/72/209 paccupaṭṭhānasaññakattherāpadāna
-------------------------------------------------
[page 239]
  Cirakālaparicitattā:-
           [68] "adhicetaso Appamajjato
                 munino monapathesu sikkhato
                 sokā na bhavanti tādino
                 upasantassa sadā sammato"ti 1-
  imameva gāthaṁ abhāsi.
       Tattha adhicetasoti adhicittavato, sabbacittānaṁ adhikena arahattaphalacittena
  samannāgatassāti attho. Appamajjatoti nappamajjato, appamādena anavajjadhammesu
  sātaccakiriyāya samannāgatassāti vuttaṁ hoti. Muninoti "yo munāti ubhato loke,
  muni tena pavuccatī"ti 2- evaṁ ubhayalokamunanena vā, monaṁ vuccati ñāṇaṁ, tena arahatta-
  phalapaññāsaṅkhātena monena samannāgatatāya vā khīṇāsavo muni nāma, tassa
  munino. Monapathesu sikkhatoti arahattañāṇasaṅkhātassa monassa pathesu upāyamaggesu
  sattatiṁsabodhipakkhiyadhammesu, tīsu vā sikkhāsu sikkhato. Idañca pubbabhāgapaṭipadaṁ
  gahetvā vuttaṁ. Pariniṭṭhitasikkho hi arahā, tasmā evaṁ sikkhato, imāya sikkhāya
  munibhāvaṁ pattassa muninoti evamettha attho daṭṭhabbo. Yasmā cetadevaṁ, tasmā
  heṭṭhimamaggaphalacittānaṁ vasena adhicetaso, catusaccasambodhipaṭipattiyaṁ appamādavasena
  appamajjato, aggamaggañāṇasamannāgamena muninoti evametesaṁ padānaṁ attho 3-
  yujjatiyeva. Athavā "appamajjato sikkhato"ti padhānahetū akkhātāti 4- daṭṭhabbā.
  Tasmā appamajjanahetu sikkhanahetu ca adhicetasoti attho.
       Sokā na bhavanti tādinoti tādisassa khīṇāsavamunino abbhantare

  *  *  *  *  *  *
  Footnote: 1 khu.udāna. 25/37/152 sārīputtasutta 2 khuḍhamMa. 25/269/63 titthiyavatthu,
  khuṃahā. 29/697/406 mahāviyūhasuttaniddesa (syā), khu.cūḷa. 30/164/84
  mettagūmāṇavakapañhāniddesa (syā) 3 Sī. evaṁpettha sampadānavasena attho
  4 padānaṁ hetuatthatā (udāna-ṭṭha 232 piṭṭhe)
-------------------------------------------------
[page 240]
  Iṭṭhaviyogādivatthukā sokā cittasantāpā na honti. Athavā tādinoti tādi-
  lakkhaṇappattassa asekkhamunino sokā na bhavantīti. 1- Upasantassāti rāgādīnaṁ
  accantūpasamena upasantassa. Sadā satīmatoti sativepullappattiyā niccakālaṁ satiyā
  avirahitassa.
       Ettha ca "adhicetaso"ti iminā adhicittasikkhā, "appamajjato"ti iminā
  adhisīlasikkhā, "munino monapathesu sikkhato"ti etehi adhipaññāsikkhā. "munino"ti
  Vā etena adhipaññāsikkhā, "monapathesu sikkhato"ti etena tāsaṁ lokuttarasikkhānaṁ
  pubbabhāgapaṭipadā, "sokā na bhavantī"tiādīhi sikkhāpāripūriyā ānisaṁsā 2- pakāsitāta
  veditabbaṁ. Ayameva ca therassa aññābyākaraṇagāthā ahosi.
                    Ekudāniyattheragāthāvaṇṇanā niṭṭhitā.
                          --------------
                     206. 9. Channattheragāthāvaṇṇanā
       sutvāna dhammaṁ mahato mahārasanti āyasmato channattherassa gāthā. Kā
  uppatti?
       ayampi purimabuddhesu katādhikāro tattha tattha bhave vivaṭṭūpanissayaṁ puññaṁ
  upacinanto siddhatthassa bhagavato kāle kulagehe nibbattitvā viññutaṁ patto
  ekadivasaṁ siddhatthaṁ bhagavantaṁ aññataraṁ rukkhamūlaṁ upagacchantaṁ disvā pasannacitto
  mudusamphassaṁ paṇṇasantharaṁ santharitvā adāsi. Pupphehi ca samantato okiritvā pūjaṁ
  akāsi. So tena puññakammena devaloke nibbattitvā punapi aparāparaṁ puññāni katvā
  sugatīsuyeva saṁsaranto amhākaṁ bhagavato kāle suddhodanamahārājassa gehe dāsiyā

  *  *  *  *  *  *
  Footnote: 1 udāna.A. 37/322 sārīputtasuttavaṇṇanāya saṁsandetabbaṁ 2 Sī. ānisaṁsatā
-------------------------------------------------
[page 241]
  Kucchimhi nibbatti, channotissa nāmaṁ ahosi, bodhisattena sahajāto. So satthu
  ñātisamāgame paṭiladdhasaddho pabbajitvā bhagavati pemena "amhākaṁ buddho amhākaṁ
  dhammo"ti mamattaṁ uppādetvā sinehaṁ chindituṁ asakkonto samaṇadhammaṁ akatvā
  satthari parinibbute satthārā āṇattavidhinā katena brahmadaṇḍena santajjito
  saṁvegappatto hutvā sinehaṁ chinditvā vipassanto na cireneva arahattaṁ pāpuṇi.
  Tena vuttaṁ apadāne 1- :-
           "siddhatthassa bhagavato adāsiṁ paṇṇasantharaṁ
            samantā upahārañca kusumaṁ okiriṁ ahaṁ.
            Pāsādevaṁ guṇaṁ rammaṁ anubhomi mahārahaṁ
            mahagghāni ca pupphāni sayanebhisavanti 2- me.
            Sayanehaṁ tuvaṭṭāmi vicitte pupphasanthate
            pupphavuṭṭhi ca sayane abhivassati tāvade.
            Catunnavutito kappe adāsiṁ paṇṇasantharaṁ
            duggatiṁ nābhijānāmi santharassa idaṁ phalaṁ.
            Tiṇasantharakā nāma sattete cakkavattino
            ito te pañcame kappe uppajjiṁsu janādhipā.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā vimuttisukhasantappito pītivegavissaṭṭhaṁ 3- udānaṁ
  udānento:-
           [69] "sutvāna Dhammaṁ mahato mahārasaṁ
                        sabbaññutaññāṇavarena desitaṁ

  *  *  *  *  *  *
  Footnote: 1 khu.apa. 32/45/191 senāsanadāyakattherāpadāna 2 Ma. sayanebhivassanti
  3 Sī. pītivegavissaṭaṁ
-------------------------------------------------
[page 242]
                 Maggaṁ papajjiṁ amatassa pattiyā
                 so yogakkhemassa pathassa kovido"ti
  gāthaṁ abhāsi.
       Tattha sutvānāti suṇitvā, sotena gahetvā ohitasoto sotadvārānusārena
  upadhāretvā. Dhammanti catusaccadhammaṁ. Mahatoti bhagavato. Bhagavā hi mahantehi
  uḷāratamehi sīlādiguṇehi samannāgatattā, sadevakena lokena visesato mahanīyatāya
  ca "mahā"ti vuccati, yā tassa mahāsamaṇoti samaññā jātā. Nissakkavacanañcetaṁ
  "mahato dhammaṁ sutvānā"ti. Mahārasanti vimuttirasassa dāyakattā uḷārarasaṁ.
  Sabbaññutaññāṇavarena desitanti sabbaṁ jānātīti sabbaññū, tassa bhāvo
  sabbaññutā. Ñāṇameva varaṁ, ñāṇesu vā varanti ñāṇavaraṁ, sabbaññutā ñāṇavaraṁ
  etassāti sabbaññutañāṇavaro, bhagavā. Tena sabbaññutañāṇasaṅkhātāggañāṇena
  vā karaṇabhūtena desitaṁ kathitaṁ dhammaṁ sutvānāti yojanā. Yaṁ panettha vattabbaṁ, taṁ
  paramatthadīpaniyaṁ itivuttakavaṇṇanāyaṁ 1- vuttanayena veditabbaṁ. Magganti aṭṭhaṅgikaṁ
  ariyamaggaṁ. Papajjinti paṭipajjiṁ. Amatassa pattiyāti nibbānassa adhigamāya upāya-
  bhūtaṁ paṭipajjinti yojanā. Soti so bhagavā. Yogakkhemassa pathassa kovidoti
  catūhi yogehi anupaddutassa nibbānassa yo patho, tassa kovido tattha sukusalo.
  Ayaṁ hettha attho:- bhagavato catusaccadesanaṁ sutvā amatādhigamūpāyamaggaṁ ahaṁ paṭipajjiṁ
  paṭipajjanamaggaṁ mayā kataṁ, soeva 2- pana bhagavā sabbathā yogakkhemassa pathassa
  kovido, parasantāne vā paramanesu 3- kusalo, yassa saṁvidhānamāgamma ahampi maggaṁ
  paṭipajjinti. Ayameva ca therassa aññābyākaraṇagāthā ahosīti.
                      Channattheragāthāvaṇṇanā niṭṭhitā.

  *  *  *  *  *  *
  Footnote: 1 itivuttaka-ṭṭha 123 piṭṭhādīsu 2 Ma. evaṁ 3 Ma. paradamanesu
-------------------------------------------------
[page 243]
                     207. 10. Puṇṇattheragāthāvaṇṇanā
       sīlamevāti āyasmato puṇṇattherassa gāthā. Kā uppatti?
       sopi purimabuddhesu katādhikāro tattha tattha bhave vivaṭṭūpanissayaṁ kusalaṁ
  upacinanto ito ekanavute kappe buddhasuññe loke brāhmaṇakule nibbattitvā
  vayappatto brāhmaṇasippesu nipphattiṁ gantvā 1- kāmesu ādīnavaṁ disvā gharāvāsaṁ
  pahāya tāpasapabbajjaṁ pabbajitvā himavantappadese paṇṇakuṭiṁ katvā vāsaṁ kappesi.
  Tassa vasanaṭṭhānassa avidūre ekasmiṁ pabbhāre paccekabuddho ābādhiko hutvā
  parinibbāyi, tassa parinibbānasamaye mahā āloko ahosi. Taṁ disvā so "kathaṁ
  nu kho ayaṁ āloko uppanno"ti vīmaṁsanavasena ito cito ca āhiṇḍanto
  pabbhāre paccekasambuddhaṁ parinibbutaṁ disvā gandhadārūni saṅkaḍḍhitvā sarīraṁ
  jhāpetvā gandhodakena upasiñci. Tattheko devaputto antalikkhe ṭhatvā evamāha
  "sādhu sādhu sappurisa, bahuṁ tayā puññaṁ pasavantena pūritaṁ sugatisaṁvattaniyaṁ kammaṁ,
  tena tvaṁ sugatīsuyeva uppajjissasi, `puṇṇo'ti ca te nāmaṁ bhavissatī"ti. So
  tena puññakammena devamanussesu saṁsaranto imasmiṁ buddhuppāde sunāparantajanapade
  suppārakapaṭṭane 2- gahapatikule nibbatti, puṇṇotissa nāmaṁ ahosi. So vayappatto
  vāṇijjavasena mahatā satthena saddhiṁ sāvatthiṁ gato. Tena ca samayena bhagavā
  sāvatthiyaṁ viharati. Atha so sāvatthivāsīhi upāsakehi saddhiṁ vihāraṁ gato satthu
  santike dhammaṁ sutvā paṭiladdhasaddho pabbajitvā vattapaṭivattehi ācariyupajjhāye
  ārādhento vihāsi. So ekadivasaṁ satthāraṁ upasaṅkamitvā "sādhu maṁ bhante bhagavā
  saṅkhittena ovādena ovadatu, yamahaṁ sutvā sunāparantajanapade vihareyyan"ti āha.
  Tassa bhagavā "santi kho puṇṇa cakkhuviññeyyā rūpā"tiādinā 3- ovādaṁ datvā

  *  *  *  *  *  *
  Footnote: 1 Sī. patvā 2 Ma. suppādaka... 3 Ma.upari. 14/395/340 puṇṇovādasutta,
  saṁ.saḷā. 18/112/75 puṇṇasutta
-------------------------------------------------
[page 244]
  Sīhanādaṁ nadāpetvā vissajjesi. So bhagavantaṁ vanditvā sunāparantajanapadaṁ gantvā
  suppārakapaṭṭane viharanto samathavipassanaṁ ussukkāpetvā tisso vijjā sacchākāsi.
  Tena vuttaṁ apadāne 1- :-
           "pabbhārakūṭaṁ nissāya sayambhū aparājito
            ābādhiko ca so buddho vasati pabbatantare.
            Mama assamasāmantā panādo āsi tāvade
            buddhe nibbāyamānamhi āloko udapajjatha.
            Yāvatā vanasaṇḍasmiṁ acchakokataracchakā 2-
            vāḷā ca kesarī sabbe abhigajjiṁsu tāvade.
            Uppātaṁ tamahaṁ disvā pabbhāraṁ agamāsahaṁ.
            Tatthaddasāsiṁ sambuddhaṁ nibbutaṁ aparājitaṁ.
            Suphullaṁ sālarājaṁva sataraṁsiṁva uggataṁ
            vitaccitaṁva 3- aṅgāraṁ nibbutaṁ aparājitaṁ.
            Tiṇaṁ kaṭṭhañca pūretvā citakaṁ tatthakāsahaṁ
            citakaṁ sukataṁ katvā sarīraṁ jhāpayiṁ ahaṁ.
            Sarīraṁ jhāpayitvāna gandhatoyaṁ samokiriṁ
            antalikkhe ṭhito yakkho nāmamaggahi tāvade.
            Yaṁ pūritaṁ tayā kiccaṁ sayambhussa mahesino
            puṇṇako nāma nāmena sadā hoti tuvaṁ mune. 4-
            Tamahā kāyā cavitvāna devalokaṁ agacchahaṁ
            tattha dibbamayo gandho antalikkhā pavassati.
            Tatrāpi nāmadheyyaṁ me puṇṇakoti ahū tadā

  *  *  *  *  *  *
  Footnote: 1 khu.apa. 32/29/477 puṇṇakattherāpadāna 2 Sī. acchakā ca taracchakā
  3 chaṂa. vitaccikaṁva 4 Sī. muni
-------------------------------------------------
[page 245]
            Devabhūto manusso vā saṅkappaṁ pūrayāmahaṁ.
            Idaṁ pacchimakaṁ mayhaṁ carimo vattate bhavo
            idhāpi puṇṇako nāma nāmadheyyaṁ pakāsati.
            Tosayitvāna sambuddhaṁ gotamaṁ sakyapuṅgavaṁ
            sabbāsave pariññāya viharāmi anāsavo.
            Ekanavutito kappe yaṁ kammamakariṁ tadā
            duggatiṁ nābhijānāmi tanukiccassidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā thero bahū manusse sāsane abhippasādesi. Yato
  pañcasatamattā purisā upāsakattaṁ pañcasatamattā ca itthiyo upāsikābhāvaṁ paṭivedesuṁ.
  So tattha rattacandanena candanamālaṁ 1- nāma gandhakuṭiṁ kārāpetvā "satthā pañcahi
  bhikkhusatehi saddhiṁ mālaṁ 2- paṭicchatū"ti bhagavantaṁ pupphadūtena nimantesi. Bhagavā ca
  iddhānubhāvena tattakehi bhikkhūhi saddhiṁ tattha gantvā candanamālaṁ paṭiggahetvā
  aruṇe anuṭṭhiteyeva paccāgamāsi. Thero aparabhāge parinibbānasamaye aññaṁ
  byākaronto:-
      [70] "sīlameva Idha aggaṁ paññavā pana uttamo
            manussesu ca devesu sīlapaññāṇato jayan"ti
  gāthaṁ abhāsi.
       Tattha sīlanti sīlanaṭṭhena sīlaṁ, patiṭṭhānaṭṭhena samādhānaṭṭhena cāti attho.
  Sīlaṁ hi sabbaguṇānaṁ patiṭṭhā, tenāha "sīle patiṭṭhāya naro sapañño"ti. 3- Samādahati
  ca taṁ kāyavācāavippakiṇṇaṁ karotīti attho. Tayidaṁ sīlameva aggaṁ sabbaguṇānaṁ

  *  *  *  *  *  *
  Footnote: 1 chaṂa. candanamāḷaṁ, Sī. candanasālaṁ 2 Sī. saddhiṁ gantvā sālaṁ
  3 saṁ.sagā. 15/23/16 jaṭāsutta
-------------------------------------------------
[page 246]
  Mūlabhāvato pamukhabhāvato ca. Yathāha "tasmātiha tvaṁ bhikkhu ādimeva visodhehi kusalesu
  dhammesu. Ko cādi kusalānaṁ dhammānaṁ sīlañca suvisuddhan"ti, 1- "pātimokkhanti
  mukhametaṁ pamukhametan"ti 2- ca ādi. Idhāti nipātamattaṁ. Paññavāti ñāṇasampanno. So
  uttamo seṭṭho pavaroti puggalādhiṭṭhānāya gāthāya paññāyayeva seṭṭhabhāvaṁ
  dasseti. Paññuttarā hi kusalā dhammā. Idāni taṁ sīlapaññānaṁ aggaseṭṭhabhāvaṁ
  kāraṇato dasseti "manussesu ca devesu, sīlapaññāṇato jayan"ti ca.
  Sīlapaññāṇahetu paṭipakkhajayo kāmakilesajayo hotīti attho.
                      Puṇṇattheragāthāvaṇṇanā niṭṭhitā.
                     Paramatthadīpaniyā theragāthāsaṁvaṇṇanāya
                        sattamavaggavaṇṇanā niṭṭhitā.
                            -----------

  *  *  *  *  *  *
  Footnote: 1 saṁṃahā. 19/369/125 bhikkhusutta 2 vinaYuṃahā. 4/135/148 uposathakkhandhaka
-------------------------------------------------
[page 247]
                            8. Aṭṭhamavagga
                    208. 1. Vacchapālattheragāthāvaṇṇanā
       susukhumanipuṇatthadassināti āyasmato vacchapālattherassa gāthā. Kā
  uppatti?
       ayampi purimabuddhesu katādhikāro tattha tattha bhave puññāni ācinanto
  devamanussesu saṁsaranto ito ekanavute kappe brāhmaṇakule nibbattitvā
  brāhmaṇasippesu nipphattiṁ gantvā aggiṁ paricaranto ekadivasaṁ mahatiyā kaṁsapātiyā
  pāyāsaṁ 1- ādāya dakkhiṇeyyaṁ pariyesanto vipassiṁ bhagavantaṁ ākāse caṅkamantaṁ disvā
  acchariyabbhutacittajāto bhagavantaṁ abhivādetvā dātukāmataṁ dasseti. 2- Paṭiggahesi
  bhagavā anukampaṁ upādāya. So tena puññakammena devamanussesu saṁsaranto imasmiṁ
  buddhuppāde rājagahe vibhavasampannassa brāhmaṇassa putto hutvā nibbatti,
  vacchapālotissa nāmaṁ ahosi. So bimbisārasamāgame uruvelakassapattherena saddhiṁ
  iddhipāṭihāriyaṁ dassetvā satthu paramanipaccakāre kate taṁ disvā paṭiladdhasaddho
  pabbajitvā sattāhapabbajitoeva vipassanaṁ vaḍḍhetvā chaḷabhiñño ahosi. Tena
  vuttaṁ apadāne 3- :-
        4- "suvaṇṇavaṇṇaṁ sambuddhaṁ bāttiṁsavaralakkhaṇaṁ
            pavanā abhinikkhantaṁ bhikkhusaṁghapurakkhataṁ. 4-
            Mahaccā kaṁsapātiyā vaḍḍhetvā pāyāsaṁ 5- ahaṁ
            āhutiṁ yiṭṭhukāmo 6- so upanesiṁ 7- baliṁ ahaṁ.

  *  *  *  *  *  *
  Footnote: 1 Sī. kaṁsapātiyā havyasesaṁ pāyāsaṁ 2 chaṂa. dassesi 3 khu.apa. 32/26/214
  pāyāsadāyakattherāpadāna 4-4 chaṂa. suvaṇṇavaṇṇo sambuddho .pe. bhikkhusaṁghapurakkhato
  5 chaṂa. pāyasaṁ 6 Sī. daṭṭhukāmo 7 Ma. upanemi
-------------------------------------------------
[page 248]
            Bhagavā tamhi samaye lokajeṭṭho narāsabho
            caṅkamaṁ susamāruḷho ambare anilāyane.
            Tañca acchariyaṁ disvā abbhutaṁ lomahaṁsanaṁ
            ṭhapayitvā kaṁsapātiṁ vipassiṁ abhivādayiṁ.
            Tuvaṁ devosi sabbaññū sadeve sahamānuse
            anukampaṁ upādāya paṭiggaṇha mahāmuni.
            Paṭiggahesi bhagavā sabbaññū lokanāyako 1-
            mama saṅkappamaññāya satthā loke mahāmuni
            ekanavutito kappe yaṁ dānamadadiṁ tadā
            duggatiṁ nābhijānāmi pāyāsassa idaṁ phalaṁ.
            Ekatālīsito kappe buddho nāmāsi khattiyo
            sattaratanasampanno cakkavattī mahabbalo.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā sukheneva attanā nibbānassa adhigatabhāvaṁ
  vibhāvento:-
             [71] "susukhumanipuṇatthadassinā
                   Matikusalena nivātavuttinā
                   saṁsevitavuddhasīlinā
                   nibbānaṁ na hi tena dullabhan"ti
  imaṁ gāthaṁ abhāsi.
       Tattha susukhumanipuṇatthadassināti ativiya duddasaṭṭhena sukhume, 2- saṇhaṭṭhena

  *  *  *  *  *  *
  Footnote: 1 Sī. sabbalokagganāyako 2 Sī. susukhumena
-------------------------------------------------
[page 249]
  Nipuṇe saccapaṭiccasamuppādādiatthe aniccatādiṁ āropetvā passatīti susukhuma-
  nipuṇatthadassī, tena. Matikusalenāti matiyā paññāya kusalena chekena, "evaṁ
  pavattamānassa paññā vaḍḍhati, evaṁ na vaḍḍhatī"ti dhammavicayasambojjhaṅgapaññāya
  uppādane kusalena. Nivātavuttināti sabrahmacārīsu nivātanīcavattanasīlena, 1-
  vuḍḍhesu navesu ca yathānurūpapaṭipattinā. 2- Saṁsevitavuddhasīlināti saṁsevitaṁ āciṇṇaṁ
  vuddhasīlaṁ saṁsevitavuddhasīlaṁ, taṁ yassa atthi, tena saṁsevitavuddhasīlinā. Athavā
  saṁsevitā upāsitā vuddhasīlino etenāti saṁsevitavuddhasīlī, tena. Hītisaddo
  hetuattho. Yasmā yo nivātavutti saṁsevitavuddhasīlī matikusalo susukhumanipuṇatthadassī
  ca, tasmā nibbānaṁ na tassa dullabhanti attho. Nivātavuttitāya hi
  saṁsevitavuddhasīlitāya ca paṇḍitā taṁ ovaditabbaṁ anusāsitabbaṁ maññanti, tesañca
  ovāde ṭhito ayaṁ 3- matikusalatāya susukhumanipuṇatthadassitāya ca vipassanāya kammaṁ
  karonto na cirasseva nibbānaṁ adhigacchatīti, ayameva ca therassa aññābyākaraṇagāthā
  ahosīti.
                    Vacchapālattheragāthāvaṇṇanā niṭṭhitā.
                          --------------
                     209. 2. Ātumattheragāthāvaṇṇanā
       yathā kaḷīro susu vaḍḍhitaggoti āyasmato ātumattherassa gāthā. Kā
  uppatti?
       sopi purimabuddhesu katādhikāro tattha tattha bhave vivaṭṭūpanissayaṁ puññaṁ
  ācinanto ito ekanavute kappe kulagehe nibbattitvā viññutaṁ patto vipassiṁ
  bhagavantaṁ antaravīthiyaṁ gacchantaṁ disvā pasannamānaso gandhodakena gandhacuṇṇena

  *  *  *  *  *  *
  Footnote: 1 Sī. nivātanīcavuttinā vuḍḍhasīlesu 2 Sī. paṭipattivuttinā 3 chaṂa. sayaṁ
-------------------------------------------------
[page 250]
  Ca pūjaṁ akāsi. So tena puññakammena devaloke nibbatto aparāparaṁ sugatīsuyeva
  saṁsaranto kassapassa bhagavato sāsane pabbajitvā samaṇadhammaṁ akāsi, ñāṇassa
  pana aparipakkattā visesaṁ nibbattetuṁ nāsakkhi. Atha imasmiṁ buddhuppāde sāvatthiyaṁ
  seṭṭhiputto hutvā nibbatti, ātumotissa nāmaṁ ahosi. Tassa vayappattassa mātā
  "puttassa me bhariyaṁ ānessāmā"ti ñātakehi sammantesi. So taṁ upadhāretvā
  hetusampattiyā codiyamāno "kiṁ mayhaṁ gharāvāsena, idāneva pabbajissāmī"ti bhikkhūnaṁ
  santikaṁ gantvā pabbaji. Pabbajitampi naṁ mātā uppabbājetukāmā nānānayehi
  palobheti. So tassā avasaraṁ adatvā attano ajjhāsayaṁ pakāsento:-
             [72] "yathā Kaḷīro susu vaḍḍhitaggo
                   dunnikkhamo hoti pasākhajāto
                   evaṁ ahaṁ bhariyāyānītāya
                   anumañña maṁ pabbajitomhi dānī"ti
  gāthaṁ abhāsi.
       Tattha kaḷīroti aṅkuro, idha pana vaṁsaṅkuro adhippeto. Susūti taruṇo.
  Vaḍḍhitaggoti pavaḍḍhitasākho. Susuvaḍḍhitaggoti vā suṭṭhu vaḍḍhitasākho 1- sañjāta-
  pattasākho. Dunnikkhamoti veḷugumbato nikkhāmetuṁ nīharituṁ asakkuṇeyyo.
  Pasākhajātoti jātapasākho, 2- sākhānampi pabbe pabbe uppannānusākho. Evaṁ ahaṁ
  bhariyāyānītāyāti yathā vaṁso vaḍḍhitaggo vaṁsantaresu saṁsaṭṭha 3- sākhāpasākho veḷugumbato
  dunnīharaṇīyo hoti, evaṁ ahampi bhariyāya mayhaṁ ānītāya puttadhītādivasena vaḍḍhitaggo
  āsattivasena gharāvāsato dunnīharaṇīyo bhaveyyaṁ. Yathā pana vaṁsakaḷīro asañjātasākhabandho
  veḷugumbato sunīharaṇīyova hoti, evaṁ ahampi asañjātaputtadārādibandho sunīharaṇīyo

  *  *  *  *  *  *
  Footnote: 1 Ma. vaḍḍhitasikho 2 Sī. jātasākhāpasākho 3 Sī., Ma. sampatta....
-------------------------------------------------
[page 251]
  Homi, tasmā anānītāyaeva bhariyāya anumañña maṁ attanāva maṁ anujānāpetvā.
  Pabbajitomhi dānīti "idāni pana pabbajito amhi, sādhu suṭṭhū"ti attano
  nekkhammābhiratiṁ pakāsesi, athavā "anumañña maṁ pabbajitomhi dānī"ti mātu katheti.
  Ayaṁ hettha attho:- yadipi tāya pubbe nānumataṁ, idāni pana pabbajito amhi,
  tasmā anumañña anujānāhi maṁ samaṇabhāveyeva ṭhātuṁ, nāhaṁ tayā nivattanīyoti.
  Evaṁ pana kathento yathāṭhitova vipassanaṁ vaḍḍhetvā maggapaṭipāṭiyā kilese
  khepetvā chaḷabhiñño ahosi. Tena vuttaṁ apadāne 1- :-
           "nisajja pāsādavare vipassiṁ addasaṁ jinaṁ
            kakudhaṁ vilasantaṁva sabbaññuṁ tamanāsakaṁ.
            Pāsādassāvidūre ca gacchati lokanāyako
            pabhā niddhāvate tassa yathā ca sataraṁsino. 2-
            Gandhodakañca paggayha buddhaseṭṭhaṁ samokiriṁ
            tena cittappasādena tattha kālaṅkato ahaṁ.
            Ekanavutito kappe yaṁ gandhodakamākiriṁ
            duggatiṁ nābhijānāmi buddhapūjāyidaṁ phalaṁ.
            Ekatiṁse ito kappe sugandho nāma khattiyo
            sattaratanasampanno cakkavattī mahabbalo.
            Kilesā jhāpitā mayhaṁ .pe. Kataṁ buddhassa sāsanan"ti.
       Chaḷabhiñño pana hutvā mātaraṁ āpucchitvā tassā pekkhantiyāyeva ākāsena
  pakkāmi. So arahattappattiyā uttarikālampi antarantarā tameva gāthaṁ paccudāhāsi.
       Tattha "pabbajitomhī"ti imināpadesena ayampi therassa aññābyākaraṇagāthā

  *  *  *  *  *  *
  Footnote: 1 khu.apa. 32/35/215 gandhodakiyattherāpadāna 2 pāli. sataraṁsimhi nibbute
-------------------------------------------------
[page 252]
  Ahosi attano santāne rāgādimalassa pabbājitabhāvadīpanato. Tenāha bhagavā
  "pabbājayamattano malaṁ, tasmā `pabbajito'ti vuccatī"ti. 1-
                     Ātumattheragāthāvaṇṇanā niṭṭhitā.
                          ---------------
                     210. 3. Māṇavattheragāthāvaṇṇanā
       jiṇṇañca disvā dukhitañca byādhitanti āyasmato māṇavattherassa gāthā.
  Kā uppatti?
       Ayampi purimabuddhesu katādhikāro tattha tattha bhave vivaṭṭūpanissayaṁ kusalaṁ
  upacinanto ito ekanavute kappe brāhmaṇakule nibbattitvā lakkhaṇadharo hutvā
  vipassissa bhagavato abhijātiyā lakkhaṇāni pariggahetvā pubbanimittāni sāvetvā
  "ekaṁsena ayaṁ buddho bhavissatī"ti byākaritvā nānānayehi thometvā abhivādetvā
  padakkhiṇaṁ katvā pakkāmi. So tena puññakammena sugatīsuyeva saṁsaranto imasmiṁ
  buddhuppāde sāvatthiyaṁ brāhmaṇamahāsālassa gehe nibbattitvā yāva sattavassāni,
  tāva antoghareyeva vaḍḍhitvā sattame saṁvacchare upanayanatthaṁ uyyānaṁ nīto antarā-
  magge jiṇṇāturamate disvā tesaṁ adiṭṭhapubbattā te parijane pucchitvā jarā-
  rogamaraṇasabhāvaṁ sutvā sañjātasaṁvego tato anivattanto 2- vihāraṁ gantvā satthu
  santike dhammaṁ sutvā mātāpitaro anujānāpetvā pabbajitvā vipassanaṁ paṭṭhapetvā
  na cirasseva arahattaṁ pāpuṇi. Tena vuttaṁ apadāne 3- :-
          "jāyamāne vipassimhi nimittaṁ byākariṁ ahaṁ

  *  *  *  *  *  *
  Footnote: 1 khuḍhamMa. 25/388/84 aññatarapabbajitavatthu 2 Sī., Ma. anuvattanto
  3 khu.apa. 32/41/216 sammukhāthavikattherāpadāna
-------------------------------------------------
[page 253]
            Nibbāpayiṁ ca janataṁ buddho loke bhavissati.
            Yasmiñca jāyamānasmiṁ dasasahassi kampati
            so dāni bhagavā satthā dhammaṁ deseti cakkhumā.
            Yasmiñca jāyamānasmiṁ āloko vipulo ahu
            so dāni bhagavā satthā dhammaṁ deseti cakkhumā.
            Yasmiñca jāyamānasmiṁ saritāyo na sandayuṁ
            so dāni bhagavā satthā dhammaṁ deseti cakkhumā.
            Yasmiñca jāyamānasmiṁ avīcaggi 1- na pajjali
            so dāni bhagavā satthā dhammaṁ deseti cakkhumā.
            Yasmiñca jāyamānasmiṁ pakkhisaṅgho na sañcari
            so dāni bhagavā satthā dhammaṁ deseti cakkhumā.
            Yasmiñca jāyamānasmiṁ vātakkhandho na vāyati 2-
            so dāni bhagavā satthā dhammaṁ deseti cakkhumā.
            Yasmiñca jāyamānasmiṁ sabbaratanāni jotayuṁ
            so dāni bhagavā satthā dhammaṁ deseti cakkhumā.
            Yasmiñca jāyamānasmiṁ sattāsuṁ padavikkamā
            so dāni bhagavā satthā dhammaṁ deseti cakkhumā.
            Jātamatto ca sambuddho disā sabbā vilokayi
            vācāsabhimudīresi esā buddhāna dhammatā.
            Saṁvejayitvā janataṁ thavitvā lokanāyakaṁ
            sambuddhaṁ abhivādetvā pakkāmiṁ pācināmukho.
            Ekanavutito kappe yaṁ buddhamabhithomayiṁ
            duggatiṁ nābhijānāmi thomanāya idaṁ phalaṁ.

  *  *  *  *  *  *
  Footnote: 1 Sī. avīcimaggi 2 Sī. vātagandho na vāyatha
-------------------------------------------------
[page 254]
            Ito navutikappamhi sammukhāthavikavhayo
            sattaratanasampanno cakkavattī mahabbalo.
            Paṭhavīdundubhi nāma ekūnanavutimhito
            sattaratanasampanno cakkavattī mahabbalo.
            Aṭṭhāsītimhito kappe obhāso nāma khattiyo
            sattaratanasampanno cakkavattī mahabbalo.
            Sattāsītimhito kappe saritacchedanavhayo 1-
            sattaratanasampanno cakkavattī mahabbalo.
            Agginibbāpano nāma kappānaṁ chaḷasītiyā
            sattaratanasampanno cakkavattī mahabbalo.
            Gatipacchedano nāma kappānaṁ pañcasītiyā
            sattaratanasampanno cakkavattī mahabbalo.
            Rājā vātasamo nāma kappānaṁ cullasītiyā
            sattaratanasampanno cakkavattī mahabbalo.
            Ratanapajjalo nāma kappānaṁ teasītiyā
            sattaratanasampanno cakkavattī mahabbalo.
            Padavikkamano nāma kappānaṁ dveasītiyā
            sattaratanasampanno cakkavattī mahabbalo.
            Rājā vilokano nāma kappānaṁ ekasītiyā
            sattaratanasampanno cakkavattī mahabbalo.
            Girasāroti nāmena kappesītimhi khattiyo
            sattaratanasampanno cakkavattī mahabbalo.
            Kilesā jhāpitā mayhaṁ .pe. Kataṁ buddhassa sāsanan"ti.

  *  *  *  *  *  *
  Footnote: 1 Sī. sadinacchedanavhayo
-------------------------------------------------
[page 255]
       Adhigatārahatto pana bhikkhūhi "kena tvaṁ āvuso saṁvegena atidaharova samāno
  pabbajito"ti pucchito attano pabbajjānimittakittanāpadesena aññaṁ byākaronto:-
             [73] "jiṇṇañca Disvā dukhitañca byādhitaṁ
                   matañca disvā gatamāyusaṅkhayaṁ
                   tato ahaṁ nikkhamitūna pabbajiṁ
                   pahāya 1- kāmāni manoramānī"ti
  gāthaṁ abhāsi.
       Tattha jiṇṇanti jarāya abhibhūtaṁ, khaṇḍiccapāliccavalittacatādīhi samaṅgībhūtaṁ.
  Dukhitanti dukkhitaṁ dukkhasaññuttaṁ. 2- Byādhitanti gilānaṁ. Ettha ca
  "byādhitan"ti vuttepi dukkhappattabhāvo siddho, "dukhitan"ti vacanaṁ tassa
  bāḷhagilānabhāvaparidīpanatthaṁ. Matanti kālaṅkataṁ, yasmā kālaṅkato āyuno khayaṁ vayaṁ
  bhedaṁ gato nāma hoti, tasmā vuttaṁ "gatamāyusaṅkhayan"ti. Tasmā jiṇṇabyādhimatānaṁ
  diṭṭhattā, "ime jarādayo nāma na imesaṁyeva, atha kho sabbasādhāraṇā, tasmā ahampi
  jarādike anativatto"ti saṁviggattā. Nikkhamitūnāti nikkhamitvā, ayameva vā pāṭho.
  Pabbajjādhippāyena gharato niggantvā. Pabbajinti satthu sāsane pabbajjaṁ
  upagato. Pahāya kāmāni manoramānīti iṭṭhakantādibhāvato avītarāgānaṁ mano
  ramentīti manorame vatthukāme pajahitvā, tappaṭibaddhassa chandarāgassa ariyamaggena
  samucchindanena nirapekkhabhāvena chaḍḍetvāti attho. Kāmānaṁ pahānakittanamukhena
  cetaṁ therassa aññābyākaraṇaṁ ahosi. Māṇavakāle pabbajitattā imassa therassa
  māṇavotveva samaññā jātāti.
                     Māṇavattheragāthāvaṇṇanā niṭṭhitā.

  *  *  *  *  *  *
  Footnote: 1 Sī. hitvāna 2 chaṂa. dukkhappattaṁ, Ma. dukhitanti dukkhitaṁ dukkhasaññitaṁ
-------------------------------------------------
[page 256]
                    211. 4. Suyāmanattheragāthāvaṇṇanā
       kāmacchando ca byāpādoti āyasmato suyāmanattherassa 1- gāthā. Kā
  uppatti?
       ayampi purimabuddhesu katādhikāro tattha tattha bhave puññāni upacinanto ito
  ekanavute kappe vipassissa bhagavato kāle dhaññavatīnagare brāhmaṇakule nibbattitvā
  vayappatto brāhmaṇasippesu nipphattiṁ patvā brāhmaṇamante vācesi. 2-
  Tena ca samayena vipassī bhagavā mahatā bhikkhusaṁghena saddhiṁ dhaññavatīnagaraṁ piṇḍāya
  paviṭṭho hoti. Taṁ disvā brāhmaṇo pasannacitto attano gehaṁ netvā āsanaṁ
  paññāpetvā tassūpari pupphasanthāraṁ santharitvā adāsi, satthari tattha nisinne
  paṇītena āhārena santappeti, 3- bhuttāviṁ ca pupphagandhena pūjesi. Satthā anumodanaṁ
  vatvā pakkāmi. So tena puññakammena devaloke nibbattitvā aparāparaṁ puññāni
  katvā devamanussesu saṁsaranto imasmiṁ buddhuppāde vesāliyaṁ aññatarassa
  brāhmaṇassa putto hutvā nibbatti, suyāmanotissa nāmaṁ ahosi. So vayappatto
  tiṇṇaṁ vedānaṁ pāragū paramanissamayutto 4- hutvā gehavāsīnaṁ kāmūpabhogaṁ
  jigucchitvā jhānaninno bhagavato vesāligamane paṭiladdhasaddho pabbajitvā khuraggeyeva
  arahattaṁ pāpuṇi. Tena vuttaṁ apadāne 5- :-
           "nagare dhaññavatiyā ahosiṁ brāhmaṇo tadā
            lakkhaṇe itihāse ca sanigaṇḍusakeṭubhe.
            Padako veyyākaraṇo nimittakovido ahaṁ
            mante ca sisse vācesiṁ tiṇṇaṁ vedāna pāragū.

  *  *  *  *  *  *
  Footnote: 1 Sī. suyāmattherassa 2 chaṂa. vāceti 3 chaṂa. santappesi
  4 Sī. paramaramaṇīyo 5 khu.apa. 32/65/218 kusumāsaniyattherāpadāna
-------------------------------------------------
[page 257]
            Pañca uppalahatthāni piṭṭhiyaṁ ṭhapitāni me
            āhutiṁ yiṭṭhukāmohaṁ pitumātusamāgame.
            Tadā vipassī bhagavā bhikkhusaṁghapurakkhato
            obhāsento disā sabbā āgacchati narāsabho.
            Āsanaṁ paññapetvāna nimantetvā mahāmuniṁ
            santharitvāna taṁ pupphaṁ abhinesiṁ sakaṁ gharaṁ.
            Yaṁ me atthi sake gehe āmisaṁ paccupaṭṭhitaṁ
            tāhaṁ buddhassa pādāsiṁ pasanno sehi pāṇibhi.
            Bhuttāviṁ kālamaññāya pupphahatthamadāsahaṁ
            anumoditvāna sabbaññū pakkāmi uttarāmukho.
            Ekanavutito kappe yaṁ pupphamadadiṁ tadā
            duggatiṁ nābhijānāmi pupphadānassidaṁ phalaṁ.
            Anantaraṁ ito kappe rājāhuṁ varadassano
            sattaratanasampanno cakkavattī mahabbalo.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā nīvaraṇappahānakittanamukhena aññaṁ byākaronto:-
      [74] "kāmacchando Ca byāpādo thīnamiddhañca bhikkhuno
            uddhaccaṁ vicikicchā ca sabbasova na vijjatī"ti
  gāthaṁ abhāsi.
       Tattha kāmacchandoti kāmesu chando, kāmo ca so chando cātipi kāmacchando,
  kāmarāgo. Idha pana sabbopi rāgo kāmacchando aggamaggavajjhassāpi adhippetattā,
  tenāha "sabbasova na vijjatī"ti. Sabbepi hi tebhūmikadhammā
-------------------------------------------------
[page 258]
  Kāmanīyaṭṭhena kāmā, tattha pavatto rāgo kāmacchando, tenāha bhagavā "āruppe
  kāmacchandanīvaraṇaṁ paṭicca thīnamiddhanīvaraṇaṁ uddhaccanīvaraṇaṁ avijjānīvaraṇaṁ
  uppajjatī"ti 1- byāpajjati cittaṁ pūtibhāvaṁ gacchati etenāti byāpādo, "anatthaṁ
  me 2- acarī"tiādinayappavatto āghāto. Thīnaṁ cittassa akalyatā anussāhasaṁhananaṁ,
  middhaṁ kāyassa akalyatā asattivighāto, tadubhayampi thīnañca middhañca thīnamiddhaṁ,
  kiccāhārapaṭipakkhānaṁ ekatāya ekaṁ katvā vuttaṁ. Uddhatabhāvo uddhaccaṁ, yena dhammena
  cittaṁ uddhataṁ hoti avūpasantaṁ, so cetaso vikkhepo uddhaccaṁ. Uddhaccaggahaṇeneva
  cettha kiccāhārapaṭipakkhānaṁ samānatāya kukkuccampi gahitamevāti daṭṭhabbaṁ. Taṁ
  pacchānutāpalakkhaṇaṁ. Yo hi katākatakusalākusalūpanissayo 3- vippaṭisāro, taṁ kukkuccaṁ.
  Vicikicchāti "evaṁ nu kho, na nu kho"ti saṁsayaṁ āpajjati, 4- dhammasabhāvaṁ vā vicinanto
  kicchati kilamati etāyāti vicikicchā, buddhādivatthuko saṁsayo. Sabbasoti anavasesato.
  Na vijjatīti natthi, maggena samucchinnattā na upalabbhati. Idañca padadvayaṁ paccekaṁ
  yojetabbaṁ. Ayaṁ hettha yojanā:- yassa bhikkhuno tena tena ariyamaggena samucchinnattā
  kāmacchando ca byāpādo ca thīnamiddhañca uddhaccakukkuccañca vicikicchā
  ca sabbasova na vijjati, tassa na kiñci karaṇīyaṁ, katassa vā paticayoti
  aññāpadesena aññaṁ byākaroti. Pañcasu hi nīvaraṇesu maggena samucchinnesu
  tadekaṭṭhatāya sabbepi kilesā samucchinnāyeva honti. Tenāha "sabbete bhagavanto
  pañca nīvaraṇe 5- pahāya cetaso upakkilese"ti. 6-
                     Suyāmanattheragāthāvaṇṇanā niṭṭhitā.
                          --------------

  *  *  *  *  *  *
  Footnote: 1 abhi.pa. 42/8/286 nīvaraṇaduka: paṭiccavāra 2 abhi.saṅ. 34/1066/251 nikkhepakaṇḍa,
  abhi.vi. 35/909/442 khuddakavatthuvibhaṅga 3 Sī. akatakatakusalākusalaṁ nissāya yo
  4 Sī. saṁsayāpatti 5 Sī. tenāha bhagavā pañcanīvaraṇe 6 dīṃahā. 10/147/76
  mahāparinibbānasutta
-------------------------------------------------
[page 259]
                    212. 5. Susāradattheragāthāvaṇṇanā
       sādhu suvihitāna dassananti āyasmato susāradattherassa gāthā. Kā
  uppatti?
       so kira padumuttarassa bhagavato kāle brāhmaṇakule nibbattitvā vijjāpadesu
  nipphattiṁ gantvā kāmesu ādīnavaṁ disvā gharāvāsaṁ pahāya tāpasapabbajjaṁ
  pabbajitvā himavantappadese araññāyatane assamaṁ kāretvā vihāsi. Atha naṁ
  anuggaṇhanto padumuttaro bhagavā bhikkhācāravelāyaṁ upasaṅkami. So dūratova disvā
  pasannamānaso paccuggantvā pattaṁ gahetvā madhurāni phalāni pakkhipitvā adāsi.
  Bhagavā taṁ paṭiggahetvā anumodanaṁ katvā 1- pakkāmi. So tena puññakammena deva-
  manussesu saṁsaranto imasmiṁ buddhupapāde dhammasenāpatino ñātibrāhmaṇakule
  nibbattitvā mandapaññattā susāradoti gahitanāmo aparabhāge dhammasenāpatissa
  santike dhammaṁ sutvā paṭiladdhasaddho pabbajitvā vipassanaṁ vaḍḍhetvā arahattaṁ
  pāpuṇi. Tena vuttaṁ apadāne 2- :-
           "ajjhāyako mantadharo tiṇṇaṁ vedāna pāragū
            himavantassāvidūre vasāmi assame ahaṁ.
            Aggihuttañca me atthi puṇḍarīkaphalāni ca
            puṭake nikkhipitvāna dumagge laggitaṁ mayā.
            Padumuttaro lokavidū āhutīnaṁ paṭiggaho
            mamuddharitukāmo so bhikkhanto mamupāgami.
            Pasannacitto sumano phalaṁ buddhassadāsahaṁ
            vittisañjanano mayhaṁ diṭṭhadhammasukhāvaho.

  *  *  *  *  *  *
  Footnote: 1 Sī. vatvā 2 khu.apa. 32/75/219 phaladāyakattherāpadāna
-------------------------------------------------
[page 260]
            Suvaṇṇavaṇṇo sambuddho āhutīnaṁ paṭiggaho
            antalikkhe ṭhito satthā imaṁ gāthaṁ abhāsatha.
            Iminā phaladānena cetanāpaṇidhīhi ca
            kappānaṁ satasahassaṁ duggatiṁ nupapajjasi. 1-
            Teneva sukkamūlena anubhotvāna sampadā
            pattomhi acalaṁ ṭhānaṁ hitvā jayaparājayaṁ.
            Ito sattasate kappe 2- rājā āsiṁ sumaṅgalo
            sattaratanasampanno cakkavattī mahabbalo.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā sappurisūpanissayānisaṁsakittanāpadesena aññaṁ byākaronto:-
      [75] "sādhu Suvihitāna dassanaṁ kaṅkhā chijjati buddhi vaḍḍhati
            bālampi karonti paṇḍitaṁ tasmā sādhu sataṁ samāgamo"ti
  gāthaṁ abhāsi.
       Tattha sādhūti sundaraṁ, bhaddakanti attho. Suvihitāna dassananti suvihitānaṁ
  dassanaṁ. Gāthāsukhatthaṁ anusvāralopo 3- kato. Sīlādiguṇehi susaṁvihitattabhāvānaṁ
  parānuddayāya suṭṭhu vihitadhammadesanānaṁ ariyānaṁ dassanaṁ sādhūti yojanā. "dassanan"ti
  Nidassanamattaṁ daṭṭhabbaṁ savanādīnampi bahukārattā. Vuttaṁ hetaṁ bhagavatā:-
       "ye te bhikkhū sīlasampannā samādhisampannā paññāsampannā
  vimuttisampannā vimuttiñāṇadassanasampannā ovādakā viññāpakā
  sandassakā samādapakā samuttejakā sampahaṁsakā alaṁsamakkhātāro saddhammassa,

  *  *  *  *  *  *
  Footnote: 1 Sī. nūpapajjati 2 Sī. sattakappasate 3 Sī. anussāralopo
-------------------------------------------------
[page 261]
       Dassanampāhaṁ bhikkhave tesaṁ bhikkhūnaṁ bahūpakāraṁ 1- vadāmi, savanaṁ. Upasaṅkamanaṁ.
       Payirupāsanaṁ. Anussaraṇaṁ. Anupabbajjampāhaṁ bhikkhave tesaṁ bhikkhūnaṁ bahūpakāraṁ
       vadāmī"ti. 2-
       Dassanamūlakattā vā itaresaṁ dassanamevettha vuttaṁ, kaṅkhā chijjatītiādi tattha 3-
  kāraṇavacanaṁ. Tādisānaṁ hi kalyāṇamittānaṁ dassane sati viññujātiko atthakāmo
  kulaputto te upasaṅkamati payirupāsati, "kiṁ bhante kusalaṁ, kiṁ akusalan"tiādinā 4-
  pañhaṁ pucchati, te cassa anekavihitesu kaṅkhāṭṭhānīyesu kaṅkhaṁ paṭivinodenti, tena
  vuttaṁ "kaṅkhā chijjatī"ti. Yasmā ca te dhammadesanāya tesaṁ kaṅkhaṁ paṭivinodetvā
  pubbabhāge kammapathasammādiṭṭhiṁ vipassanāsammādiṭṭhiṁ ca uppādenti, tasmā tesaṁ
  buddhi vaḍḍhati. Yadā pana te vipassanaṁ vaḍḍhetvā saccāni paṭivijjhanti,
  tadā soḷasavatthukā aṭṭhavatthukā ca vicikicchā chijjati samucchijjati, nippariyāyena
  paññā buddhi vaḍḍhati. Bālyasamatikkamanato te paṇḍitā honti. So tehi buddhiṁ
  vaḍḍheti, bālampi karonti paṇḍitanti. Tasmātiādi nigamanaṁ, yasmā sādhūnaṁ dassanaṁ
  vuttanayena kaṅkhā chijjati buddhi vaḍḍhati, te bālaṁ paṇḍitaṁ karonti, tasmā
  tena kāraṇena sādhu sundaraṁ sataṁ sappurisānaṁ ariyānaṁ samāgamo, tehi
  samodhānaṁ sammā vaḍḍhananti attho.
                     Susāradattheragāthāvaṇṇanā niṭṭhitā.
                           -------------
                    213. 6. Piyañjahattheragāthāvaṇṇanā
       uppatantesu nipateti āyasmato piyañjahattherassa gāthā. Kā uppatti?

  *  *  *  *  *  *
  Footnote: 1 Sī. bahukāraṁ 2 khu.iti. 25/104/323 sīlasampannasutta 3 Sī. dassanamevetaṁ
  vuttaṁ taṁ kho vijjatītiādi, tattha 4 Ma.upari. 14/296/267 cūḷakammavibhaṅgasutta
-------------------------------------------------
[page 262]
       Sopi purimabuddhesu katādhikāro tattha tattha bhave vivaṭṭūpanissayaṁ puññaṁ
  upacinanto ito ekanavute kappe vipassissa bhagavato kāle himavante rukkhadevatā
  hutvā pabbatantare vasanto devatāsamāgamesu appānubhāvatāya parisapariyante ṭhatvā dhammaṁ
  sutvā satthari paṭiladdhasaddho ekadivasaṁ suvisuddhaṁ ramaṇīyaṁ gaṅgāyaṁ pulinappadesaṁ
  disvā satthu guṇe anussari "itopi suvisuddhā satthu guṇā anantā aparimeyyā
  cā"ti, evaṁ so satthu guṇe ārabbha cittaṁ pasādetvā tena puññakammena deva-
  manussesu saṁsaranto imasmiṁ buddhuppāde vesāliyaṁ licchavirājakule nibbattitvā
  vayappatto yuddhasoṇḍo aparājitasaṅgāmo amittānaṁ piyahānikaraṇena piyañjahoti
  paññāyittha. So satthu vesāligamane paṭiladdhasaddho pabbajitvā araññe vasamāno
  vipassanaṁ vaḍḍhetvā arahattaṁ pāpuṇi. Tena vuttaṁ apadāne 1- :-
           "pabbate himavantamhi vasāmi pabbatantare
            pulinaṁ sobhanaṁ disvā buddhaseṭṭhaṁ anussariṁ.
            Ñāṇe upanidhā natthi saṅkhātaṁ 2- natthi satthuno
            sabbadhammaṁ abhiññāya ñāṇena adhimuccati.
            Namo te purisājañña namo te purisuttama
            ñāṇena te samo natthi yāvatā ñāṇamuttamaṁ.
            Ñāṇe cittaṁ pasādetvā kappaṁ saggamhi modahaṁ
            avasesesu kappesu kusalaṁ caritaṁ mayā.
            Ekanavutito kappe yaṁ saññamalabhiṁ tadā
            duggatiṁ nābhijānāmi ñāṇasaññāyidaṁ phalaṁ.
            Ito sattatikappamhi eko pulinapupphiyo
            sattaratanasampanno cakkavattī mahabbalo.
            Kilesā jhāpitā mayhaṁ .pe. Kataṁ buddhassa sāsanan"ti.

  *  *  *  *  *  *
  Footnote: 1 khu.apa. 32/84/220 ñāṇasaññikattherāpadāna 2 chaṂa. saṅkhāraṁ, ka. saṅkhānaṁ
-------------------------------------------------
[page 263]
       Arahattaṁ pana patvā 1- "andhaputhujjanānaṁ paṭipattito vidhurā ariyānaṁ
  paṭipattī"ti imassa atthassa dassanavasena 2- aññaṁ byākaronto:-
      [76] "uppatantesu Nipate nipatantesu uppate
            vase avasamānesu ramamānesu no rame"ti
  gāthaṁ abhāsi.
       Tattha uppatantesūti uṇṇamantesu, sattesu mānuddhaccathambhasārambhādīhi
  attukkaṁsanena anupasantesu. Nipateti nameyya, tesaññeva pāpadhammānaṁ parivajjanena 3-
  nivātavutti bhaveyya. Nipatantesūti oṇamantesu, hīnādhimuttikatāya kosajjena ca
  guṇato nihīyamānesu. Uppateti uṇṇameyya, paṇītādhimuttikatāya viriyārambhena ca
  guṇato ussukkeyya. 4- Athavā uppatanatesūti uṭṭhahantesu, kilesesu pariyuṭṭhāna-
  vasena sīsaṁ ukkhipantesu. Nipateti paṭisaṅkhānabalena 5- yathā te na uppajjanti, tathā
  anurūpapaccavekkhaṇāya nipateyya, vikkhambheyya ceva samucchindeyya ca. Nipatantesūti
  paripatantesu, ayonisomanasikāresu viriyapayogamandatāya vā yathāraddhesu samatha-
  vipassanādhammesu hāyamānesu. Uppateti yonisomanasikārena viriyārambhasampadāya ca
  te upaṭṭhāpeyya uppādeyya vaḍḍheyya ca. Vase avasamānesūti sattesu magga-
  brahmacariyavāsaṁ ariyavāsañca avasantesu sayaṁ taṁ vāsaṁ vaseyyāti. Ariyesu vā
  kilesavāsaṁ dutiyakavāsaṁ avasantesu yena vāsena te avasamānā nāma honti,
  sayaṁ tathā vase. Ramamānesu no rameti sattesu kāmaguṇaratiyā kilesaratiyā ramantesu
  sayaṁ tathā no rame na rameyya, ariyesu vā nirāmisāya jhānādiratiyā ramamānesu
  sayampi tathā rame, tato aññathā pana kadācipi no rame nābhirameyya vāti attho.
                     Piyañjahattheragāthāvaṇṇanā niṭṭhitā.

  *  *  *  *  *  *
  Footnote: 1 Sī. patvā thero 2 Sī. dassanavasena anavasesena 3 Sī. parivivajjanena
  4 Sī. guṇato uppateyya ukkaṁseyya 5 Sī. paṭisaṅkhānavasena
-------------------------------------------------
[page 264]
                  214. 7. Hatthārohaputtattheragāthāvaṇṇanā
       idaṁ pure cittamacāri cārikanti āyasmato hatthārohaputtattherassa gāthā.
  Kā uppatti?
       So kira purimabuddhesu katādhikāro tattha tattha bhave vivaṭṭūpanissayaṁ puññaṁ
  upacinanto vipassissa bhagavato kāle kulagehe nibbattitvā viññutaṁ patto ekadivasaṁ
  satthāraṁ bhikkhusaṁghaparivutaṁ vihārato nikkhantaṁ disvā pasannacitto pupphehi pūjaṁ
  katvā pañcapatiṭṭhitena vanditvā padakkhiṇaṁ katvā pakkāmi. So tena puññakammena deva-
  manussesu saṁsaranto imasmiṁ buddhuppāde sāvatthiyaṁ hatthārohakule nibbattitvā
  viññutaṁ patto hatthisippe nipphattiṁ agamāsi. So ekadivasaṁ hatthiṁ sikkhāpento
  nadītaraṁ gantvā hetusampattiyā codiyamāno "kiṁ mayhaṁ iminā hatthidamanena, attānaṁ
  damanameva 1- varan"ti cintetvā bhagavantaṁ upasaṅkamitvā dhammaṁ sutvā paṭiladdhasaddho
  pabbajitvāva cariyānukūlaṁ kammaṭṭhānaṁ gahetvā vipassanāya kammaṁ karonto ciraparicayena
  kammaṭṭhānato bahiddhā vidhāvantaṁ cittaṁ cheko hatthācariyo viya aṅkusena caṇḍa-
  mattavaravāraṇaṁ 2- paṭisaṅkhānāṅkusena niggaṇhanto:-
             3- "idaṁ pure cittamacāri cārikaṁ
                 yenicchakaṁ yatthakāmaṁ yathāsakhaṁ,
                 tadajjahaṁ niggahissāmi yoniso
                 hatthippabhinnaṁ viya aṅkusaggaho"ti
  gāthaṁ abhāsi. 3-
       [77] Tattha idanti vuccamānassa cittassa attapaccakkhatāya vuttaṁ. Pureti
  niggahakālato pubbe. Acārīti vicari, anavaṭṭhitatāya nānārammaṇesu paribbhami.

  *  *  *  *  *  *
  Footnote: 1 Sī. attadamanameva 2 Sī. pabhinnamadamattavaravāraṇaṁ
  3-3 chaṂa. "idaṁ pure cittamacāri cārikan"ti gāthaṁ abhāsi
-------------------------------------------------
[page 265]
  Cārikanti yathākāmacariyaṁ. Tenāha "yenicchakaṁ yatthakāmaṁ yathāsukhan"ti. Tanti taṁ cittaṁ.
  Ajjāti etarahi. Niggahissāmīti niggaṇhissāmi, nibbisevanaṁ karissāmi.
  Yonisoti upāyena. Yathā kiṁ 1-? hatthippabhinnaṁ viya aṅkusaggaho. Idaṁ vuttaṁ
  Hoti:- idaṁ mama cittaṁ nāma ito pubbe rūpādīsu ārammaṇesu yena yena ramituṁ
  icchati, tassa tassa vasena yenicchakaṁ, yattha yattha cassa kāmo, tassa tassa vasena
  yatthakāmaṁ, yathā yathā vicarantassa sukhaṁ hoti, tatheva caraṇato yathāsukhaṁ dīgharattaṁ cārikaṁ
  acari, taṁ ajjapāhaṁ bhinnamadamattahatthiṁ hatthācariyasaṅkhāto cheko aṅkusaggaho aṅkusena
  viya yonisomanasikārena niggahissāmi, nāssa vītikkamituṁ dassāmīti. Evaṁ vadantoeva
  ca thero vipassanaṁ vaḍḍhetvā arahattaṁ sacchākāsi. Tena vuttaṁ apadāne 2- :-
           "suvaṇṇavaṇṇo sambuddho vipassī dakkhiṇāraho
            purakkhato sāvakehi ārāmā abhinikkhami.
            Disvānahaṁ buddhaseṭṭhaṁ sabbaññuṁ tamanāsakaṁ
            pasannacitto sumano gaṇṭhipupphaṁ 3- apūjayiṁ.
            Tena cittappasādena dipadindassa tādino
            haṭṭho haṭṭhena cittena puna vandiṁ tathāgataṁ.
            Ekanavutito kappe yaṁ pupphamabhiropayiṁ
            duggatiṁ nābhijānāmi buddhapūjāyidaṁ phalaṁ.
            Ekatālīsito kappe caraṇo nāma khattiyo
            sattaratanasampanno cakkavattī mahabbalo.
            Kilesā jhāpitā mayhaṁ .pe. Kataṁ buddhasasa sāsanan"ti.
       Ayameva ca therassa aññābyākaraṇagāthā ahosīti.
               Hatthārohaputtattheragāthāvaṇṇanā niṭṭhitā.

  *  *  *  *  *  *
  Footnote: 1 Sī., Ma. yathāti 2 khu.apa. 32/91/221 gaṇṭhipupphiyattherāpadāna 3 Sī. pupphamattaṁ
-------------------------------------------------
[page 266]
                    215. 8. Meṇḍasirattheragāthāvaṇṇanā
       anekajātisaṁsāranti āyasmato meṇḍasirattherassa gāthā. Kā uppatti?
       sopi kira purimabuddhesu katādhikāro tattha tattha bhave vivaṭṭūpanissayāni
  puññāni karonto ito ekanavute kappe brāhmaṇakule nibbattitvā vayappatto
  kāme 1- pahāya isipabbajjaṁ pabbajitvā mahatā isigaṇena saddhiṁ himavante vasanto
  satthāraṁ disvā pasannamānaso isigaṇena padumāni āharāpetvā satthu pupphapūjaṁ 2-
  katvā sāvake appamādapaṭipattiyaṁ ovaditvā kālaṁ katvā devaloke nibbatto
  aparāparaṁ saṁsaranto imasmiṁ buddhuppāde sākete gahapatikule nibbatti, tassa
  meṇḍasarikkhasīsatāya meṇḍasirotveva samaññā ahosi. So bhagavati sākete añjanavane
  viharante satthāraṁ upasaṅkamitvā paṭiladdhasaddho pabbajitvā samathavipassanāsu
  kammaṁ karonto chaḷabhiñño ahosi. Tena vuttaṁ apadāne 3- :-
           "himavantassāvidūre gotamo nāma pabbato
            nānārukkhehi sañchanno mahābhūtagaṇālayo.
            Vemajjhamhi ca tassāsi assamo abhinimmito
            purakkhato sasissehi vasāmi assame ahaṁ.
            Āyantu me sissagaṇā padumaṁ āharantu me
            buddhapūjaṁ karissāmi dipadindassa tādino.
            Evanti te paṭissutvā padumaṁ āhariṁsu me
            tathā nimittaṁ katvāhaṁ buddhassa abhiropayiṁ.
            Sisse tadā samānetvā sādhukaṁ anusāsahaṁ
            evaṁ kho tumhe pamajjittha appamādo sukhāvaho.

  *  *  *  *  *  *
  Footnote: 1 Sī. gharāvāsaṁ 2 Ma. buddhapūjaṁ 3 kha.apa. 32/97/222 padumapūjakattherāpadāna
-------------------------------------------------
[page 267]
            Evaṁ samanusāsitvā te sisse vacanakkhame
            appamādaguṇe yutto tadā kālaṅkato ahaṁ.
            Ekanavutito kappe yaṁ pupphamabhiropayiṁ
            duggatiṁ nābhijānāmi buddhapūjāyidaṁ phalaṁ.
            Ekapaññāsakappamhi rājā āsiṁ jaluttamo
            sattaratanasampanno cakkavattī mahabbalo.
            Kilesā jhāpitā mayhaṁ .pe. Kataṁ buddhassa sāsanan"ti.
       So attano pubbenivāsaṁ anussaranto:-
      [78] "anekajātisaṁsāraṁ Sandhāvissaṁ anibbisaṁ
            tassa me dukkhajātassa dukkhakkhandho aparaddho"ti
  gāthaṁ abhāsi.
       Tattha anekajātisaṁsāranti anekajātisatasahassasaṅkhyaṁ idaṁ saṁsāravaṭṭaṁ, addhuno
  adhippetattā accantasaṁyogekavacanaṁ. Sandhāvissanti saṁsariṁ, aparāparaṁ cavanuppajjana-
  vasena paribbhamiṁ. Anibbisanti tassa nivattakañāṇaṁ avindanto alabhanto. Tassa meti
  evaṁ saṁsarantassa me. Dukkhajātassāti jātiādivasena uppannadukkhassa, tissannaṁ
  vā dukkhatānaṁ 1- vasena dukkhasabhāvassa. Dukkhakkhandhoti kammakilesavipākavaṭṭappakāro 2-
  dukkharāsi. Aparaddhoti arahattamaggappattito paṭṭhāya paribbhaṭṭho cuto na
  abhinibbattissati. 3- "aparaṭṭho"ti Vā pāṭho, apagatasamiddhito 4-
  samucchinnakāraṇattā apagatoti attho. Idameva ca therassa aññābyākaraṇaṁ ahosi.
                    Meṇḍasirattheragāthāvaṇṇanā niṭṭhitā.

  *  *  *  *  *  *
  Footnote: 1 Sī. dukkhajātīnaṁ 2 Sī. kammakilesavipākavasena vuttappakāro
  3 Sī. na dāni pavattissati 4 Sī. apavattisaṁsiddhito
-------------------------------------------------
[page 268]
                     216. 9. Rakkhitattheragāthāvaṇṇanā
       sabbo rāgo pahīno meti āyasmato rakkhitattherassa gāthā. Kā
  uppatti?
       ayaṁ kira padumuttarassa bhagavato kāle kulagehe nibbattitvā viññutaṁ patto
  ekadivasaṁ satthu dhammadesanaṁ sutvā pasannamānaso desanāñāṇaṁ ārabbha thomanaṁ
  akāsi. Satthā tassa cittappasādaṁ oloketvā "ayaṁ ito satasahassakappamatthake 1-
  gotamassa nāma sammāsambuddhassa rakkhito nāma sāvako bhavissatī"ti byākāsi.
  So taṁ sutvā bhiyyoso mattāya pasannamānaso aparāparaṁ puññāni katvā deva-
  manussesu saṁsaranto imasmiṁ buddhuppāde devadahanigame sākiyarājakule nibbatti,
  rakkhitotissa nāmaṁ ahosi. So ye sākiyakoliyarājūhi bhagavato parivāratthāya dinnā
  pañcasatarājakumārā pabbajitā, tesaṁ aññataro. Te pana rājakumārā na saṁvegena
  pabbajitattā ukkaṇṭhābhibhūtā yadā satthārā kuṇāladahatīraṁ netvā kuṇālajātaka-
  desanāya 2- itthīnaṁ dosavibhāvanena 3- ādīnavaṁ pakāsetvā kammaṭṭhāne niyojitā,
  tadā ayampi kammaṭṭhānaṁ anuyuñjanto vipassanaṁ vaḍḍhetvā arahattaṁ pāpuṇi.
  Tena vuttaṁ apadāne 4- :-
           "padumuttaro nāma jino lokajeṭṭho narāsabho
            mahato janakāyassa deseti amataṁ padaṁ.
            Tassāhaṁ vacanaṁ sutvā vācāsabhimudīritaṁ
            añjaliṁ paggahetvāna ekaggo āsahaṁ tadā.

  *  *  *  *  *  *
  Footnote: 1 Sī. kappasatasahassamatthake 2 khu.jā. asīti. 28/296/106 kuṇālajātaka (syā)
  3 Ma. dosavibhāvane 4 khu.apa. 32/1/224 sobhitattherāpadāna
-------------------------------------------------
[page 269]
                    Yathā samuddo udadhīnamaggo
                    nerū nagānaṁ pavaro siluccayo
                    tatheva ye cittavasena vattare
                    na buddhañāṇassa kalaṁ upenti te.
            Dhammavidhiṁ 1- ṭhapetvāna buddho kāruṇiko isi
            bhikkhusaṁghe nisīditvā imā gāthā abhāsatha.
            Yo so ñāṇaṁ pakittesi buddhamhi lokanāyake
            kappānaṁ 2- satasahassaṁ duggatiṁ na gamissati.
            Kilese jhāpayitvāna ekaggo susamāhito
            sobhito nāma nāmena hessati satthu sāvako.
            Paññāse kappasahasse sattevāsuṁ yasuggatā 3-
            sattaratanasampannā cakkavattī mahabbalā.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā attano pahīnakilese paccavekkhanto:-
        4- "sabbo rāgo pahīno me sabbo doso samūhato
            sabbo me vigato moho sītibhūtosmi nibbuto"ti
  gāthaṁ abhāsi. 4-
       [79] Tattha sabbo rāgoti kāmarāgādippabhedo sabbopi rāgo. Pahīnoti
  ariyamaggabhāvanāya samucchedappahānavasena pahīno. Sabbo dosoti āghāta-
  vatthukādibhāvena anekabhedabhinno sabbopi byāpādo. Samūhatoti maggena

  *  *  *  *  *  *
  Footnote: 1 Sī. dhammavīthiṁ 2 Sī. kappāni 3 Sī. samuggatā
  4-4 chaṂa. "sabbo rāgo"ti gāthaṁ abhāsi
-------------------------------------------------
[page 270]
  Samugghāṭito. Sabbo me vigato mohoti "dukkhe añāṇan"tiādinā 1- vatthubhedena
  aṭṭhabhedo, saṅkilesavatthuvibhāgena anekavibhāgo 2- sabbopi moho maggena viddhaṁsitattā
  mayhaṁ vigato. Sītibhūtosmi nibbutoti evaṁ mūlakilesappahānena tadekaṭṭhatāya
  saṅkilesānaṁ sammadeva paṭippassaddhattā anavasesakilesadarathapariḷāhābhāvato sītibhāvaṁ
  patto, tatoeva sabbaso kilesaparinibbānena parinibbuto ahaṁ asmi bhavāmīti
  aññaṁ byākāsi.
                     Rakkhitattheragāthāvaṇṇanā niṭṭhitā.
                           ------------
                     217. 10. Uggattheragāthāvaṇṇanā
       yaṁ mayā pakataṁ kammanti āyasmato uggattherassa gāthā. Kā uppatti?
       ayampi purimabuddhesu katādhikāro tattha tattha bhave puññāni karonto ito
  ekatiṁse kappe sikhissa bhagavato kāle kulagehe nibbattitvā viññutaṁ patto
  ekadivasaṁ sikhiṁ bhagavantaṁ passitvā pasannamānaso ketakapupphehi pūjaṁ akāsi. So
  tena puññakammena devaloke nibbattitvā aparāparaṁ sugatīsuyeva saṁsaranto imasmiṁ
  buddhuppāde kosalaraṭṭhe ugganigame seṭṭhiputto hutvā nibbatti,
  uggotvevassa nāmaṁ ahosi. So viññutaṁ patto bhagavati tasmiṁ nigame bhaddārāme
  viharante vihāraṁ gantvā satthu santike dhammaṁ sutvā paṭiladdhasaddho pabbajitvā
  vipassanāya kammaṁ karonto na cirasseva arahattaṁ pāpuṇi. Tena vuttaṁ apadāne 3- :-
          "vinatānadiyā tīre 4- pilakkhu 5- phalito ahu

  *  *  *  *  *  *
  Footnote: 1 abhi.saṅ. 34/1067/252 nikkhepakaṇḍa, abhi.vi. 35/914/4465 khuddakavatthuvibhaṅga
  2 Sī. aṭṭhavibhāgo 3 khu.apa. 32/10/225 sudassanattherāpadāna
  4 pāli. vitthatāya nadiyā tīre 5 Sī. pilakkho
-------------------------------------------------
[page 271]
            Tāhaṁ rukkhaṁ gavesanto addasaṁ lokanāyakaṁ.
            Ketakaṁ pupphitaṁ disvā vaṇṭe chetvānahaṁ tadā
            buddhassa abhiropesiṁ sikhino lokabandhuno.
            Yena ñāṇena pattosi accutaṁ amataṁ padaṁ
            taṁ ñāṇaṁ abhipūjemi buddhaseṭṭha mahāmuni.
            Ñāṇamhi pūjaṁ katvāna pilakkhuṁ addasaṁ ahaṁ
            paṭiladdhomhi taṁ paññaṁ 1- ñāṇapūjāyidaṁ phalaṁ.
            Ekatiṁse ito kappe yaṁ pupphamabhiropayiṁ
            duggatiṁ nābhijānāmi ñāṇapūjāyidaṁ phalaṁ.
            Ito terasakappamhi dvādasāsuṁ phaluggatā
            sattaratanasampannā cakkavattī mahabbalā.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā attano vaṭṭūpaccheda 2- dīpanena aññaṁ byākaronto:-
      [80] "yaṁ Mayā pakataṁ kammaṁ appaṁ vā yadi vā bahuṁ
            sabbametaṁ parikkhīṇaṁ natthi dāni punabbhavo"ti
  gāthaṁ abhāsi.
       Tattha yaṁ mayā pakataṁ kammanti yaṁ kammaṁ tīhi kammadvārehi chahi uppatti-
  dvārehi aṭṭhahi asaṁvaradvārehi 3- pāpādivasena dānādivasena cāti anekehi pakārehi
  anādimati saṁsāre yaṁ mayā kataṁ upacitaṁ abhinibbattitaṁ vipākakammaṁ. Appaṁ vā
  yadi vā bahunti tañca vatthucetanāpayogakilesādīnaṁ dubbalabhāvena appaṁ vā, tesaṁ

  *  *  *  *  *  *
  Footnote: 1 ka. saññaṁ 2 Sī. vaṭṭaccheda.... 3 Ma. saṁvaradvārādīhi, Sī. aṭṭhahi asaṁvarehi,
  chaṂa. aṭṭhahi asaṁvaradvārehi aṭṭhahi ca saṁvaradvārehi
-------------------------------------------------
[page 272]
  Balavabhāvena abhiṇhapavattiyā ca bahuṁ vā. Sabbametaṁ parikkhīṇanti sabbameva cetaṁ kammaṁ
  kammakkhayakarassa aggamaggassa adhigatattā parikkhayaṁ gataṁ, kilesavaṭṭappahānena hi
  kammavaṭṭaṁ pahīnameva hoti vipākavaṭṭassa anuppādanato. Tenāha "natthi dāni
  punabbhavo"ti. Āyatiṁ punabbhavābhinibbatti mayhaṁ natthīti attho.
  "sabbampetan"tipi 1- Pāṭho, sabbampi etanti 2- padavibhāgo.
                      Uggattheragāthāvaṇṇanā niṭṭhitā.
                     Paramatthadīpaniyā theragāthāsaṁvaṇṇanāya
                        aṭṭhamavaggavaṇṇanā niṭṭhitā.
                            -----------

  *  *  *  *  *  *
  Footnote: 1 Sī. sabbameetantipi 2 Sī. sabbameva etanti
-------------------------------------------------
[page 273]
                             9. Navamavagga
                    218. 1. Samitiguttattheragāthāvaṇṇanā
       yaṁ mayā pakataṁ pāpanti āyasmato samitiguttattherassa gāthā. Kā
  uppatti?
       sopi purimabuddhesu katādhikāro tattha tattha bhave puññāni upacinanto
  vipassissa bhagavato kāle kulagehe nibbattitvā viññutaṁ patto bhagavantaṁ passitvā
  pasannacitto jātisumanapupphehi pūjaṁ akāsi. So tena puññakammena yattha yattha
  bhave nibbatti, tattha tattha kularūpaparivārasampadāya aññe satte abhibhavitvā aṭṭhāsi.
  Ekasmiṁ pana attabhāve aññataraṁ paccekabuddhaṁ piṇḍāya carantaṁ disvā "ayaṁ
  muṇḍako kuṭṭhī maññe, tenāyaṁ paṭicchādetvā vicaratī"ti niṭṭhubhitvā pakkāmi.
  So tena kammena bahuṁ kālaṁ niraye paccitvā kassapassa bhagavato kāle manussaloke 1-
  nibbatto paribbājakapabbajjaṁ upagato ekaṁ sīlācārasampannaṁ upāsakaṁ disvā
  dosantaro hutvā "kuṭṭharogī bhaveyyāsī"ti akkosi, nhānatitthe ca manussehi
  ṭhapitāni nhānacuṇṇāni dūsesi. So tena kammena puna niraye nibbattitvā
  bahūni vassāni dukkhaṁ anubhavitvā imasmiṁ buddhuppāde sāvatthiyaṁ aññatarassa
  brāhmaṇassa putto hutvā nibbatti, samitiguttotissa nāmaṁ ahosi. So vayappatto
  satthu dhammadesanaṁ sutvā paṭiladdhasaddho pabbajitvā suvisuddhasīlo hutvā viharati.
  Tassa purimakammanissandena kuṭṭharogo uppajji, tena tassa sarīrāvayavā yebhuyyena
  chinnabhinnā hutvā paggharanti. So gilānasālāyaṁ vasati. Athekadivasaṁ dhammasenāpati
  gilānapucchaṁ gantvā tattha tattha gilāne bhikkhū pucchanto taṁ bhikkhuṁ disvā "āvuso
  yāvatā khandhappavatti nāma, sabbaṁ dukkhameva vedanā. Khandhesu pana asantesuyeva

  *  *  *  *  *  *
  Footnote: 1 Sī. manussayoniyaṁ
-------------------------------------------------
[page 274]
  Dukkhan"ti vedanānupassanākammaṭṭhānaṁ kathetvā agamāsi. So therassa ovāde
  ṭhatvā vipassanaṁ vaḍḍhetvā chaḷabhiññā sacchākāsi. Tena vuttaṁ apadāne 1- :-
           "jāyantassa vipassissa āloko vipulo ahu
            paṭhavī ca pakampittha sasāgarā sapabbatā.
            Nemittā ca viyākaṁsu buddho loke bhavissati
            aggo ca sabbasattānaṁ janataṁ uddharissati.
            Nemittānaṁ suṇitvāna jātipūjamakāsahaṁ
            edisā pūjanā natthi yādisā jātipūjanā.
            Saṅkharitvāna kusalaṁ sakaṁ cittaṁ pasādayiṁ
            jātipūjaṁ karitvāna tattha kālaṅkato ahaṁ.
            Yaṁ yaṁ yonupapajjāmi devattaṁ atha mānusaṁ
            sabbe satte abhibhomi jātipūjāyidaṁ phalaṁ.
            Dhātiyo 2- maṁ upaṭṭhenti mama cittavasānugā
            na tā 3- sakkonti kopetuṁ jātipūjāyidaṁ phalaṁ.
            Ekanavutito kappe yaṁ pūjamakariṁ tadā
            duggatiṁ nābhijānāmi jātipūjāyidaṁ phalaṁ.
            Supāricariyā nāma catuttiṁsa janādhipā
            ito tatiyakappamhi 4- cakkavattī mahabbalā.
            Kilesā jhāpitā mayhaṁ .pe. Kataṁ buddhassa sāsanan"ti.
       Chaḷabhiñño pana hutvā pahīnakilesapaccavekkhaṇamukhena 5- etarahi anubhuyyamānaroga-
  vasena purimajātīsu attanā kataṁ pāpakammaṁ anussaritvā tassa idāni sabbaso

  *  *  *  *  *  *
  Footnote: 1 khu.apa. 32/82/210 jātipūjakattherāpadāna 2 Sīṇāriyo 3 Ma. na te
  4 ka. kappiyakappamhi 5 chaṂa. pahīnakilesapaccavekkhaṇena
-------------------------------------------------
[page 275]
  Pahīnabhāvaṁ vibhāvento:-
      [81] "yaṁ Mayā pakataṁ pāpaṁ pubbe aññāsu jātisu
            idheva taṁ vedanīyaṁ vatthu aññaṁ na vijjatī"ti
  gāthaṁ abhāsi.
       Tattha pāpanti akusalaṁ kammaṁ. Taṁ hi lāmakaṭṭhena pāpanti vuccati. Pubbeti
  puRā. Aññāsu jātisūti ito aññāsu jātīsu, aññesu attabhāvesu. Ayaṁ hettha
  attho:- yadipi mayā imasmiṁ attabhāve na tādisaṁ pāpaṁ kataṁ atthi, idāni
  pana tassa sambhavoyeva natthi. Yaṁ pana ito aññāsu jātīsu kataṁ atthi, idheva
  taṁ vedanīyaṁ, taṁ hi idheva imasmiṁyeva attabhāve vedayitabbaṁ anubhavitabbaṁ phalaṁ,
  kasmā? vatthu aññaṁ na vijjatīti tassa kammassa vipaccanokāso añño
  khandhappabandho natthi, ime pana khandhā sabbaso upādānānaṁ pahīnattā anupādāno
  viya jātavedo carimakacittanirodhena appaṭisandhikā nirujjhantīti aññaṁ byākāsi.
                    Samitiguttattheragāthāvaṇṇanā niṭṭhitā.
                           -------------
                     219. 2. Kassapattheragāthāvaṇṇanā
       yena yena subhikkhānīti āyasmato kassapattherassa gāthā. Kā uppatti?
       ayaṁ kira padumuttarassa bhagavato kāle brāhmaṇakule nibbattitvā tīsu vedesu
  aññesu ca brāhmaṇasippesu nipphattiṁ gato, so ekadivasaṁ bhagavantaṁ disvā
  pasannamānaso sumanapupphehi pūjaṁ akāsi. Karonto ca satthu samantato upari ca
  pupphamuṭṭhiyo khipi. Buddhānubhāvena pupphāni pupphāsanākārena sattāhaṁ aṭṭhaṁsu.
-------------------------------------------------
[page 276]
  So taṁ acchariyaṁ disvā bhiyyoso mattāya pasannamānaso ahosi. Aparāparaṁ puññāni
  karonto kappasatasahassaṁ sugatīsuyeva saṁsaranto imasmiṁ buddhuppāde sāvatthiyaṁ
  aññatarassa udiccabrāhmaṇassa putto hutvā nibbatti, kassapotissa nāmaṁ ahosi.
  Tassa daharakāleyeva pitā kālamakāsi. Mātā taṁ paṭijaggati. So ekadivasaṁ jetavanaṁ
  gato bhagavato dhammadesanaṁ sutvā hetusampannatāya tasmiṁyeva āsane sotāpanno
  hutvā mātu santikaṁ gantvā anujānāpetvā pabbajito satthari vuṭṭhavasse
  pavāretvā janapadacārikaṁ pakkante sayampi satthārā saddhiṁ gantukāmo āpucchituṁ
  mātu santikaṁ agamāsi. Mātā vissajjentī ovādavasena:-
      [82] "yena Yena subhikkhāni sivāni abhayāni ca
            tena puttaka gacchassu mā sokāpahato bhavā"ti
  gāthaṁ abhāsi.
       Tattha yena yenāti yattha yattha. Bhummatthe hi etaṁ karaṇavacanaṁ, yasmiṁ yasmiṁ
  disābhāgeti attho. Subhikkhānīti sulabhapiṇḍāni, raṭṭhānīti adhippāyo. Sivānīti
  khemāni arogāni. Abhayānīti corabhayādīhi nibbhayāni, rogadubbhikkhabhayāni pana
  "subhikkhāni, sivānī"ti padadvayeneva gahitāni. Tenāti tattha, tasmiṁ tasmiṁ
  disābhāgeti attho. Puttakāti anukampantī taṁ ālapati. Māti paṭisedhatthavācakanipāto.
  1- Sokāpahatoti vuttaguṇarahitāni raṭṭhāni gantvā dubbhikkhabhayādijanikena sokena
  upahato mā bhava māhosīti attho. Taṁ sutvā thero "mama mātā mayhaṁ soka-
  rahitaṭṭhānagamanaṁ āsīsati, handa mayhaṁ 2- sabbaso accantameva sokarahitaṁ ṭhānaṁ pattuṁ
  yuttan"ti ussāhajāto vipassanaṁ paṭṭhapetvā na cirasseva 3- arahattaṁ pāpuṇi. Tena
  vuttaṁ apadāne 4- :-

  *  *  *  *  *  *
  Footnote: 1 chaṂa. māti paṭisedhatthe nipāto 2 chaṂa. mayaṁ 3 Sī. na cirasseva araññe vasanto
  4 khu.apa. 32/1/212 seyyakattherāpadāna
-------------------------------------------------
[page 277]
           "ajjhāyako Mantadharo tiṇṇaṁ vedāna pāragū
            abbhokāse 1- ṭhito santo addasaṁ lokanāyakaṁ.
            Sīhaṁ yathā vanacaraṁ 2- byaggharājaṁva nittasaṁ
            tidhāpabhinnamātaṅgaṁ kuñjaraṁva mahesinaṁ.
            Sereyakaṁ gahetvāna ākāse ukkhipiṁ ahaṁ
            buddhassa ānubhāvena parivārenti sabbaso.
            Adhiṭṭhahi mahāvīro sabbaññū lokanāyako
            samantā pupphacchadanā okiriṁsu narāsabhaṁ.
            Tato sā pupphakañcukā antovaṇṭā bahimukhā
            sattāhaṁ chadanaṁ katvā tato antaradhāyatha.
            Tañca acchariyaṁ disvā abbhutaṁ lomahaṁsanaṁ
            buddhe cittaṁ pasādesiṁ sugate lokanāyake.
            Tena cittappasādena sukkamūlena codito
            kappānaṁ satasahassaṁ duggatiṁ nupapajjahaṁ.
            Paṇṇarasasahassamhi kappānaṁ pañcavīsati
            vītamalāsanāmā ca 3- cakkavattī mahabbalā.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā "idameva mātu vacanaṁ arahattappattiyā 4- aṅkusaṁ jātan"ti
  tameva gāthaṁ paccudāhāsi.
                    Kassapattheragāthāvaṇṇanā niṭṭhitā.

  *  *  *  *  *  *
  Footnote: 1 Sī. ajjhokāse 2 Sī. ekacaraṁ 3 Sī. ciṇṇamālāsanāmā ca 4 Ma. arahattuppattiyā
-------------------------------------------------
[page 278]
                      220. 3. Sīhattheragāthāvaṇṇanā
       sīhappamatto viharāti āyasmato sīhattherassa gāthā. Kā uppatti?
       so kira purimabuddhesu katādhikāro ito aṭṭhārasakappasatamatthake 1- atthadassissa
  bhagavato kāle candabhāgāya nadiyā tīre kinnarayoniyaṁ nibbattitvā pupphabhakkho
  pupphanivasano hutvā viharanto ākāsena gacchantaṁ atthadassiṁ bhagavantaṁ disvā
  pasannacitto pūjetukāmo añjaliṁ paggayha aṭṭhāsi. Bhagavā tassa ajjhāsayaṁ ñatvā
  ākāsato oruyha aññatarasmiṁ rukkhamūle pallaṅkena nisīdi. Kinnaro candanasāraṁ
  ghaṁsitvā candanagandhena pupphehi ca pūjaṁ katvā vanditvā padakkhiṇaṁ katvā pakkāmi.
  So tena puññakammena devamanussesu saṁsaranto imasmiṁ buddhuppāde mallarājakule 2-
  nibbatti, tassa sīhoti nāmaṁ ahosi. So bhagavantaṁ disvā pasannamānaso vanditvā
  ekamantaṁ nisīdi. Satthā tassa ajjhāsayaṁ oloketvā dhammaṁ kathesi. So dhammaṁ
  sutvā paṭiladdhasaddho pabbajitvā kammaṭṭhānaṁ gahetvā araññe viharati. Tassa
  cittaṁ nānārammaṇe vidhāvati, ekaggaṁ na hoti, sakatthaṁ nipphādetuṁ na sakkoti.
  Satthā taṁ disvā ākāse ṭhatvā:-
      [83] "sīhappamatto Vihara rattindivamatandito
            bhāvehi kusalaṁ dhammaṁ jaha sīghaṁ samussāyan"ti
  gāthāya ovadi. So gāthāvasāne vipassanaṁ vaḍḍhetvā arahattaṁ pāpuṇi. Tena
  vuttaṁ apadāne 3- :-
           "candabhāgānadītīre ahosiṁ kinnaro tadā
            pupphabhakkho cahaṁ āsiṁ pupphanivasano tathā. 4-

  *  *  *  *  *  *
  Footnote: 1 Sī. aṭṭhārasādhikakappasatamatthake 2 Sī. mallaraṭṭhe mallarājakule
  3 khu.apa. 32/17/226 candanapūjakattherāpadāna 4 Sī. cahaṁ
-------------------------------------------------
[page 279]
            Atthadassī tu bhagavā lokajeṭṭho narāsabho
            vipinaggena niyyāsi haṁsarājāva ambare.
            Namo te purisājañña cittaṁ te suvisodhitaṁ
            pasannamukhavaṇṇosi vippasannamukhindriyo.
            Orohitvāna ākāsā bhūripañño sumedhaso
            saṁghāṭiṁ pattharitvāna pallaṅkena upāvisi.
            Vilīnaṁ candanādāya agamāsiṁ jinantikaṁ
            pasannacitto sumano buddhassa abhiropayiṁ.
            Abhivādetvāna sambuddhaṁ lokajeṭṭhaṁ narāsabhaṁ
            pāmojjaṁ janayitvāna pakkāmiṁ uttarāmukho.
            Aṭṭhārase kappasate candanaṁ yaṁ apūjayiṁ
            duggatiṁ nābhijānāmi buddhapūjāyidaṁ phalaṁ.
            Catuddase kappasate ito āsiṁsu te tayo 1-
            rohaṇī nāma nāmena cakkavattī mahabbalā.
            Kilesā jhāpitā mayhaṁ .pe. Kataṁ buddhassa sāsanan"ti.
       Yā pana 2- bhagavatā ovādavasena vuttā "sīhappamatto"ti gāthā, tattha sīhāti
  tassa therassa ālapanaṁ. Appamatto viharāti satiyā avippavāsena pamādavirahito
  sabbiriyāpathesu satisampajaññayutto hutvā viharāhi. Idāni taṁ appamādavihāraṁ
  saha phalena saṅkhepato dassetuṁ "rattindivan"tiādi vuttaṁ. Tassattho:- rattibhāgaṁ
  divasabhāgañca "caṅkamena nisajjāya āvaraṇīyehi dhammehi cittaṁ parisodhetī"ti 3-
  vuttanayena catusammappadhānavasena atandito akusīto āraddhaviriyo kusalaṁ
  samathavipassanādhammañca lokuttaradhammañca bhāvehi uppādehi vaḍḍhehi ca, evaṁ bhāvetvā

  *  *  *  *  *  *
  Footnote: 1 Sī. āsiṁsu terasa 2 Sī. yā panassa 3 saṁ.saḷā. 18/319/221 āsīvisavagga:
 rathopamasutt(syā), aṅṭika. 20/16/109 apaṇṇakasutta, abhi.vi. 35/519/300 jhānavibhaṅga
-------------------------------------------------
[page 280]
  Ca jaha sīghaṁ samussayanti tava samussayaṁ attabhāvaṁ paṭhamaṁ tāva tappaṭibaddha-
  chandarāgappahānena sīghaṁ 1- na cirasseva pajaha, evaṁbhūto ca pacchā carimakacittanirodhena
  anavasesato ca pajahissatīti. Arahattaṁ pana patvā thero aññaṁ byākaronto
  tameva gāthaṁ paccudāhāsīti.
                      Sīhattheragāthāvaṇṇanā niṭṭhitā.
                           -------------
                      221. 4. Nītattheragāthāvaṇṇanā
       sabbarattiṁ supitvānāti āyasmato nītattherassa gāthā. Kā uppatti?
       ayaṁ kira padumuttarassa bhagavato kāle sunando nāma brāhmaṇo hutvā
  anekasate brāhmaṇe mante vācento vājapeyyaṁ nāma yaññaṁ yaji, bhagavā
  taṁ brāhmaṇaṁ anukampanto yaññaṭṭhānaṁ gantvā ākāse caṅkami. Brāhmaṇo
  satthāraṁ disvā pasannamānaso sissehi pupphāni āharāpetvā ākāse khipitvā
  pūjaṁ akāsi. Buddhānubhāvena taṁ ṭhānaṁ sakalaṁ ca nagaraṁ pupphapaṭena viya 2- chāditaṁ
  ahosi. Mahājano satthari uḷāraṁ pītisomanassaṁ paṭisaṁvedesi. Sunandabrāhmaṇo tena
  kusalamūlena devamanussesu saṁsaranto imasmiṁ buddhuppāde sāvatthiyaṁ aññatarassa
  brāhmaṇassa putto hutvā nibbatti, nītotissa nāmaṁ ahosi. So viññutaṁ
  patvā 3- "ime samaṇā sakyaputtiyā sukhasīlā sukhasamācārā subhojanāni bhuñjitvā
  nivātesu senāsanesu viharanti, imesu pabbajitvā sukhena viharituṁ sakkā"ti
  sukhābhilāsāya pabbajitvāva satthu santike kammaṭṭhānaṁ gahetvā katipāhameva manasikaritvā
  taṁ chaḍḍetvā yāvadatthaṁ udarāvadehakaṁ bhuñjitvā divasabhāgaṁ saṅgaṇikārāmo

  *  *  *  *  *  *
  Footnote: 1 Sī. sīghaṁ jaha 2 chaṂa. pupphapaṭavitānikaṁ viya 3 chaṂa. patto
-------------------------------------------------
[page 281]
  Tiracchānakathāya vītināmeti, rattibhāgepi thīnamiddhābhibhūto sabbarattiṁ supati.
  Satthā tassa hetuparipākaṁ oloketvā ovādaṁ dento:-
      [84] "sabbarattiṁ Supitvāna divā saṅgaṇike rato
            kudāssu nāma dummedho dukkhassantaṁ karissatī"ti
  gāthaṁ abhāsi.
       Tattha sabbarattinti sakalaṁ rattiṁ. Supitvānāti niddāyitvā, "rattiyā
  paṭhamaṁ yāmaṁ caṅkamena nisajjāya āvaraṇīyehi dhammehi cittaṁ parisodhetī"tiādinā
  vuttaṁ jāgariyaṁ ananuyuñjitvā kevalaṁ rattiyā tīsupi yāmesu niddaṁ okkamitvāti
  attho. Divāti divasaṁ, sakalaṁ divasabhāganti attho. Saṅgaṇiketi 1- tiracchānakathikehi
  kāyadaḷhibahulapuggalehi sannisajjā saṅgaṇiko, tasmiṁ rato abhirato tattha avigatacchando
  2- "saṅgaṇike rato"ti vutto. "saṅgaṇikārato"tipi Pāli. Kudāssu nāmāti
  kudā nāMa. Assūti nipātamattaṁ, kasmiṁ nāma kāleti attho. Dummedhoti nippañño.
  Dukkhassāti vaṭṭadukkhassa. Antanti pariyosānaṁ. Accantameva anuppādaṁ kadā
  nāma karissati, edisassa dukkhassantakaraṇaṁ natthīti attho. "dummedha Dukkhassantaṁ
  karissasī"tipi pāli.
       Evaṁ pana satthārā gāthāya kathitāya thero saṁvegajāto vipassanaṁ paṭṭhapetvā
  na cirasseva arahattaṁ pāpuṇi. Tena vuttaṁ apadāne 3- :-
           "sunando nāma nāmena brāhmaṇo mantapāragū
            ajjhāyako yācayogo vājapeyyaṁ ayājayi.
            Padumuttaro lokavidū aggo kāruṇiko isi

  *  *  *  *  *  *
  Footnote: 1 Sī. saṅgaṇike rato vihāro saṅgaṇiko 2 Sī. abhirato avigatacchando
  3 khu.apa. 32/26/227 pupphacchadaniyattherāpadāna
-------------------------------------------------
[page 282]
            Janataṁ anukampanto ambare caṅkamī tadā.
            Caṅkamitvāna sambuddho sabbaññū lokanāyako
            mettāya aphari satte appamāṇe nirūpadhi.
            Vaṇṭe chetvāna pupphāni brāhmaṇo mantapāragū
            sabbe sisse samānetvā ākāse ukkhipāpayi.
            Yāvatā nagaraṁ āsi pupphānaṁ chadanaṁ tadā
            buddhassa ānubhāvena sattāhaṁ na vigacchatha.
            Teneva sukkamūlena anubhotvāna sampadā
            sabbāsave pariññāya tiṇṇo loke visattikaṁ.
            Ekārase kappasate pañcatiṁsāsu khattiyā
            ambaraṁsasanāmā te 1- cakkavattī mahabbalā.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā thero aññaṁ byākaronto tameva gāthaṁ paccudāhāsi.
                      Nītattheragāthāvaṇṇanā niṭṭhitā.
                          --------------
                     222. 5. Sunāgattheragāthāvaṇṇanā
       cittanimittassa kovidoti āyasmato sunāgattherassa gāthā. Kā uppatti?
       ayampi purimabuddhesu katādhikāro tattha tattha bhave vivaṭṭūpanissayaṁ kusalaṁ
  upacinanto ito ekattiṁse kappe sikhissa bhagavato kāle brāhmaṇakule nibbattitvā
  vayappatto tiṇṇaṁ vedānaṁ pāragū hutvā araññāyatane assame vasanto tīṇi

  *  *  *  *  *  *
  Footnote: 1 Sī. abbhasā nāma nāmena
-------------------------------------------------
[page 283]
  Brāhmaṇasahassāni mante vācesi. Athekadivasaṁ tassa satthāraṁ disvā lakkhaṇāni
  upadhāretvā lakkhaṇamante parivattentassa "īdisehi lakkhaṇehi samannāgato
  anantajino anantañāṇo buddho bhavissatī"ti buddhañāṇaṁ ārabbha uḷāro pasādo
  uppajji. So tena cittappasādena devaloke nibbatto aparāparaṁ devamanussesu
  saṁsaranto imasmiṁ buddhuppāde nālakagāme aññatarassa brāhmaṇassa putto
  hutvā nibbatti, sunāgotissa nāmaṁ ahosi. So dhammasenāpatissa gihisahāyo
  therassa santikaṁ gantvā dhammaṁ sutvā dassanabhūmiyaṁ patiṭṭhito pabbajitvā vipassanaṁ
  paṭṭhapetvā arahattaṁ pāpuṇi. Tena vuttaṁ apadāne 1- :-
           "himavantassāvidūre vasabho nāma pabbato
            tasmiṁ pabbatapādamhi assamo āsi māpito. 2-
            Tīṇi sissasahassāni vācesiṁ brāhmaṇo tadā
            saṁharitvāna te sisse ekamantaṁ upāvisiṁ.
            Ekamantaṁ nisīditvā brāhmaṇo mantapāragū
            buddhavedaṁ gavesanto ñāṇe cittaṁ pasādayiṁ.
            Tattha cittaṁ pasādetvā nisīdiṁ paṇṇasanthare
            pallaṅkaṁ ābhujitvāna tattha kālaṅkato ahaṁ.
            Ekatiṁse ito kappe yaṁ saññamalabhiṁ tadā
            duggatiṁ nābhijānāmi ñāṇasaññāyidaṁ phalaṁ.
            Sattavīsati kappamhi rājā siridharo ahu
            sattaratanasampanno cakkavattī mahabbalo.
            Kiselā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā bhikkhūnaṁ dhammadesanāpakāsena 3- aññaṁ byākaronto:-

  *  *  *  *  *  *
  Footnote: 1 khu.apa. 32/34/227 rahosaññikattherāpadāna 2 Sī. assamosi sumāpito
  3 chaṂa. dhammadesanāpadesena
-------------------------------------------------
[page 284]
      [85] "cittanimittassa Kovido pavivekarasaṁ vijāniya
            jhāyaṁ nipako patissato adhigaccheyya sukhaṁ nirāmisan"ti
  gāthaṁ abhāsi.
       Tattha cittanimittassa kovidoti bhāvanācittassa nimittaggahaṇe kusalo, "imasmiṁ
  samaye cittaṁ paggahetabbaṁ, imasmiṁ sampahaṁsitabbaṁ, imasmiṁ ajjhupekkhitabban"ti
  evaṁ paggahaṇādiyogyassa cittanimittassa gahaṇe cheko. Pavivekarasaṁ vijāniyāti kāya-
  vivekasaṁvaḍḍhitassa 1- cittavivekassa rasaṁ sañjānitvā, vivekasukhaṁ anubhavitvāti
  attho. "pavivekarasaṁ Pitvā"ti 2- hi vuttaṁ. Jhāyanti paṭhamaṁ ārammaṇūpanijjhānena
  pacchā lakkhaṇūpanijjhānena ca jhāyanto. Nipakoti kammaṭṭhānapariharaṇe kusalo. Patissatoti
  upaṭṭhitassati. Adhigaccheyya sukhaṁ nirāmisanti evaṁ samathanimittādikosallena labbhe
  cittavivekasukhe patiṭṭhāya sato sampajāno hutvā vipassanājhāneneva 3- jhāyanto
  kāmāmisavaṭṭāmisehi asammissatāya nirāmisaṁ nibbānasukhaṁ phalasukhañca adhigaccheyya
  samupagaccheyyāti attho.
                     Sunāgattheragāthāvaṇṇanā niṭṭhitā.
                          --------------
                     223. 6. Nāgitattheragāthāvaṇṇanā
       ito bahiddhā puthuaññavādinanti āyasmato nāgitattherassa gāthā. Kā
  uppatti?
       ayaṁ kira padumuttarassa bhagavato kāle nārado nāma brāhmaṇo hutvā
  ekadivasaṁ mālake nisinno bhagavantaṁ bhikkhusaṁghena purakkhataṁ gacchantaṁ disvā

  *  *  *  *  *  *
  Footnote:1 Ma. kāyavivekassa ca 2 khuḍhamMa. 25/205/53 tissattheravatthu 3 Sī. vipassanājhānena ca
-------------------------------------------------
[page 285]
  Pasannamānaso tīhi gāthāhi abhitthavi. So tena puññakammena devaloke nibbattitvā
  aparāparaṁ puññāni katvā devamanussesu saṁsaranto imasmiṁ buddhuppāde kapilavatthu-
  nagare sakyarājakule nibbatti, nāgitotissa nāmaṁ ahosi. So bhagavati kapilavatthusmiṁ
  viharante madhupiṇḍikasuttaṁ 1- sutvā paṭiladdhasaddho pabbajitvā vipassanaṁ vaḍḍhetvā
  arahattaṁ pāpuṇi. Tena vuttaṁ apadāne 2- :-
           "visālamāḷe āsīno addasaṁ lokanāyakaṁ
            khīṇāsavaṁ balappattaṁ bhikkhusaṁghapurakkhataṁ.
            Satasahassā tevijjā chaḷabhiññā mahiddhikā
            parivārenti sambuddhaṁ ko disvā nappasīdati.
            Ñāṇe upanidhā yassa na vijjati sadevake
            anantañāṇaṁ sambuddhaṁ ko disvā nappasīdati.
            Dhammakāyañca dīpentaṁ kevalaṁ ratanākaraṁ
            vikopetuṁ 3- na sakkonti ko disvā nappasīdati.
            Imāhi tīhi gāthāhi nāradovhayavacchalo 4-
            padumuttaraṁ thavitvāna sambuddhaṁ aparājitaṁ.
            Tena cittappasādena buddhasanthavanena ca 5-
            kappānaṁ satasahassaṁ duggatiṁ nupapajjahaṁ.
            Ito tiṁsakappasate sumitto nāma khattiyo
            sattaratanasampanno cakkavattī mahabbalo.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā satthu avitathadesanataṁ 6- dhammassa ca niyyānikataṁ nissāya

  *  *  *  *  *  *
  Footnote: 1 Maṃū. 12/199/168 sīhanādavagga 2 khu.apa. 32/47/229 atthasandassakattherāpadāna
  3 chaṂa. vikappetuṁ 4 Sī. nāradavhayavacchalo 5 Sī...ṭhavitena ca
  6 Sī. satthārā adhigatadesanaṁ
-------------------------------------------------
[page 286]
  Sañjātapītisomanasso pītivegappavissaṭṭhaṁ 1- udānaṁ udānento:-
             [86] "ito Bahiddhā puthuaññavādinaṁ
                   maggo na nibbānagamo yathā ayaṁ
                   itissu saṁghaṁ bhagavānusāsati
                   satthā sayaṁ pāṇitaleva dassayan"ti
  gāthaṁ abhāsi.
       Tattha ito bahiddhāti imasmā buddhasāsanā bāhirake samaye, tenāha
  "puthuaññavādinan"ti, nānātitthiyānanti attho. Maggo na nibbānagamo yathā
  ayanti yathā ayaṁ ariyo aṭṭhaṅgiko maggo ekaṁsena nibbānaṁ gacchatīti nibbānagamo,
  nibbānagāmī, evaṁ nibbānagamo maggo titthiyasamaye natthi asammāsambuddhap-
  paveditattā aññatitthiyavādassa. Tenāha bhagavā:-
             "idheva bhikkhave samaṇo, idha dutiyo samaṇo, idha tatiyo samaṇo,
       idha catuttho samaṇo, suññā parappavādā samaṇehi aññehī"ti. 2-
      Itīti evaṁ. Assūti 3- nipātamattaṁ. Saṁghanti bhikkhusaṁghaṁ, ukkaṭṭhaniddesoyaṁ
  yathā "satthā devamanussānan"ti. Saṁghanti vā samūhaṁ, veneyyajananti adhippāyo.
  Bhagavāti bhāgyavantatādīhi kāraṇehi bhagavā, ayamettha saṅkhePo. Vitthāro pana
  paramatthadīpaniyaṁ itivuttakavaṇṇanāyaṁ 4- vuttanayena veditabbo. Satthāti
  diṭṭhadhammikasamparāyikaparamatthehi yathārahaṁ anusāsatīti satthā. Sayanti sayameva. Ayañhettha
  attho:- "sīlādikhandhattayasaṅgaho sammādiṭṭhiādīnaṁ aṭṭhannaṁ aṅgānaṁ vasena
  aṭṭhaṅgiko nibbānagāmī ariyamaggo yathā mama sāsane atthi, evaṁ bāhirakasamaye maggo
  nāma natthī"ti

  *  *  *  *  *  *
  Footnote: 1 Sī. pītivegena visiṭṭhaṁ 2 dīṃahā. 10/214/133 mahāparinibbānasutta,
  Maṃū. 12/139/98 cūḷasīhanādasutta, aṅ.catukka. 21/241/265 samaṇasutta
  3 poṭṭhakesu sūti pāṭho dissati 4 itivuttaka-ṭṭha 4-piṭṭhādīsu
-------------------------------------------------
[page 287]
  Sīhanādaṁ nadanto amhākaṁ satthā bhagavā sayameva sayambhūñāṇena ñāṇaṁ, 1- sayameva
  vā mahākaruṇāsañcodito hutvā attano desanāvilāsasampattiyā hatthatale āmalakaṁ
  viya dassento bhikkhusaṁghaṁ veneyyajanataṁ anusāsati ovadatīti.
                     Nāgitattheragāthāvaṇṇanā niṭṭhitā.
                            ----------
                     224. 7. Paviṭṭhattheragāthāvaṇṇanā
       khandhā diṭṭhā yathābhūtanti āyasmato paviṭṭhattherassa gāthā. Kā
  uppatti?
       ayampi purimabuddhesu katādhikāro tattha tattha bhave vivaṭṭūpanissayaṁ puññaṁ
  karonto atthadassissa bhagavato kāle kesavo nāma tāpaso hutvā ekadivasaṁ
  satthāraṁ upasaṅkamitvā dhammaṁ sutvā pasannamānaso abhivādetvā añjaliṁ paggayha
  padakkhiṇaṁ katvā pakkāmi. So tena puññakammena devaloke nibbattitvā aparāparaṁ
  puññāni katvā devamanussesu saṁsaranto imasmiṁ buddhuppāde magadharaṭṭhe brāhmaṇa-
  kule uppajjitvā anukkamena viññutaṁ patto nekkhammaninnajjhāsayatāya paribbājaka-
  pabbajjaṁ pabbajitvā tattha sikkhitabbaṁ sikkhitvā vicaranto upatissakolitānaṁ
  buddhasāsane pabbajitabhāvaṁ sutvā "tepi nāma mahāpaññā yattha tattha 2- pabbajitā,
  tadeva maññe seyyo"ti satthu santikaṁ gantvā dhammaṁ sutvā paṭiladdhasaddho pabbaji.
  Tassa satthā vipassanaṁ ācikkhi. So vipassanaṁ ārabhitvā na cirasseva arahattaṁ
  sacchākāsi. Tena vuttaṁ apadāne 3- :-
          "nārado iti me nāmaṁ kesavo iti maṁ vidū

  *  *  *  *  *  *
  Footnote: 1 chaṂa. ñātaṁ 2 chaṂa. tattha, Sī. yattha kattha 3 khu.apa. 32/55/230
  ekaraṁsaniyattherāpadāna
-------------------------------------------------
[page 288]
            Kusalākusalaṁ esaṁ agamaṁ buddhasantikaṁ.
            Mettacitto kāruṇiko atthadassī mahāmuni
            assāsayanto satte so dhammaṁ deseti cakkhumā.
            Sakaṁ cittaṁ pasādetvā sire katvāna añjaliṁ
            satthāraṁ abhivādetvā pakkāmiṁ pācināmukho.
            Sattarase kappasate rājā āsi mahīpati
            amittatāpano nāma cakkavattī mahabbalo.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā aññaṁ byākaronto:-
      [87] "khandhā Diṭṭhā yathābhūtaṁ bhavā sabbe padālitā
            vikkhīṇo jātisaṁsāro natthi dāni punabbhavo"ti
  gāthaṁ abhāsi.
       Tattha khandhāti pañcupādānakkhandhā, te hi vipassanūpagabhāvalakkhaṇato 1-
  sāmaññalakkhaṇato ca ñātapariññādīhi parijānanavasena vipassitabbā. Diṭṭhā
  yathābhūtanti vipassanāpaññāsahitāya maggapaññāya "idaṁ dukkhan"tiādinā aviparītato
  diṭṭhā. Bhavā sabbe padālitāti kāmabhavādayo sabbe kammabhavā upapattibhavā
  ca maggañāṇasatthena bhinnā viddhaṁsitā. Kilesapadālaneneva hi 2- kammopapattibhavā
  padālitā nāma honti. Tenāha "vikkhīṇo jātisaṁsāro, natthi dāni punabbhavo"ti.
  Tassattho heṭṭhā vuttoyeva.
                     Paviṭṭhattheragāthāvaṇṇanā niṭṭhitā.

  *  *  *  *  *  *
  Footnote: 1 chaṂa. vipassanupalakkhaṇato 2 Sī. kilesānaṁ padālaneneva hi maggapaññāya
-------------------------------------------------
[page 289]
                     225. 8. Ajjunattheragāthāvaṇṇanā
       asakkhiṁ vata attānanti āyasmato ajjunattherassa gāthā. Kā uppatti?
       ayampi purimabuddhesu katādhikāro tattha tattha bhave vivaṭṭūpanissayaṁ kusalaṁ
  upacinanto vipassissa bhagavato kāle sīhayoniyaṁ nibbatto ekadivasaṁ araññe
  aññatarasmiṁ rukkhamūle nisinnaṁ satthāraṁ disvā "ayaṁ kho 1- imasmiṁ kāle
  sabbaseṭṭho purisasīho"ti pasannamānaso supupphitasālasākhaṁ bhañjitvā satthāraṁ pūjesi.
  So tena puññakammena devamanussesu saṁsaranto imasmiṁ buddhuppāde sāvatthiyaṁ
  seṭṭhikule nibbatti, ajjunotissa nāmaṁ ahosi. So viññutaṁ patto nigaṇṭhehi
  kataparicayo hutvā "evāhaṁ amataṁ adhigamissāmī"ti vivaṭṭajjhāsayatāya daharakāleyeva
  nigaṇṭhesu pabbajitvā tattha sāraṁ alabhanto satthu yamakapāṭihāriyaṁ disvā paṭiladdhasaddho
  sāsane pabbajitvā vipassanaṁ ārabhitvā na cirasseva arahā ahosi. Tena vuttaṁ
  apadāne 2- :-
           "migarājā tadā āsiṁ abhijāto sukesarī
            giriduggaṁ gavesanto addasaṁ lokanāyakaṁ.
            Ayaṁ nu kho mahāvīro nibbāpeti mahājanaṁ
            yannūnāhaṁ upāseyyaṁ devadevaṁ narāsabhaṁ.
            Sākhaṁ sālassa bhañjitvā 3- sakosaṁ pupphamāhariṁ
            upagantvāna sambuddhaṁ adāsiṁ pupphamuttamaṁ.
            Ekanavutito kappe yaṁ pupphamabhiropayiṁ
            duggatiṁ nābhijānāmi pupphapūjāyidaṁ 4- phalaṁ.

  *  *  *  *  *  *
  Footnote: 1 Sī. no 2 khu.apa. 32/60/230 sāladāyakattherāpadāna
  3 Ma. sammā tassa bhajitvāna 4 chaṂa. pupphadānassidaṁ
-------------------------------------------------
[page 290]
            Ito ca navame kappe virocanasanāmakā
            tayo āsiṁsu rājāno cakkavattī mahabbalā.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā anuttarasukhādhigamasambhūtena pītivegena udānaṁ
  udānento:-
      [88] "asakkhiṁ Vata attānaṁ uddhātuṁ udakā thalaṁ
            vuyhamāno mahogheva saccāni paṭivijjhahan"ti
  gāthaṁ abhāsi.
       Tattha asakkhinti sakkosiṁ. Vatāti vimhaye nipāto. Ativimhayanīyaṁ hetaṁ,
  yadidaṁ saccapaṭivedho. Tenāha:-
          "taṁ kiṁ maññatha bhikkhave, katamaṁ nu kho dukkarataraṁ vā durabhisambhavataraṁ
       vā, yaṁ sattadhā 1- bhinnassa vālassa koṭiyā koṭiṁ paṭivijjheyyā"tiādi. 2-
       Attānanti niyakajjhattaṁ sandhāya vadati. Yo hi paro na hoti so attāti.
  Uddhātunti uddharituṁ, "uddhaṭan"tipi pāṭho. Udakāti saṁsāramahoghasaṅkhātā udakā.
  Thalanti nibbānathalaṁ. Vuyhamāno mahoghevāti mahaṇṇave vuyhamāno viya. Idaṁ vuttaṁ
  hoti:- yathā nāma gambhīravitthate appatiṭṭhe mahati udakoghe vegasā vuyhamāno
  puriso kenaci atthakāmena upanītaṁ phiyārittasampannaṁ daḷhanāvaṁ labhitvā sukheneva
  tato attānaṁ uddharituṁ sakkuṇeyya pāraṁ pāpuṇeyya, evamevāhaṁ saṁsāramahoghe
  kilesābhisaṅkhāravegena vuyhamāno satthārā upanītaṁ samathavipassanupetaṁ ariyamagganāvaṁ
  labhitvā tato attānaṁ uddharituṁ nibbānathalaṁ pattuṁ aho asakkhinti. Yathā pana

  *  *  *  *  *  *
  Footnote: 1 Ma. satadhā 2 saṁṃahā. 19/1115/394 vālasutta [thokaṁ visadisaṁ]
-------------------------------------------------
[page 291]
  Asakkhi, taṁ dassetuṁ "saccāni paṭivijjhahan"ti āha. Yasmā ahaṁ dukkhādīni cattāri
  ariyasaccāni pariññāpahānasacchikiriyābhāvanāpaṭivedhena paṭivijjhiṁ ariyamaggañāṇena
  aññāsiṁ, tasmā asakkhiṁ vata attānaṁ uddhātuṁ udakā thalanti yojanā.
                     Ajjunattheragāthāvaṇṇanā niṭṭhitā.
                           ------------
                 226. 9. (paṭhama) devasabhattheragāthāvaṇṇanā
       uttiṇṇā paṅkapalipāti āyasmato devasabhattherassa gāthā. Kā uppatti?
       sopi purimabuddhesu katādhikāro tattha tattha bhave vivaṭṭūpanissayaṁ puññaṁ
  upacinanto sikhissa bhagavato kāle pārāpatayoniyaṁ 1- nibbatto ekadivasaṁ satthāraṁ
  disvā pasannamānaso piyālaphalaṁ upanesi. Satthā tassa pasādasaṁvaḍḍhanatthaṁ taṁ
  paribhuñji. So tena ativiya pasannacitto hutvā kālena kālaṁ upasaṅkamitvā vanditvā
  cittaṁ pasādeti. So tena puññakammena devaloke nibbatto aparāparaṁ puññāni
  katvā devamanussesu saṁsaranto imasmiṁ buddhuppāde aññatarassa maṇḍalikarañño
  putto hutvā nibbatto taruṇakāleyeva rajje patiṭṭhito rajjasukhamanubhavanto vuddho 2-
  satthāraṁ upasaṅkami, tassa satthā dhammaṁ deseti. 3- So dhammaṁ sutvā paṭiladdhasaddho
  saṁvegajāto rajjaṁ pahāya pabbajitvā vipassanāya kammaṁ karonto na cirasseva
  arahattaṁ pāpuṇi. Tena vuttaṁ apadāne 4- :-
           "pārāvato 5- tadā āsiṁ paraṁ anuparodhako
            pabbhāre seyyaṁ kappemi avidūre sikhisatthuno.

  *  *  *  *  *  *
  Footnote: 1 chaṂa. pārāvata.... 2 Sī. ayaṁ pāṭho na dissati 3 chaṂa. desesi
  4 khu.apa. 32/66/231 phaladāyakattherāpadāna 5 pāli. parodhako
-------------------------------------------------
[page 292]
            Sāyaṁ pātañca passāmi buddhaṁ lokagganāyakaṁ
            deyyadhammo ca me natthi dipadindassa 1- tādino.
            Piyālaphalamādāya agamaṁ buddhasantikaṁ
            paṭiggahesi bhagavā lokajeṭṭho narāsabho.
            Tato paraṁ upādāya paricāriṁ vināyakaṁ
            tena cittappasādena tattha kālaṅkato ahaṁ.
            Ekattiṁse ito kappe yaṁ phalaṁ adadiṁ ahaṁ
            duggatiṁ nābhijānāmi phaladānassidaṁ phalaṁ.
            Ito paṇṇarase kappe tayo āsuṁ piyālino
            sattaratanasampannā cakkavattī mahabbalā.
            Kilesā jhāpitā mayhaṁ .pe. Kataṁ buddhassa sāsanan"ti
       arahattaṁ pana patvā pahīnakilesapaccavekkhaṇavasena uppannasomanasso udānaṁ
  udānento:-
      [89] "uttiṇṇā Paṅkapalipā pātālā parivajjitā
            mutto oghā ca ganthā ca sabbe mānā visaṁhatā"ti
  gāthaṁ abhāsi.
       Tattha uttiṇṇāti uttaritā atikkantā. Paṅkapalipāti paṅkā ca palipā
  ca. Paṅko vuccati pakatikaddamo. "palipo"ti Gambhīraputhulo mahākaddamo. Idha pana
  paṅko viyāti paṅko, kāmarāgo asucibhāvāpādanena cittassa makkhanato. Palipo
  viyāti palipo, puttadārādivisayo bahalo chandarāgo vuttanayena sammakkhanato
  duruttaraṇato ca. Te mayā anāgāmimaggena sabbaso atikkantāti āha "uttiṇṇā

  *  *  *  *  *  *
  Footnote: 1 chaṂa. dvipadindassa
-------------------------------------------------
[page 293]
  Paṅkapalipā"ti. Pātālāti pātāyālanti pātālā, mahāsamudde ninnatarapadesā.
  Keci pana nāgabhavanaṁ "pātālan"ti vadanti. Idha pana agāhaduravaggāhaduruttaraṇaṭṭhena 1-
  pātālā viyāti pātālā, diṭṭhiyo. Te ca mayā paṭhamamaggādhigameneva sabbathā
  vijjitā samucchinnāti āha "pātālā parivajjitā"ti. Mutto oghā ca ganthā
  cāti kāmoghādioghato abhijjhākāyaganthādiganthato ca tena tena maggena mutto
  parimutto, puna anabhikiraṇāganthanavasena atikkantoti attho. Sabbe mānā visaṁhatāti
  navavidhāpi mānā aggamaggādhigamena visesato saṅghātaṁ vināsaṁ āpāditā
  samucchinnā. "mānavidhā Hatā"ti keci paṭhanti, mānakoṭṭhāsāti attho. "mānavisā"ti
  Apare, tesaṁ pana mānavisassa dukkhassa phalato mānavisāti attho daṭṭhabbo.
                  (paṭhama) devasabhattheragāthāvaṇṇanā niṭṭhitā.
                          --------------
                   227. 10. Sāmidattattheragāthāvaṇṇanā
       pañcakkhandhā pariññātāti āyasmato sāmidattattherassa gāthā. Kā
  uppatti?
       ayampi purimabuddhesu katādhikāro atthadassissa bhagavato kāle kulagehe
  nibbattitvā viññutaṁ patto satthari parinibbute tassa thūpe pupphehi
  chattātichattaṁ katvā pūjaṁ akāsi. So tena puññakammena devaloke nibbattitvā
  aparāparaṁ puññāni katvā devamanussesu saṁsaranto imasmiṁ buddhuppāde rājagahe
  aññatarassa brāhmaṇassa putto hutvā nibbatti, sāmidattotissa nāmaṁ ahosi. So
  anukkamena viññutaṁ patto buddhānubhāvaṁ sutvā upāsakehi saddhiṁ vihāraṁ gato
  satthāraṁ dhammaṁ

  *  *  *  *  *  *
  Footnote: 1 Sī. agādhaduruttaraṇaṭṭhena
-------------------------------------------------
[page 294]
  Desentaṁ disvā pasannamānaso ekamantaṁ nisīdi. Satthā tassa ajjhāsayaṁ oloketvā
  tathā dhammaṁ desesi, yathā saddhaṁ paṭilabhi saṁsāre ca saṁvegaṁ. So paṭiladdhasaddho
  saṁvegajāto pabbajitvā ñāṇassa aparipakkattā katipayakālaṁ alasabahulī vihāsi.
  Puna satthārā dhammadesanāya samuttejito vipassanāya kammaṭṭhānaṁ gahetvā tattha
  yuttappayutto viharanto na cirasseva 1- arahattaṁ pāpuṇi. Tena vuttaṁ apadāne 2- :-
           "parinibbute bhagavati atthadassīnaruttame
            chattātichattaṁ kāretvā thūpamhi abhiropayiṁ.
            Kālena kālamāgantvā namassiṁ lokanāyakaṁ
            pupphacchadanaṁ katvāna chattamhi abhiropayiṁ.
            Sattarase kappasate devarajjamakārayiṁ
            manussattaṁ na gacchāmi thūpapūjāyidaṁ phalaṁ.
            Kilesā jhāpitā mayhaṁ bhavā sabbe samūhatā
            nāgova bandhanaṁ chetvā viharāmi anāsavo.
            Svāgataṁ vata me āsi buddhaseṭṭhassa santike
            tisso vijjā anuppattā kataṁ buddhassa sāsanan"ti.
       So aparabhāge bhikkhūhi "kiṁ tayā āvuso uttarimanussadhammo adhigato"ti
  puṭṭho sāsanassa niyyānikabhāvaṁ attano ca dhammānudhammappaṭipattiṁ tesaṁ pavedento
  aññābyākaraṇavasena:-
      [90] "pañcakkhandhā Pariññātā tiṭṭhanti chinnamūlakā
            vikkhīṇo jātisaṁsāro natthi dāni punabbhavo"ti
  gāthaṁ abhāsi.

  *  *  *  *  *  *
  Footnote: 1 chaṂa. na cireneva 2 khu.apa. 32/1/233 adhichattiyattherāpadāna
-------------------------------------------------
[page 295]
       Tattha pañcakkhandhā pariññātāti mayā ime pañcupādānakkhandhā "idaṁ
  dukkhaṁ, ettakaṁ dukkhaṁ, na tato bhiyyo"ti tīhi pariññāhi paricchinditvā ñātā
  viditā paṭividdhā. 1- Tiṭṭhanti chinnamūlakāti tathā pariññātattāyeva mūlabhūtassa
  samudayassa sabbaso pahīnattā te idāni yāva carimakacittanirodhā tiṭṭhanti chinnamūlakā,
  carimakacittanirodhena pana appaṭisandhikāva nirujjhanti. Tenāha "vikkhīṇo jātisaṁsāro,
  natthi dāni punabbhavo"ti. Tassattho heṭṭhā vuttoyeva.
                    Sāmidattattheragāthāvaṇṇanā niṭṭhitā.
                     Paramatthadīpaniyā theragāthāsaṁvaṇṇāya
                        navamavaggavaṇṇanā niṭṭhitā.
                           ------------

  *  *  *  *  *  *
  Footnote: 1 Ma. paṭiladdhā
-------------------------------------------------
[page 296]
                            10. Dasamavagga
                    228. 1. Paripuṇṇakattheragāthāvaṇṇanā
       na tathā mataṁ satarasanti āyasmato paripuṇṇakattherassa gāthā. Kā
  uppatti?
       ayampi purimabuddhesu katādhikāro dhammadassissa bhagavato kāle kulagehe
  nibbattitvā viññutaṁ patto satthari parinibbute satthu cetiye pupphādīhi uḷāraṁ
  pūjaṁ akāsi. So tena puññakammena devesu nibbattitvā aparāparaṁ puññāni
  katvā sugatīsuyeva saṁsaranto imasmiṁ buddhuppāde kapilavatthusmiṁ sakyarājakule
  nibbattitvā viññutaṁ patto paripuṇṇavibhavatāya paripuṇṇakoti paññāyittha. So
  vibhavasampannatāya sabbakālaṁ satarasaṁ nāma āhāraṁ paribhuñjanto satthu missakāhāra-
  paribhogaṁ sutvā "tāva sukhumālopi bhagavā nibbānasukhaṁ apekkhitvā yathā tathā
  yāpeti, kasmā mayaṁ āhāragiddhā hutvā āhārasuddhikā bhavissāma, nibbānasukhameva
  pana amhehi pariyesitabban"ti saṁsāre jātasaṁvego gharāvāsaṁ pahāya satthu santike
  pabbajitvā bhagavatā kāyagatāsatikammaṭṭhāne niyojito tattha patiṭṭhāya paṭiladdhajhānaṁ
  pādakaṁ katvā vipassanāya kammaṁ karonto vipassanaṁ vaḍḍhetvā arahattaṁ pāpuṇi.
  Tena vuttaṁ apadāne 1- :-
           "nibbute lokanāthamhi dhammadassīnarāsabhe
            āropesiṁ dhajatthambhaṁ buddhaseṭṭhassa cetiye.
            Nisseṇiṁ māpayitvāna thūpaseṭṭhaṁ samāruhiṁ
            jātipupphaṁ gahetvāna thūpamhi abhiropayiṁ.

  *  *  *  *  *  *
  Footnote: 1 khu.apa. 32/5/233 thambhāropakattherāpadāna
-------------------------------------------------
[page 297]
            Aho buddho aho dhammo aho no satthu sampadā
            duggatiṁ nābhijānāmi thūpapūjāyidaṁ phalaṁ.
            Catunnavutito kappe thūpasīkhasanāmakā
            soḷasāsiṁsu rājāno cakkavattī mahabbalā.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā dhammagāravabahumānena 1- pītivegavissaṭṭhaṁ udānaṁ
  udānento:-
     [91] 2- "na Tathā mataṁ satarasaṁ sudhannaṁ yaṁ mayajja paribhuttaṁ
              aparimitadassinā gotamena buddhena sudesito dhammo"ti
  gāthaṁ abhāsi. 2-
       Tattha na tathā mataṁ satarasaṁ, sudhannaṁ yaṁ mayajja paribhuttanti tathāti tena
  pakārena. Matanti 3- abhimataṁ. Satarasanti satarasabhojanaṁ, 4- "satarasabhojanaṁ nāma sata-
  pākasappiādīhi abhisaṅkhataṁ bhojanan"ti vadanti. Athavā anekattho satasaddo "sataso
  sahassaso"tiādīsu viya. Tasmā yaṁ bhojanaṁ anekasūpaṁ anekabyañjanaṁ, taṁ anekarasatāya
  "satarasan"ti vuccati, nānārasabhojananti attho. Sudhāeva annaṁ sudhābhojanaṁ devānaṁ
  āhāro. Yaṁ mayajja paribhuttanti yaṁ mayā ajja anubhuttaṁ. "yaṁ Mayā paribhuttan"ti
  ca idaṁ "satarasaṁ sudhannan"ti etthāpi yojetabbaṁ. Idaṁ vuttaṁ hoti:- yaṁ mayā
  ajja etarahi nirodhasamāpattisamāpajjanavasena phalasamāpattisamāpajjanavasena ca accantameva
  santaṁ paṇītaṁ nibbānasukhaṁ paribhuñjiyamānaṁ, taṁ yathā mataṁ abhimataṁ sambhāvitaṁ,
  tathā rājakāle mayā paribhuttaṁ satarasabhojanaṁ devattabhāve paribhuttaṁ sudhannaṁ ca 5-
  na mataṁ nābhimataṁ. Kasmā? idaṁ hi ariyehi sevitaṁ 6- nirāmisaṁ kilesānaṁ avatthubhūtaṁ,

  *  *  *  *  *  *
  Footnote: 1 chaṂa. dhamme gāravabahumānena 2-2 chaṂa. "na tathā mataṁ satarasan"ti gāthaṁ abhāsi
  3 Sī. amatanti 4 Sī. ayaṁ pāṭho na dissati 5 Ma. sudhannaṁva 6 chaṂa. ariyanisevitaṁ
-------------------------------------------------
[page 298]
  Taṁ pana puthujjanasevitaṁ sāmisaṁ kilesānaṁ vatthubhūtaṁ, taṁ imassa saṅkhampi kalampi
  kalabhāgampi na upetīti. Idāni "yaṁ mayajja paribhuttan"ti vuttadhammaṁ desento
  aparimitadassinā gotamena, buddhena sudesito dhammo"ti āha. Tassattho:- aparimitaṁ
  aparicchinnaṁ uppādavayābhāvato santaṁ asaṅkhatadhātuṁ sayambhūñāṇena passī, aparimitassa
  anantāparimeyyassa ñeyyassa dassāvīti tena aparimitadassinā gotamagottena sammā-
  sambuddhena "khayaṁ virāgaṁ amataṁ paṇītan"ti ca 1- "madanimmadano pipāsavinayo" 2-
  "sabbasaṅkhārasamatho"ti 3- ca ādinā suṭṭhu desito dhammo, nibbānaṁ mayā ajja
  paribhuttanti yojanā.
                    Paripuṇṇakattheragāthāvaṇṇanā niṭṭhitā.
                           ------------
                     229. 2. Vijayattheragāthāvaṇṇanā
       yassāsavā parikkhīṇāti āyasmato vijayattherassa gāthā. Kā uppatti?
       ayampi purimabuddhesu katādhikāro piyadassissa bhagavato kāle vibhavasampanne
  kule nibbattitvā viññutaṁ patto satthari parinibbute tassa thūpassa ratanakhacitaṁ
  vedikaṁ kāretvā tattha uḷāraṁ vedikāmahaṁ kāresi. So tena puññakammena anekasate
  attabhāve maṇiobhāsena vicari. Evaṁ devamanussesu saṁsaranto imasmiṁ buddhuppāde
  sāvatthiyaṁ brāhmaṇakule nibbatti, vijayotissa nāmaṁ ahosi. So vayappatto
  brāhmaṇavijjāsu nipphattiṁ gato tāpasapabbajjaṁ pabbajitvā araññāyatane jhānalābhī
  hutvā viharanto buddhuppādaṁ sutvā uppannappasādo satthu santikaṁ
  upasaṅkamitvā satthāraṁ vanditvā ekamantaṁ nisīdi. Tassa satthā dhammaṁ desesi.

  *  *  *  *  *  *
  Footnote: 1 khu.khuddaka. 25/4/5 ratanasutta, khu.sutta. 25/227/377 ratanasutta
  2 aṅ.catukka. 21/34/39 aggappasādasutta, khu.iti. 25/90/308 aggappasādasutta
  3 aṅ.pañcaka. 22/140/183 rājavagga: sotasutta (syā), aṅ. dasaka. 24/6/7 samādhisutta
-------------------------------------------------
[page 299]
  So dhammaṁ sutvā pabbajitvā vipassanaṁ paṭṭhapetvā na cirasseva arahattaṁ pāpuṇi.
  Tena vuttaṁ apadāne 1- :-
           "nibbute lokanāthamhi piyadassīnaruttame
            pasannacitto sumano muttāvedimakāsahaṁ.
            Maṇīhi parivāretvā akāsiṁ vedimuttamaṁ
            vedikāya mahaṁ katvā tattha kālaṅkato ahaṁ.
            Yaṁ yaṁ yonupapajjāmi devattaṁ atha mānusaṁ
            maṇī dhārenti ākāse puññakammassidaṁ phalaṁ.
            Soḷasito kappasate maṇippabhāsanāmakā
            chattiṁsāsiṁsu rājāno cakkavattī mahabbalā.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā aññaṁ byākaronto:-
      [92] 2- "yassāsavā Parikkhīṇā āhāre ca anissito
               suññato animitto ca vimokkho yassa gocaro.
               Ākāseva sakuntānaṁ padaṁ tassa duranvayan"ti
  gāthaṁ abhāsi. 2-
       Tattha yassāsavā parikkhīṇāti yassa uttamapuggalassa kāmāsavādayo cattāro
  āsavā sabbaso khīṇā ariyamaggena khepitā. Āhāre ca anissitoti yo ca
  āhāre taṇhādiṭṭhinissayehi anissito agadhito 3- anajjhāpanno, nidassanamattaṁ,
  āhārasīsenettha cattāropi paccayā gahitāti daṭṭhabbaṁ. Paccayapariyāyo vā idha
  āhārasaddo veditabbo. Suññato animitto cāti ettha appaṇihitavimokkhopi

  *  *  *  *  *  *
  Footnote: 1 khu.apa. 32/10/234 vedikārakattherāpadāna 2-2 chaṂa. "yassāsavā parikkhīṇā"ti
  gāthaṁ abhāsi 3 Sī. agathito
-------------------------------------------------
[page 300]
  Gahitoyeva, tīṇipi cetāni nibbānasseva nāmāni. Nibbānañhi rāgādīnaṁ abhāvena
  suññaṁ, tehi suññā vimutti cāti 1- suññatavimokkho, tathā rāgādinimittābhāvena
  saṅkhāranimittābhāvena ca animittaṁ, tehi animittā vimutti cāti 1-
  animittavimokkho, rāgādipaṇidhīnaṁ abhāvena appaṇihitaṁ, tehi appaṇihitā vimutti
  cāti 1- appaṇihitavimokkhoti vuccati. Phalasamāpattivasena taṁ ārammaṇaṁ katvā
  viharantassa ayampi tividho vimokkho yassa gocaro. Ākāseva sakuntānaṁ, padaṁ tassa
  duranvayanti 2- yathā ākāse gacchantānaṁ sakuṇānaṁ "imasmiṁ ṭhāne pādehi akkamitvā
  gatā, idaṁ ṭhānaṁ udarena 3- paharitvā gatā, idaṁ sīsena, idaṁ pakkhehī"ti na sakkā
  ñātuṁ, 4- evameva evarūpassa bhikkhuno "nirayapadādīsu iminā nāma padena gato"ti ñāpetuṁ
  ca na sakkāti.
                      Vijayattheragāthāvaṇṇanā niṭṭhitā.
                           -------------
                     230. 3. Erakattheragāthāvaṇṇanā
       dukkhā kāmā erakāti āyasmato erakattherassa gāthā. Kā uppatti?
       ayampi purimabuddhesu katādhikāro tattha tattha bhave puññāni upacinanto
  siddhatthassa bhagavato kāle kulagehe nibbattitvā viññutaṁ patto ekadivasaṁ satthāraṁ
  disvā pasannamānaso satthu kiñci dātabbayuttakaṁ alabhanto "handāhaṁ kāyasāraṁ
  puññaṁ karissāmī"ti satthu gamanamaggaṁ sodhetvā samaṁ akāsi. Satthā tena tathāgataṁ
  maggaṁ paṭipajji. So tattha bhagavantaṁ disvā pasannamānaso vanditvā añjaliṁ paggayha
  pasannacitto yāva dassanūpacārasamatikkamā buddhārammaṇaṁ pītiṁ avijahanto aṭṭhāsi.
  So tena puññakammena devaloke nibbatto aparāparaṁ puññāni katvā sugatīsuyeva

  *  *  *  *  *  *
  Footnote: 1 chaṂa. tehi vimuttañcāti 2 chaṂa. durannayanti 3 chaṂa. urena 4 Sī. paññāpetuṁ
-------------------------------------------------
[page 301]
  Saṁsaranto imasmiṁ buddhuppāde sāvatthiyaṁ sambhāvanīyassa kuṭumbikassa putto
  hutvā nibbatti, erakotissa nāmaṁ ahosi abhirūpo dassanīyo pāsādiko
  itikattabbatāsu 1- paramena veyyattiyena samannāgato. Tassa mātāpitaro kulena
  rūpena 2- ācārena vayena kosallena ca anucchavikaṁ dārikaṁ ānetvā vivāhakammaṁ akaṁsu.
  So tāya saddhiṁ saṁvāsena gehe vasanto pacchimabhavikattā kenacideva saṁvegavatthunā saṁsāre
  saṁviggamānaso satthu santikaṁ gantvā dhammaṁ sutvā paṭiladdhasaddho pabbaji, tassa
  satthā kammaṭṭhānaṁ adāsi. So kammaṭṭhānaṁ gahetvā katipayadivasātikkamena
  ukkaṇṭhābhibhūto vihāsi. Atha satthā tassa cittappavattiṁ ñatvā ovādavasena "dukkhā
  kāmā erakā"ti gāthaṁ abhāsi. So taṁ sutvā "ayuttaṁ mayā kataṁ, 3- yohaṁ evarūpassa
  satthu santike kammaṭṭhānaṁ gahetvā taṁ vissajjento 4- micchāvitakkabahulo
  vihāsin"ti saṁvegajāto vipassanāya yuttappayutto na cirasseva arahattaṁ pāpuṇi. Tena
  vuttaṁ apadāne 5- :-
           "uttaritvāna nadikaṁ vanaṁ gacchati cakkhumā
            tamaddasāsiṁ sambuddhaṁ siddhatthaṁ varalakkhaṇaṁ.
            Kudālapiṭakamādāya samaṁ katvāna taṁ pathaṁ
            satthāraṁ abhivādetvā sakaṁ cittaṁ pasādayiṁ.
            Catunnavutito kappe yaṁ kammamakariṁ tadā
            duggatiṁ nābhijānāmi maggadānassidaṁ phalaṁ.
            Sattapaññāsakappamhi eko āsiṁ janādhipo
            nāmena suppabuddhoti nāyako so narissaro.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahā pana hutvā aññaṁ byākaronto:-

  *  *  *  *  *  *
  Footnote: 1 Sī. kattabbākattabbesu 2 Ma. kulānurūpena 3 Ma. kataṁ moghā
  4 Sī. vissajjitvā 5 khu.apa. 32/32/237 maggadāyakattherāpadāna
-------------------------------------------------
[page 302]
           [93] "dukkhā Kāmā eraka
                 na sukhā kāmā eraka
                 yo kāme kāmayati
                 dukkhaṁ so kāmayati eraka
                 yo kāme na kāmayati 1-
                 dukkhaṁ so na kāmayati erakā"ti
  tameva bhagavatā vuttagāthaṁ paccudāhāsi.
       Tattha dukkhā kāmāti ime vatthukāmakilesakāmā dukkhavatthutāya vipariṇāma-
  dukkhasaṁsāradukkhasabhāvato ca dukkhā dukkhamādukkhanibbattikā 2-. Vuttaṁ hetaṁ:-
  "appassādā kāmā bahudukkhā bahupāyāsā, ādīnavo ettha bhiyyo"tiādi. 3-
  Erakāti paṭhamaṁ tāva bhagavā taṁ ālapati, pacchā pana thero attānaṁ nāmena kathesi.
  Na sukhā kāmāti kāmā nāmete jānantassa sukhā na honti, ajānantassa
  pana sukhato upaṭṭhahanti. Yathāha "yo sukhaṁ dukkhato adda, 4- dukkhamaddakkhi sallato"ti-
  ādi. 5- Yo kāme kāmayati, dukakhaṁ so kāmayatīti yo satto kilesakāmena 6- vatthu-
  kāme kāmayati, tassa taṁ kāmanaṁ sampati sapariḷāhatāya, āyatiṁ apāyadukkhahetutāya
  ca vaṭṭadukkhahetutāya ca dukkhaṁ. Vatthukāmā pana dukkhassa vatthubhūtā. Iti so
  dukkhasabhāvaṁ dukkhanimittaṁ dukkhavatthuñca kāmayatīti vutto. Itaraṁ paṭipakkhavasena
  tamevatthaṁ 7- ñāpetuṁ vuttaṁ, tasmā tassattho vuttavipariyāyena veditabbo.
                     Erakattheragāthāvaṇṇanā niṭṭhitā.

  *  *  *  *  *  *
  Footnote: 1 Sī. kāmayati eraka 2 Sī. dukkhā dukkhā kāmā 3 vinaYuṃahāvi. 2/417/306
  pācittiyakaṇḍa: ariṭṭhasikkhāpada, Maṃū. 12/234/196 alagaddūpamasutta 4 Sī. dakkhi
  5 saṁ.saḷā. 18/368/257 paṭhamakasagāthavagga: daṭṭhabbasutta (syā),
  khu.iti. 25/53/275 dutiyavedanāsutta, khuṭhera. 26/986/395 sārīputtattheragāthā
  6 Sī. kilesakāme 7 Sī. itarapaṭipakkhavasena ceva vatthuṁ
-------------------------------------------------
[page 303]
                    231. 4. Mettajittheragāthāvaṇṇanā
       namo hi tassa bhagavatoti āyasmato mettajittherassa gāthā. Kā
  uppatti?
       so kira anomadassissa bhagavato kāle kulagehe nibbattitvā viññutaṁ patto
  sāsane abhippasanno hutvā bodhirukkhassa iṭṭhakāhi veditaṁ cinitvā sudhāparikammaṁ
  kāresi. Satthā tassa anumodanaṁ akāsi. So tena puññakammena devaloke
  nibbattitvā aparāparaṁ puññāni katvā devamanussesu saṁsaranto imasmiṁ
  buddhuppāde magadharaṭṭhe aññatarassa brāhmaṇassa putto hutvā nibbatti,
  mettajītissa nāmaṁ ahosi. So vayappatto kāmesu ādīnavaṁ disvā tāpasapabbajjaṁ
  pabbajitvā araññe viharanto buddhuppādaṁ sutvā pubbahetunā codiyamāno satthu
  santikaṁ gantvā pavattinivattiyo 1- ārabbha pañhaṁ pucchitvā satthārā pañhe
  vissajjite paṭiladdhasaddho pabbajitvā vipassanaṁ paṭṭhapetvā arahattaṁ pāpuṇi. Tena
  vuttaṁ apadāne 2- :-
           "anomadassīmunino bodhivedimakāsahaṁ
            sudhāya piṇḍaṁ datvāna pāṇikammaṁ akāsahaṁ.
            Disvā taṁ sukataṁ kammaṁ anomadassī naruttamo
            bhikkhusaṁghe ṭhito satthā imā gāthā 3- abhāsatha.
            Iminā sudhakammena cetanāpaṇidhīhi ca
            sampattiṁ anubhotvāna dukkhassantaṁ karissati.
            Pasannamukhavaṇṇomhi ekaggo susamāhito
            dhāremi antimaṁ dehaṁ sammāsambuddhasāsane.
            Ito kappasate āsiṁ paripuṇṇe anūnake 4-

  *  *  *  *  *  *
  Footnote: 1 Sī. pavattiyo 2 khu.apa. 32/26/236 anulomadāyakattherāpadāna
  3 pāli. imaṁ gāthaṁ 4 pāli. paripuṇṇo anūnako
-------------------------------------------------
[page 304]
            Rājā sabbaghano nāmaṁ cakkavattī mahabbalo.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā satthāraṁ thomento:-
      [94] "namo Hi tassa bhagavato sakyaputtassa sirīmato
            tenāyaṁ aggappattena aggadhammo 1- sudesito"ti
  gāthaṁ abhāsi.
       Tattha namoti namakāro. Hīti nipātamattaṁ. Tassāti yo so bhagavā
  samatiṁsapāramiyo pūretvā sabbakilese bhañjitvā anuttaraṁ sammāsambodhiṁ abhisambuddho,
  sakyarājassa puttoti sakyaputto. Anaññasādhāraṇāya puññasampattiyā ca sambhāvito
  uttamāya rūpakāyasiriyā dhammakāyasiriyā ca samannāgatattā sirīmā, tassa
  bhagavato sakyaputtassa sirīmato namo atthu, taṁ namāmīti attho. Tenāti tena
  bhagavatā. Ayanti tassa dhammassa attano paccakkhatāya vadati. Aggappattenāti
  aggaṁ sabbaññutaṁ, sabbehi vā guṇehi aggabhāvaṁ seṭṭhabhāvaṁ pattena. Aggadhammoti
  aggo uttamo navavidhalokuttaro dhammo suṭṭhu aviparītaṁ desito paveditoti.
                     Mettajittheragāthāvaṇṇanā niṭṭhitā.
                          --------------
                    232. 5. Cakkhupālattheragāthāvaṇṇanā
       andhohaṁ hatanettosmīti āyasmato cakkhupālattherassa gāthā. Kā uppatti?
       sopi purimabuddhesu katādhikāro tattha tattha bhave puññāni karonto siddhatthassa

  *  *  *  *  *  *
  Footnote: 1 Sī. aggo dhammo
-------------------------------------------------
[page 305]
  Bhagavato kāle kulagehe nibbattitvā viññutaṁ patto bhagavati parinibbute thūpamahe
  kayiramāne pupphaṁ 1- gahetvā thūpaṁ pūjesi. So tena puññakammena devaloke
  nibbattitvā aparāparaṁ puññāni katvā devamanussesu saṁsaranto imasmiṁ
  buddhuppāde sāvatthiyaṁ mahāsuvaṇṇassa nāma kuṭumbikassa putto hutvā nibbatti,
  tassa pāloti nāmamakaṁsu. Mātā tassa ādhāvitvā paridhāvitvā vicaraṇakāle aññaṁ puttaṁ
  labhi. Tassa mātāpitaro cūḷapāloti nāmaṁ katvā itaraṁ mahāpāloti vohariṁsu. Atha te
  vayappatte gharabandhanena bandhiṁsu. Tasmiṁ samaye satthā sāvatthiyaṁ viharati jetavane.
  Tattha mahāpālo jetavanaṁ gacchantehi upāsakehi saddhiṁ vihāraṁ gantvā satthu
  santike dhammaṁ sutvā paṭiladdhasaddho kuṭumbabhāraṁ kaniṭṭhabhātikasseva bhāraṁ katvā
  sayaṁ pabbajitvā laddhūpasampado ācariyupajjhāyānaṁ santike pañcavassāni vasitvā
  vuṭṭhavasso pavāretvā satthu santike kammaṭṭhānaṁ gahetvā saṭṭhimatte sahāyabhikkhū
  labhitvā tehi saddhiṁ bhāvanānukūlaṁ vasanaṭṭhānaṁ pariyesanto aññataraṁ paccantagāmaṁ
  nissāya gāmavāsikehi upāsakehi kāretvā dinnāya araññāyatane paṇṇasālāya
  vasanto samaṇadhammaṁ karoti. Tassa akkhirogo uppanno. Vejjo bhesajjaṁ sampādetvā
  adāsi. So vejjena vuttavidhānaṁ na paṭipajji. Tenassa rogo vaḍḍhi. So "akkhiroga-
  vūpasamanato kilesarogavūpasamanameva mayhaṁ varan"ti akkhirogaṁ ajjhupekkhitvā
  vipassanāyayeva yuttappayutto ahosi. Tassa bhāvanaṁ ussukkāpentassa apubbaṁ
  acarimaṁ akkhīni ceva kilesā ca bhijjiṁsu. So sukkhavipassako arahā ahosi. Tena
  vuttaṁ apadāne 2- :-
           "nibbute lokamahite 3- āhutīnaṁ paṭiggahe
            siddhatthamhi bhagavati mahāthūpamaho ahu.
            Mahe pavattamānamhi siddhatthassa mahesino

  *  *  *  *  *  *
  Footnote: 1 chaṂa. umāpupphaṁ 2 khu.apa. 32/21/235 ummāpupphiyattherāpadāna
  3 Sī. lokanāthamhi
-------------------------------------------------
[page 306]
            Umāpupphaṁ gahetvāna thūpapamhi abhiropayiṁ.
            Catunnavutito kappe yaṁ pupphamabhiropayiṁ
            duggatiṁ nābhijānāmi thūpapūjāyidaṁ phalaṁ.
            Ito ca navame kappe somadevasanāmakā
            pañcāsītisu rājāno 1- cakkavattī mahabbalā.
            Kilesā jhāpitā mayhaṁ .pe. Kataṁ buddhassa sāsanan"ti.
       Atha there akkhirogena vihāre ohīne gāmaṁ piṇḍāya gate bhikkhū disvā
  upāsakā "kasmā thero nāgato"ti pucchitvā tamatthaṁ sutvā sokābhibhūtā piṇḍapātaṁ
  upanetvā "bhante kiñci mā cintayittha, idāni mayameva piṇḍapātaṁ ānetvā
  upaṭṭhahissāmā"ti tathā karonti. Bhikkhū therassa ovāde ṭhatvā na cirasseva
  arahattaṁ patvā vuṭṭhavassā pavāretvā "satthāraṁ vandituṁ sāvatthiṁ gamissāma bhante"ti
  āhaṁsu. Thero "ahaṁ dubbalo acakkhuko, maggo ca saupaddavo, mayā saddhiṁ gacchantānaṁ
  tumhākaṁ parissayo bhavissati, tumhe paṭhamaṁ gacchatha, gantvā satthāraṁ mahāthere
  ca mama vandanāya vandatha, cūḷapālassa mama pavattiṁ kathetvā 2- kañci purisaṁ
  peseyyāthā"ti āha. Te punapi yācitvā gamanaṁ alabhantā "sādhū"ti paṭisuṇitvā
  senāsanaṁ saṁsāmetvā upāsake āpucchitvā anukkamena jetavanaṁ gantvā satthāraṁ
  mahāthere ca tassa vandanāya vanditvā dutiyadivase sāvatthiyaṁ piṇḍāya carantā 3-
  cūḷapālassa taṁ pavattiṁ vatvā tena "ayaṁ bhante mayhaṁ bhāgineyyo pālito nāma,
  imaṁ pesissāmī"ti 4- vutte "maggo saparissayo, na sakkā ekena gahaṭṭhena gantuṁ,
  tasmā pabbājetabbo"ti taṁ pabbājetvā pesesuṁ. So anukkamena therassa santikaṁ
  gantvā attānaṁ tassa ārocetvā taṁ gahetvā āgacchanto antarāmagge
  aññatarassa gāmassa sāmantā araññaṭṭhāne ekissā kaṭṭhahāriyā gāyantiyā saddaṁ

  *  *  *  *  *  *
  Footnote: 1 Sī. pañcāsiṁsu rājāno 2 Sī. pavattiṁ vatvā akkhamaṁ kathetvā
  3 chaṂa. caritvā 4 Ma. pesissāmi nanti
-------------------------------------------------
[page 307]
  Sutvā paṭibaddhacitto hutvā yaṭṭhikoṭiṁ vissajjetvā "tiṭṭhatha bhante muhuttaṁ
  yāvāhaṁ āgacchāmī"ti vatvā tassā santikaṁ gantvā tattha sīlavipattiṁ pāpuṇi.
  Thero "idānimeva itthiyā gītasaddo suto, sāmaṇero ca cirāyati, nūna 1- sīlavipattiṁ
  patto bhavissatī"ti cintesi. Sopi āgantvā "gacchāma bhante"ti āha. Thero
  "kiṁ pāpo jātosī"ti pucchi. Sāmaṇero tuṇhī hutvā puna pucchitopi na kathesi,
  thero "tādisena pāpena mayhaṁ yaṭṭhigahaṇakiccaṁ natthi, gaccha tvan"ti vatvā puna
  tena "bahuparissayo maggo, tumhe ca andhā, kathaṁ gamissathā"ti vutte "bāla
  idheva me nipajjitvā maraṇantassāpi aparāparaṁ parivattentassāpi 2- tādisena gamanaṁ
  nāma natthī"ti imamatthaṁ dassento:-
      [95] "andhohaṁ Hatanettosmi kantāraddhānapakkhando 3-
            sayamānopi gacchissaṁ na sahāyena pāpenā"ti
  gāthaṁ abhāsittha.
       Tattha andhoti cakkhuvikalo. Hatanettoti vinaṭṭhacakkhuko, tena "payogavipatti-
  vasenāhaṁ upahatanettatāya andho, na jaccandhabhāvenā"ti yathāvuttaṁ andhabhāvaṁ viseseti.
  Athavā "andho"ti idaṁ "andhe jiṇṇe mātāpitaro posetī"tiādīsu 4- viya maṁsacakkhu-
  vekalladīpanaṁ, "sabbepime paribbājakā andhā acakkhukā" 5- "andho ekacakkhu dvi-
  cakkhū"tiādīsu 6- viya na paññācakkhuvekalladīpananti dassetuṁ "hatanettosmī"ti 7-
  vuttaṁ, tena mukhyameva andhabhāvaṁ dasseti. Kantāraddhānapakkhandoti kantāre vivane 8-
  dīghamaggaṁ anupaviṭṭho, na jātikantārādigahanaṁ saṁsāraddhānaṁ paṭipannoti adhippāyo.
  Tādisaṁ hi kantāraddhānaṁ ayaṁ thero samatikkamitvā ṭhito, sayamānopīti sayantopi,

  *  *  *  *  *  *
  Footnote: 1 Ma. nanu 2 Sī. pavaṭṭentassāpi 3 Sī. kantāraddhānapakkanto 4 MaṂa. 13/288/264
  ghaṭikārasutta 5 khu.udāna. 25/55/189 paṭhamanānātitthiyasutta [thokaṁ visadisaṁ]
  6 aṅṭika. 20/29/123 andhasutta 7 Ma. andhohaṁ hatanettosmīti
  8 Sī. kantāre viya vane
-------------------------------------------------
[page 308]
  Pādesu avahantesu urena jaṇṇukāhi ca bhūmiyaṁ sayanto 1- parivattentopi gaccheyyaṁ.
  2- Na sahāyena pāpenāti tādisena pāpapuggalena sahāyabhūtena saddhiṁ na gacchissanti
  yojanā. Taṁ sutvā itaro saṁvegajāto "bhāriyaṁ vata mayā sāhasikakammaṁ katan"ti
  bāhā paggayha kandanto vanasaṇḍaṁ pakkhando ca 3- ahosi. Atha therassa sīlatejena
  paṇḍukambalasilāsanaṁ uṇhākāraṁ dassesi. Tena sakko taṁ kāraṇaṁ ñatvā therassa
  santikaṁ gantvā sāvatthigāmipurisaṁ viya attānaṁ ñāpetvā yaṭṭhikoṭiṁ gaṇhanto
  maggaṁ saṅkhipitvā tadaheva sāyaṇhe sāvatthiyaṁ theraṁ netvā tattha jetavane
  cūḷapālitena kāritāya paṇṇasālāya phalake nisīdāpetvā tassa sahāyavaṇṇena therassa
  āgatabhāvaṁ jānāpetvā pakkāmi, cūḷapālitopi taṁ yāvajīvaṁ sakkaccaṁ upaṭṭhāsīti.
                    Cakkhupālattheragāthāvaṇṇanā niṭṭhitā.
                            -----------
                    223. 6. Khaṇḍasumanattheragāthāvaṇṇanā
       ekapupphaṁ cajitvānāti āyasmato khaṇḍasumanattherassa gāthā. Kā uppatti?
       so kira padumuttarassa bhagavato kāle kulagehe nibbattitvā viññutaṁ patto
  satthari parinibbute tassa thūpassa samantato candanavedikāya parikkhipitvā mahantaṁ
  pūjaṁ akāsi. So tena puññakammena devamanussesu uḷāraṁ sampattiṁ anubhavanto
  kassapassa bhagavato kāle kuṭumbikakule nibbatto satthari parinibbute kanakathūpaṁ
  uddissa raññā pupphapūjāya kayiramānāya pupphāni alabhanto ekaṁ khaṇḍasumanapupphaṁ
  disvā mahatā mūlena taṁ kīṇitvā gaṇhanto cetiye pūjaṁ karonto uḷāraṁ pīti-
  somanassaṁ uppādesi. So tena puññakammena devaloke nibbattitvā asītivassakoṭiyo
  saggasukhaṁ 4- anubhavitvā imasmiṁ buddhuppāde pāvāyaṁ mallarājakule nibbatti.

  *  *  *  *  *  *
  Footnote: 1 chaṂa. saṁsaranto 2 Sī. na gaccheyyaṁ 3 Sī. vanasaṇḍaṁ pakkanto tathā pakkantova
  4 Ma. aggasukhaṁ
-------------------------------------------------
[page 309]
  Tassa jātakāle gehe khaṇḍasakkharā sumanapupphāni ca uppannāni ahesuṁ. Tenassa
  khaṇḍasumanoti nāmamakaṁsu. So viññutaṁ patto bhagavati pāvāyaṁ cundassa ambavane
  viharante upasaṅkamitvā dhammaṁ sutvā paṭiladdhasaddho pabbajitvā vipassanāya kammaṁ
  karonto na cirasseva chaḷabhiñño ahosi. Tena vuttaṁ apadāne 1- :-
          "padumuttaro nāma jino lokajeṭṭho narāsabho
            jalitvā aggikhandhova sambuddho parinibbuto.
            Nibbute ca mahāvīre thūpo vitthāriko ahu
            dūratova upaṭṭhenti dhātugehavaruttame.
  Pasannacitto sumano akaṁ 2- candanavedikaṁ
            dissati thūpakhandho ca thūpānucchaviko tadā.
            Bhave nibbattamānamhi devatte atha mānuse
            omattaṁ me na passāmi pubbakammassidaṁ 3- phalaṁ.
            Pañcadasakappasate ito aṭṭha janā ahuṁ 4-
            sabbe samattanāmā 5- te cakkavattī mahabbalā.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā attano purimajātiṁ anussaranto tattha attano sumana-
  pupphapariccāgassa saggasampattinimittataṁ nibbānūpanissayataṁ ca disvā udānavasena
  tamatthaṁ pakāsento:-
      [96] "ekapupphaṁ Cajitvāna asīti vassakoṭiyo
            saggesu paricāretvā sesakenamhi nibbuto"ti
  gāthaṁ abhāsi.

  *  *  *  *  *  *
  Footnote: 1 khu.apa. 32/15/235 saparivāriyattherāpadāna 2 Ma. akari 3 Ma. pupphakammassidaṁ
  4 Sī. pañcasate dase kappe, sateto aṭṭha janā bahū 5 Sī. samagganāmā
-------------------------------------------------
[page 310]
       Tattha ekapupphanti ekaṁ kusumaṁ, taṁ pana idha sumanapupphaṁ adhippetaṁ.
  Cajitvānāti satthu thūpapūjākaraṇavasena pariccajitvā pariccāgahetu. Asīti vassakoṭiyoti
  manussagaṇanāya vassānaṁ asīti koṭiyo, accantasaṁyoge cetaṁ upayogavacanaṁ, idañca chasu
  kāmasaggesu dutiye aparāparuppattivasena vuttanti veditabbaṁ. Tasmā saggesūti
  tāvatiṁsasaṅkhāte saggaloke, punappunaṁ uppajjanavasena hettha bahuvacanaṁ. Paricāretvāti
  rūpādīsu ārammaṇesu indriyāni paricāretvā sukhaṁ anubhavitvā, devaccharāhi vā
  attānaṁ paricāretvā upaṭṭhāpetvā. Sesakenamhi nibbutoti pupphapūjāya vasena
  pavattakusalacetanāsu bhavasampatti 1- dāyakakammato sesena yaṁ tattha vivaṭṭūpanissayabhūtaṁ, taṁ
  sandhāya vadati. Bahū hi tattha pubbāparavasena pavattā cetanā. Sesakenāti vā
  tasseva kammassa vipākāvasesena 2- aparikkhīṇeyeva tasmiṁ kammavipāke nibbuto amhi,
  kilesaparinibbānena parinibbutosmi. Etena yasmiṁ attabhāve ṭhatvā attanā arahattaṁ
  sacchikataṁ, sopi carimattabhāvo tassa kammavipākoti dasseti. Yādisaṁ sandhāya
  aññatthāpi "tasseva kammassa vipākāvasesenā"ti 3- vuttaṁ.
                    Khaṇḍasumanattheragāthāvaṇṇanā niṭṭhitā.
                           ------------
                     234. 7. Tissattheragāthāvaṇṇanā
       hitvā satapalaṁ kaṁsanti āyasmato tissattherassa gāthā. Kā uppatti?
       ayampi purimabuddhesu katādhikāro vipassissa bhagavato kāle yānakārakule
  nibbattitvā viññutaṁ patto ekadivasaṁ bhagavantaṁ disvā pasannamānaso candanakhaṇḍena
  phalakaṁ katvā bhagavato upanāmesi, tañca bhagavā paribhuñji. So tena

  *  *  *  *  *  *
  Footnote: 1 Ma. devasampatti... 2 Sī. vipākāvasesena saha
  3 vinaYu. mahāvi. 1/228/160 pārājikakaṇḍa, saṁ.sagā. 15/131/110 dutiyāputtakasutta
-------------------------------------------------
[page 311]
  Puññakammena devaloke nibbattitvā aparāparaṁ puññāni katvā devamanussesu
  saṁsaranto imasmiṁ buddhuppāde roruvanagare rājakule nibbatti. So vayappatto
  pitari kālaṅkate rajje patiṭṭhito bimbisārarañño adiṭṭhasahāyo hutvā tassa
  maṇimuttāvatthādīni paṇṇākārāni pesesi. Tassa rājā bimbisāro puññavantataṁ
  sutvā paṭipābhataṁ pesento cittapaṭe buddhacaritaṁ suvaṇṇapaṭṭe ca paṭiccasamuppādaṁ
  likhāpetvā pesesi. So taṁ disvā purimabuddhesu katādhikāratāya pacchimabhavikatāya
  ca cittapaṭe dassentaṁ buddhacaritaṁ suvaṇṇapaṭṭake likhitaṁ paṭiccasamuppādakkamañca
  oloketvā pavattinivattiyo sallakkhetvā sāsanakkamaṁ hadaye ṭhapetvā sañjātasaṁvego
  "diṭṭho mayā bhagavato veso, sāsanakkamo 1- ca ekapadesena ñāto, bahudukkhā
  kāmā bahupāyāsā, kiṁ dāni mayhaṁ gharāvāsenā"ti rajjaṁ pahāya kesamassuṁ
  ohāretvā 2- kāsāyāni vatthāni acchādento bhagavantaṁ uddissa pabbajitvā
  mattikāpattaṁ gahetvā rājā pukkusāti 3- viya mahājanassa paridevantasseva nagarato
  nikkhamitvā anukkamena rājagahaṁ gantvā tattha sappasoṇḍikapabbhāre viharantaṁ
  bhagavantaṁ upasaṅkamitvā vanditvā ekamantaṁ nisīdi. Satthā dhammaṁ desesi. So
  dhammadesanaṁ sutvā vipassanāya kammaṭṭhānaṁ gahetvā yuttappayutto viharanto vipassanaṁ
  ussukkāpetvā arahattaṁ pāpuṇi. Tena vuttaṁ apadāne 4- :-
           "yānakāro pure āsiṁ dārukamme susikkhito
            candanaṁ phalakaṁ katvā adāsiṁ lokabandhuno.
            Pabhāsati idaṁ byamhaṁ suvaṇṇassa sunimmitaṁ
            hatthiyānaṁ assayānaṁ dibbayānaṁ upaṭṭhitaṁ.
            Pāsādā sivikā ceva nibbattanti yadicchakaṁ
            akkhubbhaṁ ratanaṁ 5- mayhaṁ phalakassa idaṁ phalaṁ.

  *  *  *  *  *  *
  Footnote: 1 Ma. sāsanukkamo 2 Ma. ohāritvā 3 Ma. pakkusāti
  4 khu.apa. 32/37/237 phalakadāyakattherāpadāna 5 Sī. ākāsaratanaṁ
-------------------------------------------------
[page 312]
            Ekanavutito kappe phalakaṁ yamahaṁ dadiṁ
            duggatiṁ nābhijānāmi phalakassa idaṁ phalaṁ.
            Sattapaññāsakappamhi caturo nimmitāvahyā 1-
            sattaratanasampannā cakkavattī mahabbalā.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā udānavasena attano paṭipattiṁ kathento:-
      [97] "hitvā Satapalaṁ kaṁsaṁ sovaṇṇaṁ satarājikaṁ
            aggahiṁ mattikāpattaṁ idaṁ dutiyābhisecanan"ti
  gāthaṁ abhāsi.
       Tattha hitvāti pariccajitvā. Satapalanti sataṁ palāni yassa, taṁ satapalaparimāṇaṁ.
  Kaṁsanti kaṁsatālaṁ. 2- Sovaṇṇanti suvaṇṇamayaṁ. Satarājikanti bhittivicittatāya 3- ca
  anekarājicittatāya 4- ca anekalekhāyuttaṁ. Aggahiṁ mattikāpattanti evarūpe mahārahe
  bhājane pubbe bhuñjitvā buddhānaṁ ovādaṁ karonto "idānāhaṁ taṁ chaḍḍetvā
  mattikāmayapattaṁ aggahesiṁ, aho sādhu mayā kataṁ, ariyavataṁ anuṭhitan"ti bhājana-
  kittanāpadesena rajjapariccāgaṁ pabbajjūpagamanañca anumodanto vadati. Tenāha
  "idaṁ dutiyābhisecanan"ti. Paṭhamaṁ rajjābhisecanaṁ upādāya idaṁ pabbajjūpagamanaṁ mama
  dutiyaṁ abhisecanaṁ. Tañhi rāgādīhi saṅkiliṭṭhaṁ sāsaṅkaṁ saparisaṅkaṁ kammaṁ 5- anattha-
  sañhitaṁ dukkhapaṭibaddhaṁ nihīnaṁ, idaṁ pana taṁvipariyāyato uttamaṁ paṇītanti adhippāyo.
                      Tissattheragāthāvaṇṇanā niṭṭhitā.

  *  *  *  *  *  *
  Footnote: 1 Sī. cattāro santanāmakā 2 chaṂa. thālaṁ, Ma. tālaṁ 3 Sī. vibhattavicittatāya
  4 Sī. rājinī... 5 Ma. kiliṭṭhaṁ sāṭikasadisaṁ taṁ kammaṁ
-------------------------------------------------
[page 313]
                     235. 8. Abhayattheragāthāvaṇṇanā
       rūpaṁ disvā sati muṭṭhāti āyasmato abhayattherassa gāthā. Kā uppatti?
       sopi purimabuddhesu katādhikāro tattha tattha bhave vivaṭṭūpanissayaṁ puññaṁ
  upacinanto sumedhassa bhagavato kāle kulagehe nibbattitvā viññutaṁ patto ekadivasaṁ
  sumedhaṁ bhagavantaṁ disvā pasannacitto saḷalapupphehi pūjamakāsi. So tena puññakammena
  devesu nibbattitvā aparāparaṁ puññāni katvā sugatīsuyeva saṁsaranto imasmiṁ
  buddhuppāde sāvatthiyaṁ brāhmaṇakule nibbattitvā abhayoti laddhanāmo viññutaṁ
  patto hetusampattiyā codiyamāno ekadivasaṁ vihāraṁ gato satthu dhammadesanaṁ sutvā
  paṭiladdhasaddho pabbajitvā katapubbakicco vipassanāya kammaṁ karonto viharati. Athassa
  ekadivasaṁ gāmaṁ piṇḍāya paviṭṭhassa alaṅkatapaṭiyattaṁ mātugāmaṁ disvā ayoniso-
  manasikāravasena tassa rūpaṁ ārabbha chandarāgo uppajji, so vihāraṁ pavisitvā "satiṁ
  vissajjitvā olokentassa rūpārammaṇe mayhaṁ kileso uppanno, ayuttaṁ mayā
  katan"ti attano cittaṁ niggaṇhanto tāvadeva vipassanaṁ vaḍḍhetvā arahattaṁ pāpuṇi.
  Tena vuttaṁ apadāne 1- :-
           "sumedho nāma nāmena sayambhū aparājito
            vivekamanubrūhanto ajjhogahi mahāvanaṁ.
            Saḷalaṁ pupphitaṁ disvā ganthitvāna vaṭaṁsakaṁ
            buddhassa abhiropesiṁ sammukhā lokanāyakaṁ.
            Tiṁsakappasahassamhi yaṁ pupphamabhiropayiṁ
            duggatiṁ nābhijānāmi buddhapūjāyidaṁ phalaṁ.
            Ūnavīse kappasate soḷasāsuṁ sunimmitā
            sattaratanasampannā cakkavattī mahabbalā.

  *  *  *  *  *  *
  Footnote: 1 khu.apa. 32/43/238 vaṭaṁsakiyattherāpadāna
-------------------------------------------------
[page 314]
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā attano kilesuppattinidassanena "kilese anuvattentassa
  vaṭṭadukkhato nattheva sīsukkhipanaṁ. Ahaṁ pana te nānuvattin"ti dassento:-
      [98] "rūpaṁ Disvā sati muṭṭhā piyaṁ nimittaṁ manasikaroto
            sārattacitto vedeti tañca ajjhosa tiṭṭhati
            tassa vaḍḍhanti āsavā bhavamūlopagāmino"ti 1-
  gāthaṁ abhāsi.
       Tattha rūpanti rajjanīyaṁ rūpāyatanaṁ, taṁ panettha itthirūpaṁ adhippetaṁ. Disvāti
  cakkhunā disvā, cakkhudvārānusārena nimittānubyañjanasallakkhaṇavasena 2- taṁ
  gahetvā, tassa 3- tathāgahaṇahetūti attho. Sati muṭṭhāti asubhasabhāve kāye
  "asubhan"tveva pavattanasati 4- naṭṭhā. Yathā pana rūpaṁ disvā sati naṭṭhā, taṁ dassento
  āha "piya nimittaṁ manasikaroto"ti. Yathāupaṭṭhitaṁ ārammaṇaṁ "subhaṁ sukhan"tiādinā
  piyanimittaṁ katvā ayonisomanasikārena manasikaroto sati muṭṭhāti yojanā. Tatova 5-
  sārattacitto vedetīti suṭṭhu rattacitto hutvā taṁ rūpārammaṇaṁ anubhavati
  abhinandati, 6- abhinandanto pana tañca ajjhosa tiṭṭhati ajjhosāya taṁ ārammaṇaṁ gilitvā
  pariniṭṭhapetvā vattati ceva, evaṁbhūtassa ca tassa vaḍḍhanti 7- āsavā bhavamūlopa-
  gāminoti bhavassa saṁsārassa mūlabhāvaṁ kāraṇabhāvaṁ upagamanasabhāvā kāmāsavādayo
  cattāropi āsavā tassa puggalassa uparūpari vaḍḍhantiyeva, na hāyanti. Mayhaṁ
  pana paṭisaṅkhāne 8- ṭhatvā vipassanaṁ vaḍḍhetvā saccāni paṭivijjhantassa maggapaṭipāṭiyā
  te cattāropi āsavā anavasesato pahīnā parikkhīṇāti adhippāyo.
                      Abhayattheragāthāvaṇṇanā niṭṭhitā.

  *  *  *  *  *  *
  Footnote: 1 Sī. bhavamūlābhavagāminoti 2 Sī.,Ma. nimittānubyañjanupalakkhaṇavasena 3 Sī. tassa vā
  4 Sī. pavattanakā sati 5 chaṂa. tathā bhūtova 6 Sī. ayaṁ pāṭho na dissati
  7 Ma. evaṁbhūtassa vaḍḍhanti 8 Sī.,Ma. paṭisaṅkhāre
-------------------------------------------------
[page 315]
                     236. 9. Uttiyattheragāthāvaṇṇanā
       saddaṁ sutvā sati muṭṭhāti āyasmato uttiyattherassa gāthā. Kā
  uppatti?
       ayampi purimabuddhesu katādhikāro tattha tattha bhave vivaṭṭūpanissayaṁ puññaṁ
  upacinanto sumedhassa bhagavato kāle kulagehe nibbattitvā viññutaṁ patto ekadivasaṁ
  satthāraṁ disvā pasannacitto gonakādiatthataṁ sauttaracchadaṁ buddhārahaṁ pallaṅkaṁ
  gandhakuṭiyaṁ paññāpetvā adāsi. So tena puññakammena devamanussesu saṁsaranto
  imasmiṁ buddhuppāde kapilavatthusmiṁ sakyarājakule nibbatti, tassa uttiyoti nāmaṁ
  ahosi. So vayappatto satthu ñātisamāgame buddhānubhāvaṁ disvā paṭiladdhasaddho
  pabbajitvā samaṇadhammaṁ karonto ekadivasaṁ gāmaṁ 1- piṇḍāya paviṭṭho antarāmagge
  mātugāmassa 2- gītasaddaṁ sutvā ayonisomanasikāravasena tattha chandarāge uppanne
  paṭisaṅkhānabalena taṁ vikkhambhetvā vihāraṁ pavisitvā sañjātasaṁvego divāṭṭhāne
  nisīditvā tāvadeva vipassanaṁ vaḍḍhetvā arahattaṁ pāpuṇi. Tena vuttaṁ
  apadāne 3- :-
           "sumedhassa bhagavato lokajeṭṭhassa tādino
            pallaṅko hi mayā dinno sauttarasapacchado. 4-
            Sattaratanasampanno pallaṅko āsi so 5- tadā
            mama saṅkappamaññāya nibbattati sadā maMa.
            Tiṁsakappasahassamhi pallaṅkamadadiṁ tadā
            duggatiṁ nābhijānāmi pallaṅkassa idaṁ phalaṁ.

  *  *  *  *  *  *
  Footnote: 1 Sī. nagaraṁ 2 Sī. aññatarāya itthiyā 3 khu.apa. 32/48/239 pallaṅkadāyakattherāpadāna
  4 Sī. sauttaracchadatthato 5 Sī. yo
-------------------------------------------------
[page 316]
            Vīsakappasahassamhi suvaṇṇābhā tayo janā
            sattaratanasampannā cakkavattī mahabbalā.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā attano kilesuppattinidassanena "kilese ajigucchantassa
  natthi vaṭṭadukkhato sīsukkhipanaṁ, ahaṁ pana te jigucchimevā"ti dassento:-
      [99] "saddaṁ Sutvā sati muṭṭhā piyaṁ nimittaṁ manasikaroto
            sārattacitto vedeti tañca ajjhosa tiṭṭhati
            tassa vaḍḍhanti āsavā saṁsāra 1- upagāmino"ti
  gāthaṁ abhāsi.
       Tattha saddanti rajjanīyaṁ saddārammaṇaṁ. Saṁsāraupagāminoti
           "khandhānañca paṭipāṭi dhātuāyatanāna ca
            abbocchinnaṁ vattamānā 2- saṁsāroti pavuccatī"ti
  evaṁ vuttasaṁsāravaṭṭakāraṇaṁ hutvā upagamentīti saṁsāraupagāmino, 3- "saṁsārūpa-
  gāmino"ti vā pāṭho. Sesaṁ anantaragāthāya vuttanayameva.
                     Uttiyattheragāthāvaṇṇanā niṭṭhitā.
                           -------------
                237. 10. (dutiya) devasabhattheragāthāvaṇṇanā
       sammappadhānasampannoti āyasmato devasabhattherassa gāthā. Kā uppatti?

  *  *  *  *  *  *
  Footnote: 1 Sī. saṁsāraṁ 2 Sī. vattamānaṁ 3 Sī. saṁsāragāmino
-------------------------------------------------
[page 317]
       Ayampi purimabuddhesu katādhikāro tattha tattha bhave vivaṭṭūpanissayaṁ kusalaṁ
  upacinanto sikhissa bhagavato kāle kulagehe nibbattitvā viññutaṁ patto ekadivasaṁ
  sikhiṁ bhagavantaṁ disvā pasannamānaso bandhujīvakapupphehi pūjaṁ akāsi. So tena puñña-
  kammena devamanussesu saṁsaranto imasmiṁ buddhuppāde kapilavatthusmiṁ sakyarājakule
  nibbatti, tassa devasabhoti nāmaṁ ahosi. So vayappatto cumbaṭakalahavūpasamanatthaṁ
  satthari āgate buddhānubhāvaṁ disvā pasannamānaso saraṇesu patiṭṭhito puna
  nigordhārāme satthari viharante satthāraṁ upasaṅkamitvā paṭiladdhasaddho pabbajitvā
  katapubbakicco vipassanāya kammaṁ karonto na cirasseva arahattaṁ pāpuṇi. Tena
  vuttaṁ apadāne 1- :-
           "candaṁva vimalaṁ suddhaṁ vippasannamanāvilaṁ
            nandirāgaparikkhīṇaṁ 2- tiṇṇaṁ loke visattikaṁ.
            Nibbāpayantaṁ janataṁ tiṇṇaṁ tārayataṁ varaṁ
            muniṁ vanamhi jhāyantaṁ ekaggaṁ susamāhitaṁ.
            Bandhujīvakapupphāni lagitvā 3- suttakenahaṁ
            buddhassa abhiropayiṁ sikhino lokabandhuno.
            Ekatiṁse ito kappe yaṁ kammamakariṁ tadā
            duggatiṁ nābhijānāmi buddhapūjāyidaṁ phalaṁ.
            Ito sattamake kappe manujindo mahāyaso
            samantacakkhunāmāsi cakkavattī mahabbalo.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā attanā adhigataṁ vimuttisukhaṁ nissāya uppannapītisomanasso

  *  *  *  *  *  *
  Footnote:1 khu.apa. 32/1/240 bandhujīvakattherāpadāna 2 chaṂa. nandībhavaparikkhīṇaṁ 3 chaṂa. lagetvā
-------------------------------------------------
[page 318]
  Udānavasena:-
     [100] "sammappadhānasampanno Satipaṭṭhānagocaro
            vimuttikusumasañchanno parinibbissatyanāsavo"ti 1-
  gāthaṁ abhāsi.
       Tattha sammappadhānasampannoti sampannacatubbidhasammappadhāno, tehi kattabba-
  kiccaṁ sampādetvā ṭhitoti attho. Satipaṭṭhānagocaroti kāyānupassanādayo
  satipaṭṭhānā gocaro pavattiṭṭhānaṁ etassāti satipaṭṭhānagocaro, catūsu satipaṭṭhānesu
  patiṭṭhitacittoti attho. Guṇasobhena paramasugandhā vimuttiyeva kusumāni, tehi sabbaso
  sammadeva sañchanno vibhūsito alaṅkatoti vimuttikusumasañchanno.
  Parinibbissatyanāsavoti evaṁ sammā paṭipajjanto bhikkhu na cirasseva anāsavo hutvā
  parinibbissati saupādisesāya anupādisesāya ca nibbānadhātuyāti attho. Idameva ca
  therassa aññābyākaraṇaṁ ahosi.
                  (dutiya) devasabhattheragāthāvaṇṇanā niṭṭhitā.
                     Paramatthadīpaniyā theragāthāsaṁvaṇṇanā
                        dasamavaggavaṇṇanā niṭṭhitā.
                            -----------

  *  *  *  *  *  *
  Footnote: 1 pāli., Sī. parinibbāyissatyanāsavoti
-------------------------------------------------
[page 319]
                          11. Ekādasamavagga
                 238. 1. Belaṭṭhakānittheragāthāvaṇṇanā 1-
       hitvā gihittaṁ anavositattotiādikā āyasmato belaṭṭhakānittherassa
  gāthā. Kā uppatti?
       ayampi purimabuddhesu katādhikāro ito ekatiṁse kappe vessabhussa bhagavato
  kāle brāhmaṇakule nibbattitvā vayappatto brāhmaṇasippesu nipphattiṁ gantvā
  gharāvāsaṁ pahāya isipabbajjaṁ pabbajitvā isīhi parivuto vicaranto ekadivasaṁ vessabhuṁ
  bhagavantaṁ disvā pītisomanassajāto satthu ñāṇasampattiṁ nissāya pasannamānaso
  ñāṇaṁ uddissa pupphehi pūjaṁ akāsi. So tena puññakammena devamanussesu saṁsaranto
  imasmiṁ buddhuppāde sāvatthiyaṁ brāhmaṇakule nibbattitvā belaṭṭhakānīti
  laddhanāmo viññutaṁ patvā 2- satthu dhammadesanaṁ sutvā paṭiladdhasaddho pabbajitvā
  kammaṭṭhānaṁ gahetvā kosalaraṭṭhe araññe viharanto alaso kāyadaḷhibahulo pharusavāco
  ahosi, samaṇadhamme cittaṁ na uppādesi. Atha naṁ bhagavā ñāṇaparipākaṁ oloketvā:-
            [101] "hitvā Gihittaṁ anavositatto
                   mukhanaṅgalī odariko kusīto
                   mahāvarāhova nivāpapuṭṭho
                   punappunaṁ gabbhamupeti mando"ti
  imāya obhāsagāthāya saṁvejesi. So satthāraṁ purato nisinnaṁ viya disvā tañca
  gāthaṁ 3- sutvā saṁvegajāto ñāṇassa paripākaṁ gatattā vipassanaṁ paṭṭhapetvā na
  cirasseva arahattaṁ pāpuṇi. Tena vuttaṁ apadāne 4- :-

  *  *  *  *  *  *
  Footnote: 1 chaṂa. belaṭṭhānikatthera... evamuparipi 2 chaṂa. patto 3 Ma. kathaṁ
  4 khu.apa. 32/41/228 campakapupphiyattherāpadāna
-------------------------------------------------
[page 320]
           "kaṇikāraṁva Jotantaṁ 1- nisinnaṁ pabbatantare
            obhāsentaṁ disā sabbā osadhiṁ viya tārakaṁ. 2-
            Tayo māṇavakā āsuṁ sake sippe susikkhitā
            khāribhāraṁ gahetvāna anventi mama pacchato.
            Puṭake satta pupphāni nikkhittāni tapassinā
            gahetvā tāni ñāṇamhi vessabhussābhiropayiṁ.
            Ekatiṁse ito kappe yaṁ pupphamabhiropayiṁ
            duggatiṁ nābhijānāmi ñāṇapūjāyidaṁ phalaṁ.
            Ekūnatiṁsakappamhi vipulābhasanāmako
            sattaratanasampanno cakkavattī mahabbalo.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā satthu ovādaṁ paṭipūjento byatirekamukhena ca 3- aññaṁ
  byākaronto tameva gāthaṁ paccudāhāsi.
       Tattha hitvā gihittanti gahaṭṭhabhāvaṁ pariccajitvā, pabbajitvāti attho.
  Anavositattoti anurūpaṁ avositatto, yadatthaṁ sāsane pabbajantassa anurūpa-
  pariññādīnaṁ atīritattā 4- apariyositabhāvo akatakaraṇīyoti attho. Athavā anavositattoti
  anuavositasabhāvo, visuddhīnaṁ maggānañca anupaṭipāṭiyā vasitabbavāsassa akatāvī,
  dasasu ariyavāsesu avusitavāti attho. Mukhasaṅkhātaṁ naṅgalaṁ imassa atthīti mukhanaṅgalī.
  Naṅgalena viya paṭhaviṁ paresu 5- pharusavācappayogena attānaṁ khanantoti attho. Odarikoti
  udare pasuto udaraposanatapparo. 6- Kusītoti alaso, bhāvanaṁ ananuyuñjanto. Evaṁ-
  bhūtassa nipphattiṁ dassento āha "mahāvarāhova nivāpapuṭṭho, punappunaṁ

  *  *  *  *  *  *
  Footnote: 1 Sī. jotentaṁ 2 Ma. tārakā 3 Ma. ca-saddo na dissati 4 Sī. ataritattā
  5 Ma. pathavippadesesu. pathavīpadesu 6 Ma. udaraposanakapparo
-------------------------------------------------
[page 321]
  Gabbhamupeti mando"ti. Tassattho heṭṭhā vuttoyeva. Ettha ca yathā pabbajitvā
  anavositādisabhāvatāya punappunaṁ gabbhamupeti mando, na evaṁ mādiso paṇḍito.
  Tabbiparītasabhāvatāya pana sammāpaṭipattiyā matthakaṁ pāpitattā parinibbāyatīti
  byatirekamukhena aññaṁ byākāsīti daṭṭhabbanti.
                   Belaṭṭhakānittheragāthāvaṇṇanā niṭṭhitā.
                             ---------
                    329. 2. Setucchattheragāthāvaṇṇanā
       mānena vañcitāseti āyasmato setucchattherassa gāthā. Kā uppatti?
       ayampi purimabuddhesu katādhikāro tattha tattha bhave vivaṭṭūpanissayaṁ puññaṁ
  upacinanto tissassa sammāsambuddhassa kāle kulagehe nibbattitvā viññutaṁ patto
  ekadivasaṁ tissaṁ bhagavantaṁ disvā pasannamānaso sumadhuraṁ panasaphalaṁ abhisaṅkhataṁ
  nāḷikerasāḷavaṁ 1- adāsi. So tena puññakammena devaloke nibbattitvā aparāparaṁ
  devamanussesu saṁsaranto imasmiṁ buddhuppāde aññatarassa maṇḍalikarañño putto
  hutvā nibbatti, setucchotissa nāmaṁ ahosi. So pitari mate rajje patiṭṭhito
  ussāhasattīnaṁ 2- abhāvena rājakiccāni virādhento rajjaṁ parahatthagataṁ katvā dukkhap-
  pattiyā saṁvegajāto janapadacārikaṁ carantaṁ bhagavantaṁ disvā upasaṅkamitvā dhammaṁ
  sutvā paṭiladdhasaddho pabbajitvā parikammaṁ karonto tadaheva arahattaṁ pāpuṇi.
  Tena vuttaṁ apadāne 3- :-
           "tissassa kho bhagavato pubbe phalamadāsahaṁ
            nāḷikerañca pādāsiṁ khajjakaṁ abhisammataṁ.

  *  *  *  *  *  *
  Footnote: 1 Sī. sāḷuvanaṁ, Ma. sāḷuvaṁ 2 Sī. ussāhanassa sampattīnaṁ
  3 khu.apa. 32/13/249 khajjakadāyakattherāpadāna
-------------------------------------------------
[page 322]
            Buddhassa tamahaṁ datvā tissassa tu mahesino
            modāmahaṁ kāmakāmī upapajjiṁ yamicchakaṁ.
            Dvenavute ito kappe yaṁ dānamadadiṁ tadā
            duggatiṁ nābhijānāmi phaladānassidaṁ phalaṁ.
            Ito terasakappamhi rājā indasamo ahu
            sattaratanasampanno cakkavattī mahabbalo.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā kilese garahanto:-
     [102] "mānena Vañcitāse saṅkhāresu saṅkilissamānāse
            lābhālābhena mathitā samādhiṁ nādhigacchantī"ti
  gāthaṁ abhāsi.
       Tattha mānena vañcitāseti "seyyohamasmī"tiādinayappavattena mānena
  attukkaṁsanaparavambhanādivasena kusalabhaṇḍacchedanena vippalladdhā. Saṅkhāresu saṅkilissa-
  mānāseti ajjhattikabāhiresu cakkhādīsu ceva rūpādīsu ca saṅkhatadhammesu saṅkilissa-
  mānā, "etaṁ mama, esohamasmi, eso me attā"ti taṁ nimittaṁ taṇhāgāhādivasena 1-
  saṅkilesaṁ āpajjamānā. Lābhālābhena mathitāti pattacīvarādīnañceva vatthādīnañca
  lābhena tesaṁyeva ca alābhena taṁ nimittaṁ uppannehi anunayapaṭighehi mathitā
  madditā abhibhūtā. Nidassanamattañcetaṁ, aṭṭhannampi lokadhammānaṁ cettha 2- saṅgaho
  daṭṭhabbo. Samādhiṁ nādhigacchantīti te evarūpā puggalā samādhiṁ samathavipassanāvasena
  cittekaggataṁ kadācipi na vindanti na paṭilabhanti na pāpuṇanti samādhisaṁvattanikānaṁ
  dhammānaṁ abhāvato, itaresañca bhāvato. Idhāpi yathā mānādīhi abhibhūtā aviddasuno

  *  *  *  *  *  *
  Footnote: 1 Sī. taṇhādivasena 2 chaṂa. avasiṭṭhalokadhammānampettha
-------------------------------------------------
[page 323]
  Samādhiṁ nādhigacchanti, na evaṁ viddasuno. Te pana mādisā tehi anabhibhūtā samādhiṁ
  adhigacchantevāti byatirekamukhena aññābyākaraṇanti veditabbaṁ.
                     Setucchattheragāthāvaṇṇanā niṭṭhitā.
                          ---------------
                     240. 3. Bandhurattheragāthāvaṇṇanā
       nāhaṁ etena atthikoti āyasmato bandhurattherassa gāthā. Kā uppatti?
       ayampi purimabuddhesu katādhikāro siddhatthassa bhagavato kāle aññatarassa
  rañño antepure gopako hutvā ekadivasaṁ bhagavantaṁ saparisaṁ rājaṅgaṇena 1- gacchantaṁ
  disvā pasannacitto kaṇaverapupphāni gahetvā sasaṁghaṁ lokanāyakaṁ pūjesi. So tena
  puññakammena devaloke nibbattitvā aparāparaṁ sugatīsuyeva saṁsaranto imasmiṁ
  buddhuppāde sīlavatīnagare seṭṭhiputto hutvā nibbatti, bandhurotissa nāmaṁ
  ahosi. So viññutaṁ patto kenacideva karaṇīyena sāvatthiyaṁ gato upāsakehi saddhiṁ vihāraṁ
  gato satthu dhammadesanaṁ sutvā paṭiladdhasaddho pabbajitvā ñāṇassa paripākattā
  vipassanaṁ paṭṭhapetvā na cirasseva arahattaṁ pāpuṇi. Tena vuttaṁ apadāne 2- :-
           "siddhattho nāma bhagavā lokajeṭṭho narāsabho
            purakkhato sāvakehi nagaraṁ paṭipajjatha.
            Rañño antepure āsiṁ gopako abhisammato
            pāsāde upaviṭṭhohaṁ addasaṁ lokanāyakaṁ.
            Kaṇaveraṁ gahetvāna bhikkhusaṁghe samokiriṁ
            buddhassa visuṁ katvāna tato bhiyyo samokiriṁ.

  *  *  *  *  *  *
  Footnote: 1 Sī. rājaṅganena 2 khu.apa. 32/7/248 kaṇaverapupphiyattherāpadāna
-------------------------------------------------
[page 324]
            Catunnavutito kappe yaṁ pupphamabhipūjayiṁ
            duggatiṁ nābhijānāmi buddhapūjāyidaṁ phalaṁ.
            Sattāsītimhito kappe caturāsuṁ 1- mahaddhikā
            sattaratanasampannā cakkavattī mahabbalā.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā kataññubhāve ṭhatvā attano upakārassa rañño
  paccupakāraṁ kātuṁ sīlavatīnagaraṁ gantvā rañño dhammaṁ desento saccāni pakāsesi.
  Rājā saccapariyosāne sotāpanno hutvā attano nagare sudassanaṁ nāma mahantaṁ
  vihāraṁ kāretvā therassa niyyādesi. 2- Mahālābhasakkāro ahosi. Thero vihāraṁ
  sabbañca lābhasakkāraṁ saṁghassa niyyādetvā 3- sayaṁ purimaniyāmeneva piṇḍāya caritvā
  yāpento katipāhaṁ tattha vasitvā sāvatthiṁ gantukāmo ahosi. Bhikkhū "bhante
  tumhe idheva vasatha, sace paccayehi vekallaṁ, mayaṁ taṁ paripūressāmā"ti āhaṁsu.
  Thero "na mayhaṁ āvuso uḷārehi paccayehi attho atthi, itarītarehi paccayehi
  yāpemi, dhammarasenevamhi titto"ti 4- dassento:-
     [103] "nāhaṁ Etena atthiko sukhito dhammarasena tappito
            pitvāna 5- rasaggamuttamaṁ na ca kāhāmi visena santhavan"ti
  gāthaṁ abhāsi.
       Tattha nāhaṁ etena atthikoti yena maṁ tumhe tappetukāmā "paripūressāmā"ti
  vadatha, etena āmisalābhena paccayāmisarasena nāhaṁ atthiko, mayhaṁ etena attho
  natthi, santuṭṭhī 6- paramaṁ sukhanti itarītareheva paccayehi yāpemīti attho. Idāni
  tena anatthikabhāve padhānakāraṇaṁ dassento āha "sukhito dhammarasena tappito"ti.

  *  *  *  *  *  *
  Footnote: 1 Sī. caturo āsiṁsu 2 chaṂa. niyyātesi 3 chaṂa. niyyātetvā
  4 Sī. atthikoti 5 chaṂa. pitvā 6 chaṂa. santuṭṭhi
-------------------------------------------------
[page 325]
  Sattatiṁsabodhipakkhiyadhammarasena ceva navavidhalokuttaradhammarasena ca tappito pīto 1- sukhito
  uttamena sukhena suhitoti attho. Pitvāna rasaggamuttamanti sabbarasesu aggaṁ seṭṭhaṁ
  tayoyeva uttamaṁ yathāvuttaṁ dhammarasaṁ pivitvā ṭhito, tenāha "sabbarasaṁ dhammaraso
  jinātī"ti. 2- Na ca kāhāmi visena santhavanti evarūpaṁ rasuttamaṁ dhammarasaṁ pivitvā
  ṭhito visena visasadisena visarasena 3- santhavaṁ saṁsaggaṁ na karissāmi, tathākaraṇassa
  kāraṇaṁ natthīti attho.
                     Bandhurattheragāthāvaṇṇanā niṭṭhitā.
                          --------------
                     141. 4. Khitakattheragāthāvaṇṇanā
       lahuko vata me kāyoti āyasmato khitakattherassa gāthā. Kā uppatti?
       ayampi purimabuddhesu katādhikāro tattha tattha bhave puññāni upacinanto
  padumuttarassa bhagavato kāle yakkhasenāpati hutvā nibbatto ekadivasaṁ yakkhasamāgame
  nisinno satthāraṁ aññatarasmiṁ rukkhamūle nisinnaṁ disvā upasaṅkamitvā satthāraṁ
  vanditvā ekamantaṁ nisīdi. Tassa satthā dhammaṁ desesi. So dhammaṁ sutvā uḷāraṁ
  pītisomanassaṁ pavedento apphoṭento 4- uṭṭhahitvā satthāraṁ vanditvā padakkhiṇaṁ
  katvā pakkāmi. So tena puññakammena devamanussesu saṁsaranto imasmiṁ buddhuppāde
  sāvatthiyaṁ brāhmaṇakule nibbatti, khitakotissa nāmaṁ ahosi. So viññutaṁ patto
  mahāmoggallānattherassa mahiddhikabhāvaṁ sutvā "iddhimā bhavissāmī"ti pubbahetunā
  codiyamāno pabbajitvā bhagavato santike kammaṭṭhānaṁ gahetvā samathavipassanāsu 5-

  *  *  *  *  *  *
  Footnote: 1 chaṂa. pīṇito 2 khuḍhamMa. 25/354/78 sakkadevarājavatthu
  3 Sī. visassa rasena 4 Sī. apphoṭhento 5 Ma. vipassanāya
-------------------------------------------------
[page 326]
  Kammaṁ karonto na cirasseva chaḷabhiñño ahosi. Tena vuttaṁ apadāne 1- :-
           "padumo nāma 2- nāmena dipadindo narāsabho
            pavanā abhinikkhamma dhammaṁ deseti cakkhumā.
            Yakkhānaṁ samayo āsi avidūre mahesino
            yena kiccena sampattā ajjhāpekkhiṁsu tāvade.
            Buddhassa giramaññāya amatassa ca desanaṁ
            pasannacitto sumano apphoṭetvā upaṭṭhahiṁ.
            Suciṇṇassa phalaṁ passa upaṭṭhānassa satthuno
            tiṁsakappasahassesu duggatiṁ nupapajjahaṁ.
            Ūnatiṁse 3- kappasate samalaṅkatanāmako
            sattaratanasampanno cakkavattī mahabbalo.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā savisesaṁ iddhīsu vasībhāvena anekavihitaṁ iddhividhaṁ
  paccanubhonto iddhipāṭihāriyena anusāsanīpāṭihāriyena ca sattānaṁ anuggahaṁ karonto
  viharati. So bhikkhūhi "kathaṁ tvaṁ āvuso iddhī vaḷañjesī"ti puṭṭho tamatthaṁ
  ācikkhanto:-
            [104] "lahuko Vata me kāyo
                   phuṭṭho ca pītisukhena vipulena
                   tūlamiva eritaṁ mālutena
                   pilavatīva me kāyo"ti
  gāthaṁ abhāsi. "udānavasenā"ti Vadantiyeva.

  *  *  *  *  *  *
  Footnote: 1 khu.apa. 32/1/248 supāricariyattherāpadāna 2 Sī. padumuttaro nāma 3 Sī. ūnavīse
-------------------------------------------------
[page 327]
       Tattha lahuko vata me kāyoti nīvaraṇādivikkhambhanena cuddasavidhena citta-
  paridamanena 1- caturiddhipādakabhāvanāya suṭṭhu ciṇṇavasībhāvena ca me rūpakāyo sallahuko
  vata, yena addhaṁ 2- mahābhūtapaccayampi nāma imaṁ karajakāyaṁ cittavasena pariṇāmemīti 3-
  adhippāyo. Phuṭṭho ca pītisukhena vipulenāti sabbatthakameva pharantena mahatā
  uḷārena pītisahitena sukhena phuṭṭho ca me kāyoti yojanā. Idañca yathā kāyo
  lahuko ahosi, taṁ dassanatthaṁ vuttaṁ. Sukhasaññokkamanena hi saddhiṁyeva lahusaññokkamanaṁ
  hoti. Sukhassa pharaṇañcettha taṁsamuṭṭhānarūpavasena daṭṭhabbaṁ. Kathaṁ pana catutthajjhāna-
  samaṅgino pītisukhapharaṇaṁ, samatikkantapītisukhaṁ hi tanti ce? saccametaṁ, 4- idaṁ pana
  na catutthajjhānakkhaṇavasena vuttaṁ, atha kho pubbabhāgavasena. "pītisukhenā"ti Pana
  pītisahitasadisena sukhena, upekkhā hi idha santasabhāvatāya ñāṇavisesayogato ca
  sukhanti adhippetaṁ. Tathā hi vuttaṁ "sukhasaññañca lahusaññañca okkamatī"ti. 5-
  Pādakajjhānārammaṇena rūpakāyārammaṇena vā iddhicittena sahajātaṁ sukhasaññañca
  lahusaññañca okkamati pavisati phusati sampāpuṇātīti ayampi tattha attho. Tathā
  cāha aṭṭhakathāyaṁ 6- "sukhasaññā nāma upekkhāsampayuttā saññā. Upekkhā hi
  santaṁ sukhanti vuttaṁ, sāyeva saññā nīvaraṇehi ceva vitakkādipaccanīkehi ca
  vimuttattā lahusaññātipi veditabbā. Taṁ okkantassa panassa karajakāyopi tūlapicu
  viya sallahuko hoti. So evaṁ vātakkhittatūlapicunā viya sallahukena dissamānena 7-
  kāyena brahmalokaṁ gacchatī"ti. Tenāha "tūlamiva eritaṁ mālutena, pilavatīva me
  kāyo"ti. Tassattho:- yadāhaṁ brahmalokaṁ aññaṁ vā iddhiyā gantukāmo homi,
  tadā mālutena vāyunā eritaṁ cittaṁ tūlapicu viya ākāsaṁ laṅghantoyeva me kāyo
  hotīti.
                     Khitakattheragāthāvaṇṇanā niṭṭhitā.

  *  *  *  *  *  *
  Footnote: 1 Ma. cittaparidamena 2 Sī. ahaṁ, chaṂa. dandhaṁ 3 Ma. pariṇāmetīti
  4 Sī. tanti sammataṁ 5 khu.paṭisaṁ. 31/253/163 [thokaṁ visadisaṁ]
  6 paṭisaṁ-ṭṭha. 2/273-piṭṭhe 7 Ma. adissamānena ca
-------------------------------------------------
[page 328]
                    242. 5. Malitavambhattheragāthāvaṇṇanā
       ukkaṇṭhitoti āyasmato malitavambhattherassa gāthā. Kā uppatti?
       ayaṁ kira padumuttarassa bhagavato kāle himavantato avidūre aññatarasmiṁ jātassare
  sakuṇo hutvā nibbatti, padumuttaro bhagavā taṁ anuggaṇhanto tattha gantvā
  jātassaratīre caṅkamati. Sakuṇo bhagavantaṁ disvā pasannamānaso sare kumudāni gahetvā
  bhagavantaṁ pūjesi. So tena puññakammena devamanussesu saṁsaranto imasmiṁ buddhuppāde
  kurukacchanagare 1- aññatarassa brāhmaṇassa putto hutvā nibbatti, malitavambhotissa
  nāmaṁ ahosi. So viññutaṁ patto pacchābhūmahātheraṁ upasaṅkamitvā tassa santike
  dhammaṁ sutvā paṭiladdhasaddho pabbajitvā vipassanāya kammaṁ karonto viharati. Tassa
  ca ayaṁ sabhāvo, yattha bhojanasappāyo dullabho, itare sulabhā, tato na pakkamati.
  Yattha pana bhojanasappāyo sulabho, itare dullabhā, tattha na vasati pakkamateva.
  Evaṁ viharanto ca hetusampannatāya mahāpurisajātikatāya ca na cirasseva vipassanaṁ
  vaḍḍhetvā arahattaṁ pāpuṇi. Tena vuttaṁ apadāne 2- :-
           "himavantassāvidūre mahājātassaro ahu
            padumuppalasañchanno puṇḍarīkasamohito. 3-
            Kukkuṭo 4- nāma nāmena tatthāsiṁ sakuṇo tadā
            sīlavā vattasampanno 5- puññāpuññesu kovido.
            Padumuttaro lokavidū āhutīnaṁ paṭiggaho
            jātassarassāvidūre sañcarittha mahāmuni.
            Jalajaṁ kumudaṁ chetvā upanesiṁ mahesino

  *  *  *  *  *  *
  Footnote: 1 Sī. bhārukacchanagare 2 khu.apa. 32/51/246 kumudadāyakattherāpadāna
  3 chaṂa. puṇḍarīkasamotthaṭo 4 Sī. kakudho, chaṂa. kukuttho 5 chaṂa. buddhisampanno
-------------------------------------------------
[page 329]
            Mama saṅkappamaññāya paṭiggahi mahāmuni.
            Tañca dānaṁ daditvāna sukkamūlena codito
            kappānaṁ satasahassaṁ duggatiṁ nupapajjahaṁ.
            Soḷaseto kappasate āsuṁ varuṇanāmakā
            atha te janā tattha 1- cakkavattī mahabbalā.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā attano paṭipattiṁ paccavekkhitvā udānento 2- :-
     [105] "ukkaṇṭhitopi Na vase ramamānopi pakkame
            na tvevānatthasaṁhitaṁ vase vāsaṁ vicakkhaṇo"ti
  gāthaṁ abhāsi.
       Tattha ukkaṇṭhitopi na vaseti yasmiṁ āvāse vasantassa me bhojana-
  sappāyālābhena adhikusalesu dhammesu ukkaṇṭhā 3- anabhirati uppajjati, tattha
  ukkaṇṭhitopi vasāmiyeva 4- itarasappāyalābhena na pakkame na pakkamāmi. Na vaseti
  ettha nakārenapi pakkameti padaṁ sambandhitabbaṁ. Ramamānopi pakkameti yasmiṁ pana
  āvāse vasantassa me paccayavekallābhāvena natthi ukkaṇṭhā, aññadatthu abhiramāmi,
  evaṁ abhiramamānopi sesasappāyālābhena tato pakkame, na vaseyyaṁ. Evaṁ paṭi-
  pajjantovāhaṁ na cirasseva sakatthaṁ paccupādinti. Ayañcettha attapaṭipatti-
  paccavekkhaṇāyaṁ yojanā. Parassa ovādadāne pana vaseyya na pakkameyyāti 5- vidhāna-
  vasena yojetabbaṁ. Na tvevānatthasaṁhitaṁ, vase vāsaṁ vicakkhaṇoti yasmiṁ āvāse
  paccayā sulabhā, samaṇadhammo na pāripūriṁ gacchati, yasmiṁ ca āvāse paccayā
  dullabhā, samaṇadhammopi pāripūriṁ na gacchati, evarūpo āvāso idha anatthasaṁhito

  *  *  *  *  *  *
  Footnote: 1 chaṂa. aṭṭha ete janādhipā 2 Sī. udānaṁ udānento 3 Ma. ukkaṇḍi
  4 Sī. vase vasāmiyeva 5 Sī. ovādadāne ca na vaseyya pakkameyyāti
-------------------------------------------------
[page 330]
  Nāma avaḍḍhisahitoti katvā. Idha anatthasaṁhitaṁ vāsaṁ 1- vicakkhaṇo viññujātiko sakatthaṁ
  paripūretukāmo natveva vaseyya. Yattha pana pañcaṅgasamannāgato āvāso labbhati,
  sattapi sappāyā labbhanti, tattheva vaseyyāti attho.
                    Malitavambhattheragāthāvaṇṇanā niṭṭhitā.
                          --------------
                    243. 6. Suhemantattheragāthāvaṇṇanā
       sataliṅgassa atthassāti āyasmato suhemantattherassa gāthā. Kā uppatti?
       ayampi purimabuddhesu katādhikāro tattha tattha bhave vivaṭṭūpanissayaṁ puññaṁ
  upacinanto ito dvānavute kappe tissassa bhagavato kāle vanacaro hutvā vane
  vasati, taṁ anuggahituṁ bhagavā araññaṁ pavisitvā tassa āsanne ṭhāne aññatarasmiṁ
  rukkhamūle nisīdi. So bhagavantaṁ disvā pasannacitto sugandhāni punnāgapupphāni
  ocinitvā bhagavantaṁ pūjesi. So tena puññakammena devaloke nibbattitvā aparāparaṁ
  puññāni katvā devamanussesu saṁsaranto imasmiṁ buddhuppāde pāriyantadese
  vibhavasampannassa brāhmaṇassa putto hutvā nibbatti, suhemantotissa nāmaṁ ahosi.
  So viññutaṁ patto saṅkassanagare migadāye viharantaṁ bhagavantaṁ upasaṅkamitvā dhammaṁ
  sutvā paṭiladdhasaddho pabbajitvā tepiṭako hutvā vipassanaṁ paṭṭhapetvā na cirasseva
  chaḷabhiñño paṭisambhidāpatto ahosi. Tena vuttaṁ apadāne 2- :-
           "kānanaṁ vanamogayha vasāmi luddako ahaṁ
            punnāgaṁ pupphitaṁ disvā buddhaseṭṭhaṁ anussariṁ.
            Taṁ pupphaṁ ocinitvāna sugandhaṁ gandhitaṁ subhaṁ 3-

  *  *  *  *  *  *
  Footnote: 1 chaṂa. evarūpaṁ vāsaṁ 2 khu.apa. 32/46/245 punnāgapupphiyattherāpadāna
  3 pāli. sugandhaṁ gandhagandhikaṁ
-------------------------------------------------
[page 331]
            Thūpaṁ karitvā puline buddhassa abhiropayiṁ.
            Dvenavute ito kappe yaṁ pupphamabhipūjayiṁ
            duggatiṁ nābhijānāmi buddhapūjāyidaṁ phalaṁ.
            Ekamhi navute kappe eko āsiṁ tamonudo
            sattaratanasampanno cakkavattī mahabbalo.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā evaṁ cintesi "mayā kho yaṁ sāvakena pattabbaṁ, taṁ 1-
  anuppattaṁ, yannūnāhaṁ idāni bhikkhūnaṁ anuggahaṁ kareyyan"ti. Evaṁ cintetvā
  pabhinnapaṭisambhidatāya akilāsutāya ca attano santikaṁ upagate bhikkhū yathārahaṁ 2-
  ovadanto anusāsanto kaṅkhaṁ chindanto dhammaṁ kathento kammaṭṭhānaṁ niggumbaṁ
  nijjaṭaṁ katvā ācikkhanto viharati. Athekadivasaṁ attano santikaṁ upagatānaṁ
  bhikkhūnaṁ viññūnañca puggalānaṁ visesaṁ ācikkhanto:-
     [106] "sataliṅgassa Atthassa satalakkhaṇadhārino
            ekaṅgadassī dummedho satadassī ca paṇḍito"ti
  gāthaṁ abhāsi.
       Tattha sataliṅgassāti līnamatthaṁ gamentīti liṅgāni, atthesu saddassa pavatti-
  nimittāni, tāni pana sataṁ anekāni liṅgāni etassāti sataliṅgo. Anekattho
  hi idha satasaddo, "sataṁ sahassan"tiādīsu viya na saṅkhayāvisesattho, tassa sataliṅgassa.
  Atthassāti ñeyyassa, ñeyyaṁ hi ñāṇena araṇīyato "attho"ti vuccati. So
  ca ekopi anekaliṅgo, yathā "sakko purindado maghavā"ti, "paññā vijjā medhā
  ñāṇan"ti ca. Yena liṅgena pavattinimittena tāvatiṁsādhipatimhi indasaddo pavatto,
  na tena tattha sakkādisaddā pavattā, atha kho aññena. Tathā yena sammādiṭṭhimhi

  *  *  *  *  *  *
  Footnote: 1 Sī. yaṁ yaṁ sāvakena pattabbaṁ, taṁ taṁ 2 Sī. bhikkhū dhammaṁ kathento yathārahaṁ
-------------------------------------------------
[page 332]
  Paññāsaddo pavatto, na tena vijjādisaddā. Tena vuttaṁ "sataliṅgassa atthassā"ti.
       Satalakkhaṇadhārinoti anekalakkhaṇavato. Lakkhīyati etenāti lakkhaṇaṁ, paccayabhāvino
  atthassa attano phalaṁ paṭicca paccayabhāvo, 1- tena hi so ayaṁ imassa kāraṇanti
  lakkhīyati. So ca ekasseva atthassa anekappabhedo upalabbhati, tenāha "satalakkhaṇa-
  dhārino"ti. Athavā lakkhīyantīti lakkhaṇāni, tassa tassa atthassa saṅkhatatādayo 2-
  pakāravisesā, te pana atthato avatthāvisesā 3- veditabbā. Te ca pana tesaṁ
  aniccatādisāmaññalakkhaṇaṁ liṅgenti ñāpentīti "liṅgānī"ti vuccanti. Tassime
  ākārā, yasmā ekassāpi atthassa aneke 4- upalabbhanti. Tena vuttaṁ "sataliṅgassa
  atthassa, satalakkhaṇadhārino"ti. Tenāha āyasmā dhammasenāpati "sabbe dhammā
  sabbākārena buddhassa bhagavato ñāṇamukhe āpāthaṁ āgacchantī"ti. 5-
       Ekaṅgadassī dummedhoti evaṁ anekaliṅge anekalakkhaṇe atthe yo tattha
  ekaṅgadassī aputhupaññatāya ekaliṅgamattaṁ ekalakkhaṇamattaṁ ca disvā attanā diṭṭhameva
  "idameva saccan"ti abhinivissa "moghamaññan"ti itaraṁ paṭikkhipati, hatthi-
  dassanakāndho viya ekaṅgagāhī 6- dummedho duppañño tattha vijjamānānaṁyeva
  pakāravisesānaṁ ajānanato micchā abhinivisanato ca. Satadassī 7- ca paṇḍitoti paṇḍito pana
  tattha vijjamāne anekepi pakāre attano paññācakkhunā sabbaso passati. Yo vā
  tattha labbhamāne aneke paññācakkhunā attanāpi passati, aññesampi dasseti
  pakāseti, so paṇḍito vicakkhaṇo atthesu kusalo nāmāti. Evaṁ thero ukkaṁsagataṁ
  attano paṭisambhidāsampattiṁ bhikkhūnaṁ vibhāvesi.
                    Suhemantattheragāthāvaṇṇanā niṭṭhitā.

  *  *  *  *  *  *
  Footnote: 1 Sī. attano phalassa paccayabhāvo 2 Sī. lakkhaṇādayo 3 Sī. atthāvisesā 4 Ma. anekā
  5 khuṃahā. 29/727/432 tuvaṭakasuttaniddesa (syā), khu.cūḷa. 30/492/238
  mogharājamāṇavakapañhāniddesa (syā), khu.paṭisaṁ. 31/669/576 mahāpaññākathā (syā)
  6 Sī. ekaṅgo hi 7 Sī. sahāyadassanato
-------------------------------------------------
[page 333]
                  244. 7. Dhammasaṁvarattheragāthāvaṇṇanā 1-
       pabbajiṁ tulayitvānāti āyasmato dhammasaṁvarattherassa gāthā. Kā uppatti?
       ayaṁ kira padumuttarassa bhagavato kāle suvaccho nāma brāhmaṇo hutvā
  tiṇṇaṁ vedānaṁ pāragū gharāvāse dosaṁ disvā tāpasapabbajjaṁ pabbajitvā
  araññāyatane pabbatantare assamaṁ kāretvā bahūhi tāpasehi saddhiṁ vasi. Athassa
  kusalabījaṁ ropetukāmo padumuttaro bhagavā assamasamīpe ākāse ṭhatvā iddhipāṭihāriyaṁ
  dassesi. So taṁ disvā pasannamānaso pūjetukāmo nāgapupphāni ocināpesi.
  Satthā "alaṁ imassa tāpasassa ettakaṁ kusalabījan"ti pakkāmi. So pupphāni gahetvā
  satthu gamanamaggaṁ okiritvā cittaṁ pasādento añjaliṁ paggayha aṭṭhāsi. So
  tena puññakammena devaloke nibbattitvā aparāparaṁ sugatīsuyeva saṁsaranto imasmiṁ
  buddhuppāde magadharaṭṭhe brāhmaṇakule nibbattitvā dhammasaṁvaroti laddhanāmo
  viññutaṁ patto hetusampattiyā codiyamāno gharāvāse ādīnavaṁ pabbajjāya ānisaṁsaṁ 2-
  ca disvā dakkhiṇāgirismiṁ viharantaṁ bhagavantaṁ upasaṅkamitvā dhammaṁ sutvā
  paṭiladdhasaddho pabbajitvā vipassanāya kammaṁ karonto na cirasseva arahattaṁ pāpuṇi.
  Tena vuttaṁ apadāne 3- :-
           "suvaccho nāma nāmena brāhmaṇo mantapāragū
            purakkhato sasissehi vasate pabbatantare.
            Padumuttaro nāma jino āhutīnaṁ paṭiggaho
            mamuddharitukāmo so āgacchi mama santikaṁ.
            Vehāsamhi caṅkamati 4- dhūpāyati jalate tathā 5-

  *  *  *  *  *  *
  Footnote: 1 chaṂa. dhammasava.... evamuparipi 2 Ma.,ka. ānisaṁse 3 khu.apa. 32/39/244
  nāgapupphiyattherāpadāna 4 Sī. vehāse ca caṅkamati 5 Sī. dhūpāyati jalito tathā
-------------------------------------------------
[page 334]
            Hāsaṁ mamaṁ viditvāna pakkāmi pācināmukho.
            Tañca acchariyaṁ disvā abbhutaṁ lomahaṁsanaṁ
            nāgapupphaṁ gahetvāna gatamaggamhi okiriṁ.
            Satasahassito kappe yaṁ pupphaṁ okiriṁ ahaṁ
            tena cittappasādena duggatiṁ nupapajjahaṁ.
            1- Ekatiṁse ito kappe rājā āsi mahāratho 1-
            sattaratanasampanno cakkavattī mahabbalo.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā attano paṭipattiṁ paccavekkhitvā somanassappatto udāna-
  vasena:-
     [107] "pabbajiṁ Tulayitvāna agārasmānagāriyaṁ
            tisso vijjā anuppattā kataṁ buddhassa sāsanan"ti
  gāthaṁ abhāsi.
       Tattha pabbajiṁ tulayitvānāti "sambādho gharāvāso rajāpatho"tiādinā 2-
  gharāvāse, "appassādā kāmā bahudukkhā bahupāyāsā"tiādinā 3- kāmesu ādīnavaṁ
  tappaṭipakkhato nekkhamme ca ānisaṁsaṁ tulabhūtāya paññāya vicāretvā vīmaṁsitvāti
  attho. Sesaṁ heṭṭhā vuttanayameva. Idameva ca therassa aññābyākaraṇaṁ ahosīti.
                    Dhammasaṁvarattheragāthāvaṇṇanā niṭṭhitā.

  *  *  *  *  *  *
  Footnote: 1-1 chaṂa. ekatiṁse kappasate, rājā āsi mahāraho 2 dī.Sī. 9/191/63
  sāmaññaphalasutta, MaṂa. 13/10/8 kandarakasutta, saṁṇi. 16/154/210 cīvarasutta
  3 vinaYuṃahāvi. 2/417/306 pācittiyakaṇḍa, Maṃū. 12/177/137 cūḷadukkhakkhandhasutta
-------------------------------------------------
[page 335]
                  245. 8. Dhammasaṭapituttheragāthāvaṇṇanā 1-
       sa vīsavassasatikoti āyasmato dhammasaṭapituttherassa gāthā. Kā uppatti?
       ayampi purimabuddhesu katādhikāro buddhasuññe loke kulagehe nibbattitvā
  viññutaṁ patto bhūtagaṇe nāma pabbate viharantaṁ paccekasambuddhaṁ disvā pasannamānaso
  tiṇasūlapupphehi 2- pūjaṁ akāsi. So tena puññakammena devaloke nibbattitvā aparāparaṁ
  sugatīsuyeva saṁsaranto imasmiṁ buddhuppāde magadharaṭṭhe brāhmaṇakule nibbattitvā
  viññutaṁ patto dārapariggahaṁ katvā dhammasavaṁ nāma puttaṁ labhitvā tasmiṁ pabbajite
  sayampi vīsavassasatiko hutvā "mama putto tāva taruṇo pabbaji, atha kasmā nāhaṁ
  pabbajissāmī"ti sañjātasaṁvego satthu santikaṁ gantvā dhammaṁ sutvā pabbajitvā
  vipassanaṁ paṭṭhapetvā na cirasseva arahattaṁ sacchākāsi. Tena vuttaṁ apadāne 3- :-
           "himavantassāvidūre bhūtagaṇo nāma pabbato
            vasateko jino tattha sayambhū lokanissaṭo.
            Tiṇasūlaṁ gahetvāna buddhassa abhiropayiṁ
            ekūnasatasahassaṁ kappaṁ na vinipātiko.
            Ito ekādase kappe ekosiṁ dharaṇīruho
            sattaratanasampanno cakkavattī mahabbalo.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā attano paṭipattiṁ paccavekkhitvā sañjātasomanasso
  udānento:-

  *  *  *  *  *  *
  Footnote: 1 chaṂa. dhammasavapitu.... evamuparipi 2 Ma. tiṇamūlapupphehi 3 khu.apa. 32/35/244
  tiṇasūlakattherāpadāna
-------------------------------------------------
[page 336]
     [108] "sa Vīsavassasatiko pabbajiṁ anagāriyaṁ
            tisso vijjā anuppattā kataṁ buddhassa sāsanan"ti
  gāthaṁ abhāsi.
       Tattha sa vīsavassasatikoti so vīsaṁvassasatiko, so ahaṁ jātiyā vīsādhika-
  vassasatiko samāno. Pabbajinti pabbajjaṁ upagacchiṁ. Sesaṁ vuttanayameva. Idameva
  ca imassa therassa aññābyākaraṇaṁ ahosi.
                    Dhammasaṭapituttheragāthāvaṇṇanā niṭṭhitā.
                           -------------
                    246. 9. Saṁgharakkhitattheragāthāvaṇṇanā
       na nūnāyaṁ paramahitānukampinoti āyasmato saṁgharakkhitattherassa gāthā. Kā
  uppatti?
       sopi purimabuddhesu katādhikāro tattha tattha bhave puññāni upacinanto ito
  catunnavute kappe kulagehe nibbattitvā viññutaṁ patto ekadivasaṁ pabbatapāde
  vasante satta paccekabuddhe disvā pasannamānaso kadambapupphāni gahetvā pūjesi. So
  tena puññakammena devaloke nibbattitvā aparāparaṁ puññāni katvā sugatīsuyeva
  saṁsaranto imasmiṁ buddhuppāde sāvatthiyaṁ iddhakule 1- nibbatti, tassa
  saṁgharakkhitoti nāmaṁ ahosi. So viññutaṁ patto paṭiladdhasaddho pabbajitvā kammaṭṭhānaṁ
  gahetvā aññataraṁ bhikkhuṁ sahāyaṁ katvā araññe viharati. Therassa vasanaṭṭhānato avidūre
  vanagumbe ekā migī vijāyitvā taruṇaṁ chāpaṁ rakkhantī chātajjhattāpi puttasinehena
  dūre gocarāya na gacchati, āsanne ca tiṇodakassa alābhena kilamati. Taṁ disvā

  *  *  *  *  *  *
  Footnote: 1 chaṂa. ibbhakule, Sī. iddhe kulagehe
-------------------------------------------------
[page 337]
  Thero "aho vatāyaṁ loko taṇhābandhanabaddho mahādukkhaṁ anubhavati, na taṁ chindituṁ
  sakkotī"ti saṁvegajāto tameva aṅkusaṁ katvā vipassanaṁ vaḍḍhetvā arahattaṁ pāpuṇi.
  Tena vuttaṁ apadāne 1- :-
           "himavantassāvidūre kukkuṭo nāma pabbato
            tamhi pabbatapādamhi satta buddhā vasanti te.
            Kadambaṁ pupphataṁ disvā dīparājaṁva uggataṁ
            ubho hatthehi paggayha satta buddhe samokiriṁ.
            Catunnavutito kappe yaṁ pupphamabhiropayiṁ
            duggatiṁ nābhijānāmi buddhapūjāyidaṁ phalaṁ.
            Dvenavute ito kappe sattāsuṁ pupphanāmakā
            sattaratanasampannā cakkavattī mahabbalā.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā attano dutiyakaṁ bhikkhuṁ micchāvitakkabahulaṁ viharantaṁ ñatvā
  tameva migiṁ upamaṁ karitvā 2- taṁ ovadanto:-
            [109] "na Nūnāyaṁ paramahitānukampino
                   rahogato anuvigaṇeti sāsanaṁ
                   tathāhayaṁ viharati pākatindriyo
                   migī yathā taruṇajātikā vane"ti
  gāthaṁ abhāsi.
       Tattha na nūnāyanti naiti paṭisedhe nipāto. Nūnāti 3- parivitakke. Nūna
  ayanti padacchedo. 4- Paramahitānukampinoti paramaṁ ativiya, paramena vā anuttarena

  *  *  *  *  *  *
  Footnote: 1 khu.apa. 32/30/243 kadambapupphiyattherāpadāna 2 Ma. haritvā
  3 Sī.,Ma. nūnanti 4 Sī. na nūnāyanti na nūnaṁ ayanti padacchedo
-------------------------------------------------
[page 338]
  Hitena satte anukampanasīlassa bhagavato. Rahogatoti rahasi gato, suññāgāragato
  kāyavivekayuttoti attho. Anuvigaṇetīti ettha "na nūnā"ti padadvayaṁ ānetvā
  sambandhitabbaṁ "nānuvigaṇeti nūnā"ti, na cintesi maññe, "nānuyuñjatī"ti
  takkemīti 1- attho. Sāsananti paṭipattisāsanaṁ, catusaccakammaṭṭhānabhāvananti
  adhippāyo. Tathā hīti teneva kāraṇena, satthu sāsanassa ananuyuñjanatoeva. Ayanti ayaṁ
  bhikkhu. Pākatindriyoti manacchaṭṭhānaṁ indriyānaṁ yathāsakaṁ visayesu vissajjanato 2-
  sabhāvabhūtaindriyo, asaṁvutacakkhudvārādikoti attho. Yassa taṇhāsaṅgassa 3-
  acchinnatāya so bhikkhu pākatindriyo viharati, tassa upamaṁ dassento "migī yathā
  taruṇajātikā vane"ti āha. Yathā ayaṁ taruṇasabhāvā migī puttasnehassa acchinnatāya vane
  dukkhaṁ anubhavati, na taṁ ativattati, evamayampi bhikkhu saṅgassa acchinnatāya
  pākatindriyo viharanto vaṭṭadukkhaṁ nātivattatīti adhippāyo. "taruṇavijātikā"ti Vā
  pāṭho. Abhinavappasutā bālavacchāti attho. Taṁ sutvā so bhikkhu sañjātasaṁvego
  vipassanaṁ vaḍḍhetvā na cirasseva arahattaṁ pāpuṇi.
                    Saṁgharakkhitattheragāthāvaṇṇanā niṭṭhitā.
                         ----------------
                     247. 10. Usabhattheragāthāvaṇṇanā
       nagā nagaggesu susaṁvirūḷhāti āyasmato usabhattherassa gāthā. Kā uppatti?
       ayampi purimabuddhesu katādhikāro tattha tattha bhave vivaṭṭūpanissayāni puññāni
  karonto ito ekatiṁse kappe sikhissa bhagavato kāle devaputto hutvā nibbatto
  ekadivasaṁ satthāraṁ disvā pasannamānaso dibbapupphehi pūjaṁ akāsi. Sā pupphapūjā

  *  *  *  *  *  *
  Footnote:1 Sī. nānuyuñjati vitakketīti 2 Sī. vijjamānato, Ma. vattanato 3 Ma. taṇhāsaṅghassa
-------------------------------------------------
[page 339]
  Sattāhaṁ pupphamaṇḍapākārena aṭṭhāsi. Devamanussānaṁ mahāsamāgamo ahosi. So tena
  puññakammena devamanussesu saṁsaranto imasmiṁ buddhuppāde kosalaraṭṭhe iddhakule 1-
  nibbatti, tassa usabhoti nāmaṁ ahosi. So viññutaṁ patto jetavanapaṭiggahaṇe
  satthari laddhappasādo pabbajitvā katapubbakicco araññe pabbatapāde viharati.
  Tena ca samayena pāvusakālameghe 2- abhippavuṭṭhe pabbatasikharesu rukkhagacchalatāya ghanapaṇṇa-
  saṇḍino 3- honti. Athekadivasaṁ thero leṇato nikkhamitvā taṁ vanarāmaṇeyyakaṁ
  pabbatarāmaṇeyyakañca disvā yonisomanasikāravasena "imepi nāma rukkhādayo
  acetanā utusampattiyā 4- vaḍḍhiṁ pāpuṇanti, atha kasmā nāhaṁ utusappāyaṁ labhitvā
  guṇehi vaḍḍhiṁ pāpuṇissāmī"ti cintento:-
            [110] "nagā Nagaggesu susaṁvirūḷhā
                   udaggameghena navena sittā
                   vivekakāmassa araññasaññino
                   janeti bhiyyo usabhassa kalyatan"ti
  gāthaṁ abhāsi.
       Tattha nagāti rukkhā, "nāgā"ti keci vadanti, nāgarukkhāti attho. Nagaggesūti
  pabbatasikharesu. Susaṁvirūḷhāti suṭṭhu samantato viruḷhamūlā hutvā parito upari ca
  sammadeva sañjātasākhaggapallavappasākhāti 5- attho. Udaggameghena navena sittāti
  paṭhamuppannena uḷārena mahatā pāvusameghena 6- abhippavuṭṭhā. Vivekakāmassāti kilesa-
  vivittaṁ cittavivekaṁ icchantassa, araññavāsena tāva 7- kāyaviveko laddho, idāni
  upadhivivekādhigamassa nissayabhūto cittaviveko laddhabboti taṁ patthayamānassa, jāgariyaṁ
  anuyuñjantassāti attho, tenāha "araññasaññino"ti. Araññavāso nāma satthārā

  *  *  *  *  *  *
  Footnote: 1 chaṂa. ibbhakule 2 Sī. paccūsakāle meghe 3 Sī. rukkhagacchalatāyo ghanasaṇḍasañcaraṇā
  4 Sī. utusampattiyaṁ 5 Sī. sañjātasākhāpallavappasākhāti 6 Sī. pāvussameghena
  7 Sī. vasatā
-------------------------------------------------
[page 340]
  Vaṇṇito thomito. So ca kho yāvadeva samathavipassanābhāvanāpāripūriyā, tasmā
  sā mayā hatthagatā kātabbāti evaṁ araññagatasaññino nekkhammasaṅkappabahulassāti
  attho. Janetīti uppādenti, 1- puthutte hi idaṁ ekavacanaṁ. Keci pana "janentī"ti
  paṭhanti. Bhiyyoti uparūpari. Usabhassāti attānameva 2- paraṁ viya vadati. Kalyatanti
  kalyabhāvaṁ cittassa kammaññataṁ bhāvanāyogyataṁ. Svāyamattho 3- heṭṭhā vuttoyeva. Evaṁ
  thero imaṁ gāthaṁ vadantoyeva vipassanaṁ ussukkāpetvā arahattaṁ pāpuṇi. Tena
  vuttaṁ apadāne 4- :-
           "devaputto ahaṁ santo pūjayiṁ sikhināyakaṁ
            mandāravena pupphena buddhassa abhiropayiṁ.
            Sattāhaṁ chadanaṁ āsi dibbaṁ mālaṁ tathāgate
            sabbe janā samāgantvā namassiṁsu tathāgataṁ.
            Ekatiṁse ito kappe yaṁ pupphamabhipūjayiṁ
            duggatiṁ nābhijānāmi buddhapūjāyidaṁ phalaṁ.
            Ito ca dasame kappe rājāhosiṁ jutindharo
            sattaratanasampanno cakkavattī mahabbalo.
            Kilesā jhāpitā mayhaṁ .pe. Kataṁ buddhassa sāsanan"ti.
       Ayameva ca therassa aññābyākaraṇagāthā ahosīti.
                    Usabhattheragāthāvaṇṇanā niṭṭhitā.
                   Paramatthadīpaniyā theragāthāsaṁvaṇṇanāya
                    ekādasamavaggavaṇṇanā niṭṭhitā.

  *  *  *  *  *  *
  Footnote: 1 Ma. uppādeti 2 Sī. bhiyyoti uparūpari, ñāyassāti attho, attānameva
  3 Sī. tassāyamattho 4 khu.apa. 32/25/243 mandāravapupphapūjakattherāpadāna
-------------------------------------------------
[page 341]
                           12. Dvādasamavagga
                     248. 1. Jentattheragāthāvaṇṇanā
       duppabbajjaṁ ve duradhivāsā gehāti āyasmato jentattherassa gāthā. Kā
  uppatti?
       ayampi purimabuddhesu katādhikāro tattha tattha bhave vivaṭṭūpanissayaṁ kusalaṁ
  upacinanto sikhissa bhagavato kāle devaputto hutvā nibbatti. So ekadivasaṁ
  satthāraṁ disvā pasannacitto kiṁkirātapupphehi 1- pūjaṁ akāsi. So tena puññakammena
  devamanussesu saṁsaranto imasmiṁ buddhuppāde magadharaṭṭhe jentagāme ekassa
  maṇḍalikarājassa putto hutvā nibbatti, jentotissa nāmaṁ ahosi. So viññutaṁ
  patto daharakāleyeva hetusampattiyā codiyamāno pabbajjāninnamānaso hutvā puna
  cintesi "pabbajjā nāma dukkarā, gharāpi durāvāsā, dhammo ca gambhīro, bhogā
  ca duradhigamā, kiṁ nu kho kattabban"ti. Evaṁ pana cintābahulo hutvā vicaranto
  ekadivasaṁ satthu santikaṁ gantvā dhammaṁ suṇi. Sutakālato paṭṭhāya pabbajjābhirato
  hutvā satthu santike pabbajitvā kammaṭṭhānaṁ gahetvā vipassanaṁ vaḍḍhetvā sukhāya
  paṭipadāya khippābhiññāya arahattaṁ sacchākāsi. Tena vuttaṁ apadāne 2- :-
           "devaputto ahaṁ santo pūjayiṁ sikhināyakaṁ
            kakkārupupphaṁ paggayha buddhassa abhiropayiṁ.
            Ekatiṁse ito kappe yaṁ pupphamabhiropayiṁ
            duggatiṁ nābhijānāmi buddhapūjāyidaṁ phalaṁ.
            Ito ca navame kappe rājā sattuttamo ahuṁ

  *  *  *  *  *  *
  Footnote: 1 Ma. kikirātapupphehi 2 khu.apa. 32/21/242 kakkārupupphapūjakattherāpadāna
-------------------------------------------------
[page 342]
            Sattaratanasampanno cakkavattī mahabbalo.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā attano paṭipattiṁ paccavekkhanto "asakkhiṁ vatāhaṁ ādito
  mayhaṁ uppannavitakkaṁ chinditun"ti somanassajāto vitakkassa uppannākāraṁ tassa
  ca sammadeva chinnataṁ dassento:-
            [111] "duppabbajjaṁ Ve duradhivāsā gehā
                   dhammo gambhīro duradhigamā bhogā
                   kicchā vutti no itarītareneva 1-
                   yuttaṁ cintetuṁ satatamaniccatan"ti
  gāthaṁ abhāsi.
       Tattha duppabbajjanti appaṁ vā mahantaṁ vā bhogakkhandhañceva ñātiparivaṭṭañca
  pahāya imasmiṁ sāsane uraṁ datvā pabbajanassa dukkarattā 2- dukkhaṁ pabbajanaṁ,
  dukkarā pabbajjāti duppabbajjaṁ. Veti nipātamattaṁ, daḷhattho vā 3- "pabbajjā
  dukkhā"ti. Gehañce āvaseyyaṁ, duradhivāsā gehā, yasmā gehaṁ adhivasantena raññā
  rājakiccaṁ, issarena issarakiccaṁ, gahapatinā gahapatikiccaṁ kātabbaṁ hoti, parijano
  ceva samaṇabrāhmaṇā ca saṅgahetababā, tasmiṁ tasmiṁ ca kattabbe kariyamānepi
  gharāvāso chiddaghaṭo viya mahāsamuddo viya ca duppūro, tasmā gehā nāmete
  adhivasituṁ āvasituṁ dukkhā dukkarāti katvā duradhivāsā durāvāsāti. 4- Pabbajjañce
  anutiṭṭheyyaṁ, dhammo gambhīro, yadatthā pabbajjā, so pabbajitena adhigantabbo
  paṭivedhasaddhammo gambhīro, gambhīrañāṇagocarattā duddaso, duppaṭivijjho dhammassa
  gambhīrabhāvena duppaṭivijjhattā. Gehañce āvaseyyaṁ, duradhigamā bhogā yehi vinā

  *  *  *  *  *  *
  Footnote: 1 itarītarenedha? 2 Ma. pabbajantassa dukkarato 3 Sī. daḷhatova
  4 Sī. durāvāsāti dukkhā dukkarāti katvā duradhivāsā
-------------------------------------------------
[page 343]
  Na sakkā gehaṁ āvasituṁ, te bhogā dukkhena kasirena adhigantabbatāya duradhigamā.
  Evaṁ sante gharāvāsaṁ pahāya pabbajjaṁyeva anutiṭṭheyyaṁ, evampi kicchā vutti
  no itarītarena idha 1- imasmiṁ buddhasāsane itarītarena yathāladdhena paccayena amhākaṁ
  vutti jīvikā kicchā dukkhā, gharāvāsānaṁ duradhivāsatāya bhogānañca duradhigamatāya
  gehe itarītarena paccayena yāpetabbatāya kicchā kasirā vutti amhākaṁ, tattha kiṁ kātuṁ
  vaṭṭatīti? yuttaṁ cintetuṁ satatamaniccataṁ sakalaṁ 2- divasaṁ pubbarattāpararattañca
  tebhūmikadhammajātaṁ aniccatanti, tato uppādavayavantato ādiantavantato 3- tāvakālikato
  ca na niccanti "aniccan"ti cintetuṁ vipassituṁ yuttaṁ. Aniccānupassanāya
  siddhāya itarānupassanā sukheneva sijjhantīti aniccānupassanāva ettha vuttā,
  aniccassa dukkhānattatānaṁ abyabhicaraṇato sāsanikassa sukhaggahaṇato ca. Tenāha
  "yadaniccaṁ taṁ dukkhaṁ, yaṁ dukkhaṁ tadanattā"ti 4- "yaṁ kiñci samudayadhammaṁ, sabbaṁ taṁ
  nirodhadhammaṁ "5-, "vayadhammā saṅkhārā"ti 6- ca, tadaminā evaṁ aññamaññaṁ paṭipakkhavasena 7-
  aparāparaṁ uppanne vitakke niggahetvā aniccatāmukhena vipassanaṁ ārabhitvā idāni
  katakicco jātoti dasseti. Tena vuttaṁ "attano paṭipattin"tiādi. Idameva
  therassa aññābyākaraṇaṁ ahosi.
                     Jentattheragāthāvaṇṇanā niṭṭhitā.
                           -------------
                   249. 2. Vacchagottattheragāthāvaṇṇanā
       tevijjohaṁ mahājhāyīti āyasmato vacchagottattherassa gāthā. Kā uppatti?

  *  *  *  *  *  *
  Footnote: 1 pāli. itarītareneva 2 Ma. sabbakālaṁ 3 Sī. aniccattā tato
  4 saṁ.khandha. 17/15/19 yadaniccasutta 5 vinaYuṃahā. 4/19/17 pañcavaggikathā,
  dīṃahā. 10/371/247 sakkapañhasutta, saṁṃahā. 19/1081/369 dhammacakkappavattanasutta
  6 dīṃahā. 10/218/135 mahāparinibbānasutta 7 Ma. paṭikkhepavasena
-------------------------------------------------
[page 344]
       Ayampi purimabuddhesu katādhikāro tattha tattha bhave vivaṭṭūpanissayaṁ kusalabījaṁ
  ropento vipassissa bhagavato kāle bandhumatīnagare kulagehe nibbattitvā viññutaṁ
  patto ekadivasaṁ raññā nāgarehi ca saddhiṁ buddhapūjaṁ katvā tato paraṁ devamanussesu
  saṁsaranto imasmiṁ buddhuppāde rājagahe vibhavasampannassa brāhmaṇassa putto
  hutvā nibbatti, tassa vacchagottatāya 1- vacchagottotveva samaññā ahosi. So
  viññutaṁ patvā brāhmaṇavijjāsu nipphattiṁ gato vimuttiṁ gavesanto tattha sāraṁ
  adisvā paribbājakapabbajjaṁ pabbajitvā vicaranto satthāraṁ upasaṅkamitvā pañhaṁ
  pucchitvā tasmiṁ vissajjite pasannamānaso satthu santike pabbajitvā vipassanāya
  kammaṁ karonto na cirasseva chaḷabhiñño ahosi. Tena vuttaṁ apadāne 2- :-
           "udentaṁ sataraṁsiṁva pitaraṁsiṁva bhāṇumaṁ
            paṇṇarase yathā candaṁ niyyantaṁ lokanāyakaṁ.
            Aṭṭhasaṭṭhisahassāni sabbe khīṇāsavā ahuṁ
            parivāriṁsu sambuddhaṁ dipadindaṁ narāsabhaṁ.
            Sammajjitvāna taṁ vīthiṁ niyyante lokanāyake
            ussāpesiṁ dhajaṁ tattha vippasannena cetasā.
            Ekanavute ito 3- kappe yaṁ dhajaṁ abhiropayiṁ
            duggatiṁ nābhijānāmi dhajadānassidaṁ phalaṁ.
            Ito catutthake kappe rājāhosiṁ mahabbalo
            sabbākārena sampanno sudhajo iti vissuto.
            Kilesā jhāpitā mayhaṁ .pe. Kataṁ buddhassa sāsanan"ti.
       Chaḷabhiñño pana hutvā attano paṭipattiṁ paccavekkhitvā somanassajāto
  udānavasena:-

  *  *  *  *  *  *
  Footnote: 1 Sī. tassa pitu vacchagottatāya 2 khu.apa. 32/15/241 vīthisammajjakattherāpadāna
  3 chaṂa. ekanavutito
-------------------------------------------------
[page 345]
     [112] "tevijjohaṁ Mahājhāyī cetosamathakovido
            sadattho me anuppatto kataṁ buddhassa sāsanan"ti
  gāthaṁ abhāsi.
       Tattha tevijjohanti yadipi maṁ pubbe tiṇṇaṁ vedānaṁ pāraṁ gatattā
  "brāhmaṇo tevijjo"ti sañjānanti, taṁ pana samaññāmattaṁ vedesu vijjākiccassa
  abhāvato. Idāni pana pubbenivāsañāṇādīnaṁ tissannaṁ vijjānaṁ adhigatattā
  paramatthato tevijjo ahaṁ, mahantassa anavasesassa samudayapakkhiyassa kilesagaṇassa
  jhāpanato, mahantena maggaphalajhānena mahantassa uḷārassa paṇītassa nibbānassa
  jhāyanato ca mahājhāyī. Cetosamathakovidoti cittasaṅkhobhakarānaṁ saṅkilesadhammānaṁ
  vūpasamanena cetaso samādahane kusalo. Etena tevijjabhāvassa 1- kāraṇamāha. Samādhi
  kosallasahitena hi āsavakkhayena tevijjatā, na kevalena. Sadatthoti sakattho,
  kakārassāyaṁ dakāro kato "anuppattasadattho"tiādīsu 2- viya. "sadattho"ti Ca arahattaṁ
  veditabbaṁ. Taṁ hi attapaṭibandhaṭṭhena 3- attānaṁ avijahanaṭṭhena attano paramatthaṭṭhena
  attano atthattā "sakattho"ti vuccati. Svāyaṁ sadattho me mayā anuppatto
  adhigato. Etena yathāvuttaṁ mahājhāyibhāvaṁ sikhāpattaṁ katvā dasseti. Sesaṁ vutta-
  nayameva.
                    Vacchagottattheragāthāvaṇṇanā niṭṭhitā.
                          --------------
                    250. 3. Vanavacchattheragāthāvaṇṇanā
       acchodikā puthusilāti āyasmato vanavacchattherassa gāthā. Kā uppatti?

  *  *  *  *  *  *
  Footnote: 1 Sī. vijjābhāvassa, Ma. vijjāsabhāvassa 2 Maṃū. 12/9/6 mūlapariyāyasutta,
  aṅṭika. 20/38/138 catumahārājasutta 3 Ma. atthūpanibandhaṭṭhena
-------------------------------------------------
[page 346]
       Ayampi purimabuddhesu katādhikāro tattha tattha bhave vivaṭṭūpanissayaṁ kusalabījaṁ
  ropento vipassissa bhagavato kāle kulagehe nibbattitvā viññutaṁ patto parassa
  kammaṁ katvā jīvanto kassaci aparādhaṁ katvā maraṇabhayena tajjito palāyanto
  antarāmagge bodhirukkhaṁ disvā pasannamānaso tassa mūlaṁ sammajjitvā piṇḍibandhehi
  asokapupphehi pūjaṁ katvā vanditvā bodhiṁ abhimukho namassamāno pallaṅkena nisinno
  māretuṁ āgate paccatthike disvā tesu cittaṁ akopetvā bodhiṁeva 1- āvajjento
  sataporise papāte papati. 2- So tena puññakammena devaloke nibbattitvā aparāparaṁ
  puññāni katvā devamanussesu saṁsaranto imasmiṁ buddhuppāde rājagahe vibhava-
  sampannassa brāhmaṇassa putto hutvā nibbatti, vacchotissa nāmaṁ ahosi. So
  vayappatto bimbisārasamāgame paṭiladdhasaddho pabbajitvā arahattaṁ pāpuṇi. Tena
  vuttaṁ apadāne 3- :-
           "parakammāyane yutto aparādhaṁ akāsahaṁ
            vanantaṁ atidhāvissaṁ 4- bhayaverasamappito. 5-
            Pupphitaṁ pādapaṁ disvā piṇḍibandhaṁ sunimmitaṁ 6-
            tambapupphaṁ gahetvāna bodhiyaṁ okiriṁ ahaṁ.
            Sammajjitvāna taṁ bodhiṁ pāṭaliṁ pādaputtamaṁ
            pallaṅkaṁ ābhujitvāna bodhimūle upāvisiṁ.
            Gatamaggaṁ gavesantā āgacchuṁ 7- mama santikaṁ
            te ca disvānahaṁ tattha āvajjiṁ bodhimuttamaṁ.
            Vanditvāna ahaṁ bodhiṁ vippasannena cetasā
            anekatāle 8- papatiṁ giridugge bhayānake.
            Ekanavute ito 9- kappe yaṁ pupphamabhiropayiṁ

  *  *  *  *  *  *
  Footnote: 1 Sī. bodhirukkhaṁeva 2 Sī. pati 3 khu.apa. 32/7/241 tambapupphiyattherāpadāna
  4 chaṂa. abhidhāvissaṁ 5 Sī. bhayabheravasamappito 6 Sī. suniṭṭhitaṁ 7 pāli. āgañchuṁ
  8 Sī. anekatālā 9 chaṂa. ekanavutito
-------------------------------------------------
[page 347]
            Duggatiṁ nābhijānāmi bodhipūjāyidaṁ phalaṁ.
            Ito ca tatiye kappe rājā susaññato 1- ahaṁ
            sattaratanasampanno cakkavattī mahabbalo.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā vivekābhiratiyā vaneyeva vasi, tena vanavacchoti samaññā udapādi.
  Atha kadāci thero ñātijanānuggahatthaṁ rājagahaṁ gato tattha ñātakehi upaṭṭhiyamāno katipāhaṁ
  vasitvā gamanākāraṁ sandassesi. Taṁ ñātakā "bhante amhākaṁ anuggahatthaṁ dhuravihāre
  vasatha, mayaṁ upaṭṭhahissāmā"ti yāciṁsu. Thero tesaṁ pabbatarāmaṇeyyakittanāpadesena
  vivekābhiratiṁ nivedento:-
     [113] "acchodikā Puthusilā gonaṅgulamigāyutā
            ambusevālasañchannā te selā ramayanti man"ti
  gāthaṁ abhāsi.
       Tattha acchodikāti acchaṁ abahalaṁ sukhumaṁ udakaṁ etesūti "acchodakā"ti
  vattabbe 2- liṅgavipallāsena "acchodikā"ti vuttaṁ. Etena tesaṁ udakasampattiṁ
  dasseti. Puthusilāti puthulā vitthatā mudusukhasamphassā silā etesūti puthusilā.
  Etena nisajjanaṭṭhānasampattiṁ dasseti. Gunnaṁ viya naṅgulaṁ naṅguṭṭhaṁ etesanti
  gonaṅgulā, kāḷamakkaṭā, "pakatimakkaṭā"tipi vadantiyeva. Gonaṅgulehi ca pasadādikehi
  migehi ca 3- tahaṁ tahaṁ vicarantehi āyutā missitāti gonaṅgulamigāyutā. Etena tesaṁ
  amanussūpacāritāya araññalakkhaṇūpetataṁ dasseti. Ambusevālasañchannāti pasavanato satataṁ 4-
  paggharamānasalilatāya tahaṁ tahaṁ udakasevālasañchāditā. Te selā ramayanti manti yatthāhaṁ

  *  *  *  *  *  *
  Footnote: 1 Sī. santusito 2 Sī. etesūti acchodikā, acchodakāti vattabbe
  3 Sī. catuppadādikehi ca 4 Ma. pavāhaṁ
-------------------------------------------------
[page 348]
  Vasāmi, te edisā selā pabbatā vivekābhiratiyā maṁ ramayanti, tasmā tatthevāhaṁ 1-
  gacchāmīti adhippāyo. Idameva ca therassa aññābyākaraṇaṁ ahosi.
                     Vanavacchattheragāthāvaṇṇanā niṭṭhitā.
                            -----------
                    251. 4. Adhimuttattheragāthāvaṇṇanā
       kāyaduṭṭhullagarunoti āyasmato adhimuttattherassa gāthā. Kā uppatti?
       so kira padumuttarassa bhagavato kāle brāhmaṇakule nibbattitvā viññutaṁ
  patto brāhmaṇavijjāsu nipphattiṁ gato kāmesu ādīnavaṁ disvā gharāvāsaṁ pahāya
  tāpasapabbajjaṁ pabbajitvā araññe viharanto buddhuppādaṁ sutvā manussūpacāraṁ
  upagantvā satthāraṁ bhikkhusaṁghaparivutaṁ gacchantaṁ disvā pasannamānaso attano vākacīraṁ
  satthu pādamūle patthari. Satthā tassa ajjhāsayaṁ ñatvā tasmiṁ aṭṭhāsi. Tattha
  ṭhitaṁ bhagavantaṁ kārānusārena gandhena pūjetvā "samuddharasimaṁ lokan"tiādikāhi
  dasahi gāthāhi abhitthavi. Taṁ satthā "anāgate ito satasahassakappamatthake gotamassa
  nāma sammāsambuddhassa sāsane pabbajitvā chaḷabhiñño bhavissatī"ti byākaritvā
  pakkāmi. So tena puññakammena devaloke nibbattitvā tato yāvāyaṁ buddhuppādo,
  tāva devamanussesu saṁsaranto imasmiṁ buddhuppāde sāvatthiyaṁ brāhmaṇakule
  nibbattitvā adhimuttoti laddhanāmo viññutaṁ patto brāhmaṇavijjāsu nipphattiṁ
  gantvā tattha sāraṁ apassanto pacchimabhavikattā nissaraṇaṁ gavesanto jetavanapaṭiggahaṇe
  buddhānubhāvaṁ disvā paṭiladdhasaddho satthu santike pabbajitvā vipassanaṁ
  paṭṭhapetvā na cirasseva arahattaṁ pāpuṇi. Tena vuttaṁ apadāne 2- :-

  *  *  *  *  *  *
  Footnote: 1 Sī. tattha vāsaṁ 2 khu. apa. 32/304/452 sabbakittikattherāpadāna
-------------------------------------------------
[page 349]
           "kaṇikāraṁva Jalitaṁ dīparukkhaṁva jotitaṁ 1-
            osadhiṁva virocantaṁ vijjuva 2- gagane yathā.
            Asambhītaṁ anutrāsiṁ 3- migarājaṁva kesariṁ
            ñāṇālokaṁ pakāsentaṁ maddantaṁ titthiye gaṇe.
            Uddharantaṁ imaṁ lokaṁ chindantaṁ sabbasaṁsayaṁ
            asambhītaṁ 4- migarājaṁva addasaṁ lokanāyakaṁ.
            Jaṭājinadharo āsiṁ brahā uju patāpavā
            vākacīraṁ gahetvāna pādamūle apatthariṁ.
            Kārānusāriyaṁ gayha anulimpiṁ 5- tathāgataṁ
            sambuddhamanulimpetvā 6- santhaviṁ lokanāyakaṁ.
            Samuddharasimaṁ lokaṁ oghatiṇṇa 7- mahāmuni
            ñāṇālokena jotesi pavaraṁ 8- ñāṇamuttamaṁ.
            Dhammacakkaṁ pavattesi maddase paratitthiye
            usabho jitasaṅgāmo sampakampesi medaniṁ.
            9- Mahāsamudde ummīva velantamhi 10- paṭijjati 9-
            tatheva tava ñāṇamhi sabbadiṭṭhī pabhijjare.
            Sukhumacchikajālāni 11- saramhi sampatāni te 12-
            antojālikatā pāṇā pīḷikā honti tāvade.
            Tatheva titthiyā loke muḷhā saccavinissitā 13-
            antoñāṇavare tuyhaṁ parivattanti mārisa.
            Patiṭṭhā vuyhataṁ oghe tvaṁ hi nātho abandhunaṁ

  *  *  *  *  *  *
  Footnote: 1 chaṂa. ujjalaṁ 2 chaṂa. vijjutaṁ 3 chaṂa. anuttāsiṁ 4 chaṂa. gajjantaṁ
  5 Sī. anupiṁsiṁ 6 Sī. anupiṁsitvā 7 Sī. paṭigaṇha, pāli. oghatiṇṇo (syā)
  8 chaṂa. nāvaṭaṁ 9-9 chaṂa. mahāsamudde ūmiyo, velantamhi pabhijjare
 10 Sī. velantaṁ hi 11 chaṂa....jālena 12 Sī. sukhumacchike yathājāle pāramhi
  sampasārite 13 chaṂa. puthupāsaṇḍanissitā
-------------------------------------------------
[page 350]
            Bhayaṭṭitānaṁ saraṇaṁ 1- muttitthīnaṁ parāyaṇaṁ. 2-
            Ekaccaro 3- asadiso mettākaruṇasañcayo 4-
            asamo susamo santo 5- vasī tādī jitañjayo. 6-
            Dhīro 7- vigatasammoho anejo akathaṁkathī
            tussito vantadososi nimmalo saṁyato 8- suci.
            Saṅgātigo hatamado 9- tevijjo tibhavantago
            sīmātigo dhammagaru gatattho hitavabbhuto.
            Tārako tvaṁ yathā nāvā 10- nidhīvassāsakārako
            asambhīto yathā sīho gajarājāva 11- dappito.
            Thometvā dasagāthāhi padumuttaraṁ mahāyasaṁ
            vanditvā satthuno pāde tuṇhī aṭṭhāsahaṁ tadā.
            Padumuttaro lokavidū āhutīnaṁ paṭiggaho
            bhikkhusaṁghe ṭhito satthā imā gāthā abhāsatha.
            Yo me sīlañca ñāṇañca saddhammañcāpi vaṇṇayi
            tamahaṁ kittayissāmi suṇātha mama bhāsato.
            Saṭṭhi kappasahassāni devaloke ramissati
            aññe devebhibhavitvā issaraṁ kārayissati.
            So pacchā pabbajitvāna sukkamūlena codito
            gotamassa bhagavato sāsane pabbajissati.
            Pabbajitvāna kāyena pāpakammaṁ vivajjiya
            sabbāsave pariññāya nibbāyissatināsavo.
            Yathāpi megho thanayaṁ tappeti medaniṁ imaṁ

  *  *  *  *  *  *
  Footnote: 1 pāli. saraṇo 2 pāli. parāyano 3 chaṂa. ekavīro 4 pāli....saññuto
  5 pāli. paññavā yuttacāgo ca 6 pāli. guṇālayo 7 Sī. vīro
  8 Sī. payato 9 Sī. gatamado 10 Ma. nāgo 11 Sī. nāgarājāva
-------------------------------------------------
[page 351]
            Tatheva tvaṁ mahāvīra dhammena tappayī mamaṁ.
            Sīlaṁ paññañca dhammañca thavitvā lokanāyakaṁ
            pattomhi paramaṁ santiṁ nibbānaṁ padamaccutaṁ.
            Aho nūna sa bhagavā ciraṁ tiṭṭheyya cakkhumā
            aññātañca vijāneyyuṁ 1- phuseyyuṁ 2- amataṁ padaṁ.
            Ayaṁ me pacchimā jāti bhavā sabbe samūhatā
            sabbāsave pariññāya viharāmi anāsavo.
            Satasahassito kappe yaṁ buddhamabhithomayiṁ
            duggatiṁ nābhijānāmi kittanāya idaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā attanā saha vasante kāyadaḷhibahule bhikkhū
  ovadanto:-
     [114] "kāyaduṭṭhullagaruno Hiyyamānamhi jīvite
            sarīrasukhagiddhassa kuto samaṇasādhutā"ti
  gāthaṁ abhāsi.
       Tattha kāyaduṭṭhullagarunoti duṭṭhullaṁ asubhayogyatā, kāyassa duṭṭhullaṁ kāya-
  duṭṭhullaṁ, kāyaduṭṭhullaṁ garu sambhāvitaṁ 3- yassa so kāyaduṭṭhullagaru,
  anissaraṇappañño hutvā kāyaposanappasuto kāyadaḷhibahuloti attho, tassa
  kāyaduṭṭhullagaruno. Hiyyamānamhi jīviteti kunnadīnaṁ udakaṁ viya jīvitasaṅkhāre
  lahuso 4- khīyamāne. Sarīrasukhagiddhassāti paṇītāhārādīhi attano kāyassa sukhena gedhaṁ
  āpannassa. Kuto samaṇasādhutāti evarūpassa puggalassa samaṇabhāvena sādhutā susamaṇatā kuto
  kena

  *  *  *  *  *  *
  Footnote: 1 Ma. aññātañca vijāneyyaṁ 2 Ma. phuseyyaṁ 3 Ma. saṁkuṭitaṁ 4 Sī. bahuso
-------------------------------------------------
[page 352]
  Kāraṇena siyā, ekaṁsato pana kāye jīvite ca nirapekkhassa itarītarasantosena
  santuṭṭhassa āraddhaviriyasseva samaṇasādhutāti adhippāyo.
                     Adhimuttattheragāthāvaṇṇanā niṭṭhitā.
                          ---------------
                    252. 5. Mahānāmattheragāthāvaṇṇanā
       esāvahiyyase pabbatenāti āyasmato mahānāmattherassa gāthā. Kā
  uppatti?
       ayampi purimabuddhesu katādhikāro tattha tattha bhave puññāni upacinanto
  sumedhassa bhagavato kāle brāhmaṇakule nibbattitvā brāhmaṇavijjāsu nipphattiṁ gato
  gharāvāsaṁ pahāya aññatarāya nadiyā tīre assamaṁ kāretvā sambahule brāhmaṇe
  mante vācento viharati. Athekadivasaṁ bhagavā taṁ anuggaṇhituṁ tassa assamapadaṁ 1-
  upagacchi. So bhagavantaṁ disvā pasannacitto āsanaṁ paññāpetvā adāsi. Nisinne
  bhagavati sumadhuraṁ madhuṁ upanāmesi. Taṁ bhagavā paribhuñjitvā heṭṭhā adhimuttatthera-
  vatthumhi vuttanayena anāgataṁ byākaritvā pakkāmi. So tena puññakammena devaloke
  nibbattitvā aparāparaṁ sugatīsuyeva parivattento imasmiṁ buddhuppāde sāvatthiyaṁ
  brāhmaṇakule nibbattitvā mahānāmoti laddhanāmo viññutaṁ patto bhagavato santikaṁ
  upasaṅkamitvā dhammaṁ sutvā paṭiladdhasaddho pabbajitvā kammaṭṭhānaṁ gahetvā nesādake
  nāma pabbate viharanto kilesapariyuṭṭhānaṁ vikkhambhetuṁ asakkonto "kiṁ me iminā
  saṅkiliṭṭhacittassa jīvitenā"ti attabhāvaṁ nibbindanto uccaṁ 2- pabbatasikharaṁ
  abhiruhitvā "ito pātetvā taṁ māressāmī"ti attānaṁ paraṁ viya niddisanto:-

  *  *  *  *  *  *
  Footnote: 1 chaṂa. asamapadaṁ 2 Ma. upaccakaṁ
-------------------------------------------------
[page 353]
     [115] "esāvahiyyase Pabbatena bahukuṭajasallarikena 1-
            nesādakena girinā yasassinā paricchadenā"ti
  gāthaṁ abhāsi.
       Tattha esāvahiyyaseti eso tvaṁ mahānāma avahiyyase parihāyasi. Pabbatenāti
  nivāsaṭṭhānabhūtena iminā pabbatena. Bahukuṭajasallarikenāti bahūhi kuṭajehi inda-
  sālarukkhehi sallakīhi indasālarukkhehi vā samannāgatena. Nesādakenāti evaṁnāmakena.
  Girināti selena. Selo hi sandhisaṅkhātehi pabbehi ṭhitattā "pabbato"ti, pasavanādi-
  vasena jalassa, sārabhūtānaṁ 2- bhesajjādivatthūnañca giraṇato "girī"ti vuccati.
  Tadubhayatthasambhavato panettha "pabbatenā"ti vatvā "girinā"ti ca vuttaṁ. Yasassināti
  sabbaguṇehi 3- vissutena pakāsena. 4- Paricchadenāti nānāvidharukkhagacchalatāhi samantato
  channena, vasanaṭṭhānatāya vā tuyhaṁ paricchadabhūtena. 5- Ayaṁ hettha adhippāyo:-
  mahānāma yadi kammaṭṭhānaṁ vissajjetvā vitakkabahulo hosi, evaṁ tvaṁ iminā
  chāyūdakasampannena sappāyena nivāsanaṭṭhānabhūtena nesādakagirinā parihāyasi,
  idānihaṁ taṁ 6- ito pātetvā māressāmi, tasmā na labbhā vitakkavasikena bhavitunti.
  Evaṁ thero attānaṁ santajjentoyeva vipassanaṁ ussukkāpetvā arahattaṁ pāpuṇi.
  Tena vuttaṁ apadāne 7- :-
           "sindhuyā nadiyā tīre sukato assamo mama
            tattha vācemahaṁ sisse itihāsaṁ salakkhaṇaṁ. 8-
            Dhammakāmā vinītā te sotukāmā susāsanaṁ
            chaḷaṅge pāramippattā sindhukūle vasanti te.
            Uppātagamane ceva lakkhaṇesu ca kovidā

  *  *  *  *  *  *
  Footnote: 1 chaṂa.,i. bahukuṭajasallakikena 2 Sī. jalāsayasārabhūtānaṁ 3 Sī. pabbataguṇehi
  4 Ma. pakārena 5 Ma. paricchedabhūtena 6 Sī. idāni taṁ ahaṁ
  7 khu.apa. 32/333/455 madhudāyakattherāpadāna 8 Sī. itihāsañca lakkhaṇaṁ
-------------------------------------------------
[page 354]
            Uttamatthaṁ gavesantā vasanti vipine tadā.
            Sumedho nāma sambuddho loke uppajji tāvade
            amhākaṁ anukampanto upāgacchi vināyako.
            Upāgataṁ mahāvīraṁ sumedhaṁ lokanāyakaṁ
            tiṇasanthārakaṁ katvā lokajeṭṭhassadāsahaṁ.
            Vipināto madhuṁ gayha buddhaseṭṭhassadāsahaṁ
            sambuddho paribhuñjitvā idaṁ vacanamabravi.
            Yo taṁ adāsi madhuṁ me pasanno sehi pāṇibhi
            tamahaṁ kittayissāmi suṇātha mama bhāsato.
            Iminā madhudānena tiṇasanthārakena ca
            tiṁsakappasahassāni devaloke ramissati.
            Tiṁsakappasahassamhi okkākakulasambhavo
            gotamo nāma gottena satthā loke bhavissati.
            Tassa dhammesu dāyādo oraso dhammanimmito
            sabbāsave pariññāya nibbāyissatināsavo.
            Devalokā idhāgantvā mātukucchiṁ upāgate
            madhuvassaṁ pavassittha chādayaṁ madhunā mahiṁ. 1-
            Mayi nikkhantamattamhi kucchiyā 2- ca suduttarā
            tatrāpi madhuvassaṁ me vassate niccakālikaṁ.
            Agārā abhinikkhamma pabbajiṁ anagāriyaṁ
            lābhī annassa pānassa madhudānassidaṁ phalaṁ.
            Sabbakāmasamiddhohaṁ bhavitvā 3- devamānuse
            teneva madhudānena pattomhi āsavakkhayaṁ.

  *  *  *  *  *  *
  Footnote: 1 Sī. samaṁ 2 Sī. kumbhiyā 3 Sī. bhutvāna
-------------------------------------------------
[page 355]
                   Vuṭṭhamhi deve caturaṅgule tiṇe
                   sampupphite dharaṇīruhe sañchanne 1-
                   suññe ghare maṇḍaparukkhamūlake
                   vasāmi niccaṁ sukhito anāsavo.
            Majjhe mahante hīne ca bhave sabbe atikkamiṁ
            ajja me āsavā khīṇā natthi dāni punabbhavo.
            Tiṁsakappasahassamhi yaṁ dānamadadiṁ tadā
            duggatiṁ nābhijānāmi madhudānassidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Ayameva ca therassa aññābyākaraṇagāthā ahosīti.
                    Mahānāmattheragāthāvaṇṇanā niṭṭhitā.
                           ------------
                   253. 6. Pārāpariyattheragāthāvaṇṇanā
       chaphassāyatane hitvāti āyasmato pārāpariyattherassa 2- gāthā. Kā uppatti?
       ayampi purimabuddhesu katādhikāro tattha tattha bhave puññāni upacinanto
  piyadassissa bhagavato kāle nesādayoniyaṁ nibbattitvā tassa viññutaṁ pattassa
  vicaraṇaṭṭhāne aññatarasmiṁ vanasaṇḍe piyadassī bhagavā taṁ anuggaṇhituṁ nirodhasamāpattiṁ
  samāpajjitvā nisīdi. So ca mige pariyesanto taṁ ṭhānaṁ gato satthāraṁ disvā
  pasannamānaso bhagavantaṁ anto katvā kataṁ sākhāmaṇḍapaṁ padumapupphehi kūṭāgārā-
  kārena sañchādetvā uḷāraṁ pītisomanassaṁ paṭisaṁvedento sattāhaṁ namassamāno

  *  *  *  *  *  *
  Footnote: 1 pāli. supupphite.....vappadese 2 Sī. pārāsariyattherassa
-------------------------------------------------
[page 356]
  Aṭṭhāsi. Divase divase ca milātamilātāni apanetvā abhinavehi chādesi. Satthā
  sattāhassa accayena nirodhato vuṭṭhahitvā bhikkhusaṁghaṁ anussari. Tāvadeva asīti-
  sahassamattā bhikkhū satthāraṁ parivāresuṁ. "madhuradhammakathaṁ Suṇissāmā"ti devatā
  sannipatiṁsu, mahāsamāgamo 1- ahosi. Satthā anumodanaṁ karonto tassa devamanussesu
  bhāviniṁ sampattiṁ imasmiṁ buddhuppāde sāvakabodhiṁ ca byākaritvā pakkāmi. So
  tena puññakammena devamanussesu saṁsaranto imasmiṁ buddhuppāde rājagahe brāhmaṇa-
  kule nibbattitvā viññutaṁ patto tiṇṇaṁ vedānaṁ pāragū hutvā parāparagottatāya
  pārāpariyoti 2- laddhasamañño bahū brāhmaṇe mante vācento satthu rājagahagamane
  buddhānubhāvaṁ disvā paṭiladdhasaddho pabbajitvā vipassanāya kammaṁ karonto
  na cirasseva arahattaṁ pāpuṇi. Tena vuttaṁ apadāne 3- :-
           "piyadassī nāma bhagavā sayambhū lokanāyako
            vivekakāmo sambuddho samādhikusalo muni.
            Vanasaṇḍaṁ samoggayha piyadassī mahāmuni
            paṁsukūlaṁ pattharitvā nisīdi purisuttamo.
            Migaluddho pure āsiṁ araññe 4- kānane ahaṁ
            pasadaṁ migamesanto 5- āhiṇḍāmi ahaṁ tadā.
            Tatthaddasāsiṁ sambuddhaṁ oghatiṇṇamanāsavaṁ
            pupphitaṁ sālarājaṁva sataraṁsiṁva uggataṁ.
            Disvānahaṁ devadevaṁ piyadassiṁ mahāyasaṁ
            jātassaraṁ samoggayha padumaṁ āhariṁ tadā.
            Āharitvāna padumaṁ satapattaṁ manoramaṁ
            kūṭāgāraṁ karitvāna chādayiṁ padumenahaṁ.

  *  *  *  *  *  *
  Footnote: 1 chaṂa. mahā samāgamo 2 Sī. pārāsariyoti 3 khu.apa. 32/353/458
  padumakūṭāgārikattherāpadāna 4 Sī. vipine 5 Sī. pasutaṁ migamesanto
-------------------------------------------------
[page 357]
            Anukampako kāruṇiko piyadassī mahāmuni
            sattarattindivaṁ buddho kūṭāgāre vasī jino.
            Purāṇaṁ chaḍḍayitvāna navena chādayiṁ ahaṁ
            añjaliṁ paggahetvāna aṭṭhāsiṁ tāvade ahaṁ.
            Vuṭṭhahitvā samādhimhā piyadassī mahāmuni
            disaṁ anuvilokento nisīdi lokanāyako.
            Tadā sudassano nāma upaṭṭhāko mahiddhiko
            cittamaññāya buddhassa piyadassissa satthuno.
            Asītiyā sahassehi bhikkhūhi parivārito
            vanante sukhamāsīnaṁ upesi lokanāyakaṁ.
            Yāvatā vanasaṇḍamhi adhivatthā ca devatā
            buddhassa cittamaññāya sabbe sannipatuṁ tadā.
            Samāgatesu yakkhesu kumbhaṇḍe saharakkhase
            bhikkhusaṁghe ca sampatte gāthā pabyāharī 1- jino.
            Yo maṁ sattāhaṁ pūjesi āvāsañca akāsi me
            tamahaṁ kittayissāmi suṇātha 2- mama bhāsato.
            Sududdasaṁ sunipuṇaṁ gambhīraṁ suppakāsitaṁ
            ñāṇena kittayissāmi suṇātha 2- mama bhāsato.
            Catuddasāni kappāni devarajjaṁ karissati
            kūṭāgāraṁ mahantassa padumapupphehi chāditaṁ.
            Ākāse dhārayissati pupphakammassidaṁ phalaṁ
            catubbīse kappasate vokiṇṇaṁ saṁsarissati.
            Tattha pupphamayaṁ byamhaṁ ākāse dhārayissati

  *  *  *  *  *  *
  Footnote: 1 Sī. gāthāyo byāharī 2 Sī. suṇotha
-------------------------------------------------
[page 358]
            Yathā padumapattamhi toyaṁ na upalimpati.
            Tathevīmassa ñāṇamhi kilesā nopalimpare
            manasā vinivaṭṭetvā pañca nīvaraṇe ayaṁ.
            Cittaṁ janetvā nekkhamme agārā pabbajissati
            tato pupphamaye byamhe dhārente nikkhamissati.
            Rukkhamūle vasantassa nipakassa satīmato
            tattha pupphamayaṁ byamhaṁ matthake dhārayissati.
            Cīvaraṁ piṇḍapātañca paccayaṁ sayanāsanaṁ
            daditvā 1- bhikkhusaṁghassa nibbāyissatināsavo.
            Kūṭāgārena caratā 2- pabbajjaṁ abhinikkhamiṁ
            rukkhamūle vasantampi kūṭāgāraṁ dharīyati.
            Cīvare piṇḍapāte ca cetanā me na vijjati
            puññakammena saṁyutto labhāmi pariniṭṭhitaṁ.
            Gaṇanāto asaṅkheyyā kappakoṭī bahū mama
            rittakā te atikkantā pamuttā lokanāyakā.
            Aṭṭhārase kappasate piyadassī vināyako
            tamahaṁ payirupāsitvā imaṁ yoniṁ upāgato.
            Tamaddasāmi 3- sambuddhaṁ anomaṁ nāma cakkhumaṁ
            tamahaṁ upagantvāna pabbajiṁ anagāriyaṁ.
            Dukkhassantakaro buddho saddhamme 4- desayī jino
            tassa dhammaṁ suṇitvāna pattomhi acalaṁ padaṁ.
            Tosayitvāna sambuddhaṁ gotamaṁ sakyapuṅgavaṁ
            sabbāsave pariññāya viharāmi anāsavo.

  *  *  *  *  *  *
  Footnote: 1 chaṂa. datvāna 2 Sī. kūṭāgāreva dharaṇā 3 chaṂa. idha passāmi 4 chaṂa. maggaṁ me
-------------------------------------------------
[page 359]
            Aṭṭhārase kappasate yaṁ buddhamabhipūjayiṁ
            duggatiṁ nābhijānāmi buddhapūjāyidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā attano paṭipattiṁ paccavekkhitvā sañjātasomanasso
  udānavasena:-
     [116] "chaphassāyatane Hitvā guttadvāro susaṁvuto
            aghamūlaṁ vametvāna 1- patto me āsavakkhayo"ti
  gāthaṁ abhāsi.
       Tattha chaphassāyatane hitvāti cakkhusamphassādīnaṁ channaṁ samphassānaṁ
  uppattiṭṭhānatāya "phassāyatanānī"ti laddhanāmāni cakkhādīni cha ajjhattikāyatanāni
  tappaṭibaddhasaṅkilesappahānavasena pahāya. Guttadvāro susaṁvutoti tatoeva cakkhu-
  dvārādīnaṁ guttattā, tattha pavattanakāraṁ abhijjhādīnaṁ pāpadhammānaṁ pavesananivāraṇena
  satikavāṭena suṭṭhu pihitattā guttadvāro susaṁvuto. Athavā manacchaṭṭhānaṁ
  channaṁ dvārānaṁ vuttanayena rakkhitattā guttadvāro, kāyādīhi suṭṭhu saññatattā
  susaṁvutoti evamettha attho veditabbo. Aghamūlaṁ vametvānāti aghassa vaṭṭadukkhassa
  mūlabhūtaṁ avijjābhavataṇhāsaṅkhātaṁ dosaṁ, sabbaṁ vā kilesadosaṁ ariyamaggasaṅkhāta-
  vamanayogapānena 2- uggiritvā santānato bahi katvā, bahikaraṇahetu vā. Patto
  me āsavakkhayoti kāmāsavādayo āsavā ettha khīyanti, tesaṁ vā khayena pattabboti
  āsavakkhayo, nibbānaṁ arahattañca. So āsavakkhayo patto adhigatoti udānavasena
  aññaṁ byākāsi.
                    Pārāpariyattheragāthāvaṇṇanā niṭṭhitā.

  *  *  *  *  *  *
  Footnote: 1 chaṂa. vamitvā 2 Ma......vamanayogapādanena
-------------------------------------------------
[page 360]
                      254. 7. Yasattheragāthāvaṇṇanā
       suvilitto suvasanoti āyasmato yasattherassa gāthā. Kā uppatti?
       ayampi purimabuddhesu katādhikāro tattha tattha bhave vivaṭṭūpanissayāni puññāni
  upacinanto sumedhassa bhagavato kāle mahānubhāvo nāgarājā hutvā buddhappamukhaṁ
  bhikkhusaṁghaṁ attano bhavanaṁ netvā mahādānaṁ pavattesi. Bhagavantaṁ mahagghena ticīvarena
  acchādesi, ekamekañca bhikkhuṁ mahaggheneva paccekadussayugena sabbena samaṇa-
  parikkhārena acchādesi. So tena puññakammena devamanussesu saṁsaranto siddhatthassa
  bhagavato kāle seṭṭhiputto hutvā mahābodhimaṇḍaṁ sattahi ratanehi pūjesi. Kassapassa
  bhagavato kāle sāsane pabbajitvā samaṇadhammaṁ akāsi. Evaṁ sugatīsuyeva saṁsaranto
  imasmiṁ amhākaṁ bhagavato kāle bārāṇasiyaṁ mahāvibhavassa seṭṭhino putto hutvā
  nibbatti, yaso nāma nāmena paramasukhumālo. "tassa Tayo pāsādā"ti sabbaṁ
  khandhake 1- āgatanayena veditabbaṁ.
       So pubbahetunā codiyamāno rattibhāge niddābhibhūtassa parijanassa vippakāraṁ
  disvā sañjātasaṁvego suvaṇṇapādukārūḷhova gehato niggato devatāvivaṭena
  nagaradvārena nikkhamitvā isipatanasamīpaṁ gato "upaddutaṁ vata bho, upassaṭṭhaṁ vata
  bho"ti āha. Tena samayena bhagavatā isipatane viharantena tasseva anuggaṇhanatthaṁ
  abbhokāse caṅkamantena "ehi yasa idaṁ anupaddutaṁ, idaṁ anupassaṭṭhan"ti vutto
  "anupaddutaṁ anupassaṭṭhaṁ kira atthī"ti somanassajāto suvaṇṇapādukā oruyha bhagavantaṁ
  upasaṅkamitvā ekamantaṁ nisinno satthārā anupubbikathaṁ kathetvā saccadesanāya
  katāya saccapariyosāne sotāpanno hutvā gavesanatthaṁ āgatassa pitu bhagavatā
  saccadesanāya kariyamānāya arahattaṁ sacchākāsi. Tena vuttaṁ apadāne 2- :-

  *  *  *  *  *  *
  Footnote: 1 vinaYuṃahā. 4/25/20 pabbajjākathā 2 khu.apa. 32/456/468 sabbadāyakattherāpadāna
-------------------------------------------------
[page 361]
           "mahāsamuddaṁ Oggayha 1- bhavanaṁ me sunimmitaṁ
            sunimmitā pokkharaṇī cakkavākūpakūjitā. 2-
            Mandālakehi 3- sañchannā padumuppalakehi ca
            nadī ca sandate tattha supatitthā manoramā.
            Macchakacchapasañchannā nānādijasamotthatā
            mayūrakoñcābhirudā kokilādīhi vagguhi.
            Pārevatā 4- ravihaṁsā ca cakkavākā nadīcarā
            dindibhā sālikā cettha campakā 5- jīvajīvakā.
            Haṁsā koñcāpi naditā kosiyā piṅgalā 6- bahū
            sattaratanasampannā maṇimuttikavālukā.
            Sabbasoṇṇamayā rukkhā nānāgandhasameritā
            ujjotenti divārattiṁ bhavanaṁ sabbakālikaṁ.
            Saṭṭhi tūriyasahassāni sāyaṁ pāto pavajjare
            soḷasitthisahassāni parivārenti maṁ sadā.
            Abhinikkhamma bhavanā sumedhaṁ lokanāyakaṁ
            pasannacitto sumano vandayiṁ 7- taṁ mahāyasaṁ.
            Sambuddhaṁ abhivādetvā sasaṁghaṁ taṁ nimantayiṁ
            adhivāsesi so dhīro sumedho lokanāyako.
            Mama dhammakathaṁ katvā uyyojesi mahāmuni
            sambuddhaṁ abhivādetvā bhavanaṁ me upāgamiṁ.
            Āmantayiṁ parijanaṁ sabbe sannipatātha vo
            pubbaṇhasamayaṁ buddho bhavanaṁ āgamissati.

  *  *  *  *  *  *
  Footnote: 1 Sī. uggaṇha 2 chaṂa. cakkavākapakūjitā 3 Sī. mandārakehi 4 Sī. pārāpatā
  5 Sī. pāvakā, chaṂa. pammakā 6 Sī. piṅgalī, Ma. siṅgalī 7 Ma. vaṇṇayiṁ
-------------------------------------------------
[page 362]
            Lābhā amhaṁ 1- suladdhaṁ no ye vasāma tavantike
            mayampi buddhaseṭṭhassa pūjaṁ kassāma satthuno.
            Annaṁ pānaṁ paṭṭhapetvā kālaṁ ārocayiṁ ahaṁ
            vasīsatasahassehi upesi lokanāyako.
            Pañcaṅgikehi 2- tūriyehi paccuggamanamakāsahaṁ
            sabbasoṇṇamaye pīṭhe nisīdi purisuttamo.
            Uparicchadanaṁ āsi sabbasoṇṇamayaṁ tadā
            bījaniyo pavāyanti bhikkhusaṁghassa antare.
            Pahūtenannapānena 3- bhikkhusaṁghamatappayiṁ
            paccekadussayugale bhikkhusaṁghassadāsahaṁ.
            Yaṁ vadanti sumedhoti lokāhutipaṭiggahaṁ 4-
            bhikkhusaṁghe nisīditvā imā gāthā abhāsatha.
            Yo me 5- annena pānena sabbe ime ca tappayiṁ 6-
            tamahaṁ kittayissāmi suṇātha mama bhāsato.
            Aṭṭhārase kappasate devaloke ramissati
            sahassakkhattuṁ rājā ca cakkavattī bhavissati.
            Upapajjati yaṁ yoniṁ devattaṁ atha mānusaṁ
            sabbadā sabbasovaṇṇaṁ chadanaṁ dhārayissati.
            Tiṁsakappasahassamhi okkākakulasambhavo
            gotamo nāma gottena satthā loke bhavissati.
            Tassa dhammesu dāyādo oraso dhammanimmito
            sabbāsave pariññāya nibbāyissatināsavo.

  *  *  *  *  *  *
  Footnote: 1 Sī. vata 2 Sī. sataṅgikehi 3 Sī. bahunā annapānena 4 Sī. yaṁ vadesi sumedho so
  āhutīnaṁ paṭiggaho 5 Sī. yo maṁ 6 Sī. sabbeneva atappayī
-------------------------------------------------
[page 363]
            Bhikkhusaṁghe nisīditvā sīhanādaṁ nadissati
            citake chattaṁ dhārenti heṭṭhā chattamhi ḍayhatha.
            Sāmaññaṁ me anuppattaṁ kilesā jhāpitā mayā
            maṇḍape rukkhamūle vā santāpo me na vijjati.
            Tiṁsakappasahassamhi yaṁ dānamadadiṁ tadā
            duggatiṁ nābhijānāmi sabbadānassidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Atha bhagavā āyasmantaṁ yasaṁ dakkhiṇaṁ bāhuṁ pasāretvā "ehi bhikkhū"ti
  āha. Vacanasamanantarameva dvaṅgulamattakesamassu aṭṭhaparikkhāradharo vassasaṭṭhikatthero 1-
  viya ahosi. So attano paṭipattiṁ paccavekkhitvā udānento ehibhikkhubhāvappattito
  purimāvatthavasena:-
     [117] "suvilitto Suvasano sabbābharaṇabhūsito
            tisso vijjā ajjhagamiṁ kataṁ buddhassa sāsanan"ti
  gāthaṁ abhāsi.
       Tattha suvilittoti sundarena kuṅkumacandanānulepanena vilittagatto. Suvasanoti
  suṭṭhu mahagghakāsikavatthavasano. Sabbābharaṇabhūsitoti sīsūpagādīhi sabbehi ābharaṇehi
  alaṅkato. Ajjhagaminti adhigacchiṁ. Sesaṁ vuttanayameva.
                      Yasattheragāthāvaṇṇanā niṭṭhitā.
                           ------------

  *  *  *  *  *  *
  Footnote: 1 poṭṭhakesu vassasatikattheroti pāṭho dissati
-------------------------------------------------
[page 364]
                   255. 8. Kimbilattheragāthāvaṇṇanā 1-
       abhisattova nipatatīti āyasmato kimbilattherassa gāthā. Kā uppatti?
       ayampi purimabuddhesu katādhikāro tattha tattha bhave puññāni karonto
  kakusandhassa bhagavato kāle kulagehe nibbattitvā viññutaṁ patto parinibbute satthari
  tassa dhātuyo uddissa saḷalamālāhi maṇḍapākārena pūjaṁ akāsi. So tena
  puññakammena tāvatiṁse nibbattitvā aparāparaṁ devamanussesu saṁsaranto imasmiṁ
  buddhuppāde kapilavatthunagare sakyarājakule 2- nibbatti, kimbilotissa nāmaṁ ahosi.
  So vayappatto bhogasampattiyā sampanno viharati, tassa ñāṇaparipākaṁ disvā
  saṁvegajananatthaṁ anupiyāyaṁ viharanto satthā paṭhamayobbane ṭhitaṁ dassanīyaṁ itthirūpaṁ
  abhinimminitvā purato dassetvā puna anukkamane yathā jarārogavipattīhi abhibhūtaṁ 3-
  dissati, tathā akāsi. Taṁ disvā kimbilakumāro ativiya saṁvegaṁ pakāsento:-
            [118] "abhisattova Nipatati vayo
                   rūpaṁ aññamiva tatheva santaṁ
                   tasseva sato avippavasato
                   aññasseva sarāmi attānan"ti
  gāthaṁ abhāsi.
       Tattha abhisattovāti "tvaṁ sīghaṁ gaccha mā tiṭṭhā"ti devehi anusiṭṭho āṇatto
  viya. "abhisaṭṭhovā"tipi 4- Pāṭho, "tvaṁ lahuṁ gacchā"ti kenaci abhilāsāpito 5- viyāti
  attho. Nipatatīti atipatati abhidhāvati na tiṭṭhati, 6- khaṇe khaṇe khayavayaṁ pāpuṇātīti

  *  *  *  *  *  *
  Footnote: 1 chaṂa. kimilatthera... evamuparipi 2 chaṂa. sākiyarājakule 3 chaṂa. abhibhūtā
  4 Ma. abhiseṭṭhovātipi 5 Ma. abhisāmakato 6 Sī. abhidhāvati tiṭṭhati, Ma. abhidhāvati
-------------------------------------------------
[page 365]
  Attho. Vayoti bālyayobbanādiko sarīrassa avatthāviseso. Idha panassa 1- yobbaññaṁ
  adhippetaṁ, taṁ hissa abhipatantaṁ khīyantaṁ hutvā upaṭṭhitaṁ. Rūpanti rūpasampadāti
  vadati. Rūpanti pana sarīraṁ "aṭṭhiñca paṭicca nhāruñca paṭicca maṁsañca paṭicca
  ākāso parivārito rūpaṁtveva saṅkhaṁ gacchatī"tiādīsu 2- viya. Aññamiva tatheva santanti
  idaṁ rūpaṁ yādisaṁ, 3- ayaṁ tatheva tenevākārena santaṁ vijjamānaṁ aññaṁ viya mayhaṁ
  upaṭṭhātīti adhippāyo. "tadeva Santan"ti ca keci paṭhanti. Tasseva satoti tasseva
  me anaññassa sato samānassa. Avippavasatoti na vippasantassa, ciravippavāsena
  hi sato anaññampi aññaṁ viya upaṭṭhāti idampi idha natthīti adhippāyo. Aññasseva
  sarāmi attānanti imaṁ mama attabhāvaṁ aññassa sattassa viya sarāmi upadhāremi
  sañjānāmīti attho. Tassevaṁ aniccataṁ manasi karontassa daḷhataro saṁvego udapādi,
  so saṁvegajāto satthāraṁ upasaṅkamitvā dhammaṁ sutvā paṭiladdhasaddho pabbajitvā
  vipassanaṁ paṭṭhapetvā na cirasseva arahattaṁ pāpuṇi. Tena vuttaṁ apadāne 4- :-
           "nibbute kakusandhamhi brāhmaṇamhi vusīmate 5-
            gahetvā saḷalaṁ mālaṁ maṇḍapaṁ kārayiṁ ahaṁ.
            Tāvatiṁsaṁ gato santo labhimha byamhamuttamaṁ
            aññe devetirocāmi puññakammassidaṁ phalaṁ.
            Divā vā yadi vā rattiṁ caṅkamanto ṭhito cahaṁ
            channo saḷalapupphehi puññakammassidaṁ phalaṁ.
            Imasmiṁyeva kappamhi yaṁ buddhamabhipūjayiṁ
            duggatiṁ nābhijānāmi buddhapūjāyidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.

  *  *  *  *  *  *
  Footnote: 1 Sī. idha pana 2 Maṃū. 12/306/269 mahāhatthipadopamasutta 3 Ma. tādisaṁ yādisaṁ
  4 khu.apa. 32/449/467 saḷalamaṇḍapiyattherāpadāna 5 chaṂa. vusīmati
-------------------------------------------------
[page 366]
       Arahattaṁ pana patvāpi thero attano purimuppannaṁ aniccatāmanasikāraṁ vibhāvento
  tameva gāthaṁ paccudāhāsi. Tenetaṁ imassa therassa aññābyākaraṇampi ahosi.
                     Kimbilattheragāthāvaṇṇanā niṭṭhitā.
                           ------------
                    256. 9. Vajjīputtattheragāthāvaṇṇanā
       rukkhamūlagahanaṁ pasakkiyāti āyasmato vajjīputtattherassa gāthā. Kā uppatti?
       ayampi purimabuddhesu katādhikāro tattha tattha bhave vivaṭṭūpanissayaṁ puññaṁ
  upacinanto ito catunavute kappe ekaṁ paccekasambuddhaṁ bhikkhāya gacchantaṁ disvā
  pasannamānaso kadaliphalāni adāsi. So tena puññakammena devaloke nibbattitvā
  aparāparaṁ puññāni katvā devamanussesu saṁsaranto imasmiṁ buddhuppāde vesāliyaṁ
  licchavirājaputto 1- hutvā nibbatti, vajjīrājaputtattā vajjīputtotveva cassa
  samaññā ahosi. So daharo hutvā hatthisikkhādisikkhanakālepi hetusampannatāya
  nissaraṇajjhāsayova hutvā vicaranto satthu dhammadesanākāle vihāraṁ gantvā
  parisapariyante nisinno dhammaṁ sutvā paṭiladdhasaddho satthu santike pabbajitvā
  vipassanāya kammaṁ karonto na cirasseva chaḷabhiñño ahosi. Tena vuttaṁ
  apadāne 2- :-
           "sahassaraṁsī bhagavā sayambhū aparājito
            vivekā vuṭṭhahitvāna gocarāyābhinikkhami.
            Phalahattho ahaṁ disvā upagacchiṁ narāsabhaṁ

  *  *  *  *  *  *
  Footnote: 1 Sī. licchavirājakule putto 2 khu.apa. 33/94/145 avaṭaphaliyattherāpadāna (syā)
-------------------------------------------------
[page 367]
            Pasannacitto sumano avaṭaṁ adadiṁ phalaṁ.
            Catunnavutito kappe yaṁ phalaṁ adadiṁ tadā
            duggatiṁ nābhijānāmi phaladānassidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Chaḷabhiñño pana hutvā aparabhāge aciraparinibbute satthari dhammaṁ saṅgāyituṁ
  saṅketaṁ katvā mahātheresu tattha tattha viharantesu ekadivasaṁ āyasmantaṁ ānandaṁ
  sekhaṁyeva samānaṁ mahatiyā parisāya parivutaṁ dhammaṁ desentaṁ disvā tassa uparimaggā-
  dhigamāya ussāhaṁ janento:-
            [119] "rukkhamūlagahanaṁ Pasakkiya
                   nibbānaṁ hadayasmiṁ opiya
                   jhāya gotama mā ca pamādo
                   kiṁ te biḷibiḷikā karissatī"ti
  gāthaṁ abhāsi.
       Tattha rukkhamūlagahananti rukkhamūlabhūtaṁ gahanaṁ, gahanañhi atthi, na rukkhamūlaṁ,
  rukkhamūlañca atthi, na gahanaṁ, 1- tesu rukkhamūlaggahaṇena ṭhānassa chāyāsampannatāya
  vātātapaparissayābhāvaṁ dasseti. Gahanaggahaṇena nivātabhāvena vātaparissayābhāvaṁ
  janasambādhābhāvañca dasseti, tadubhayena ca bhāvanāyogyataṁ. Pasakkiyāti upagantvā.
  Nibbānaṁ hadayasmiṁ opiyāti "evaṁ mayā paṭipajjitvā nibbānaṁ adhigantabban"ti
  nibbutiṁ hadaye ṭhapetvā citte karitvā. Jhāyāti lakkhaṇūpanijjhānena jhāya,
  vipassanābhāvanāsahitaṁ maggabhāvanaṁ bhāvehi. Gotamāti dhammabhaṇḍāgārikaṁ gottena
  ālapati. Mā ca pamādoti adhikusalesu dhammesu mā pamādaṁ āpajji. Idāni

  *  *  *  *  *  *
  Footnote: 1 Ma. gahanañhi atthi rukkhamūlaṁ na rukkhamūlañca atthi gahanaṁ
-------------------------------------------------
[page 368]
  Yādiso therassa pamādo, taṁ paṭikkhepavasena dassento "kiṁ te biḷibiḷikā
  karissatī"ti āha. Tattha biḷibiḷikāti viḷiviḷikiriyā, biḷibiḷīti saddapavatti yathā
  niratthakā, evaṁ biḷibiḷikāsadisā 1- janapaññatti kiṁ te karissati 2- kīdisaṁ atthaṁ
  tuyhaṁ sādheti, tasmā janapaññattiṁ pahāya sadatthapasuto hohīti ovādaṁ adāsi.
       Taṁ sutvā aññehi vuttavisagandhavāyanavacanena 3- saṁvegajāto bahudeva rattiṁ
  caṅkamena vītināmento vipassanaṁ ussukkāpetvā senāsanaṁ pavisitvā mañcake
  nipannamattova arahattaṁ pāpuṇi.
                    Vajjīputtattheragāthāvaṇṇanā niṭṭhitā.
                           ------------
                    257. 10. Isidattattheragāthāvaṇṇanā
       pañcakkhandhā pariññātāti āyasmato isidattattherassa gāthā. Kā uppatti?
       ayampi purimabuddhesu katādhikāro tattha tattha bhave vivaṭṭūpanissayaṁ puññaṁ
  upacinanto vipassissa bhagavato kāle kulagehe nibbattitvā viññutaṁ patto ekadivasaṁ
  bhagavantaṁ rathiyaṁ gacchantaṁ disvā pasannamānaso madhuraṁ āmodaphalaṁ adāsi. So tena
  puññakammena devaloke nibbattitvā aparāparaṁ puññāni katvā devamanussesu
  saṁsaranto imasmiṁ buddhuppāde avantiraṭṭhe 4- vaḍḍhagāme aññatarassa satthavāhassa
  putto hutvā nibbatti, isidattotissa nāmaṁ ahosi. So vayappatto macchikāsaṇḍe
  cittassa gahapatino adiṭṭhasahāyo hutvā tena buddhaguṇe likhitvā pesitasāsanaṁ
  paṭilabhitvā sāsane sañjātappasādo therassa mahākaccāyanassa santike pabbajitvā
  vipassanaṁ ārabhitvāna na cirasseva chaḷabhiñño ahosi. Tena vuttaṁ apadāne 5- :-

  *  *  *  *  *  *
  Footnote:1 Ma. biḷibiḷikā parisā 2 Sī. kinte karissatīti 3 Sī. vuttavipassanāgandhavāsanapavanena
 4 Sī. avantikaraṭṭhe 5 khu.apa. 33/98/148 amoraphaliyattherāpadāna (syā)
-------------------------------------------------
[page 369]
           "suvaṇṇavaṇṇaṁ Sambuddhaṁ āhutīnaṁ paṭiggahaṁ
            rathiyaṁ paṭipajjantaṁ āmodamadadiṁ 1- phalaṁ.
            Ekanavute ito kappe 2- yaṁ phalaṁ adadiṁ tadā
            duggatiṁ nābhijānāmi phaladānassidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Chaḷabhiñño pana hutvā "buddhupaṭṭhānaṁ gamissāmī"ti theraṁ āpucchitvā
  anukkamane majjhimadesaṁ gantvā satthāraṁ upasaṅkamitvā vanditvā ekamantaṁ
  nisinno "kacci bhikkhu khamanīyaṁ, kacci yāpanīyan"tiādinā satthārā katapaṭisanthāro
  paṭivacanamukhena "bhagavā tumhākaṁ sāsanaṁ upagatakālato paṭṭhāya mayhaṁ sabbadukkhaṁ apagataṁ,
  sabbo parissayo vūpasanto"ti pavedanavasena aññaṁ byākaronto:-
     [120] "pañcakkhandhā Pariññātā tiṭṭhanti chinnamūlakā
            dukkhakkhayo anuppatto patto me āsavakkhayo"ti
  gāthaṁ abhāsi.
       Tattha pañcakkhandhā pariññātāti pañcapi me upādānakkhandhā
  vipassanāpaññāsahitāya maggapaññāya "idaṁ dukkhaṁ, ettakaṁ dukkhaṁ, na ito bhiyyo"ti
  sabbaso parichijja ñātā, na tesu kiñcipi pariññātabbaṁ atthīti adhippāyo.
  Tiṭṭhanti chinnamūlakāti sabbaso pariññātattāeva tesaṁ avijjātaṇhādikassa
  mūlassa samucchinnattā 3- ariyamaggena pahīnattā yāvacarimacittanirodhā te tiṭṭhanti.
  Dukkhakkhayo anuppattoti chinnamūlakattāyeva ca nesaṁ vaṭṭadukkhassa khayo parikkhayo
  anuppatto, nibbānaṁ adhigataṁ. Patto me āsavakkhayoti kāmāsavādīnaṁ sabbesaṁ
  āsavānaṁ khayante abhigantabbatāya "āsavakkhayo"ti laddhanāmaṁ arahattaṁ pattaṁ,

  *  *  *  *  *  *
  Footnote: 1 pāli. amoraṁ adadiṁ 2 chaṂa. ekanavutito kappe 3 Ma. paricchinnattā
-------------------------------------------------
[page 370]
  Paṭiladdhanti attho. Keci pana "antimāyaṁ samussayo"ti paṭhanti. Nibbānassa
  adhigatattāyeva ayaṁ mama samussayo attabhāvo antimo sabbapacchimako, natthi dāni
  punabbhavoti attho. Yaṁ pana tattha tattha avuttaṁ, taṁ heṭṭhā vuttanayattā
  uttānaṁyevāti.
                     Isidattattheragāthāvaṇṇanā niṭṭhitā.
                     Paramatthadīpaniyā theragāthāsaṁvaṇṇanāya
                       dvādasamavaggavaṇṇanā niṭṭhitā.
                      Vīsādhikasatattheragāthāpaṭimaṇḍitassa
                    ekakanipātassa atthavaṇṇanā niṭṭhitā.
                           -------------
-------------------------------------------------
[page 371]
                             2. Dukanipāta
                            1. Paṭhamavagga
                     258. 1. Uttarattheragāthāvaṇṇanā
       dukanipāte natthi koci bhavo niccotiādikā āyasmato uttarattherassa
  gāthā. Kā uppatti?
       ayampi purimabuddhesu katādhikāro tattha tattha bhave vivaṭṭūpanissayaṁ puññaṁ
  upacinanto sumedhassa bhagavato kāle vijjādharo hutvā ākāsena vicarati. Tena
  ca samayena satthā tassa anugaṇhanatthaṁ vanantare aññatarasmiṁ rukkhamūle nisīdi
  chabbaṇṇabuddharaṁsiyo vissajjento. So antalikkhena gacchanto bhagavantaṁ disvā
  pasannacitto ākāsato oruyha suvisuddhehi vipulehi kaṇikārapupphehi bhagavantaṁ
  pūjesi, pupphāni buddhānubhāvena satthu upari chattākārena aṭṭhaṁsu, so tena bhiyyoso
  mattāya pasannacitto hutvā aparabhāge kālaṁ katvā tāvatiṁse nibbattitvā uḷāraṁ
  dibbasampattiṁ anubhavanto yāvatāyukaṁ tattha ṭhatvā tato cuto devamanussesu saṁsaranto
  imasmiṁ buddhuppāde rājagahe brāhmaṇamahāsālaputto hutvā nibbatti,
  uttarotissa nāmaṁ ahosi. So viññutaṁ patto brāhmaṇavijjāsu nipphattiṁ gantvā
  jātiyā rūpena vijjāya vayena sīlācārena ca lokassa sambhāvanīyo jāto. Tassa taṁ
  sampattiṁ disvā vassakāro magadhamahāmatto attano dhītaraṁ dātukāmo hutvā attano
  adhippāyaṁ pavedesi. So nissaraṇajjhāsayatāya taṁ paṭikkhipitvā kālena kālaṁ dhamma-
  senāpatiṁ payirupāsanto tassa santike dhammaṁ sutvā paṭiladdhasaddho pabbajitvā
  vattasampanno hutvā theraṁ upaṭṭhahati.
-------------------------------------------------
[page 372]
       Tena ca samayena therassa aññataro ābādho uppanno, tassa bhesajjatthāya
  uttaro sāmaṇero pātova pattacīvaramādāya vihārato nikkhanto antarāmagge
  taḷākassa tīre pattaṁ ṭhapetvā udakasamīpaṁ gantvā mukhaṁ dhovati. Atha aññataro
  umaṅgacoro 1- ārakkhapurisehi anubaddho aggadvāreneva nagarato nikkhamitvā palāyanto
  attanā gahitaṁ ratanabhaṇḍikaṁ sāmaṇerassa patte pakkhipitvā palāyi. Sāmaṇero
  pattasamīpaṁ upagato. Coraṁ anubandhantā rājapurisā sāmaṇerassa patte bhaṇḍikaṁ
  disvā "ayaṁ coro, iminā coriyaṁ katan"ti sāmaṇeraṁ pacchābāhaṁ bandhitvā vassa-
  kārassa brāhmaṇassa dassesuṁ. Vassakāro ca tadā rañño vinicchaye niyutto
  hutvā chejjabhejjaṁ anusāsati. So "pubbe mama vacanaṁ nādiyi, suddhapāsaṇḍiyesu
  pabbajī"ti ca baddhāghātattā kammaṁ asodhetvāva jīvantameva taṁ sūle uttāsesi. 2-
       Athassa bhagavā ñāṇaparipākaṁ oloketvā taṁ ṭhānaṁ gantvā vipphurantahatthanakha-
  maṇimayūkhasambhinnasitābhatāya paggharantajātihiṅgulakasuvaṇṇarasadhāraṁ viya 3-
  jālāguṇṭhitamudutalunadīghaṅgulihatthaṁ uttarassa sīse ṭhapetvā "uttara idaṁ te
  purimakammassa phalaṁ uppannaṁ, tattha tayā paccavekkhaṇabalena adhivāsanā kātabbā"ti vatvā
  ajjhāsayānurūpaṁ dhammaṁ desesi. Uttaro amatābhisekasadisena satthu hatthasamphassena
  sañjātappasādasomanassatāya uḷāraṁ pītipāmojjaṁ paṭilabhitvā yathāparicitaṁ vipassanā-
  maggaṁ samārūḷho ñāṇassa paripākaṁ gatattā satthu ca desanāvilāsena tāvadeva
  maggapaṭipāṭiyā sabbakilese khepetvā chaḷabhiñño ahosi. Tena vuttaṁ apadāne 4- :-
           "sumedho nāma sambuddho bāttiṁsavaralakkhaṇo
            vivekakāmo bhagavā 5- himavantamupāgami.
            Ajjhogāhetvā himavantaṁ aggo kāruṇiko muni

  *  *  *  *  *  *
  Footnote: 1 Sī.,i. ummaggacoro, Ma. ummaṅgacoro 2 Ma. uttāpesi
  3 Ma.....suvaṇṇassa dhāraṁ viya 4 khu.apa. 33/91/139 tīṇikaṇikārapupphiyattherāpadāna
  (syā) 5 pāli. sambuddho
-------------------------------------------------
[page 373]
            Pallaṅkaṁ ābhujitvāna nisīdi purisuttamo.
            Vijjādharo tadā āsiṁ antalikkhacaro ahaṁ
            tisūlaṁ sukataṁ 1- gayha gacchāmi ambare tadā.
            Pabbatagge yathā aggi puṇṇamāyeva candimā
            vanaṁ obhāsate buddho sālarājāva phullito.
            Vanato 2- nikkhamitvāna buddharaṁsībhidhāvare
            naḷaggivaṇṇasaṅkāsā 3- disvā cittaṁ pasādayiṁ.
            Vicinaṁ addasaṁ pupphaṁ kaṇikāraṁ devagandhikaṁ
            tīṇi pupphāni ādāya buddhaseṭṭhamapūjayiṁ.
            Buddhassa ānubhāvena tīṇi pupphāni me tadā
            uddhaṁvaṇṭā adhopattā chāyaṁ kubbanti satthuno.
            Tena kammena sukatena cetanāpaṇidhīhi ca
            jahitvā mānusaṁ dehaṁ tāvatiṁsamagacchahaṁ.
            Tattha me sukataṁ byamhaṁ kaṇikārīti 4- ñāyati
            saṭṭhiyojanamubbedhaṁ tiṁsayojanavitthataṁ.
            Sahassakaṇḍaṁ 5- sattageṇḍu 6- dhajālu haritāmayaṁ
            satasahassaniyyūhā 7- byamhe pātubhaviṁsu me.
            Soṇṇamayā maṇimayā lohitaṅkamayāpi ca
            phalikāpi ca pallaṅkā yenicchakā yadicchakā.
            Mahārahañca sayanaṁ tulikaṁ vikatissakaṁ 8-
            uddhalomiñca ekantaṁ bimbohanasamāyutaṁ.
            Bhavanā nikkhamitvāna caranto devacārikaṁ

  *  *  *  *  *  *
  Footnote: 1 chaṂa. sugataṁ 2 chaṂa. vanaggā 3 Sī. naḷaggivanasaṁkāsā 4 Sī. kaṇikāroti
  5 Sī. sahassakhandhaṁ 6 chaṂa. satabheṇḍu 7 Sī. satasahassāni byūhāni
  8 chaṂa. tūlikā vikatīyutaṁ
-------------------------------------------------
[page 374]
            Yathā icchāmi gamanaṁ devasaṅghapurakkhato.
            Pupphassa heṭṭhā tiṭṭhāmi uparicchadanaṁ mama
            samantā yojanasataṁ kaṇikārehi chāditaṁ.
            Saṭṭhī turiyasahassāni sāyaṁ pātaṁ upaṭṭhahuṁ
            parivārenti maṁ niccaṁ rattindivamatanditā.
            Tattha naccehi gītehi tāḷehi vāditehi ca
            ramāmi khiḍḍā ratiyā modāmi kāmakāmahaṁ.
            Tattha bhutvā pivitvā ca modāmi tidase tadā
            nārīgaṇehi sahito modāmi byamhamuttame.
            Satānaṁ pañcakkhattuñca devarajjamakārayiṁ
            satānaṁ tīṇikkhattuñca cakkavattī ahosahaṁ
            padesarajjaṁ vipulaṁ gaṇanāto asaṅkhiyaṁ.
            Bhavābhave 1- saṁsaranto mahābhogaṁ labhāmahaṁ
            bhoge me ūnatā natthi buddhapūjāyidaṁ phalaṁ.
            Duve bhave saṁsarāmi devatte atha mānuse
            aññaṁ gatiṁ na jānāmi buddhapūjāyidaṁ phalaṁ.
            Duve kule 2- pajāyāmi khattiye cāpi brāhmaṇe
            nīce kule na jānāmi buddhapūjāyidaṁ phalaṁ.
            Hatthiyānaṁ assayānaṁ sivikaṁ sandamānikaṁ
            labhāmi sabbamevetaṁ buddhapūjāyidaṁ phalaṁ.
            Dāsīgaṇaṁ dāsagaṇaṁ nāriyo samalaṅkatā
            labhāmi sabbamevetaṁ buddhapūjāyidaṁ phalaṁ.
            Koseyyakambaliyāni khomakappāsikāni ca

  *  *  *  *  *  *
  Footnote: 1 chaṂa. bhave bhave 2 Sī. yattha pacchā
-------------------------------------------------
[page 375]
            Labhāmi sabbamevetaṁ buddhapūjāyidaṁ phalaṁ.
            Navavatthaṁ navaphalaṁ navaggarasabhojanaṁ
            labhāmi sabbamevetaṁ buddhapūjāyidaṁ phalaṁ.
            Ime 1- khāda ime 1- bhuñja imamhi sayane saya
            labhāmi sabbamevetaṁ buddhapūjāyidaṁ phalaṁ.
            Sabbattha pūjito homi yaso accuggato mama
            mahesakkho 2- sadā homi abhejjapariso sadā
            ñātīnaṁ uttamo homi buddhapūjāyidaṁ phalaṁ.
            Sītaṁ uṇhaṁ na jānāmi pariḷāho na vijjati
            atho cetasikaṁ dukkhaṁ hadaye me na vijjati.
            Suvaṇṇavaṇṇo hutvāna saṁsarāmi bhavābheve
            vevaṇṇiyaṁ na jānāmi buddhapūjāyidaṁ phalaṁ.
            Devalokā cavitvāna sukkamūlena codito
            sāvatthiyaṁ pure jāto mahāsāle suaḍḍhake.
            Pañca kāmaguṇe hitvā pabbajiṁ anagāriyaṁ
            jātiyā sattavassohaṁ arahattamapāpuṇiṁ.
            Upasampādayī buddho guṇamaññāya cakkhumā
            taruṇo pūjanīyohaṁ buddhapūjāyidaṁ phalaṁ.
            Dibbacakkhu visuddhaṁ me samādhikusalo ahaṁ
            abhiññāpāramippatto buddhapūjāyidaṁ phalaṁ.
            Paṭisambhidā anuppatto iddhipādesu kovido
            saddhamme 3- pāramippatto buddhapūjāyidaṁ phalaṁ.
            Tiṁsakappasahassamhi yaṁ buddhamabhipūjayiṁ

  *  *  *  *  *  *
  Footnote: 1 chaṂa. imaṁ 2 chaṂa. mahāpakkho 3 chaṂa. dhammesu
-------------------------------------------------
[page 376]
            Duggatiṁ nābhijānāmi buddhapūjāyidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Chaḷabhiñño pana hutvā sūlato uṭṭhahitvā parānuddayāya ākāse ṭhatvā pāṭihāriyaṁ
  dassesi. Mahājano acchariyabbhūtacittajāto ahosi. Tāvadevassa vaṇo saṁruḷhi,
  so bhikkhūhi "āvuso tādisaṁ dukkhaṁ anubhavanto kathaṁ tvaṁ vipassanaṁ anuyuñjituṁ
  asakkhī"ti puṭṭho "pageva me 1- āvuso saṁsāre ādīnavo, saṅkhārānaṁ ca sabhāvo
  sudiṭṭho, evāhaṁ tādisaṁ dukkhaṁ anubhavantopi asakkhiṁ vipassanaṁ vaḍḍhetvā visesaṁ
  adhigantun"ti dassento:-
     [121] "natthi Koci bhavo nicco saṅkhārā vāpi sassatā
            uppajjanti ca te khandhā cavanti aparāparaṁ.
     [122] Etamādīnavaṁ ñatvā bhavenamhi anatthiko
            nissaṭo sabbakāmehi patto me āsavakkhayo"ti
  imaṁ gāthādvayaṁ abhāsi.
       Tattha natthi koci bhavo niccoti kammabhavo uppattibhavo kāmabhavo rūpabhavo
  arūpabhavo saññībhavo asaññībhavo nevasaññīnāsaññībhavo ekavokārabhavo catuvokārabhavo
  pañcavokārabhavoti evaṁ bhedo, 2- tatthāpi hīno majjhimo ukkaṭṭho dīghāyuko sukhabahulo
  vomissasukhadukkhoti evaṁ vibhāgo 3- yo koci nicco dhuvo thiro apalokiyadhammo 4-
  natthi taṁ taṁ kāraṇaṁ paṭicca samuppannattā. Yasmā ca etadevaṁ, tasmā saṅkhārā
  vāpi 5- sassatā natthīti yojanā. Paccayehi saṅkhatattā "saṅkhārā"ti laddhanāme hi
  pañcakkhandhe upādāya bhavasamaññāya saṅkhārāva 6- hutvā sambhūtā jarāmaraṇena ca

  *  *  *  *  *  *
  Footnote: 1 Sī. ayaṁ pāṭho na dissati 2 Sī. evaṁ pabhedo 3 Sī. evañhi bhavo
  4 i. appalokinadhammo 5 i. saṅkhārāpi 6 Ma. saṅkhārā ca
-------------------------------------------------
[page 377]
  Vipariṇamantīti asassatā vipariṇāmadhammā. Tathā hi te "saṅkhārā"ti vuccanti.
  Tenāha uppajjanti ca te khandhā, cavanti aparāparanti. Te bhavapariyāyena
  saṅkhārapariyāyena 1- ca vuttā pañcakkhandhā yathāpaccayaṁ aparāparaṁ uppajjanti,
  uppannā ca jarāya paripīḷitā hutvā cavanti paribhijjantīti attho. Etena "bhavo,
  saṅkhārā"ti ca laddhavohārā pañcakkhandhā udayabbayasabhāvāti dasseti. Yasmā
  tilakkhaṇaṁ āropetvā saṅkhāre sammasantassa tayopi bhavā ādittaṁ viya saṅkhate 2-
  ādīnavaṁ dosaṁ pageva vipassanāpaññāya jānitvā aniccalakkhaṇehi diṭṭhā saṅkhārā
  dukkhānattā vibhūtatarā upaṭṭhahanti, tenāha bhagavā "yadaniccaṁ taṁ dukkhaṁ, yaṁ dukkhaṁ
  tadanattā"ti. 3-
       Yasmā tilakkhaṇaṁ āropetvā saṅkhāre sammasantassa tayopi bhavā ādittaṁ
  viya agāraṁ sappaṭibhayā 4- upaṭṭhahanti, tasmā āha "bhavenamhi anatthiko"ti. Evaṁ
  pana sabbaso bhavehi vinivattiyamānassa kāmesu apekkhāya 5- lesopi na sambhavatiyeva,
  tenāha "nissaṭo sabbakāmehī"ti, amhīti yojanā. Mānusehi viya dibbehipi
  kāmehi nivattitacittosmīti attho. Patto me āsavakkhayoti yasmā evaṁ
  suparimajjitasaṅkhāro bhavesu suparidiṭṭhādīnavo kāmesu ca anāsattamānaso 6- tasmā
  sūlamatthake nisinnenāpi me mayā patto adhigato āsavakkhayo nibbānaṁ arahattañcāti.
  Aññehi ca sabrahmacārīhi appattamānasehi tadadhigamāya ussāho karaṇīyoti bhikkhūnaṁ
  ovādamadāsi.
                     Uttarattheragāthāvaṇṇanā niṭṭhitā.
                           ------------

  *  *  *  *  *  *
  Footnote: 1 Sī. ayaṁ pāṭho na dissati 2 Sī.,i. saṅkhataṁ 3 saṁ.khandha. 17/15/19 yadaniccasutta
  4 Sī.,i.,Ma. sappaṭibhayaṁ 5 i.,Ma. anapekkhāya 6 Sī.,i. anāvattamānaso
-------------------------------------------------
[page 378]
                 259. 2. Piṇḍolabhāradvājattheragāthāvaṇṇanā
       nayadaṁ anayenātiādikā āyasmato piṇḍolabhāradvārajattherassa gāthā. Kā
  uppatti?
       ayaṁ kira padumuttarassa bhagavato kāle sīhayoniyaṁ nibbattitvā pabbataguhāyaṁ
  viharati. Bhagavā tassa anuggahaṁ kātuṁ gocarāya pakkantakāle sayanaguhaṁ pavisitvā
  nirodhaṁ samāpajjitvā nisīdi. Sīho gocaraṁ gahetvā nivatto guhādvāre bhagavantaṁ
  disvā haṭṭhatuṭṭho jalajathalajapupphehi pūjaṁ katvā cittaṁ pasādento bhagavato
  ārakkhatthāya araññe vālamige apanetuṁ tīsu velāsu sīhanādaṁ nadanto buddhagatāya
  satiyā aṭṭhāsi. Yathā paṭhamadivasaṁ, evaṁ sattāhaṁ pūjesi. Bhagavā sattāhaccayena
  nirodhā vuṭṭhahitvā "vattissati imassa ettako upanissayo"ti tassa passantasseva
  ākāsaṁ pakkhanditvā vihārameva gato. Sīho pālileyyakahatthī viya buddhaviyogadukkhaṁ
  adhivāsetuṁ asakkonto kālaṁ katvā haṁsavatīnagare mahābhogakule nibbattitvā
  vayappatto nagaravāsīhi saddhiṁ vihāraṁ gato dhammadesanaṁ sutvā sattāhaṁ mahādānaṁ
  pavattetvā yāvajīvaṁ puññāni katvā aparāparaṁ devamanussesu saṁsaranto amhākaṁ bhagavato
  kāle kosambiyaṁ rañño 1- udenassa 2- purohitaputto hutvā nibbatti bhāradvājo
  nāma nāmena. 3- So vayappatto tayo vede uggahetvā pañca māṇavakasatāni
  mante vācento mahagghasabhāvena ananurūpācārattā 4- tehi pariccajjanto rājagahaṁ
  gantvā bhagavato bhikkhusaṁghassa ca lābhasakkāraṁ disvā sāsane pabbajitvā bhojane
  amattaññū hutvā vicaranto satthārā upāyena mattaññutāya patiṭṭhāpito vipassanaṁ
  paṭṭhapetvā na cirasseva chaḷabhiñño ahosi. Tena vuttaṁ apadāne 5- :-

  *  *  *  *  *  *
  Footnote: 1 Sī. kosambiyarañño 2 chaṂa. utenassa 3 Sī.,i. nibbatti, tassa bhāradvājoti
 nāmaṁ ahosi 4 Sī. durūpacārattā 5 khu.apa. 33/90/137 piyālaphaladāyakattherāpadān(syā)
-------------------------------------------------
[page 379]
           "migaluddo 1- Pure āsiṁ vivane 2- vicaraṁ tadā
            addasaṁ virajaṁ buddhaṁ sabbadhammāna pāraguṁ.
            Piyālaphalamādāya buddhaseṭṭhassadāsahaṁ
            puññakkhettassa vīrassa pasanno sehi pāṇibhi.
            Ekatiṁse ito kappe yaṁ phalaṁ adadiṁ tadā
            duggatiṁ nābhijānāmi phaladānassidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Chaḷabhiñño pana hutvā "bhagavato sammukhā yaṁ sāvakehi pattabbaṁ, taṁ mayā
  pattan"ti, bhikkhusaṁghe ca "yassa magge vā phale vā kaṅkhā atthi, so maṁ
  pucchatū"ti sīhanādaṁ nadi. Tena taṁ bhagavā "etadaggaṁ bhikkhave mama sāvakānaṁ
  bhikkhūnaṁ sīhanādikānaṁ yadidaṁ piṇḍolabhāradvājo"ti 3- etadagge ṭhapesi. So ekadivasaṁ
  attano santikaṁ upagataṁ gihikāle sahāyabhūtaṁ macchariṁ micchādiṭṭhibrāhmaṇaṁ
  anukampamāno tassa dānakathaṁ kathetvā tena ca "ayaṁ mama dhanaṁ vināsetukāmo"ti bhakuṭiṁ
  katvāpi "tuyhaṁ ekabhattaṁ demī"ti vutte "taṁ saṁghassa dehi mā mayhan"ti saṁghassa
  pariṇāmesi. Puna brāhmaṇena "ayaṁ maṁ bahūnaṁ dāpetukāmo"ti appaccaye pakāsite
  dutiyadivasaṁ dhammasenāpatinā saṁghagatāya dakkhiṇāya mahapphalabhāvappakāsanena taṁ
  pasādetvā "ayaṁ brāhmaṇo `āhāragedhena maṁ dāne niyojesī'ti maññati,
  āhārassa mayā sabbaso pariññātabhāvaṁ na jānāti, handa naṁ jānāpemī"ti
    [123] "nayidaṁ Anayena jīvitaṁ nāhāro hadayassa santiko
            āhāraṭṭhitiko samussayo iti disvāna carāmi esanaṁ.

  *  *  *  *  *  *
  Footnote: 1 pāli. migaluddho 2 chaṂa. vipine, Sī. pavane 3 aṅ.ekaka. 20/195/23
  etadaggavagga: paṭhamavagga
-------------------------------------------------
[page 380]
     [124] "paṅkoti Hi naṁ avedayuṁ 1- yāyaṁ vandanapūjanā kulesu
            sukhumaṁ sallaṁ durubbahaṁ sakkāro kāpurisena dujjaho"ti
  gāthādvayaṁ abhāsi.
       Tattha nayidaṁ anayena jīvitanti idaṁ mama jīvitaṁ 2- anayena aññāyena
  veḷudānapupphadānādianesanāya na hoti jīvitanikantiyā abhāvato. Nāhāro hadayassa
  santikoti āhāro ca āhariyamāno maggaphalañāṇaṁ viya hadayassa cittassa santikaro
  na hoti, kevalaṁ pana sajjukaṁ khudāpaṭighātamattaṁ karotīti adhippāyo. Athavā nāhāro
  hadayassa santikoti āhāro rasataṇhāvatthu me hadayassa santiko āsatto na
  hoti rasataṇhāyaeva abhāvato. "santike"tipi Paṭhanti. So hi 3- āhāragiddho
  lābhasakkārappasuto vicarati, tassa āhāro hadayassa santike nāma 4- abhiṇhaṁ
  manasikātabbato. Yo pana pariññātāhāro, so tattha pahīnacchandarāgo, na tassāhāro
  hadayassa santike nāma "kathaṁ nu kho labheyyan"tiādimanasikaraṇasseva abhāvato.
  Yadi hi jīvitanikanti āhārarasataṇhā ca natthi, atha kasmā piṇḍāya carasīti
  anuyogaṁ manasi katvā āha "āhāraṭṭhitiko samussayo, iti disvāna carāmi
  esanan"ti. Āhāro bhojanaṁ ṭhiti ṭhānaṁ paccayo etassāti āhāraṭṭhitiko. "āhāra-
  paṭibaddhavuttiko samussayo kāyo"iti disvāna evaṁ ñatvā imamatthaṁ buddhiyaṁ
  ṭhapetvā carāmi esanaṁ, bhikkhāpariyesanaṁ karomīti attho.
       Paccayanimittaṁ kulāni upasaṅkamanto tattha vandanapūjanāhi lābhasakkārehi ca
  bajjhatīti evaṁ mādisesu na cintetabbanti dassento "paṅko"ti gāthaṁ abhāsi.
  Tassattho:- yā ayaṁ paccayanimittaṁ upagatānaṁ pabbajitānaṁ kulesu gehavāsīsu
  pavattissati guṇasambhāvanā pūjanā ca, yasmā taṁ abhāvitattānaṁ osīdāpanaṭṭhena
  malīnabhāvakaraṇena ca paṅko kaddamoti buddhādayo avedayuṁ abbhaññāsuṁ pavedesuṁ

  *  *  *  *  *  *
  Footnote: 1 pāli. pavedayuṁ (mahācuḷa.) 2 Sī.,i. jīvitaṁ jīvikā 3 Sī.,i. gihī, chaṂa. yohi
  4 Sī. santiko nāma
-------------------------------------------------
[page 381]
  Vā, tasmā sā sappurisānaṁ bandhāya na hoti 1- sakkārāsāya pageva pahīnattā.
  Asappurisassa pana sakkārāsā duviññeyyasabhāvatāya pīḷājananato anto tudanato
  uddharituṁ asakkuṇeyyato ca sukhumaṁ sallaṁ durubbahaṁ. Tatoeva tena sakkāro kāpurisena
  dujjaho durubbaheyyo tassa pahānapaṭipattiyā 2- appaṭipajjanato, sakkārāsāpahānena
  pahīno 3- hotīti. 2- Taṁ sutvā brāhmaṇo there abhippasanno ahosi.
                 Piṇḍolabhāradvājattheragāthāvaṇṇanā niṭṭhitā.
                           -------------
                     260. 3. Valliyattheragāthāvaṇṇanā
       makkaṭo pañcadvārāyantiādikā āyasmato valliyattherassa gāthā. Kā
  uppatti?
       ayampi purimabuddhesu katādhikāro tattha tattha bhave puññāni upacinanto
  ito ekatiṁse kappe kulagehe nibbattitvā viññutaṁ patto ekadivasaṁ kenacideva
  karaṇīyena araññaṁ gato tattha nāradaṁ nāma paccekasambuddhaṁ rukkhamūle vasantaṁ
  disvā pasannamānaso naḷehi sālaṁ katvā tiṇehi chādetvā adāsi. Caṅkamanaṭṭhānañcassa
  sodhetvā vālukā okiritvā adāsi. So tena puññakammena devamanussesu
  saṁsaranto imasmiṁ buddhuppāde sāvatthiyaṁ brāhmaṇamahāsālassa putto hutvā
  nibbatti, valliyotissa nāmaṁ ahosi. So vayappatto yobbanamanuppatto
  indriyavasiko hutvā vicaranto kalyāṇamittasaṁsaggena bhagavantaṁ upasaṅkamitvā dhammaṁ
  sutvā paṭiladdhasaddho pabbajitvā vipassanaṁ paṭṭhapetvā na cirasseva arahattaṁ pāpuṇi.
  Tena vuttaṁ apadāne 4- :-

  *  *  *  *  *  *
  Footnote: 1 Sī.,i. tasmā sā āsā sappurisānaṁ buddhādīnaṁ na hoti
  2-2 Sī. paṭipajjanato sakkārāsā pahānena pahīṇā hotīti
  3 Ma. na hīno 4 khu.apa. 33/89/136 naḷakuṭikadāyakattherāpadāna (syā)
-------------------------------------------------
[page 382]
           "himavantassāvidūre Hāriko 1- nāma pabbato
            sayambhū nārado nāma rukkhamūle vasī tadā.
            Naḷāgāraṁ karitvāna tiṇena chādayiṁ ahaṁ
            caṅkamaṁ sodhayitvāna sayambhussa adāsahaṁ.
            Tena kammena sukatena cetanāpaṇidhīhi ca
            jahitvā mānusaṁ dehaṁ tāvatiṁsamagacchahaṁ.
            Tattha me sukataṁ byamhaṁ naḷakuṭikanimmitaṁ
            saṭṭhiyojanamubbedhaṁ tiṁsayojanavitthataṁ.
            Catuddasesu kappesu devaloke ramiṁ ahaṁ
            ekasattatikkhattuñca devarajjamakārayiṁ.
            Catuttiṁsatikkhattuñca cakkavattī ahosahaṁ
            padesarajjaṁ vipulaṁ gaṇanāto asaṅkhiyaṁ.
            Dhammapāsādamāruyha sabbākāravarūpamaṁ 2-
            yadicchakāhaṁ vihare sakyaputtassa sāsane.
            Ekatiṁse ito kappe yaṁ kammamakariṁ tadā
            duggatiṁ nābhijānāmi naḷakuṭiyidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā puthujjanakāle attano cittassa rūpādiārammaṇesu
  yathākāmappavattiyā, 3- idāni ariyamaggena niggahitabhāvassa ca vibhāvanena aññaṁ
  byākaronto:-
     [125] "makkaṭo Pañcadvārāyaṁ kuṭikāyaṁ pasakkiya
            dvārena anupariyeti ghaṭṭayanto muhuṁ muhuṁ.

  *  *  *  *  *  *
  Footnote: 1 chaṂa. hārito 2 pāli. suññāgāravarūpagaṁ, Ma. sabbākāravarūpagaṁ
  3 Sī.,i. yathākāmappavattatāya
-------------------------------------------------
[page 383]
      [126] Tiṭṭha makkaṭa mā dhāvi na hi te taṁ yathā pure
            niggahitosi paññāya neva dūraṁ gamissasī"ti
  gāthādvayaṁ abhāsi.
       Tattha ghaṭṭayantoti attano lolabhāvena rukkhassa aññaṁ sākhaṁ muñcitvā
  aññassa gahaṇena anekavāraṁ tattha rukkhaṁ cālento phalūpabhogamakkaṭo 1- viya tena tena
  cakkhādidvārena rūpādiārammaṇesu aññaṁ muñcitvā aññaṁ gaṇhanto cittasantānassa
  2- samādānavasena niccalaṁ ṭhātuṁ appadānena 3- abhikkhaṇaṁ ghaṭṭayanto cālento
  tasmiṁyeva rūpādiārammaṇe anuparivattati yathākāmaṁ vicarati. Vattamānasamīpatāya cettha
  vattamānavacanaṁ. Evaṁ anupariyanto ca tiṭṭha makkaṭa mā dhāvi tvaṁ cittamakkaṭa
  idāni tiṭṭha mā dhāvi, ito 4- paṭṭhāya te dhāvituṁ na sakkā, tasmā na hi
  te taṁ yathā pure yasmā taṁ attabhāvagehaṁ pubbe viya na te sevitaṁ pihitadvāra-
  bhāvato, kiñca 5- niggahitosi paññāya sayañca idāni maggapaññāya kilesābhi-
  saṅkhārasaṅkhātānaṁ pādānaṁ 6- chedanena accantikaṁ niggahaṁ pattosi, tasmā neva dūraṁ
  gamissasi ito attabhāvato dūraṁ dutiyādiattabhāvaṁ neva gamissasi yāvacarimakacittaṁ-
  eva 7- te gamananti dasseti. "neto Dūran"tipi pāṭho, soevattho.
                     Valliyattheragāthāvaṇṇanā niṭṭhitā.
                          -------------
                    261. 4 Gaṅgātīriyattheragāthāvaṇṇanā
       tiṇṇaṁ me tālapattānantiādikā āyasmato gaṅgātīriyattherassa gāthā. Kā
  uppatti?

  *  *  *  *  *  *
  Footnote: 1 Sī.,i. phalūpago makkaṭo 2 Ma. cittasantānaṁ 3 Sī.,i. appahonto 4 Ma. itova
  5 Sī.,i. kiñci 6 Sī.,i. hi upādānānaṁ 7 Sī. yāvacarimakacittā
-------------------------------------------------
[page 384]
       Ayaṁ kira padumuttarassa bhagavato kāle kulagehe nibbattitvā viññutaṁ patto
  sāsane abhippasanno hutvā bhikkhusaṁghassa pānīyamadāsi. So tena puññakammena devaloke
  nibbattitvā aparāparaṁ puññāni katvā devamanussesu saṁsaranto imasmiṁ buddhup-
  pāde sāvatthiyaṁ aññatarassa gahapatissa putto hutvā nibbatti, "datto"tissa
  nāmaṁ ahosi. So vayappatto gharāvāsaṁ vasanto agamanīyaṭṭhānabhāvaṁ ajānitvā
  vītikkamaṁ katvā puna agamanīyaṭṭhānabhāvaṁ ñatvā saṁvegajāto pabbajitvā taṁ kammaṁ
  jigucchitvā lūkhapaṭipattiṁ anutiṭṭhanto paṁsukūlacīvaraṁ chavasittasadisaṁ mattikāpattañca
  gahetvā gaṅgātīre tīhi tālapattehi kuṭikaṁ katvā vihāsi, tenevassa gaṅgātīriyoti
  samaññā ahosi. So "arahattaṁ appatvā na kenaci sallapissāmī"ti cittaṁ adhiṭṭhāya
  paṭhamaṁ saṁvaccharaṁ tuṇhībhūto vacībhedaṁ akarontova vihāsi. Dutiye saṁvacchare gocaragāme
  aññatarāya itthiyā "mūgo nu kho no"ti vīmaṁsitukāmāya patte khīraṁ āsiñcantiyā
  hatthavikāre katepi okirite "alaṁ bhaginī"ti vācaṁ nicchari. 1- Tatiye pana saṁvacchare
  antaravasseva ghaṭayanto vāyamanto arahattaṁ pāpuṇi. Tena vuttaṁ apadāne 2- :-
           "padumuttarabuddhassa bhikkhusaṁghe anuttare
            pasannacitto sumano pānīghaṭamapūrayiṁ.
            Pabbatagge dumagge vā ākāse vātha bhūmiyaṁ
            yadā pānīyamicchāmi khippaṁ nibbattate maMa.
            Satasahasse ito 3- kappe yaṁ dānamadadiṁ tadā
            duggatiṁ nābhijānāmi dakadānassidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahā pana hutvā attano pubbabhāgapaṭipattiyā vibhāvanamukhena aññaṁ byākaronto:-

  *  *  *  *  *  *
  Footnote: 1 Sī. vācā nicchāritā 2 khu.apa. 33/87/131 udakadāyakattherāpadāna (syā)
  3 chaṂa. satasahassito
-------------------------------------------------
[page 385]
     [127] "tiṇṇaṁ Me tālapattānaṁ gaṅgātīre kuṭī katā
            chavasittova me patto paṁsukūlañca cīvaraṁ.
    [128] Dvinnaṁ antaravassānaṁ ekavācā 1- me bhāsitā
            tatiye antaravassamhi tamokkhandho 2- padālito"ti
  gāthādvayaṁ abhāsi.
       Tattha tiṇṇaṁ me tālapattānaṁ, gaṅgātīre kuṭī katāti tālarukkhato
  patitehi tīhi tālapaṇṇehi mayhaṁ vassanapariharaṇatthaṁ 3- gaṅgāya nadiyā tīre kuṭikā
  katā. Tena attano senāsanasantosaṁ dasseti. Vuttaṁ hi dhammasenāpatinā:-
           "pallaṅkena nisinnassa jaṇṇuke nābhivassati 4-
            alaṁ phāsuvihārāya pahitattassa bhikkhuno"ti. 5-
       "tālapattīnan"tipi Pāṭho, soevattho. Chavasittova me pattoti mayhaṁ patto
  chavasittasadiso, matānaṁ khīrasecanakuṇḍasadisoti 6- attho. Paṁsukūlañca cīvaranti cīvarañca
  me antarāmaggasusānādīsu 7- chaḍḍitānantakehi 8- kataṁ paṁsukūlaṁ. Padadvayena parikkhāra-
  santosaṁ dasseti.
       Dvinnaṁ antaravassānanti dvīsu antaravassesu, pabbajitato arahattamappatta-
  saṁvaccharesu. Ekavācā me bhāsitāti ekā "alaṁ bhaginī"ti khīrapaṭikkhepavācāeva
  mayā vuttā, añño tattha vacībhedo nāhosi. Tena ukkaṁsagataṁ kāyavacīsaṁyamaṁ dasseti.
  Tatiye antaravassamhīti tatiyassa saṁvaccharassa abbhantare, tasmiṁ aparipuṇṇeyeva.
  Tamokkhandho padālitoti aggamaggena tamokkhandho bhinno, avijjānusayo

  *  *  *  *  *  *
  Footnote: 1 chaṂa. ekā vācā 2 chaṂa. tamokhandho 3 Sī. vassānaṁ pariharaṇatthaṁ
  4 Sī.,i.,Ma. nātivassati 5 khuṭhera. 26/985/395 sārīputtattheragāthā,
  milinada. 1/348 gadrabhaṅgapañha (parivattitapotthaka) 6 i....kuṇḍisadiso
  7 chaṂa. antaramagga... 8 chaṂa. chaḍḍitanantakehi
-------------------------------------------------
[page 386]
  Samucchinnoti attho. Tena tadekaṭṭhatāya sabbakilesānaṁ anavasesappahānaṁ vadati.
                    Gaṅgātīriyattheragāthāvaṇṇanā niṭṭhitā.
                         ----------------
                     262. 5. Ajinattheragāthāvaṇṇanā
       api ce hoti tevijjotiādikā āyasmato ajinattherassa gāthā. Kā
  uppatti?
       ayampi purimabuddhesu katādhikāro tattha tattha bhave puññāni upacinanto
  buddhasuññe loke kulagehe nibbattitvā viññutaṁ patto kenacideva karaṇīyena
  araññaṁ gato tattha sucintitaṁ nāma paccekasambuddhaṁ ābādhena pīḷitaṁ nisinnaṁ
  disvā upasaṅkamitvā vanditvā bhesajjatthāya 1- pasannamānaso ghaṭamaṇḍaṁ adāsi.
  So tena puññakammena devaloke nibbattitvā aparāparaṁ puññāni katvā sugatīsuyeva
  saṁsaranto imasmiṁ buddhuppāde sāvatthiyaṁ aññatarassa daliddabrāhmaṇassa gehe
  paṭisandhiṁ gaṇhi. Taṁ vijāyanakāle ajinacammena sampaṭicchiṁsu. Tenassa ajinotveva
  nāmaṁ akaṁsu. So bhogasaṁvattaniyassa kammassa akatattā daliddakule nibbatto
  vayappattopi appannapānabhojano hutvā vicaranto jetavanapaṭiggahaṇe buddhānubhāvaṁ
  disvā paṭiladdhasaddho pabbajitvā vipassanāya kammaṁ karonto na cirasseva chaḷabhiñño
  ahosi. Tena vuttaṁ apadāne 2- :-
           "sucintitaṁ bhagavantaṁ lokajeṭṭhaṁ narāsabhaṁ
            upaviṭṭhaṁ mahāraññaṁ vātābādhena pīḷitaṁ.
            Disvā cittaṁ pasādetvā ghaṭamaṇḍamupānayiṁ 3-

  *  *  *  *  *  *
  Footnote: 1 Ma. bhesajjaṁ datvā 2 khu.apa. 33/16/32 ghaṭamaṇḍadāyakattherāpadāna (syā)
  3 Sī. upādāyiṁ
-------------------------------------------------
[page 387]
            Katattā apacitattā 1- ca gaṅgā bhāgīrathī ayaṁ. 2-
            Mahāsamuddā cattāro ghaṭaṁ sampajjare mama
            ayañca paṭhavī ghorā appamāṇā asaṅkhiyā.
            Mama saṅkappamaññāya bhavate 3- madhusakkarā
            catuddisā 4- ime rukkhā pādapā dharaṇīruhā.
            Mama saṅkappamaññāya kapparukkhā bhavanti te
            paññāsakkhattuṁ devindo devarajjamakārayiṁ.
            Ekapaññāsakkhattuñca cakkavattī ahosahaṁ
            padesarajjaṁ vipulaṁ gaṇanāto asaṅkhiyaṁ.
            Catunnavutito kappe yaṁ dānamadadiṁ tadā
            duggatiṁ nābhijānāmi ghaṭamaṇḍassidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvāpi purimakammanissandena appalābhī appaññātova ahosi.
  Uddesabhattasalākabhattānipi lāmakāneva pāpuṇanti. Kammaphaleneva ca naṁ puthujjanā
  bhikkhū sāmaṇerā ca "appaññāto"ti avamaññanti. Thero te bhikkhū saṁvejento:-
     [129] "api Ce hoti tevijjo maccuhāyī anāsavo
            appaññātoti naṁ bālā avajānanti ajānatā.
    [130] Yo ca kho annapānassa lābhī hotīdha puggalo
            pāpadhammopi ce hoti so nesaṁ hoti sakkato"ti
  gāthādvayaṁ abhāsi.

  *  *  *  *  *  *
  Footnote: 1 chaṂa. ācitattā 2 Sī. bhāvitattā ca, taṁ me bhāgīrathī viya, pāli. gaṅgā
  bhāgīrasī ayaṁ 3 Sī. bhavanti 4 chaṂa. cātuddīpā
-------------------------------------------------
[page 388]
       Tattha apīti sambhāvane nipāto. Ceti parikappane. Hotīti bhavati. Tisso
  vijjā etassāti tevijjo. Maccuṁ pajahatīti maccuhāyī. Kāmāsavādīnaṁ abhāvena
  anāsavo. Idaṁ vuttaṁ hoti:- dibbacakkhuñāṇaṁ pubbenivāsañāṇaṁ āsavakkhaya-
  ñāṇanti imāsaṁ tissannaṁ vijjānaṁ adhigatattā tevijjo tatoeva sabbaso
  kāmāsavādīnaṁ parikkhīṇattā anāsavo āyatiṁ punabbhavassa aggahaṇato maraṇābhāvena
  maccuhāyī yadipi hoti, evaṁ santepi appaññātoti naṁ bālā avajānanti yassatthāya
  kulaputtā sammadeva agārasmā anagāriyaṁ pabbajanti, taṁ sadatthaṁ anupāpuṇitvā ṭhitampi
  naṁ uttamaṁ purisaṁ "dhutavādo bahussuto dhammakathiko"ti uppannalābhassa 1- abhāvato
  "na paññāto na pākaṭo"ti bālā dummedhapuggalā avajānanti, kasmā? ajānatā
  ajānanakāraṇā guṇānaṁ ajānanameva 2- tattha kāraṇanti dasseti.
       Yathā ca guṇānaṁ ajānanato bālā lābhagarutāya sambhāvanīyampi avajānanti,
  evaṁ guṇānaṁ 3- ajānanato lābhagarutāya evaṁ avajānitabbampi sambhāventīti dassento
  dutiyaṁ gāthaṁ āha. Tattha yoti aniyamavacanaṁ. Casaddo byatireke, tena yathāvuttapuggalato
  imassa puggalassa vuccamānaṁyeva visesaṁ janeti. Khoti avadhāraṇe. Annapānassāti
  nidassanamattaṁ. Lābhīti lābhavā. Idhāti imasmiṁ loke. Jarāmaraṇehi tassa tassa
  sattāvāsassa pūraṇato galanato ca puggalo. Pāpadhammoti lāmakadhammo. Ayañhettha
  attho:- yo pana puggalo cīvarādipaccayamattasseva lābhī hoti, na jhānādīnaṁ,
  so pāpicchatāya dussīlabhāvena hīnadhammopi samāno idha imasmiṁ loke bālānaṁ
  lābhagarutāya sakkato garukato hotīti.
                      Ajinattheragāthāvaṇṇanā niṭṭhitā.

  *  *  *  *  *  *
  Footnote: 1 Ma. uppajjanalābhassa 2 Ma. ajānatā guṇānaṁ ajānanameva 3 Ma. aguṇānaṁ
-------------------------------------------------
[page 389]
                    263. 6. Meḷajinattheragāthāvaṇṇanā
       yadāhaṁ dhammamassosintiādikā āyasmato meḷajinattherassa gāthā. Kā
  uppatti?
       ayampi purimabuddhesu katādhikāro tattha tattha bhave puññāni upacinanto
  sumedhassa bhagavato kāle kulagehe nibbattitvā viññutaṁ patto ekadivasaṁ bhagavantaṁ
  piṇḍāya gacchantaṁ disvā pasannamānaso madhuraṁ āmodaphalaṁ adāsi. So tena
  puññakammena devamanussesu saṁsaranto imasmiṁ buddhuppāde bārāṇasiyaṁ khattiyakule
  nibbattitvā meḷajinoti laddhanāmo vijjāsippesu nipphattiṁ gato paṇḍito byatto
  disāsu pākaṭo ahosi. So bhagavati bārāṇasiyaṁ isipatane viharante vihāraṁ gantvā
  satthāraṁ upasaṅkamitvā dhammaṁ sutvā paṭiladdhasaddho pabbajitvā vipassanaṁ paṭṭhapetvā
  tadaheva arahattaṁ pāpuṇi. Tena vuttaṁ apadāne 1- :-
           "sahassaraṁsī bhagavā sayambhū aparājito
            vivekā vuṭṭhahitvāna gocarāyābhinikkhami.
            Phalahattho ahaṁ disvā upagacchiṁ narāsabhaṁ
            pasannacitto sumano avaṭaṁ adadiṁ phalaṁ.
            Catunnavute ito 2- kappe yaṁ phalaṁ adadiṁ tadā
            duggatiṁ nābhijānāmi phaladānassidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā aparabhāge bhikkhūhi "āvuso kiṁ tayā uttarimanussadhammo
  adhigato"ti puṭṭho sīhanādaṁ nadanto:-

  *  *  *  *  *  *
  Footnote: 1 khu.apa. 33/94/145 avaṭaphaliyattherāpadāna (syā) 2 chaṂa. catunnavutito
-------------------------------------------------
[page 390]
     [131] "yadāhaṁ Dhammamassosiṁ bhāsamānassa satthuno
            na kaṅkhamabhijānāmi sabbaññū aparājite.
    [132] Satthavāhe mahāvīre sārathīnaṁ varuttame
            magge paṭipadāyaṁ vā kaṅkhā mayhaṁ na vijjatī"ti
  gāthādvayaṁ abhāsi.
       Tattha yadāti yasmiṁ kāle. Ahanti attānaṁ niddisati. Dhammanti catusaccadhammaṁ.
  Assosinti suṇiṁ. Satthunoti diṭṭhadhammikādiatthehi veneyyānaṁ sāsanaṭṭhena
  satthuno. Kaṅkhanti saṁsayaṁ. Saṅkhatamasaṅkhatañca anavasesato jānanaṭṭhena sabbaññū.
  Kutocipi parājitābhāvena 1- aparājite. 2- Veneyyasattānaṁ saṁsārakantārato nibbānaṁ
  paṭivāhanaṭṭhena satthavāhe. Idaṁ vuttaṁ hoti:- yato pabhūti ahaṁ satthuno dhammaṁ
  desentassa catusaccadhammaṁ assosiṁ sotadvārānusārena upadhāresiṁ upalabhiṁ, tato
  paṭṭhāya anavasesasaṅkhatāsaṅkhatasammutidhammānaṁ sayambhūñāṇena jānanato sabbaññū 3-
  anāvaraṇadassāvimhi, pañcannampi mārānaṁ abhibhavanato tehi 4- aparājitattā sadevake
  loke appaṭihatadhammacakkattā ca aparājite, veneyyasattānaṁ lobhakantārādito
  vāhanaṭṭhena satthavāhe, mahāvikkantatāya mahāvīre, aññehi duddamānaṁ purisa-
  dammānaṁ saraṇato accantikena damathena 5- damanato sārathīnaṁ pavarabhūte uttame sammā-
  sambuddhe, "buddho nu kho, no nu kho"ti kaṅkhaṁ nābhijānāmi aparapaccaya-
  bhāvato. Tathārūpe desite ariyamagge tadupādāyabhūtāya ca sīlādipaṭipadāya
  "niyyāniko nu kho, na nu kho"ti kaṅkhā vicikicchā na vijjati natthīti. Ettha
  ca ariyadhamme saṁsayābhāvakathanena ariyasaṁghepi saṁsayābhāvo kathitoyevāti daṭṭhabbaṁ
  tattha patiṭaṭhatāya 6- anaññathābhāvatoti.
                    Meḷajinattheragāthāvaṇṇanā niṭṭhitā.

  *  *  *  *  *  *
  Footnote: 1 Sī., Ma. aparājita.... 2 i., Ma. aparājito 3 i. sabbaññu
  4 Sī., i. tehipi 5 Sī., i. damanena 6 chaṂa. patiṭṭhitassa
-------------------------------------------------
[page 391]
                     264. 7. Rādhattheragāthāvaṇṇanā
       yathā agāraṁ ducchannantiādikā āyasmato rādhattherassa gāthā. Kā
  uppatti?
       ayaṁ kira padumuttarassa bhagavato kāle haṁsavatīnagare kulagehe nibbattitvā
  viññutaṁ patto vihāraṁ gantvā satthāraṁ upasaṅkamitvā vanditvā ekamantaṁ
  nisinno satthārā ekaṁ bhikkhuṁ paṭibhāṇeyyakānaṁ aggaṭṭhāne ṭhapiyamānaṁ disvā sayaṁ
  taṁ ṭhānantaraṁ patthetvā mahādānaṁ pavattesi. Satthu uḷārañca pūjaṁ akāsi. So
  evaṁ katapaṇidhāno tato cuto tattha tattha bhave puññāni upacinanto vipassissa
  bhagavato kāle kulagehe nibbattitvā viññutaṁ patto ekadivasaṁ satthāraṁ piṇḍāya
  gacchantaṁ disvā pasannamānaso madhurāni ambaphalāni adāsi. So tena puññakammena
  devaloke nibbattitvā aparāparaṁ puññāni katvā devamanussesu saṁsaranto amhākaṁ
  bhagavato kāle rājagahe brāhmaṇakule nibbattitvā rādhoti laddhanāmo vayappatto
  hutvā gharāvāsaṁ vasanto mahallakakāle puttadārehi apasādito "kiṁ me gharāvāsena,
  pabbajissāmī"ti vihāraṁ gantvā there bhikkhū upasaṅkamitvā pabbajjaṁ yācitvā
  tehi "ayaṁ brāhmaṇo jiṇṇo na sakkoti vattapaṭivattaṁ pūretun"ti paṭikkhitto
  satthu santikaṁ gantvā attano ajjhāsayaṁ pavedetvā satthārā upanissayasampattiṁ
  oloketvā āṇattena dhammasenāpatinā pabbājito vipassanaṁ paṭṭhapetvā na
  cirasseva arahattaṁ pāpuṇi. Tena vuttaṁ apadāne 1- :-
           "suvaṇṇavaṇṇaṁ sambuddhaṁ āhutīnaṁ paṭiggahaṁ
            rathiyaṁ paṭipajjantaṁ pādaphalaṁ adāsahaṁ. 2-
            Ekanavutito kappe yaṁ phalaṁ adadiṁ tadā

  *  *  *  *  *  *
  Footnote: 1 khu.apa. 33/95/146 cāphaliyattherāpadāna (syā) 2 pāli. cāraphalamadāsahaṁ
-------------------------------------------------
[page 392]
            Duggatiṁ nābhijānāmi phaladānassidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā satthu santikāvacaro hutvā vicaranto satthudhammadesanā-
  paṭibhāṇassa paccayabhūtānaṁ paṭibhāṇajānanakānaṁ 1- aggo jāto. Therassa hi diṭṭhi-
  samudācārañca āgamma dasabalassa navanavā 2- dhammadesanā paṭibhāti. Tenāha bhagavā
  "etadaggaṁ bhikkhave mama sāvakānaṁ bhikkhūnaṁ paṭibhāṇeyyakānaṁ yadidaṁ rādho"ti. 3- So
  ekadivasaṁ "ime sattā abhāvanāya rāgena abhibhuyyanti, bhāvanāya sati taṁ 4- natthī"ti
  bhāvanaṁ thomento:-
      [133] 5- "yathā Agāraṁ ducchannaṁ vuṭṭhi samativijjhati
            evaṁ abhāvitaṁ cittaṁ rāgo samativijjhati.
      [134] Yathā agāraṁ succhannaṁ vuṭṭhi na samativijjhati
            evaṁ subhāvitaṁ cittaṁ rāgo na samativijjhatī"ti
  gāthādvayamāha. 5-
       Tattha agāranti yaṁ kiñci gehaṁ. Ducchannanti viraḷacchannaṁ chiddāvachiddaṁ.
  Samativijjhatīti vassavuṭṭhi vinivijjhati. Abhāvitanti taṁ agāraṁ vuṭṭhi viya bhāvanāya
  rahitattā abhāvitaṁ cittaṁ. 6- Rāgo samativijjhatīti na kevalaṁ rāgova, dosamoha-
  mānādayopi 7- sabbakilesā tathārūpaṁ cittaṁ abhivijjhantiyeva. 8- Subhāvitanti samatha-
  vipassanābhāvanāhi suṭṭhu bhāvitaṁ, evarūpaṁ cittaṁ succhannaṁ gehaṁ vuṭṭhi viya
  rāgādayo kilesā ativijjhituṁ na sakkontīti.
                      Rādhattheragāthāvaṇṇanā niṭṭhitā.

  *  *  *  *  *  *
  Footnote: 1 Sī.,i. paṭibhānakānaṁ 2 Sī.,i. na taṁ vinā 3 aṅ.ekaka. 20/233/25 etadaggavagga:
  catutthavagga 4 Sī. sahitaṁ, Ma. patitaṁ 5-5 chaṂa. "yathā agāran"tiādinā gāthādvayamāha
  6 i. cittampi 7 Sī.,Ma. ..ṃohādayopi 8 chaṂa. ativijjhantiyeva
-------------------------------------------------
[page 393]
                     265. 8. Surādhattheragāthāvaṇṇanā
       khīṇā hi mayhaṁ jātītiādikā āyasmato surādhattherassa gāthā. Kā uppatti?
       ayampi purimabuddhesu katādhikāro tattha tattha bhave puññāni upacinanto
  sikhissa bhagavato kāle kulagehe nibbattitvā viññutaṁ patto ekadivasaṁ satthāraṁ
  disvā pasannamānaso mātuluṅgaphalaṁ adāsi. So tena puññakammena devaloke
  nibbattitvā aparāparaṁ puññāni katvā sugatīsuyeva saṁsaranto imasmiṁ buddhuppāde
  anantaraṁ vuttassa rādhattherassa kaniṭṭho hutvā nibbatti, surādhotissa nāmaṁ ahosi.
  So jeṭṭhabhātari rādhe 1- pabbajite sayampi pabbajitvā vipassanāya kammaṁ karonto
  na cirasseva arahattaṁ pāpuṇi. Tena vuttaṁ apadāne 2- :-
           "kaṇikāraṁva jalitaṁ puṇṇamāyeva candimaṁ
            jalantaṁ dīparukkhaṁva addasaṁ lokanāyakaṁ.
            Mātuluṅgaphalaṁ gayha adāsiṁ satthuno ahaṁ
            dakkhiṇeyyassa vīrassa pasanno sehi pāṇibhi.
            Ekatiṁse ito kappe yaṁ phalaṁ adadiṁ tadā
            duggatiṁ nābhijānāmi phaladānassidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā sāsanassa niyyānikabhāvadassanatthaṁ aññaṁ byākaronto:-
     [135] "khīṇā Hi mayhaṁ jāti vusitaṁ jinasāsanaṁ
            pahīno jālasaṅkhāto bhavanetti samūhatā.

  *  *  *  *  *  *
  Footnote:1 i.,Ma. ayaṁ pāṭho na dissati 2 khu.apa.33/96/147 mātuluṅgaphaladāyakattherāpadān(syā)
-------------------------------------------------
[page 394]
     [136] Yassatthāya pabbajito agārasmā anagāriyaṁ
            so me attho anuppatto sabbasaṁyojanakkhayo"ti
  gāthādvayamāha. 1-
       Tattha khīṇāti khayaṁ pariyosānaṁ gatā. Jātīti bhavo bhavanibbatti vā. 2- Vusitaṁ
  jinasāsananti jinassa sammāsambuddhassa sāsanaṁ maggabrahmacariyaṁ vuṭṭhaṁ parivuṭṭhaṁ.
  Pahīno jālasaṅkhātoti sattasantānassa ottharaṇato nissarituṁ appadānato ca
  "jālasaṅkhāto"ti ca laddhanāmā diṭṭhi avijjā ca pahīnā maggena samucchinnā.
  Bhavanetti samūhatāti kāmabhavādikassa bhavassa nayanato pavattanato bhavanettisaññitā
  taṇhā samugghāṭitā. Yassatthāya pabbajitoti yassa atthāya yadatthaṁ ahaṁ agārasmā
  gehato anagāriyaṁ pabbajjaṁ pabbajito upagato. 3- So sabbesaṁ 4- orambhāgiyud-
  dhambhāgiyappabhedānaṁ saṁyojanānaṁ bandhanānaṁ khayabhūto attho nibbānasaṅkhāto
  paramattho arahattasaṅkhāto sadattho ca mayā anuppatto adhigatoti attho.
                     Surādhattheragāthāvaṇṇanā niṭṭhitā.
                          ---------------
                     266. 9. Gotamattheragāthāvaṇṇanā
       sukhaṁ supantīti āyasmato gotamattherassa gāthā. Kā uppatti?
       ayampi purimabuddhesu katādhikāro tattha tattha bhave vivaṭṭūpanissayaṁ puññaṁ
  upacinanto vipassissa bhagavato kāle kulagehe nibbattitvā viññutaṁ patto ekadivasaṁ
  bhagavantaṁ disvā pasannamānaso āmodaphalamadāsi. So 5- tena puññakammena devaloke

  *  *  *  *  *  *
  Footnote: 1 chaṂa. "khīṇā hi mayhan"tiādinā gāthādvayamāha 2 Sī. bhavanibbattitā
  3 Sī. pabbajiṁ pabbajjaṁ upagato 4 Sī.,i. sabbaso 5 chaṂa. ayaṁ pāṭho na dissati
-------------------------------------------------
[page 395]
  Nibbattitvā aparāparaṁ puññāni katvā sugatīsuyeva saṁsaranto imasmiṁ buddhuppāde
  rājagahe brāhmaṇakule nibbattitvā gotamoti laddhanāmo sattavassikakāle upanayanaṁ
  katvā ratanabhikkhaṁ caritvā sahassaṁ labhitvā taṁ tādise ṭhāne ṭhapetvā vataṁ caranto
  soḷasasattarasavassuddesikakāle akalyāṇamittehi kāmesu parinīyamāno 1- ekissā
  rūpūpajīviniyā taṁ sahassabhaṇḍikaṁ datvā brahmacariyavināsaṁ patvā tāya cassa brahma-
  cārirūpaṁ disvā virattākāre dassite ekarattivāseneva nibbinnarūpo attano
  brahmacariyavināsaṁ dhanajāniñca saritvā "ayuttaṁ mayā katan"ti vippaṭisārī ahosi.
  Satthā tassa hetusampattiṁ cittācārañca 2- ñatvā tassa āsannaṭṭhāne attānaṁ
  dassesi. So satthāraṁ disvā pasannamāno upasaṅkami, tassa bhagavā dhammaṁ desesi.
  So dhammaṁ sutvā paṭiladdhasaddho pabbajanto khuraggeyeva arahattaṁ pāpuṇi. Tena
  vuttaṁ apadāne 3- :-
           "suvaṇṇavaṇṇaṁ sambuddhaṁ āhutīnaṁ paṭiggahaṁ
            rathiyaṁ paṭipajjantaṁ amoraṁ adadiṁ phalaṁ. 4-
            Ekanavute ito 5- kappe yaṁ phalaṁ adadiṁ tadā
            duggatiṁ nābhijānāmi phaladānassidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā jhānasukhena phalasukhena vītināmentaṁ eko gihisahāyo
  upagantvā "āvuso tayā ratanabhikkhāya laddhaṁ pabbajanto kiṁ akāsī"ti pucchi.
  Taṁ sutvā thero "idaṁ nāma katan"ti anācikkhitvā mātugāme dosaṁ pakāsetvā
  attano vītarāgabhāvena 6- aññaṁ byākaronto:-

  *  *  *  *  *  *
  Footnote:1 Sī.,Ma. paritāpiyamāno 2 Ma. cittacārañca 3 khu.apa. 33/98/148 amoraphaliyattherāpadāna
  (syā) 4 chaṂa. āmodamadadiṁ phalaṁ 5 chaṂa. ekanavutito 6 Sī.,i. vītarāgabhāvavibhāvanena
-------------------------------------------------
[page 396]
     [137] 1- "sukhaṁ Supanti munayo ye itthīsu na bajjhare
           sadā ve rakkhitabbāsu yāsu saccaṁ sudullabhaṁ.
    [138] Vadhaṁ carimha te kāma anaṇā dāni te mayaṁ
           gacchāma dāni nibbānaṁ yattha gantvā na socatī"ti
  gāthādvayamāha. 1-
       Tattha sukhaṁ supanti munayo, ye itthīsu na bajjhareti ye itthīsu visayabhūtāsu
  nimittabhūtāsu vā rāgabandhanena na bajjhanti, te munayo 2- tapassino saṁyatindriyā
  sukhaṁ supanti sukhaṁ viharanti, natthi tesaṁ dukkhanti adhippāyo. "supantī"ti Hi
  nidassanamattametaṁ. Sadā ve rakkhitabbāsūti ekaṁsena sabbakālaṁ rakkhitabbāsu. Itthiyo
  hi sattabhūmike nippurise pāsāde uparibhūmiyaṁ vasāpetvāpi, kucchiyaṁ
  pakkhipitvāpi na sakkā rakkhituṁ, tasmā tā kiṭṭhādigāviyo 3- viya sabbakālaṁ
  rakkhaṇīyā honti. Bahucittatāya vā sāmikena vatthālaṅkārānuppadānādinā
  cittaññathattato sabbakālaṁ rakkhitabbā. 4- Sarīrasabhāvaṁ vā 5- mālāgandhādīhi
  paṭicchādanavasena rakkhitabbacittatāya rakkhitabbāti. 6- Yāsu saccaṁ sudullabhanti yāsu
  saccavacanaṁ laddhuṁ na sakkā, itthiyo hi aggimpi pavisanti, visampi khādanti,
  satthampi āharanti, ubbandhitvāpi kālaṁ karonti, na pana sacce ṭhātuṁ sakkonti.
  Tasmā evarūpā itthiyo vajjetvā ṭhitā munayo sukhitā vatāti 7- dasseti.
       Idāni yassa appahīnattā evarūpāsu itathīsupi bajjhanti, tassa kāmassa
  attano suppahīnataṁ accantaniṭṭhitatañca dassento dutiyaṁ gāthamāha. Vadhaṁ carimha
  te kāmāti ambho kāma tava vadhaṁ accantasamucchedaṁ ariyamaggena carimha, "vadhaṁ
  carimhase"tipi pāṭho, vadhāya pahānāya maggabrahmacariyaṁ acarimhāti attho. Anaṇā

  *  *  *  *  *  *
  Footnote: 1-1 chaṂa. "sukhaṁ supantī"tiādinā gāthādvayamāha 2 Sī. te sekhamunayo
  3 Sī. ...bhāgiyo, i.,Ma. ...bhogiyo 4 Sī.,i. rakkhitā vā, Ma. rakkhitaṁ vā
  5 Sī. sarīrasabhāgā vā 6 Sī. rakkhitabbāti sadā ve rakkhitabbā 7 Sī. sukhitāti
-------------------------------------------------
[page 397]
  Dāni te mayanti idāni aggamaggapattito 1- paṭṭhāya iṇabhāvakarāya pahīnattā kāma
  te anaṇā mayaṁ, na tuyhaṁ iṇaṁ dhāreMa. Avītarāgo hi rāgassa vase 2- vattanato
  tassa iṇaṁ dhārento viya hoti, vītarāgo pana taṁ atikkamitvā paramena cittissariyena
  samannāgato. Anaṇattāeva 3- gacchāma dāni nibbānaṁ, yattha gantvā na socati
  yasmiṁ nibbāne gamanahetu sabbaso sokahetūnaṁ abhāvato na socati, taṁ anupādisesa-
  nibbānameva idāni gacchāma anupāpuṇāmāti attho.
                     Gotamattheragāthāvaṇṇanā niṭṭhitā.
                          --------------
                     267. 10. Vasabhattheragāthāvaṇṇanā
       pubbe hanati attānanti āyasmato vasabhattherassa gāthā. Kā uppatti?
       ayampi purimabuddhesu katādhikāro tattha tattha bhave puññāni upacinanto
  buddhasuññe loke brāhmaṇakule nibbattitvā vayappatto brāhmaṇānaṁ vijjā-
  sippesu nipphattiṁ gantvā nekkhammajjhāsayatāya gharāvāsaṁ pahāya tāpasapabbajjaṁ
  pabbajitvā cuddasasahassatāpasaparivāro himavantassa avidūre samagge nāma 4- pabbate
  assamaṁ kāretvā vasanto jhānābhiññāyo nibbattetvā tāpasānaṁ ovādānu-
  sāsaniyo dento 5- ekadivasaṁ evaṁ cintesi "ahaṁ kho dāni imehi tāpasehi sakkato
  garukato pūjito viharāmi, mayā pana pūjetabbo na upalabbhati, dukkho kho panāyaṁ loke 6-
  yadidaṁ agaruvāso"ti. Evaṁ pana cintetvā purimabuddhesu katādhikāratāya purimabuddhānaṁ
  cetiye attanā kataṁ pūjāsakkāraṁ anussaritvā "yannūnāhaṁ purimabuddhe uddissa
  pulinacetiyaṁ katvā pūjaṁ kareyyan"ti haṭṭhatuṭṭho iddhiyā pulinathūpaṁ

  *  *  *  *  *  *
  Footnote: 1 Sī., i. aggamagguppattito 2 Sī., i. vasaṁ 3 Sī. animittāeva
  4 Sī. samagga nāma 5 i. niyojento 6 i. loko
-------------------------------------------------
[page 398]
  Suvaṇṇamayaṁ māpetvā suvaṇṇamayādīhi tisahassamattehi 1- pupphehi devasikaṁ pūjaṁ
  karonto yāvatāyukaṁ puññāni katvā aparihīnajjhāno kālaṁ katvā brahmaloke
  nibbatto. Tatthapi yāvatāyukaṁ ṭhatvā tato cuto tāvatiṁse 2- nibbattitvā aparāparaṁ
  devamanussesu saṁsaranto imasmiṁ buddhuppāde vesāliyaṁ licchavirājakule
  nibbattitvā vasabhoti laddhanāmo vayappatto bhagavato vesāligamane buddhānubhāvaṁ disvā
  paṭiladdhasaddho pabbajitvā vipassanaṁ paṭṭhapetvā na cirasseva arahattaṁ pāpuṇi.
  Tena vuttaṁ apadāne 3- :-
           "himavantassāvidūre samaggo 4- nāma pabbato
            assamo sukato mayhaṁ paṇṇasālā sumāpitā.
            Nārado nāma nāmena jaṭilo uggatāpano
            catuddasasahassāni sissā paricaranti maṁ.
            Paṭisallīnako santo evaṁ cintesahaṁ tadā
            mahājanā maṁ pūjenti 5- nāhaṁ pūjemi kiñcanaṁ. 6-
            Na me ovādako atthi vattā koci na vijjati
            anācariyupajjhāyo vane vāsaṁ upemahaṁ.
            Upāsamāno yamakaṁ 7- garucittaṁ upaṭṭhahe 8-
            so me ācariyo natthi vanavāso niratthako.
            Āyāgaṁ me gavesiyaṁ 9- garubhāvaniyaṁ tathā
            sāvassayo vasissāmi na koci garahissati.
            Uttānakūlā nadikā supatitthā manoramā
            saṁsuddhapulinākiṇṇā avidūre mamassamaṁ.
            Nadiṁ amarikaṁ 10- nāma upagantvānahaṁ tadā
            saṅkaḍḍhitvāna 11- pulinaṁ akaṁ pulinacetiyaṁ.

  *  *  *  *  *  *
  Footnote: 1 i.,Ma. tiṁsasahassamattehi 2 i. tāvatiṁsesu 3 khu.apa. 33/88/132
  pulinathūpiyattherāpadāna (syā) 4 pāli. yamako 5 chaṂa. sabbo jano maṁ pūjeti
  6 Sī. kaṁcana 7 chaṂa. yamahaṁ 8 Sī.upaṭṭhape 9 chaṂa. gavesissaṁ
  10 Sī. apadikaṁ, Ma. amarikaṁ 11 chaṂa. saṁvaḍḍhayitvā
-------------------------------------------------
[page 399]
            Ye te ahesuṁ sambuddhā bhavantakaraṇā munī
            tesaṁ etādiso thūpo taṁ nimittaṁ karomahaṁ.
            Karitvā pulinaṁ thūpaṁ sovaṇṇaṁ māpayiṁ ahaṁ.
            Soṇṇakiṅkaṇipupphāni sahasse tīṇi pūjayiṁ.
            Sāyapātaṁ namassāmi pītijāto 1- katañjalī
            sammukhā viya sambuddhaṁ vandiṁ pulinacetiyaṁ.
            Yadā kilesā jāyanti vitakkā gehanissitā
            sarāmi sukataṁ thūpaṁ paccavekkhāmi tāvade.
            Upanissāya vihariṁ 2- satthavāhaṁ vināyakaṁ
            kilese saṁvareyyāsi 3- na yuttaṁ tava mārisa.
            Saha āvajjite thūpe gāravaṁ hoti me tadā
            kuvitakke vinodesiṁ nāgo tuttaṭṭito yathā.
            Evaṁ viharamānaṁ maṁ maccurājābhimaddatha
            tattha kālaṅkato santo brahmalokamagacchahaṁ.
            Yāvatāyuṁ vasitvāna tidive upapajjahaṁ
            asītikkhattuṁ devindo devarajjamakārayiṁ.
            Satānaṁ tīṇikkhattuñca cakkavattī ahosahaṁ.
            Padesarajjaṁ vipulaṁ gaṇanāto asaṅkhiyaṁ.
            Soṇṇakiṅkaṇipupphānaṁ vipākaṁ anubhomahaṁ
            bāvīsatisahassāni 4- parivārenti maṁ bhave.
            Thūpassa pariciṇṇattā rajojallaṁ na limpati
            gatte sedā na muccanti suppabhāso bhavāmahaṁ.
            Aho me sukato thūpo sudiṭṭhāmarikā nadī 5-

  *  *  *  *  *  *
  Footnote: 1 chaṂa. vedajāto 2 chaṂa. viharaṁ 3 chaṂa. saṁvaseyyāsi
  4 chaṂa. dhātīsatasahassāni 5 Sī. parikhānadī
-------------------------------------------------
[page 400]
            Thūpaṁ katvāna pulinaṁ pattomhi acalaṁ padaṁ.
            Kusalaṁ kattukāmena jantunā sāragāhinā
            natthi khettaṁ akhettaṁ vā paṭipattīva sārakā. 1-
            Yathāpi balavā poso aṇṇavaṁ taritussaho 2-
            parittaṁ kaṭṭhamādāya pakkhandeyya mahāsaraṁ.
            Imāhaṁ kaṭṭhaṁ nissāya tarissāmi mahodadhiṁ
            ussāhena vīriyena tareyya udadhiṁ naro.
            Tatheva me kataṁ kammaṁ parittaṁ thokakañca yaṁ 3-
            taṁ kammaṁ upanissāya saṁsāraṁ samatikkamiṁ.
            Pacchime bhave sampatte sukkamūlena codito
            sāvatthiyaṁ pure 4- jāto mahāsāle suaḍḍhake.
            Saddhā 5- mātāpitā mayhaṁ buddhassa saraṇaṁ gatā
            ubho diṭṭhasutā 6- ete anuvattanti sāsanaṁ.
            Bodhipapaṭikaṁ gayha soṇṇathūpamakārayuṁ
            sāyapātaṁ namassanti sakyaputtassa sammukhā.
            Uposathamhi divase soṇṇathūpaṁ vinīharuṁ
            buddhassa vaṇṇaṁ kittentā tiyāmaṁ vītināmayuṁ.
            Samā 7- disvānahaṁ thūpaṁ sariṁ pulinacetiyaṁ
            ekāsane nisīditvā arahattamapāpuṇiṁ.
            Gavesamāno taṁ dhīraṁ dhammasenāpatiddasaṁ
            agārā nikkhamitvāna pabbajiṁ tassa santike.
            Jātiyā sattavassena arahattamapāpuṇiṁ
            upasampādayī buddho guṇamaññāya cakkhumā.

  *  *  *  *  *  *
  Footnote: 1 chaṂa. sādhakā 2 chaṂa. taritussahe 3 Sī. taṁ 4 Sī. kule
  5 Sī. sabbe 6 chaṂa. diṭṭhapadā 7 chaṂa. saha
-------------------------------------------------
[page 401]
            Dārakeneva santena kiriyaṁ niṭṭhitaṁ mayā 1-
            kataṁ me karaṇīyajja sakyaputtassa sāsane.
            Sabbaverabhayātīto sabbasaṅgātigo isi
            sāvako te mahāvīra soṇṇathūpassidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā dāyakānuggahaṁ karonto tehi upanīte paccaye na
  paṭikkhipati, yathāladdheyeva paribhuñjati. Taṁ puthujjanā "ayaṁ kāyadaḷhibahulo arakkhita-
  citto"ti maññamānā avamaññanti. Thero taṁ agaṇentova viharati. Tassa pana
  avidūre aññataro kuhakabhikkhu pāpiccho samāno appiccho viya santuṭṭho viya
  attānaṁ dassento lokaṁ vañcento viharati. Mahājano taṁ arahantaṁ viya sambhāveti.
  Athassa sakko devānamindo taṁ pavattiṁ ñatvā theraṁ upasaṅkamitvā "bhante kiṁ
  nāma kuhako karotī"ti pucchi. Thero pāpicchaṁ garahanto:-
     [139] "pubbe Hanati attānaṁ pacchā hanati so pare
            suhataṁ hanti attānaṁ vītaṁseneva pakkhimā.
     [140] Na brāhmaṇo bahivaṇṇo antovaṇṇo hi brāhmaṇo
            yasmiṁ pāpāni kammāni sa ve kaṇho sujampatī"ti
  gāthādvayamāha.
       Tattha pubbe hanati attānanti kuhakapuggalo attano kuhakavuttiyā lokaṁ
  vañcento pāpicchatādīhi pāpadhammehi paṭhamameva attānaṁ hanati, attano kusala-
  koṭṭhāsaṁ vināseti. Pacchā hanati so pareti so kuhako paṭhamaṁ tāva vuttanayena
  attānaṁ hantvā pacchā pare yehi "ayaṁ bhikkhu pesalo ariyo"ti vā sambhāventehi
  kārā katā, te hanati tesaṁ kārāni attani katāni amahapphalāni katvā

  *  *  *  *  *  *
  Footnote: 1 Sī. kariyā niṭṭhitā mayā
-------------------------------------------------
[page 402]
  Paccayavināsanena vināseti. Satipi kuhakassa ubhayahanane attahanane pana ayaṁ visesoti
  dassento āha suhataṁ hanti attānanti. So kuhako attānaṁ hananto suhataṁ
  katvā hanti vināseti, yathā kiṁ? vītaṁseneva pakkhimāti, vītaṁsoti dīpakasakuṇo,
  tena. 1- Pakkhimāti sākuṇiko. Yathā tena vītaṁsasakuṇena aññe sakuṇe vañcetvā
  hananto attānaṁ idha lokepi hanati viññugarahasāvajjasabhāvādinā 2-, samparāyaṁ pana
  duggatiparikkilesena hanatiyeva, na pana te sakuṇe pacchā hantuṁ 3- sakkoti, evaṁ
  kuhakopi kohaññena lokaṁ vañcetvā idha lokepi attānaṁ hanati vippaṭisāraviññu-
  garahādīhi, paralokepi duggatiparikkilesehi, na pana te 4- paccayadāyake apāyadukkhaṁ
  pāpeti. Apica kuhako dakkhiṇāya amahapphalabhāvakaraṇeneva dāyakaṁ hanatīti vutto,
  na nipphalabhāvakaraṇena. 5- Vuttaṁ hetaṁ bhagavatā "dussīlassa manussabhūtassa dānaṁ datvā
  sahassaguṇā dakkhiṇā pāṭikaṅkhitabbā"ti. 6- Tenāha "suhataṁ hanti attānan"ti.
       Evaṁ bāhiraparimajjanamatte ṭhitā puggalā suddhā nāma na honti, abbhantara-
  suddhiyāeva pana suddhā hontīti dassento "na brāhmaṇo"ti dutiyaṁ gāthamāha.
  Tassattho:- iriyāpathasaṇṭhapanādibahisampattimattena brāhmaṇo na hoti. Sampatti-
  attho hi idha vaṇṇasaddo. Abbhantare pana sīlādisampattiyā brāhmaṇo hoti
  "bāhitapāpo brāhmaṇo"ti katvā. Tasmā "yasmiṁ pāpāni lāmakāni kammāni
  saṁvijjanti, ekaṁsena so kaṇho nihīnapuggalo"ti sujampati devānaminda jānāhi.
  Taṁ sutvā sakko kuhakabhikkhuṁ tajjetvā "dhamme vattāhī"ti ovaditvā sakaṭṭhānameva
  gato.
                      Vasabhattheragāthāvaṇṇanā niṭṭhitā.
                     Paramatthadīpaniyā theragāthāsaṁvaṇṇanāya
                        paṭhamavaggavaṇṇanā niṭṭhitā.

  *  *  *  *  *  *
  Footnote: 1 Sī. vītaṁsoti pakkhi, sakuṇo, tena 2 Ma. ...sārajja.... 3 Ma. paccahantuṁ
  4 Sī. parikilesehi pana te 5 i.,Ma. ...kāraṇeneva
  6 Ma.upari. 14/379/324 dakkhiṇāvibhaṅgasatta
-------------------------------------------------
[page 403]
                             2. Dutiyavagga
                    268. 1. Mahācundattheragāthāvaṇṇanā
       sussūsāti āyasmato mahācundattherassa gāthā. Kā uppatti?
       ayampi purimabuddhesu katādhikāro tattha tattha bhave puññāni upacinanto
  vipassissa bhagavato kāle kumbhakārakule nibbattitvā viññutaṁ patto kumbhakārakammena
  jīvanto ekadivasaṁ satthāraṁ disvā pasannamānaso ekaṁ mattikāpattaṁ svābhisaṅkhataṁ
  katvā bhagavato adāsi. So tena puññakammena devamanussesu saṁsaranto imasmiṁ
  buddhuppāde magadharaṭṭhe nālakagāme rūpasāriyā brāhmaṇiyā putto sāriputtat-
  therassa kaniṭṭhabhātā hutvā nibbatti, cundotissa nāmaṁ ahosi. So vayappatto
  dhammasenāpatiṁ anupabbajitvā taṁ nissāya vipassanaṁ paṭṭhapetvā ghaṭento vāyamanto
  na cirasseva chaḷabhiñño ahosi. Tena vuttaṁ apadāne 1- :-
           "nagare haṁsavatiyā kumbhakāro ahosahaṁ
            addasaṁ virajaṁ buddhaṁ oghatiṇṇamanāsavaṁ.
            Sukataṁ mattikāpattaṁ buddhaseṭṭhassadāsahaṁ
            pattaṁ datvā bhagavato ujubhūtassa tādino.
            Bhave nibbattamānohaṁ soṇṇathāle labhāmahaṁ
            rūpimaye ca sovaṇṇe taṭṭike ca maṇīmaye.
            Pāṭiyā 2- paribhuñjāmi puññakammassidaṁ phalaṁ
            yasasāva janānañca 3- aggabhūto ca homahaṁ.
            Yathāpi bhaddake khette bījaṁ appampi ropitaṁ

  *  *  *  *  *  *
  Footnote: 1 khu.apa. 33/92/143 ekapattadāyakattherāpadāna (syā)
  2 chaṂa. pātiyo 3 chaṂa. yasānañca dhanānañca
-------------------------------------------------
[page 404]
            Sammādhāraṁ pavecchante 1- phalaṁ toseti kassakaṁ.
            Tathevidaṁ pattadānaṁ buddhakhettamhi ropitaṁ
            pītidhāre pavassante phalaṁ maṁ 2- tosayissati.
            Yāvatā khettā vijjanti saṁghāpi ca gaṇāpi ca
            buddhakhettasamo natthi sukhado sabbapāṇinaṁ.
            Namo te purisājañña namo te purisuttama
            ekapattaṁ daditvāna pattomhi acalaṁ padaṁ.
            Ekanavute ito 3- kappe yaṁ pattamadadiṁ tadā
            duggatiṁ nābhijānāmi pattadānassidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Chaḷabhiñño pana hutvā attanā paṭiladdhasampattiyā kāraṇabhūtaṁ garupanissayaṁ
  vivekavāsañca 4- kittento:-
     [141] "sussūsā Sutavaḍḍhanī sutaṁ paññāya vaḍḍhanaṁ
            paññāya atthaṁ jānāti ñāto attho sukhāvaho.
             [142] Sevetha pantāni 5- senāsanāni
                   careyya saṁyojanavippamokkhaṁ
                   sace ratiṁ nādhigaccheyya tattha
                   saṁghe vase rakkhitatto satīmā"ti
  gāthādvayaṁ abhāsi.
       Tattha sussūsāti sotabbayuttassa sabbasutassa sotumicchā, garusannivāsopi.
  Diṭṭhadhammikādibhedaṁ hi atthaṁ sotumicchantena 6- kalyāṇamitte upasaṅkamitvā

  *  *  *  *  *  *
  Footnote: 1 Sī. sammādhāre pavassante 2 pāli. me 3 chaṂa. ekanavutito
  4 Ma. vivekāvāsañca 5 Sī. panthāni 6 Sī. sotumicchanto
-------------------------------------------------
[page 405]
  Vattakaraṇena payirupāsitvā 1- yadā te payirupāsanāya ārādhitacittā kañci
  upanisīditukāmā honti, atha ne upanisīditvā adhigatāya sotumicchāya ohitasotena
  sotabbaṁ hotīti garusannivāsopi sussūsāhetutāya "sussūsā"ti vuccati. Sā panāyaṁ
  sussūsā saccapaṭiccasamuppādādipaṭisaṁyuttaṁ sutaṁ taṁsamaṅgino puggalassa vaḍḍheti
  brūhetīti sutavaḍḍhanī, bāhusaccakārīti attho. Sutaṁ paññāya vaḍḍhananti yaṁ taṁ
  "sutadharo sutasannicayo"ti, 2- "idhekaccassa bahukaṁ sutaṁ hoti suttaṁ geyyaṁ
  veyyākaraṇan"ti 3- ca evamādinā nayena vuttaṁ bāhusaccaṁ, taṁ
  akusalappahānakusalādhigamanahetubhūtaṁ paññaṁ vaḍḍhetīti sutaṁ paññāya vaḍḍhanaṁ, vuttañhetaṁ
  bhagavatā:-
             "sutāvudho kho bhikkhave ariyasāvako akusalaṁ pajahati, kusalaṁ bhāveti,
       sāvajjaṁ pajahati, anavajjaṁ bhāveti, suddhaṁ attānaṁ pariharatī"ti. 4-
       Paññāya atthaṁ jānātīti bahussuto sutamayañāṇe ṭhito taṁ paṭipattiṁ paṭipajjanto
  sutānusārena atthūpaparikkhāya dhammanijjhānena bhāvanāya ca lokiyalokuttarabhedaṁ
  diṭṭhadhammādivibhāgaṁ dukkhādivibhāgañca atthaṁ yathābhūtaṁ pajānāti ca paṭivijjhati ca,
  tenāha bhagavā:-
          "sutassa yathāpariyattassa atthamaññāya dhammamaññāya dhammānudhammapaṭipanno
       hotī"ti. 3-
          "dhatānaṁ 5- Dhammānaṁ atthaṁ upaparikkhati, atthaṁ upaparikkhato dhammā
       nijjhānaṁ khamanti, dhammanijjhānakkhantiyā sati chando jāyati, chandajāto
       ussahati, ussahitvā tuleti, tulayitvā padahati, pahitatto samāno kāyena
       ceva paramasaccaṁ sacchikaroti, paññāya ca naṁ ativijjha passatī"ti 6- ca.

  *  *  *  *  *  *
  Footnote: 1 Sī. payirupāsanti 2 Maṃū. 12/339/301 mahāgosiṅgasutta, aṅ.catukka. 21/22/26
  dutiyauruvelasutta, aṅ.sattaka. 23/6/5 dhanavagga (syā)
  3 aṅ.catukka. 21/6/8 appassutasutta 4 aṅ.sattaka. 23/64/111 mahāvagga (syā)
  5 Ma. dhātānaṁ 6 MaṂa. 13/432/420 caṅkīsutta
-------------------------------------------------
[page 406]
       Ñāto attho sukhāvahoti yathāvutto diṭṭhadhammikādiattho ceva dukkhādiattho
  ca yāthāvato 1- ñāto adhigato lokiyalokuttarabhedaṁ sukhaṁ āvahati nipphādetīti attho.
       Ṭhitāya 2- bhāvanāpaññāya sutamatteneva na sijjhatīti tassā paṭipajjanavidhiṁ
  dassento "sevetha .pe. Vippamokkhan"ti āha. Tattha sevetha pantāni senāsanānīti
  kāyavivekamāha. Tena saṁyojanappahānassa ca vakkhamānattā vivekārahasseva
  vivekavāsoti 3- sīlasaṁvarādayo idha avuttasiddhā veditabbā. Careyya
  saṁyojanavippamokkhanti yathā saṁyojanehi cittaṁ vippamuccati, tathā vipassanābhāvanaṁ
  maggabhāvanañca careyya paṭipajjeyyāti attho. Sace ratiṁ nādhigaccheyya tatthāti
  tesu pantasenāsanesu yathāladdhesu adhikusaladhammesu ca ratiṁ pubbenāparaṁ visesassa
  alābhato abhiratiṁ na labheyya, saṁghe bhikkhusamūhe rakkhitatto kammaṭṭhānaparigaṇhanato 4-
  rakkhitacitto chasu dvāresu satiārakkhāya upaṭṭhapanena satimā vaseyya vihareyya,
  evaṁ viharantassa ca api nāma saṁyojanavippamokkho bhaveyyāti adhippāyo.
                    Mahācundattheragāthāvaṇṇanā niṭṭhitā.
                         ----------------
                    269. 2. Jotidāsattheragāthāvaṇṇanā
       ye kho teti āyasmato jotidāsattherassa gāthā. Kā uppatti?
       ayampi purimabuddhesu katādhikāro tattha tattha bhave puññāni upacinanto
  sikhissa bhagavato kāle kulagehe nibbattitvā viññutaṁ patto ekadivasaṁ satthāraṁ
  piṇḍāya gacchantaṁ disvā pasannacitto kāsumārikaphalaṁ adāsi. So tena puññakammena
  devamanussesu saṁsaranto imasmiṁ buddhuppāde pādiyatthajanapade 5- vibhavasampannassa

  *  *  *  *  *  *
  Footnote: 1 Sī. yathāvato 2 Sī.,i. dhatāya 3 Ma. vivekāvāsoti
  4 Sī.,i. kammaṭṭhānaparibaddhato 5 Sī.,i. pāniyatthajanapade
-------------------------------------------------
[page 407]
  Brāhmaṇassa putto hutvā nibbatti, jotidāsotissa nāmaṁ ahosi. So viññutaṁ
  patvā gharamāvasanto 1- ekadivasaṁ mahākassapattheraṁ attano gāme piṇḍāya carantaṁ
  disvā pasannacitto bhojetvā therassa santike dhammaṁ sutvā attano gāmasamīpe
  pabbate mahantaṁ vihāraṁ kāretvā theraṁ tattha vāsetvā catūhi paccayehi upaṭṭhahanto
  therassa dhammadesanāya paṭiladdhasaṁvego pabbajitvā vipassanāya kammaṁ karonto na
  cirasseva chaḷabhiñño ahosi, tena vuttaṁ apadāne 2- :-
           "kaṇikāraṁva jotantaṁ nisinnaṁ pabbatantare
            addasaṁ virajaṁ buddhaṁ lokajeṭṭhaṁ narāsabhaṁ.
            Pasannacitto sumano sire katvāna añjaliṁ
            kāsumārikamādāya buddhaseṭṭhassadāsahaṁ.
            Ekatiṁse ito kappe yaṁ phalaṁ adadiṁ tadā
            duggatiṁ nābhijānāmi phaladānassidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Chaḷabhiñño pana hutvā tīṇi piṭakāni uggahetvā visesato vinayapiṭake
  sukusalabhāvaṁ patvā dasavassiko parisupaṭṭhāko ca hutvā bahūhi bhikkhūhi saddhiṁ bhagavantaṁ
  vandituṁ sāvatthiṁ gacchanto antarāmagge addhānaparissamavinodanatthaṁ titthiyānaṁ
  ārāmaṁ pavisitvā ekamantaṁ nisinno ekaṁ pañcatapaṁ tapantaṁ brāhmaṇaṁ disvā
  "kiṁ brāhmaṇa aññasmiṁ tapanīye aññaṁ tapatī"ti āha. Taṁ sutvā brāhmaṇo
  kupito "bho muṇḍaka kiṁ aññaṁ tapanīyan"ti āha. Thero tassa:-
                "kopo 3- ca issā paraheṭhanā ca
                 māno ca sārambhamado pamādo

  *  *  *  *  *  *
  Footnote: 1 Sī.,i. gharāvāsaṁ vasanto 2 khu.apa. 33/93/144 kāsumārikaphaladāyakattherāpadāna (syā)
  3 Sī.,i. kodho
-------------------------------------------------
[page 408]
                 Taṇhā avijjā bhavasaṅgatī ca
                 te tappanīyā na hi 1- rūpakkhandho"ti
  gāthāya dhammaṁ desesi. Taṁ sutvā so brāhmaṇo tasmiṁ titthiyārāme sabbe
  aññatitthiyā ca therassa santike pabbajiṁsu. Thero tehi saddhiṁ sāvatthiṁ gantvā
  bhagavantaṁ vanditvā katipāhaṁ tattha vasitvā attano jātibhūmiṁyeva gato dassanatthaṁ
  upagatesu ñātakesu nānāladdhike yaññasuddhike ovadanto:-
     [143] "ye Kho te veṭhamissena 2- nānattena 3- ca kammunā
            manusse uparundhanti pharusūpakkamā janā
            tepi tattheva kīranti na hi kammaṁ panassati.
    [144] Yaṁ karoti naro kammaṁ kalyāṇaṁ yadi pāpakaṁ
            tassa tasseva dāyādo yaṁ yaṁ kammaṁ pakubbatī"ti
  gāthādvayaṁ abhāsi.
       Tattha yeti aniyamuddeso. Teti aniyamatoeva paṭiniddeso. Padadvayassāpi
  "janā"ti iminā sambandho. Khoti nipātamattaṁ. Veṭhamissenāti varattakhaṇḍādinā
  sīsādīsu veṭhadānena. "vedhamissenā"tipi 4- Pāli, soevattho. Nānattena ca kammunāti
  hananaghātanahatthapādādicchedanena khuddakaseḷadānādinā 5- ca nānāvidhena parūpaghātakammena.
  Manusseti nidassanamattaṁ, tasmā ye keci satteti adhippāyo. Uparundhantīti
  vibādhenti. Pharusūpakkamāti dāruṇapayogā, kurūrakammantāti attho. Janāti sattā.
  Tepi tattheva kīrantīti te vuttappakārā puggalā yāhi kammakāraṇāhi 6- aññe
  bādhiṁsu. Tattheva tāsuyeva kāraṇāsu sayampi kīranti pakkhipīyanti, tathārūpaṁyeva dukkhaṁ
  anubhavantīti attho. "tatheva Kīrantī"ti ca pāṭho, yathā sayaṁ aññesaṁ dukkhaṁ akaṁsu,

  *  *  *  *  *  *
  Footnote: 1 i. tapanīyā hi na 2 Sī. vesamissena, i. vekhamissena, pāli. veghamissena
  3 pāli. nānatthena 4 Sī. veṭhamissenātipi 5 Sī. khuddakabhāveveṭhanādinā,
  i. khuddakavelādānādinā 6 Sī.,i. yāni kammakāraṇāni karontā
-------------------------------------------------
[page 409]
  Tatheva aññehi karīyanti, dukkhaṁ pāpiyantīti attho, kasmā? na hi kammaṁ panassati
  kammaṁ hi ekantaṁ upacitaṁ vipākaṁ 1- adatvā na vigacchati, avasesapaccayasamavāye
  vipaccatevāti adhippāyo.
       Idāni "na hi kammaṁ panassatī"ti saṅkhepato vuttamatthaṁ vibhajitvā sattānaṁ
  kammassakataṁ vibhāvetuṁ "yaṁ karotī"ti gāthaṁ abhāsi. Tassattho:- yaṁ kammaṁ kalyāṇaṁ
  kusalaṁ, yadi vā pāpakaṁ akusalaṁ satto karoti, karonto ca tattha yaṁ kammaṁ
  yathā phaladānasamatthaṁ hoti, tathā pakubbati upacinoti. Tassa tasseva dāyādoti
  tassa tasseva kammaphalassa gaṇhanato tena tena kammena dātabbavipākassa bhāgī
  hotīti attho. Tenāha bhagavā "kammassakā māṇava sattā kammadāyādā"tiādi. 2-
  Imā gāthā sutvā therassa ñātakā kammassakatāyaṁ patiṭṭhahiṁsūti.
                    Jotidāsattheragāthāvaṇṇanā niṭṭhitā.
                          --------------
                   270. 3. Heraññakānittheragāthāvaṇṇanā
       accayanti ahorattāti āyasmato heraññakānittherassa gāthā. Kā uppatti?
       ayaṁ kira padumuttarassa bhagavato kāle haṁsavatīnagare kulagehe nibbattitvā viññutaṁ
  patto paresaṁ bhatako hutvā jīvanto 3- ekadivasaṁ sujātassa nāma satthusāvakassa paṁsukūlaṁ
  pariyesantassa upaḍḍhadussaṁ pariccaji. So tena puññakammena tāvatiṁsesu nibbattitvā
  aparāparaṁ devamanussesu saṁsaranto imasmiṁ buddhuppāde kosalarañño gāmabhojakassa 4-
  coravosāsakassa 5- putto hutvā nibbatti, heraññakānītissa nāmaṁ ahosi.

  *  *  *  *  *  *
  Footnote: 1 Sī. ekamantaṁ upacitaṁ vipākaṁ 2 Ma.upari. 14/289,298/262,268
  cūḷakammavibhaṅgasutta 3 Sī.,i. vicaranto 4 i.,Ma. bhojakassa 5 Sī. coraghātakassa
-------------------------------------------------
[page 410]
  So vayappatto pitu accayena raññā tasmiṁyeva gāmabhojakaṭṭhāne ṭhapito jetavana-
  paṭiggahaṇe buddhānubhāvaṁ disvā paṭiladdhasaddho attano kaniṭṭhassa taṁ ṭhānantaraṁ
  dāpetvā rājānaṁ āpucchitvā pabbajitvā vipassanaṁ paṭṭhapetvā na cirasseva
  arahattaṁ pāpuṇi. Tena vuttaṁ apadāne 1- :-
           "padumuttarabhagavato sujāto nāma sāvako
            paṁsukūlaṁ gavesanto saṅkāre carate 2- tadā.
            Nagare haṁsavatiyā paresaṁ bhatako ahaṁ
            upaḍḍhadussaṁ datvāna sirasā abhivādayiṁ.
            Tena kammena sukatena cetanāpaṇidhīhi ca
            jahitvā mānusaṁ dehaṁ tāvatiṁsamagacchahaṁ.
            Tettiṁsakkhattuṁ devindo devarajjamakārayiṁ
            sattasattatikkhattuñca cakkavattī ahosahaṁ.
            Padesarajjaṁ vipulaṁ gaṇanāto asaṅkhiyaṁ
            upaḍḍhadussadānena modāmi akutobhayo.
            Icchamāno cahaṁ ajja sakānanaṁ sapabbataṁ
            khomadussehi chādeyyaṁ aḍḍhadussassidaṁ phalaṁ.
            Satasahassito kappe yaṁ dānamadadiṁ tadā
            duggatiṁ nābhijānāmi aḍḍhadussassidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā attano kaniṭṭhabhātaraṁ tato kammato nivattetukāmo
  tasmiṁyeva kamme abhirataṁ disvā taṁ codento:-

  *  *  *  *  *  *
  Footnote: 1 khu.apa. 33/85/129 upaḍḍhadussadāyakattherāpadāna (syā) 2 pāli. rathiyā
-------------------------------------------------
[page 411]
     [145] "accayanti Ahorattā jīvitaṁ uparujjhati
            āyu khīyati maccānaṁ kunnadīnaṁva odakaṁ.
     [146] Atha pāpāni kammāni karaṁ bālo na bujjhati
            pacchāssa kaṭukaṁ hoti vipāko hissa pāpako"ti
  gāthādvayaṁ abhāsi.
       Tattha accayantīti atikkamanti, lahuṁ lahuṁ apagacchantīti attho. Ahorattāti
  rattindivā. Jīvitaṁ uparujjhatīti jīvitindriyaṁ ca khaṇikanirodhavasena nirujjhati.
  Vuttaṁ hi "khaṇe khaṇe tvaṁ bhikkhu jāyasi ca jiyyasi ca miyyasi ca cavasi ca upapajjasi
  cā"ti. 1- Āyu khīyati maccānanti maritabbasabhāvattā maccāti laddhanāmānaṁ imesaṁ
  sattānaṁ āyu "yo ciraṁ jīvati, so vassasataṁ appaṁ vā bhiyyo"ti 2- evaṁ
  paricchinnakālaparamāyu khīyati khayaṁ ca sambhedaṁ ca gacchati, yathā kiṁ? kunnadīnaṁva odakaṁ yathā
  nāma kunnadīnaṁ pabbateyyānaṁ khuddakanadīnaṁ udakaṁ 3- ciraṁ na tiṭṭhati, lahutaraṁ khīyati,
  āgatamattaṁyeva vigacchati, evaṁ sattānaṁ āyu lahutaraṁ khīyati khayaṁ gacchati. Ettha ca
  udakameva "odakan"ti vuttaṁ, yathā manoyeva mānasanti.
       Atha pāpāni kammāni, karaṁ bālo na bujjhatīti evaṁ saṁsāre aniccepi
  samāne bālo lobhavasena vā kodhavasena vā pāpāni kammāni karoti, karontopi
  na bujjhati, pāpaṁ karonto ca "pāpaṁ karomī"ti abujjhanako nāma natthi, "imassa
  kammassa evarūpo dukkho vipāko"ti pana ajānanato "na bujjhatī"ti vuttaṁ. Pacchāssa
  kaṭukaṁ hotīti yadipi pāpassa kammassa āyūhanakkhaṇe "imassa kammassa evarūpo
  vipāko"ti na bujjhati, tato pacchā pana nirayādīsu nibbattassa assa bālassa
  kaṭukaṁ aniṭṭhaṁ dukkhameva hoti. Vipāko hissa pāpako yasmā assa pāpakammassa

  *  *  *  *  *  *
  Footnote: 1 Sī. cātiādi 2 dīṃahā. 10/91/45 mahāpadānasutta, saṁṇi. 16/143/184
  vepullapabbatasutta, aṅ.sattaka. 23/71/141 (syā) 3 Sī.,i. pabbateyyaṁ udakaṁ
-------------------------------------------------
[page 412]
  Nāma vipāko pāpako nihīno aniṭṭhoevāti. Imaṁ pana ovādaṁ sutvā therassa
  kaniṭṭhabhātā rājānaṁ āpucchitvā pabbajitvā na cirasseva sadatthaṁ nipphādesi.
                   Heraññakānittheragāthāvaṇṇanā niṭṭhitā.
                         -----------------
                    271. 4. Somamittattheragāthāvaṇṇanā
       parittaṁ dārunti āyasmato somamittattherassa gāthā. Kā uppatti?
       ayampi purimabuddhesu katādhikāro tattha tattha bhave puññāni upacinanto
  sikhissa bhagavato kāle kulagehe nibbattitvā viññutaṁ patto buddhaguṇe sutvā
  pasannamānaso ekadivasaṁ kiṁsukarukkhaṁ pupphitaṁ disvā pupphāni gahetvā satthāraṁ
  uddissa ākāse khipitvā pūjesi. So tena puññakammena devamanussesu saṁsaranto
  imasmiṁ buddhuppāde bārāṇasiyaṁ brāhmaṇakule nibbattitvā somamittoti laddhanāmo
  tiṇṇaṁ vedānaṁ pāragū hutvā vimalena nāma therena kataparicayattā abhiṇhaṁ
  tassa santikaṁ gacchanto dhammaṁ sutvā sāsane laddhapasādo pabbajitvā laddhūpasampado
  vattapaṭivattaṁ pūrento vicarati. Vimalatthero pana kusīto middhabahulo rattindivaṁ
  vītināmeti. Somamitto "kusītaṁ nāma nissāya ko guṇo"ti taṁ pahāya mahākassapat-
  theraṁ upasaṅkamitvā tassa ovāde ṭhatvā vipassanaṁ paṭṭhapetvā na cirasseva arahatte
  patiṭṭhāsi, tena vuttaṁ apadāne 1- :-
           "kiṁsukaṁ pupphitaṁ disvā paggahetvāna añjaliṁ
            buddhaseṭṭhaṁ saritvāna ākāse abhipūjayiṁ.
            Tena kammena sukatena cetanāpaṇidhīhi ca

  *  *  *  *  *  *
  Footnote: 1 khu.apa. 33/84/128 kiṁsukapupphiyattherāpadāna (syā)
-------------------------------------------------
[page 413]
            Jahitvā mānusaṁ dehaṁ tāvatiṁsamagacchahaṁ.
            Ekatiṁse ito kappe yaṁ kammamakariṁ tadā
            duggatiṁ nābhijānāmi buddhapūjāyidaṁ phalaṁ.
            Kilesā jhāpitā mayhaṁ bhavā sabbe samūhatā
            nāgova bandhanaṁ chetvā viharāmi anāsavo.
            Svāgataṁ vata me āsi mama buddhassa santike
            tisso vijjā anuppattā kataṁ buddhassa sāsanan"ti.
       Arahattaṁ pana patvā vimalattheraṁ ovādena tajjento:-
     [147] "parittaṁ Dārumāruyha yathā sīde mahaṇṇave
            evaṁ kusītamāgamma sādhujīvīpi sīdati
            tasmā taṁ parivajjeyya kusītaṁ hīnavīriyaṁ.
    [148] Vivittehi 1- ariyehi pahitattehi jhāyihi 2-
            niccaṁ āraddhavīriyehi paṇḍitehi sahāvase"ti
  gāthādvayaṁ abhāsi.
       Tattha parittaṁ dārumāruyha, yathā sīde mahaṇṇaveti 3- pesalopi kulaputto kusītaṁ
  alasapuggalaṁ nissāya sīdati saṁsāre patati, na tassa pāraṁ nibbānaṁ gacchati.
  Yasmā etadevaṁ, tasmā taṁ adhikusaladhammavasena 4- sīsaṁ anukkhipitvā kucchitaṁ sīdanato
  kusītaṁ viriyārambhābhāvato hīnavīriyaṁ puggalaṁ sabbathā vajjeyya, na tassa diṭṭhānugatiṁ
  āpajjeyyāti attho.
       Evaṁ puggalādhiṭṭhānāya gāthāya kosajje ādīnavaṁ dassetvā idāni

  *  *  *  *  *  *
  Footnote: 1 chaṂa. pavivittehi. evamuparipi 2 chaṂa. jhāyibhi 3 imesaṁ atthavaṇṇanā
  itivuttakaṭṭhakathāya 78/323 dhātusosaṁsandanasutte gahetabbā 4 Sī. akusaladhammavasena
-------------------------------------------------
[page 414]
  Viriyārambhe ānisaṁse dassetuṁ "vivittehī"tiādi vuttaṁ. Tassattho:- ye pana
  kāyavivekasambhavena vivittā, tatoeva kilesehi ārakattā ariyā, nibbānaṁ
  patipesitattatāya pahitattā, ārammaṇūpanijjhānavasena lakkhaṇūpanijjhānavasena ca jhāyino,
  sabbakālaṁ paggahitaviriyatāya āraddhavīriyā, lokiyalokuttarabhedāya paññāya samannāgatattā
  paṇḍitā, tehiyeva saha āvaseyya sadatthaṁ nipphādetukāmo saṁvaseyyāti.
  Taṁ sutvā vimalatthero saṁviggamānaso vipassanaṁ paṭṭhapetvā sadatthaṁ ārādhesi.
  Svāyamattho parato āgamissati.
                    Somamittattheragāthāvaṇṇanā niṭṭhitā.
                         ----------------
                    272. 5. Sabbamittattheragāthāvaṇṇanā
       jano janasmiṁ sambaddhoti āyasmato sabbamittattherassa gāthā. Kā uppatti?
       ayampi purimabuddhesu katādhikāro tattha tattha bhave puññāni upacinanto
  ito dvānavute kappe tissassa bhagavato kāle nesādakule nibbattitvā vanacāriko 1-
  hutvā vane mige vadhitvā maṁsaṁ khādanto jīvati. Athassa bhagavā anuggaṇhanatthaṁ
  vasanaṭṭhānasamīpe tīṇi padacetiyāni dassetvā pakkāmi. So atītakāle sammā-
  sambuddhesu kataparicayattā cakkaṅkitāni 2- disvā pasannamānaso koraṇḍapupphehi pūjaṁ
  katvā tena puññakammena tāvatiṁsabhavane nibbattitvā aparāparaṁ sugatīsuyeva saṁsaranto
  imasmiṁ buddhuppāde sāvatthinagare brāhmaṇakule nibbatti, sabbamittotissa nāmaṁ
  ahosi. So viññutaṁ patto jetavanapaṭiggahaṇe buddhānubhāvaṁ disvā paṭiladdhasaddho
  pabbajitvā kammaṭṭhānaṁ gahetvā araññe viharanto vassaṁ upagantvā vuṭṭhavasso

  *  *  *  *  *  *
  Footnote: 1 Sī.,i. vanacarako 2 Sī. cakkaratanāni
-------------------------------------------------
[page 415]
  Bhagavantaṁ vandituṁ sāvatthiṁ gacchanto antarāmagge māgavikehi oḍḍite pāse
  migapotakaṁ baddhaṁ addasa. 1- Mātā panassa migī pāsaṁ appaviṭṭhāpi puttasinehena
  dūraṁ na gacchati, maraṇabhayena pāsasamīpampi na upagacchati, migapotako ca bhīto
  ito cito ca parivattento karuṇaṁ vilapati, taṁ disvā thero "aho sattānaṁ
  snehahetukaṁ dukkhan"ti gacchanto tato paraṁ sambahule core ekaṁ purisaṁ jīvagāhaṁ
  gahetvā palālaveṇiyā sarīraṁ 2- veṭhetvā jhāpente, tañca mahāviravaṁ viravantaṁ disvā
  tadubhayaṁ nissāya sañjātasaṁvego tesaṁ corānaṁ suṇantānaṁyeva:-
     [149] "jano Janasmiṁ 3- sambaddho 4- janamevassito jano
            jano janena heṭhīyati heṭheti ca jano janaṁ.
     [150] Ko hi tassa janenattho janena janitena vā
            janaṁ ohāya gacchaṁ taṁ 5- heṭhayitvā bahuṁ janan"ti
  gāthādvayaṁ abhāsi.
       Tattha janoti andhabālajano. Janasminti aññe jane. 6- Sambaddhoti taṇhābandhanena
  baddho. "ayaṁ Me putto, mātā"tiādinā 7- paṭibaddho. Ayameva vā pāṭho, "ime maṁ
  posenti, ahaṁ ime nissāya jīvāmī"ti paṭibaddhacittoti attho. Janamevassito
  janoti "ayaṁ me putto, dhītā"tiādinā aññameva janaṁ añño jano assito 8-
  taṇhāya allīno pariggayha ṭhito. Jano janena heṭhīyati, heṭheti ca jano
  jananti kammassakatāya yathābhūtāvabodhassa ca 9- abhāvato ajjhupekkhanaṁ akatvā lobha-
  vasena yathā jano janaṁ assito, evaṁ dosavasena jano janena heṭhīyati vibādhīyati.
  "tayidaṁ Mayhaṁva upariheṭhanaphalavasena paripatissatī"ti ajānanto heṭheti ca jano janaṁ.

  *  *  *  *  *  *
  Footnote: 1 Ma. migapotako baddho ahosi 2 Sī. sakalasarīraṁ 3 chaṂa. janamhi 4 pāli. sambandho
  5 pāli. gaccheyya 6 Sī.,i. aññena janena 7 Sī. ayaṁ me puttoti mātāpituādinā
  8 Ma. āsito 9 Sī. yathābhūtathetabhāvato bodhassa ca
-------------------------------------------------
[page 416]
       Ko hi tassa janenatthoti tassa aññajanassa aññena janena taṇhāvasena
  assitena dosavasena heṭhitena vā ko attho. Janena janitena vāti mātāpitā
  hutvā tena aññena janena 1- janitena vā ko attho. Janaṁ ohāya gacchaṁ taṁ,
  heṭhayitvā bahuṁ jananti yasmā saṁsāre carato janassa ayamevānurūpā 2- paṭipatti,
  tasmā taṁ janaṁ, tassa ca bādhikā yā sā taṇhā ca, yo ca so dosoeva
  bahuṁ janaṁ bādhayitvā ṭhito, 3- tañca ohāya sabbaso pahāya pariccajitvā gacchaṁ,
  tehi 4- anupaddutaṁ ṭhānaṁ gaccheyyaṁ pāpuṇeyyanti attho. Evaṁ pana vatvā thero
  tāvadeva vipassanaṁ ussukkāpetvā arahattamapāpuṇi. Tena vuttaṁ apadāne 5- :-
           "vanakammiko pure āsiṁ pitumātumatenahaṁ
            pasumārena 6- jīvāmi kusalaṁ me na vijjati.
            Mama āsayasāmantā tisso lokagganāyako
            padāni tīṇi dassesi anukampāya cakkhumā.
            Akkante ca pade disvā tissanāmassa satthuno
            haṭṭho haṭṭhena cittena pade cittaṁ pasādayiṁ.
            Koraṇḍaṁ pupphitaṁ disvā pādapaṁ dharaṇīruhaṁ
            sakosakaṁ 7- gahetvāna padaseṭṭhamapūjayiṁ.
            Tena kammena sukatena cetanāpaṇidhīhi ca
            jahitvā mānusaṁ dehaṁ tāvatiṁsamagacchahaṁ.
            Yaṁ yaṁ yonupapajjāmi devattaṁ atha mānusaṁ
            koraṇḍavaṇṇakoyeva 8- suppabhāso bhavāmahaṁ.
            Dvenavute ito kappe yaṁ kammamakariṁ tadā

  *  *  *  *  *  *
  Footnote: 1 Ma. janakena 2 Sī. ayameva evarūpā, i. ayamevarūpā 3 Ma. ṭhitaṁ 4 i. gacchatehi,
  Ma. gacchantehi 5 khu.apa. 33/15/31 koraṇḍapupphiyattherāpadāna (syā)
  6 Sī. pararuhirena 7 Sī. sakoṭakaṁ, pāli. sakoṭikaṁ 8 chaṂa. koraṇḍakachavi homi
-------------------------------------------------
[page 417]
            Duggatiṁ nābhijānāmi padapūjāyidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Te pana corā therassa santike dhammaṁ sutvā saṁvegajātā pabbajitvā
  dhammānudhammaṁ paṭipajjiṁsūti.
                    Sabbamittattheragāthāvaṇṇanā niṭṭhitā.
                         ----------------
                    273. 6. Mahākālattheragāthāvaṇṇanā
       kāḷī itthīti āyasmato mahākālattherassa gāthā. Kā uppatti?
       ayampi purimabuddhesu katādhikāro tattha tattha bhave puññāni upacinanto ito
  ekanavute kappe kulagehe nibbattitvā viññutaṁ patto kenacideva karaṇīyena araññaṁ
  gato tattha aññatarassa rukkhassa 1- sākhāya olambamānaṁ paṁsukūlacīvaraṁ disvā "ariyaddhajo
  olambatī"ti pasannacitto kiṅkaṇi 2- pupphāni gahetvā paṁsukūlaṁ pūjesi.
  So tena puññakammena devamanussesu saṁsaranto imasmiṁ buddhuppāde setabyanagare
  satthavāhakule nibbattitvā mahākāloti laddhanāmo viññutaṁ patvā gharāvāsaṁ vasanto
  pañcahi sakaṭasatehi bhaṇḍaṁ gahetvā vāṇijjavasena sāvatthiṁ gato ekamantaṁ sakaṭasatthaṁ 3-
  nivesetvā addhānaparissamaṁ vinodetvā attano parisāya saddhiṁ nisinno sāyaṇhasamayaṁ
  gandhamālādihatthe upāsake jetavanaṁ gacchante disvā sayampi tehi saddhiṁ vihāraṁ
  gantvā satthu santike dhammaṁ sutvā paṭiladdhasaddho pabbajitvā sosānikaṅgaṁ
  adhiṭṭhāya susāne vasati. Athekadivasaṁ kāḷī nāma ekā itthī chavaḍāhikā therassa
  kammaṭṭhānatthāya 4- aciramatasarīraṁ ubho satthī 5- bhinditvā 6- ubho ca bāhū
  bhinditvā 6-

  *  *  *  *  *  *
  Footnote: 1 Sī.,Ma. rukkhamūlassa 2 i. kaṇikāra.... 3 Sī.,i. sakaṭasataṁ
  4 Sī. kammaṭṭhānatthā 5 Sī.,Ma. hatthe 6 Sī.,i.,Ma. chinditvā
-------------------------------------------------
[page 418]
  Sīlañca dadhithālakaṁ 1- viya bhinditvā sabbaṁ aṅgapaccaṅgaṁ sambandhameva katvā therassa
  oloketuṁ yogyaṭṭhāne ṭhapetvā ekamantaṁ nisīdi. Thero taṁ disvā attānaṁ
  ovadanto 2- :-
          [151] "kāḷī Itthī brahatī dhaṅkarūpā
                 satthiñca bhetvā aparañca satthiṁ
                 bāhañca bhetvā aparañca bāhaṁ
                 sīsañca bhetvā dadhithālakaṁva 3-
                 esā nisinnā abhisandahitvā.
          [152] Yo ve avidvā upadhiṁ karoti
                 punappunaṁ dukkhamupeti mando
                 tasmā pajānaṁ upadhiṁ na kayirā
          māhaṁ puna bhinnasiro sayissan"ti 4-
  gāthādvayaṁ abhāsi.
       Tattha kāḷīti tassā nāmaṁ, kāḷavaṇṇattā vā evaṁ vuttaṁ. 5- Brahatīti mahāsarīrā
  ārohapariṇāhavatī. Dhaṅkarūpāti kāḷavaṇṇattāeva kākasadisarūpā. Satthiñca bhetvāti
  matasarīrassa satthiṁ jaṇṇubhedanena bhañjitvā. Aparañca satthinti itarañca satthiṁ
  bhañjitvā. 6- Bāhañca bhetvāti bāhaṭṭhiñca aggabāhaṭṭhāneyeva 7- bhañjitvā.
  Sīsañca bhetvā dadhithālakaṁvāti matasarīrassa 8- sīsaṁ bhinditvā bhinnattāeva
  leḍḍudaṇḍādīhi paggharantaṁ dadhithālakaṁ viya, paggharantaṁ matthaluṅgaṁ katvāti attho.
  Esā nisinnā abhisandahitvāti chinnabhinnāvayavaṁ 9- matasarīraṁ te avayave yathāṭhāneyeva
  ṭhapanena sandahitvā sahitaṁ katvā maṁsāpaṇaṁ pasārentī viya esā nisinnā.

  *  *  *  *  *  *
  Footnote: 1 Sī.,i. dadhithālikaṁ 2 i. ovadento 3 Sī.,i. dadhithālikaṁva 4 Ma. passissaṁ
  5 Ma. evaṁ vuttā 6 Sī. paribhañjitvā 7 i. aggatahaṭṭhīniyeva, Ma. aggatahaṭṭheyeva
  8 i.,Ma. chavasarīrassa 9 Sī. chinnabhinnaṁva chavaṁ
-------------------------------------------------
[page 419]
       Yo ve avidvā upadhiṁ karotīti yo imāya upaṭṭhāpitaṁ kammaṭṭhānaṁ disvāpi
  avidvā akusalo kammaṭṭhānaṁ chaḍḍetvā ayonisomanasikārena kilesūpadhiṁ uppādeti,
  so mando mandapañño saṁsārassa anativattanato punappunaṁ aparāparaṁ nirayādīsu
  dukkhaṁ upeti. Tasmā pajānaṁ upadhiṁ na kayirāti tasmāti yasmā cetadevaṁ, tasmā.
  Pajānaṁ upadhinti "idha yaṁ dukkhaṁ sambhotī"ti pajānanto yoniso manasikaronto
  kilesūpadhiṁ na kayirā na uppādeyya. Kasmā? māhaṁ puna bhinnasiro sayissanti
  yathayidaṁ matasarīraṁ bhinnasarīraṁ sayati, evaṁ kilesūpadhīhi saṁsāre punappunaṁ uppattiyā
  kaṭasivaḍḍhako hutvā bhinnasiro 1- ahaṁ mā sayissanti. Evaṁ vadantoeva 2- thero
  vipassanaṁ ussukkāpetvā arahattaṁ pāpuṇi. Tena vuttaṁ apadāne 3- :-
           "himavantassāvidūre udabbalo 4- nāma pabbato
            tatthaddasaṁ paṁsukūlaṁ dumaggamhi vilambitaṁ.
            Tīṇi kiṅkaṇipupphāni ocinitvānahaṁ tadā
            haṭṭho haṭṭhena cittena paṁsukūlamapūjayiṁ.
            Tena kammena sukatena cetanāpaṇidhīhi ca
            jahitvā mānusaṁ dehaṁ tāvatiṁsamagacchahaṁ.
            Ekanavutito kappe yaṁ kammamakariṁ tadā
            duggatiṁ nābhijānāmi pūjitvā arahaddhajaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
                Mahākālattheragāthāvaṇṇanā niṭṭhitā.

  *  *  *  *  *  *
  Footnote: 1 i. bhinnasarīro 2 Sī. imaṁ vadanto 3 khu.apa. 33/82/126 paṁsukūlapūjakattherāpadāna
  (syā) 4 Sī. urugaṇo, chaṂa. udaṅgaṇo
-------------------------------------------------
[page 420]
                     274. 7. Tissattheragāthāvaṇṇanā
       bahū sapatte labhatīti āyasmato tissattherassa gāthā. Kā uppatti?
       ayampi purimabuddhesu katādhikāro tattha tattha bhave vivaṭṭūpanissayaṁ puññaṁ
  upacinanto piyadassissa bhagavato kāle brāhmaṇakule nibbattitvā viññutaṁ patto
  sippesu nipphattiṁ gantvā kāmesu ādīnavaṁ disvā gharāvāsaṁ pahāya tāpasapabbajjaṁ
  pabbajitvā araññāyatane sālavane assamaṁ kāretvā vasati. Bhagavā tassa anug-
  gahanatthaṁ assamassa avidūre sālavane nirodhaṁ samāpajjitvā nisīdi. So assamato
  nikkhamitvā phalāphalatthāya gacchanto bhagavantaṁ disvā pasannamānaso cattāro daṇḍe
  ṭhapetvā bhagavato upari pupphitāhi sālasākhāhi sākhāmaṇḍapaṁ katvā sattāhaṁ
  navanavehi 1- sālapupphehi bhagavantaṁ pūjento aṭṭhāsi buddhārammaṇaṁ pītiṁ avijahanto.
  Satthā sattāhassa accayena nirodhato vuṭṭhahitvā bhikkhusaṁghaṁ cintesi. Tāvadeva
  satasahassamattā khīṇāsavā satthāraṁ parivāresuṁ. Bhagavā tassa bhāviniṁ sampattiṁ
  vibhāvento anumodanaṁ vatvā pakkāmi. So tena puññakammena devaloke nibbattitvā
  aparāparaṁ sugatīsuyeva saṁsaranto imasmiṁ buddhuppāde rājagahe brāhmaṇakule
  nibbattitvā tissoti laddhanāmo vayappatto tiṇṇaṁ vedānaṁ pāragū hutvā
  pañcamattāni māṇavakasatāni mante vācento lābhaggayasaggappatto hutvā satthu
  rājagahagamane buddhānubhāvaṁ disvā paṭiladdhasaddho pabbajitvā vipassanaṁ paṭṭhapetvā
  na cirasseva arahattaṁ pāpuṇi. Tena vuttaṁ apadāne 2- :-
           "ajjhogāhetvā sālavanaṁ sukato assamo mama
            sālapupphehi sañchanno vasāmi vipine tadā.
            Piyadassī tu 3- bhagavā sayambhū aggapuggalo

  *  *  *  *  *  *
  Footnote: 1 Sī. vaṇṇavantehi 2 khu.apa. 33/80/120 sālamaṇḍapiyattherāpadāna (syā) 3 chaṂa. ca
-------------------------------------------------
[page 421]
            Vivekakāmo sambuddho sālavanamupāgami.
            Assamā abhinikkhamma pavanaṁ agamāsahaṁ
            mūlaphalaṁ gavesanto āhiṇḍāmi vane tadā.
            Tatthaddasāsiṁ sambuddhaṁ piyadassiṁ mahāyasaṁ
            sunisinnaṁ samāpannaṁ virontaṁ mahāvane.
            Catudaṇḍe ṭhapetvāna buddhassa uparī ahaṁ
            maṇḍapaṁ sukataṁ katvā sālapupphehi chādayiṁ.
            Sattāhaṁ dhārayitvāna maṇḍapaṁ sālachāditaṁ
            tattha cittaṁ pasādetvā buddhaseṭṭhamavandahaṁ.
            Bhagavā tamhi samaye vuṭṭhahitvā samādhito
            yugamattaṁ pekkhamāno nisīdi purisuttamo.
            Sāvako varuṇo nāma piyadassissa satthuno
            vasīsatasahassehi upagacchi vināyakaṁ.
            Piyadassī ca bhagavā lokajeṭṭho narāsabho
            bhikkhusaṁghe nisīditvā sitaṁ pātukarī jino.
            Anuruddho upaṭṭhāko piyadassissa satthuno
            ekaṁsaṁ cīvaraṁ katvā apucchittha 1- mahāmuniṁ.
            Ko nu kho bhagavā hetu sitakammassa satthuno
            kāraṇe vijjamānamhi satthā pātukare sitaṁ.
            Sattāhaṁ pupphachadanaṁ 2- yo me dhāresi māṇavo
            tassa kammaṁ saritvāna sitaṁ pātukariṁ ahaṁ.
            Anokāsaṁ na passāmi yattha 3- puññaṁ vipaccati
            devaloke manusse vā okāsova na sammati.

  *  *  *  *  *  *
  Footnote: 1 Ma. apucchitaṁ 2 chaṂa. sālacchadanaṁ 3 pāli. yantaṁ
-------------------------------------------------
[page 422]
            Devaloke vasantassa puññakammasamaṅgino
            yāvatā parisā tassa sālacchannā bhavissati.
            Tattha dibbehi naccehi gītehi vāditehi ca
            ramissati sadā santo puññakammasamāhito.
            Yāvatā parisā tassa gandhagandhī 1- bhavissati
            sālassa pupphavasso ca pavassissati 2- tāvade.
            Tato cutoyaṁ manujo mānusaṁ āgamissati
            idhāpi sālacchadanaṁ sabbakālaṁ dharissati.
            Idha naccañca gītañca sammatāḷasamāhitaṁ
            parivāressanti maṁ niccaṁ buddhapūjāyidaṁ phalaṁ.
            Uggacchante ca sūriye sālavassaṁ pavassati
            puññakammena saṁyuttaṁ vassate sabbakālikaṁ.
            Aṭṭhārase kappasate okkākakulasambhavo
            gotamo nāma gottena satthā loke bhavissati.
            Tassa dhammesu dāyādo oraso dhammanimmito
            sabbāsave pariññāya nibbāyissatināsavo.
            Dhammaṁ abhisamentassa sālachadanaṁ 3- bhavissati
            citake jhāyamānassa chadanaṁ tattha hessati.
            Vipākaṁ kittayitvāna piyadassī mahāmuni
            parisāya dhammaṁ desesi tappento dhammavuṭṭhiyā.
            Tiṁsakappāni devesu devarajjamakārayiṁ
            saṭṭhi ca sattakkhattuñca cakkavattī ahosahaṁ.
            Devalokā idhāgantvā labhāmi vipulaṁ sukhaṁ

  *  *  *  *  *  *
  Footnote: 1 Ma. sālacchannā 2 Ma. pavattissati 3 chaṂa. sālacchannaṁ
-------------------------------------------------
[page 423]
            Idhāpi sālacchadanaṁ maṇḍapassa idaṁ phalaṁ.
            Ayaṁ pacchimako mayhaṁ carimo vattate bhavo
            idhāpi sālacchadanaṁ hessati sabbakālikaṁ.
            Mahāmuniṁ tosayitvā gotamaṁ sakyapuṅgavaṁ
            pattomhi acalaṁ ṭhānaṁ hitvā jayaparājayaṁ.
            Aṭṭhārase kappasate yaṁ buddhamabhipūjayiṁ
            duggatiṁ nābhijānāmi buddhapūjāyidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       So arahattaṁ pana patvā visesato lābhaggayasaggappatto ahosi. Tattha keci
  puthujjanabhikkhū therassa lābhasakkāraṁ disvā bālabhāvena asahanākāraṁ pavedesuṁ. Thero
  taṁ ñatvā lābhasakkāre ādīnavaṁ tattha attano alaggabhāvañca pakāsento:-
     [153] "bahū 1- Sapatte labhati muṇḍo saṅghāṭipāruto
            lābhī annassa pānassa vatthassa sayanassa ca.
     [154] Etamādīnavaṁ ñatvā sakkāresu mahabbhayaṁ
            appalābho anavassuto sato bhikkhu paribbaje"ti
  gāthādvayaṁ abhāsi.
       Tassattho:- sikhampi dassetvā 2- muṇḍitakesatāya muṇḍo, chinditvā
  saṅghāṭitakāsāvadhāritāya 3- saṅghāṭipāruto, evaṁ vevaṇṇiyaṁ ajjhūpagato parāyatta-
  vuttiko pabbajito sace annapānādīnaṁ lābhī hoti, sopi bahū sapatte labhati,
  tassa pasūyantā 4- bahū sambhavanti. 5- Tasmā etaṁ evarūpaṁ lābhasakkāresu mahabbhayaṁ
  vipulabhayaṁ ādīnavaṁ dosaṁ viditvā appicchataṁ santosañca hadaye ṭhapetvā
  anavajjuppādassāpi uppannassa lābhassa parivajjanena appalābho, tatoeva tattha

  *  *  *  *  *  *
  Footnote: 1 Sī. pahū 2 chaṂa. asesetvā 3 i.,Ma...ḍhāraṇatāya
  4 chaṂa. usūyantā 5 Sī. usūyakā bahū bhavanti
-------------------------------------------------
[page 424]
  Taṇhāvassutābhāvena anavassuto, saṁsāre bhayassa ikkhanato bhinnakilesatāya vā
  bhikkhu santuṭṭhiṭṭhānīyassa satisampajaññassa 1- vasena sato hutvā paribbaje careyya
  vihareyyāti. Taṁ sutvā te bhikkhū tāvadeva theraṁ khamāpesuṁ.
                      Tissattheragāthāvaṇṇanā niṭṭhitā.
                          ---------------
                   275. 8. Kimbilattheragāthāvaṇṇanā 2-
       pācīnavaṁsadāyamhītiādikā āyasmato kimbilattherassa gāthā. Kā uppatti?
       tassa pubbabhāgo 3- saṁveguppatti pabbajjā ca ekakanipāte "abhisatto"ti
  gāthāya saṁvaṇṇanāyaṁ vuttāyeva. Tāya ca gāthāya therena attano visesādhigamassa
  kāraṇaṁ dassitaṁ. Idha pana adhigatavisesassa 4- attano āyasmatā ca anuruddhena āyasmatā
  ca nandiyena saha samaggavāso dassitoti veditabbaṁ. 4- Samaggavāsaṁ pana vasantā
  te yathā ca vasiṁsu, taṁ dassento:-
     [155] "pācīnavaṁsadāyamhi Sakyaputtā sahāyakā
            pahāyānappake bhoge uñche pattāgate 5- ratā.
     [156] Āraddhavīriyā pahitattā niccaṁ daḷhaparakkamā
            ramanti dhammaratiyā hitvāna lokiyaṁ ratin"ti
  gāthādvayaṁ abhāsi.
       Tattha pācīnavaṁsadāyamhīti pācīnavaṁsanāmake rakkhitagopite sahaparicchede vane.
  Taṁ hi vanaṁ gāmassa pācīnadisāyaṁ ṭhitattā vaṁsagumbaparikkhittattā ca "pācīnavaṁsadāyo"ti

  *  *  *  *  *  *
  Footnote: 1 Ma. santuṭṭho nissaraṇasampajaññassa 2 chaṂa. kimilatthera.... evamuparipi
  3 chaṂa. pubbayogo 4-4 Sī. attano āyasmatā ca nandiyena samaggavāsoti veditabbaṁ
  5 pāli. uñchāpattāgate
-------------------------------------------------
[page 425]
  Vutto, vaṁsavanabhāvena vāti. 1- Sakyaputtāti anuruddhattherādayo sakyarājakumāRā. 2-
  Sahāyakāti saṁveguppattipabbajjāsamaṇadhammakaraṇasaṁvāsehi saha ayanato pavattanato
  sahāyakā. Pahāyānappake bhogeti uḷārena puññānubhāvena adhigate kulaparamparāgate
  ca mahante bhogakkhandhe chaḍḍetvā. "sahāyānappake"tipi Pāli. Uñche pattāgate
  ratāti uñchācariyāya ābhatattā uñche patte āgatattā pattāgate patta-
  pariyāpanne ratā abhiratā, saṁghabhattādiatirekalābhaṁ paṭikkhipitvā jaṅghabalaṁ nissāya
  bhikkhācariyāya laddhena missakabhatteneva santuṭṭhāti attho.
       Āraddhavīriyāti uttamatthassa adhigamāya āditova pageva sampāditaviriyā. 3-
  Pahitattāti ninnapoṇapabbhārabhāvena kālena kālaṁ samāpajjanena ca 4- nibbānaṁ
  patipesitacittā. Niccaṁ daḷhaparakkamāti vattapaṭipattīsu diṭṭhadhammasukhavihārānuyogena
  sabbakālaṁ asithilaparakkamā. Ramanti dhammaratiyā, hitvāna lokiyaṁ ratinti loke viditatāya
  lokapariyāpannatāya ca lokiyaṁ rūpārammaṇādiratiṁ pahāya maggapaññāya pajahitvā
  lokuttaradhammaratiyā aggaphalanibbānābhiratiyā ca ramanti abhiramanti. 5-
                     Kimbilattheragāthāvaṇṇanā niṭṭhitā.
                          ---------------
                     276. 9. Nandattheragāthāvaṇṇanā
       ayonisomanasikārāti āyasmato nandattherassa gāthā. Kā uppatti?
       ayaṁ kira padumuttarassa bhagavato kāle haṁsavatīnagare kulagehe nibbattitvā
  viññutaṁ patto bhagavato santake dhammaṁ suṇanto satthāraṁ ekaṁ bhikkhuṁ indriyesu

  *  *  *  *  *  *
  Footnote: 1 Sī. saṁvasanabhāvenevāti 2 Ma. sakyarājāno 3 Sī., i. samāhitaviriyā
  4 Sī. samāpajjaneneva, Ma. samāpajjanena 5 chaṂa. abhiramantīti
-------------------------------------------------
[page 426]
  Guttadvārānaṁ aggaṭṭhāne ṭhapentaṁ disvā sayampi taṁ ṭhānantaraṁ patthento bhagavato
  bhikkhusaṁghassa ca pūjāsakkārabahulaṁ 1- mahādānaṁ pavattetvā "ahampi anāgate
  tumhādisassa buddhassa evarūpo sāvako bhaveyyan"ti paṇidhānaṁ katvā tato paṭṭhāya 2-
  devamanussesu saṁsaranto atthadassissa bhagavato kāle vinatāya 3- nāma nadiyā mahanto
  kacchapo hutvā nibbatto ekadivasaṁ satthāraṁ nadiyā pāraṁ gantuṁ tīre ṭhitaṁ disvā
  sayaṁ bhagavantaṁ tāretukāmo satthu pādamūle nipajji. Satthā tassa ajjhāsayaṁ
  oloketvā piṭṭhiṁ abhiruhi. So haṭṭhatuṭṭho vegena sotaṁ chindanto sīghataraṁ paratīrameva
  pāpesi. Bhagavā tassa anumodanaṁ vadanto bhāviniṁ sampattiṁ kathetvā pakkāmi.
       So tena puññakammena sugatīsuyeva saṁsaranto imasmiṁ buddhuppāde kapilavatthusmiṁ
  suddhodanamahārājassa putto hutvā mahāpajāpatiyā gotamiyā kucchimhi nibbatti.
  Tassa nāmaggahaṇadivase ñātisaṁghaṁ nandento 4- jātoti nandotveva nāmaṁ akaṁsu. Tassa
  vayappattakāle satthā pavattavaradhammacakko lokānuggahaṁ karonto kapilavatthuṁ gantvā
  ñātisamāgame pokkharavassaṁ aṭṭhuppattiṁ katvā vessantarajātakaṁ 5- kathetvā dutiyadivase
  piṇḍāya paviṭṭho "uttiṭṭhe nappamajjeyyā"ti 6- gāthāya pitaraṁ sotāpattiphale
  patiṭṭhāpetvā nivesanaṁ gantvā "dhammaṁ care sucaritan"ti 6- gāthāya mahāpajāpatiṁ
  sotāpattiphale rājānaṁ sakadāgāmiphale patiṭṭhāpetvā tatiye divase nandakumārassa
  abhisekanivesanappavesanavivāhamaṅgalesu vattamānesu piṇḍāya pavisitvā nandakumārassa
  hatthe pattaṁ datvā maṅgalaṁ vatvā tassa hatthato pattaṁ agahetvāva vihāraṁ gato
  taṁ pattahatthaṁ vihāraṁ āgataṁ anicchamānaṁyeva pabbājetvā tathā pabbajitattāyeva
  anabhiratiyā pīḷitaṁ ñatvā upāyena tassa taṁ anabhiratiṁ vinodesi. So yoniso
  paṭisaṅkhāya vipassanaṁ paṭṭhapetvā na cirasseva arahattaṁ pāpuṇi. Tena vuttaṁ
  apadāne 7- :-

  *  *  *  *  *  *
  Footnote: 1 Sī. pūjāsakkāraṁ 2 i.,Ma. ayaṁ pāṭho na dissati 3 i.,Ma. vitatāya
  4 Sī.,i. nandanto tosento 5 khu.jāṃahā. 28/1045ādi/365 (syā)
  6 khuḍhamMa.25/168-9/47 suddhodanavatthu 7 khu.apa.33/78/115 taraṇiyattherāpadāna (syā)
-------------------------------------------------
[page 427]
           "atthadassī Tu bhagavā sayambhū lokanāyako
            vinatānadiyā tīraṁ 1- upāgacchi tathāgato.
            Udakā abhinikkhamma kacchapo vārigocaro
            buddhaṁ tāretukāmohaṁ upesiṁ lokanāyakaṁ.
            Abhirūhatu maṁ buddho atthadassī mahāmuni
            ahaṁ taṁ tārayissāmi dukkhassantakaro tuvaṁ.
            Mama saṅkappamaññāya atthadassī mahāyaso
            abhirūhitvā 2- me piṭṭhiṁ aṭṭhāsi lokanāyako.
            Yato sarāmi attānaṁ yato pattosmi viññutaṁ
            sukhaṁ me tādisaṁ natthi phuṭṭhe pādatale yathā.
            Uttaritvāna sambuddho atthadassī mahāyaso
            nadītīramhi ṭhatvāna imā gāthā abhāsatha.
            Yāvatā vattate cittaṁ gaṅgāsotaṁ 3- tarāmahaṁ
            ayañca kacchapo rājā tāreti 4- mama paññavā.
            Iminā buddhataraṇena mettacittavatāya ca
            aṭṭhārase kappasate devaloke ramissati.
            Devalokā idhāgantvā sukkamūlena codito
            ekāsane nisīditvā kaṅkhāsotaṁ tarissati.
            Yathāpi bhaddake khette bījaṁ appampi ropitaṁ
            sammādhāraṁ 5- pavecchante phalaṁ toseti kassake. 6-
            Tathevidaṁ buddhakhettaṁ sammāsambuddhadesitaṁ
            sammādhāraṁ 5- pavecchante phalaṁ maṁ tosayissati.
            Padhānapahitattomhi upasanto nirūpadhi

  *  *  *  *  *  *
  Footnote: 1 pāli. tīre 2 pāli. ārohitvāna 3 Sī. kaṅkhāsotaṁ 4 chaṂa. tāresi
  5 Sī. sammādhāre 6 chaṂa. kassakaṁ
-------------------------------------------------
[page 428]
            Sabbāsave pariññāya viharāmi anāsavo.
            Aṭṭhārase kappasate yaṁ kammamakariṁ tadā
            duggatiṁ nābhijānāmi taraṇāya idaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā vimuttisukhaṁ anubhavanto "aho satthu upāyakosallaṁ, yenāhaṁ
  bhavapaṅkato uddharitvā nibbānathale patiṭṭhāpito"ti attano pahīnasaṅkilesaṁ
  paṭiladdhañca sukhaṁ paccavekkhitvā sañjātasomanasso udānavasena:-
     [157] "ayonisomanasikārā Maṇḍanaṁ anuyuñjisaṁ
            uddhato capalo cāsiṁ kāmarāgena aṭṭito.
    [158] Upāyakusalenāhaṁ buddhenādiccabandhunā
            yoniso paṭipajjitvā bhave cittaṁ udabbahin"ti
  gāthādvayaṁ abhāsi.
       Tattha ayonisomanasikārāti anupāyamanasikārato asubhaṁ kāyaṁ subhato manasi
  karitvā subhato manasikārahetu, asubhaṁ kāyaṁ 1- subhasaññāyāti 2- attho. Maṇḍananti
  hatthūpagādiābharaṇehi ceva mālāgandhādīhi ca attabhāvassa alaṅkaraṇaṁ. Anuyuñjisanti
  anuyuñjiṁ, sarīrassa vibhūsanappasuto ahosinti attho. Uddhatoti jātigottarūpa-
  yobbanamadādīhi uddhato avūpasantacitto. Capaloti vanamakkaṭo viya anavaṭṭhitacittatāya
  lolo, kāyamaṇḍanavatthamaṇḍanādicāpalye yuttatāya vā capalo ca. Āsinti ahosiṁ.
  Kāmarāgenāti vatthukāmesu chandarāgena aṭṭito pīḷito vibādhito āsinti yojanā. 3-
       Upāyakusalenāti vineyyānaṁ damanūpāyacchekena kovidena buddhena bhagavatā
  hetubhūtena. Hetuatthe hi etaṁ karaṇavacanaṁ. Paluṭṭhamakkaṭīdevaccharādassanena hi

  *  *  *  *  *  *
  Footnote: 1 Sī. asubhe kāye 2 i. subhamaññeyyāti 3 i. vibādhitoti yojanā
-------------------------------------------------
[page 429]
  Upakkitavādacodanāya attano kāmarāgāpanayanaṁ sandhāya vadati. Bhagavā hi āyasmantaṁ
  nandattheraṁ paṭhamaṁ janapadakalyāṇiṁ upādāya "yathāyaṁ makkaṭī, evaṁ kakuṭapādiniyo
  upādāya janapadakalyāṇī"ti mahatiyā āṇiyā khuddakaṁ āṇiṁ nīharanto chaḍḍako
  viya, sinehapānena sarīraṁ kiledetvā 1- vamanavirecanehi dosaṁ nīharanto bhisakko viya
  ca kakuṭapādinidassanena janapadakalyāṇiyaṁ 2- virattacittaṁ kāretvā puna upakkitavādena
  kakuṭapādinīsupi cittaṁ virājetvā sammadeva samathavipassanānuyogena ariyamagge
  patiṭṭhāpesi. Tena vuttaṁ "yoniso paṭipajjitvā, bhave cittaṁ udabbahin"ti.
  Upāyena ñāyena 3- sammadeva samathavipassanāya visuddhipaṭipadaṁ paṭipajjitvā bhave
  saṁsārapaṅke nimuggañca me cittaṁ ariyamaggena hatthena uttāriṁ, nibbānathale
  patiṭṭhāpesinti attho.
       Imaṁ udānaṁ udānetvā thero punadivase bhagavantaṁ upasaṅkamitvā evamāha "yaṁ
  me bhante bhagavā pāṭibhogo pañcannaṁ accharāsatānaṁ paṭilābhāya kakuṭapādānaṁ, muñcāmahaṁ
  bhante bhagavantaṁ etasmā paṭissavā"ti. 4- Bhagavāpi "yadeva kho te nanda anupādāya
  āsavehi cittaṁ vimuttaṁ, athāhaṁ mutto etasmā paṭissavā"ti 4- āha. Athassa bhagavā
  savisesaṁ indriyesu guttadvārataṁ ñatvā taṁ guṇaṁ vibhāvento "etadaggaṁ bhikkhave
  mama sāvakānaṁ bhikkhūnaṁ indriyesu guttadvārānaṁ yadidaṁ nando"ti 5- indriyesu
  guttadvārabhāvena aggaṭṭhāne ṭhapesi. Thero hi "yamevāhaṁ indariyānaṁ asaṁvaraṁ
  nissāya imaṁ vippakāraṁ patto, tamevāhaṁ suṭṭhu niggahessāmī"ti ussāhajāto
  balavahirottappo tattha ca katādhikārattā indriyasaṁvare ukkaṁsapāramiṁ agamāsīti.
                      Nandattheragāthāvaṇṇanā niṭṭhitā.

  *  *  *  *  *  *
  Footnote: 1 Sī. sarīrā khīraṁ datvā, i. sarīraṁ ukkiledetvā 2 i. kalyāṇiṁ
  3 Sī.,i. udayabbayena ñāṇena 4 khu.u. 25/22/124 nandasutta
  5 aṅ.ekaka. 20/230/25 etadaggavagga: catutthavagga
-------------------------------------------------
[page 430]
                     277. 10. Sirimattheragāthāvaṇṇanā
       pare ca naṁ pasaṁsantīti āyasmato sirimattherassa gāthā. Kā uppatti?
       ayampi purimabuddhesu katādhikāro tattha tattha bhave puññāni upacinanto
  pamuduttarassa bhagavato 1- pāramiyo pūretvā tusitabhavane ṭhitakāle brāhmaṇakule
  nibbattitvā viññutaṁ patto tiṇṇaṁ vedānaṁ pāragū sanighaṇḍukeṭubhānaṁ
  sakkharappabhedānaṁ itihāsapañcamānaṁ padako veyyākaraṇo lokāyatamahāpurisalakkhaṇesu anavayo
  nekkhammajjhāsayatāya kāme pahāya tāpasapabbajjaṁ pabbajitvā caturāsītisahassa-
  parimāṇena tāpasagaṇena parivuto himavantappadese devatābhinimmite assame 2- jhānā-
  bhiññāyo nibbattetvā vasanto 3- purimabuddhesu katādhikāratāya lakkhaṇamantesu
  āgataniyāmena ca buddhaguṇe anussaritvā atīte buddhe uddissa aññatarasmiṁ
  nadīnivattane pulinacetiyaṁ katvā pūjāsakkārābhirato ahosi. Taṁ disvā tāpasā "kaṁ
  uddissa ayaṁ pūjāsakkāro karīyatī"ti pucchiṁsu. So tesaṁ lakkhaṇamante āharitvā
  tattha āgatāni mahāpurisalakkhaṇāni vibhajitvā tadanusārena attano bale ṭhatvā buddhaguṇe
  kittesi. Taṁ sutvā tepi tāpasā pasannamānasā tato paṭṭhāya sammāsambuddhaṁ
  uddissa thūpapūjaṁ kārentā 4- viharanti.
       Tena ca samayena padumuttarabodhisatto tusitakāyā cavitvā mātukucchiṁ okkanto
  hoti. Carimabhave dvattiṁsa buddhanimittāni 5- pāturahesuṁ, sabbe ca acchariyabbhūta-
  dhammā. Tāpaso tāni antevāsikānaṁ dassetvā bhiyyoso mattāya sammāsambuddhesu
  tesaṁ pasādaṁ vaḍḍhetvā kālaṁ katvā brahmaloke nibbattitvā tehi attano sarīrassa
  pūjāya karīyamānāya dissamānarūpo 6- āgantvā "ahaṁ tumhākaṁ ācariyo brahmaloke

  *  *  *  *  *  *
  Footnote: 1 Sī.,i. bhagavato kāle 2 Sī.,i. assamapade 3 Sī. pasanno 4 chaṂa. karontā
  5 chaṂa. pubbanimittāni 6 Ma. adissamānarūpo, ādissamānarūpo
-------------------------------------------------
[page 431]
  Nibbatto, tumhe appamattā pulinacetiyapūjamanuyuñjatha, bhāvanāya ca yuttappayuttā
  hothā"ti vatvā brahmalokameva gato.
       Evaṁ so devamanussesu saṁsaranto imasmiṁ buddhuppāde sāvatthiyaṁ gahapatikule
  nibbatti, tassa jātadivasato paṭṭhāya tasmiṁ kule sirisampattiyā vaḍḍhamānattā
  sirimātveva nāmaṁ akaṁsu. Tassa padasā gamanakāle kaniṭṭhabhātā nibbatti, tassa
  "ayaṁ siriṁ vaḍḍhento jāto"ti sirivaḍḍhoti nāmaṁ akaṁsu. Te ubhopi jetavanap-
  paṭiggahaṇe buddhānubhāvaṁ disvā paṭiladdhasaddhā pabbajiṁsu. Tesu sirivaḍḍho na
  tāva 1- uttarimanussadhammassa lābhī ahosi, catunnaṁ paccayānaṁ lābhī, gahaṭṭhapabbajitānaṁ
  sakkato garukato, sirimatthero pana pabbajitakālato paṭṭhāya tādisena kammacchiddena
  appalābhī ahosi bahujanāsambhāvito, 2- samathavipassanāsu kammaṁ karonto na cirasseva
  chaḷabhiñño ahosi. Tena vuttaṁ apadāne 3- :-
           "pabbate himavantamhi devalo nāma tāpaso
            tattha me caṅkamo āsi amanussehi māpito.
            Jaṭābhārassa 4- bharito kamaṇḍaludharo tadā 5-
            uttamatthaṁ gavesanto vipinā nikkhamiṁ tadā.
            Cullāsītisahassāni sissā mayhaṁ upaṭṭhahuṁ
            sakakammābhipasutā 6- vasanti vipine tadā.
            Assamā abhinikkhamma akaṁ pulinacetiyaṁ
            nānāpupphaṁ samānetvā taṁ cetiyamapūjayiṁ.
            Tattha cittaṁ pasādetvā assamaṁ pavisāmahaṁ
            sabbe sissā samāgantvā etamatthaṁ pucchiṁsu maṁ. 7-

  *  *  *  *  *  *
  Footnote: 1 Sī. sirivaḍḍho tāva 2 Sī. bahujanassa ca sambhāvito, i. bahujanā asambhāvito
  3 khu.apa. 33/77/111 puḷinuppādakattherāpadāna (syā) 4 chaṂa. jaṭābhārena
  5 chaṂa. sadā 6 Ma. sakakammāni pasutā 7 Sī. apucchu maṁ
-------------------------------------------------
[page 432]
            Pulinena kato thūpo yaṁ tvaṁ deva namassasi
            mayampi ñātumicchāma puṭṭho ācikkha no tuvaṁ.
            Diṭṭhā no vo mantapade 1- cakkhumanto mahāyasā
            te kho ahaṁ namassāmi buddhaseṭṭhe mahāyase.
            Kīdisā te mahāvīrā sabbaññū lokanāyakā
            kathaṁvaṇṇā kathaṁsīlā kīdisā te mahāyasā.
            Bāttiṁsalakkhaṇā buddhā cattālīsadijāpi ca
            nettā gopakhumā tesaṁ jiñjukāphalasannibhā.
            Gacchamānā ca te buddhā yugamattañca pekkhare
            na tesaṁ jāṇu nadati sandhisaddo na suyyati.
            Gacchamānā ca sugatā aturitāva 2- gacchare
            paṭhamaṁ dakkhiṇaṁ pādaṁ buddhānaṁ esa dhammatā.
            Asambhītā ca te buddhā migarājāva kesarī
            nevukkaṁsenti attānaṁ no ca vambhenti pāṇinaṁ.
            Mānātimānato 3- muttā samā sabbesu pāṇisu
            anattukkaṁsakā buddhā buddhānaṁ esa dhammatā.
            Uppajjantā ca sambuddhā ālokaṁ dassayanti te
            chabbikāraṁ pakāsenti 4- kevalaṁ vasudhaṁ imaṁ.
            Passanti nirayañcete nibbāti nirayo tadā
            pavassati mahāmegho buddhānaṁ esa dhammatā.
            Īdisā te mahānāgā atulā te 5- mahāyasā
            vaṇṇato anatikkantā appameyyā tathāgatā.

  *  *  *  *  *  *
  Footnote: 1 chaṂa. niddiṭṭhā nu mantapade 2 chaṂa. uddharantāva 3 chaṂa. mānāvamānato
  4 chaṂa. chappakāraṁ pakampenti 5 chaṂa. ca
-------------------------------------------------
[page 433]
            Anumodiṁsu me vākyaṁ sabbe sissā sagāravā
            tathā ca paṭipajjiṁsu yathāsatti yathābalaṁ.
            Paṭipūjenti pulinaṁ sakakammābhilāsino
            saddahantā mama vākyaṁ buddhattagatamānasā. 1-
            Tadā cavitvā tusitā devaputto mahāyaso
            uppajji mātukucchismiṁ 2- dasasahassi kampatha.
            Assamassāvidūramhi caṅkamamhi ṭhito ahaṁ
            sabbe sissā samāgantvā āgacchuṁ mama santike.
            Usabhova mahī nadati migarājāva kujjati 3-
            usumārova saḷati 4- kiṁ vipāko bhavissati.
            Yaṁ pakittemi sambuddhaṁ sikatāthūpasantike
            so dāni bhagavā satthā mātukucachimupāgami.
            Tesaṁ dhammakathaṁ vatvā kittayitvā mahāmuniṁ
            uyyojetvā sake sisse pallaṅkamābhujiṁ ahaṁ.
            Balañca vata me khīṇaṁ byādhinā paramena taṁ
            buddhaseṭṭhaṁ saritvāna tattha kālaṅkato ahaṁ.
            Sabbe sissā samāgantvā akaṁsu citakaṁ tadā
            kaḷevarañca me gayha citakaṁ abhiropayuṁ.
            Citakaṁ parivāretvā sīse katvāna añjaliṁ
            sokasallaparetā te vikkandiṁsu samāgatā.
            Tesaṁ lālappamānānaṁ agamaṁ citakaṁ tadā 5-
            ahaṁ ācariyo tumhaṁ mā socittha sumedhasā.
            Sadatthe vāyameyyātha rattindivamatanditā

  *  *  *  *  *  *
  Footnote: 1 chaṂa. buddhasakkatamānasā 2 Sī. upagañchi mātukucchiṁ 3 chaṂa. kūjati
  4 Sī. phalati 5 Sī. agamāsiṁ citantikaṁ
-------------------------------------------------
[page 434]
            Mā vo pamattā ahuttha 1- khaṇo vo paṭipādito.
            Sake sissenusāsitvā devalokaṁ punāgamiṁ
            aṭṭhārasa ca kappāni 2- devaloke ramāmahaṁ.
            Satānaṁ pañcakkhattuñca cakkavattī ahosahaṁ
            anekasatakkhattuñca devarajjamakārayiṁ.
            Avasesesu kappesu vokiṇṇo saṁsariṁ ahaṁ
            duggatiṁ nābhijānāmi uppādassa idaṁ phalaṁ.
            Yathā komudike māse bahū pupphanti pādapā
            tathevāhampi samaye pupphitomhi mahesinā.
            Vīriyaṁ me dhuradhorayhaṁ yogakkhemādhivāhanaṁ
            nāgova bandhanaṁ chetvā viharāmi anāsavo.
            Satasahassito kappe yaṁ buddhamabhikittayiṁ
            duggatiṁ nābhijānāmi kittanāya idaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Chaḷabhiññaṁ hi samānaṁ āyasmantaṁ sirimattheraṁ "ariyo"ti ajānantā puthujjanā
  bhikkhū sāmaṇerā ca appalābhitāya lokassa anabhigatabhāvena 3- asambhāventā yaṁ
  kiñci kathetvā garahanti. Sirivaḍḍhattheraṁ pana paccayānaṁ lābhibhāvena lokassa
  sakkatagarukatabhāvato sambhāventā pasaṁsanti. Thero "avaṇṇārahassa nāma vaṇṇa-
  bhaṇanaṁ, vaṇṇāharassa ca avaṇṇabhaṇanaṁ assa 4- puthujjanabhāvassa 5- doso"ti puthujjana-
  bhāvañca garahanto:-
     [159] "pare Ca naṁ pasaṁsanti attā ce asamāhito
            moghaṁ pare pasaṁsanti attā hi asamāhito.

  *  *  *  *  *  *
  Footnote: 1 Sī. ahuvattha 2 Sī. aṭṭhārasāni kappāni 3 Sī. asambhāvitabhāvena,
  i. anabhiratibhāvena 4 Sī.,i. bhaṇanañcāti ayaṁ 5 Sī. puthujjanassa
-------------------------------------------------
[page 435]
     [160] Pare ca naṁ garahanti attā ce susamāhito
            moghaṁ pare garahanti attā hi susamāhito"ti
  gāthādvayamabhāsi.
       Tattha pareti attano aññe pare nāma, idha pana paṇḍitehi aññe
  bālā pareti adhippetā. Tesaṁ hi ajānitvā apariyogāhetvā bhāsanato garahā
  viya pasaṁsāpi appamāṇabhūtā. 1- Nanti naṁ puggalaṁ. Pasaṁsantīti aviddasubhāvena
  taṇhāvipannatāya vā, athavā abhūtaṁyeva puggalaṁ "asuko bhikkhu jhānalābhī, ariyo"ti vā
  abhūtaguṇaropanena 2- kittenti abhitthavanti. Yo panettha casaddo, so attūpanayattho.
  Tena pare naṁ puggalaṁ pasaṁsanti ca, 3- tañca kho tesaṁ pasaṁsanamattaṁ, na pana tasmiṁ
  pasaṁsāya vatthu atthīti imamatthaṁ dasseti. Attā ce asamāhitoti yaṁ puggalaṁ pare
  pasaṁsanti, so ce sayaṁ asamāhito maggasamādhinā phalasamādhinā upacārappanāsamādhi-
  matteneva vā na samāhito, 4- samādhānassa paṭipakkhabhūtānaṁ kilesānaṁ appahīnattā
  vikkhitto vibbhantacitto hoti ceti attho. "asamāhito"ti 5- Ca etena samādhi-
  nimittānaṁ guṇānaṁ abhāvaṁ dasseti. Moghanti bhāvanapuṁsakaniddeso "visamaṁ candimasūriyā
  parivattantī"tiādīsu 6- viya. Pare pasaṁsantīti ye taṁ asamāhitaṁ puggalaṁ pasaṁsanti,
  te moghaṁ mudhā amūlakaṁ pasaṁsanti. Kasmā? attā hi asamāhito yasmā
  tassa puggalassa cittaṁ asamāhitaṁ, tasmāti attho.
       Dutiyagāthāyaṁ garahantīti attano aviddasubhāvena dosantaratāya vā 7- ariyaṁ
  jhānalābhiṁ ca samānaṁ 8- "asuko bhikkhu jāgariyaṁ nānuyuñjati antamaso goduhanamattampi 9-
  kālaṁ, kevalaṁ kāyadaḷhibahulo niddārāmo bhassārāmo saṅgaṇikārāmo viharatī"ti-
  ādinā appaṭipajjamānatāvibhāvanena vā guṇaparidhaṁsanena vā garahanti nindanti,

  *  *  *  *  *  *
  Footnote: 1 Sī. appamāṇā 2 Ma. bhūtaguṇāropanena. bhūtaguṇaropanena
  3 Sī. so avūpasantatto, te pana pare taṁ puggalaṁ pasaṁsanti ce 4 Sī. na samāhito sace
  5 Ma. attā hi asamāhitoti 6 aṅ.catukka. 21/70/85 adhammikasutta
  7 Ma. dosantaratāyapi 8 Sī. samāhitaṁ 9 Sī. gaṇḍūsahananamattampi
-------------------------------------------------
[page 436]
  Upakkosanti vāti attho. Sesaṁ paṭhamagāthāya vuttapariyāyena veditabbaṁ. Evaṁ therena
  imāhi gāthāhi attano nikkilesabhāve sirivaḍḍhassa ca sakilesabhāve pakāsite
  taṁ sutvā sirivaḍḍho saṁvegajāto vipassanaṁ paṭṭhapetvā na cirasseva sadatthaṁ paripūresi,
  garahakapuggalā ca theraṁ khamāpesuṁ.
                      Sirimattheragāthāvaṇṇanā niṭṭhitā.
                     Paramatthadīpaniyā theragāthāsaṁvaṇṇanāya
                        dutiyavaggavaṇṇanā niṭṭhitā.
                            -----------
-------------------------------------------------
[page 437]
                             3. Tatiyavagga
                     278. 1. Uttarattheragāthāvaṇṇanā
       khandhā mayā pariññātāti āyasmato uttarattherassa gāthā. Kā uppatti?
       ayampi purimabuddhesu katādhikāro tattha tattha bhave vivaṭṭūpanissayaṁ kusalaṁ
  upacinanto ito catunavute 1- kappe siddhatthassa bhagavato kāle kulagehe nibbattitvā
  viññutaṁ patto sāsane laddhappasādo hutvā upāsakattaṁ paṭivedesi. So satthari
  parinibbute attano ñātake sannipātetvā bahuṁ pūjāsakkāraṁ sambharitvā 2- dhātupūjaṁ
  akāsi. So tena puññakammena devamanussesu saṁsaranto imasmiṁ buddhuppāde sākete
  brāhmaṇakule nibbattitvā uttaroti laddhanāmo vayappatto kenacideva karaṇīyena
  sāvatthiṁ gato kaṇḍambamūle 3- kataṁ yamakapāṭihāriyaṁ disvā pasīditvā puna kāḷakārāma-
  suttadesanāya 4- abhivaḍḍhamānasaddho pabbajitvā satthārā saddhiṁ rājagahaṁ gantvā
  upasampajjitvā tattheva vasanto vipassanaṁ paṭṭhapetvā na cirasseva chaḷabhiñño
  ahosi. Tena vuttaṁ apadāne 5- :-
           "nibbute lokanāthamhi siddhatthe lokanāyake
            mama ñātī samānetvā 6- dhātupūjaṁ akāsahaṁ.
            Catunnavute ito 7- kappe yaṁ dhātumabhipūjayiṁ
            duggatiṁ nābhijānāmi dhātupūjāyidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Chaḷabhiñño pana hutvā satthari sāvatthiyaṁ viharante buddhupaṭṭhānatthaṁ

  *  *  *  *  *  *
  Footnote: 1 Sī. dvānavute 2 i. saṁharitvā 3 Sī.,i. gaṇḍambamūle
  4 aṅ.catukka. 21/24/29 uruvelavagga, Sī. kālakārāMa... 5 khu.apa. 33/76/111
  dhātupūjakattherāpadāna (syā) 6 Sī. mamaṁ ñātī samānetvā 7 chaṂa. catunnavutito
-------------------------------------------------
[page 438]
  Rājagahato sāvatthiṁ upagato bhikkhūhi "kiṁ āvuso pabbajjākiccaṁ tayā matthakaṁ
  pāpitan"ti puṭṭho aññaṁ byākaronto:-
     [161] "khandhā Mayā pariññātā taṇhā me susamūhatā
            bhāvitā mama bojjhaṅgā patto me āsavakkhayo.
     [162] Sohaṁ khandhe pariññāya abbahitvāna 1- jāliniṁ
            bhāvayitvāna bojjhaṅge nibbāyissaṁ anāsavo"ti
  gāthādvayaṁ abhāsi.
       Tattha khandhāti pañcupādānakkhandhā. Pariññātāti "idaṁ dukkhaṁ, na ito
  bhiyyo"ti paricchijja ñātā bhāvitā. Tena dukkhassa ariyasaccassa pariññābhisamayamāha. 2-
  Taṇhāti tasati paritasatīti taṇhā. Susamūhatāti samugghāṭitā. Etena samudayasaccassa
  pahānābhisamayaṁ vadati. Bhāvitā mama bojjhaṅgāti bodhisaṅkhātāya satiādidhamma-
  sāmaggiyā, taṁsamaṅgino vā bodhisaṅkhātassa ariyapuggalassa aṅgāti bojjhaṅgā. 3-
  Satidhammavicayaviriyapītipassaddhisamādhiupekkhāsaṅkhātā maggapariyāpannā dhammā mayā
  bhāvitā uppāditā vaḍḍhitā. Bojjhaṅgaggahaṇeneva cettha taṁsahacaritatāya 4- sabbe
  maggadhammā, sabbe ca bodhipakkhiyadhammā gahitāti daṭṭhabbā. Eteneva maggasaccassa
  bhāvanābhisamayaṁ dasseti. Patto me āsavakkhayoti kāmāsavādayo āsavā khīyanti
  etthāti āsavakkhayoti laddhanāmo asaṅkhatadhammo mayā patto adhigato. Etena
  nirodhasaccassa sacchikiriyābhisamayaṁ katheti. Ettāvatā attano saupādisesanibbāna-
  sampattiṁ 5- dasseti.
       Idāni pana anupādisesanibbānasampattiṁ dassento "sohan"tiādinā dutiya-
  gāthamāha. Tassattho:- sohaṁ 6- evaṁ vuttanayena khandhe pariññāya parijānitvā, tathā

  *  *  *  *  *  *
  Footnote: 1 Ma. abbuhitvāna 2 Sī.,i. pariññātābhisamayamāha 3 Sī.,i. bojjhaṅgāti
  4 Sī.,i.,Ma....caritāya 5 Sī. saupādisesanibbānadhātusampattiṁ
  6 poṭṭhakesu yohanti pāṭho dissati
-------------------------------------------------
[page 439]
  Parijānantoeva sakāttabhāvaparāttabhāvesu ajjhattikabāhirāyatanesu atītādibhedabhinnesu
  saṁsibbanākāraṁ 1- punappunaṁ pavattisaṅkhātaṁ jālaṁ etassa atthīti jālinīti
  laddhanāmaṁ taṇhaṁ abbahitvāna mama cittasantānato uddharitvā, tathā naṁ uddharantoyeva
  vuttappabhede bojjhaṅge bhāvayitvāna te bhāvanāpāripūriṁ pāpetvā tatoeva
  anāsavo hutvā ṭhito idāni carimakacittanirodhena anupādāno viya jātavedo
  nibbāyissaṁ parinibbāyissāmīti.
                     Uttarattheragāthāvaṇṇanā niṭṭhitā.
                           ------------
                     279. 2. Bhaddajittheragāthāvaṇṇanā
       panādo nāma so rājāti āyasmato bhaddajittherassa gāthā. Kā uppatti?
       ayaṁ kira padumuttarassa bhagavato kāle brāhmaṇakule nibbattitvā viññutaṁ
  patto brāhmaṇānaṁ vijjāsippesu pāraṁ gantvā kāme pahāya tāpasapabbajjaṁ
  pabbajitvā araññāyatane assamaṁ kāretvā vasanto ekadivasaṁ satthāraṁ ākāsena
  gacchantaṁ disvā pasannamānaso añjaliṁ paggayha aṭṭhāsi. Satthā tassa ajjhāsayaṁ
  ñatvā ākāsato otari. Otiṇṇassa pana bhagavato madhuñca bhisamuḷālañca sappiñca
  khīrañca upanāmesi, tassa taṁ bhagavā anukampaṁ upādāya paṭiggahetvā anumodanaṁ
  vatvā pakkāmi. So tena puññakammena tusite 2- nibbatto tattha yāvatāyukaṁ ṭhatvā
  tato aparāparaṁ sugatīsuyeva saṁsaranto vipassissa bhagavato kāle mahaddhano seṭṭhī
  hutvā aṭṭhasaṭṭhibhikkhusahassaṁ bhojetvā ticīvarena acchādesi. 3-
       Evaṁ bahuṁ kusalaṁ katvā devaloke nibbattitvā tattha yāvatāyukaṁ ṭhatvā

  *  *  *  *  *  *
  Footnote: 1 Sī.,i. saṁsibbanaparisibbanakāraṁ 2 Sī.,i.,Ma. tusitesu 3 i.,Ma. acchādāpesi
-------------------------------------------------
[page 440]
  Tato cavitvā manussesu uppanno buddhasuññe loke pañca paccekabuddhasatāni
  catūhi paccayehi upaṭṭhahitvā tato cuto rājakule nibbattitvā rajjaṁ anusāsanto
  puttaṁ 1- paccekabodhiṁ adhigantvā ṭhitaṁ upaṭṭhahitvā tassa parinibbutassa dhātuyo
  gahetvā cetiyaṁ katvā pūjesi. Evaṁ tattha tattha tāni tāni puññāni katvā imasmiṁ
  buddhuppāde bhaddiyanagare asītikoṭivibhavassa bhaddiyaseṭṭhissa ekaputtako hutvā
  nibbatti, bhaddajītissa nāmaṁ ahosi. Tassa kira issariyabhogaparivārādisampatti
  carimabhave bodhisattassa viya ahosi.
       Tadā satthā sāvatthiyaṁ vassaṁ vasitvā bhaddajikumāraṁ saṅgahituṁ mahatā bhikkhusaṁghena
  saddhiṁ bhaddiyanagaraṁ gantvā jātiyāvane vasi tassa ñāṇaparipākaṁ āgamayamāno.
  Sopi upari pāsāde nisinno sīhapañjaraṁ vivaritvā olokento bhagavato santike
  dhammaṁ sotuṁ gacchantaṁ mahājanaṁ disvā "katthāyaṁ mahājano gacchatī"ti pucchitvā
  taṁ kāraṇaṁ sutvā sayampi mahatā parivārena satthu santikaṁ gantvā dhammaṁ suṇanto
  sabbābharaṇapaṭimaṇḍitova sabbakilese khepetvā arahattaṁ pāpuṇi. Tena vuttaṁ
  apadāne 2- :-
           "oggayha yaṁ 3- pokkharaṇiṁ nānākuñjarasevitaṁ
            uddharāmi bhisaṁ tattha ghāsahetu 4- ahaṁ tadā.
            Bhagavā tamhi samaye padumuttarasavhayo
            rattakambaladharo 5- buddho gacchate anilañjase.
            Dhunanto paṁsukūlāni saddaṁ assosahaṁ tadā
            uddhaṁ nijjhāyamānohaṁ addasaṁ lokanāyakaṁ.
            Tattheva ṭhitako santo āyāciṁ lokanāyakaṁ
            6- madhu bhiṁsehi savati khīrasappi muḷalibhi. 6-

  *  *  *  *  *  *
  Footnote: 1 Sī.,i. attano puttaṁ 2 khu.apa. 33/73/102 bhisadāyakattherāpadāna (syā)
  3 pāli. oggayhāhaṁ 4 pāli. asanahetu
  5 chaṂa. rattambaradharo 6-6 chaṂa. madhuṁ bhisehi sahitaṁ, khīraṁ sappiṁ muḷālikaṁ
-------------------------------------------------
[page 441]
            Paṭiggaṇhātu me buddho anukampāya cakkhumā
            tato kāruṇiko satthā orohitvā mahāyaso.
            Paṭiggaṇhi mamaṁ bhikkhaṁ anukampāya cakkhumā
            paṭiggahetvā sambuddho akā me 1- anumodanaṁ.
            Sukhī hohi 2- mahāpuñña gati tuyhaṁ samijjhatu
            iminā bhisadānena labhassu vipulaṁ sukhaṁ.
            Idaṁ vatvāna sambuddho jalajuttamanāmako
            bhikkhamādāya sambuddho ambarenāgamā 3- jino.
            Tato bhisaṁ gahetvāna āgacchiṁ mama assamaṁ
            bhisaṁ rukkhe laggetvāna mama dānaṁ anussariṁ.
            Mahāvāto uṭṭhahitvā sañcālesi vanaṁ tadā
            ākāso abhinādittha asaniyā phalantiyā. 4-
            Tato me asanīpāto matthake nipatī tadā
            so hi 5- nisinnako santo tattha kālaṅkato ahaṁ.
            Puññakammena saññutto tusitaṁ upapajjahaṁ
            kaḷevaraṁ me patitaṁ devaloke ramāmahaṁ.
            Chaḷāsītisahassāni nāriyo samalaṅkatā
            sāyaṁ pātaṁ upaṭṭhanti bhisadānassidaṁ phalaṁ.
            Manussayonimāgantvā sukhito homahaṁ tadā
            bhoge me ūnatā natthi bhisadānassidaṁ phalaṁ.
            Anukampitako tena devadevena tādinā
            sabbāsavā parikkhīṇā natthi dāni punabbhavo.
            Satasahassito kappe yaṁ bhisaṁ adadiṁ 6- tadā

  *  *  *  *  *  *
  Footnote: 1 Ma. ākāse 2 chaṂa. hotu 3 chaṂa. ākāsenāgamā 4 chaṂa. asanī ca phalī tadā
  5 chaṂa., i. sohaṁ 6 pāli. bhikkhamadadiṁ
-------------------------------------------------
[page 442]
            Duggatiṁ nābhijānāmi bhisadānassidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahatte pana tena adhigate satthā bhaddiyaseṭṭhiṁ āmantesi "tava putto
  alaṅkatapaṭiyatto dhammaṁ suṇanto arahatte patiṭṭhāsi, tenassa idāneva pabbajituṁ
  yuttaṁ, no ce pabbajati, parinibbāyissatī"ti. Seṭṭhī "na mayhaṁ puttassa daharasseva
  sato parinibbānena kiccaṁ atthi, pabbājetha nan"ti āha. Taṁ satthā pabbājetvā
  upasampādetvā tattha sattāhaṁ 1- vasitvā koṭigāmaṁ pāpuṇi, so ca gāmo gaṅgātīre.
  Koṭigāmavāsino buddhappamukhassa bhikkhusaṁghassa mahādānaṁ pavattesuṁ. Bhaddajitthero
  satthārā anumodanāya āraddhamattāya bahigāmaṁ gantvā "gaṅgātīre maggasamīpe satthu
  āgatakāle vuṭṭhahissāmī"ti samāpattiṁ samāpajjitvā nisīdi. Mahātheresu
  āgacchantesupi avuṭṭhahitvā satthu āgatakāleyeva vuṭṭhahi. Puthujjanabhikkhū "ayaṁ
  adhunā pabbajito mahātheresu āgacchantesu mānatthaddho hutvā na vuṭṭhāsī"ti
  ujjhāyiṁsu. Koṭigāmavāsino satthu bhikkhusaṁghassa ca bahū nāvāsaṅghāṭe bandhiṁsu, satthā
  "handassa 2- ānubhāvaṁ pakāsemī"ti nāvāsaṅghāṭe ṭhatvā "kahaṁ bhaddajī"ti pucchi.
  Bhaddajitthero "esohaṁ bhante"ti satthāraṁ upasaṅkamitvā añjaliṁ katvā aṭṭhāsi.
  Satthā "ehi bhaddaji, amhehi saddhiṁ ekanāvaṁ abhiruhā"ti. So uppatitvā satthu
  ṭhitanāvāyaṁ aṭṭhāsi. Satthā gaṅgāmajjhaṁ gatakāle "bhaddaji tayā mahāpanādarājakāle
  ajjhāvuṭṭharatanapāsādo kahan"ti āha. Imasmiṁ ṭhāne nimuggoti. Tenahi bhaddaji
  sabrahmacārīnaṁ kaṅkhaṁ chindāti. Tasmiṁ khaṇe thero satthāraṁ vanditvā iddhibalena
  gantvā pāsādathūpikaṁ pādaṅgulantarena sannirumbhitvā 3- pañcavīsatiyojanaṁ pāsādaṁ
  gahetvā ākāse uppati, uppatanto ca paññāsa yojanāni pāsādaṁ udakato ukkhipi.
  Athassa purimabhave ñātakā pāsādagatena lobhena macchakacchapamaṇḍūkā hutvā tasmiṁ

  *  *  *  *  *  *
  Footnote:1 Sī. sattasattāhaṁ 2 Sī. satthā tassa 3 i. sannirumhitvā, Ma. sannirujjhitvā
-------------------------------------------------
[page 443]
  Pāsāde uṭṭhahante parivattitvā udake patiṁsu. Satthā te patante disvā "ñātakā
  te bhaddaji kilamantī"ti āha. Thero satthu vacanena pāsādaṁ vissajjesi. Pāsādo
  yathāṭhāneeva patiṭṭhahi. Satthā pāraṅgato bhikkhūhi "kadā bhante bhaddajittherena
  ayaṁ pāsādo ajjhāvuṭṭho"ti puṭṭho mahāpanādajātakaṁ 1- kathetvā mahājanaṁ dhammāmataṁ
  pāyesi. Thero pana attano ajjhāvuṭṭhapubbaṁ suvaṇṇapāsādaṁ dassetvā:-
     [163] "panādo Nāma so rājā yassa yūpo suvaṇṇiyo 2-
            tiriyaṁ soḷasubbedho 3- uccamāhu 4- sahassadhā.
     [164] Sahassakaṇḍo satageṇḍu 5- dhajālu 6- haritāmayo
            anaccuṁ tattha gandhabbā cha sahassāni sattadhā"ti
  dvīhi gāthāhi vaṇṇento aññaṁ byākāsi.
       Tattha panādo nāma so rājāti atīte panādo nāma so rājā ahosīti
  attabhāvāntarahitatāya attānaṁ paraṁ viya niddisati. Soeva hi rajje ṭhitakālato
  paṭṭhāya sadā ussāhasampattiādinā mahatā rājānubhāvena mahatā ca kittisaddena
  samannāgatattā "rājā mahāpanādo"ti paññāyittha. Yassa yūpo suvaṇṇiyoti
  yassa rañño ayaṁ yūpo pāsādo suvaṇṇamayo. Tiriyaṁ soḷasubbedhoti vitthārato
  soḷasakaṇḍapātappamāṇo. 7- So pana aḍḍhayojanamatto 8- hoti. Uccamāhu sahassadhāti
  uccaṁ ubbhaṁ evamassa pāsādassa sahassadhā sahassakaṇḍappamāṇamāhu. 9- So pana
  yojanato pañcavīsatiyojanappamāṇo hoti. Keci panettha gāthāsukhatthaṁ "āhū"ti dīghaṁ
  kataṁ. Āhu 10- ahosīti atthaṁ vadanti.
       Sahassakaṇḍoti sahassabhūmiko. 11- Satageṇḍūti anekasataniyūhako. 12- Dhajālūti tattha

  *  *  *  *  *  *
  Footnote: 1 khu.jāṭika. 27/391-3/106 (syā) 2 chaṂa. suvaṇṇayo, Ma. soṇṇamayo
  3 Sī.,i. soḷasapabbedho 4 Sī. uddhamāhu, chaṂa. ubbhamāhu 5 Sī. satabheṇḍu
  6 Sī.,Ma. dhajālū 7 Sī. soḷasasarapātanappamāṇo 8 Sī. aḍḍhayojanappamāṇo,
  i. aḍḍhuḍḍhayojanamatto 9 i. sahassadhāppamāṇo hoti 10 Sī.,i. taṁ ahu
  11 Sī., i....bhūmako 12 chaṂa...ṇiyyūhako
-------------------------------------------------
[page 444]
  Tattha niyūhasikharādīsu patiṭṭhāpitehi yaṭṭhidhajapaṭākadhajādidhajehi sampanno. Haritāmayoti
  cāmīkarasuvaṇṇamayo. Keci pana "haritajātimaṇisarikkhako"ti 1- vadanti. Gandhabbāti naṭā.
  Cha sahassāni sattadhāti chamattāni gandhabbasahassāni sattadhā 2- tassa pāsādassa
  sattasu ṭhānesu rañño abhiramāpanatthaṁ nacciṁsūti attho. Te evaṁ naccantāpi rājānaṁ
  hāsetuṁ nāsakkhiṁsu. Atha sakko devarājā devanaṭe pesetvā samajjaṁ kāresi,
  tadā rājā hasīti.
                     Bhaddajittheragāthāvaṇṇanā niṭṭhitā.
                          ---------------
                     280. 3. Sobhitattheragāthāvaṇṇanā
       satimā paññavāti āyasmato sobhitattherassa gāthā. Kā uppatti?
       ayampi purimabuddhesu katādhikāro tattha tattha bhave puññāni upacinanto
  padumuttarassa bhagavato kāle haṁsavatīnagare kulagehe nibbattitvā vayappatto satthu
  dhammadesanaṁ suṇanto satthāraṁ ekaṁ bhikkhuṁ pubbenivāsañāṇalābhīnaṁ bhikkhūnaṁ aggaṭṭhāne
  ṭhapentaṁ disvā sayampi taṁ ṭhānantaraṁ uddissa patthanaṁ katvā puññāni katvā
  sugatīsuyeva saṁsaranto sumedhassa bhagavato kāle brāhmaṇakule nibbattitvā viññutaṁ
  patto brāhmaṇānaṁ vijjāsippesu nipphattiṁ gantvā nekkhammādhimutto gharāvāsaṁ
  pahāya tāpasapabbajjaṁ pabbajitvā himavantassa samīpe araññāyatane assamaṁ
  kāretvā vanamūlaphalāphalena yāpento buddhuppādaṁ sutvā sabbattha ekarattivāseneva
  bhaddavatīnagare 3- satthāraṁ upasaṅkamitvā pasannamānaso "tuvaṁ satthā cā ketu cā"ti-
  ādīhi chahi gāthāhi abhitthavi, satthā cassa bhāviniṁ sampattiṁ pakāsesi. So

  *  *  *  *  *  *
  Footnote: 1 Sī.,i. haritamaṇisarikkhakoti 2 Ma. cha sahassāni gandhabbānaṁ cha sahassāni sattadhā
  3 Sī. bandhumatīnagare
-------------------------------------------------
[page 445]
  Tena puññakammena devamanussesu saṁsaranto imasmiṁ buddhuppāde sāvatthiyaṁ brāhmaṇa-
  kule nibbatti. Sobhitotissa nāmaṁ akaṁsu. So aparena samayena satthu dhammadesanaṁ
  sutvā paṭiladdhasaddho pabbajitvā vipassanaṁ vaḍḍhetvā chaḷabhiñño ahosi. Pubbe-
  nivāsañāṇe ciṇṇavasī ca ahosi. Tena vuttaṁ apadāne 1- :-
           "dakkhiṇe himavantassa sukato assamo mama
            uttamatthaṁ gavesanto vasāmi vipine 2- tadā.
            Lābhālābhena santuṭṭho mūlena ca phalena ca
            anvesanto ācariyaṁ 3- vasāmi ekako ahaṁ.
            Sumedho nāma sambuddho loke uppajji tāvade
            catusaccaṁ pakāseti uddharanto mahājanaṁ.
            Nāhaṁ suṇomi sambuddhaṁ napi me koci sāsati 4-
            aṭṭhavasse atikkante assosiṁ lokanāyakaṁ.
            Aggidāruṁ nīharitvā sammajjitvāna assamaṁ
            khāribhāraṁ gahetvāna nikkhamiṁ vipinā ahaṁ.
            Ekarattiṁ vasantohaṁ gāmesu nigamesu ca
            anupubbena candavatiṁ 5- tadāhaṁ upasaṅkamiṁ.
            Bhagavā tamhi samaye sumedho lokanāyako
            uddharanto bahū satte deseti amataṁ padaṁ.
            Janakāyamatikkamma vanditvā jinasāgaraṁ
            ekaṁsaṁ ajinaṁ katvā santhaviṁ lokanāyakaṁ.
            Tuvaṁ satthā ca ketu ca dhajo yūpo ca pāṇinaṁ
            parāyano patiṭṭhā ca dīpo ca dipaduttamo. 6-

  *  *  *  *  *  *
  Footnote: 1 khu.apa. 33/74/104 ñāṇatthavikattherāpadāna (syā) 2 pāli. pavane
  3 pāli. anomasanto acari 4 chaṂa. saṁsati 5 Sī. bandhumatiṁ 6 chaṂa. dvipaduttamo
-------------------------------------------------
[page 446]
            Nepuñño dassane dhīro 1- tāresi janataṁ tuvaṁ
            natthañño tārako loke tavuttaritaro mune. 2-
            Sakkā bhave 3- kusaggena pametuṁ sāgaruttamo 4-
            na tveva tava sabbaññu ñāṇaṁ sakkā pametave.
            Tuladaṇḍe ṭhapetvāna mahiṁ sakkā dharetave 5-
            na tveva tava paññāya pamāṇamatthi cakkhuMa.
            Ākāso minituṁ sakkā rajjuyā aṅgulena vā
            na tveva tava sabbaññu sīlaṁ sakkā pametave.
            Mahāsamudde udakaṁ ākāso ca vasundharo 6-
            parimeyyāni etāni appameyyosi cakkhuMa.
            Chahi gāthāhi sabbaññuṁ kittayitvā mahāyasaṁ
            añjaliṁ paggahetvāna tuṇhī aṭṭhāsahaṁ tadā.
            Yaṁ vadanti sumedhoti bhūmipaññaṁ 7- sumedhasaṁ
            bhikkhusaṁghe nisīditvā imā gāthā abhāsatha.
            Yo me ñāṇaṁ pakittesi vippasannena cetasā
            tamahaṁ kittayissāmi suṇātha mama bhāsato.
            Sattasattati kappāni devaloke ramissati
            sahassakkhattuṁ devindo devarajjaṁ karissati.
            Anekasatakkhattuñca cakkavattī bhavissati
            padesarajjaṁ vipulaṁ gaṇanāto asaṅkhiyaṁ.
            Devabhūto manusso vā puññakammasamāhito
            anūnamanasaṅkappo tikkhapañño bhavissati.
            Tiṁsakappasahassamhi okkākakulasambhavo

  *  *  *  *  *  *
  Footnote: 1 Sī. te puññadassano vīro 2 Sī. muni 3 Sī. sakkā have, chaṂa. theve
  4 chaṂa. sāgaruttame 5 Sī. pametave 6 chaṂa. vasundharā 7 chaṂa. bhūripaññaṁ
-------------------------------------------------
[page 447]
            Gotamo nāma gottena satthā loke bhavissati.
            Agārā abhinikkhamma pabbajissatikiñcano
            jātiyā sattavassena arahattaṁ pāpuṇissati. 1-
            Yato sarāmi attānaṁ yato pattosmi sāsanaṁ
            etthantare na jānāmi cetanaṁ amanoramaṁ.
            Saṁsaritvā bhavābhave 2- sampattānubhaviṁ ahaṁ
            bhoge me ūnatā natthi phalaṁ ñāṇassa thomane.
            Tiyaggī 3- nibbutā mayhaṁ bhavā sabbe samūhatā
            sabbāsavaparikkhīṇo 4- natthi dāni punabbhavo.
            Tiṁsakappasahassamhi yaṁ ñāṇamathaviṁ ahaṁ
            duggatiṁ nābhijānāmi phalaṁ ñāṇassa thomane.
            Kilesā jhāpitā mayhaṁ .pe. Kataṁ buddhassa sāsanan"ti.
       So arahattaṁ pana patvā attano pubbenivāsaṁ anupaṭipāṭiyā anussaranto
  yāva asaññabhave acittakapaṭisandhi, tāva addasa. Tato pañca kappasatāni cittap-
  pavattiṁ adisvā avasāneva 5- disvā "kimetan"ti āvajjanto nayavasena "asaññabhavo
  bhavissatī"ti niṭṭhaṁ agamāsi. Tenāha bhagavā "atthi bhikkhave asaññasattā nāma
  dīghāyukā devā, tato cuto sobhito idhūpapanno, so etaṁ bhavaṁ jānāti, sobhito
  anussaratī"ti. 6- Evaṁ nayavasena anussarantassa 7- anussaraṇakosallaṁ disvā satthā
  theraṁ pubbenivāsaṁ anussarantānaṁ aggaṭṭhāne ṭhapesi. Tatoeva cāyaṁ āyasmā savisesaṁ
  attano pubbenivāsānussatiñāṇaṁ tassa ca paccayabhūtaṁ paṭipattiṁ paccavekkhitvā
  somanassajāto tadatthadīpanaṁ udānaṁ udānento:-
     [165] "satimā Paññavā bhikkhu āraddhabalavīriyo

  *  *  *  *  *  *
  Footnote: 1 chaṂa. phusissati 2 chaṂa. bhave sabbe 3 Sī. tividhaggī
  4 chaṂa. sabbāsavā parikkhīṇā 5 Sī.,i. avasāne ca
  6 vinaYuṃahāvi. 1/232/165 pārājikakaṇḍa (atthato samānaṁ) 7 Sī. anussaranto
-------------------------------------------------
[page 448]
            Pañca kappasatānāhaṁ ekarattiṁ anussariṁ.
     [166] Cattāro satipaṭṭhāne satta aṭṭha ca bhāvayaṁ
            pañca kappasatānāhaṁ ekarattiṁ anussarin"ti
  gāthādvayaṁ abhāsi.
       Tattha satimāti sayaṁ samudāgamanasampannāya satipaṭṭhānabhāvanāpāripūriyā sati
  vepullappattiyā ca satimā. Paññavāti chaḷabhiññāpāripūriyā paññāvepullappattiyā
  ca paññavā. Bhinnakilesatāya bhikkhu. Saddhādibalānañceva catubbidhasammappadhānaviriyassa
  ca saṁsiddhipāripūriyā āraddhabalavīriyo. Saddhādīnaṁ hettha balaggahaṇena gahaṇaṁ satipi
  satiādīnaṁ balabhāve, yathā "gobalibaddhā puññañāṇasambhārā"ti. 1- Pañca kappasatānāhaṁ,
  ekarattiṁ anussarinti ekarattiṁ viya anussariṁ. Viyāsaddo hi idha luttaniddiṭṭho,
  etena pubbenivāsānussatiñāṇe 2- attano ñāṇavasībhāvaṁ dīpeti.
       Idāni yāya paṭipattiyā attano satimantādibhāvo sātisayaṁ pubbenivāsa-
  ñāṇañca siddhaṁ, taṁ dassetuṁ "cattāro"tiādinā dutiyaṁ gāthamāha. Tattha cattāro
  satipaṭṭhāneti kāyānupassanādike attano visayabhedena catubbidhe lokiyalokuttaramissake
  satisaṅkhāte satipaṭṭhāne. Sattāti satta bojjhaṅge. Aṭṭhāti aṭṭha maggaṅgāni.
  Satipaṭṭhānesu hi suppatiṭṭhitacittassa satta bojjhaṅgā bhāvanāpāripūriṁ gatāeva
  honti, tathā ariyo aṭṭhaṅgiko maggo. Tenāha dhammasenāpati "catūsu satipaṭṭhānesu
  supatiṭṭhitacittā 3- satta sambojjhaṅge yathābhūtaṁ bhāvetvā"tiādīhi 4-
  sattakoṭṭhāsikesu sattatiṁsāya bodhipakkhiyadhammesu ekasmiṁ koṭṭhāse bhāvanāpāripūriṁ
  gacchante itare agacchantā nāma natthīti. 5- Bhāvayanti bhāvanāhetu. Sesaṁ
  vuttanayameva. 6-
                     Sobhitattheragāthāvaṇṇanā niṭṭhitā.

  *  *  *  *  *  *
  Footnote: 1 Ma. ñāṇasambhārāti ca 2 Sī....ñāṇena 3 Ma. patiṭṭhitacitto 4 dī.pāṭi.
  11/143/86 sampasādanīyasutta 5 Ma. anāgacchantā na atthi 6 Sī.,i. uttānameva
-------------------------------------------------
[page 449]
                     281. 4. Valliyattheragāthāvaṇṇanā
       yaṁ kiccaṁ daḷhavīriyenātiādikā āyasmato valliyattherassa gāthā. Kā
  uppatti?
       ayampi purimabuddhesu katādhikāro tattha tattha bhave puññāni upacinanto
  sumedhassa bhagavato kāle brāhmaṇakule nibbattitvā viññutaṁ patto vijjāsippesu
  nipphattiṁ gato asītikoṭivibhavaṁ pahāya tāpasapabbajjaṁ pabbajitvā pabbatapāde
  araññāyatane ekissā nadiyā tīre assamaṁ kāretvā viharanto attano anug-
  gaṇhanatthaṁ upagataṁ satthāraṁ disvā pasannamānaso ajinacammaṁ pattharitvā adāsi.
  Tattha nisinnaṁ bhagavantaṁ pupphāhi ca candanena ca pūjetvā ambaphalāni datvā
  pañcapatiṭṭhitena vandi. Tassa bhagavā nisinnāsanasampattiṁ pakāsento anumodanaṁ
  vatvā pakkāmi. So tena puññakammena devamanussesu saṁsaranto imasmiṁ buddhuppāde
  vesāliyaṁ brāhmaṇakule nibbattitvā "kaṇhamitto"ti 1- laddhanāmo vayappatto satthu
  vesāligamane buddhānubhāvaṁ disvā paṭiladdhasaddho mahākaccānattherassa 2- santike
  pabbaji. So mandapañño dandhaparakkamo ca hutvā ciraṁ kālaṁ viññuṁ sabrahmacāriṁ
  nissāyeva vasati. Bhikkhū "yathā nāma valli rukkhādīsu kiñci anissāya vaḍḍhituṁ
  na sakkoti, evamayampi kañci paṇḍitaṁ anissāya vaḍḍhituṁ na sakkotī"ti valliyotveva
  samudācariṁsu. Aparabhāge pana veṇudattattheraṁ upasaṅkamitvā tassa ovāde ṭhatvā
  sato sampajāno hutvā viharanto ñāṇassa paripākaṁ gatattā paṭipattikkamaṁ 3- theraṁ
  pucchanto:-
     [167] "yaṁ Kiccaṁ daḷhavīriyena yaṁ kiccaṁ boddhumicchatā 4-
            karissaṁ nāvarajjhissaṁ 5- passa vīriyaṁ parakkamaṁ.

  *  *  *  *  *  *
  Footnote: 1 Sī. gaṇḍimittoti 2 Sī. mahākaccāyanattherassa 3 i. paṭipattiparakkamaṁ
  4 pāli. bodhu... 5 Sī.,i. nāvarujjhissaṁ
-------------------------------------------------
[page 450]
     [168] Tavañca me maggamakkhāhi añjasaṁ amatogadhaṁ
            ahaṁ monena monissaṁ gaṅgāsotova sāgaran"ti
  gāthādvayaṁ abhāsi.
       Tattha yaṁ kiccaṁ daḷhavīriyenāti daḷhena viriyena thirena parakkamena, daḷhaviriyena
  vā purisadhorayhena yaṁ kiccaṁ kātabbaṁ paṭipajjitabbaṁ. Yaṁ kiccaṁ boddhumicchatāti
  cattāri ariyasaccāni nibbānameva vā boddhuṁ bujjhituṁ icchantena paṭivijjhitukāmena
  yaṁ kiccaṁ karaṇīyaṁ. Karissaṁ nāvarajjhissanti tamahaṁ dāni karissaṁ na virādhessaṁ, 1-
  yathānusiṭṭhaṁ paṭipajjissāmi. Passa vīriyaṁ parakkamanti yathā paṭipajjamāne dhamme
  vidhinā 2- īraṇato 3- "vīriyaṁ", paraṁ paraṁ ṭhānaṁ 4- akkamanato "parakkamo"ti ca
  laddhanāmaṁ sammāvāyāmaṁ passa na saddhamevāti 5- attano kattukāmataṁ dasseti.
       Tavañcāti kammaṭṭhānadāyakaṁ kalyāṇamittaṁ ālapati. Meti mayhaṁ. Maggamakkhāhīti
  ariyamaggaṁ kathehi, lokuttaramaggasampāpakaṁ catusaccakammaṭṭhānaṁ kathehīti attho.
  Añjasanti ujukaṁ majjhimapaṭipadābhāvena antadvayassa anupagamanato. Amate nibbāne
  sampāpakabhāvena patiṭṭhitattā amatogadhaṁ. Monenāti ñāṇena maggapaññāya. 6-
  Monissanti jānissaṁ nibbānaṁ paṭivijjhissaṁ pāpuṇissaṁ. Gaṅgāsotova sāgaranti
  yathā gaṅgāya soto sāgaraṁ samuddaṁ avirajjhanto 7- ekaṁsato ogāhati, evaṁ "ahaṁ
  kammaṭṭhānaṁ anuyuñjanto maggañāṇena nibbānaṁ adhigamissāmi, tasmā taṁ kammaṭṭhānaṁ
  me ācikkhathā"ti theraṁ kammaṭṭhānaṁ yāci.
       Taṁ sutvā veṇudattatthero tassa kammaṭṭhānaṁ adāsi. Sopi kammaṭṭhānaṁ
  anuyuñjanto na cirasseva vipassanaṁ ussukkāpetvā arahattaṁ pāpuṇi. Tena vuttaṁ

  *  *  *  *  *  *
  Footnote: 1 Sī. na dhamme virādhessaṁ, Maṇa virodhessaṁ 2 Sī. yathāpaṭipajjamānavidhinā
  3 Sī.,i. karaṇato 4 Sī. padaṭṭhānaṁ 5 Sī. passana saddamevāti,
  Ma. passa naṁ tadatthamevāti 6 Sī. monenāti maggapaññāya 7 Sī.,i. avirajjhantova
-------------------------------------------------
[page 451]
  Apadāne 1- :-
           "pañcakāmaguṇe hitvā piyarūpe manorame
            asīti koṭiyo hitvā pabbajiṁ anagāriyaṁ.
            Pabbajitvāna kāyena pāpakammaṁ vivajjayiṁ
            vacīduccaritaṁ hitvā nadīkūle vasāmahaṁ.
            Ekekaṁ 2- maṁ viharantaṁ buddhaseṭṭho upāgami
            nāhaṁ jānāmi buddhoti akāsiṁ paṭisanthāraṁ.
            Karitvā paṭisanthāraṁ nāmagottamapucchahaṁ
            devatā nusi gandhabbo adū 3- sakko purindado.
            Ko vā tvaṁ kassa vā putto mahābrahmā idhāgato
            virocesi disā sabbā udayaṁ suriyo yathā.
            Sahassārāni cakkāni pāde dissanti mārisa
            ko vā tvaṁ kassa vā putto kathaṁ jānemu taṁ mayaṁ.
            Nāmagottaṁ pavedehi saṁsayaṁ apanehi me
            namhi devo na gandhabbo namhi sakko purindado.
            Brahmabhāvo ca me natthi etesaṁ uttamo ahaṁ
            atīto visayaṁ tesaṁ dālayiṁ kāmabandhanaṁ.
            Sabbe kilese jhāpetvā patto sambodhimuttamaṁ
            tassa vācaṁ suṇitvāhaṁ idaṁ vacanamabraviṁ.
            Yadi buddhosi sabbaññū nisīda tvaṁ mahāmuni
            tamahaṁ pūjayissāmi dukkhassantakaro tuvaṁ.
            Pattharitvā jinacammaṁ adāsi satthuno ahaṁ

  *  *  *  *  *  *
  Footnote: 1 khu.apa. 33/75/107 candanamāliyattherāpadāna (syā) 2 chaṂa. ekakaṁ 3 chaṂa. adu
-------------------------------------------------
[page 452]
            Nisīdi tattha bhagavā sīhova girigabbhare.
            Khippaṁ pabbatamāruyha ambassa phalamaggahiṁ
            sālakalyāṇikaṁ pupphaṁ candanañca mahārahaṁ.
            Khippaṁ paggayha taṁ sabbaṁ 1- upetvā lokanāyakaṁ
            phalaṁ buddhassa datvāna sālapupphamapūjayiṁ.
            Candanaṁ anulimpitvā avandiṁ satthuno ahaṁ
            pasannacitto sumano vipulāya ca pītiyā.
            Ajinamhi nisīditvā sumedho lokanāyako
            mama kammaṁ pakittesi hāsayanto mamaṁ tadā. 2-
            Iminā phaladānena gandhamālehi cūbhayaṁ
            pañcavīse kappasate devaloke ramissati.
            Anūnamanasaṅkappo vasavattī bhavissati
            chabbīsatikappasate manussattaṁ gamissati.
            Bhavissati cakkavattī cāturanto mahiddhiko
            vekaraṁ 3- nāma nagaraṁ vissakammena māpitaṁ.
            Hessati sabbasovaṇṇaṁ nānāratanabhūsitaṁ
            eteneva upāyena saṁsarissati yoniyo. 4-
            Sabbattha sukhito 5- hutvā devatte atha mānuse
            pacchime bhave sampatte brahmabandhu bhavissati.
            Agārā abhinikkhamma anagārī bhavissati
            abhiññāpāragū 6- hutvā nibbāyissatināsavo.
            Idaṁ vatvāna sambuddho sumedho lokanāyako

  *  *  *  *  *  *
  Footnote: 1 Sī. taṁ pupphaṁ 2 Sī. hāsayantova maṁ sadā 3 chaṂa. vebhāraṁ 4 chaṂa. so bhave
  5 chaṂa. pūjito 6 pāli. aviññattipaccayo
-------------------------------------------------
[page 453]
            Mama nijjhāyamānassa pakkāmi anilañjase.
            1- Tena kammena sukatena cetanāpaṇidhīhi ca
            jahitvā mānusaṁ dehaṁ tāvatiṁsamagacchahaṁ. 1-
            Tusitato cavitvāna nibbattiṁ mātukucchiyā
            bhoge me ūnatā natthi yamhi gabbhe vasāmahaṁ.
            Mātukucchigate mayi annapānañca bhojanaṁ
            mātuyā mama chandena nibbattati yadicchakaṁ.
            Jātiyā pañcavassena pabbajiṁ anagāriyaṁ
            oropitamhi kesamhi arahattamapāpuṇiṁ.
            Pubbakammaṁ gavesanto orena nāddasaṁ ahaṁ
            tiṁsakappasahassamhi mama kammamanussariṁ.
            Namo te purisājañña namo te purisuttama
            tava sāsanamāgamma pattomhi acalaṁ padaṁ.
            Tiṁsakappasahassamhi yaṁ buddhamabhipūjayiṁ 2-
            duggatiṁ nābhijānāmi buddhapūjāyidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā aññaṁ byākaronto thero imāyeva gāthā abhāsīti.
                     Valliyattheragāthāvaṇṇanā niṭṭhitā.
                          ---------------

  *  *  *  *  *  *
  Footnote: 1-1 Sī. ime pāṭhā na dissanti 2 pāli. sambuddhamabhipūjayiṁ
-------------------------------------------------
[page 454]
                    282. 5. Vītasokattheragāthāvaṇṇanā
       kese me olikhissantītiādikā āyasmato vītasokattherassa gāthā. Kā
  uppatti?
       ayampi purimabuddhesu katādhikāro tattha tattha bhave puññāni upacinanto
  siddhatthassa bhagavato kāle brāhmaṇakule nibbattitvā brāhmaṇānaṁ vijjāsippesu
  nipphattiṁ gato kāme pahāya isipabbajjaṁ pabbajitvā mahatā isigaṇena parivuto
  araññe vasanto buddhuppādaṁ sutvā haṭṭhatuṭṭho "udumbarapupphasadisā dullabhadassanā
  buddhā 1- bhagavanto, idāneva upagantabbā"ti mahatiyā parisāya saddhiṁ satthāraṁ
  daṭṭhuṁ gacchanto diyaḍḍhayojane sese byādhiko hutvā buddhagatāya saññāya 2- kālaṅkato
  devesu 3- uppajjitvā 4- aparāparaṁ devamanussesu saṁsaranto imasmiṁ buddhuppāde
  aṭṭhārasavassādhikānaṁ dvinnaṁ vassasatānaṁ matthake dhammāsokarañño kaniṭṭhabhātā hutvā
  nibbatti, tassa vītasokoti nāmaṁ ahosi. So vayappatto khattiyakumārehi sikkhitabba-
  vijjāsippesu nipphattiṁ gato giridattattheraṁ nissāya gihibhūto suttantapiṭake
  abhidhammapiṭake ca visārado hutvā ekadivasaṁ massukammasamaye kappakassa hatthato ādāsaṁ
  gahetvā kāyaṁ olokento valitapalitādīni 5- disvā sañjātasaṁvego vipassanāya cittaṁ
  otāretvā bhāvanaṁ ussukkāpetvā tasmiṁyeva āsane sotāpanno hutvā giridattat-
  therassa santike pabbajitvā na cirasseva arahattaṁ pāpuṇi. Tena vuttaṁ
  apadāne 6- :-
           "ajjhāyako mantadharo tiṇṇaṁ vedāna pāragū
            lakkhaṇe itihāse ca sanighaṇḍusakeṭubhe.

  *  *  *  *  *  *
  Footnote: 1 Sī. buddhā nāma 2 Sī. satiyā 3 Sī. devalokesu 4 i. upapajjitvā
  5 i.,Ma. valitapalitāni 6 khu.apa. 33/72/100 buddhasaññakattherāpadāna (syā)
-------------------------------------------------
[page 455]
            Nadīsotapaṭibhāgā sissā āyanti me tadā
            tesāhaṁ mante vācemi rattindivamatandito.
            Siddhattho nāma sambuddho loke uppajji tāvade
            tamandhakāraṁ nāsetvā ñāṇālokaṁ pavattayi.
            Mama aññataro sisso sissānaṁ so kathesi me
            sutvāna te etamatthaṁ ārocesuṁ mamaṁ tadā.
            Buddho loke samuppanno sabbaññū lokanāyako
            tassānuvattati jano lābho amhaṁ na vijjati.
            Adhiccuppattikā buddhā cakkhumanto mahāyasā
            yannūnāhaṁ buddhaseṭṭhaṁ passeyyaṁ lokanāyakaṁ.
            Ajinaṁ me gahetvāna vākacīraṁ kamaṇḍaluṁ
            assamā abhinikkhamma sisse āmantayiṁ ahaṁ.
            Odumbarikapupphaṁva candamhi sasakaṁ yathā
            vāyasānaṁ yathā khīraṁ dullabhaṁ lokanāyakaṁ. 1-
            Buddho lokamhi uppanno manussattampi dullabhaṁ
            ubhosu vijjamānesu savanañca sudullabhaṁ.
            Buddho loke samuppanno cakkhuṁ lacchāma no bhavaṁ
            etha sabbe gamissāma sammāsambuddhasantikaṁ.
            Kamaṇḍaludharā sabbe kharājinanivāsino
            te jaṭābhārabharitā 2- nikkhamuṁ 3- vipinā tadā.
            Yugamattaṁ pekkhamānā uttamatthaṁ gavesino
            āyanti nāgapotāva 4- asambhītāva kesarī.
            Appatāsā 5- aloluppā nipakā santavuttino

  *  *  *  *  *  *
  Footnote: 1 chaṂa. dullabho lokanāyako 2 Sī. jaṭābhārena bharitā 3 pāli. nikkhamma
  4 chaṂa. āsattidosarahitā 5 chaṂa. appakiccā
-------------------------------------------------
[page 456]
            Uñchāya caramānā te buddhaseṭṭhamupāgamuṁ.
            Diyaḍḍhayojane dese 1- byādhi me upapajjatha
            buddhaseṭṭhaṁ saritvāna tattha kālaṅkato ahaṁ.
            Catunnavutito kappe yaṁ saññamalabhiṁ tadā
            duggatiṁ nābhijānāmi buddhasaññāyidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā aññaṁ byākaronto:-
     [169] "kese Me olikhissanti kappako upasaṅkami
            tato ādāsamādāya sarīraṁ paccavekkhissaṁ.
     [170] Tuccho kāyo adissittha andhakāre 2- tamo byagā 3-
            sabbe coḷā samucchinnā natthi dāni punabbhavo"ti
  gāthādvayaṁ abhāsi.
       Tattha kese me olikhissanti, kappako upasaṅkamīti gihikāle massukammasamaye
  "mama kese olikhissaṁ kappemī"ti kesādīnaṁ chedanādivasena kappanato kappako
  nhāpito maṁ upagacchi. Tatoti kappakato. 4- Sarīraṁ paccavekkhissanti sabbakāyike
  ādāse palitavalitamukhanimittādidassanamukhena "abhibhūto vata jarāya me kāyo"ti jarābhibhūtaṁ
  attano sarīraṁ paccavekkhiṁ. Evaṁ paccavekkhato ca tuccho kāyo adissittha niccadhuva-
  sukhasabhāvādīhi 5- ritto hutvā me kāyo adissatha paññāyi. Kasmā? andhakāre
  tamo byagā yena ayonisomanasikārasaṅkhātena tamasā attano kāye andhagatā 6-
  vijjamānampi asubhādisabhāvaṁ apassantā avijjamānaṁ subhādiākāraṁ gaṇhanti, tasmiṁ
  andhakāre andhakaraṇaṭṭhāne kāye yonisomanasikārasaṅkhātena 7- ñāṇālokena

  *  *  *  *  *  *
  Footnote: 1 chaṂa. sese 2 pāli. andhakāro 3 Sī. byago 4 Sī. tato kappe kate 5 Sī.
  niccadhuvasukhabhāvādīhi 6 Sī. andhakatā, i.,Ma. anvāgatā 7 Sī., i......sambhavena
-------------------------------------------------
[page 457]
  Avijjātamo vigato, tatoeva sabbe coḷā samucchinnā corā viya 1- kusalabhaṇḍacchedanato,
  sādhūhi alātabbato asaṅgahetabbato saṅkārakūṭādīsu chaḍḍitapilotikakhaṇḍaṁ viya
  issarajanena ariyajanena jigucchitabbatāya coḷā viyāti vā"coḷā"ti laddhanāmā
  kilesā samucchinnā. Aggamaggena samugghāṭitattāeva ca nesaṁ natthi dāni
  punabbhavo āyatiṁ punabbhavābhinibbatti natthīti.
                     Vītasokattheragāthāvaṇṇanā niṭṭhitā.
                          --------------
                    283. 6. Puṇṇamāsattheragāthāvaṇṇanā
       pañca nīvaraṇe hitvātiādikā āyasmato puṇṇamāsattherassa gāthā. Kā
  uppatti?
       ayampi purimabuddhesu katādhikāro tattha tattha bhave puññāni upacinanto
  tissassa bhagavato kāle kulagehe nibbattitvā viññutaṁ patto ekadivasaṁ satthari
  araññe viharante paṁsukūlacīvaraṁ dumasākhāya laggetvā gandhakuṭiṁ paviṭṭhe dhanuhattho
  gahanaṁ paviṭṭho satthu paṁsukūlaṁ disvā pasannamānaso dhanuṁ nikkhipitvā buddhaguṇe
  anussaritvā paṁsukūlaṁ vandi. So tena puññakammena devamanussesu saṁsaranto imasmiṁ
  buddhuppāde sāvatthiyaṁ kuṭumbikakule nibbatti. Tassa kira jātadivase tasmiṁ gehe
  sabbabhājanāni suvaṇṇaratanamayehi māsehi paripuṇṇāneva ahesuṁ. Tenassa puṇṇamāsotveva
  nāmaṁ akaṁsu. So vayappatto dārapariggahaṁ katvā ekasmiṁ putte uppanne
  gharāvāsaṁ pahāya pabbajitvā gāmakāvāse vasanto ghaṭento vāyamanto chaḷabhiñño
  ahosi. Tena vuttaṁ apadāne 2- :-

  *  *  *  *  *  *
  Footnote: 1 i.,Ma. coḷā viya 2 khu.apa. 33/71/99 paṁsukūlasaññakattherāpadāna (syā)
-------------------------------------------------
[page 458]
           "tisso Nāmāsi bhagavā sayambhū lokanāyako 1-
            paṁsukūlaṁ ṭhapetvāna vihāraṁ pāvisī jino.
            Sajjitaṁ 2- dhanumādāya pakkhittasālilaṁ ahaṁ 3-
            maṇḍalaggaṁ gahetvāna kānanaṁ pāvisiṁ ahaṁ.
            Tatthaddasaṁ paṁsukūlaṁ dumagge laggitaṁ tadā
            cāpaṁ tattheva nikkhippa sire katvāna añjaliṁ.
            Pasannacitto sumano vipulāya ca pītiyā
            buddhaseṭṭhaṁ saritvāna paṁsukūlaṁ avandahaṁ.
            Dvenavute ito kappe paṁsukūlamavandahaṁ
            duggatiṁ nābhijānāmi vandanāya idaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Chaḷabhiñño pana hutvā sāvatthiṁ upagantvā satthāraṁ vanditvā susāne
  vasati, tassa ca acirāgatasseva sato 4- putto kālamakāsi. Dārakamātā therassa
  āgatabhāvaṁ sutvā "mā idaṁ aputtakaṁ sāpateyyaṁ rājāno hareyyun"ti taṁ
  uppabbājetukāmā mahatā parivārena therassa santikaṁ gantvā paṭisanthāraṁ katvā
  palobhetuṁ ārabhi. Thero attano vītarāgabhāvajānāpanatthaṁ ākāse ṭhatvā attano
  paṭipattikittanamukhena tassā dhammaṁ desento:-
     [171] "pañca Nīvaraṇe hitvā yogakkhemassa pattiyā
            dhammādāsaṁ gahetvāna ñāṇadassanamattano.
     [172] Paccavekkhiṁ imaṁ kāyaṁ sabbaṁ santarabāhiraṁ
            ajjhattañca bahiddhā ca tuccho kāyo adissathā"ti
  gāthādvayaṁ abhāsi.

  *  *  *  *  *  *
  Footnote: 1 chaṂa. aggapuggalo 2 chaṂa. vinataṁ 3 Sī. akkhitto yamadī ahaṁ,
  chaṂa. bhakkhatthāya cariṁ ahaṁ 4 Sī. sako
-------------------------------------------------
[page 459]
       Tattha pañca nīvaraṇe hitvāti kāmacchandādike pañca nīvaraṇe pahāya
  jhānādhigamena viddhaṁsetvā. Yogakkhemassa pattiyāti kāmayogādīhi catūhi yogehi
  khemassa anupaddutassa nibbānassa adhigamāya. Dhammādāsanti dhammabhūtaṁ ādāsaṁ. Yathā
  hi ādāso olokentassa rūpakāye guṇāguṇaṁ ādaṁseti, 1- evaṁ vipassanāsaṅkhāto
  dhammānaṁ sāmaññavisesāvabodhanato ñāṇadassanabhūto dhammādāso vipassantassa
  vodānasaṅkilesadhammavibhāvanena tappahānasādhanena ca visesato nāma kāye guṇaṁ
  ādaṁseti. Tenāha:-
           "dhammadāsaṁ gahetvāna ñāṇadassanamattano
            paccavekkhiṁ imaṁ kāyaṁ sabbaṁ santarabāhiran"ti
  imaṁ kāyaṁ dhammasamūhaṁ mama attabhāvaṁ ajjhattikabāhirāyatanabhāvato santarabāhiraṁ sabbaṁ
  anavasesaṁ dhammādāsaṁ gahetvā "aniccan"tipi "dukkhan"tipi "anattā"tipi patiavekkhiṁ
  ñāṇacakkhunā passiṁ. Evaṁ passatā ca mayā ajjhattañca bahiddhā cāti attano
  santāne parasantāne ca tuccho kāyo adissatha niccasārādivirahito tuccho khandha-
  pañcakasaṅkhāto attabhāvakāyo ñāṇacakkhunā yāthāvato apassittha. Sakalampi hi
  khandhapañcakaṁ "avijjānivutassa bhikkhave bālassa taṇhāsaṁyuttassa evamayaṁ kāyo
  samudāgato"tiādīsu 2- "kāyo"ti vuccati. "adissathā"ti Ca iminā yadeva kāye 3-
  daṭṭhabbaṁ, taṁ diṭṭhaṁ, na dānissa kiñci 4- mayā passitabbaṁ atthīti katakiccataṁ
  dassento aññaṁ byākāsi. Evaṁ thero imāhi gāthāhi purāṇadutiyikāya dhammaṁ
  desetvā taṁ saraṇesu ca sīlesu ca sampatiṭṭhāpetvā uyyojesi.
                    Puṇṇamāsattheragāthāvaṇṇanā niṭṭhitā.

  *  *  *  *  *  *
  Footnote: 1 Ma. ādiseti 2 saṁṇi. 16/19/25 bālapaṇḍitasutta
  3 Ma. kāyena 4 Ma. na dāni yaṁ kiñci
-------------------------------------------------
[page 460]
                     284. 7. Nandakattheragāthāvaṇṇanā
       yathāpi bhaddo ājaññoti āyasmato nandakattherassa gāthā. Kā
  uppatti?
       ayampi purimabuddhesu katādhikāro tattha tattha bhave puññāni karonto sikhissa
  bhagavato kāle paccantadese uppajjitvā viññutaṁ patto vanacāriko hutvā vicaranto
  ekadivasaṁ satthu caṅkamanaṭṭhānaṁ disvā pasannacitto vālukā okiri. So tena
  puññakammena devamanussesu saṁsaranto imasmiṁ buddhuppāde campāyaṁ gahapatikule
  nibbatti, tassa nandakoti nāmaṁ akaṁsu. Jeṭṭhakabhātā panassa bhārato 1- nāMa.
  Tassa pubbayogo anantaravatthusmiṁ āvi bhavissati. Te ubhopi viññutaṁ patvā
  āyasmantaṁ soṇaṁ koḷivisaṁ 2- pabbajitaṁ sutvā "soṇopi nāma tathāsukhumālo pabbaji,
  kimaṅgaṁ pana mayan"ti pabbajiṁsu. Tesu bhārato na cirasseva vipassanaṁ vaḍḍhetvā
  chaḷabhiñño ahosi. Nandako pana kilesānaṁ balavabhāvena tāva vipassanaṁ ussukkāpetuṁ
  nāsakkhi, vipassanāya kammaṁ karotieva. Athassa bhāratatthero āsayaṁ ñatvā avassayo
  bhavitukāmo taṁ pacchāsamaṇaṁ katvā vihārato nikkhamitvā maggasamīpe nisinno
  vipassanākathaṁ 3- kathesi.
       Tena ca samayena sakaṭasatthe gacchante eko sakaṭe yutto 4- goṇo cikkhallaṭṭhāne 5-
  sakaṭaṁ uddharituṁ asakkonto paripati. Tato naṁ satthavāho sakaṭā mocetvā tiṇañca
  pānīyañca datvā parissamaṁ apanetvā puna dhure yojesi. Tato goṇo vūpasantaparissamo
  laddhabalo taṁ sakaṭaṁ cikkhallaṭṭhānato uddharitvā thale patiṭṭhāpesi. Atha
  bhāratatthero nandakassa "passasi no tvaṁ āvuso nandaka imassa kamman"ti

  *  *  *  *  *  *
  Footnote: 1 chaṂa. bharato. evamuparipi 2 Sī.,i. kolivīsaṁ 3 Sī. vipassanāya kathaṁ
  4 Sī.,i. niyutto 5 i. cikkhallāvaṭe ṭhāne, Ma. cikkhallakasaṭe ṭhāne
-------------------------------------------------
[page 461]
  Taṁ nidassetvā tena "passāmī"ti vutte "imamatthaṁ suṭṭhu upadhārehī"ti āha.
  Itaro"yathāyaṁ goṇo vūpasantaparissamo paṅkaṭṭhānato bhāraṁ ubbahati, evaṁ mayāpi
  saṁsārapaṅkato attā uddharitabbo"ti tamevārammaṇaṁ katvā vipassanāya kammaṁ karonto
  na cirasseva arahattaṁ pāpuṇi. Tena vuttaṁ apadāne 1- :-
           "migaluddo pure āsiṁ araññe kānane ahaṁ
            vātamigaṁ gavesanto caṅkamaṁ addasaṁ ahaṁ.
            Ucchaṅgena puḷinaṁ gayha caṅkame okiriṁ ahaṁ
            pasannacitto sumano sugatassa sirīmato.
            Ekatiṁse ito kappe puḷinaṁ okiriṁ ahaṁ
            duggatiṁ nābhijānāmi puḷinassa idaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā attano jeṭṭhabhātikassa bhāratattherassa santike aññaṁ
  byākaronto:-
     [173] "yathāpi Bhaddo ājañño khalitvā patitiṭṭhati
            bhiyyo laddhāna saṁvegaṁ adīno vahate dhuraṁ.
    [174] Evaṁ dassanasampannaṁ sammāsambuddhasāvakaṁ
            ājānīyaṁ maṁ dhāretha puttaṁ buddhassa orasan"ti
  gāthādvayaṁ abhāsi.
       Tattha bhiyyo laddhāna saṁvegaṁ, adīno vahate dhuranti "mayhaṁ jātibalaviriyānaṁ
  ananucchavikametaṁ 2- yadidaṁ āgatassa bhārassa avahanan"ti 3- saṁvegaṁ labhitvā adīno
  adīnamānaso 4- alīnacitto. "alīno"ti Vā pāṭho, soeva attho. Bhiyyo punappunaṁ
  bhiyyoso

  *  *  *  *  *  *
  Footnote: 1 khu.apa. 33/70/98 puḷinacaṅkamiyattherāpadāna (syā) 2 Ma. anucchavikametaṁ
  3 Ma. āvahananti 4 Sī. alīnamānaso
-------------------------------------------------
[page 462]
  Mattāya attano dhuraṁ bhāraṁ vahate ubbahati. Sesaṁ heṭṭhā ramaṇīyavihārittherassa
  gāthāvaṇṇanāyaṁ vuttanayameva.
                     Nandakattheragāthāvaṇṇanā niṭṭhitā.
                          --------------
                   285. 8. Bhāratattheragāthāvaṇṇanā 1-
       ehi nandaka gacchāmāti āyasmato bhāratattherassa gāthā. Kā uppatti?
       ayaṁ kira anomadassissa bhagavato kāle kulagehe nibbattitvā viññutaṁ patto
  ekadivasaṁ manuññadassanaṁ mudusukhasamphassaṁ upāhanadvayaṁ gahetvā gacchanto satthāraṁ
  caṅkamantaṁ disvā pasannamānaso upāhanā upanāmetvā "abhiruhatu bhagavā upahanā,
  yaṁ mama assa dīgharattaṁ hitāya sukhāyā"ti āha. Abhiruhi bhagavā tassa anugaṇhanatthaṁ
  upāhanā. So tena puññakammena devamanussesu saṁsaranto imasmiṁ buddhuppāde
  campānagare gahapatikule nibbatti, bhāratotissa nāmaṁ ahosi. So viññutaṁ patto
  soṇattherassa pabbajitabhāvaṁ sutvā "sopi nāma pabbajī"ti sañjātasaṁvego
  pabbajitvā katapubbakicco vipassanāya kammaṁ karonto na cirasseva chaḷabhiñño
  ahosi. Tena vuttaṁ apadāne 2- :-
           "anomadassī bhagavā lokajeṭṭho narāsabho
            divāvihārā nikkhamma vīthimāruyhi 3- cakkhumā.
            Pānadhiṁ 4- sukataṁ gayha addhānaṁ paṭipajjahaṁ
            tatthaddasāsiṁ sambuddhaṁ pattikaṁ cārudassanaṁ.
            Sakaṁ cittaṁ pasādetvā nīharitvāna pānadhiṁ

  *  *  *  *  *  *
  Footnote: 1 chaṂa. bharatatthera... evamuparipi 2 khu.apa. 33/69/95 pānadhidāyakattherarāpadāna (syā)
  3 chaṂa. pathamāruhi 4 Sī. pannadhiṁ
-------------------------------------------------
[page 463]
            Pādamūle ṭhapetvāna idaṁ vacanamabraviṁ.
            Abhirūha mahāvīra sugatinda vināyaka
            ito phalaṁ labhissāmi so me attho samijjhatu.
            Anomadassī bhagavā lokajeṭṭho narāsabho
            pānadhiṁ abhirūhitvā idaṁ vacanamabravi.
            Yo pānadhiṁ me adāsi pasanno sehi pāṇibhi
            tamahaṁ kittayissāmi suṇātha mama bhāsato.
            Buddhassa giramaññāya sabbe devā samāgatā
            udaggacittā sumanā vedajātā katañjalī.
            Pānadhīnaṁ 1- padānena sukhitoyaṁ bhavissati
            pañcapaññāsakkhattuñca devarajjaṁ karissati.
            Sahassakkhattuṁ rājā ca 2- cakkavattī bhavissati
            padesarajjaṁ vipulaṁ gaṇanāto asaṅkhiyaṁ.
            Aparimeyye ito kappe okkākakulasambhavo
            gotamo nāma gottena satthā loke bhavissati.
            Tassa dhammesu dāyādo oraso dhammanimmito
            sabbāsave pariññāya nibbāyissatināsavo.
            Devaloke manusse vā nibbattissati puññavā
            devayānapaṭibhāgaṁ yānaṁ paṭilabhissati.
            Pāsādā sivikā mayhaṁ 3- hatthino samalaṅkatā
            rathā vājaññasaṁyuttā sadā pātubhavanti me.
            Agārā nikkhamantopi rathena nikkhamiṁ ahaṁ
            kesesu chijjamānesu arahattamapāpuṇiṁ.

  *  *  *  *  *  *
  Footnote: 1 Sī. pannadhīnaṁ 2 Sī. rājā 3 chaṂa. vayhaṁ
-------------------------------------------------
[page 464]
            Lābhā mayhaṁ suladdhaṁ me vāṇijjaṁ suppayojitaṁ
            datvāna pānadhiṁ ekaṁ pattomhi acalaṁ padaṁ.
            Aparimeyye ito kappe yaṁ pānadhimadāsahaṁ
            duggatiṁ nābhijānāmi pānadhissa idaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Chaḷabhiñño pana hutvā attano kaniṭṭhabhātikena nandakattherena heṭṭhā
  vuttanayena aññābyākaraṇe kate "idāni nandakopi 1- arahā jāto, handa mayaṁ
  ubhopi satthu santikaṁ gantvā vusitabrahmacariyataṁ nivedessāmā"ti uppannaṁ
  parivitakkaṁ nandakattherassa kathento:-
     [175] "ehi Nandaka gacchāma upajjhāyassa santikaṁ
            sīhanādaṁ nadissāma buddhaseṭṭhassa sammukhā.
    [176] Yāya no anukampāya amhe pabbājayī muni
            so no attho anuppatto sabbasaṁyojanakkhayo"ti
  gāthādvayaṁ abhāsi.
       Tattha nandakāti ālapanaṁ. Ehīti tassa attano santikakaraṇaṁ. Gacchāmāti
  tena attanā ca ekajjhaṁ kātabbakiriyāvacanaṁ, upajjhāyassāti sammāsambuddhassa,
  sammāsambuddho hi samantacakkhunā buddhacakkhunā ca sattānaṁ āsayānusayacaritādīnaṁ
  yathābhūtavilokanena 2- sadevakassa lokassa vajjāvajjaṁ upanijjhāyatīti visesato
  upajjhāyoti vattabbataṁ arahati. Yadatthaṁ gamanaṁ, taṁ dassetuṁ "sīhanādaṁ nadissāma,
  buddhaseṭṭhassa sammukhā"ti āha. Yathābhuccaguṇābhibyāhāratāya 3- abhītanādabhāvato sīhanādaṁ
  buddhassa sammāsambuddhassa tatoeva sabbasattuttamatāya seṭṭhassa, buddhānaṁ vā
  sāvakabuddhādīnaṁ

  *  *  *  *  *  *
  Footnote: 1 i. nandako 2 Sī. yathābhūtavalokanena 3 Sī. yathābhuccabuddhaguṇābhibyāharatāya
-------------------------------------------------
[page 465]
  Seṭṭhassa sammukhā purato nadissāmāti attho.
       Yathā pana sīhanādaṁ naditukāmo, taṁ dassento "yāyā"ti gāthamāha. Tattha
  yāyāti yadatthaṁ, yāya 1- yadatthānuppattiyāti attho. Noti amhākaṁ. Anukampāyāti
  anuggaṇhanena amhe dvepi pabbājayi pabbājesi. Munīti bhagavā. So no attho
  anuppattoti so attho 2- sabbesaṁ saṁyojanānaṁ khayabhūtaṁ arahattaphalaṁ no amhehi
  anuppatto, adhigatoti attho.
                     Bhāratattheragāthāvaṇṇanā niṭṭhitā.
                          --------------
                   286. 9. Bhāradvājattheragāthāvaṇṇanā
       nadanti evaṁ sappaññāti āyasmato bhāradvājattherassa gāthā. Kā
  uppatti?
       ayampi purimabuddhesu katādhikāro tattha tattha bhave puññāni upacinanto
  ito ekatiṁse kappe kulagehe nibbattitvā viññutaṁ patto ekadivasaṁ sumanaṁ nāma
  paccekabuddhaṁ piṇḍāya carantaṁ disvā pasannamānaso paripakkaṁ 3- vallikāraphalaṁ adāsi.
  So tena puññakammena devamanussesu saṁsaranto imasmiṁ buddhuppāde rājagahe
  brāhmaṇakule nibbattitvā gottanāmena bhāradvājotveva paññāyittha. So vayappatto
  gharāvāsaṁ vasanto ekaputtaṁ labhi. Tassa "kaṇhadinno"ti 4- nāmaṁ akāsi.
  Tassa viññutaṁ pattakāle "tāta asukassa nāma ācariyassa santike sippaṁ sikkhitvā
  ehī"ti taṁ takkasilaṁ pesesi. So gacchanto antarāmagge satthu sāvakaṁ aññataraṁ
  mahātheraṁ kalyāṇamittaṁ labhitvā tassa santike dhammaṁ sutvā paṭiladdhasaddho pabbajitvā

  *  *  *  *  *  *
  Footnote: 1 Sī. yassa 2 i. so sadattho 3 Sī. suparipakkaṁ 4 Sī. kaṇhādinnoti
-------------------------------------------------
[page 466]
  Katapubbakicco vipassanāya kammaṁ karonto na cirasseva arahattaṁ pāpuṇi. Tena
  vuttaṁ apadāne 1- :-
           "sumano nāma sambuddho takkarāyaṁ vasī tadā
            vallikāraphalaṁ gayha sayambhussa adāsahaṁ.
            Ekatiṁse ito kappe yaṁ phalaṁ adadiṁ tadā
            duggatiṁ nābhijānāmi phaladānassidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Athassa pitā bhāradvājo veḷuvane viharantaṁ bhagavantaṁ upasaṅkamitvā dhammaṁ
  sutvā pabbajitvā na cirasseva arahattaṁ sacchākāsi. Atha putto satthāraṁ vandituṁ
  rājagahaṁ āgato satthu santike nisinnaṁ pitaraṁ disvā tuṭṭhacitto "pitāpi kho
  me pabbajito, kiṁ nu kho tena 2- pabbajjākiccaṁ matthakaṁ pāpitan"ti vīmaṁsanto
  khīṇāsavabhāvaṁ ñatvā taṁ sīhanādaṁ nadāpetukāmo "sādhu kho tumhehi kataṁ pabbajantehi,
  pabbajjākiccaṁ pana matthakaṁ 3- pāpitan"ti pucchi. Bhāradvājo puttassa adhigamaṁ
  dīpento:-
     [177] "nadanti Evaṁ sappaññā sīhāva girigabbhare
            vīrā 4- vijitasaṅgāmā jetvā māraṁ savāhanaṁ.
     [178] Satthā ca pariciṇṇo me dhammo saṁgho ca pūjito
            ahañca vitto sumano puttaṁ disvā anāsavan"ti
  gāthādvayaṁ abhāsi.
       Tattha nadantīti yathābhuccaguṇābhibyāhāravasena 5- abhītanādaṁ nadanti gajjanti.
  Evanti idāni vattabbākāradassanaṁ. Sappaññāti aggamaggapaññādhigamena

  *  *  *  *  *  *
  Footnote: 1 khu.apa. 33/68/95 vallikāraphaladāyakattherāpadāna (syā) 2 Ma. anena
  3 i. kiṁ matthakaṁ 4 pāli. dhīrā 5 Sī. yathābhuccabuddhaguṇā.....
-------------------------------------------------
[page 467]
  Sabbapaññādhigamena sabbapaññāvepullappattā. Vīrāti catubbidhasammappadhānaviriya-
  sampannatāya vīrā, tatoeva anavasesasaṅkilesapakkhanimmathanena savāhanaṁ kilesamāraṁ
  abhisaṅkhāramāraṁ devaputtamārañca jetvā 1- sabbaso vijitasaṅgāmā nadanti
  sappaññāti sambandho.
       Evaṁ vijetabbavijayena sīhanādaṁ dassetvā idāni ārādhetabbasamārādhanena
  icchitabbasiddhiyā ca taṁ dassetuṁ "satthā ca pariciṇṇo me"ti dutiyaṁ gāthamāha.
  Tattha satthā ca pariciṇṇo meti mama satthā sammāsambuddho yathānusiṭṭhaṁ
  ovādānusāsanīkaraṇena 2- mayā pariciṇṇo 3- upāsito, na dhammādhikaraṇaṁ visositoti
  adhippāyo. Dhammo saṁgho ca pūjitoti navavidhopi lokuttaradhammo, yathāpaṭipattiyāgata-
  maggānupattiyā sīladiṭṭhisāmaññagamanena ariyasaṁgho ca mayā pūjito mānito. Ahañca
  vitto sumano, puttaṁ disvā anāsavanti mama puttaṁ anāsavaṁ sabbaso khīṇāsavaṁ
  disvā dassanahetu ahampi vitto nirāmisāya pītiyā tuṭṭho, tatoyeva nirāmisena
  somanassena sumano jātoti attho.
                    Bhāradvājattheragāthāvaṇṇanā niṭṭhitā.
                       --------------------
                   287. 10. Kaṇhadinnattheragāthāvaṇṇanā
       upāsitā sappurisāti āyasmato kaṇhadinnattherassa gāthā. Kā uppatti?
       ayampi purimabuddhesu katādhikāro tattha tattha bhave puññāni upacinanto
  ito catunavute kappe kulagehe nibbattitvā viññutaṁ patto ekadivasaṁ sobhitaṁ
  nāma paccekabuddhaṁ disvā pasannacitto punnāgapupphehi pūjaṁ akāsi. So tena

  *  *  *  *  *  *
  Footnote: 1 Ma. devaputtamāraṁ vijetvā 2 Sī. ovādānusāsanīpaṭikaraṇā 3 Sī.,i. paricito
-------------------------------------------------
[page 468]
  Puññakammena devamanussesu saṁsaranto imasmiṁ buddhuppāde rājagahe brāhmaṇakule
  nibbattitvā kaṇhadinnoti laddhanāmo vayappatto upanissayasampattiyā codiyamāno
  dhammasenāpatiṁ upasaṅkamitvā dhammaṁ sutvā paṭiladdhasaddho pabbajitvā vipassanaṁ
  vaḍḍhetvā arahattaṁ pāpuṇi. Tena vuttaṁ apadāne 1- :-
          "sobhito nāma sambuddho cittakūṭe vasī tadā
            gahetvā giripunnāgaṁ sayambhuṁ abhipūjayiṁ.
            Catunnavutito kappe yaṁ buddhamabhipūjayiṁ 2-
            duggatiṁ nābhijānāmi buddhapūjāyidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā aññaṁ byākaronto:-
    [179] "upāsitā Sappurisā sutā dhammā abhiṇhaso
            sutvāna paṭipajjissaṁ añjasaṁ amatogadhaṁ.
    [180] Bhavarāgahatassa me sato bhavarāgo puna me vijjati
            na cāhu na ca me bhavissati na ca me etarahi vijjatī"ti
  gāthādvayaṁ abhāsi.
       Tattha upāsitāti paricaritā paṭipattipayirupāsanāya payirupāsitā. 3- Sappurisāti
  santehi sīlādiguṇehi samannāgatā purisā, ariyapuggalā sāriputtattherādayo.
  Etena purimacakkadvayasampattimattano dasseti. Na hi paṭirūpadesavāsena 4- vinā
  sappurisūpanissayo sambhavati. Sutā dhammāti saccapaṭiccasamuppādādipaṭisaṁyuttadhammā
  sotadvārānusārena upadhāritā. Etena attano bāhusaccaṁ dassento
  pacchimacakkadvayasampattiṁ dasseti.

  *  *  *  *  *  *
  Footnote: 1 khu.apa. 33/67/94 giripunnāgiyattherāpadāna (syā) 2 Sī. yaṁ pupphamabhipūjayiṁ,
  pāli. sambuddhamabhipūjayiṁ 3 Sī. payurūpāsanāya payurūpāsitā 4 chaṂa. patirūpadesavāsena
-------------------------------------------------
[page 469]
  Abhiṇhasoti bahuso na kālena kālaṁ. 1- Idañca padaṁ "upāsitā sappurisā"ti etthāpi
  yojetabbaṁ. Sutvāna paṭipajjissaṁ, añjasaṁ amatogadhanti te dhamme sutvā tattha vutta-
  rūpārūpadhamme salakkhaṇādito pariggahetvā anukkamena vipassanaṁ vaḍḍhetvā amatogadhaṁ
  nibbānapatiṭṭhaṁ taṁsampāpakaṁ 2- añjasaṁ ariyaṁ aṭṭhaṅgikaṁ maggaṁ paṭipajjiṁ pāpuṇiṁ.
       Bhavarāgahatassa me satoti bhavarāgena bhavataṇhāya anādimati saṁsāre hatassa
  upaddutassa mama sato samānassa, aggamaggena vā hatabhavarāgassa. Bhavarāgo puna
  me na vijjatīti tatoeva puna idāni bhavarāgo me natthi. Na cāhu na me
  bhavissati, na ca me etarahi vijjatīti yadipi pubbe puthujjanakāle sekkhakāle
  ca me bhavarāgo ahosi, aggamaggappattito pana paṭṭhāya na cāhu na ca ahosi,
  āyatimpi na me bhavissati, etarahi adhunāpi na ca me vijjati na ca upalabbhati,
  pahīnoti 3- attho. Bhavarāgavacaneneva cettha tadekaṭṭhatāya mānādīnampi abhāvo
  vuttoti 4- sabbaso parikkhīṇabhavasaṁyojanataṁ dasseti.
                    Kaṇhadinnattheragāthāvaṇṇanā niṭṭhitā.
                     Paramatthadīpaniyā theragāthāsaṁvaṇṇanāya
                        tatiyavaggavaṇṇanā niṭṭhitā.
                           ------------

  *  *  *  *  *  *
  Footnote: 1 Ma. kālena kālaṁ 2 Ma. nibbānapatiṭṭhitasampāpakaṁ
  3 i., Ma. pahīnattā 4 poṭṭhakesu vutto hotīti pāṭho dissati
-------------------------------------------------
[page 470]
                            4. Catutthavagga
                     288. 1. Migasirattheragāthāvaṇṇanā
       yato ahaṁ pabbajitoti āyasmato migasirattherassa gāthā. Kā uppatti?
       ayampi purimabuddhesu katādhikāro tattha tattha bhave puññāni upacinanto
  kassapassa bhagavato kāle brāhmaṇakule nibbattitvā viññutaṁ patto ekadivasaṁ
  satthāraṁ disvā pasannacitto kusaṭṭhakaṁ 1- adāsi. So tena puññakammena devamanussesu
  saṁsaranto imasmiṁ buddhuppāde kosalaraṭṭhe brāhmaṇakule paṭisandhiṁ gahetvā
  migasiranakkhatte 2- jātattā migasiroti laddhanāmo vayappatto brāhmaṇānaṁ
  vijjāsippesu nipphattiṁ gato chavasīsamantaṁ nāma sikkhi, yaṁ parijapetvā 3-
  tivassamatthake matānampi sīsaṁ nakhena ākoṭetvā "ayaṁ satto asukaṭṭhāne nibbatto"ti
  jānāti.
       So gharāvāsaṁ anicchanto paribbājakapabbajjaṁ pabbajitvā taṁ vijjaṁ nissāya
  loke 4- sakkato garukato lābhī hutvā vicaranto sāvatthiṁ upagato satthu santikaṁ
  gantvā attano ānubhāvaṁ pakāsento "ahaṁ bho gotama matānaṁ nibbattaṭṭhānaṁ
  jānāmī"ti vatvā "kathaṁ pana tvaṁ jānāsī"ti vutte "chavasīsāni āharāpetvā
  mantaṁ parijapetvā 3- nakhena sīsaṁ ākoṭento nirayādikaṁ tehi tehi nibbattaṭṭhānaṁ
  jānāmī"ti kathesi. Athassa bhagavā parinibbutassa bhikkhuno sīsakapālaṁ āharāpetvā "kathehi
  tāva tassa gatiṁ, yassidaṁ sīsakapālan"ti āha. So taṁ kapālamantaṁ 5- parijapetvā 3- nakhena
  ākoṭetvā 6- neva antaṁ na koṭiṁ passati. Atha satthārā "na sakkosi paribbājakā"ti
  vutte "upaparikkhissāmi tāvā"ti 7- vatvā punappunaṁ parivattentopi
  na passateva. Bāhirakamantena hi khīṇāsavassa gatiṁ kathaṁ jānissati, athassa matthakato

  *  *  *  *  *  *
  Footnote: 1 i. kulaṭṭhakaṁ, Ma. kusakaṭṭhaṁ 2 chaṂa...ṇakkhattena 3 chaṂa. parijappetvā,
  Ma. parijappitvā 4 chaṂa. lokena 5 chaṂa. taṁ kapālaṁ mantaṁ 6 Sī.,i.
  nakhena sīsaṁ ākoṭento 7 i. upaparikkhapi tāvāti, Ma. upaparikkhāmi tāvāti
-------------------------------------------------
[page 471]
  Kacchehi ca sedo mucci. So lajjitvā tuṇhībhūto aṭṭhāsi. Satthā "kilamasi
  paribbājakā"ti āha. So "āma kilamāmi, na imassa gatiṁ jānāmi, tumhe
  pana jānāthā"ti. "ahaṁ Etaṁ jānāmi, itopi 1- uttaritarampi jānāmī"ti vatvā
  "nibbānaṁ gato so"ti āha. Paribbājako "imaṁ vijjaṁ mayhaṁ dethā"ti āha.
  "tenahi Pabbajā"ti vatvā taṁ pabbājetvā paṭhamaṁ samathakammaṭṭhāne niyojetvā jhānā-
  bhiññāsu patiṭṭhitassa vipassanākammaṭṭhānaṁ 2- upadisi. So vipassanākammaṭṭhānaṁ 2-
  karonto na cirasseva arahattaṁ pāpuṇi. Tena vuttaṁ apadāne 3- :-
           "kassapassa bhagavato brāhmaṇassa vusīmato
            pasannacitto sumano kusaṭṭhakamadāsahaṁ.
            Imasmiṁyeva kappasmiṁ kusaṭṭhakamadāsahaṁ
            duggatiṁ nābhijānāmi kusaṭṭhakassidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā aññaṁ byākaronto:-
     [181] "yato Ahaṁ pabbajito 4- sammāsambuddhasāsane
            vimuccamāno uggacchiṁ kāmadhātuṁ upaccagaṁ.
     [182] Brahmuno pekkhamānassa tato cittaṁ vimucci me
            akuppā me vimuttīti sabbasaṁyojanakkhayā"ti
  gāthādvayaṁ abhāsi.
       Tattha yato ahaṁ pabbajito, sammāsambuddhasāsaneti yato pabhūti ahaṁ pabbajito
  buddhassa bhagavato sāsane, pabbajitakālato paṭṭhāya. Vimuccamāno uggacchinti

  *  *  *  *  *  *
  Footnote: 1 chaṂa. ito 2 chaṂa. vipassanāya kammaṁ 3 khu.apa. 33/66/93
  kusaṭṭhakadāyakattherāpadāna (syā) 4 pāli. pabbajitvā
-------------------------------------------------
[page 472]
  Saṅkilesapakkhato paṭhamaṁ tāva samathavipassanāhi vimuccamāno vodānadhammavasena uṭṭhahiṁ. 1-
  Evaṁ uggacchanto 2- kāmadhātuṁ upaccagaṁ anāgāmimaggena accantameva kāmadhātuṁ
  atikkamiṁ.
       Brahmuno pekkhamānassa, tato cittaṁ vimucci meti sadevakassa lokassa
  aggabhūtattā seṭṭhaṭṭhena brahmuno buddhassa bhagavato mahākaruṇāyogena "ayaṁ kulaputto
  mama sāsane pabbajitvā kathaṁ nu kho paṭipajjatī"ti pekkhantassa tato anāgāmimaggādhigamato
  pacchā aggamaggādhigamena mama cittaṁ sabbasaṅkilesato accantameva mucci. 3-
  Akuppā me vimuttīti, sabbasaṁyojanakkhayāti tathāvimuttacittattāeva sabbesaṁ
  saṁyojanānaṁ khayā parikkhayā iti evaṁ akuppā me vimuttīti aññaṁ byākāsi.
                     Migasirattheragāthāvaṇṇanā niṭṭhitā.
                           -------------
                    289. 2. Sivakattheragāthāvaṇṇanā 4-
       aniccāni gahakānīti āyasmato sivakattherassa gāthā. Kā uppatti?
       ayampi purimabuddhesu katādhikāro tattha tattha bhave puññāni upacinanto
  vipassissa bhagavato kāle kulagehe nibbattitvā viññutaṁ patto ekadivasaṁ bhagavantaṁ
  piṇḍāya carantaṁ passitvā pasannamānaso pattaṁ ādāya kummāsassa pūretvā
  adāsi. So tena puññakammena devamanussesu saṁsaranto imasmiṁ buddhuppāde rājagahe
  brāhmaṇakule nibbatti, sivakotissa nāmaṁ ahosi. So vayappatto vijjāsippesu
  nipphattiṁ gato nekkhammajjhāsayatāya kāme pahāya paribbājakapabbajjaṁ pabbajitvā
  vicaranto satthāraṁ upasaṅkamitvā dhammaṁ sutvā paṭiladdhasaddho pabbajitvā vipassanāya
  kammaṁ karonto na cirasseva arahattaṁ pāpuṇi. Tena vuttaṁ apadāne 5- :-

  *  *  *  *  *  *
  Footnote: 1 Ma. upaṭṭhahiṁ 2 Ma. upagacchanto 3 Sī.,i. vimucci 4 Sī. sīvakatthera....
  evamuparipi 5 khu.apa. 33/65/93 kummāsadāyakattherāpadāna (syā)
-------------------------------------------------
[page 473]
           "esanāya Carantassa vipassissa 1- mahesino
            rittakaṁ pattaṁ disvāna kummāsaṁ pūrayiṁ ahaṁ.
            Ekanavute ito 2- kappe yaṁ bhikkhamadadiṁ tadā
            duggatiṁ nābhijānāmi kummāsassa idaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā aññaṁ byākaronto:-
    [183] "aniccāni Gahakāni tattha tattha punappunaṁ
            gahakāraṁ 3- gavesanto dukkhā jāti punappunaṁ.
    [184] Gahakāraka diṭṭhosi puna gehaṁ na kāhasi
            sabbā te phāsukā bhaggā thūṇikā 4- ca padālitā 5-
            vimariyādikataṁ 6- cittaṁ idheva vidhamissatī"ti
  gāthādvayaṁ abhāsi.
       Tattha aniccāni gahakāni, tattha tattha punappunanti tasmiṁ tasmiṁ bhave punappunaṁ
  nibbattamānāni gahakāni attabhāvagehāni na niccāni anavaṭṭhitāni ittarāni
  parittakālāni. Gahakāraṁ gavesantoti imassa attabhāvagehassa kārakaṁ taṇhāvaḍḍhakiṁ
  pariyesanto ettakaṁ kālaṁ anuvicarinti adhippāyo. Dukkhā jāti punappunanti idaṁ
  gahakārakagavesanassa 7- kāraṇavacanaṁ. Yasmā jarābyādhimaraṇamissatāya 8- jāti nāmesā
  punappunaṁ upagantuṁ dukkhā, na ca sā tasmiṁ adiṭṭhe nivattati, tasmā taṁ gavesanto
  vicarinti attho.
       Gahakāraka diṭṭhosīti idāni pana yena so sakkā daṭṭhuṁ, tena

  *  *  *  *  *  *
  Footnote: 1 pāli. vipassino 2 chaṂa. ekanavutito 3 Sī.,i. gahakārakaṁ 4 pāli. dhuṇirā
  5 chaṂa. vidālitā 6 pāli. vipariyādīkataṁ 7 Sī.,i. gahakārakaṁ gavesantassa
  8 Sī.,i...ṃissakatāya
-------------------------------------------------
[page 474]
  Ariyamaggañāṇacakkhunā gahakāraka diṭṭho asi. Puna gehanti puna imasmiṁ saṁsāravaṭṭe atta-
  bhāvasaṅkhātaṁ mama 1- gehaṁ na kāhasi na karissasi. Sabbā te phāsukā bhaggāti
  tava sabbā anavasesakilesaphāsukā mayā bhaggā. Thūṇikā ca padālitāti idāni
  tayā kātabbassa attabhāvagehassa 2- avijjāsaṅkhātā kaṇṇikā ca bhinnā. Vimariyādikataṁ
  cittanti mama cittaṁ vigatantaṁ kataṁ, āyatiṁ anuppattidhammataṁ 3- āpāditaṁ. Tatoeva
  idheva vidhamissati imasmiṁyeva bhave viddhaṁsissati, carimakacittanirodhena
  nirujjhissatīti attho.
                      Sivakattheragāthāvaṇṇanā niṭṭhitā.
                           -------------
                    290. 3. Upavāṇattheragāthāvaṇṇanā
       arahaṁ sugatoti āyasmato upavāṇattherassa gāthā. Kā uppatti?
       ayaṁ kira padumuttarassa bhagavato kāle daliddakule nibbattitvā viññutaṁ patto
  bhagavati parinibbute tassa dhātuṁ gahetvā manussadevanāgagaruḷakumbhaṇḍayakkhagandhabbehi
  sattaratanamaye sattayojanike thūpe kate tattha sudhotaṁ attano uttarāsaṅgaṁ veḷagge
  ābandhitvā dhajaṁ katvā pūjaṁ akāsi. Taṁ gahetvā abhisammatako nāma yakkhasenāpati
  devehi cetiyapūjārakkhaṇatthaṁ 4- ṭhapito adissamānakāyo ākāse dhārento cetiyaṁ
  tikkhattuṁ padakkhiṇaṁ akāsi. So taṁ disvā bhiyyoso mattāya pasannamānaso ahosi.
  So tena puññakammena devamanussesu saṁsaranto imasmiṁ buddhuppāde sāvatthiyaṁ
  brāhmaṇakule nibbattitvā upavāṇoti laddhanāmo vayappatto jetavanapaṭiggahaṇe
  buddhānubhāvaṁ disvā paṭiladdhasaddho pabbajitvā vipassanāya kammaṁ karonto arahattaṁ

  *  *  *  *  *  *
  Footnote: 1 Sī.,i. puna 2 Sī. attabhāvasaṅkhātassa gehassa
  3 Sī...ḍhammaṁ 4 Sī.,i. cetiye pūjārakkhaṇatthaṁ
-------------------------------------------------
[page 475]
  Patvā chaḷabhiñño ahosi. Tena vuttaṁ apadāne 1- :-
           "padumuttaro nāma jino sabbadhammāna pāragū
            jalitvā aggikkhandhova sambuddho parinibbuto.
            Mahājanā samāgamma pūjayitvā tathāgataṁ
            citaṁ katvāna sukataṁ 2- sarīraṁ abhiropayuṁ.
            Sarīrakiccaṁ katvāna dhātuṁ tattha samānayuṁ
            sadevamanussā sabbe buddhathūpaṁ akaṁsu te.
            Paṭhamā kañcanamayā dutiyāpi maṇīmayā
            tatiyā rūpiyamayā catutthā 3- phalikāmayā.
            Tattha pañcami yā bhūmi 4- lohitaṅkamayā ahu
            chaṭṭhā masāragallassa sabbaratanamayūpari.
            Jaṅghā maṇimayā āsi vedikā ratanāmayā
            sabbasoṇṇamayo thūpo uddhaṁ yojanamuggato.
            Devā tattha samāgantvā ekato mantayuṁ tadā
            mayampi thūpaṁ karissāma 5- lokanāthassa tādino.
            Dhātu āveṇikā natthi sarīraṁ ekapiṇḍitaṁ
            imamhi buddhathūpamhi karissāma 5- kañcukaṁ mayaṁ.
            Devā sattaratanehi 6- aññaṁ vaḍḍhesu yojanaṁ
            thūpo dviyojanubbedho timiraṁ byapahanti so. 7-
            Nāgā tattha samāgantvā ekato mantayuṁ tadā
            manussā ceva devā ca buddhathūpaṁ akaṁsu te.
            Mā no pamattā assumhā 8- appamattā sadevakā

  *  *  *  *  *  *
  Footnote: 1 khu.apa. 32/52/100 upavāṇattherāpadāna 2 chaṂa. sugataṁ 3 chaṂa. catutthī
  4 Sī.,Ma. tattha pañcamikā ceti, chaṂa. tattha pañcamikā ceva 5 chaṂa. kassāma
  6 chaṂa. devā sattahi ratnehi 7 pāli. yo 8 chaṂa. assumha. evamuparipi
-------------------------------------------------
[page 476]
            Mayampi thūpaṁ karissāma lokanāthassa tādino.
            Indanīlaṁ mahānīlaṁ atho jotirasaṁ maṇiṁ
            ekato sannipātetvā buddhathūpaṁ achādayuṁ.
            Sabbaṁ maṇimayaṁ āsi tāvatā 1- buddhacetiyaṁ
            tiyojanasamubbedhaṁ ālokakaraṇaṁ tadā.
            Garuḷā ca samāgantvā ekato mantayuṁ tadā
            manussā devanāgā ca buddhathūpaṁ 2- akaṁsu te.
            Mā no pamattā assumhā appamattā sadevakā
            mayampi thūpaṁ karissāma lokanāthassa tādino.
            Sabbaṁ maṇimayaṁ thūpaṁ akaruṁ tāva 3- kañcukaṁ
            yojanaṁ tepi vaḍḍhesuṁ āyataṁ buddhacetiyaṁ.
            Catuyojanamubbedho buddhathūpo virocati
            obhāseti disā sabbā sataraṁsīva uggato.
            Kumbhaṇḍā ca samāgantvā ekato mantayuṁ tadā
            manussā ceva devā ca nāgā ca garuḷā tathā.
            Paccekaṁ buddhaseṭṭhassa akaṁsu thūpamuttamaṁ
            mā no pamattā assumhā appamattā sadevakā.
            Mayampi thūpaṁ karissāma lokanāthassa tādino
            ratanehi chādayissāma 4- āyataṁ buddhacetiyaṁ.
            Yojanaṁ tepi vaḍḍhesuṁ āyataṁ buddhacetiyaṁ
            pañcayojanamubbedho thūpo obhāsatī 5- tadā.
            Yakkhā tattha samāgantvā ekato mantayuṁ tadā
            manujā devatā nāgā 6- garuḷā ca kumbhaṇḍakā.

  *  *  *  *  *  *
  Footnote: 1 chaṂa. yāvatā 2 chaṂa. buddhapūjaṁ 3 chaṂa. te ca 4 chaṂa. chādessāma
  5 chaṂa. obhāsate 6 chaṂa. manussā devanāgā ca
-------------------------------------------------
[page 477]
            Paccekaṁ buddhaseṭṭhassa akaṁsu thūpamuttamaṁ
            mā no pamattā assumhā appamattā sadevakā.
            Mayampi thūpaṁ karissāma lokanāthassa tādino
            phalikā chādayissāma āyataṁ buddhacetiyaṁ.
            Yojanaṁ tepi vaḍḍhesuṁ āyataṁ buddhacetiyaṁ
            chayojanikamubbedho thūpo obhāsatī tadā.
            Gandhabbā ca samāgantvā ekato mantayuṁ tadā
            manujā devatā nāgā kumbhaṇḍā garuḷā tathā. 1-
            Sabbekaṁsu 2- buddhathūpaṁ mayamettha akārakā
            mayampi thūpaṁ karissāma lokanāthassa tādino.
            Vediyo satta katvāna dhajaṁ chattaṁ akaṁsu te
            sabbasoṇṇamayaṁ thūpaṁ gandhabbā kārayuṁ tadā.
            Sattayojanamubbedho thūpo obhāsatī tadā
            rattindivā na ñāyanti āloko hoti sabbadā.
            Abhibhonti na tassābhā candasūrā satārakā
            samantā yojanasate padīpopi na pajjali.
            Tena kālena ye keci thūpaṁ pūjenti mānusā
            na te thūpaṁ āruhanti ambare ukkhipanti te.
            Devehi ṭhapito yakkho abhisammatanāmako
            dhajaṁ vā pupphadāmaṁ vā abhiropeti uttariṁ.
            Na te passanti taṁ yakkhaṁ dāmaṁ passanti gacchato
            evaṁ passitvā gacchanti 3- sabbe gacchanti suggatiṁ.
            Viruddhā ye pāvacane pasannā ye ca sāsane

  *  *  *  *  *  *
  Footnote: 1 Sī. kambhaṇḍā ca yakkhā tathā 2 ka. sabbe katā, chaṂa. sabbe akaṁsu 3 chaṂa. gacchantā
-------------------------------------------------
[page 478]
            Pāṭihīraṁ daṭṭhukāmā thūpaṁ pūjenti mānusā.
            Nagare haṁsavatiyā ahosiṁ bhatako tadā
            āmoditaṁ janaṁ disvā evaṁ cintesahaṁ tadā.
            Oḷāro bhagavā eso 1- yassa dhātughare disaṁ
            imā ca janatā tuṭṭhā kāraṁ kubbaṁ na tappare.
            Ahampi kāraṁ karissāmi lokanāthassa tādino
            tassa dhammesu dāyādo bhavissāmi anāgate.
            Sudhotaṁ rajakenāhaṁ uttareyyaṁ paṭaṁ mama
            veḷagge ālaggetvāna dhajaṁ ukkhipimambare.
            Abhisammatako gayha ambare hāsi me dhajaṁ
            vāteritaṁ dhajaṁ disvā bhiyyo hāsaṁ janesahaṁ.
            Tattha cittaṁ pasādetvā samaṇaṁ upasaṅkamiṁ
            taṁ bhikkhuṁ abhivādetvā vipākaṁ pucchahaṁ dhaje.
            So me kathesi ānanda 2- pītisañjananaṁ mama
            tassa dhajassa vipākaṁ anubhossasi sabbadā.
            Hatthī assā rathā pattī senā ca caturaṅginī
            parivāressanti taṁ niccaṁ dhajadānassidaṁ phalaṁ.
            Saṭṭhī tūriyasahassāni bheriyo samalaṅkatā
            parivāressanti taṁ niccaṁ dhajadānassidaṁ phalaṁ.
            Chaḷasīti sahassāni nāriyo samalaṅkatā
            vicittavatthābharaṇā āmuttamaṇikuṇḍalā.
            Aḷārapamhā hasulā susaññā 3- tanumajjhimā
            parivāressanti taṁ niccaṁ dhajadānassidaṁ phalaṁ.

  *  *  *  *  *  *
  Footnote: 1 chaṂa. uḷāro bhagavā neso 2 chaṂa. ānandī 3 Sī. sutthanā
-------------------------------------------------
[page 479]
            Tiṁsakappasahassāni devaloke ramissasi
            asītikkhattuṁ devindo devarajjaṁ karissasi.
            Sahassakkhattuṁ rājāpi 1- cakkavattī bhavissati
            padesarajjaṁ vipulaṁ gaṇanāto asaṅkhiyaṁ.
            Kappasatasahassamhi okkākakulasambhavo
            gotamo nāmena gottena satthā loke bhavissati.
            Devalokā cavitvāna sukkamūlena codito
            puññakammena saññutto brahmabandhu bhavissasi.
            Asītikoṭiṁ chaḍḍetvā dāse kammakare bahū
            gotamassa bhagavato sāsane pabbajissasi.
            Ārādhayitvā sambuddhaṁ gotamaṁ sakyapuṅgavaṁ
            upavāṇoti nāmena hessasi satthu sāvako.
            Satasahasse kataṁ kammaṁ phalaṁ dassesi me idha
            sumutto saravegova kilese jhāpayiṁ 2- maMa.
            Cakkavattissa santassa cātuddīpissarassa me
            tīṇi yojanāni samantā ussīyanti dhajā sadā.
            Satasahasse ito 3- kappe yaṁ kammamakariṁ tadā
            duggatiṁ nābhijānāmi dhajadānassidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Athāyasmā upavāṇo bhagavato upaṭṭhāko ahosi. Tena ca samayena bhagavato
  vātābādho uppajji. Therassa ca gihisahāyo devahito nāma brāhmaṇo sāvatthiyaṁ
  paṭivasati. So theraṁ catūhi paccayehi pavedesi. 4- Athāyasmā upavāṇo nivāsetvā

  *  *  *  *  *  *
  Footnote: 1 chaṂa. rājā ca 2 Sī. kilesā jhāpitā 3 chaṂa. satasahassito 4 Sī., i. pavāresi
-------------------------------------------------
[page 480]
  Pattacīvaramādāya tassa brāhmaṇassa nivesanaṁ upagacchi. Brāhmaṇo "kenaci aññena
  payojanena thero āgato"ti ñatvā "vadeyyātha 1- bhante kenattho"ti āha. Thero
  tassa brāhmaṇassa payojanaṁ ācikkhanto:-
     [185] "arahaṁ Sugato loke vātehābādhiko 2- muni
            sace uṇhodakaṁ atthi munino dehi brāhmaṇa.
     [186] Pūjito pūjaneyyānaṁ 3- sakkareyyāna sakkato
            apacito apacineyyānaṁ 4- tassa icchāmi hātave"ti
  gāthādvayaṁ abhāsi.
       Tassattho:- yo imasmiṁ loke pūjaneyyānaṁ pūjetabbehi sakkādīhi devehi
  mahābrahmādīhi ca brahmehi pūjito, sakkareyyānaṁ sakkātabbehi bimbisāra-
  kosalarājādīhi sakkato, apacineyyānaṁ apacāyitabbehi mahesīhi khīṇāsavehi apacito,
  kilesehi ārakattādinā arahaṁ, sobhaṇagamanādinā sugato sabbaññū muni mayhaṁ
  satthā devadevo sakkānaṁ atisakko brahmānaṁ atibrahmā, so dāni vātehi
  vātahetu vātakkhobhanimittaṁ ābādhiko jāto. Sace brāhmaṇa uṇhodakaṁ atthi,
  tassa vātābādhavūpasamanatthaṁ taṁ hātave upanetuṁ 5- icchāmīti. Taṁ sutvā
  brāhmaṇo uṇhodakaṁ tadanurūpaṁ vātārahañca bhesajjaṁ bhagavato upanāmesi. Tena
  ca satthu rogo vūpasami. Tassa bhagavā anumodanaṁ akāsīti.
                     Upavāṇattheragāthāvaṇṇanā niṭṭhitā.
                          ---------------

  *  *  *  *  *  *
  Footnote: 1 i. vedeyyātha 2 pāli. vātehābādhito 3 Sī. pūjanīyānaṁ
  4 Sī. apacanīyānaṁ, i., Ma. apaceyyānaṁ, chaṂa. apacitopaceyyānaṁ 5 Ma. apanetuṁ
-------------------------------------------------
[page 481]
                    291. 4. Isidinnattheragāthāvaṇṇanā
       diṭṭhā mayāti āyasmato isidinnattherassa gāthā. Kā uppatti?
       ayampi purimabuddhesu katādhikāro tattha tattha bhave puññāni karonto
  vipassissa bhagavato kāle kulagehe nibbattitvā viññutaṁ patto bījaniṁ gahetvā
  bodhiyā pūjaṁ akāsi. So tena puññakammena 1- devamanussesu saṁsaranto imasmiṁ
  buddhuppāde sunāparantajanapade seṭṭhikule nibbattitvā isidinnoti laddhanāmo
  vayappatto satthu candanamālāpaṭiggahaṇe 2- pāṭihāriyaṁ disvā pasannamānaso satthāraṁ
  upasaṅkamitvā dhammaṁ sutvā sotāpanno hutvā agāraṁ ajjhāvasati. Tassa
  hitānukampinī devatā taṁ codentī:-
            [187] "diṭṭhā Mayā dhammadharā upāsakā
                   kāmā aniccā iti bhāsamānā
                   sārattarattā maṇikuṇḍalesu
                   puttesu dāresu ca te apekkhā.
            [188] Addhā na jānanti yatodha dhammaṁ 3-
                   kāmā aniccā iti cāpi āhu
                   rāgañca tesaṁ na balatthi chettuṁ
                   tasmā sitā puttadāraṁ dhanañcā"ti
  gāthādvayamabhāsi. 4-
       Tattha diṭṭhā mayā dhammadharā upāsakā, kāmā aniccā iti bhāsamānāti
  idhekacce pariyattidhammadharā upāsakā mayā diṭṭhā, pariyattidhammadharattāeva "kāmā

  *  *  *  *  *  *
  Footnote: 1 i. puññena 2 chaṂa. candanamāḷa.., i. candanamāla...
  3 Sī. yathāva dhammaṁ 4 Sī.,Ma....ṃāha
-------------------------------------------------
[page 482]
  Nāmete aniccā dukkhā vipariṇāmadhammā"ti kāmesu ādīnavapaṭisaṁyuttaṁ dhammaṁ
  bhāsamānā, sayaṁ pana sārattarattā maṇikuṇḍalesu, puttesu dāresu ca te
  apekkhāti sārattā hutvā bahularāgarattā 1- maṇīsu kuṇḍalesu ca, maṇicitesu vā
  kuṇḍalesu, puttesu puttadhītāsu dāresu ca adhigatasnehā, aññaṁ bhaṇantā 2- aññaṁ
  karontā diṭṭhā mayāti attho.
       Yatoti yasmā te upāsakā sārattarattā maṇikuṇḍalesu puttesu dāresu
  ca apekkhavanto, tasmā idha imasmiṁ buddhasāsane dhammaṁ 3- yāthāvato addhā ekaṁsena
  na jānanti. Evaṁ bhūtā ca "kāmā aniccā"iti cāpi āhu ahosi, sattapakati
  vicittasabhāvāti 4- adhippāyo. Rāgañca tesaṁ na balatthi chettunti tesaṁ upāsakānaṁ
  yasmā rāgaṁ chettuṁ samucchindituṁ tādisaṁ ñāṇabalaṁ natthi, tasmā tena kāraṇena
  sitā taṇhāvasena nissitā puttadāraṁ dhanañca allīnā na vissajjentīti sabbametaṁ
  devatā taṁyeva upāsakaṁ uddissa aññāpadesena kathesi. Taṁ sutvā upāsako
  saṁvegajāto pabbajitvā na cirasseva arahattaṁ pāpuṇi. Tena vuttaṁ apadāne 5- :-
           "vipassino bhagavato bodhiyā pādaputtame 6-
            sumano bījaniṁ gayha abījiṁ 7- bodhimuttamaṁ.
            Ekanavute ito 8- kappe abījiṁ bodhimuttamaṁ
            duggatiṁ nābhijānāmi bījanāya idaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā aññaṁ byākaronto imāeva gāthā abhāsīti.
                     Isidinnattheragāthāvaṇṇanā niṭṭhitā.

  *  *  *  *  *  *
  Footnote: 1 chaṂa. bahala.... 2 Ma. gaṇhantā 3 Sī. yathādhammaṁ 4 Ma. sattā pakativicittasabhāvā
  6 khu.apa. 33/64/92 sumanavījaniyattherāpadāna (syā) 6 Sī. pādamuttame
  7 Sī. apūjiṁ 8 chaṂa. ekanavutito
-------------------------------------------------
[page 483]
                  292. 5. Sambulakaccānattheragāthāvaṇṇanā
       devo cāti āyasmato sambulakaccānattherassa 1- gāthā. Kā uppatti?
       ayampi purimabuddhesu katādhikāro tattha tattha bhave puññāni karonto ito
  catunavutikappamatthake 2- kulagehe nibbattitvā viññutaṁ patto ekadivasaṁ sataraṁsiṁ nāma
  paccekabuddhaṁ nirodhā vuṭṭhahitvā piṇḍāya carantaṁ disvā pasannamānaso tālaphalaṁ
  adāsi. So tena puññakammena devamanussesu saṁsaranto imasmiṁ buddhuppāde magadharaṭṭhe
  gahapatikule nibbattitvā "sambulo"ti laddhanāmo kaccānatgottatāya
  sambulakaccānoti paññāyittha.
       So vayappatto satthu santike dhammaṁ sutvā paṭiladdhasaddho pabbajitvā himavanta-
  samīpe bheravāya nāma pabbataguhāyaṁ vipassanāya kammaṁ karonto viharati. Athekadivasaṁ
  mahā akālamegho satapaṭalasahassapaṭalo 3- thanento gajjento vijjullatā nicchārento
  gaḷagaḷāyanto uṭṭhahitvā vassituṁ ārabhi, asaniyo phaliṁsu. Taṁ saddaṁ sutvā accha-
  taracchavanamahiṁsahatthiādayo bhītatasitā bhītaravaṁ 4- viraviṁsu. Thero pana āraddhavipassanattā
  kāye jīvite ca nirapekkho vigatalomahaṁso taṁ acintento vipassanāyameva kammaṁ
  karonto ghammāpagamena utusappāyalābhena samāhitacitto tāvadeva vipassanaṁ
  ussukkāpetvā saha abhiññāhi arahattaṁ pāpuṇi. Tena vuttaṁ apadāne 5- :-
           "sataraṁsī nāma bhagavā sayambhū aparājito
            vivekā vuṭṭhahitvāna gocarāyābhinikkhami.
            Phalahattho ahaṁ disvā upagacchiṁ narāsabhaṁ
            pasannacitto sumano tālaphalaṁ adāsahaṁ.

  *  *  *  *  *  *
  Footnote: 1 Sī. sambalakaccāyanattherassa 2 Sī. catunavuta..., Ma. catunavute 3 Sī......paṭalena
  4 Sī. bheravaṁ bhītaravaṁ 5 khu.apa. 33/99/149 tālaphaliyattherāpadāna (syā)
-------------------------------------------------
[page 484]
            Catunnavute ito 1- kappe yaṁ phalaṁ adadiṁ tadā
            duggatiṁ nābhijānāmi phaladānassidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā attano paṭipattiṁ paccavekkhitvā somanassajāto udāna-
  vasena aññaṁ byākaronto:-
            [189] "devo Ca vassati devo ca gaḷagaḷāyati
                   ekako cāhaṁ bherave bile viharāmi
                   tassa mayhaṁ ekakassa bherave bile viharato
                   natthi bhayaṁ vā chambhitattaṁ vā lomahaṁso vā.
            [190] Dhammatā mamesā yassa me
                   ekakassa bherave bile
                   viharato natthi bhayaṁ vā
                   chambhitattaṁ vā lomahaṁso vā"ti
  gāthādvayaṁ abhāsi.
       Tattha devo ca vassati, devo ca gaḷagaḷāyatīti devo megho vassati ca,
  "gaḷagaḷā"ti ca karonto 2- gajjatīti attho. Gajjantassa hi anukaraṇametaṁ. Ekako
  cāhaṁ bherave bile viharāmīti ahañca ekako asahāyo sappaṭibhayāyaṁ pabbataguhāyaṁ
  vasāmi, tassa mayhaṁ evaṁbhūtassa me sato natthi yaṁ vā chambhitattaṁ vā lomahaṁso
  vāti cittutrāsasaññitaṁ bhayaṁ vā taṁnimittakaṁ 3- sarīrassa chambhitattaṁ vā
  lomahaṁsanamattaṁ vā natthi.
       Kasmāti? tattha kāraṇamāha "dhammatā mamesā"ti. Apariññātavatthukassa

  *  *  *  *  *  *
  Footnote: 1 chaṂa. catunnavutito 2 Sī. gaḷagaḷāyanto 3 Ma. dukkhaṁ bhārikaṁ
-------------------------------------------------
[page 485]
  Hi tattha appahīnacchandarāgatāya bhayādinā bhavitabbaṁ, mayā pana sabbaso tattha
  pariññātaṁ, tattha ca chandarāgo samucchinno, tasmā bhayādīnaṁ abhāvo dhammatā
  mamesā 1- mama dhammasabhāvo esoti aññaṁ byākāsi.
                   Sambulakaccānattheragāthāvaṇṇanā niṭṭhitā.
                        ------------------
                    293. 6. Khitakattheragāthāvaṇṇanā 2-
       kassa selūpamaṁ cittanti āyasmato khitakattherassa gāthā. Kā uppatti?
       ayampi purimabuddhesu katādhikāro tattha tattha bhave puññāni karonto
  vipassissa bhagavato kāle bandhumatīnagare ārāmagopako hutvā jīvanto ekadivasaṁ
  bhagavantaṁ ākāsena gacchantaṁ disvā pasannamānaso nāḷikeraphalaṁ dātukāmo ahosi.
  Satthā taṁ anuggaṇhanto ākāseyeva ṭhatvā paṭiggaṇhi. So taṁ datvā uḷāraṁ
  pītisomanassaṁ paṭisaṁvedi. So tena puññakammena devamanussesu saṁsaranto imasmiṁ
  buddhuppāde kosalaraṭṭhe brāhmaṇakule nibbattitvā khitakoti laddhanāmo
  viññutaṁ patto satthu santike dhammaṁ sutvā paṭiladdhasaddho pabbajitvā kammaṭṭhānaṁ
  gahetvā araññe viharanto ghaṭento vāyamanto 3- arahattaṁ pāpuṇi. Tena vuttaṁ
  apadāne 4- :-
           "nagare bandhumatiyā ārāmiko ahaṁ tadā
            asdasaṁ virajaṁ buddhaṁ gacchantaṁ anilañjase.
            Nālikeraphalaṁ gayha buddhaseṭṭhassadāsahaṁ
            ākāse ṭhitako santo paṭiggaṇhi mahāyaso.

  *  *  *  *  *  *
  Footnote: 1 Sī. dhammatā ca mamesā 2 chaṂa. nitakatthera... evamuparipi 3 chaṂa. ayaṁ pāṭho
  na dissati 4 khu.apa. 33/100/150 nālikeraphaladāyakattherāpadāna (syā)
-------------------------------------------------
[page 486]
            Vittisañjanano 1- mayhaṁ diṭṭhadhammasukhāvaho
            phalaṁ buddhassa datvāna vippasannena cetasā.
            Adhigacchiṁ tadā pītiṁ vipulañca sukhuttamaṁ 2-
            uppajjateva ratanaṁ nibbattassa tahiṁ tahiṁ. 3-
            Ekanavutito kappe yaṁ phalaṁ adadiṁ tadā
            duggatiṁ nābhijānāmi phaladānassidaṁ phalaṁ.
            Dibbacakkhu visuddhaṁ me samādhikusalo ahaṁ
            abhiññāpāramippatto phaladānassidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā there phalasukhena nibbānasukhena viharante padhānapariggāhako 4-
  thero taṁ araññāyatanaṁ gantvā tattha vasantānaṁ bhikkhūnaṁ pariggaṇhanatthaṁ:-
     [191] 5- "kassa Selūpamaṁ cittaṁ ṭhitaṁ nānupakampati
           virattaṁ rajanīyesu kuppanīye na kuppati.
           Yassevaṁ bhāsitaṁ cittaṁ kuto taṁ dukkhamessatī"ti
  paṭhamaṁ gāthamāha. 5-
       Tattha kassa selūpamaṁ cittaṁ, ṭhitaṁ nānupakampatīti imasmiṁ araññāyatane vasantesu
  kassa bhikkhuno cittaṁ aggaphalādhigamena 6- ekaghanasilāmayapabbatūpamaṁ sabbesaṁ iñjanānaṁ
  7- abhāvato vasībhāvappattiyā ca ṭhitaṁ sabbehipi lokadhammehi nānukampati na vedhati.
  Idānissa akampanākāraṁ saddhiṁ kāraṇena dassetuṁ "virattan"tiādi vuttaṁ. Tattha
  virattaṁ rajanīyesūti virāgasaṅkhātena ariyamaggena rajanīyesu rāguppattihetubhūtesu
  tebhūmikadhammesu virattaṁ, tattha sabbaso samucchinnarāganti attho. Kuppanīyeti

  *  *  *  *  *  *
  Footnote: 1 pāli. pītisañjanano 2 Sī. sukhamuttamaṁ 3 Sī. nibbattissati tahiṁ tahiṁ
  4 Ma......paṭiggahako 5-5 chaṂa. "kassa selūpaman"tiādinā paṭhamaṁ gāthamāha
  6 Sī. maggaphalādhigamena 7 Sī. sabbāsaṁ icchānaṁ
-------------------------------------------------
[page 487]
  Paṭighaṭṭhānīye, sabbasmimpi āghātavatthusmiṁ. Na kuppatīti na dussati na vikāraṁ
  āpajjati. Yassevaṁ bhāvitaṁ cittanti yassa ariyapuggalassa cittaṁ mano evaṁ vutta-
  nayena tādibhāvena 1- bhāvitaṁ. Kuto taṁ dukkhamessatīti taṁ puggalaṁ 2- kuto sattato
  saṅkhārato vā dukkhaṁ upagamissati, na tādisassa dukkhaṁ atthīti attho.
       [192] Evaṁ aniyamavasena pucchitamatthaṁ khitakatthero attūpanāyikaṁ katvā
  vissajjento "mama selūpamaṁ cittan"tiādinā dutiyagāthāya aññaṁ byākāsi. Taṁ
  vuttatthameva.
                      Khitakattheragāthāvaṇṇanā niṭṭhitā.
                            ----------
                 294. 7. Soṇapoṭiriyaputtattheragāthāvaṇṇanā
       na tāva supituṁ hotīti āyasmato soṇassa poṭiriyaputtassa 3- gāthā. Kā
  uppatti?
       ayampi purimabuddhesu katādhikāro sikhissa bhagavato kāle vanacaro hutvā
  jīvanto ekadivasaṁ satthāraṁ disvā pasannacitto kurañjiyaphalaṁ 4- satthuno adāsi. So
  tena puññakammena devamanussesu saṁsaranto imasmiṁ buddhuppāde kapilavatthusmiṁ
  poṭiriyassa nāma gāmabhojakassa 5- putto hutvā nibbatti, soṇotissa nāmaṁ ahosi.
  So vayappatto bhaddiyassa sākiyarañño senāpati ahosi. Atha bhaddiyarāje heṭṭhā
  vuttanayena pabbajite senāpati "rājāpi nāma pabbaji, kiṁ mayhaṁ gharāvāsenā"ti
  pabbaji. Pabbajitvā pana niddārāmo viharati, na bhāvanamanuyuñjati. Taṁ bhagavā

  *  *  *  *  *  *
  Footnote:1 i. tādibhāvāvahanena 2 Sī.,i. uttamapuggalaṁ 3 Sī. soṇassa seṭṭhiputtattherassa
 4 Sī. kuruñjiyaphalaṁ, i. kuraṇḍiyaphalaṁ 5 Sī. selissariyanāmakassa gāmabhojakassa
-------------------------------------------------
[page 488]
  Anupiyāyaṁ ambavane viharanto attano obhāsaṁ pharāpetvā tenassa satiṁ janetvā
  imāya gāthāya taṁ ovadanto:-
     [193] "na Tāva supituṁ hoti ratti nakkhattamālinī
            paṭijaggitumevesā ratti hoti vijānatā.
     [194] Hatthikkhandhāvapatitaṁ kuñjaro ce anukkame
            saṅgāme me mataṁ seyyo yañce jīve parājito"ti
  gāthādvayaṁ abhāsi.
       Tattha na tāva supituṁ hoti, ratti nakkhattamālinīti aṭṭhahi akkhaṇehi vajjitaṁ
  navamaṁ khaṇaṁ labhitvā ṭhitassa viññujātikassa yāva na arahattaṁ hatthagataṁ hoti,
  tāva ayaṁ nakkhattamālinī ratti supituṁ niddāyituṁ na hoti, supanassa kālo na
  hoti. Apica kho paṭijaggitumevesā, ratti hoti vijānatāti esā ratti nāma
  manussānaṁ migapakkhīnañca niddūpagamanena visesato nissaddavelābhūtā paṭipattiṁ attani
  sañjaggituṁ jāgariyānuyogamanuyuñjitumeva 1- vijānatā viññunā icchitā hotīti.
       Taṁ sutvā soṇo saṁviggataramānaso 2- hirottappaṁ paccupaṭṭhapetvā
  abbokāsikaṅgaṁ adhiṭṭhāya vipassanāya kammaṁ karonto "hatthikkhandhāvapatitan"ti dutiyaṁ
  gāthamāha. Tattha avapatitanti avamukhaṁ patitaṁ uddhaṁpādaṁ adhomukhaṁ patitaṁ. Kuñjaro ce
  anukkameti kuñjaro anukkameyya ce. Idaṁ vuttaṁ hoti:- yadāhaṁ hatthimāruhitvā
  saṅgāmaṁ paviṭṭho hatthikkhandhato patito, tadāhaṁ saṅgāme tena hatthinā maddito
  mato ahosiṁ ce, taṁ me maraṇaṁ seyyo, yañce idāni kilesehi parājito
  jīveyyaṁ, 3- taṁ na seyyoti. Imaṁ gāthaṁ vadantoyeva vipassanaṁ ussukkāpetvā
  arahattaṁ pāpuṇi. Tena vuttaṁ apadāne 4- :-

  *  *  *  *  *  *
  Footnote: 1 Sī., i....ṃanuyuñjitukāmena 2 Sī. taṁ sutvā so tena saṁviggamānaso
  3 Ma. jīveyya 4 khu.apa. 33/101/152 kurañjiyaphaladāyakattherāpadāna (syā)
-------------------------------------------------
[page 489]
           "migaluddo Pure āsiṁ vipine vicaraṁ ahaṁ
            addasaṁ virajaṁ buddhaṁ sabbadhammāna pāraguṁ.
            Kurañjiyaphalaṁ gayha buddhaseṭṭhassadāsahaṁ
            puññakkhettassa dhīrassa 1- pasanno sehi pāṇibhi.
            Ekatiṁse ito kappe yaṁ phalaṁ adadiṁ tadā
            duggatiṁ nābhijānāmi phaladānassidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā "satthārā vuttaṁ, attanā vuttan"ti ubhayaṁ hi gāthaṁ
  "hatthikkhandhāvapatitan"tiādinā paccudāhāsi. Tena idameva aññābyākaraṇaṁ
  ahosīti.
                  Soṇapoṭiriyaputtattheragāthāvaṇṇanā niṭṭhitā.
                         -----------------
                     285. 8. Nisabhattheragāthāvaṇṇanā
       pañca kāmaguṇe hitvāti āyasmato nisabhattherassa gāthā. Kā uppatti?
       ayampi purimabuddhesu katādhikāro tattha tattha bhave puññāni upacinanto
  vipassissa bhagavato kāle kulagehe nibbattitvā viññutaṁ patto ekadivasaṁ satthāraṁ
  piṇḍāya carantaṁ disvā pasannacitto kapiṭṭhaphalamadāsi. So tena puññakammena sugatīsuyeva
  saṁsaranto imasmiṁ buddhuppāde koliyajanapade kulagehe nibbattitvā nisabhoti
  laddhanāmo vayappatto sākiyakoliyānaṁ saṅgāme buddhānubhāvaṁ disvā paṭiladdhasaddho
  pabbajitvā tadaheva arahattaṁ pāpuṇi. Tena vuttaṁ apadāne 2- :-

  *  *  *  *  *  *
  Footnote: 1 Sī. vīrassa, chaṂa. tādino 2 khu.apa. 33/102/153 kapiṭṭhaphaladāyakattherāpadāna (syā)
-------------------------------------------------
[page 490]
           "suvaṇṇavaṇṇaṁ Sambuddhaṁ āhutīnaṁ paṭiggahaṁ
            rathiyaṁ paṭipajjantaṁ kapiṭṭhaṁ adadiṁ phalaṁ.
            Ekanavute ito 1- kappe yaṁ phalaṁ adadiṁ tadā
            duggatiṁ nābhijānāmi phaladānassidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       So arahattaṁ pana patvā attano sahāyabhikkhū pamādavihārena kālaṁ
  vītināmente disvā te ovadanto:-
     [195] "pañca Kāmaguṇe hitvā piyarūpe manorame
            saddhāya gharā nikkhamma dukkhassantakaro bhave"ti
  paṭhamaṁ gāthaṁ abhāsi.
       Tassattho:- bālaputhujjanassa piyāyitabbasabhāvatāya piyarūpe manuññasabhāvatāya
  manorame rūpādike pañca kāmaguṇe kāmakoṭṭhāse hitvā pahāya pariccajitvā
  kammaphalasaddhāya ratanattayasaddhāya ca vasena 2- gharā gharabandhanato nikkhamma nikkhamitvā
  pabbajjaṁ upagato viññujātiko pabbajitakālato paṭṭhāya ghaṭento vāyamanto vaṭṭa-
  dukkhassa antakaro bhave bhaveyyāti. Evaṁ te bhikkhū ovaditvā "ayaṁ pareeva
  saññāpento viharati, sayaṁ pana akārako'ti mā cintayitthā"ti tesaṁ attano
  paṭipannabhāvaṁ pakāsento:-
     [196] "nābhinandāmi Maraṇaṁ nābhinandāmi jīvitaṁ
            kālañca 3- paṭikaṅkhāmi sampajāno patissato"ti
  dutiyagāthāya aññaṁ byākāsi. Tattha nābhinandāmi maraṇanti maraṇaṁ na abhikaṅkhāmi. 4-

  *  *  *  *  *  *
  Footnote: 1 chaṂa. ekanavutito 2 i. ayaṁ pāṭho na dissati 3 i. kālaṁva
  4 Sī.,i. na abhikaṅkhāmi na patthemi
-------------------------------------------------
[page 491]
  Nābhinandāmi jīvitanti idaṁ pana tassa kāraṇavacanaṁ, yasmā nābhinandāmi jīvitaṁ,
  tasmā nābhinandāmi maraṇanti. Yo hi āyatiṁ jātijarāmaraṇāya 1- kilesābhisaṅkhāre
  ācinoti upacinoti, so punabbhavābhinibbattiṁ abhinandanto nāntariyakatāya 2- attano
  maraṇampi abhinandati nāma kāraṇassa appahīnattā, khīṇāsavo pana sabbaso
  ācayagāmidhamme pahāya apacayagāmidhamme patiṭṭhito pariññātavatthuko sabbaso jīvitaṁ
  anabhinandanto maraṇampi anabhinandati nāma kāraṇassaeva suppahīnattā. Tenāha
  "nābhinandāmi maraṇaṁ, nābhinandāmi jīvitan"ti. Yadi evaṁ khīṇāsavassa parinibbānābhi-
  kaṅkhā, yāva parinibbānā avaṭṭhānañca kathanti? āha "kālañca paṭikaṅkhāmi,
  sampajāno patissato"ti, kilesaparinibbāne siddhe satipaññāvepullappattiyā sato
  sampajāno kevalaṁ khandhaparinibbānakālaṁ paṭikaṅkhāmi, taṁ udikkhamāno āgamayamāno
  viharāmi, na pana me maraṇe jīvite vā abhinandanā atthi arahattamaggeneva
  tassa samugghāṭitattāti.
                      Nisabhattheragāthāvaṇṇanā niṭṭhitā.
                           ------------
                     296. 9. Usabhattheragāthāvaṇṇanā
       ambapallavasaṅkāsanti āyasmato usabhattherassa gāthā. Kā uppatti?
       ayampi purimabuddhesu katādhikāro tattha tattha bhave puññāni karonto sikhissa
  bhagavato kāle kulagehe nibbattitvā viññutaṁ patto ekadivasaṁ satthāraṁ piṇḍāya
  carantaṁ disvā pasannamānaso kosambaphalaṁ adāsi. So tena puññakammena devamanussesu
  saṁsaranto imasmiṁ buddhuppāde kapilavatthusmiṁ sākiyarājakule nibbattitvā usabhoti

  *  *  *  *  *  *
  Footnote: 1 Sī.,Ma. jātijarāmaraṇassa 2 i.,Ma. ānandanīyatāya
-------------------------------------------------
[page 492]
  Laddhanāmo vayappatto satthu ñātisamāgame buddhānubhāvaṁ disvā paṭiladdhasaddho
  pabbaji. So pabbajitakālato paṭṭhāya samaṇadhammaṁ akatvā divā saṅgaṇikārāmo
  sakalarattiṁ niddāyamāno vītināmeti. So ekadivasaṁ muṭṭhassati asampajāno niddaṁ
  okkanto supine 1- kesamassuṁ ohāretvā ambapallavavaṇṇaṁ cīvaraṁ pārupitvā hatthi-
  gīvāyaṁ nisīditvā nagaraṁ piṇḍāya paviṭṭhaṁ 2- tattheva 3- manusse sampatte disvā
  lajjāya hatthikkhandhato oruyha attānaṁ disvā paṭibuddho "īdisaṁ nāma supinaṁ
  muṭṭhassatinā asampajānena niddāyamānena 4- mayā diṭṭhan"ti uppannasaṁvego vipassanaṁ
  paṭṭhapetvā na cirasseva arahattaṁ pāpuṇi. Tena vuttaṁ apadāne 5- :-
           "kakudhaṁ vilasantaṁva devadevaṁ narāsabhaṁ
            rathiyaṁ paṭipajjantaṁ kosambaṁ adadiṁ tadā.
            Ekatiṁse ito kappe yaṁ phalaṁ adadiṁ tadā
            duggatiṁ nābhijānāmi phaladānassidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Atha thero yathādiṭṭhaṁ supinaṁ aṅkusaṁ katvā arahattassa adhigatattā tasseva
  supinassa kittanavasena aññaṁ byākaronto:-
     [197] "ambapallavasaṅkāsaṁ Aṁse katvāna cīvaraṁ
            nisinno hatthigīvāyaṁ gāmaṁ piṇḍāya pāvisiṁ.
     [198] Hatthikkhandhato oruyha saṁvegaṁ alabhiṁ tadā
            sohaṁ ditto tadā santo patto me āsavakkhayo"ti
  gāthādvayamāha.

  *  *  *  *  *  *
  Footnote: 1 Sī.,i. supinena 2 i.,Ma. paviṭṭho 3 Sī.,i. tattha ca 4 i.,Ma. muṭṭhassati
  asampajāno hutvā niddāyanena 5 khu.apa. 33/103/153 kosumbaphaliyattherāpadāna (syā)
-------------------------------------------------
[page 493]
       Tattha ambapallavasaṅkāsaṁ, aṁse katvāna cīvaranti ambapallavākāraṁ pavāḷavaṇṇaṁ 1-
  cīvaraṁ khandhe karitvā uttarāsaṅgaṁ karitvā. Gāmanti attano rājadhāniṁ hatthikkhandhe
  nisinno piṇḍāya pāvisiṁ, paviṭṭhamattova mahājanena olokiyamāno hatthikkhandhato
  oruyha ṭhito paṭibujjhiṁ, pabuddhova 2- saṁvegaṁ alabhiṁ tadā "muṭṭhassati asampajāno
  hutvā niddāyokkamanena etaṁ jātan"ti. Apare pana "rājāva hutvā rattibhāge
  evarūpaṁ supinaṁ disvā vibhātāya rattiyā hatthikkhandhaṁ āruyha nagaravīthiyaṁ caranto taṁ
  supinaṁ saritvā hatthikkhandhato oruyha saṁvegaṁ labhitvā satthu santike pabbajitvā
  arahattaṁ patvā udānaṁ udānento imā gāthā abhāsī"ti vadanti. Dittoti
  tasmiṁ rājakāle 3- jātimadabhogamadādiparidappito samāno saṁvegamalabhinti yojanā.
                      Usabhattheragāthāvaṇṇanā niṭṭhitā.
                           -------------
                   297. 10. Kappaṭakurattheragāthāvaṇṇanā
       ayamiti kappaṭoti āyasmato kappaṭakurattherassa gāthā. Kā uppatti?
       ayampi purimabuddhesu katādhikāro tattha tattha bhave puññāni upacinanto
  vipassissa bhagavato kāle kulagehe nibbattitvā viññutaṁ patto ekadivasaṁ bhagavantaṁ
  vinatāya nāma nadiyā tīre aññatarasmiṁ rukkhamūle nisinnaṁ disvā pasannamānaso
  ketakapupphehi pūjaṁ akāsi. So tena puññakammena devamanussesu saṁsaranto imasmiṁ
  buddhuppāde sāvatthiyaṁ duggatakule nibbattitvā yāva vayappatti, tāva aññaṁ
  upāyaṁ ajānanto kappaṭakhaṇḍanivāsano sarāvahattho tattha tattha kuraṁ 4- pariyesanto
  vicari, tena kappaṭakurotveva paññāyittha. So vayappatto tiṇaṁ vikkīṇitvā jīvitaṁ 5-

  *  *  *  *  *  *
  Footnote: 1 Sī. ambapallavākārapavālavaṇṇaṁ 2 Sī.,i. paṭibuddho ca
  3 i. rājakule 4 i. kūraṁ 5 chaṂa. jīvikaṁ
-------------------------------------------------
[page 494]
  Kappento ekadivasaṁ tiṇalāvanatthaṁ araññaṁ gato tattha aññataraṁ khīṇāsavattheraṁ
  disvā taṁ upasaṅkamitvā vanditvā nisīdi. Tassa thero dhammaṁ kathesi. So dhammaṁ
  sutvā paṭiladdhasaddho "kiṁ me imāya kicchajīvikāyā"ti pabbajitvā attano nivattha-
  kappaṭacoḷaṁ ekasmiṁ ṭhāne nikkhipi. Yadā cassa anabhirati uppajjati, tadā taṁ kappaṭaṁ
  olokentassa 1- anabhirati vigacchati, saṁvegaṁ paṭilabhi. Evaṁ karonto sattakkhattuṁ
  uppabbaji. Tassa taṁ kāraṇaṁ bhikkhū bhagavato ārocesuṁ. Athekadivasaṁ kappaṭakuro
  bhikkhu dhammasabhāyaṁ parisapariyante nisinno niddāyati, taṁ bhagavā codento:-
            [199] "ayamiti Kappaṭo kappaṭakuro
                   acchāya atibharitāya
                   amataghaṭikāyaṁ dhammakaṭapatto 2-
                   katapadaṁ jhānāni ocetuṁ.
            [200] Mā kho tvaṁ kappaṭa pacālesi
                   mā tvaṁ upakaṇṇamhi tāḷessaṁ
                   na hi 3- tvaṁ kappaṭa mattamaññāsi
                   saṁghamajjhamhi pacalāyamāno"ti
  gāthādvayaṁ abhāsi.
       Tattha ayamiti kappaṭo kappaṭakuroti kappaṭakuro bhikkhu "ayaṁ mama kappaṭo, imaṁ
  paridahitvā yathā tathā jīvāmī"ti evaṁ uppannamicchāvitakko acchāya atibharitāya
  amataghaṭikāyaṁ mama amataghaṭe tahaṁ tahaṁ vassante "amatamadhigataṁ ahamanusāsāmi, ahaṁ dhammaṁ
  desemi 4- ". "andhībhūtasmiṁ 5- Lokasmiṁ, āhañchaṁ 6- amatadundubhin"tiādinā 7-

  *  *  *  *  *  *
  Footnote: 1 Sī. taṁ kappaṭaṁ oloketi, olokentassa 2 chaṂa. dhammakaṭamatto 3 Sī. na ha
  4 vinaYuṃahā. 4/12/12 mahākhandhaka, Maṃū. 12/286/247 pāsarāsisutta, MaṂa. 13/342/324
  bodhirājakumārasutta 5 poṭṭhakesu andhabhūtasminti pāṭho dissati
  6 Ma. āhaññiṁ, āhañciṁ 7 vinaYuṃahā. 4/11/11, Maṃū, 12/285/246, MaṂa. 13/341/323
-------------------------------------------------
[page 495]
  Ghosetvā mayā dhammāmate pavassiyamāne katapadaṁ jhānāni ocetuṁ lokiyalokuttaraj-
  jhānāni upacetuṁ bhāvetuṁ katapadaṁ kaṭamaggavihitabhāvanāmaggaṁ idaṁ mama sāsanaṁ, tathāpi
  dhammakaṭapatto 1- mama sāsanadhammato ukkaṇṭhacitto 2- apagatamānaso kappaṭakuroti taṁ
  codetvā punapissa sahoḍḍhaṁ 3- coraṁ gaṇhanto viya pamādavihāraṁ dassento
  "mā kho tvaṁ kappaṭa pacālesī"ti gāthamāha.
       Tattha mā kho tvaṁ kappaṭa pacālesīti tvaṁ kappaṭakura "mama dhammaṁ suṇissāmī"ti
  nisīditvā mā kho pacālesi mā pacalāhi 4- mā niddaṁ upagacchi. Mā tvaṁ upakaṇṇamhi
  tāḷessanti taṁ niddāyamānaṁ upakaṇṇamhi kaṇṇasamīpe desanāhatthena ahaṁ mā
  patāḷessaṁ. 5- Yathā 6- ito paraṁ kilesappahānāya ahaṁ taṁ na ovadeyyaṁ, 7- tathā
  paṭipajjāhīti attho. Na hi tvaṁ kappaṭa mattamaññāsīti tvaṁ kappaṭa saṁghamajjhamhi
  pacalāyamāno mattaṁ pamāṇaṁ na vā maññasi, 8- "ayamatidullabho khaṇo paṭiladdho, so
  mā upajjhagā"ti ettakampi na jānāsi, passa yāva ca te aparaddhanti codesi.
       Evaṁ bhagavatā dvīhi gāthāhi gāḷhaṁ taṁ niggayha codanāya katāya aṭṭhivedhaviddho
  viya caṇḍagajo maggaṁ otaranto viya ca sañjātasaṁvego vipassanaṁ paṭṭhapetvā na
  cirasseva arahattaṁ pāpuṇi. Tena vuttaṁ apadāne 9- :-
           "vinatānadiyā tīre vihāsi purisuttamo 10-
            addasaṁ virajaṁ buddhaṁ ekaggaṁ susamāhitaṁ.
            Madhugandhassa pupphena ketakassa ahaṁ tadā
            pasannacitto sumano buddhaseṭṭhamapūjayiṁ. 11-

  *  *  *  *  *  *
  Footnote: 1 Sī. dhammakatamatto, i. dhammakaṭamaggo, Ma. dhammakappaṭamatto 2 Ma. ukkantacitto
  3 Sī. sabhaṇḍaṁ, Ma. sahoḍḍaṁ 4 Sī. māpacālaya, i. mā pacālehi 5 Sī. mā ca tāḷessaṁ
  6 i. yaṁ 7 Sī. ahaṁ taṁ ovadeyyaṁ 8 Sī.,i. na ha maññāsi 9 khu.apa. 33/104/154
  ketakapupphiyattherāpadān(syā) 10 Sī. dvipaduttamo 11 pāli. buddhaseṭṭhassa pūjayiṁ
-------------------------------------------------
[page 496]
            Ekanavute ito 1- kappe yaṁ pupphamabhipūjayiṁ
            duggatiṁ nābhijānāmi buddhapūjāyidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā satthārā vuttagāthādvayameva attano arahattādhigamanassa
  aṅkusabhūtanti paccudāhāsi. Tenassa tadeva aññābyākaraṇaṁ ahosīti.
                    Kappaṭakurattheragāthāvaṇṇanā niṭṭhitā.
                     Paramatthadīpaniyā theragāthāsaṁvaṇṇanāya
                        catutthavaggavaṇṇanā niṭṭhitā.
                           ------------

  *  *  *  *  *  *
  Footnote: 1 chaṂa. ekanavutito
-------------------------------------------------
[page 497]
                            5. Pañcamavagga
                   298. 1. Kumārakassapattheragāthāvaṇṇanā
       aho buddhā aho dhammāti āyasmato kumārakassapattherassa gāthā. Kā
  uppatti?
       ayampi purimabuddhesu katādhikāro tattha tattha bhave puññāni upacinanto
  padumuttarassa bhagavato kāle brāhmaṇakule nibbattitvā viññutaṁ pāpuṇi.
  "kulagehe"ti Pana aṅguttaraṭṭhakathāyaṁ 1- vuttaṁ. So satthu santikaṁ gantvā dhammaṁ
  suṇanto satthāraṁ ekaṁ bhikkhuṁ cittakathikānaṁ aggaṭṭhāne ṭhapentaṁ disvā sayampi taṁ
  ṭhānantaraṁ ākaṅkhanto paṇidhānaṁ katvā tadanurūpāni puññāni karonto kassapassa bhagavato
  kāle samaṇadhammaṁ katvā sugatīsuyeva saṁsaranto imasmiṁ buddhuppāde rājagahe seṭṭhi-
  dhītāya kucchimhi paṭisandhiṁ gaṇhi. Sā kira kumārikākāleyeva pabbajitukāmā hutvā
  mātāpitaro yācitvā pabbajjaṁ alabhamānā kulagharaṁ 2- gatāpi gabbhasaṇṭhitampi ajānantī
  sāmikaṁ ārādhetvā 3- tena anuññātā bhikkhunīsu pabbajitā. Tassā gabbhinibhāvaṁ 4-
  disvā bhikkhuniyo devadattaṁ pucchiṁsu, so "assamaṇī"ti āha. Puna dasabalaṁ pucchiṁsu.
  Satthā upālittheraṁ paṭicchāpesi. Thero sāvatthinagaravāsīni kulāni visākhañca upāsikaṁ
  pakkosāpetvā sarājikāya parisāya vinicchanto 5- "pure laddho gabbho, pabbajjā
  arogā"ti āha. Satthā "suvinicchitaṁ adhikaraṇan"ti therassa sādhukāraṁ adāsi.
       Sā bhikkhunī suvaṇṇabimbasadisaṁ puttaṁ vijāyi. Taṁ rājā pasenadikosalo posesi,
  "kassapo"ti cassa nāmaṁ akaṁsu. Aparabhāge alaṅkaritvā satthu santikaṁ netvā
  pabbājesi. Kumārakāle pabbajitattā bhagavatā "kassapaṁ pakkosatha, idaṁ phalaṁ vā

  *  *  *  *  *  *
  Footnote: 1 mano.pū. 1/217 kumārakassapattheravatthu 2 Sī. patikulaṁ 3 i. ārocetvā
  4 i. gabbhinivaṇṇaṁ 5 chaṂa. vinicchinanto
-------------------------------------------------
[page 498]
  Khādanīyaṁ 1- vā kassapassa dethā"ti vutte "katarakassapassā"ti. "kumārakassapassā"ti.
  Evaṁ gahitanāmattā rañño 2- posāvanikaputtattā ca vuḍḍhakālepi kumārakassapotveva
  paññāyittha.
       So pabbajitakālato paṭṭhāya vipassanāya ceva kammaṁ karoti, buddhavacanañca
  uggaṇhāti. Atha tena saddhiṁ pabbatamatthake samaṇadhammaṁ katvā anāgāmī hutvā
  suddhāvāse nibbatto mahābrahmā "vipassanāya mukhaṁ dassetvā maggaphalappattiyā 3-
  upāyaṁ karissāmī"ti pañcadasa pañhe abhisaṅkharitvā andhavane vasantassa therassa
  "ime pañhe satthāraṁ puccheyyāsī"ti ācikkhitvā gato. So te pañhe bhagavantaṁ
  pucchi. Bhagavāpissa byākāsi. Thero satthārā kathitaniyāmeneva te uggaṇhitvā
  vipassanaṁ gabbhaṁ gaṇhāpetvā arahattaṁ pāpuṇi. Tena vuttaṁ apadāne 4- :-
           "ito satasahassamhi kappe uppajji nāyako
            sabbalokahito dhīro 5- padumuttaranāmako.
            Tadāhaṁ brāhmaṇo hutvā vissuto vedapāragū
            divāvihāraṁ vicaraṁ addasaṁ lokanāyakaṁ.
            Catusaccaṁ pakāsentaṁ bodhayantaṁ sadevakaṁ 6-
            sasāvakaṁ cittakathikaṁ 7- vaṇṇayantaṁ mahājane. 8-
            Tadā muditacittohaṁ nimantetvā tathāgataṁ
            nānārattehi vatthehi alaṅkaritvāna maṇḍapaṁ.
            Nānāratanapajjotaṁ sasaṁghaṁ bhojayiṁ tahiṁ
            bhojayitvāna sattāhaṁ nānaggarasabhojanaṁ.
            Nānācittehi pupphehi pūjayitvā sasāvakaṁ
            nipacca pādamūlamhi taṁ ṭhānaṁ patthayiṁ ahaṁ.

  *  *  *  *  *  *
  Footnote: 1 i. odanīyaṁ 2 Sī.,Ma. raññā 3 Ma. maggaphaluppattiyā 4 khu.apa. 33/125/194
  kumārakassapattherāpadāna (syā) 5 chaṂa. vīro 6 Ma. sadevakaṁ samārakaṁ
  7 chaṂa. vicittakathikānaggaṁ 8 Sī. vaṇṇayanti mahājanā
-------------------------------------------------
[page 499]
            Tadā munivaro āha karuṇekarasāsayo
            passathetaṁ dijavaraṁ padumānanalocanaṁ.
            Pītipāmojjabahulaṁ samuggatatanūruhaṁ
            hāsāvahaṁ visālakkhaṁ 1- mama sāsanalālasaṁ.
            Patitaṁ pādamūle me ekāvatthasumānasaṁ
            esa pattheti taṁ ṭhānaṁ vicittakathikattanaṁ.
            Satasahassito kappe okkākakulasambhavo
            gotamo nāma gottena satthā loke bhavissati.
            Tassa dhammesu dāyādo oraso dhammanimmito
            kumārakassapo nāma hessati satthu sāvako.
            Vicittapupphadussānaṁ ratanānañca vāhasā
            vicittakathikānaṁ so aggataṁ pāpuṇissati.
            Tena kammena sukatena cetanāpaṇidhīhi ca
            jahitvā mānusaṁ dehaṁ tāvatiṁsamagacchahaṁ.
            Paribbhamaṁ bhavābhave 2- raṅgamajjhe yathā naṭo
            sākhamigatrajo hutvā migiyā kucchimokkamiṁ.
            Tadā mayi kucchigate vajjhavāro upaṭṭhito
            sākhena cattā me mātā nigrodhaṁ saraṇaṁ gatā.
            Tena sā migarājena maraṇā parimocitā
            pariccajitvā sapāṇaṁ mamevaṁ ovadī tadā.
            Nigrodhameva seveyya na sākhamupasaṁvase
            nigrodhasmiṁ mataṁ seyyo yañce sākhasmi 3- jīvitaṁ.

  *  *  *  *  *  *
  Footnote:1 Sī. hāsādikaṁ visālakkhaṁ,chaṂa. hāsamhitavisālakkhaṁ 2 Sī. bhavākāse 3 chaṂa. sākhamhi
-------------------------------------------------
[page 500]
                   Tenānusiṭṭhā migayūthapena 1-
                   ahañca mātā ca tathetare ca
                   āgamma rammaṁ tusitādhivāsaṁ
                   gatā pavāsaṁ sagharaṁ yatheva.
            Puno kassapavīrassa atthamentamhi sāsane
            āruyha selasikharaṁ yuñjitvā jinasāsanaṁ.
            Idānāhaṁ rājagahe jāto seṭṭhikule ahuṁ 2-
            āpannasattā 3- me mātā pabbaji anagāriyaṁ.
            Sagabbhaṁ taṁ viditvāna devadattamupānayuṁ
            so avoca vināsetha pāpikaṁ bhikkhuniṁ imaṁ.
            Idānipi munindena jinena anukampitā
            sukhinī jananī 4- mayhaṁ mātā bhikkhunupassaye.
            Taṁ viditvā mahīpālo kosalo maṁ aposayi
            kumāraparihārena nāmenāhañca kassaPo.
            Mahākassapamāgamma ahaṁ kumārakassapo
            vammikasadisaṁ kāyaṁ sutvā buddhena desitaṁ.
            Tato cittaṁ vimucci me anupādāya sabbaso
            pāyāsiṁ damayitvāhaṁ etadaggamapāpuṇiṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā cittakathikabhāvena satthārā etadagge ṭhapito attano
  paṭipattiṁ paccavekkhitvā ratanattayaguṇavibhāvanamukhena aññaṁ byākaronto:-
       [201] "aho Buddhā aho dhammā aho no satthu sampadā

  *  *  *  *  *  *
  Footnote: 1 Sī. migayūthamenaṁ 2 Sī. ahu 3 Sī. āpannagabbhā 4 chaṂa. ajanī
-------------------------------------------------
[page 501]
            Yattha etādisaṁ dhammaṁ sāvako sacchikāhiti.
      [202] Asaṅkheyyesu kappesu sakkāyādhigatā ahu 1-
            tesamayaṁ pacchimako carimoyaṁ samussayo
            jātimaraṇasaṁsāro natthi dāni punabbhavo"ti
  gāthādvayaṁ abhāsi.
       Tattha ahoti acchariyatthe nipāto. Buddhāti sabbaññubuddhā, gāravavasena
  bahuvacanaṁ, aho acchariyā sambuddhāti attho. Dhammāti pariyattidhammena saddhiṁ
  navalokuttaradhammā. Aho no satthu sampadāti amhākaṁ satthu dasabalassa aho sampattiyo.
  Yatthāti yasmiṁ satthari brahmacariyavāsena. Etādisaṁ dhammaṁ, sāvako sacchikāhitīti
  etādisaṁ evarūpaṁ suvisuddhajjhānābhiññāparivāraṁ 2- anavasesakilesakkhayāvahaṁ
  santaṁ paṇītaṁ anuttaraṁ dhammaṁ sāvakopi nāma sacchikarissati, tasmā evaṁvidhaguṇa- 3-
  visesādhigamahetubhūtā aho acchariyā buddhā bhagavanto, acchariyā dhammaguṇā, acchariyā
  amhākaṁ satthu sampattiyoti ratanattayassa guṇādhimuttiṁ pavedesīti. Dhammasampatti-
  kittaneneva hi saṁghasuppaṭipatti kittitā hotīti.
       Evaṁ sādhāraṇavasena dassitaṁ dhammassa sacchikiriyaṁ idāni attūpanāyikaṁ katvā
  dassento "asaṅkheyyesū"ti gāthamāha. Tattha asaṅkheyyesūti gaṇanapathaṁ vītivattesu
  mahākappesu. Sakkāyāti paccupādānakkhandhā. Te hi paramatthato vijjamānadhamma-
  samūhatāya "sakkāyā"ti vuccanti. Ahūti nivattanūpāyassa 4- anadhigatattā anapagatā
  ahesuṁ. Tesamayaṁ pacchimako, carimoyaṁ samussayoti yasmā ayaṁ sabbapacchimako, tatoeva
  carimo, tasmā jātimaraṇasahito khandhādipaṭipāṭisaññito saṁsāro idāni āyatiṁ
  punabbhavābhāvato punabbhavo natthi, ayamantimā jātīti attho.
                   Kumārakassapattheragāthāvaṇṇanā niṭṭhitā.

  *  *  *  *  *  *
  Footnote: 1 chaṂa. ahū 2 i.....bhisaññā.... 3 Sī.,i. evaṁ vividha...
  4 Sī.,i. vuttarūpā yassa
-------------------------------------------------
[page 502]
                    299. 2. Dhammapālattheragāthāvaṇṇanā
       yo have daharo bhikkhūti āyasmato dhammapālattherassa gāthā. Kā
  uppatti?
       ayampi purimabuddhesu katādhikāro tattha tattha bhave puññāni upacinanto
  atthadassissa bhagavato kāle kulagehe nibbattitvā viññutaṁ patto kenacideva
  karaṇīyena vanantaṁ upagato satthāraṁ disvā pasannamānaso pilakkhaphalamadāsi 1-. So
  tena puññakammena devamanussesu saṁsaranto imasmiṁ buddhuppāde satthari parinibbute
  avantīraṭṭhe brāhmaṇakule nibbattitvā dhammapāloti laddhanāmo vayappatto takkasilaṁ
  gantvā sippaṁ uggahetvā paṭinivattento antarāmagge ekasmiṁ vihāre aññataraṁ
  theraṁ disvā tassa santike dhammaṁ sutvā paṭiladdhasaddho pabbajitvā vipassanaṁ
  vaḍḍhetvā chaḷabhiñño ahosi. Tena vuttaṁ apadāne 2- :-
           "vanantare buddhaṁ disvā atthadassiṁ mahāyasaṁ
            pasannacitto sumano pilakkhassa phalaṁ adaṁ. 3-
            Aṭṭhārase kappasate yaṁ phalamadadiṁ tadā
            duggatiṁ nābhijānāmi phaladānassidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Chaḷabhiñño pana hutvā samāpattisukhena vītināmento ekadivasaṁ tasmiṁ vihāre
  dve sāmaṇere rukkhagge pupphāni ocinante ārūḷhasākhāya bhaggāya patante
  disvā 4- thero iddhānubhāvena hatthena gahetvā 5- arogeyeva bhūmiyaṁ ṭhapetvā tesaṁ
  sāmaṇerānaṁ dhammaṁ desento:-

  *  *  *  *  *  *
  Footnote: 1 Sī. milakkhaphala... 2 khu.apa. 32/21/412 pilakkhaphaladāyakattherāpadāna
  3 chaṂa. pilakkhassādadiṁ phalaṁ 4 Ma. sāmaṇerā .pe. ocinantā .pe. patanti.
  te disvāti 5 Sī. hatthe gahetvā
-------------------------------------------------
[page 503]
     [203] "yo Have daharo bhikkhu yuñjati buddhasāsane
            jāgaro sa hi suttesu 1- amoghaṁ tassa jīvitaṁ.
     [204] Tasmā saddhañca sīlañca pasādaṁ dhammadassanaṁ
            anuyuñjetha medhāvī saraṁ buddhāna sāsanan"ti
  imā dve gāthā abhāsi.
       Tattha yoti aniyamavacanaṁ. Haveti daḷhatthe nipāto. Daharoti taruṇo. Bhikkhatīti
  bhikkhu. Yuñjatīti ghaṭati vāyamati. Jāgaroti jāgaraṇadhammasamannāgato 2-. Suttesūti 3-
  supantesu. Idaṁ vuttaṁ hoti:- yo bhikkhu daharova samāno taruṇo "tathāhaṁ pacchā
  vuḍḍhakāle jānissāmī"ti acintetvā buddhānaṁ sāsane appamādapaṭipattiyaṁ yuñjati
  samathavipassanābhāvanāya yogaṁ karoti, so suttesu avijjāniddāya suttesu pamattesu
  saddhādijāgaradhammasamannāgamena jāgaro, tatoeva attahitaparahitapāripūriyā amoghaṁ
  avañjhaṁ tassa jīvitaṁ, yasmā ca etadevaṁ, tasmā saddhañca "atthi kammaṁ atthi
  kammavipāko"tiādinayappavattaṁ 4- kammaphalasaddhañca, saddhūpanibandhattā sīlassa
  tadupanissayaṁ catupārisuddhisīlañca, "sammāsambuddho bhagavā, svākhāto dhammo,
  suppaṭipanno saṁgho"ti evaṁ pavattaratanattayappasādañca, vipassanāpaññāsahitāya
  maggapaññāya pariññādivasena catusaccadhammadassanañca medhāvī dhammojapaññāya samannāgato
  bhikkhu buddhānaṁ sāsanaṁ ovādaṁ anusiṭṭhiṁ anussaranto ādittampi attano sīsaṁ
  ajjhupekkhitvā anuyuñjetha, tattha anuyogaṁ ātappaṁ kareyyāti attho.
                        Dhammapālattheragāthāvaṇṇanā
                           -------------

  *  *  *  *  *  *
  Footnote: 1 Sī.,Ma. patisuttesu, pāli. sahisuttesu (mahācuḷa.) 2 Sī.,i. jāgara....
  3 Sī. patisuttesūti, Ma. sahisuttesūti 4 Sī. atthi kamme vipākoti
-------------------------------------------------
[page 504]
                    300. 3. Brahmālittheragāthāvaṇṇanā
       kassindriyāni samathaṁ gatānīti āyasmato brahmālittherassa gāthā. Kā
  uppatti?
       ayampi purimabuddhesu katādhikāro tattha tattha bhave vivaṭṭūpanissayaṁ kusalaṁ
  upacinanto vipassissa bhagavato kāle kulagehe nibbattitvā viññutaṁ patto ekadivasaṁ
  satthāraṁ piṇḍāya carantaṁ disvā pasannamānaso vanditvā cāraphalamadāsi 1-. Satthā
  anumodanaṁ vatvā pakkāmi. So tena puññakammena devamanussesu saṁsaranto imasmiṁ
  buddhuppāde kosalaraṭṭhe brāhmaṇakule nibbattitvā brahmālīti laddhanāmo
  viññutaṁ patto hetusampattiyā codiyamāno saṁsāre sañjātasaṁvego tādisena kalyāṇa-
  mittasannissayena buddhasāsane pabbajitvā paṭirūpakammaṭṭhānaṁ gahetvā araññe
  viharanto ñāṇassa paripākagatattā na cirasseva vipassanaṁ vaḍḍhetvā chaḷabhiñño
  ahosi. Tena vuttaṁ apadāne 2- :-
           "suvaṇṇavaṇṇaṁ sambuddhaṁ āhutīnaṁ paṭiggahaṁ
            rathiyaṁ paṭipajjantaṁ cāraphalamadāsahaṁ.
            Ekanavute ito 3- kappe yaṁ phalaṁ adadiṁ tadā
            duggatiṁ nābhijānāmi phaladānassidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Chaḷabhiñño pana hutvā maggasukhena phalasukhena vītināmento ekadivasaṁ padhāna-
  pariggāhakena therena tasmiṁ araññāyatane bhikkhū uddissa vuttaṁ padhānānuyogaṁ
  pariggaṇhanto:-

  *  *  *  *  *  *
  Footnote: 1 Sī.,i. vāraphalaṁ, Ma. pāraphala..., chaṂa. pādaphalaṁ
  2 khu.apa. 33/95/146 cāraphaliyattherāpadāna (syā) 3 chaṂa. ekanavutito
-------------------------------------------------
[page 505]
            [205] "kassindriyāni Samathaṁ gatāni
                   assā yathā sārathinā sudantā
                   pahīnamānassa anāsavassa
                   devāpi kassa 1- pihayanti tādino.
            [206] Mayhindriyāni samathaṁ gatāni
                   assā yathā sārathinā sudantā
                   pahīnamānassa anāsavassa
                   devāpi mayhaṁ pihayanti tādino"ti
  gāthādvayaṁ abhāsi.
       Tassattho:- imasmiṁ araññāyatane vasantesu bhikkhūsu kassa bhikkhuno therassa
  vā navassa vā majjhimassa vā chekena sārathinā sudantā assā viya manacchaṭṭhānāni
  indriyāni samathaṁ dantabhāvaṁ nibbisevanabhāvaṁ gatāni. Kassa navavidhampi mānaṁ 2- pahāya
  ṭhitattā pahīnamānassa catunnampi āsavānaṁ abhāvena anāsavassa iṭṭhādīsu tādi-
  lakkhaṇappattiyā tādino devāpi pihayanti manussāpi sammāpaṭipattidassanādinā
  ca 3- ādarena patthentīti.
       Tattha ca gāthāyaṁ purimaḍḍhena 4- anāgāmimaggādhigamo puṭṭho, anāgāminopi
  hi indriyāni pahīnakāmarāgabyāpādatāya samathaṁ nibbisevanataṁ gatāni honti.
  Itarena arahattamaggapaṭilābho, arahā hi "pahīnamāno anāsavo tādī"ti ca vuccati.
       Athāyasmā brahmāli padhānapariggāhakena vuttaṁ "kassindriyānī"ti gāthaṁ
  paccanubhāsi. 5- Tadatthaṁ attūpanāyikavasena vissajjento "mayhindriyānī"tiādikāya

  *  *  *  *  *  *
  Footnote: 1 pāli. tassa 2 Ma. kassa mānañca viddhaṁsiyamānaṁ 3 i. dassanādīnañca,
  Ma. dassanāni ca 4 i.,Ma. purimapadena 5 Sī.,i. paccudābhāsi
-------------------------------------------------
[page 506]
  Dutiyagāthāya aññaṁ byākāsi, tattha mayhindriyānīti mama cakkhādīni indriyāni.
  Sesaṁ vuttanayameva.
                    Brahmālittheragāthāvaṇṇanā niṭṭhitā.
                           -------------
                    301. 4. Mogharājattheragāthāvaṇṇanā
       chavipāpaka cittabhaddakāti āyasmato mogharājattherassa gāthā. Kā uppatti?
       ayampi purimabuddhesu katādhikāro padumuttarassa bhagavato kāle kulagehe
  nibbattitvā viññutaṁ patto ekadivasaṁ satthu santike dhammaṁ suṇanto satthāraṁ
  ekaṁ bhikkhuṁ lūkhacīvaradharānaṁ aggaṭṭhāne ṭhapentaṁ disvā taṁ ṭhānantaraṁ ākaṅkhanto
  paṇidhānaṁ katvā tattha tattha bhave puññāni karonto atthadassissa bhagavato kāle
  brāhmaṇakule nibbattitvā brāhmaṇānaṁ vijjāsippesu nipphattiṁ gato brāhmaṇa-
  māṇave vijjāsippāni sikkhāpento ekadivasaṁ atthadassiṁ bhagavantaṁ bhikkhusaṁghaparivutaṁ
  gacchantaṁ disvā pasannamānaso pañcapatiṭṭhitena vanditvā sirasi añjaliṁ katvā
  "yāvatā rūpino sattā"tiādinā chahi gāthāhi abhitthavitvā bhājanaṁ pūretvā
  madhuṁ upanāmesi. Satthā madhuṁ paṭiggahetvā anumodanaṁ akāsi.
       So tena puññakammena devamanussesu saṁsaranto kassapassa bhagavato kāle
  kaṭṭhavāhanassa nāma rañño amacco hutvā tena satthu ānayanatthaṁ purisasahassena
  pesito satthu santikaṁ gantvā dhammaṁ sutvā paṭiladdhasaddho pabbajitvā vīsativassa-
  sahassāni samaṇadhammaṁ katvā tato cuto ekaṁ buddhantaraṁ sugatīsuyeva parivattento
  imasmiṁ buddhuppāde brāhmaṇakule nibbattitvā mogharājāti laddhanāmo
-------------------------------------------------
[page 507]
  Bāvarībrāhmaṇassa 1- santike uggahitasippo saṁvegajāto tāpasapabbajjaṁ pabbajitvā
  tāpasasahassaparivāro ajitādīhi saddhiṁ satthu santikaṁ pesito tesaṁ paṇṇarasamo
  hutvā pañhe pucchitvā pañhavissajjanapariyosāne arahattaṁ pāpuṇi. Tena vuttaṁ
  apadāne 2- :-
           "atthadassī tu bhagavā sayambhū aparājito
            bhikkhusaṁghaparibyūḷho rathiyaṁ paṭipajjatha.
            Sissehi samparivuto 3- gharamhā abhinikkhamiṁ
            nikkhamitvānahaṁ tattha addasaṁ lokanāyakaṁ.
            Abhivādetvāna 4- sambuddha sire katvāna añjaliṁ
            sakaṁ cittaṁ pasādetvā santhaviṁ lokanāyakaṁ.
            Yāvatā rūpino sattā arūpī vā asaññino
            sabbe te tava ñāṇamhi anto honti samogadhā.
            Sukhumacchikajālena udakaṁ yo parikkhipe
            ye keci udake pāṇā antojāle bhavanti te.
            Yesañca cetanā atthi rūpino ca arūpino
            sabbe te tava ñāṇamhi anto honti samogadhā.
            Samuddharasimaṁ lokaṁ andhakārasamākulaṁ
            tava dhammaṁ suṇitvāna kaṅkhāsotaṁ taranti te.
         5- Avijjānivuto loko andhakārena otthaṭo 5-
            tava ñāṇamhi jotante andhakārā padhaṁsitā.
            Tuvaṁ cakkhūsi sabbesaṁ mahātamapanūdano
            tava dhammaṁ suṇitvāna nibbāyissati 6- bahujjano.

  *  *  *  *  *  *
  Footnote: 1 Sī.,i. bāvāriYu...., Ma. bāvariYu..... 2 khu.apa. 32/64/124 mogharājattherāpadāna
  3 Sī. sissehi ca parivuto 4 chaṂa. abhivādiya 5-5 chaṂa. avijjānivute loke,
  andhakārena otthaṭe 6 chaṂa. nibbāyati
-------------------------------------------------
[page 508]
            Puṭakaṁ pūrayitvāna madhukhuddamaneḷakaṁ
            ubho hatthehi paggayha upanesiṁ mahesino.
            Paṭiggaṇhi mahāvīro sahatthena mahā isi
            bhuñjitvā tañca sabbaññū vehāsaṁ nabhamuggami. 1-
            Antalikkhe ṭhito satthā atthadassī narāsabho
            mama cittaṁ pasādento imā gāthā abhāsatha.
            Yenidaṁ thavitaṁ ñāṇaṁ buddhaseṭṭho ca thomito
            tena cittappasādena duggatiṁ so na gacchati.
            Catusaṭṭhiñca 2- khattuṁ so devarajjaṁ karissati
            padesarajjaṭṭhasataṁ 3- vasudhaṁ āvasissati.
            Pañceva satakkhattuñca cakkavattī bhavissati
            padesarajjaṁ asaṅkheyyaṁ mahiyā kārayissati.
            Ajjhāyako mantadharo tiṇṇaṁ vedāna pāragū
            gotamassa bhagavato sāsane pabbajissati.
            Gambhīraṁ nipuṇaṁ atthaṁ ñāṇena vicinissati
            mogharājāti 4- nāmena hessati satthu sāvako.
            5- Tīhi vijjāhi sampanno katakicco anāsavo 5-
            gotamo satthavāhaggo etadagge ṭhapessati.
            Hitvā mānusakaṁ yogaṁ chetvāna bhavabandhanaṁ
            sabbāsave pariññāya viharāmi anāsavo.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā satthalūkhaṁ suttalūkhaṁ 6- rajanalūkhanti visesena 7- tividhenapi

  *  *  *  *  *  *
  Footnote: 1 Ma. vihāsi nagamuddhani 2 chaṂa. catuddasañca 3 chaṂa. pathabyā rajjaṁ aṭṭhasataṁ
  4 Sī. mogharājoti 5-5 chaṂa. tīhi vijjāhi sampannaṁ, katakiccamanāsavaṁ
  6 Ma. sibbanalūkhaṁ 7 Sī. rajanalūkhantiādinā vasena, i.,Ma. savisesaṁ
-------------------------------------------------
[page 509]
  Lūkhena samannāgataṁ paṁsukūlaṁ dhāresi. Tena naṁ satthā lūkhacīvaradharānaṁ aggaṭṭhāne ṭhapesi.
  Aparabhāge purimakammappaccayā parihārassa akaraṇato therassa sarīre daddupīḷakādīni
  uppajjitvā vaḍḍhiṁsu. So "senāsanaṁ dussatī"ti hemantepi magadhakkhettesu palāla-
  santhārāni attharitvā seti. 1- Taṁ ekadivasaṁ upaṭṭhānaṁ upasaṅkamitvā 2- vanditvā
  ekamantaṁ nisinnaṁ satthā 3- paṭisanthāravasena paṭhamagāthāya pucchi:-
     [207] "chavivipāpaka Cittabhaddaka mogharāja satataṁ samāhito
            hemantikasītakālarattiyo bhikkhu tvaṁsi kathaṁ karissasī"ti. 3-
       Tattha chavipāpakāti daddukacchupīḷakāhi 4- bhinnacchavibhāvato hīnacchavika
  duṭṭhacchavika. 5- Cittabhaddakāti anavasesakilesappahānena brahmavihārasevanāya ca
  bhaddacitta sundaracitta. Mogharājāti tassa ālapanaṁ. Satataṁ samāhitoti aggaphalasamādhinā
  niccakālaṁ abhiṇhaṁ samāhitamānaso. Hemantikasītakālarattiyoti hemantasamaye
  sītakālarattiyo. Accantasaṁyoge cetaṁ upayogavacanaṁ. "hemantikā Sītakālarattiyo"tipi
  pāli. Tattha hemantikāti hemantogadhā hemantapariyāpannāti attho. Bhikkhu tvaṁsīti
  bhikkhu ko tvaṁ asi, evaṁbhūto paresu tava senāsanaṁ katvā adentesu saṁghikaṁ ca
  senāsanaṁ apavisanto. Kathaṁ karissasīti yathāvutte sītakāle kathaṁ attabhāvaṁ pavattesīti
  satthā pucchi. Evaṁ pana puṭṭho thero satthu tamatthaṁ kathento:-
     [208] "sampannasassā Magadhā kevalā iti me sutaṁ
            palālacchannako seyyaṁ yathaññe sukhajīvino"ti
  gāthamāha.
       Tattha sampannasassāti nipphannasassā. 6- Magadhāti magadharaṭṭhaṁ vadati. Magadhā nāma
  jānapadino rājakumārā, tesaṁ nivāso ekopi janapado ruḷhīvasena "magadhā"tveva

  *  *  *  *  *  *
  Footnote: 1 Sī.,i. vasati 2 i. upagantvā 3-3 chaṂa. paṭisanthāravasena "chavipāpakā"tiādinā
  paṭhamagāthāya pucchi 4 Sī.,i. daddukaṇḍupīḷakāhi 5 Sī. ducchavika
  6 Sī. nipphannasassā paripakkasassā
-------------------------------------------------
[page 510]
  Bahuvacanena 1- vuccati. Kevalāti anavasesā. Iti me sutanti evaṁ mayā sutaṁ. Tattha
  yo adiṭṭho padeso, tassa vasena sutanti vuttaṁ. Tena edise kāle magadhesu
  yattha katthaci mayā vasituṁ sakkāti dasseti. Palālacchannako seyyaṁ, yathaññe sukha-
  jīvinoti yathā aññe sukhajīvino bhikkhū senāsanasappāyaṁ laddhā 2- sundarehi attharaṇa-
  pāvuraṇehi sukhena sayanti, evaṁ ahampi palālasanthārameva heṭṭhā santharitvā
  upari tiriyañca palālacchadaneneva chāditasarīratāya palālacchannako seyyaṁ 3- sayiṁ, seyyaṁ
  kappesinti attano yathālābhasantosaṁ vibhāveti.
                        Mogharājattheragāthāvaṇṇanā
                            -----------
               302. 5. Visākhapañcālīputtattheragāthāvaṇṇanā 4-
       na ukkhipe no ca parikkhipe pareti āyasmato visākhassa pañcālīputtat-
  therassa gāthā. Kā uppatti?
       ayampi purimabuddhesu katādhikāro tattha tattha bhave vivaṭṭūpanissayaṁ puññaṁ
  upacinanto ito cuddase kappe paccantagāme daliddakule nibbattitvā viññutaṁ
  patto ekadivasaṁ phalapariyesanaṁ carantehi tasmiṁ gāme manussehi saddhiṁ araññaṁ
  gato tattha ekaṁ paccekabuddhaṁ disvā pasannamānaso valliphalaṁ adāsi. So tena
  puññakammena devamanussesu saṁsaranto imasmiṁ buddhuppāde magadharaṭṭhe maṇḍalikarājakule
  nibbattitvā visākhoti laddhanāmo pañcālīrājadhītuyā puttabhāvato pacchā pañcālī-
  puttoti paññāyittha. So pitari mate rajjaṁ kārento satthari attano gāmasamīpagate
  satthu santikaṁ gantvā dhammaṁ sutvā paṭiladdhasaddho pabbajitvā satthārā saddhiṁ

  *  *  *  *  *  *
  Footnote:1 Sī. bahuvacanavasena 2 Sī. labhanto, i. labhantā 3 Sī.,i. seyyanti sahaseyyaṁ
 4 chaṂa. visākhapañcālaputtatthera.....,Sī.,i. visākhapañcāliputtatthera... evamuparipi
-------------------------------------------------
[page 511]
  Sāvatthiṁ gato vipassanaṁ paṭṭhapetvā na cirasseva chaḷabhiñño ahosi. Tena vuttaṁ
  apadāne 1- :-
           "sabbe janā samāgamma agamiṁsu vanaṁ tadā
            phalamanvesamānā te alabhiṁsu phalaṁ tadā.
            Tatthaddasāsiṁ sambuddhaṁ sayambhuṁ aparājitaṁ
            pasannacitto sumano valliphalamadāsahaṁ.
            Ekattiṁse 2- ito kappe yaṁ phalamadadiṁ tadā
            duggatiṁ nābhijānāmi phaladānassidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Chaḷabhiñño pana hutvā thero ñātīnaṁ anukampāya jātibhūmiṁ agamāsi. Tattha
  manussā theraṁ upasaṅkamitvā kālena kālaṁ dhammaṁ suṇantā ekadivasaṁ "katihi nu
  kho bhante aṅgehi samannāgato dhammakathiko hotī"ti dhammakathikalakkhaṇaṁ pacchiṁsu.
  Thero tesaṁ dhammakathikalakkhaṇaṁ kathento:-
            [209] "na Ukkhipe no ca parikkhipe pare
                   na okkhipe pāragataṁ na eraye
                   na cattavaṇṇaṁ parisāsu byāhare
                   anuddhato sammitabhāṇi subbato.
            [210] Susukhumanipuṇatthadassinā
                   matikusalena nivātavuttinā
                   saṁsevitavuddhasīlinā
                   nibbānaṁ na hi tena dullabhan"ti
  gāthādvayaṁ abhāsi.

  *  *  *  *  *  *
  Footnote: 1 khu.apa. 32/31/413 valliphaladāyakattherāpadāna 2 chaṂa. catuddase
-------------------------------------------------
[page 512]
       Tattha na ukkhipeti attānaṁ na ukkhipeyya, jātiādīhi bāhusaccādīhi ca
  attukkaṁsanaṁ na kareyya. No ca parikkhipe pareti pare parapuggale teheva jāti-
  ādīhi no parikkhipe paricchinditvā na khipeyya guṇaparidhaṁsanavasena vā na khipeyya.
  Na okkhipe pare iccevaṁ sambandho. Pare ojjhāpanavasena 1- na okkhipe heṭṭhato
  katvā pare na olokāpeyya, na ojjhāpeyyāti attho. "na Ukkhipe"ti keci
  paṭhanti, soevattho. Pāragatanti saṁsārapāraṁ viya 2- vijjāya 3- pāraṁ gataṁ khīṇāsavaṁ
  tevijjaṁ chaḷabhiññaṁ vā na eraye na vāraye na ghaṭṭaye na āsādeyya. 4- Na
  cattavaṇṇaṁ parisāsu byāhareti attano vaṇṇaṁ guṇaṁ 5- lābhasakkārasilokaṁ nikāmaya-
  māno khattiyaparisādīsu na bhāseyya. Anuddhatoti uddhaccarahito. Uddhatassa hi vacanaṁ
  nādiyanti. Sammitabhāṇīti sammadeva mitabhāṇī, kālena sāpadesaṁ pariyantavatiṁ attha-
  sañhitameva vācaṁ 6- bhāsanasīloti attho. Ito aññathā vadantassa vacanaṁ agahaṇīyaṁ
  hoti. Subbatoti sundaravato sīlasampanno. "siyā"ti Kiriyāpadaṁ ānetvā
  yojetabbaṁ.
       Evaṁ thero saṅkhepeneva dhammakathikalakkhaṇaṁ vatvā tesaṁ guṇānaṁ attani labbhamānataṁ
  adhimuccitvā bhiyyoso mattāya abhippasannaṁ mahājanaṁ ñatvā "evaṁvidhassa
  dhammakathikassa vimuttāyatanasannissitassa na nibbānaṁ dullabhaṁ, atha kho sulabhamevā"ti
  dassento susukhumanipuṇatthadassinā"ti dutiyagāthamāha. Tassattho heṭṭhā vuttoyeva.
                 Visākhapañcālīputtattheragāthāvaṇṇanā niṭṭhitā.
                        ------------------

  *  *  *  *  *  *
  Footnote: 1 Sī.,i. ujjhāpanavasena 2 Ma. saṁsārassa viya 3 Sī.,Ma. abhiññāya
  4 Sī. na pahareyya 5 Sī.,i. vaṇṇaguṇaṁ 6 Ma. vacanaṁ
-------------------------------------------------
[page 513]
                     303. 6. Cūḷakattheragāthāvaṇṇanā
       nadanti morā susikhā supekhuṇāti āyasmato cūḷakattherassa gāthā. Kā
  uppatti?
       ayampi purimabuddhesu katādhikāro tattha tattha bhave vivaṭṭūpanissayaṁ kusalaṁ
  upacinanto ito ekattiṁse kappe sikhissa bhagavato kāle kulagehe nibbattitvā
  viññutaṁ patto ekadivasaṁ satthāraṁ disvā pasannamānaso chattapāṇiphalaṁ 1- adāsi.
  So tena puññakammena devamanussesu saṁsaranto imasmiṁ buddhuppāde rājagahe
  brāhmaṇakule nibbattitvā cūḷakoti laddhanāmo vayappatto dhanapāladamane satthari
  laddhappasādo pabbajitvā samaṇadhammaṁ karonto indasālaguhāyaṁ vasati, so ekadivasaṁ
  guhādvāre nisinno magadhakkhettaṁ olokesi. Tasmiṁ khaṇe pāvusakālamegho gambhīra-
  madhuranigghoso satapaṭalasahassapaṭalo añjanasikharasannikāso 2- nabhaṁ pūretvā pavassati,
  mayūrasaṅghā ca meghagajjitaṁ sutvā haṭṭhatuṭṭhā kekāsaddaṁ muñcitvā 3- tattha tattha
  padese naccantā vicaranti. Therassapi āvāsagabbhe meghavātaphassehi 4- apagataghammattā
  passaddhakarajakāye 5- kallataṁ patte utusappāyalābhena cittaṁ ekaggaṁ ahosi,
  kammaṭṭhānavīthiṁ otari, so taṁ ñatvā kālasampadādikittanamukhena attānaṁ bhāvanāya
  ussāhento:-
            [211] "nadanti Morā susikhā supekhuṇā
                   sunīlagīvā sumukhā sugajjino
                   susaddalā cāpi mahāmahī ayaṁ
                   subyāpitambu suvalāhakaṁ nabhaṁ.

  *  *  *  *  *  *
  Footnote: 1 chaṂa. chattapaṇṇiphalaṁ 2 Sī. ajjuṇa... 3 i. muñcantā
  4 Sī., i. āvāsagabbhehi meghavātasamphassehi 5 Sī. passaddhe karajakāye
-------------------------------------------------
[page 514]
             [212] Sukallarūpo sumanassa jhāyitaṁ 1-
                   sunikkamo sādhu subuddhasāsane
                   susukkasukkaṁ nipuṇaṁ sududdasaṁ
                   phusāhi taṁ uttamamaccutaṁ padan"ti
  dve gāthā abhāsi.
       Tattha nadanti morā susikhā supekhuṇā, sunīlagīvā sumukhā sugajjinoti ete 2-
  matthake uṭṭhitāhi sundarāhi sikhāhi 3- samannāgatattā susikhā, nānāvaṇṇehi
  anekehi sobhaṇehi bhaddakapiñchehi 4- samannāgatattā supekhuṇā, rājīvavaṇṇasaṅkāsāya 5-
  sundarāya nīlavaṇṇāya gīvāya samannāgatattā sunīlagīvā, sundaramukhatāya sumukhā,
  manuññavāditāya 6- sugajjino, morā sikhaṇḍino chajjasaṁvādī kekāsaddaṁ muñcantā
  nadanti ravanti. Susaddalā cāpi mahāmahī ayanti ayañca mahāpaṭhavī susaddalā
  sundaraharitatiṇā. Subyāpitambūti abhinavavuṭṭhiyā tahaṁ tahaṁ vissandamānasalilatāya
  suṭṭhu byāpitajalā vitatajalā. "susukkatambū"tipi 7- Pāṭho, suvisuddhajalāti attho.
  Suvalāhakaṁ nabhanti idañca nabhaṁ ākāsaṁ nīluppaladalasannibhehi samantato pūretvā ṭhitehi
  sundarehi valāhakehi meghehi suvalāhakaṁ.
       Sukallarūpo sumanassa jhāyitanti idāni utusappāyalābhena suṭṭhu kallarūpo
  kammaniyasabhāvo tvaṁ, 8- nīvaraṇehi anajjhāruḷhacittatāya sundaramanassa 9- yogāvacarassa
  yaṁ ārammaṇūpanijjhānavasena lakkhaṇūpanijjhānavasena ca jhāyitaṁ. 10- Sunikkamo .pe.
  Accutaṁ padanti evaṁ jhāyanto ca sādhu subuddhassa sammāsambuddhassa sāsane
  sundaranikkamo hutvā suparisuddhasīlatāya susukkaṁ, visuddhasabhāvatāya 11- sabbassapi

  *  *  *  *  *  *
  Footnote: 1 chaṂa. jhāyataṁ 2 Sī.,i. ettha ca 3 i. tīhi sikhāhi 4 Ma. bhinnakapiñchehi
  5 Ma. rājivaṭṭasaṁkāsāya 6 Sī. manuññanādatāya, i. manuññarutatāya
  7 Sī.,i. susuddhatambūtipi 8 Sī.,i. kammaniyabhāvo, taṁ jhāya
  9 Sī.,i. sundaramānasassa 10 Sī. yogāvacarassa yaṁ yaṁ ārammaṇūpanijjhānavasena
  lakkhaṇūpanijjhānavasena ca jhānaṁ taṁ taṁ jhāya 11 Sī. visuddhabhāvatāya
-------------------------------------------------
[page 515]
  Saṅkilesassa gocarabhāvānupagamanato sukkaṁ, nipuṇañāṇagocaratāya nipuṇaṁ, parama-
  gambhīratāya sududdasaṁ, paṇītabhāvena seṭṭhabhāvena ca uttamaṁ, niccasabhāvatāya accutaṁ
  padaṁ taṁ nibbānaṁ phusāhi attapaccakkhakaraṇena 1- sammāpaṭipattiyā sacchikarohīti.
       Evaṁ thero attānaṁ ovadantova utusappāyalābhena samāhitacitato vipassanaṁ
 ussukkāpetvā arahattaṁ pāpuṇi. Tena vuttaṁ apadāne 2- :-
           "kaṇikāraṁva jalitaṁ puṇṇamāyeva candimaṁ
            jalantaṁ dīparukkhaṁva addasaṁ lokanāyakaṁ.
            Kadaliyā phalaṁ gayha 3- adāsiṁ satthuno ahaṁ
            pasannacitto sumano vanditvāna apakkamiṁ.
            Ekatiṁse ito kappe yaṁ phalamadadiṁ tadā
            duggatiṁ nābhijānāmi phaladānassidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā thero attano paṭipattiṁ paccavekkhitvā pītisomanassajāto
  "nadanti morā"tiādinā tāyeva gāthā paccudāhāsi. Tenassa idameva aññā-
  byākaraṇaṁ ahosīti.
                      Cūḷakattheragāthāvṇanā niṭṭhitā.
                           -------------
                     304. 7. Anūpamattheragāthāvaṇṇanā
       nandamānāgataṁ cittanti āyasmato anūpamattherassa gāthā. Kā uppatti?

  *  *  *  *  *  *
  Footnote: 1 Sī.,i....karaṇe 2 khu.apa. 32/37/414 kadaliphaladāyakattherāpadāna
  3 chaṂa. kadaliphalaṁ paggayha
-------------------------------------------------
[page 516]
       Ayampi purimabuddhesu katādhikāro tattha tattha bhave vivaṭṭūpanissayaṁ puññaṁ
  upacinanto ito ekatiṁse kappe 1- kulagehe nibbattitvā viññutaṁ patto ekadivasaṁ
  padumaṁ nāma paccekabuddhaṁ piṇḍāya carantaṁ rathiyaṁ disvā pasannamānaso aṅkolapupphehi
  2- pūjesi. So tena puññakammena devamanussesu saṁsaranto imasmiṁ buddhuppāde
  kosalaraṭṭhe ibbhakule nibbattitvā rūpasampattiyā anūpamoti laddhanāmo vayappatto
  upanissayasampannatāya kāme pahāya pabbajitvā vipassanāya kammaṁ karonto araññe
  viharati. Tassa cittaṁ bahiddhā rūpādiārammaṇesu vidhāvati. Kammaṭṭhānaṁ parivaṭṭati.
  Thero vidhāvantaṁ cittaṁ niggaṇhanto:-
     [213] "nandamānāgataṁ Cittaṁ 3- sūlamāropamānakaṁ
            tena teneva vajasi yena sūlaṁ kaliṅgaraṁ.
     [214] Tāhaṁ cittakaliṁ brūmi taṁ brūmi cittadubbhakaṁ
            satthā te dullabho laddho mānatthe maṁ niyojayī"ti
  imāhi dvīhi gāthāhi ovadi.
       4- Tattha nandamānāgataṁ cittanti nandamānaṁ āgataṁ. Tatratatrābhinandinī yāyaṁ
  taṇhā, tassā taṁ taṁ bhavaṁ nandamānaṁ abhinandamānaṁ cittaṁ imaṁ bhavāpi bhavaṁ nandamānaṁ
  ānandamānaṁ āgataṁ uppannaṁ. 4- Sūlamāropamānakanti dukkhuppattiṭṭhānatāya
  sūlasadisattā sūlaṁ taṁ taṁ bhavaṁ kammakilesehi ettakaṁ kālaṁ āropiyamānaṁ. Tena teneva
  vajasi, yena sūlaṁ kaliṅgaranti yattha yattha sūlasaṅkhātā bhavā kaliṅgarasaṅkhātā adhikuṭṭana-
  nāmakā 5- kāmaguṇā ca tena teneva pāpacittena 6- vajasi, taṁ tadeva ṭhānaṁ upagacchasi,
  attano anatthaṁ na sallakkhesi.

  *  *  *  *  *  *
  Footnote: 1 Sī.,i. sattatiṁsakappe, Ma. sattasattatime kappe 2 Sī.,i. ākulīpupphehi
  3 chaṂa. citta 4-4 chaṂa. tattha nandamānāgataṁ cittāti nandamāna abhinandamāna
  citta abhinandamānaṁ āgataṁ uppannaṁ 5 chaṂa. adhikuṭṭanakā, Ma. adhikuṭṭanāmakā
  6 chaṂa. pāpacitta
-------------------------------------------------
[page 517]
       Tāhaṁ cittakaliṁ brūmīti taṁ tasmā pamattabhāvato cittakaliṁ cittakālakaṇṇiṁ
  ahaṁ kathayāmi. Punapi taṁ brūmi kathemi cittadubbhakaṁ cittasaṅkhātassa attano
  bahukārassa 1- santānassa anatthāvahanato cittadubbhiṁ. "cittadubbhagā"tipi Paṭhanti.
  Cittasaṅkhātālakkhika appapuññāti attho. Kinti brūhīti ce? āha "satthā te
  Dullabho laddho, mānatthe maṁ niyojayī"ti. Kappānaṁ asaṅkheyyampi nāma buddha-
  suñño loko hoti, satthari uppannepi manussattasaddhāpaṭilābhādayo 2- dullabhāeva,
  laddhesu ca tesu satthāpi aladdhoyeva 3- hoti. Evaṁ dullabho satthā idāni tayā
  laddho, tasmiṁ laddhe sampatipi anatthe ahite āyatiṁ ca anatthāvahe dukkhāvahe
  akusale maṁ mā niyojesīti. Evaṁ thero attano cittaṁ ovadantoeva vipassanaṁ
  vaḍḍhetvā arahattaṁ pāpuṇi. Tena vuttaṁ apadāne 4- :-
           "padumo nāma sambuddho cittakūṭe vasī tadā
            disvāna taṁ ahaṁ buddhaṁ sayambhuṁ aparājitaṁ. 5-
            Aṅkolaṁ pupphitaṁ disvā ocinitvānahaṁ tadā
            upagantvāna sambuddhaṁ pūjesiṁ padumaṁ jinaṁ. 6-
            Ekatiṁse ito kappe 7- yaṁ kammamakariṁ tadā 8-
            duggatiṁ nābhijānāmi buddhapūjāyidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
                     Anūpamattheragāthāvaṇṇanā niṭṭhitā.
                          ---------------

  *  *  *  *  *  *
  Footnote: 1 chaṂa. bahūpakārassa 2 Sī., i. manussattalābhapaṭilābhādayo 3 chaṂa. dullabhoyeva
  4 khu.apa. 32/16/399 aṅkolapupphiyattherāpadāna 5 pāli. upagañchahaṁ
  6 Sī. pūjayiṁ padumanāyakaṁ, chaṂa. pūjayiṁ padumaṁ jinaṁ 7 Sī. sattatiṁsamhi kappamhi
  8 chaṂa. yaṁ pupphamabhipūjayiṁ
-------------------------------------------------
[page 518]
                     305. 8. Vajjitattheragāthāvaṇṇanā
       saṁsaraṁ dīghamaddhānanti āyasmato vajjitattherassa gāthā. Kā uppatti?
       ayampi purimabuddhesu katādhikāro tattha tattha bhave puññāni upacinanto
  ito pañcasaṭṭhime kappe ekasmiṁ paccantagāme nibbattitvā viññutaṁ patto vanacarako
  hutvā vicaranto ekadivasaṁ upasantaṁ nāma paccekabuddhaṁ pabbataguhāyaṁ viharantaṁ
  addasa. So tassa upasamaṁ disvā pasannamānaso campakapupphena pūjaṁ akāsi. So
  tena puññakammena devamanussesu saṁsaranto imasmiṁ buddhuppāde kosalaraṭṭhe ibbhakule
  nibbatto jātadivasato paṭṭhāya mātugāmahatthaṁ gato rodati. Brahmalokato kira
  cavitvā idhāgato yasmā mātugāmasamphassaṁ na sahati, tasmā mātugāmasamphassavajjanato
  vajjitotveva nāmaṁ jātaṁ. So vayappatto satthu yamakapāṭihāriyaṁ disvā paṭiladdhasaddho
  pabbajitvā vipassanaṁ paṭṭhapetvā tadaheva chaḷabhiñño ahosi. Tena vuttaṁ
  apadāne 1- :-
           "upasanto ca sambuddho vasatī pabbatantare
            ekacampakamādāya upagacchiṁ naruttamaṁ.
            Pasannacitto sumano paccekamunimuttamaṁ
            ubho hatthehi paggayha pūjayiṁ aparājitaṁ.
            Ekatiṁse ito kappe 2- yaṁ pupphamabhipūjayiṁ
            duggatiṁ nābhijānāmi buddhapūjāyidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Chaḷabhiñño pana hutvā attano pubbenivāsaṁ anussaritvā dhammasaṁvegena:-

  *  *  *  *  *  *
  Footnote: 1 khu.apa. 32/27/400 ekacampakapupphiyattherāpadāna 2 chaṂa. pañcasaṭṭhimhito kappe
-------------------------------------------------
[page 519]
     [215] "saṁsaraṁ Dīghamaddhānaṁ gatīsu parivattisaṁ
            apassaṁ ariyasaccāni andhabhūto puthujjano.
     [216] Tassa me appamattassa saṁsārā vinaḷīkatā
            sabbā gatī samucchinnā natthi dāni punabbhavo"ti
  dve gāthā abhāsi.
       Tattha saṁsaranti saṁsaranto, tasmiṁ tasmiṁ bhave ādānanikkhepavasena aparāparaṁ
  sandhāvanto. Dīghamaddhānanti cirakālaṁ anādimati saṁsāre aparimāṇakālaṁ. Gatīsūti
  sukatadukkaṭānaṁ kammānaṁ vasena sugatiduggatīsu. Parivattisanti ghaṭīyantaṁ viya
  paribbhamanto cavanupapajjanavasena 1- aparāparaṁ parivattiṁ. Tassa pana parivattanassa
  kāraṇamāha "apassaṁ ariyasaccāni, andhabhūto puthujjano"ti. Dukkhādīni cattāri ariya-
  saccāni ñāṇacakkhunā apassanto appaṭivijjhanto, tatoeva avijjandhatāya andhabhūto
  puthūnaṁ jananādīhi kāraṇehi puthujjano puthujjanattā 2- gatīsu parivattisanti yojanā,
  tenevāha bhagavā:-
             "catunnaṁ bhikkhave ariyasaccānaṁ ananubodhā appaṭivedhā evamidaṁ
       dīghamaddhānaṁ sandhāvitaṁ saṁsaritaṁ mamañceva tumhākañcā"ti. 3-
       Tassa mayhaṁ vuttanayena pubbe puthujjanasseva sato 4- idāni satthārā dinnanayena
  appamattassa appamādapaṭipattiyā samathavipassanābhāvanaṁ matthakaṁ pāpetvā ṭhitassa.
  Saṁsārā vinaḷīkatāti saṁsaranti sattā etehīti "saṁsārā"ti laddhanāmā kammakilesā
  aggamaggena samucchinnattā vigatanaḷā 5- nimmūlā katā. Sabbā gatī samucchinnāti
  evaṁ kammakilesavaṭṭānaṁ vinaḷīkatattā nirayādikā sabbāpi gatiyo sammadeva ucchinnā

  *  *  *  *  *  *
  Footnote: 1 Sī., i. cavanuppajjanavasena 2 chaṂa. puthujjano honto
  3 vinaYuṃahā. 5/287/65 ambapālīvatthu, saṁṃahā. 19/1091/376 paṭhamakoṭigāmasutta
  4 i. puthujjano puthujjanantogadhattā, Ma. puthujjano hutvā 5 Sī. vihatanaḷā
-------------------------------------------------
[page 520]
  Viddhaṁsitā, tatoeva natthi dāni āyatiṁ punabbhavoti idameva ca therassa aññā-
  byākaraṇaṁ ahosīti.
                     Vajjitattheragāthāvaṇṇanā niṭṭhitā.
                         ----------------
                     306. 9. Sandhitattheragāthāvaṇṇanā
  assatthe haritobhāseti āyasmato sandhitattherassa gāthā. Kā uppatti?
  ayampi purimabuddhesu katādhikāro tattha tattha bhave puññāni upacinanto ito
  ekatiṁse kappe sikhissa bhagavato kāle eko gopālako ahosi. So satthari
  parinibbute aññataraṁ theraṁ upasaṅkamitvā tassa santike buddhaguṇapaṭisaṁyuttaṁ dhammaṁ
  sutvā pasannamānaso "kuhiṁ bhagavā"ti pucchitvā parinibbutabhāvaṁ sutvā "evaṁ
  mahānubhāvā buddhāpi nāma aniccatāvasaṁ gacchanti, aho saṅkhārā addhuvā"ti
  aniccasaññaṁ paṭilabhi. Taṁ thero bodhipūjāya ussāhesi. So kālena kālaṁ bodhirukkhasamīpaṁ
  gantvā vipassanaṁ paṭṭhapetvā buddhaguṇe anussaranto bodhiṁ vandati. So tena
  puññakammena devamanussesu saṁsaranto imasmiṁ buddhuppāde kosalaraṭṭhe ibbhakule
  nibbattitvā sandhitoti laddhanāmo vayappatto aniccatāpaṭisaṁyuttaṁ dhammakathaṁ 1-
  sutvā saṁvegajāto pabbajitvā vipassanaṁ paṭṭhapetvā ñāṇassa paripākaṁ gatattā na
  cirasseva chaḷabhiñño ahosi. So attano pubbenivāsaṁ anussaranto sikhissa bhagavato
  kāle bodhivandanaṁ buddhānussatiṁ aniccasaññāpaṭilābhañca anussaritvā tadupanissayena

  *  *  *  *  *  *
  Footnote: 1 Sī., i. dhammiṁ kathaṁ
-------------------------------------------------
[page 521]
  Attano visesādhigamaṁ pakāsento:-
     [217] "assatthe Haritobhāse saṁvirūḷhamhi pādape
            ekaṁ buddhagataṁ saññaṁ alabhitthaṁ patissato.
     [218] Ekatiṁse ito kappeyaṁ saññamalabhiṁ tadā
            tassā saññāya vāhasā patto me āsavakkhayo"ti
  dve gāthā abhāsi.
       Tattha assattheti assatthaṭṭhānīye, yesvāyaṁ 1- etarahi amhākaṁ bhagavato
  bodhirukkho assattho, etassa ṭhāne tadā sikhissa bhagavato bodhirukkho puṇḍarīko
  ṭhitoti so assatthaṭṭhānīyatāya "assattho"ti 2- vuttaṁ. Assatthoti sattānaṁ
  assāsajananato vā. Apare pana "assattharukkhamūle nisīditvā tadā buddhānussatiyā
  bhāvitattā thero `assatthe'ti avocā"ti vadanti. Haritobhāseti haritehi
  phalikamaṇivaṇṇehi 3- obhāsamāne. Saṁvirūḷhamhīti suṭṭhu virūḷhe suppatiṭṭhite,
  sughananicita- pattapalāsapallavehi virūḷhasañchanneti ca vadanti. Pādapeti rukkhe.
  Ekaṁ buddhagataṁ saññaṁ, alabhitthaṁ patissatoti buddhārammaṇaṁ ārammaṇassa ekajāti-
  yattā ekaṁ "itipi so bhagavā"tiādinayappavattaṁ buddhānussatisahagataṁ saññaṁ
  buddhaguṇānaṁ patipatisaraṇato 4- patissato hutvā alabhiṁ.
       Kadā pana sā saññā laddhā, kīvatāya sidadhāti 5- āha "ekatiṁse ito
  kappe"tiādi. Ito bhaddakappato uddhaṁ ārohanavasena ekatiṁse kappe. Yaṁ saññanti
  yaṁ buddhānussatisahagataṁ saññaṁ, yaṁ vā buddhānaṁ aniccataṁ disvā tadanusārena 6-
  sabbasaṅkhāresu tadā aniccasaññaṁ alabhiṁ. Tassā saññāya vāhasāti tassā yathāvuttāya

  *  *  *  *  *  *
  Footnote: 1 chaṂa. yvāyaṁ 2 chaṂa. assattheti 3 chaṂa. sāramaṇivaṇṇehi 4 Sī. buddhaguṇānaṁ vā
  buddhānaṁ vā paṭisaraṇato 5 Ma. kiṁ vā tāya siddhīti 6 Sī. yaṁ vā buddhānaṁ aniccataṁ
  disvā yaṁ vā tadanussaraṇā, i. yaṁ vā buddhānaṁ aniccataṁ nissāya tadanusārena
-------------------------------------------------
[page 522]
  Saññāya kāraṇabhāvena taṁ upanissayaṁ katvā. Patto me āsavakkhayoti idāni
  mayā āsavānaṁ khayo nirodho adhigatoti, imāyeva ca imassa therassa apadānagāthāpi.
  Yathāha 1- :-
            "assatthe haritobhāse .pe. Patto me āsavakkhayo.
              Ito terasakappamhi dhammiko 2- nāma khattiyo
              sattaratanasampanno cakkavattī mahabbalo.
              Kilesā jhāpitā mayhaṁ .pe. Kataṁ buddhassa sāsanan"ti.
                     Sandhitattheragāthāvaṇṇanā niṭṭhitā.
                     Paramatthadīpaniyā theragāthāsaṁvaṇṇanāya
                        pañcamavaggavaṇṇanā niṭṭhitā.
                     Dukanipātassa atthavaṇṇanā niṭṭhitā.
                          ---------------

  *  *  *  *  *  *
  Footnote: 1 khu.apa. 32/27/288 sandhitattherāpadāna 2 pāli. vaniddho, chaṂa. dhaniṭṭho
-------------------------------------------------
[page 523]
                             3. Tikanipāta
                 307. 1. Aṅgaṇikabhāradvājattheragāthāvaṇṇanā
       tikanipāte ayoni suddhimanvesanti āyasmato aṅgaṇikabhāradvājattherassa
  gāthā. Kā uppatti?
       ayampi purimabuddhesu katādhikāro tattha tattha bhave vivaṭṭūpanissayaṁ puññaṁ
  upacinanto ito ekatiṁse kappe sikhissa bhagavato kāle kulagehe nibbattitvā
  viññutaṁ patto ekadivasaṁ satthāraṁ piṇḍāya carantaṁ disvā pasannamānaso pañcapatiṭ-
  ṭhitena vanditvā añjaliṁ paggaṇhi. So tena puññakammena devamanussesu
  saṁsaranto imasmiṁ buddhuppāde himavantasamīpe ukkaṭṭhe nāma nagare 1- vibhava-
  sampannassa brāhmaṇassa gehe nibbattitvā aṅgaṇikabhāradvājoti laddhanāmo
  vayappatto vijjāsippesu nipphattiṁ gato nekkhammajjhāsayatāya paribbājakapabbajjaṁ
  pabbajitvā amaraṁ 2- tapaṁ caranto tattha tattha vicaranto sammāsambuddhaṁ janapadacārikaṁ
  carantaṁ disvā pasannamānaso satthu santike dhammaṁ sutvā taṁ micchāgāhaṁ 3- pahāya
  sāsane pabbajitvā vipassanāya kammaṁ karonto na cirasseva chaḷabhiñño ahosi.
  Tena vuttaṁ apadāne 4- :-
           "usabhaṁ pavaraṁ vīraṁ vessabhuṁ vijitāvinaṁ
            pasannacitto sumano buddhaseṭṭhamavandahaṁ.
            Ekatiṁse ito kappe yaṁ kammamakariṁ tadā
            duggatiṁ nābhijānāmi vandanāya idaṁ phalaṁ.
            Catuvīsatikappamhi vikatānandanāmako

  *  *  *  *  *  *
  Footnote: 1 Sī.,i. ukkaṭṭhanagare 2 Ma. amataṁ 3 chaṂa. micchātapaṁ
  4 khu.apa. 32/48/298 ekavandaniyattherāpadāna
-------------------------------------------------
[page 524]
            Sattaratanasampanno cakkavattī mahabbalo.
            Kilesā jhāpitā mayhaṁ .pe. Kataṁ buddhassa sāsanan"ti.
       Chaḷabhiñño pana hutvā vimuttisukhena viharanto ñātīnaṁ anukampāya attano
  jātibhūmiṁ gantvā bahū ñātake saraṇesu ca sīlesu ca patiṭṭhāpetvā tato nivattitvā
  kururaṭṭhe kuṇḍiyassa nāma nigamassa avidūre araññe vasanto kenacideva karaṇīyena
  uggārāmaṁ gato uttarāpathato 1- āgatehi sandiṭṭhehi brāhmaṇehi samāgato tehi
  "bho bhāradvāja kiṁ disvā brāhmaṇānaṁ samayaṁ pahāya imaṁ samayaṁ gaṇhī"ti
  pucchito tesaṁ ito buddhasāsanato bahiddhā suddhī 2- natthīti dassento:-
     [219] "ayoni Suddhimanvesaṁ aggiṁ paricariṁ vane
            suddhimaggaṁ ajānanto akāsiṁ amaraṁ 3- tapan"ti
  paṭhamaṁ gāthamāha.
       Tattha ayonīti ayoniso anupāyena. Suddhinti saṁsārasuddhiṁ bhavanissaraṇaṁ.
  Anvesanti gavesanto pariyesanto. 4- Aggiṁ paricariṁ vaneti "ayaṁ suddhimaggo"ti
  adhippāyena araññāyatane aggihuttasālāyaṁ 5- agyāgāraṁ katvā āhutiṁ 6-
  paggaṇhanto aggidevaṁ paricariṁ vede vuttavidhinā pūjesiṁ. Suddhimaggaṁ ajānanto,
  akāsiṁ amaraṁ tapanti suddhiyā nibbānassa maggaṁ ajānanto aggiparicaraṇaṁ viya
  pañcatapatappanādiattakilamathānuyogaṁ 7- "suddhimagago"ti maññāya 8- akāsiṁ acariṁ
  paṭipajjiṁ.
       Evaṁ thero assamato assamaṁ gacchanto viya vede vuttavidhinā aggiparicaraṇādinā
  9- anuṭṭhāya suddhiyā appattabhāvena bahiddhā suddhiyā abhāvaṁ dassetvā
  idāni imasmiṁyeva sāsane suddhi ca mayā adhigatāti dassento:-

  *  *  *  *  *  *
  Footnote: 1 poṭṭhakesu ayaṁ pāṭho na dissati 2 chaṂa. suddhi 3 pāli. aparaṁ
  4 chaṂa. ayaṁ pāṭho na dissati 5 chaṂa. aggihuta..... 6 Ma. āhutīnaṁ
  7 Sī. pañcatāpanapadhānādi... 8 Sī. saññāya 9 Sī. aggiparicaraṇādito
-------------------------------------------------
[page 525]
     [220] "taṁ Sukhena sukhaṁ laddhaṁ passa dhammasudhammataṁ
            tisso vijjā anuppattā kataṁ buddhassa sāsanan"ti
  dutiyagāthamāha.
       Tattha tanti yassatthāya suddhiṁ anvesanto tassa maggaṁ ajānanto aggiṁ
  paricariṁ amaraṁ tapaṁ acariṁ, taṁ nibbānasukhaṁ sukhena samathavipassanāya sukhāya paṭipadāya
  attakilamathānuyogaṁ anupagamma mayā laddhaṁ pattaṁ adhigataṁ. Passa dhammasudhammatanti
  satthu sāsanadhammassa sudhammataṁ aviparītaniyyānikadhammasabhāvaṁ passa jānāhīti dhammālapana-
  vasena vadati, attānaṁ vā 1- ālapati. Tassa laddhabhāvaṁ pana dassento:-
       "tisso vijjā anuppattā kataṁ buddhassa sāsanan"ti āha, taṁ vuttatthameva.
  Evaṁ suddhiyā adhigatattā "ito paṭṭhāyāhaṁ paramatthato brāhmaṇo"ti dassento:-
     [221] "brahmabandhu Pure āsiṁ idāni khomhi brāhmaṇo
            tevijjo nhātako 2- camhi sotthiyo 3- camhi vedagū"ti
  tatiyaṁ gāthamāha. Tassattho:- ito pubbe jātimattena brāhmaṇabhāvato
  brāhmaṇānaṁ 4- samaññāya brahmabandhu nāma āsiṁ. Bāhitapāpattā pana idāni
  kho arahattādhigamena paramatthato brāhmaṇo ca amhi. Ito 5- pubbe bhavasañcayakarānaṁ 6-
  tissannaṁ vedasaṅkhātānaṁ vijjānaṁ ajjhayanena samaññāmattena tevijjo nāma hutvā
  idāni bhavakkhayakarāya vijjāya vasena tissannaṁ vijjānaṁ adhigatattā paramatthato
  tevijjo ca amhi. Tathā ito pubbe bhavassādagadhitāya 7- nhātakavatanipphattiyā
  samaññāmattena nhātako nāma hutvā idāni aṭṭhaṅgikamaggajalena suvikkhālita-
  kilesamalatāya paramatthato nhātako camhi. Ito pubbe avimuttabhavassādamantaj-
  jhānena vohāramattato sotthiyo nāma hutvā idāni suvimuttabhavassādadhammajjhānena

  *  *  *  *  *  *
  Footnote: 1 i. attānameva 2 Sī. nahātako 3 chaṂa. sottiyo 4 Ma. jātimattena brāhmaṇānaṁ
  5 Sī. amhi, kiñci ito, Ma. amhīti ca 6 Ma. bhavapacayakarānaṁ 7 Sī.,i....gathitāya
-------------------------------------------------
[page 526]
  Jhānena vohāramattato sotthiyo nāma hutvā idāni suvimuttabhavassādadhammajjhānena
  paramatthato sotthiyo camhi. Ito pubbe appaṭinissaṭṭhapāpadhammānaṁ vedānaṁ
  gatamattena 1- vedagū nāma hutvā idāni vedasaṅkhātena maggañāṇena saṁsāramahoghassa
  vedassa catusaccassa ca pāraṁ gatattā adhigatattā ñātattā paramatthato vedagū
  jātoti. Taṁ sutvā brāhmaṇā sāsane uḷāraṁ pasādaṁ pavedesuṁ.
                 Aṅgaṇikabhāradvājattheragāthāvaṇṇanā niṭṭhitā.
                        -------------------
                     308. 2. Paccayattheragāthāvaṇṇanā
       pañcāhāhaṁ pabbajitoti āyasmato paccayattherassa gāthā. Kā uppatti?
       ayampi purimabuddhesu katādhikāro tattha tattha bhave puññāni upacinanto ito
  ekanavute kappe vipassissa bhagavato kāle kulagehe nibbattitvā viññutaṁ patto
  ekadivasaṁ satthāraṁ vinatāya nāma nadiyā tīre gacchantaṁ disvā pasannamānaso manuñña-
  dassanāni 2- mahantāni udumbaraphalāni ocinitvā upanāmesi. So tena puññakammena
  sugatīsuyeva saṁsaranto imasmiṁ bhaddakappe kassape bhagavati loke uppajjitvā pavattavara-
  dhammacakke veneyyajanānuggahaṁ karonte tassa sāsane pabbajitvā vipassanaṁ paṭṭhapetvā
  bhāvanamanuyuñjanto ekadivasaṁ saṁsāradukkhaṁ cintetvā ativiya sañjātasaṁvego vihāre
  nisinno "arahattaṁ appatvā ito na nikkhamissāmī"ti cittaṁ adhiṭṭhāya vāyamanto
  ñāṇassa aparipakkattā vipassanaṁ ussukkāpetuṁ nāsakkhi. So kālaṅkatvā deva-
  manussesu saṁsaranto imasmiṁ buddhuppāde rohininagare 3- khattiyakule nibbattitvā
  paccayoti laddhanāmo vayappatto pitu accayena rajje patiṭṭhito ekadivasaṁ mahārājabaliṁ
  kātuṁ ārabhi. Tattha mahājano sannipati. Tasmiṁ samāgame tassa pasādañjananatthaṁ

  *  *  *  *  *  *
  Footnote: 1 Sī. gāhamattena 2 Sī. manuññarasāni 3 chaṂa. rohitanagare
-------------------------------------------------
[page 527]
  Satthā mahājanassa pekkhantasseva ākāse vessavaṇena nimmite ratanamayakūṭāgāre
  ratanamayasīhāsane nisīditvā dhammaṁ desesi. Mahato janakāyassa dhammābhisamayo ahosi.
  Taṁ dhammaṁ sutvā paccayarājāpi rajjaṁ pahāya purimahetusañcodito pabbaji. So
  yathā 1- kassapassa bhagavato kāle paṭiññaṁ akāsi, evaṁ paṭiññaṁ katvā 2- vihāraṁ
  pavisitvā vipassanaṁ vaḍḍhetvā 3- ñāṇassa paripākaṁ gatattā tāvadeva arahattaṁ pāpuṇi.
  Tena vuttaṁ apadāne 4- :-
           "vinatānadiyā 5- tīre vihāsi purisuttamo
            addasaṁ virajaṁ buddhaṁ ekaggaṁ susamāhitaṁ.
            Tasmiṁ pasannamānaso kilesamaladhovane
            udumbaraphalaṁ gayha buddhaseṭṭhassadāsahaṁ.
            Ekanavute ito kappe yaṁ phalamadadiṁ tadā
            duggatiṁ nābhijānāmi phaladānassidaṁ phalaṁ.
         6- Imamhi bhaddake kappe saṁviggataramānaso 7-
            kassapassa bhagavato sāsane pabbajiṁ ahaṁ.
            Tathā pabbajito santo bhāvanaṁ anuyuñjisaṁ 8-
            na vihārā nikkhamissaṁ iti katvāna mānasaṁ.
            Uttamatthaṁ asampatto na ca pattomhi tāvade
            idāni pana ñāṇassa paripākena nibbuto.
            Pattomhi acalaṁ ṭhānaṁ phusitvā accutaṁ padaṁ. 6-
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā attano paṭipattikittanamukhena aññaṁ byākaronto:-

  *  *  *  *  *  *
  Footnote: 1 Sī.,i. so saddhāya pabbajito yathā 2 i. kāle paṭiññaṁ katvā 3 chaṂa. vaḍḍhento
  4 khu.apa. 32/15/411 udumbaraphaladāyakattherāpadāna 5 pāli. ninnagānadiyā 6-6 pāliyaṁ
  ime pāṭhā natthi, idha pana atthi 7 chaṂa. saṁviggamānamānaso 8 Sī. anuyuñjihaṁ
-------------------------------------------------
[page 528]
     [222] "pañcāhāhaṁ Pabbajito sekho 1- appattamānaso
            vihāraṁ me paviṭṭhassa cetaso paṇidhī ahu. 2-
     [223] Nāsissaṁ na pivissāmi vihārato na nikkhame
            napi passaṁ nipātessaṁ taṇhāsalle anūhate.
     [224] Tassa mevaṁ viharato passa vīriyaparakkamaṁ
            tisso vijjā anuppattā kataṁ buddhassa sāsanan"ti
  imā tisso gāthā abhāsi.
       Tattha pañcāhāhaṁ pabbajitoti pañcāho ahaṁ, pabbajito hutvā pañcāho, 3-
  pabbajitadivasato pañcamo aho 4- niṭṭhitoti attho. Sekho appattamānasoti adhisīla-
  sikkhādīnaṁ sikkhanato sekho. Anavasesato mānaṁ sīyati 5- samucchindatīti mānaso,
  aggamaggo, taṁnibbattito mānasato āgataṁ mānasaṁ, arahattaṁ, taṁ, so vā 6- appatto
  etenāti appattamānaso. Vihāraṁ me paviṭṭhassa, cetaso paṇidhī ahūti evaṁ sekhassa me
  vasanakavihāraṁ ovarakaṁ paviṭṭhassa sato evarūpo idāni vuccamānākāro cetopaṇidhi
  ahosi, evaṁ mayā cittaṁ paṇihitanti attho.
       Nāsissantiādinā cittapaṇidhiṁ 7- dasseti. Tattha nāsissanti yaṁ kiñci bhojanaṁ
  na bhuñjissaṁ na bhuñjissāmi taṇhāsalle mama hadayagate anūhate anuddhateti evaṁ
  sabbapadesu yojetabbaṁ. Na pivissāmīti yaṁ kiñci pātabbaṁ na pivissāmi. Vihārato
  na nikkhameti imasmā idāni mayā nisinnagabbhato na nikkhameyyaṁ. Napi passaṁ
  nipātessanti mama sarīrassa dvīsu passesu ekampi passaṁ kāyakilamathavinodanatthaṁ
  na nipātessaṁ, ekapassenapi na nipajjissāmīti attho.

  *  *  *  *  *  *
  Footnote: 1 pāli. sekkho 2 pāli. ahū 3 Sī. pañcāhaṁ 4 Sī. pañcame ahe 5 chaṂa. siyati
  6 Sī.,Ma. mānasaṁ, taṁ arahattaṁ so vā, i. mānasaṁ, arahattaṁ so 7 Sī. taṁ cittapaṇidhiṁ
-------------------------------------------------
[page 529]
       Tassa mevaṁ viharatoti tassa me evaṁ cittaṁ paṇidhāya daḷhaviriyādhiṭṭhānaṁ
  katvā vipassanānuyogavasena viharato. Passa vīriyaparakkamanti vidhinā īrayitabbato 1-
  "viriyaṁ ", paraṁ ṭhānaṁ akkamanato "parakkamo"ti ca laddhanāmaṁ ussoḷhībhūtaṁ vāyāmaṁ
  passa jānāhi. Yassa panānubhāvena mayā tisso vijjā anuppattā, kataṁ buddhassa
  sāsananti vuttatthameva.
                     Paccayattheragāthāvaṇṇanā niṭṭhitā.
                          ---------------
                   309. 3. Bakkulattheragāthāvaṇṇanā 2-
       yo pubbe karaṇīyānīti āyasmato bakkulattherassa gāthā. Kā uppatti?
       ayampi kira atīte ito kappasatasahassādhikassa asaṅkhyeyyassa matthake
  anomadassissa bhagavato uppattito puretarameva brāhmaṇakule nibbattitvā vayappatto
  tayo vede uggahetvā tattha sāraṁ apassanto "samparāyikatthaṁ gavesissāmī"ti
  isipabbajjaṁ pabbajitvā pabbatapāde viharanto pañcābhiñño 3- aṭṭhasamāpattilābhī
  hutvā viharanto buddhuppādaṁ sutvā satthu santikaṁ gantvā dhammaṁ sutvā saraṇesu
  patiṭṭhito satthu udarābādhe uppanne araññato bhesajjāni āharitvā taṁ vūpasametvā
  tattha puññaṁ 4- ārogyatthāya pariṇāmetvā tato cuto brahmaloke nibbattitvā
  ekaṁ asaṅkhyeyyaṁ devamanussesu saṁsaranto padumuttarabuddhakāle haṁsavatīnagare
  kulagehe nibbatto satthāraṁ ekaṁ bhikkhuṁ appābādhānaṁ aggaṭṭhāne ṭhapentaṁ
  disvā sayaṁ taṁ ṭhānantaraṁ ākaṅkhanto paṇidhānaṁ katvā yāvajīvaṁ kusalaṁ upacinitvā
  sugatīsuyeva saṁsaranto vipassissa bhagavato nibbattito puretarameva bandhumatīnagare

  *  *  *  *  *  *
  Footnote: 1 Ma. īretabbato 2 chaṂa. bākulatthera.... evamuparipi
  3 chaṂa. pañcābhiññā.... 4 Sī. taṁ puññaṁ
-------------------------------------------------
[page 530]
  Brāhmaṇakule nibbatto purimanayeneva isipabbajjaṁ pabbajitvā jhānābhiññālābhī
  hutvā pabbatapāde vasanto buddhuppādaṁ sutvā satthu santikaṁ gantvā dhammaṁ
  sutvā saraṇesu patiṭṭhito bhikkhūnaṁ tiṇapupphakaroge 1- uppanne taṁ vūpasametvā tattha
  yāvatāyukaṁ ṭhatvā tato cuto brahmaloke nibbattitvā ekanavutikappe devamanussesu
  saṁsaranto kassapassa bhagavato kāle bārāṇasiyaṁ kulagehe nibbattitvā gharāvāsaṁ
  vasanto ekaṁ jiṇṇaṁ vinassamānaṁ mahāvihāraṁ disvā tattha uposathāgārādikaṁ sabbaṁ
  āvasathaṁ kāretvā tattha bhikkhusaṁghassa sabbaṁ bhesajjaṁ paṭiyādetvā 2- yāvajīvaṁ kusalaṁ
  katvā ekaṁ buddhantaraṁ devamanussesu saṁsaranto amhākaṁ bhagavato uppattito
  puretarameva kosambiyaṁ seṭṭhigehe nibbatti. 3- So arogabhāvāya mahāyamunāya
  nhāpiyamāno dhātiyā hatthato macchena gilito macche kevaṭṭahatthagate
  bārāṇasiseṭṭhibhariyāya vikkīṇitvā gahite phāliyamānepi puññabalena arogoyeva hutvā
  tāya puttoti gahetvā posiyamāno taṁ pavattiṁ sutvā janakehi mātāpitūhi "ayaṁ amhākaṁ
  putto, detha no puttan"ti anuyoge kate raññā "ubhayesampi sādhāraṇo hotū"ti
  dvinnaṁ kulānaṁ dāyādabhāvena vinicchayaṁ katvā ṭhapitattā bakkuloti laddhanāmo
  vayappatto hutvā mahatiṁ sampattiṁ anubhavanto āsītiko hutvā satthu santike dhammaṁ
  sutvā paṭiladdhasaddho pabbajitvā sattāhameva puthujjano ahosi, aṭṭhame aruṇe saha
  paṭisambhidāhi arahattaṁ pāpuṇi. Tena vuttaṁ apadāne 4- :-
           "himavantassāvidūre sobhito nāma pabbato
            assamo sukato mayhaṁ sakasissehi māpito.
            Maṇḍapā ca 5- bahū tattha pupphitā sindhuvārakā 6-
            kapiṭṭhā ca bahū tattha pupphitā jīvajīvakā. 7-

  *  *  *  *  *  *
  Footnote: 1 Ma. tiṇapupphikaroge, pa.sū. 3/602 (syā), mano.pū. 1/226. navapoṭṭhake passitabbaṁ
  2 Sī. paṭiyādāpetvā 3 Ma. nibbatto 4 khu.apa. 32/386/461 bakkulattherāpadāna
  5 Sī. pādapā ca 6 pāli. sinduvāritā, Ma. sindhuvāritā 7 pāli. campakā nāgaketakā
-------------------------------------------------
[page 531]
            Nigguṇḍiyo bahū tattha badarāmalakāpi 1- ca
            phārusakā alābū ca puṇḍarīkā ca pupphitā.
            Aḷakkā 2- beluvā tattha kadalī mātuluṅgakā
            mahānāmā bahū tattha ajjunā ca piyaṅgukā.
            Kosambā saḷalā nīpā 3- nigrodhā ca kapitthanā 4-
            ediso assamo mayhaṁ sasissohaṁ tahiṁ vasiṁ.
            Anomadassī bhagavā sayambhū lokanāyako
            gavesaṁ paṭisallānaṁ mamassamamupāgami.
         5- Upetañca mahāvīraṁ anomadassiṁ mahāyasaṁ 5-
            khaṇena lokanāthassa vātābādho samuṭṭhahi.
            Vicaranto araññamhi addasaṁ lokanāyakaṁ
            upagantvāna sambuddhaṁ cakkhumantaṁ mahāyasaṁ.
            Iriyāpathañca 6- disvāna upalakkhesahaṁ tadā
            asaṁsayaṁ hi buddhassa byādhi no upapajjatha. 7-
            Khippaṁ assamamāgañchiṁ mama sissāna santike
            bhesajjaṁ kattukāmohaṁ sisse āmantayiṁ tadā.
            Paṭisuṇitvāna me vākyaṁ sissā sabbe sagāravā
            ekajjhaṁ sannipatiṁsu satthugāravā maMa.
            Khippaṁ pabbatamāruyha sabbosathamakāsahaṁ 8-
            pānīyayogaṁ katvāna buddhaseṭṭhassadāsahaṁ.
            Paribhutte mahāvīre sabbaññulokanāyake
            khippaṁ vāto vūpasami sugatassa mahesino.
            Passaddhaṁ darathaṁ disvā anomadassī mahāyaso

  *  *  *  *  *  *
  Footnote: 1 chaṂa. badarāmalakāni 2 chaṂa. āḷakā 3 chaṂa. nimbā 4 Sī. kapitthakā
  5-5 chaṂa. upetamhi mahāvīre, anomadassimahāyase 6 chaṂa. iriyañcāpi
  7 chaṂa. udapajjatha 8 chaṂa. sabbosadhamahāsahaṁ
-------------------------------------------------
[page 532]
            Sakāsane nisīditvā imā gāthā abhāsatha.
            Yo me adāsi 1- bhesajjaṁ byādhiñca samayī mama
            tamahaṁ kittayissāmi suṇātha mama bhāsato.
            Kappasatasahassāni devaloke ramissati
            vādite tūriye tattha modissati sadā ayaṁ. 2-
            Manussalokamāgantvā sukkamūlena codito
            sahassakkhattuṁ rājāpi 3- cakkavattī bhavissati.
            Pañcapaññāsakappamhi anomi 4- nāma khattiyo
            cāturanto vijitāvī jambudīpassa 5- issaro.
            Sattaratanasampanno cakkavattī mahabbalo
            tāvatiṁsepi khobhetvā issaraṁ kārayissati.
            Devabhūto manusso vā appābādho bhavissati
            paridāhaṁ 6- vivajjetvā byādhiṁ loke tarissati.
            Aparimeyye ito kappe okkākakulasambhavo
            gotamo nāma gottena satthā loke bhavissati.
            Tassa dhammesu dāyādo oraso dhammanimmito
            sabbāsave pariññāya nibbāyissatināsavo.
            Kilese jhāpayitvāna taṇhāsotaṁ 7- tarissati
            bakkulo nāma nāmena hessati satthu sāvako.
            Idaṁ sabbaṁ abhiññāya gotamo sakyapuṅgavo
            bhikkhusaṁghe nisīditvā etadagge ṭhapessati.
            Anomadassī bhagavā sayambhū lokanāyako

  *  *  *  *  *  *
  Footnote: 1 chaṂa. pādāsi 2 Sī. sadāsayaṁ 3 chaṂa. rājā ca 4 Sī. aranemī, chaṂa. anomo
  5 chaṂa. jambumaṇḍassa 6 chaṂa. pariggahaṁ 7 Sī.,Ma. kaṅkhāsotaṁ
-------------------------------------------------
[page 533]
            Vivekānuvilokento mamassamamupāgami.
            Upāgataṁ mahāvīraṁ sabbaññuṁ lokanāyakaṁ
            sabbosathena tappesiṁ pasanno sehi pāṇibhi.
            Tassa me sukataṁ kammaṁ sukhette bījasampadā
            khepetuṁ neva sakkomi tadā hi sukataṁ maMa.
            Lābhā mama suladdhaṁ me yohaṁ 1- addakkhi nāyakaṁ
            tena kammāvasesena pattomhi acalaṁ padaṁ.
            Sabbametaṁ abhiññāya gotamo sakyapuṅgavo
            bhikkhusaṁghe nisīditvā etadagge ṭhapesi maṁ.
            Aparimeyye ito kappe yaṁ kammamakariṁ tadā
            duggatiṁ nābhijānāmi bhesajjassa idaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā ekadivasaṁ satthārā attano sāvake paṭipāṭiyā ṭhānantare
  ṭhapentena appābādhānaṁ aggaṭṭhāne ṭhapito so parinibbānasamaye saṁghamajjhe bhikkhūnaṁ
  ovādamukhena aññaṁ byākaronto:-
     [225] "yo Pubbe karaṇīyāni pacchā so kātumicchati
            sukhā so dhaṁsate ṭhānā pacchā ca manutappati.
     [226] Yañhi kayirā tañhi vade yaṁ na kayirā na taṁ vade
            akarontaṁ bhāsamānaṁ parijānanti paṇḍitā.
     [227] Susukhaṁ vata nibbānaṁ sammāsambuddhadesitaṁ
            asokaṁ virajaṁ khemaṁ yattha dukkhaṁ nirujjhatī"ti
  gāthāttayamabhāsi. 2-

  *  *  *  *  *  *
  Footnote: 1 Sī. yamahaṁ 2 i. imā tisso gāthā abhāsi
-------------------------------------------------
[page 534]
       Tattha yo pubbe karaṇīyāni, pacchā so kātumicchatīti yo puggalo pubbe
  puretaraṁ jarārogādīhi anabhibhūtakāleyeva kātabbāni attano hitasukhāvahāni kammāni
  pamādavasena akatvā pacchā so kātabbakālaṁ atikkamitvā kātuṁ icchati. Soti
  ca nipātamattaṁ. Tadā pana jarārogādīhi abhibhūtattā kātuṁ na sakkoti, asakkonto
  ca sukhā so dhaṁsate ṭhānā, pacchā ca manutappatīti so puggalo sukhā ṭhānā
  saggato nibbānato ca tadupāyassa anuppāditattā parihāyanto "akataṁ me
  kalyāṇan"tiādinā 1- pacchā ca anutappati vippaṭisāraṁ āpajjati. Makāro
  padasandhikaro. Ahaṁ pana karaṇīyaṁ katvāeva tumhe evaṁ vadāmīti dassento "yañhi
  kayirā"ti dutiyaṁ gāthamāha.
       Tattha parijānantīti "ettako ayan"ti paricchijja jānanti na bahuṁ 2- maññantīti
  attho. Sammāpaṭipattivasena hi yathāvādī tathākārīeva sobhati, na tato aññathā.
  Karaṇīyapariyāyena sādhāraṇato vuttamatthaṁ idāni sarūpato dassetuṁ "susukhaṁ vatā"tiādinā
  tatiyaṁ gāthamāha. Tassattho:- sammā sāmaṁ sabbadhammānaṁ buddhattā sammāsambuddhena
  bhagavatā desitaṁ sabbaso sokahetūnaṁ abhāvato asokaṁ vigatarāgādirajattā
  virajaṁ catūhi yogehi anupaddutattā khemaṁ nibbānaṁ suṭṭhu sukhaṁ vata, kasmā?
  yattha yasmiṁ nibbāne sakalaṁ vaṭṭadukkhaṁ nirujjhati accantameva vūpasamatīti.
                     Bakkulattheragāthāvaṇṇanā niṭṭhitā.
                           -------------
                     310. 4. Dhaniyattheragāthāvaṇṇanā
       sukhañce jīvituṁ iccheti āyasmato dhaniyattherassa gāthā. Kā uppatti?

  *  *  *  *  *  *
  Footnote: 1 Ma. upari. 14/248/215 bālapaṇḍitasutta 2 Sī.,i. bahu
-------------------------------------------------
[page 535]
       Ayampi purimabuddhesu katādhikāro tattha tattha bhave puññāni upacinanto
  sikhissa bhagavato kāle kulagehe nibbattitvā viññutaṁ patto ekadivasaṁ satthāraṁ
  disvā pasannamānaso naḷamālāya pūjaṁ akāsi. So tena puññakammena devamanussesu
  saṁsaranto imasmiṁ buddhuppāde rājagahe kumbhakārakule nibbattitvā dhaniyoti
  laddhanāmo vayappatto kumbhakārakammena jīvati. Tena ca samayena satthā dhaniyassa kumbhakārassa
  sālāyaṁ nisīditvā pukkusātissa 1- kulaputtassa chadhātuvibhaṅgasuttaṁ 2- desesi.
  So taṁ sutvā katakicco ahosi. Dhaniyo tassa parinibbutabhāvaṁ sutvā "niyyānikaṁ
  vata buddhasāsanaṁ, yattha ekarattiparicayenāpi vaṭṭadukkhato muñcituṁ sakkā"ti paṭiladdha-
  saddho pabbajitvā kuṭimaṇḍanānuyutto viharanto kuṭikaraṇaṁ paṭicca bhagavatā garahito
  saṁghike senāsane vasanto vipassanaṁ vaḍḍhetvā arahattaṁ pāpuṇi. Tena vuttaṁ
  apadāne 3- :-
           "suvaṇṇavaṇṇaṁ sambuddhaṁ āhutīnaṁ paṭiggahaṁ
            pavanaggena 4- gacchantaṁ addasaṁ lokanāyakaṁ.
            Naḷamālaṁ gahetvāna nikkhamanto ca tāvade 5-
            tatthaddasāsiṁ sambuddhaṁ oghatiṇṇamanāsavaṁ.
            Pasannacitto sumano naḷamālamapūjayiṁ
            dakkhiṇeyyaṁ mahāvīraṁ sabbalokānukampakaṁ.
            Ekatiṁse ito kappe yaṁ pupphamabhiropayiṁ 6-
            duggatiṁ nābhijānāmi buddhapūjāyidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā ye bhikkhū dhūtaṅgasamādhānena attānaṁ ukkaṁsetvā

  *  *  *  *  *  *
  Footnote: 1 Ma. pakkusātissa 2 Ma.upari. 14/342/304 3 khu.apa. 33/61/87
  naḷamāliyattherāpadān(syā) 4 chaṂa. vipinaggena 5 Ma. tāvadevahaṁ 6 chaṂa. mālamabhiropayiṁ
-------------------------------------------------
[page 536]
  Saṁghabhattādiṁ sādiyante aññe bhikkhū avajānanti, tesaṁ ovādadānamukhena aññaṁ
  byākaronto:-
     [228] "sukhañce Jīvituṁ icche sāmaññasmiṁ apekkhavā
            saṁghikaṁ nātimaññeyya cīvaraṁ pānabhojanaṁ.
     [229] Sukhañce jīvituṁ icche sāmaññasmiṁ apekkhavā
            ahi mūsikasobbhaṁva sevetha sayanāsanaṁ.
     [230] Sukhañce jīvituṁ icche sāmaññasmiṁ apekkhavā
            itarītarena tusseyya ekadhammañca bhāvaye"ti
  tisso gāthā abhāsi.
       Tattha sukhañce jīvituṁ icche, sāmaññasmiṁ apekkhavāti sāmaññasmiṁ samaṇabhāve
  apekkhavā sikkhāya tibbagāravo hutvā sukhaṁ jīvituṁ iccheyya ce, anesanaṁ
  pahāya sāmaññasukhena sace jīvitukāmoti attho. Saṁghikaṁ nātimaññeyya, cīvaraṁ
  pānabhojananti saṁghato ābhataṁ cīvaraṁ āhāraṁ 1- na avamaññeyya, saṁghassa uppajjanaka-
  lābho nāma parisuddhuppādo hotīti taṁ paribhuñjantassa ājīvapārisuddhisambhavena 2-
  sāmaññasukhaṁ hatthagatamevāti adhippāyo. Ahi mūsikasobbhaṁvāti ahi viya mūsikāya
  khatabilaṁ sevetha seveyya senāsanaṁ. Yathā nāma sappo sayamattano āsayaṁ akatvā
  mūsikāya aññena vā kate āsaye vasitvā yena kāmaṁ pakkamati, evamevaṁ 3- bhikkhu
  sayaṁ senāsanakaraṇā saṅkilesaṁ anāpajjitvā yattha katthaci vasitvā pakkameyyāti
  attho.
       Idāni vutte avutte ca paccaye yathālābhasantoseneva sāmaññasukhaṁ 4- hoti,
  na aññathāti dassento āha "itarītarena tusseyyā"ti, yena kenaci hīnena

  *  *  *  *  *  *
  Footnote: 1 Sī.,i. āgataṁ cīvaramāhārañca 2 Sī.,i....sabhāvena
  3 Sī. evameva ca 4 Sī. sāmaññaṁ sukhaṁ
-------------------------------------------------
[page 537]
  Vā paṇītena vā yathāladdhena paccayena santosaṁ āpajjeyyāti attho. Ekadhammanti
  appamādabhāvaṁ, taṁ hi anuyuñjantassa 1- anavajjaṁ sabbaṁ lokiyasukhaṁ lokuttarasukhañca
  hatthagatameva hoti. Tenāha bhagavā "appamatto hi jhāyanto, pappoti vipulaṁ
  sukhan"ti. 2-
                      Dhaniyattheragāthāvaṇṇanā niṭṭhitā.
                         ----------------
                   311. 5. Mātaṅgaputtattheragāthāvaṇṇanā
       atisītanti āyasmato mātaṅgaputtattherassa gāthā. Kā uppatti?
       ayaṁ kira padumuttarassa bhagavato kāle himavantasamīpe mahato jātassarassa
  heṭṭhā mahati nāgabhavane mahānubhāvo nāgarājā hutvā nibbatto ekadivasaṁ
  nāgabhavanato nikkhamitvā vicaranto satthāraṁ ākāsena gacchantaṁ disvā pasannamānaso
  attano sīsamaṇinā 3- pūjaṁ akāsi. So tena puññakammena devamanussesu saṁsaranto
  imasmiṁ buddhuppāde kosalaraṭṭhe mātaṅgassa nāma kuṭumbikassa putto hutvā
  nibbatto mātaṅgaputtotveva paññāyittha. So viññutaṁ patto alasajātiko hutvā
  kiñci kammaṁ akaronto ñātakehi aññehi ca garahito "sukhajīvino ime samaṇā
  sakyaputtiyā"ti sukhajīvitaṁ ākaṅkhanto bhikkhūhi kataparicayo hutvā satthāraṁ
  upasaṅkamitvā dhammaṁ sutvā paṭiladdhasaddho pabbajitvā aññe bhikkhū iddhimante
  disvā iddhibalaṁ patthetvā satthu santike kammaṭṭhānaṁ gahetvā bhāvanaṁ
  anuyuñjanto chaḷabhiñño ahosi. Tena vuttaṁ apadāne 4- :-

  *  *  *  *  *  *
  Footnote: 1 Sī.,i. appamādadhammaṁ anuyuñjantassa 2 MaṂa. 13/352/338 aṅgulimālasutta,
  khuḍhamMa. 25/27/20 bālanakkhattavatthu 3 Sī.,i. kaṇṭhamaṇinā
  4 khu.apa. 33/62/88 maṇipūjakattherāpadāna (syā)
-------------------------------------------------
[page 538]
           "padumuttaro Nāma jino sabbadhammāna pāragū
            vivekakāmo sambuddho gacchate anilañjase.
            Avidūre himavantassa mahājātassaro ahu
            tattha me bhavanaṁ āsi puññakammena saṁyutaṁ.
            Bhavanā nikkhamitvāna 1- addasaṁ lokanāyakaṁ
            indīvaraṁva jalitaṁ 2- ādittaṁva hutāsanaṁ.
            Vijanaṁ addasaṁ 3- pupphaṁ pūjayissanti nāyakaṁ
            sakaṁ cittaṁ pasādetvā avandiṁ satthuno ahaṁ.
            Mama sīse maṇiṁ gayha 4- pūjayiṁ lokanāyakaṁ
            imāya maṇipūjāya vipāko hotu bhaddako.
            Padumuttaro lokavidū āhutīnaṁ paṭiggaho
            antalikkhe ṭhito satthā imaṁ gāthaṁ abhāsatha.
            So te ijjhatu saṅkappo labhassu 5- vipulaṁ sukhaṁ
            imāya maṇipūjāya anubhohi mahāyasaṁ.
            Idaṁ vatvāna sambuddho 6- jalajuttamanāmako
            agamāsi buddhaseṭṭho yattha cittaṁ paṇīhitaṁ.
            Saṭṭhikappāni devindo devarajjamakārayiṁ
            anekasatakkhattuñca cakkavattī ahosahaṁ.
            Pubbakammaṁ sarantassa devabhūtassa me sato
            maṇi nibbattate mayhaṁ ālokakaraṇo mamaṁ.
            Chaḷasītisahassāni nāriyo me pariggahā
            vicittavatthābharaṇā āmuttamaṇikuṇḍalā 7-.

  *  *  *  *  *  *
  Footnote: 1 chaṂa. abhinikkhamma 2 Sī. indavajirajalitaṁ 3 chaṂa. vicinaṁ naddasaṁ
  4 Sī. mama sīsaṁ maṇiṁ paggayha 5 pāli. labhatu 6 chaṂa. bhagavā 7 chaṂa. āmukka....
-------------------------------------------------
[page 539]
            Āḷāramukhā 1- hasulā susaññā 2- tanumajjhimā
            parivārenti maṁ niccaṁ maṇipūjāyidaṁ phalaṁ.
            Soṇṇamayā maṇimayā lohitaṅkamayā tathā
            bhaṇḍā me sukatā honti yadicchasi 3- piḷandhanā.
            Kūṭāgārā gahā rammā sayanañca mahārahaṁ
            mama saṅkappamaññāya nibbattanti yadicchakaṁ.
            Lābhā tesaṁ suladdhañca ye labhanti upassutiṁ
            puññakkhettaṁ manussānaṁ osathaṁ 4- sabbapāṇinaṁ.
            Mayhampi sukataṁ kammaṁ yohaṁ adakkhi nāyakaṁ
            vinipātā sumuttomhi 5- pattomhi acalaṁ padaṁ.
            Yaṁ yaṁ yonūpapajjāmi devattaṁ atha mānusaṁ
            divasañceva rattiñca āloko hoti me sadā.
            Tāyeva maṇipūjāya anubhotvāna sampadā
            ñāṇāloko mayā diṭṭho pattomhi acalaṁ padaṁ.
            Satasahasse ito 6- kappe yaṁ maṇiṁ abhipūjayiṁ
            duggatiṁ nābhijānāmi maṇipūjāyidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Chaḷabhiñño pana hutvā puggalādhiṭṭhānavasena kosajjaṁ garahanto attano
  ca viriyārambhaṁ kittento:-
     [231] "atisītaṁ Atiuṇhaṁ atisāyamidaṁ ahu
            iti vissaṭṭhakammante khaṇā accenti māṇave.
     [232] Yo ca sītañca uṇhañca tiṇā bhiyyo na maññati

  *  *  *  *  *  *
  Footnote: 1 chaṂa. aḷārapamhā 2 Sī. sutthanā 3 Sī. yadicchāya 4 chaṂa. osadhaṁ. evamuparipi
  5 chaṂa. pamuttomhi 6 chaṂa. satasahassito
-------------------------------------------------
[page 540]
            Karaṁ purisakiccāni so sukhā na vihāyati.
     [233] Dabbaṁ kusaṁ poṭakilaṁ usīraṁ muñjapabbajaṁ
            urasā panudahissāmi 1- vivekamanubrūhayan"ti
  gāthāttayamāha.
       Tattha atisītanti himapātavaddalādinā 2- ativiya sītaṁ, idaṁ ahūti ānetvā
  sambandho. Atiuṇhanti ghammaparitāpādinā ativiya uṇhaṁ, ubhayenapi utuvasena
  kosajjavatthumāha. Atisāyanti divasassa pariṇatiyā 3- atisāyaṁ, sāyaggahaṇeneva 4- cettha
  pātopi saṅgayhati, tadubhayena kālavasena 5- kosajjavatthumāha. Itīti iminā pakārena.
  Etena "idha bhikkhave bhikkhunā 6- kammaṁ kattabbaṁ hotī"tiādinā 7- vuttaṁ
  kosajjavatthuṁ saṅgaṇhāti. Vissaṭṭhakammanteti pariccattayogakammante. Khaṇāti
  buddhuppādādayo brahmacariyavāsassa okāsā. Accentīti atikkamanti. Māṇaveti
  satte. Tiṇā bhiyyo na maññatīti tiṇato upari na maññati, tiṇaṁ viya maññati,
  sītuṇhāni abhibhavitvā attanā kattabbaṁ karoti. Karanti karonto. Purisakiccānīti
  vīrapurisena kattabbāni attahitaparahitāni. Sukhāti sukhato, nibbānasukhatoti adhippāyo.
  Tatiyagāthāya attho heṭṭhā vuttoyeva.
                   Mātaṅgaputtattheragāthāvaṇṇanā niṭṭhitā.
                          ---------------
                   312. 6. Khujjasobhitattheragāthāvaṇṇanā
       ye cittakathī bahussutāti āyasmato khujjasobhitattherassa gāthā. Kā
  uppatti?

  *  *  *  *  *  *
  Footnote:1 chaṂa. panudissāmi 2 i. vadalikādinā 3 Sī. pariyante 4 i. atidivāsāyaṁ gahaṇeneva
 5 Sī.,Ma. ayaṁ pāṭho na dissati 6 Sī. bhikkhuno 7 dī.pāṭi. 11/334/224
  saṅgītisutta, aṅ.aṭṭhaka. 23/186(96)/345 kusītārambhavatthusutta (syā)
-------------------------------------------------
[page 541]
       Ayaṁ kira padumuttarassa bhagavato kāle kulagehe nibbattitvā viññutaṁ patto
  ekadivasaṁ bhagavantaṁ mahatā bhikkhusaṁghena saddhiṁ gacchantaṁ disvā pasannamānaso dasahi
  gāthāhi abhitthavi. So tena puññakammena devamanussesu saṁsaranto imasmiṁ buddhuppāde
  pāṭaliputtanagare brāhmaṇakule nibbatti, "sobhito"tissa nāmaṁ ahosi. Thokaṁ khujja-
  dhātukatāya pana khujjasobhitotveva paññāyittha. So vayappatto satthari parinibbute
  ānandattherassa santike pabbajitvā chaḷabhiñño ahosi. Tena vuttaṁ apadāne 1- :-
           "kakudhaṁ vilasantaṁva devadevaṁ narāsabhaṁ
            rathiyaṁ paṭipajjantaṁ ko disvā nappasīdati.
            Tamandhakāraṁ 2- nāsetvā santāretvā bahuṁ janaṁ
            ñāṇālokena jotantaṁ ko disvā nappasīdati.
            Vasīsatasahassehi niyyantaṁ lokanāyakaṁ
            uddharantaṁ bahū satte ko disvā nappasīdati.
            Āhanantaṁ 3- dhammabheriṁ maddantaṁ titthiye gaṇe
            sīhanādaṁva nadantaṁ 4- ko disvā nappasīdati.
            Yāvatā brahmalokamhā 5- āgantvāna sabrahmakā
            pucchanti nipuṇe pañhe ko disvā nappasīdati.
            Yassañjaliṁ karitvāna ādhāvanti 6- sadevakā
            tena puññaṁ anubhonti ko disvā nappasīdati.
            Sabbe janā samāgantvā sampavārenti cakkhumaṁ
            na vikampati ajjhiṭṭho ko disvā nappasīdati.
            Nagaraṁ pavisato yassa nadanti 7- bheriyo bahū

  *  *  *  *  *  *
  Footnote: 1 khu.apa. 33/59/83 sayampaṭibhāṇiyattherāpadāna (syā) 2 Sī. tamandhakāre
  3 pāli. āhanitvā 4 chaṂa. sīhanādaṁ vinadantaṁ 5 chaṂa. brahmalokato
  6 chaṂa. āyācanti 7 chaṂa. ravanti
-------------------------------------------------
[page 542]
            Vinadanti gajā mattā ko disvā nappasīdati.
            Vīthiyā gacchato yassa sabbābhā 1- jotate sadā
            abbhunnatā samā honti ko disvā nappasīdati.
            Byāharantassa buddhassa cakkavāḷamhi suyyati
            sabbe satte viññāpeti ko disvā nappasīdati.
            Satasahasse ito 2- kappe yaṁ buddhamabhikittayiṁ
            duggatiṁ nābhijānāmi kittanāya idaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Chaḷabhiñño pana hutvā paṭhamamahāsaṅgītikāle rājagahe sattapaṇṇaguhāyaṁ 3- sannipatitena
  saṁghena "āyasmantaṁ ānandaṁ āmantehī"ti 4- āṇatto paṭhaviyaṁ nimujjitvā
  therassa purato uṭṭhahitvā saṁghassa sāsanaṁ ārocetvā sayaṁ puretaraṁ ākāsena
  gantvā sattapaṇṇaguhādvāraṁ sampāpuṇi. Tena ca samayena mārassa mārakāyikānañca
  paṭisedhanatthaṁ devasaṅghena pesitā aññatarā devatā sattapaṇṇaguhādvāre ṭhitā
  hoti, tassā khujjasobhito thero 5- attano āgamanaṁ kathento:-
            [234] "ye Cittakathī bahussutā
                   samaṇā pāṭaliputtavāsino
                   tesaññataroyamāyuvā
                   dvāre tiṭṭhati khujjasobhito"ti
  paṭhamaṁ gāthamāha.
       Tattha cittakathīti vicittadhammakathikā, saṅkhipanaṁ vitthāraṇaṁ 6- gambhīrakaraṇaṁ
  uttānīkaraṇaṁ kaṅkhāvinodanaṁ dhammapatiṭṭhāpananti evamādīhi nānānayehi paresaṁ

  *  *  *  *  *  *
  Footnote: 1 pāli. pabhā vā 2 chaṂa. satasahassito 3 chaṂa. sattapaṇṇiguhāyaṁ
  4 i. ānehīti 5 Sī. khujjasobhitatthero 6 Sī. vitthārakaraṇaṁ
-------------------------------------------------
[page 543]
  Ajjhāsayānurūpaṁ dhammassa kathanasīlāti attho. Bahussutāti pariyattipaṭivedhabāhusacca-
  pāripūriyā bahussutā. Sabbaso samitapāpatāya samaṇā. Pāṭaliputtavāsino, tesaññataroti
  pāṭaliputtanagaravāsitāya pāṭaliputtavāsino, tesaṁ aññataro, ayaṁ āyuvā dīghāyu
  āyasmā. Dvāre tiṭṭhatīti sattapaṇṇaguhāya dvāre tiṭṭhati, saṁghassa anumatiyā
  pavisitunti attho. Taṁ sutvā sā devatā therassa āgamanaṁ saṁghassa nivedentī:-
            [235] "ye Cittakathī bahussutā
                   samaṇā pāṭaliputtavāsino
                   tesaññataroyamāyuvā
                   dvāre tiṭṭhati māluterito"ti
  dutiyaṁ gāthamāha.
       Tattha māluteritoti iddhicittajanitena vāyunā erito, 1- iddhibalena āgatoti
  attho.
       Evaṁ tāya devatāya niveditena saṁghena katokāso thero saṁghassa santikaṁ
  gacchanto:-
     [236] "suyuddhena Suyiṭṭhena saṅgāmavijayena ca
            brahmacariyānuciṇṇena evāyaṁ sukhamedhatī"ti
  imāya tatiyagāthāya aññaṁ byākāsi.
       Tattha suyuddhenāti pubbabhāge 2- tadaṅgavikkhambhanappahānavasena kilesehi suṭṭhu
  yujjhanena. Suyiṭṭhenāti antarantarā kalyāṇamittehi dinnasappāyadhammadānena.
  Saṅgāmavijayena cāti samucchedappahānavasena sabbaso kilesābhisaṅkhāranimmathanena

  *  *  *  *  *  *
  Footnote: 1 Sī. vāyunā ca īrito, i. vāyunāva erito 2 Sī.,i. pubbabhāgena
-------------------------------------------------
[page 544]
  Laddhasaṅgāmavijayena ca. Brahmacariyānuciṇṇenāti anuciṇṇena aggamaggabrahmacariyena.
  Evāyaṁ sukhamedhatīti evaṁ vuttappakārena ayaṁ khujjasobhito nibbānasukhaṁ phalasamāpatti-
  sukhañca edhati, 1- anubhavatīti attho.
                    Khujjasobhitattheragāthāvaṇṇanā niṭṭhitā.
                         ----------------
                     313. 7. Vāraṇattheragāthāvaṇṇanā
       yodha koci manussesūti āyasmato vāraṇattherassa gāthā. Kā uppatti?
       ayampi purimabuddhesu katādhikāro tattha tattha bhave puññāni karonto
  ito dvānavute kappe tissassa bhagavato uppattito puretarameva brāhmaṇakule 2-
  nibbattitvā brāhmaṇānaṁ vijjāsippesu pāragū hutvā isipabbajjaṁ pabbajitvā
  catupaññāsasahassānaṁ antevāsikānaṁ mante vācento vasati. Tena ca samayena
  tissassa bhagavato bodhisattabhūtassa tusitā kāyā cavitvā carimabhave mātukucchiṁ
  okkamanena mahāpaṭhavikampo ahosi. Taṁ disvā mahājano bhīto saṁviggo naṁ isiṁ
  upasaṅkamitvā paṭhavikampanakāraṇaṁ 3- pucchi. So "mahābodhisatto mātukucchiṁ okkami,
  tenāyaṁ paṭhavikampo, tasmā mā bhāyathā"ti buddhuppādassa pubbanimittabhāvaṁ kathetvā
  samassāsesi, buddhārammaṇañca pītiṁ paṭivedesi. So tena puññakammena devamanussesu
  saṁsaranto imasmiṁ buddhuppāde kosalaraṭṭhe brāhmaṇakule nibbattitvā vāraṇoti
  laddhanāmo vayappatto aññatarassa āraññakassa therassa santike dhammaṁ sutvā
  laddhappasādo pabbajitvā samaṇadhammaṁ karoti. So ekadivasaṁ buddhupaṭṭhānaṁ gacchanto
  antarāmagge ahinakule aññamaññaṁ kalahaṁ katvā kālaṅkate disvā "ime sattā

  *  *  *  *  *  *
  Footnote: 1 Sī.,i. edhati pāpuṇāti 2 Sī.,i. sumedhabrāhmaṇakule 3 i. pathavikampakāraṇaṁ
-------------------------------------------------
[page 545]
  Aññamaññavirodhena jīvitakkhayaṁ pattā"ti saṁviggamānaso hutvā bhagavato santikaṁ gato,
  tassa bhagavā cittācāraṁ ñatvā tadanurūpameva ovādaṁ dento:-
     [237] "yodha Koci manussesu parapāṇāni hiṁsati
            asmā lokā paramhā ca ubhayā dhaṁsate naro.
     [238] Yo ca mettena cittena sabbapāṇānukampati
            bahuṁ hi so pasavati puññaṁ tādisako naro.
     [239] Subhāsitassa sikkhetha samaṇūpāsanassa ca
            ekāsanassa ca raho cittavūpasamassa cā"ti
  tisso gāthā abhāsi.
       Tattha yodha koci manussesūti idha manussesu yo koci khattiyo vā brāhmaṇo
  vā vesso vā suddo vā gahaṭṭho vā pabbajito vā. Manussaggahaṇaṁ cettha
  ukkaṭṭhasattanidassananti daṭṭhabbaṁ. Parapāṇāni hiṁsatīti parasatte māreti vibādhati
  ca. Asmā lokāti idha lokato. Paramhāti paralokato. Ubhayā dhaṁsateti ubhayato 1-
  dhaṁsati, ubhayalokapariyāpannahitasukhato parihāyatīti attho. Naroti satto.
       Evaṁ parapīḷālakkhaṇaṁ pāpadhammaṁ dassetvā idāni parapīḷānivattilakkhaṇaṁ kusalaṁ
  dhammaṁ dassento "yo ca mettenā"tiādinā dutiyaṁ gāthamāha. Tattha mettena
  cittenāti mettāsampayuttena cittena appanāpattena itarītarena vā. Sabba-
  pāṇānukampatīti sabbe pāṇe attano orasaputte viya mettāyati. Bahuṁ hi
  so pasavati, puññaṁ tādisako naroti so tathārūpo mettāvihārī puggalo bahuṁ
  mahantaṁ anappakaṁ kusalaṁ pasavati paṭilabhati adhigacchati.
       Idāni taṁ 2- sasambhāre samathavipassanādhamme niyojento "subhāsitassā"tiādinā

  *  *  *  *  *  *
  Footnote: 1 Sī.,i. tadubhayato ca 2 Ma. ayaṁ pāṭho na dissati
-------------------------------------------------
[page 546]
  Tatiyaṁ gāthamāha. Tattha subhāsitassa sikkhethāti appicchakathādibhedaṁ subhāsitaṁ pariyatti-
  dhammaṁ savanadhāraṇaparipucchādivasena 1- sikkheyya. Samaṇūpāsanassa cāti samitapāpānaṁ samaṇānaṁ
  kalyāṇamittānaṁ upāsakānaṁ kālena kālaṁ upasaṅkamitvā payirupāsanañceva paṭipattiyā
  tesaṁ samīpacariyañca sikkheyya. Ekāsanassa ca raho cittavūpasamassa cāti ekassa
  asahāyassa kāyavivekaṁ anubrūhantassa raho kammaṭṭhānānuyogavasena āsanaṁ nisajjaṁ
  sikkheyya. Evaṁ kammaṭṭhānaṁ anuyuñjanto bhāvanaṁ ca matthakaṁ pāpento samucchedavasena
  kilesānaṁ cittassa vūpasamañca sikkheyya. Yāhi adhisīlasikkhādīhi 2- kilesā
  accantameva vūpasantā pahīnā honti, tā maggaphalasikkhā 3- sikkhantassa accantameva
  cittaṁ vūpasantaṁ nāma hotīti. Gāthāpariyosāne vipassanaṁ vaḍḍhetvā arahattaṁ pāpuṇi.
  Tena vuttaṁ apadāne 4- :-
           "ajjhogāhetvā himavaṁ 5- mante vācemahaṁ tadā
            catupaññāsasahassāni sissā mayhaṁ upaṭṭhahuṁ.
            Adhitā vedagū sabbe chaḷaṅge pāramiṁ gatā
            sakavijjāhupatthaddhā 6- himavante vasanti te.
            Cavitvā tusitā kāyā devaputto mahāyaso
            uppajji mātukucchismiṁ sampajāno patissato.
            Sambuddhe upapajjante dasasahassi kampatha
            andhā cakkhuṁ alabhiṁsu uppajjantamhi nāyake.
            Chappakāramakampittha 7- kevalā vasudhā ayaṁ
            nigghosasaddaṁ sutvāna vimhayiṁsu 8- mahājanā.
            Sabbe janā samāgamma āgacchuṁ mama santikaṁ

  *  *  *  *  *  *
  Footnote: 1 Sī.,i. savaṇadhāraṇaparicayaparipucchādivasena 2 Sī. sikkheyyāti, adhisīlasikkhādīhi
  3 Sī.,i. honti nāma, maggaphalasikkhāya 4 khu.apa. 33/60/84 nimittabyākaraṇiyat-
  therāpadāna (syā) 5 pāli. himavantaṁ 6 Sī. sakavijjāhupattabbā
  7 chaṂa. sabbākāraṁ pakampittha 8 chaṂa. ubbijjiṁsu, Ma. ottapiṁsu
-------------------------------------------------
[page 547]
            Vasudhāyaṁ pakampittha kiṁ vipāko bhavissati.
            Avacāsiṁ 1- tadā tesaṁ mā bhāyittha 2- natthi vo bhayaṁ
            visaṭṭhā hotha sabbepi uppādoyaṁ sukhatthiko. 3-
            Aṭṭhahetūhi samphassā 4- vasudhāyaṁ pakampati 5-
            tathā nimittā dissanti obhāso vipulo mahā.
            Asaṁsayaṁ buddhaseṭṭho uppajjissati cakkhumā
            saññāpetvāna janataṁ pañcasīle kathesahaṁ.
            Sutvāna pañcasīlāni buddhuppādañca dullabhaṁ
            ubbeṅgajātā 6- sumanā tuṭṭhahaṭṭhā ahesu 7- te.
            Dvenavute ito kappe yaṁ nimittaṁ viyākariṁ
            duggatiṁ nābhijānāmi byākaraṇassidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
                     Vāraṇattheragāthāvaṇṇanā niṭṭhitā.
                         ----------------
                   314. 8. Passikattheragāthāvaṇṇanā 8-
       ekopi saddho medhāvīti āyasmato passikattherassa gāthā. Kā uppatti?
       ayampi purimabuddhesu katādhikāro tattha tattha bhave puññāni karonto
  atthadassissa bhagavato kāle kulagehe nibbattitvā viññutaṁ patto ekadivasaṁ satthāraṁ
  disvā pasannacitto milakkhuphalāni 9- adāsi. So tena puññakammena devamanussesu
  saṁsaranto imasmiṁ buddhuppāde kosalaraṭṭhe brāhmaṇakule nibbattitvā passikoti

  *  *  *  *  *  *
  Footnote: 1 pāli. vidassāmi 2 chaṂa. bhetha 3 chaṂa. suvatthiko 4 Sī. atthahetūhi samphassaṁ,
  chaṂa. samphussa 5 Sī. vasudhā sampakampati 6 chaṂa. ubbegajātā 7 chaṂa. ahaṁsu
  8 chaṂa. vassikatthera....evamuparipi 9 chaṂa. pilakkhaphalāni, i. milakkha....
-------------------------------------------------
[page 548]
  Laddhanāmo vayappatto satthu yamakapāṭihāriyaṁ disvā paṭiladdhasaddho pabbajitvā
  samaṇadhammaṁ karonto ābādhiko ahosi. Atha naṁ ñātakā vejjaparidiṭṭhena bhesajja-
  vidhinā upaṭṭhahitvā arogamakaṁsu. So tamhā ābādhā vuṭṭhito saṁvegajāto bhāvanaṁ
  ussukkāpetvā chaḷabhiñño ahosi. Tena vuttaṁ apadāne 1- :-
           "vanantare 2- buddhaṁ disvā atthadassiṁ mahāyasaṁ
            pasannacitto sumano milakkhussa phalaṁ adā. 3-
            Aṭṭhārase kappasate yaṁ phalaṁ adadiṁ tadā
            duggatiṁ nābhijānāmi phaladānassidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Chaḷabhiñño pana hutvā ākāsena ñātakānaṁ santikaṁ gantvā ākāse
  ṭhito dhammaṁ desetvā te saraṇesu sīlesu ca patiṭṭhāpesi. Tesu keci kālaṅkatā
  saraṇesu sīlesu ca patiṭṭhitattā sagge nibbattiṁsu. Atha naṁ satthā buddhupaṭṭhānaṁ
  upagataṁ 4- "kiṁ te passika ñātīnaṁ ārogyan"ti pucchi. So ñātīnaṁ attanā kataṁ
  upakāraṁ satthu kathento:-
     [240] "ekopi Saddho medhāvī assaddhānīdha 5- ñātinaṁ
            dhammaṭṭho sīlasampanno hoti atthāya bandhunaṁ.
     [241] Niggayha anukampāya coditā ñātayo mayā
            ñātibandhavapemena kāraṁ katvāna bhikkhusu.
     [242] Te abbhatītā kālakatā 6- pattā te tidivaṁ sukhaṁ
            bhātaro mayhaṁ mātā ca modanti kāmakāmino"ti
  tisso gāthā abhāsi.

  *  *  *  *  *  *
  Footnote: 1 khu.apa. 33/58/82 milakkhuphaladāyakattherāpadāna (syā) 2 Sī. nabhante
  3 pāli. adaṁ 4 i. āgataṁ 5 pāli. assaddhānaṁ ca 6 chaṂa. kālaṅkatā
-------------------------------------------------
[page 549]
       Tatthāyaṁ paṭhamagāthāya attho:- yo kammaphalasaddhāya ca ratanattayasaddhāya
  ca vasena saddho, tatoeva kammassakatañāṇādiyogato medhāvī, satthu ovāda-
  dhamme navalokuttaradhamme ca 1- ṭhitattā dhammaṭṭho, ācārasīlassa maggasīlassa phalasīlassa
  ca vasena sīlasampanno, so ekopi yathāvuttāya saddhāya abhāvena assaddhānaṁ
  idha imasmiṁ loke "amhākaṁ ime"ti ñātabbaṭṭhena ñātīnaṁ, 2- tathā pemabandhanena
  bandhanaṭṭhena "bandhū"ti ca laddhanāmānaṁ bandhavānaṁ atthāya hitāya hotīti.
       Evaṁ sādhāraṇato vuttamatthaṁ attūpanāyikaṁ katvā dassetuṁ "niggayhā"tiādinā
  itaragāthā vuttā. Tattha niggayha anukampāya, coditā ñātayo mayāti idānipi
  duggatā kusalaṁ akatvā āyatiṁ 3- parikkilesaṁ puna mānubhavitthāti niggahetvā ñātayo
  mayā ovaditā. 4- Ñātibandhavapemena "amhākaṁ ayaṁ bandhavo"ti evaṁ pavattena pemena
  mama ovādaṁ atikkamituṁ asakkontā kāraṁ katvāna bhikkhūsu pasannacittā hutvā
  cīvarādipaccayadānena ceva upaṭṭhānena ca bhikkhūsu sakkārasammānaṁ katvā te
  abbhatītā kālakatā hutvā imaṁ lokaṁ atikkantā. Puna teti nipātamattaṁ. Tidivaṁ
  sukhanti devalokapariyāpannasukhaṁ, sukhaṁ vā iṭṭhaṁ tidivaṁ adhigatā. Ke pana teti
  āha bhātaro mayhaṁ mātā ca, modanti kāmakāminoti, attanā yathākāmita-
  vatthukāmasamaṅgino hutvā abhiramantīti 5- attho.
                     Passikattheragāthāvaṇṇanā niṭṭhitā.
                         ----------------
                     135. 9. Yasojattheragāthāvaṇṇanā
       kālāpabbaṅgasaṅkāsoti āyasmato yasojattherassa gāthā. Kā uppatti?

  *  *  *  *  *  *
  Footnote: 1 Sī.,i. ovādadhammena lokuttaradhamme 2 Ma. ñātī 3 Sī.,i. āyatiṁ duggatiṁ
  4 i. coditā ovaditā 5 Sī.,i. modanti abhiramantīti
-------------------------------------------------
[page 550]
       Ayampi purimabuddhesu katādhikāro tattha tattha bhave puññāni upacinanto
  vipassissa bhagavato kāle ārāmagopakakule nibbattitvā viññutaṁ patto ekadivasaṁ
  vipassiṁ bhagavantaṁ ākāsena gacchantaṁ disvā pasannamānaso labujaphalaṁ adāsi. So
  tena puññakammena devamanussesu saṁsaranto imasmiṁ buddhuppāde sāvatthinagaradvāre
  kevaṭṭagāme pañcakulasatajeṭṭhakassa kevaṭṭassa putto hutvā nibbatti, yasojotissa
  nāmaṁ akaṁsu. So vayappatto attano sahāyehi kevaṭṭaputtehi saddhiṁ micchagahaṇatthaṁ
  aciravatiyaṁ nadiyaṁ jālaṁ khipi. Tattheko suvaṇṇavaṇṇo mahāmaccho antojālaṁ pāvisi.
  Taṁ te 1- rañño pasenadissa dassesuṁ. Rājā "imassa suvaṇṇavaṇṇassa macchassa
  vaṇṇakāraṇaṁ bhagavā jānātī"ti macchaṁ gāhāpetvā bhagavato dassesi. Bhagavā
  "ayaṁ kassapassa sammāsambuddhassa sāsane osakkamāne pabbajitvā micchā 2-
  paṭipajjanto sāsanaṁ osakkāpetvā niraye nibbatto ekaṁ buddhantaraṁ niraye
  paccitvā tato cuto aciravatiyaṁ maccho hutvā nibbatto"ti vatvā tassa bhaginīnañca
  niraye nibbattabhāvaṁ, tassa bhātikattherassa parinibbutabhāvañca teneva kathāpetvā
  imissā atthuppattiyā kapilasuttaṁ 3- desesi.
       Satthu desanaṁ sutvā yasojo saṁvegajāto saddhiṁ attano sahāyehi bhagavato
  santike pabbajitvā paṭirūpe ṭhāne vasanto ekadivasaṁ sapariso bhagavantaṁ vandituṁ
  jetavanaṁ agamāsi. Tassa āgamane senāsanapaññāpanādinā vihāre uccāsaddamahā-
  saddo ahosi. Taṁ sutvā "bhagavā saparisaṁ yasojaṁ paṇāmesī"ti sabbaṁ 4- udāne 5-
  āgatanayena veditabbaṁ. Paṇāmito pana 6- āyasmā yasojo kasābhihato bhaddo assājānīyo
  viya saṁviggamānaso saddhiṁ parisāya vaggumudāya nadiyā tīre vasanto ghaṭento
  vāyamanto vipassanaṁ vaḍḍhetvā antovasseyeva chaḷabhiñño ahosi. Tena vuttaṁ

  *  *  *  *  *  *
  Footnote: 1 Sī.,i. ayaṁ pāṭho na dissati 2 Sī.,i. micchāpaṭipattiṁ 3 khu.sutta. 25/277
  ādi/dhammacariyasutta (mahācuḷa.) 4 i. ayaṁ pāṭho na dissati 5 khu.u. 25/23/125
  atthato samānaṁ 6 i. desanaṁ sutvā pana
-------------------------------------------------
[page 551]
  Apadāne 1- :-
           "nagare bandhumatiyā ārāmiko ahaṁ tadā
            addasaṁ virajaṁ buddhaṁ gacchantaṁ anilañjase.
            Labujaṁ phalamādāya buddhaseṭṭhassadāsahaṁ
            ākāseva ṭhito santo paṭiggaṇhi mahāyaso.
            Vittisañjānano mayhaṁ diṭṭhadhammasukhāvaho
            phalaṁ buddhassa datvāna vippasannena cetasā.
            Adhigacchiṁ tadā pītiṁ vipulaṁ sukhamuttamaṁ
            uppajjate me 2- ratanaṁ nibbattassa tahiṁ tahiṁ.
            Ekanavute ito 3- kappe yaṁ phalaṁ adadiṁ tadā
            duggatiṁ nābhijānāmi phaladānassidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Chaḷabhiññaṁ pana samānaṁ saparisaṁ āyasmantaṁ yasojaṁ satthā pakkositvā āneñja-
  samāpattinā paṭisanthāramakāsi. So sabbepi dhūtaṅgadhamme samādāya vattati. Tenassa
  sarīraṁ kisaṁ ahosi lūkhaṁ dubbaṇṇaṁ, taṁ bhagavā paramappicchatāya pasaṁsanto:-
     [243] "kālāpabbaṅgasaṅkāso Kiso dhamanisanthato 4-
            mattaññū annapānamhi alīnamanaso 5- naro"ti
  paṭhamaṁ gāthamāha.
       Tattha kālāpabbaṅgasaṅkāsoti maṁsūpacayavigamena kisadusaṇṭhitasarīrāvayavatāya dantilatā-
  pabbasadisaṅgo, 6- tenāha "kiso dhamanisanthato"ti. Kisoti 7- moneyyapaṭipadāpūraṇena

  *  *  *  *  *  *
  Footnote: 1 khu.apa. 33/57/81 labujaphaladāyakattherāpadāna (syā) 2 chaṂa. uppajjateva
  3 chaṂa. ekanavutito 4 pāli. dhamanisaṇṭhito 5 chaṂa. adīnamānaso
  6 Ma. dantilatāpabbasarīrasaṅkāso 7 Sī.,i. tenāha kisoti
-------------------------------------------------
[page 552]
  Kisasarīro. Dhamanisanthatoti dhamanīhi santhatagatto appamaṁsalohitatāya pākaṭīhi 1-
  kaṇḍarasirāhi vitatasarīro. Mattaññūti pariyesanapaṭiggahaṇaparibhogavissajjanesu pamāṇaññū.
  Alīnamānasoti kosajjādīhi anabhibhūtattā alīnacitto akusītavutti. Naroti puriso,
  porisassa dhurassa vahanato porisalakkhaṇasampanno purisadhorayhoti adhippāyo.
       Evaṁ thero satthārā pasaṭṭho pasaṭṭhabhāvānurūpaṁ attano adhivāsanakhanti-
  viriyārambhavivekābhiratikittanamukhena bhikkhūnaṁ dhammaṁ kathento:-
     [244] "phuṭṭho Ḍaṁsehi makasehi araññasmiṁ brahāvane
            nāgo saṅgāmasīseva sato tatrādhivāsaye.
    [245] Yathā brahmā tathā eko yathā devo tathā duve
            yathā gāmo tathā tayo kolāhalaṁ tatuttarin"ti
  imā dve gāthā abhāsi.
       Tattha nāgo saṅgāmasīsevāti yathā nāma ājāneyyo hatthināgo yuddha-
  maṇḍale asisattitomarādippahāre adhivāsetvā parasenaṁ viddhaṁseti, evaṁ bhikkhu
  araññasmiṁ brahāvane araññāniyaṁ 2- ḍaṁsādiparissaye sato sampajāno adhivāseyya,
  adhivāsetvā ca bhāvanābalena mārabalaṁ vidhameyya.
       Yathā brahmāti yathā brahmā ekako cittappakoparahito jhānasukhena niccameva
  sukhito viharati, tathā ekoti bhikkhupi eko adutiyo vivekasukhamanubrūhento sukhaṁ
  viharati. Ekassa sāmaññasukhaṁ paṇītanti hi vuttaṁ. Etena ekavihārī bhikkhu "brahma-
  samo"ti ovādaṁ deti. Yathā devo tathā duveti yathā devānaṁ 3- antarantarā
  cittappakopopi siyā, tathā dvinnaṁ bhikkhūnaṁ sahavāse ghaṭṭanāpi bhaveyyāti
  sadutiyavāsena 4- bhikkhu "devasamo"ti vutto. Yathā gāmo tathā tayoti asmimeva pāṭhe 5-
  tiṇṇaṁ

  *  *  *  *  *  *
  Footnote: 1 Sī.,i. pākaṭagatīhi 2 Ma. araññakāni 3 Ma. dutiyaṭṭhāne
  4 Sī.,i. dutiyavāsena 5 Sī.,i. ayameva vā pāṭho
-------------------------------------------------
[page 553]
  Bhikkhūnaṁ sahavāso gāmavāsasadiso vivekavāso na hotīti adhippāyo. Kolāhalaṁ
  tatuttarinti tato tayato 1- upari ca bahūnaṁ saṁvāso kolāhalaṁ uccāsaddamahāsaddamahā- 2-
  janasannipātasadiso, tasmā ekavihārinā bhavitabbanti adhippāyoti.
                     Yasojattheragāthāvaṇṇanā niṭṭhitā.
                         ----------------
                   136. 10. Sāṭimattiyattheragāthāvaṇṇanā
      ahu tuyhaṁ pure saddhāti āyasmato sāṭimattiyattherassa 3- gāthā. Kā uppatti?
      ayampi purimabuddhesu katādhikāro tattha tattha bhave puññāni upacinanto
  siddhatthassa bhagavato kāle kulagehe nibbattitvā viññutaṁ patto ekadivasaṁ satthāraṁ
  disvā pasannamānaso tālavaṇṭaṁ adāsi. So tena puññakammena devamanussesu saṁsaranto
  imasmiṁ buddhuppāde magadharaṭṭhe brāhmaṇakule nibbattitvā sāṭimattiyoti
  laddhanāmo vayappatto hetusampannatāya āraññakabhikkhūnaṁ santike pabbajitvā
  vipassanāya kammaṁ karonto chaḷabhiñño ahosi. Tena vuttaṁ apadāne 4- :-
           "siddhatthassa bhagavato tālavaṇṭamadāsahaṁ
            sumanehi paṭicchannaṁ dhārayāmi mahāyasaṁ. 5-
            Catunnavute ito 6- kappe tālavaṇṭamadāsahaṁ
            duggatiṁ nābhijānāmi tālavaṇṭassidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Chaḷabhiñño pana hutvā bhikkhū ovadati anusāsati bahū ca satte dhammaṁ

  *  *  *  *  *  *
  Footnote: 1 Sī.,Ma. tatiyato 2 Sī.,i. saṁvāse kolāhalaṁ uccāsaddaṁ mahāsaddaṁ
  3 i. sāṭimattika.... 4 khu.apa. 32/43/408 sumanatālavaṇṭiyattherāpadāna
  5 chaṂa. mahārahaṁ 6 chaṂa. catunnavutito
-------------------------------------------------
[page 554]
  Kathetvā 1- saraṇesu ca sīlesu ca patiṭṭhāpesi. Aññatarañca kulaṁ assaddhaṁ appasannaṁ
  saddhaṁ pasannaṁ akāsi. Tena tasmiṁ kule manussā there abhippasannā ahesuṁ.
  Tatthekā dārikā abhirūpā dassanīyā theraṁ piṇḍāya paviṭṭhaṁ sakkaccaṁ bhojanena
  parivisati. Athekadivasaṁ māro "evaṁ imassa ayaso vaḍḍhissati, appatiṭṭho bhavissatī"ti
  cintetvā therassa rūpena gantvā taṁ dārikaṁ hatthe aggahesi. Dārikā "nāyaṁ
  manussasamphasso"ti ca aññāsi, hatthañca muñcāpesi. Taṁ disvā gharajano there
  appasādaṁ janesi. Punadivase thero taṁ kāraṇaṁ anāvajjento taṁ gharaṁ agamāsi.
  Tattha manussā anādaraṁ akaṁsu. Thero taṁ kāraṇaṁ āvajjento mārassa kiriyaṁ
  disvā "tassa gīvāyaṁ kukkurakuṇapaṁ paṭimuñcatū"ti adhiṭṭhahitvā tassa mocanatthaṁ
  upagatena mārena atītadivase katakiriyaṁ kathāpetvā taṁ tajjetvā vissajjesi. Taṁ
  disvā gharasāmiko "khamatha bhante accayan"ti khamāpetvā "ajjatagge ahameva bhante
  tumhe upaṭṭhahāmī"ti āha. Thero tassa dhammaṁ kathento:-
     [246] "ahu Tuyhaṁ pure saddhā sā te ajja na vijjati
            yaṁ tuyhaṁ tuyhamevetaṁ natthi duccaritaṁ maMa.
     [247] Aniccā hi calā saddhā evaṁ diṭṭhā hi sā mayā
            rajjantipi virajjanti tattha kiṁ jiyyate muni.
     [248] Paccati munino bhattaṁ thokaṁ thokaṁ kule kule
            piṇḍikāya carissāmi atthi jaṅghabalaṁ mamā"ti
  tisso gāthā abhāsi.
       Tattha ahu tuyhaṁ pure saddhā, sā te ajja na vijjatīti upāsaka 2- ito
  pubbe tava mayi "ayyo dhammacārī samacārī"tiādinā saddhā ahosi, sā saddhā
  te tava ajja idāni na upalabbhati. Tasmā yaṁ tuyhaṁ tuyhamevetanti yaṁ catupaccayadānaṁ,

  *  *  *  *  *  *
  Footnote: 1 i. desetvā 2 Sī.,i. upāsakā
-------------------------------------------------
[page 555]
  Tuyhameva etaṁ hotu, na tena mayhaṁ attho, sammā pasannacittena hi dānaṁ
  nāma dātabbanti adhippāyo. Athavā yaṁ tuyhaṁ tuyhamevetanti yaṁ tava mayi ajja
  agāravaṁ pavattaṁ, taṁ tuyhameva, tassa phalaṁ tayāeva paccanubhavitabbaṁ, na mayāti
  attho. Natthi duccaritaṁ mamāti mama pana duccaritaṁ nāma natthi maggeneva duccarita-
  hetūnaṁ kilesānaṁ samucchinnattā.
       Aniccā hi calā saddhāti yasmā pothujjanikā saddhā aniccā ekantikā
  na hoti, tatoeva calā assapiṭṭhe ṭhapitakumbhaṇḍaṁ viya, thusarāsimhi nikhātakhāṇukaṁ
  viya ca anavaṭṭhitā. Evaṁ diṭṭhā hi sā mayāti evaṁ bhūtā ca sā saddhā
  mayā tayi diṭṭhā paccakkhato viditā. Rajjantipi virajjantīti evaṁ tassā
  anavaṭṭhitattāeva ime sattā kadāci katthaci mittasanthavavasena rajjanti sinehampi
  karonti, kadāci virajjanti virattacittā honti. Tattha kiṁ jiyyate munīti tasmiṁ
  puthujjanānaṁ rajjane virajjane ca muni pabbajito kiṁ jiyyati, kā tassa hānīti
  attho.
       "sace Mama paccaye na gaṇhatha, kathaṁ tumhe yāpethā"ti evaṁ mā cintayīti
  dassento "paccatī"ti gāthamāha. Tassattho:- munino pabbajitassa bhattaṁ nāma
  kule kule anugharaṁ divase divase thokaṁ thokaṁ paccate 1-, na ca tuyhaṁeva gehe.
  Piṇḍikāya carissāmi, atthi jaṅghabalaṁ mamāti atthi me jaṅghabalaṁ, nāhaṁ obhaggajaṅgho
  na khañjo na ca pādarogī, tasmā piṇḍikāya missakabhikkhāya carissāmi,
  "yathāpi bhamaro pupphan"tiādinā 2- satthārā vuttanayena piṇḍāya caritvā
  yāpessāmīti dasseti.
                    Sāṭimattiyattheragāthāvaṇṇanā niṭṭhitā.

  *  *  *  *  *  *
  Footnote: 1 i. paccateva 2 khuḍhamMa. 25/49/25 maccharikosiyaseṭṭhivatthu
-------------------------------------------------
[page 556]
                    317. 11. Upālittheragāthāvaṇṇanā
       saddhāya abhinikkhammāti āyasmato upālittherassa gāthā. Kā uppatti?
       ayampi padumuttarassa bhagavato kāle haṁsavatīnagare kulaghare nibbatto ekadivasaṁ
  satthu dhammaṁ suṇanto satthāraṁ ekaṁ bhikkhuṁ vinayadharānaṁ aggaṭṭhāne ṭhapentaṁ disvā
  adhikārakammaṁ katvā taṁ ṭhānantaraṁ patthesi. So yāvajīvaṁ kusalaṁ katvā devamanussesu
  saṁsaranto imasmiṁ buddhuppāde kappakagehe paṭisandhiṁ gaṇhi, upālītissa nāmaṁ
  akaṁsu. So vayappatto anuruddhādīnaṁ channaṁ khattiyānaṁ pasādako hutvā tathāgate
  anupiyambavane viharante pabbajanatthāya nikkhamantehi chahi khattiyehi saddhiṁ nikkhamitvā
  pabbaji. Tassa pabbajjāvidhānaṁ pāliyaṁ āgatameva. 1-
       So pabbajitvā upasampanno satthu santike kammaṭṭhānaṁ gahetvā "mayhaṁ
  bhante araññavāsaṁ anujānāthā"ti āha. Bhikkhu tava araññe vasantassa ekameva
  dhuraṁ vaḍḍhissati, amhākaṁ pana santike vasantassa ganthadhurañca vipassanādhurañca
  paripūressatīti. Thero satthu vacanaṁ sampaṭicchitvā vipassanāya kammaṁ karonto na
  cirasseva arahattaṁ pāpuṇi. Tena vuttaṁ apadāne 2- :-
           "nagare haṁsavatiyā sujāto nāma brāhmaṇo
            asītikoṭisannicayo 3- pahūtadhanadhaññavā.
            Ajjhāyako mantadharo tiṇṇaṁ vedāna pāragū
            lakkhaṇe itihāse ca saddhamme pāramiṁ gato.
            Paribbajā 4- ekasikhā gotamā buddhasāvakā
            carakā 5- tāpasā ceva caranti mahiyā tadā.

  *  *  *  *  *  *
  Footnote: 1 vinaYu.cūḷa. 7/331/115 saṁghabhedakkhandhaka 2 khu.apa. 32/441/53 upālittherāpadāna
  3 chaṂa. asītikoṭinicayo 4 chaṂa. paribbājā 5 Sī. varaṇā
-------------------------------------------------
[page 557]
            Tepi maṁ parivārenti brāhmaṇo vissuto iti
            bahū janā maṁ pūjenti 1- nāhaṁ pūjemi kiñcanaṁ.
            Pūjārahaṁ na passāmi mānatthaddho ahaṁ tadā
            buddhoti vacanaṁ natthi tāva nuppajjate jino.
            Accayena ahorattaṁ padumuttaranāyako 2-
            sabbaṁ tamaṁ vinodetvā loke uppajji cakkhumā.
            Vitthārike 3- bāhujaññe puthubhūte ca sāsane
            upāgami tadā buddho nagaraṁ haṁsasavhayaṁ.
            Pitu atthāya so buddho dhammaṁ desesi cakkhumā
            tena kālena parisā samantā yojanaṁ tadā.
            Sammato manujānaṁ no 4- sunando nāma tāpaso
            yāvatā budadhaparisā pupphehicchādayi 5- tadā.
            Catusaccaṁ pakāsento 6- seṭṭhe ca pupphamaṇḍape
            koṭisatasahassānaṁ dhammābhisamayo ahu.
            Sattarattindivaṁ buddho vassitvā dhammavuṭṭhiyā 7-
            aṭṭhame divase patte sunandaṁ kittayī jino.
            Devaloke manusse vā saṁsaranto ayaṁ bhave
            sabbesaṁ pavaro hutvā bhavesu saṁsarissati.
            Kappasatasahassamhi okkākakulasambhavo
            gotamo nāma nāmena 8- satthā loke bhavissati.
            Tassa dhammesu dāyādo oraso dhammanimmito
            mantāṇiputto puṇṇoti hessati satthu sāvako.

  *  *  *  *  *  *
  Footnote: 1 chaṂa. bahujjano maṁ pūjeti 2 chaṂa...ṇāmako 3 Ma. vitthārite
  4 chaṂa. so 5 chaṂa. pupphehacchādayī 6 chaṂa. pakāsente
  7 chaṂa. vassetvā dhammavuṭṭhiyo 8 chaṂa. gottena
-------------------------------------------------
[page 558]
            Evaṁ kittayi sambuddho sunandaṁ tāpasaṁ tadā
            hāsayanto janaṁ sabbaṁ dassayanto sakaṁ balaṁ.
            Katañjalī namassanti sunandaṁ tāpasaṁ tadā 1-
            buddhe kāraṁ karitvāna sodhesi gatimattano.
            Tattha me ahu saṅkappo sutvāna munino vacaṁ
            ahaṁ kāraṁ karissāmi 2- yathā passāmi gotamaṁ.
            Evāhaṁ cintayitvāna kiriyaṁ cintayiṁ mamaṁ
            kyāhaṁ kammaṁ ācarāmi puññakkhette anuttare.
            Ayañca pāṭhiko bhikkhu sabbapāṭhīna 3- sāsane
            vinaye agganikkhitto taṁ ṭhānaṁ patthayiṁ 4- ahaṁ.
            Idaṁ me amitaṁ bhogaṁ akkhobhaṁ sāgarūpamaṁ
            tena bhogena buddhassa ārāmaṁ māpaye ahaṁ.
            Sobhanaṁ nāma ārāmaṁ nagarassa puratthato
            katvā 5- satasahassena saṁghārāmaṁ amāpayiṁ.
            Kūṭāgāre ca pāsāde maṇḍape hammiye guhā
            caṅkame sukate katvā saṁghārāme 6- amāpayiṁ.
            Jantāgharaṁ aggisālaṁ atho udakamāḷakaṁ
            nhānagharaṁ māpayitvā bhikkhusaṁghassadāsahaṁ.
            Āsandiyo pīṭhake ca paribhoge ca bhājane
            ārāmikañca bhesajjaṁ sabbametaṁ adāsahaṁ.
            Ārakkhaṁ paṭṭhapetvāna pākāraṁ kārayiṁ daḷhaṁ
            mā naṁ koci viheṭhesi santacittāna tādinaṁ.
            Āvāse satasahasse 7- saṁghārāme amāpayiṁ

  *  *  *  *  *  *
  Footnote: 1 chaṂa. janā 2 chaṂa. ahampi kāraṁ kassāmi 3 chaṂa. sabbapāṭhissa 4 chaṂa. patthaye
  5 chaṂa. kiṇitvā 6 chaṂa. saṁghārāmaṁ 7 chaṂa. satasahassenāvāsaṁ
-------------------------------------------------
[page 559]
            Vepullaṁ taṁ māpayitvā 1- sambuddhaṁ upanāmayiṁ.
            Niṭṭhāpito mayārāmo sampaṭiccha tuvaṁ muni
            niyyādessāmi taṁ dhīra 2- adhivāsehi cakkhuMa.
            Padumuttaro lokavidū āhutīnaṁ paṭiggaho
            mama saṅkappamaññāya adhivāsesi nāyako.
            Adhivāsanamaññāya sabbaññussa mahesino
            bhojanaṁ paṭiyādetvā kālamārocayiṁ ahaṁ.
            Ārocitamhi kālamhi padumuttaranāyako
            khīṇāsavasahassehi ārāmaṁ me upāgami.
            Nisinnakālamaññāya annapānena tappayiṁ
            bhuttāvīkālamaññāya 3- idaṁ vacanamabraviṁ.
            Kīto satasahassena tattakeneva kārito
            sobhano nāma ārāmo sampaṭiccha tuvaṁ muni.
            Iminārāmadānena cetanāpaṇidhīhi ca
            bhave nibbattamānohaṁ labhāmi mama patthitaṁ.
            Paṭiggahetvā sambuddho saṁghārāmaṁ sumāpitaṁ
            bhikkhusaṁghe nisīditvā idaṁ vacanamabravi.
            Yo so buddhassa pādāsi saṁghārāmaṁ sumāpitaṁ
            tamahaṁ kittayissāmi suṇātha mama bhāsato.
            Hatthī assā rathā pattī senā ca caturaṅginī
            parivāressantimaṁ nicca saṁghārāmassidaṁ phalaṁ.
            Saṭṭhī tūriyasahassāni 4- bheriyo samalaṅkatā
            parivāressantimaṁ niccaṁ saṁghārāmassidaṁ phalaṁ.

  *  *  *  *  *  *
  Footnote: 1 Sī. pāpayitvā 2 chaṂa. vīra
  3 chaṂa. bhuttāviṁ kālamaññāya 4 chaṂa. saṭṭhi tūrasahassāni
-------------------------------------------------
[page 560]
            Chaḷasītisahassāni nāriyo samalaṅkatā
            vicittavatthābharaṇā āmuttamaṇikuṇḍalā.
            Āḷāramukhā 1- hasulā susaññā tanumajjhimā
            parivāressantimaṁ niccaṁ saṁghārāmassidaṁ phalaṁ.
            Tiṁsakappasahassāni devaloke ramissati
            sahassakkhattuṁ devindo devarajjaṁ karissati.
            Devarājena pattabbaṁ sabbaṁ paṭilabhissati
            anūnabhogo hutvāna devarajjaṁ karissati.
            Sahassakkhattuṁ cakkavattī rājā raṭṭhe bhavissati
            paṭhabyā rajjaṁ vipulaṁ gaṇanāto asaṅkhiyaṁ.
            Kappasatasahassamhi okkākakulasambhavo
            gotamo nāma gottena satthā loke bhavissati.
            Tassa dhammesu dāyādo oraso dhammanimmito
            upāli nāma nāmena hessati satthu sāvako.
            Vinaye pāramiṁ patvā 2- ṭhānāṭhāne ca kovido
            jinasāsanaṁ dhārayanto 3- viharissatināsavo.
            Sabbametaṁ abhiññāya gotamo sakyapuṅgavo
            bhikkhusaṁghe nisīditvā etadagge ṭhapessati.
            Aparimeyyupādāya patthemi tava sāsanaṁ
            so me attho anuppatto sabbasaṁyojanakkhayo.
            Yathā sūlāvuto poso rājadaṇḍena tajjito
            sūle sātaṁ avindanto parimuttiṁva icchati.
            Tathevāhaṁ mahāvīra bhavadaṇḍena tajjito

  *  *  *  *  *  *
  Footnote: 1 chaṂa. aḷārapamhā 2 Sī. pāramiṁ patto 3 chaṂa. dhārento, Sī. jotayanto
-------------------------------------------------
[page 561]
            Kammasūlāvuto santo pipāsāvedanāṭṭito. 1-
            Bhave sātaṁ na vindāmi ḍayhanto tīhi aggibhi
            parimuttiṁ gavesāmi yathāpi rājadaṇḍito.
            Yathā visādo puriso visena paripīḷito
            agadaṁ so gaveseyya visaghātāyupāyanaṁ. 2-
            Gavesamāno passeyya agadaṁ visaghātakaṁ
            taṁ pivitvā sukhī assa 3- visamhā parimuttiyā.
            Tathevāhaṁ mahāvīra yathā visahato naro
            sampīḷito avijjāya saddhammāgadamesahaṁ.
            Dhammāgadaṁ 4- gavesanto addakkhiṁ sakyasāsanaṁ
            aggasabbosathānantaṁ 5- sabbasallavinodanaṁ.
            Dhammosathaṁ 6- pivitvāna visaṁ sabbaṁ samūhaniṁ 7-
            ajarāmaraṁ sītibhāvaṁ nibbānaṁ phassayiṁ ahaṁ.
            Yathā bhūtaṭṭito poso bhūtaggāhena pīḷito
            bhūtavejjaṁ gaveseyya bhūtasmā parimuttiyā.
            Gavesamāno passeyya bhūtavijjāsu kovidaṁ
            tassa so vihaññe 8- bhūtaṁ samūlañca vināsaye.
            Tathevāhaṁ mahāvīra tamaggāhena pīḷito
            ñāṇālokaṁ gavesāmi tamato parimuttiyā.
            Athaddasaṁ sakyamuniṁ kilesatamasodhanaṁ
            so me tamaṁ vinodesi bhūtavejjova bhūtakaṁ.
            Saṁsārasotaṁ sañchindiṁ taṇhāsotaṁ nivārayiṁ

  *  *  *  *  *  *
  Footnote: 1 Ma. pipāsabhāvena aṭṭito 2 chaṂa. visaghātāyupālanaṁ 3 Sī. pivitvāna sukhī assa
  4 Sī. dhammosadhaṁ 5 chaṂa. aggaṁ sabbosadhānaṁ taṁ 6 chaṂa. dhammosadhaṁ 7 Sī. samūhataṁ
  8 Sī. vihite, chaṂa. vihane
-------------------------------------------------
[page 562]
            Bhavaṁ ugghāṭayiṁ sabbaṁ bhūtavejjova mūlato.
            Garuḷo yathā opatati 1- pannagaṁ bhakkhamattano
            samantā yojanasataṁ vikkhobheti mahāsaraṁ.
            Pannagaṁ so gahetvāna adhosīsaṁ viheṭhayaṁ 2-
            ādāya so pakkamati yenakāmaṁ vihaṅgamo.
            Tathevāhaṁ mahāvīra yathāpi garuḷo balī 3-
            asaṅkhataṁ gavesanto dose vikkhālayiṁ ahaṁ.
            Diṭṭho ahaṁ dhammavaraṁ santipadamanuttaraṁ
            ādāya viharāmetaṁ garuḷo pannagaṁ yathā.
            Āsāvatī nāma latā jātā cittalatāvane
            tassā vassasahassena ekaṁ nibbattate phalaṁ.
            Taṁ devā payirupāsanti tāvadūraphale sati
            devānaṁ sā piyā evaṁ āsāvatī latuttamā.
            Satasahassupādāya tāhaṁ paricare muni
            sāyaṁ pātaṁ namassāmi devā āsāvatiṁ yathā.
            Avañjhā pāricariyā 4- amoghā ca namassanā
            dūrāgatampi maṁ santaṁ khaṇo maṁ 5- na virādhayi.
            Paṭisandhiṁ na passāmi vicinanto bhave ahaṁ
            nirūpadhi vippamutto upasanto carāmahaṁ.
            Yathāpi padumaṁ nāma sūriyaraṁsena pupphati
            tathevāhaṁ mahāvīra buddharaṁsena pupphito.
            Yathā balākayonimhi na vijjati pumā 6- sadā
            meghesu gajjamānesu gabbhaṁ gaṇhanti tā sadā.

  *  *  *  *  *  *
  Footnote: 1 Sī. opatitaṁ 2 Sī. vipoṭhayaṁ 3 Sī. balaṁ 4 Sī. paricariyā me
  5 chaṂa. khaṇoyaṁ 6 chaṂa. pumo
-------------------------------------------------
[page 563]
            Cirampi gabbhaṁ dhārenti yāva megho na gajjati
            bhārato parimuccanti yadā megho pavassati.
            Padumuttarabuddhassa dhammameghena gajjato 1-
            saddena dhammameghassa dhammagabbhaṁ agaṇhahaṁ.
            Satasahassupādāya puññagabbhaṁ dharemahaṁ
            nappamuccāmi bhārato dhammamegho na gajjati.
            Yadā tuvaṁ sakyamuni ramme kāpilavatthave
            gajjasi 2- dhammameghena bhārato parimuccahaṁ.
            Suññataṁ animittañca athāpaṇihitampi 3- ca
            caturo ca phale sabbe dhammaṁ vijaṭi taṁpihaṁ. 4-
            Aparimeyyupādāya patthemi tava sāsanaṁ
            so me attho anuppatto santipadamanuttaraṁ.
            Vinaye pāramiṁ patto yathāpi pāṭhiko isi
            na me samasamo atthi 5- dhāremi sāsanaṁ ahaṁ.
            Vinaye khandhake cāpi tikacchede ca pañcake
            ettha me 6- vimati natthi akkhare byañjanepi vā.
            Niggahe paṭikamme ca ṭhānāṭhāne ca kovido
            osāraṇe vuṭṭhāpane sabbattha pāramiṁ gato.
            Vinaye khandhake vāpi nikkhipitvā padaṁ ahaṁ
            ubhato vibhaṅge ceva 7- rasato osareyyahaṁ.
            Niruttiyā ca kusalo 8- atthānatthe ca kovido
            anaññātaṁ mayā natthi ekaggo satthu sāsane.

  *  *  *  *  *  *
  Footnote: 1 Sī. gajjito 2 Sī. gajjito 3 chaṂa. tathāppaṇihitampi
  4 Sī. dhammagabbhe vijāyahaṁ, chaṂa. dhammevaṁ vijanayiṁ ahaṁ 5 Sī. na me so idānatthi
  6 Sī. ettake me 7 chaṂa. viniveṭhetvā 8 chaṂa. sukusalo
-------------------------------------------------
[page 564]
            Rūpadakkho ahaṁ ajja sakyaputtassa sāsane
            kaṅkhaṁ sabbaṁ vinodemi chindāmi sabbasaṁsayaṁ.
            Padaṁ anupadañcāpi akkharañcāpi byañjanaṁ
            nidāne pariyosāne sabbattha kovido ahaṁ.
            Yathāpi rājā balavā niggaṇhitvā parantape 1-
            vijinitvāna saṅgāmaṁ nagaraṁ tattha māpaye.
            Pākāraṁ parikkhañcāpi esikaṁ dvārakoṭṭhakaṁ
            aṭṭālake ca vividhe kāraye nagare bahū.
            Siṅghāṭakaṁ paccurañca 2- suvibhattantarāpaṇaṁ
            kārāpeyya 3- sabhaṁ tattha atthānatthavinicchayaṁ.
            Nigghāṭatthaṁ amittānaṁ chiddāchiddañca jānituṁ
            balakāyassa rakkhāya 4- senāmaccaṁ 5- ṭhapeti so.
            Ārakkhatthāya bhaṇḍassa nidhānakusalaṁ naraṁ
            mā me bhaṇḍaṁ vinassīti bhaṇḍarakkhaṁ ṭhapeti so.
            Samaggo 6- hoti so 7- rañño vuḍḍhiṁ yassa ca icchati
            tassādhikaraṇaṁ deti mittassa paṭipajjituṁ.
            Uppādesu 8- nimittesu lakkhaṇesu ca kovidaṁ
            ajjhāyakaṁ mantadharaṁ porohicce ṭhapeti so.
            Etehaṅgehi sampanno khattiyoti pavuccati
            sadā rakkhanti rājānaṁ cakkavākova dukkhinaṁ. 9-
            Tatheva tvaṁ mahāvīra hatāmittova 10- khattiyo
            sadevakassa lokassa dhammarājāti vuccati.

  *  *  *  *  *  *
  Footnote: 1 Sī. parakhattiye 2 Sī. ovaraṁ ca, chaṂa. caccarañca 3 chaṂa.,i. kārayeyya
  4 Sī. sametuṁ balakāyassa 5 chaṂa.,i. senāpaccaṁ 6 ka. samatto, chaṂa. mamatto,
  i. sāmako 7 Po.,chaṂa.,i. yo 8 Po.,chaṂa. uppātesu 9 chaṂa.,i. dukkhitaṁ
  10 Sī. mahāmittova
-------------------------------------------------
[page 565]
            Titthiye nīharitvāna 1- mārañcāpi sasenakaṁ
            tamandhakāraṁ vidhaṁsetvā 2- dhammanagaraṁ amāpayi.
            Sīlaṁ pākārikaṁ 3- tattha ñāṇante dvārakoṭṭhakaṁ
            saddhā te esikā vīra dvārapālo ca saṁvaro.
            Satipaṭṭhānamaṭṭālaṁ paññā te caccaraṁ mune
            iddhipādañca siṅghāṭaṁ dhammavīthi 4- sumāpitaṁ. 5-
            Suttantaṁ abhidhammañca vinayaṁ cāpi kevalaṁ
            navaṅgaṁ buddhavacanaṁ esā dhammasabhā tava.
            Suññataṁ animittañca vihārañcāpaṇīhitaṁ
            anejo ca 6- nirodho ca esā dhammakuṭī tava.
            Paññāya aggo nikkhitto paṭibhāṇe ca kovido
            sāriputtoti nāmena dhammasenāpatī tava.
            Cutūpapātakusalo iddhiyā pāramiṁ gato
            kolito nāma nāmena porohicco tavaṁ mune.
            Porāṇakavaṁsadharo uggatejo durāsado
            dhutavādiguṇe aggo akkhadasso tavaṁ mune.
            Bahussuto dhammadharo sabbapāṭhī ca sāsane
            ānando nāma nāmena dhammarakkho 7- tavaṁ mune.
            Ete sabbe atikkamma mahesī 8- bhagavā mamaṁ
            vinicchayaṁ me pādāsi vinaye viññudesitaṁ. 9-
            Yo koci vinaye pañhaṁ pucchati buddhasāvako
            tattha me cintanā natthi taññevatthaṁ kathemahaṁ.

  *  *  *  *  *  *
  Footnote: 1 chaṂa. nihanitvāna 2 chaṂa.,i. vidhamitvā 3 chaṂa. pākārakaṁ 4 i. dhammavīthiṁ
  5 chaṂa. sumāpitā 6 chaṂa. āneñjañca 7 chaṂa. dhammārakkho
  8 chaṂa. pamesi 9 Sī. vinayaññūna desitaṁ
-------------------------------------------------
[page 566]
            Yāvatā buddhakhettamhi ṭhapetvā ca mahāmuni 1-
            vinaye mādiso natthi kuto bhiyyo bhavissati.
            Bhikkhusaṁghe nisīditvā evaṁ gajjati gotamo
            upālissa samo natthi vinaye khandhakesu ca.
            Yāvatā buddhabhaṇitaṁ navaṅgaṁ satthusāsanaṁ
            vinaye kathitaṁ sabbaṁ 2- vinayamūlapassino. 3-
            Mama kammaṁ saritvāna gotamo sakyapuṅgavo
            bhikkhusaṁghe nisīditvā etadagge ṭhapesi maṁ.
            Satasahassaṁ upādāya imaṁ ṭhānaṁ apatthayiṁ
            so me attho anuppatto vinaye pāramiṁ gato.
            Sakyānaṁ nandijanako 4- kappako āsihaṁ pure
            vijahitvāna taṁ jātiṁ putto jāto mahesino.
            Ito dutiyake kappe añjaso nāma khattiyo
            anantatejo amitayaso bhūmipālo mahaddhano.
            Tassa rañño ahaṁ putto candano nāma 5- khattiyo
            jātimadena patthaddho yasobhogamadena ca.
            Nāgasatasahassāni sabbālaṅkārabhūsitā
            tidhā pabhinnā mātaṅgā parivārenti maṁ sadā.
            Sabalehi paretohaṁ uyyānaṁ gantukāmako
            āruyha sirikaṁ nāgaṁ nagarā nikkhamiṁ tadā.
            Caraṇena ca sampanno guttadvāro susaṁvuto
            devalo nāma sambuddho āgacchi purato mamaṁ.

  *  *  *  *  *  *
  Footnote: 1 ka. taṁ mahāmuniṁ 2 chaṂa.,i. vinayogadhaṁ taṁ sabbaṁ 3 Sī. vinayo mūlaṁ tapassino
  4 chaṂa.,i. nandijanano 5 Sī. sunando nāma
-------------------------------------------------
[page 567]
            Pesetvā sirikaṁ nāgaṁ buddhaṁ āsādayiṁ tadā
            tato sañjātakopova 1- nāgo nuddharako 2- padaṁ.
            Nāgaṁ ruṇṇamanaṁ 3- disvā buddhe kodhaṁ akāsahaṁ
            viheṭhayitvā sambuddhaṁ uyyānaṁ agamāsahaṁ.
            Sātaṁ tattha na vindāmi siro pajjalito yathā
            pariḷāhena ḍayhāmi macchova balisādako.
            Sasāgarantā paṭhavī 4- ādittā viya hoti me
            pitu santikupāgamma idaṁ vacanamabraviṁ.
            Āsīvisaṁva kupitaṁ aggikkhandhaṁva āgataṁ
            mattaṁva kuñjaraṁ dantiṁ yaṁ sayambhuṁ asādayiṁ.
            Āsādito mayā buddho ghoro uggatapo jino
            purā sabbe vinassāma khamāpessāma taṁ muniṁ.
            No ce taṁ nijjhāpessāma 5- attadantaṁ samāhitaṁ
            orena sattame divase 6- raṭṭhamme vidhamissati.
            Sumekhalo kosiyo ca siggavo cāpi sattako 7-
            āsādayitvā isayo duggatā te sasenakā. 8-
            Yadā kuppanti isayo saññatā brahmacārino
            sadevakaṁ vināsenti sasāgaraṁ sapabbataṁ.
            Tiyojanasahassamhi purise sannipātayiṁ
            accayaṁ desanatthāya sayambhuṁ upasaṅkamiṁ.
            Allavatthā allasirā sabbeva pañjalīkatā
            buddhassa pāde nipatitvā idaṁ vacanamabravuṁ.

  *  *  *  *  *  *
  Footnote: 1 Sī. sañjātasaṁkopo, chaṂa.,i. sañjātakopo so 2 Sī. vuddharate, chaṂa.,i. nuddharate
  3 i. duṭṭhamanaṁ 4 Sī. puthuvi 5 Sī. nikkhamessāmi 6 chaṂa. orena sattadivasā
  7 Sī. sattuko 8 chaṂa. saraṭṭhakā
-------------------------------------------------
[page 568]
            Khamassu tvaṁ mahāvīra abhiyācati taṁ jano
            pariḷāhaṁ vinodehi mā ca 1- raṭṭhaṁ vināsaya.
            Sadevamānusā sabbe sadānavā sarakkhasā
            ayomayena kūṭena siraṁ bhindeyyu me sadā.
            Udake 2- aggi na saṇṭhāti vījaṁ sele na rūhati
            agade kimi na saṇṭhāti kopo buddhe na jāyati.
            Yathā ca bhūmi acalā appameyyo ca sāgaro
            anantako ca ākāso evaṁ buddhā akhobhiyā. 3-
            Attadantā 4- mahāvīrā khamitā ca tapassino
            khantānaṁ khamitānaṁ ca gamanaṁ vo 5- na vijjati.
            Idaṁ vatvāna sambuddho pariḷāhaṁ vinodayi 6-
            mahājanassa purato nabhaṁ abbhuggamī tadā.
            Tena kammenahaṁ vīra 7- hīnattaṁ ajjhupāgato
            samatikkamma taṁ jātiṁ pāvisiṁ abhayaṁ puraṁ.
            Tadāpi maṁ mahāvīra ḍayhamānaṁ susaṇṭhitaṁ 8-
            pariḷāhaṁ vinodesi sayambhuṁ ca khamāpayiṁ.
            Ajjāpi maṁ mahāvīra ḍayhamānaṁ tihaggibhi
            nibbāpesi tayo aggī sītibhāvañca pāpayiṁ.
            Yesaṁ sotāvadhānatthi 9- suṇātha mama bhāsato
            atthaṁ tuyhaṁ pavakkhāmi yathā diṭṭhaṁ padaṁ mamaṁ.
            Sayambhuṁ taṁ vimānetvā 10- santacittaṁ samāhitaṁ
            tena kammenahaṁ ajja jātomhi nīcayoniyaṁ.

  *  *  *  *  *  *
  Footnote: 1 chaṂa. no 2 chaṂa. dake 3 i. buddho akhobhiyo 4 chaṂa.,i. sadā khantā
  5 ka. te, chaṂa. taṁ 6 chaṂa. vinodayaṁ 7 i. dhīra 8 ka. sakhe ṭhitaṁ, Ma. dusaṇṭhitaṁ
  9 Sī. sotapathā atthi 10 Sī. khamāpetvā
-------------------------------------------------
[page 569]
            Mā vo khaṇaṁ virādhetha khaṇātītā 1- hi socare
            sadatthe vāyameyyātha khaṇo vo paṭipādito.
            Ekaccānañca vamanaṁ ekaccānaṁ virecanaṁ
            visaṁ halāhalaṁ eke 2- ekaccānañca osathaṁ. 3-
            Vamanaṁ paṭipannānaṁ phalaṭṭhānaṁ virecanaṁ
            osathaṁ 3- phalalābhīnaṁ puññakkhettaṁ gavesinaṁ.
            Sāsanena viruddhānaṁ visaṁ halāhalaṁ yathā
            āsīviso duṭṭhaviso 4- ekaṁ 5- jhāpeti taṁ naraṁ.
            Sakiṁ pītaṁ halāhalaṁ uparuddheti 6- jīvitaṁ
            sāsanena virujjhitvā kappakoṭimhi 7- ḍayhati.
            Khantiyā avihiṁsāya mettacittavatāya ca
            sadevakaṁ so tarati 8- tasmā te 9- avirodhiyā. 10-
            Lābhālābhe na sajjanti sammānane vimānane 11-
            paṭhavīsadisā buddhā tasmā te na virodhiyā.
            Devadatte ca vadhake core aṅgulimālake
            rāhule dhanapāle ca sabbesaṁ samako muni.
            Etesaṁ paṭigho natthi rāgomesaṁ na vijjati
            sabbesaṁ samako buddho vadhakassorasassa ca.
            Panthe disvāna kāsāvaṁ chaḍḍitaṁ miḷhamakkhitaṁ
            sirasā 12- añjaliṁ katvā vanditabbaṁ isiddhajaṁ. 13-
            Abbhatītā ca ye buddhā vattamānā anāgatā
            dhajenānena sujjhanti tasmā ete namassiyā.

  *  *  *  *  *  *
  Footnote:1 Sī. khaṇātigā 2 i. ete 3 chaṂa. osadhaṁ 4 chaṂa.,i. diṭṭhaviso 5 chaṂa.,i. evaṁ
 6 chaṂa. uparundhati 7 Ma. kappakoṭimpi 8 chaṂa. tāreti 9 i. vo 10 chaṂa. avirādhiyā
 11 chaṂa. sammānanavimānane 12 chaṂa. sirasmiṁ 13 Sī. vanditabbo isiddhajo
-------------------------------------------------
[page 570]
            Satthukappaṁ suvinayaṁ dhāremi hadayenahaṁ
            namassamāno vinayaṁ viharissāmi sabbadā.
            Vinayo āsayo 1- mayhaṁ vinayo ṭhānacaṅkamaṁ
            kappemi vinaye vāsaṁ vinayo mayha 2- gocaro.
            Vinaye pāramippatto samathe 3- cāpi kovido
            upāli taṁ mahāvīra pāde vandati satthuno.
            So ahaṁ vicarissāmi gāmā gāmaṁ purā puraṁ
            namassamāno sambuddhaṁ dhammassa ca sudhammataṁ.
            Kilesā jhāpitā mayhaṁ bhavā sabbe samūhatā
            sabbāsavā parikkhīṇā natthi dāni punabbhavo.
            Svāgataṁ vata me āsi buddhaseṭṭhassa santike
            tisso vijjā anuppattā kataṁ buddhassa sāsanaṁ.
            Paṭisambhidā catasso vimokkhāpica aṭṭhime
            chaḷabhiññā sacchikatā kataṁ buddhassa sāsanan"ti.
       Tattha hi naṁ satthā sayameva sakalaṁ vinayapiṭakaṁ uggaṇhāpesi. So aparabhāge
  bhārukacchakavatthuṁ 4- ajjukavatthuṁ 5- kumārakassapavatthunti imāni tīṇi vatthūni
  vinicchayi. 6- Satthā ekekasmiṁ vinicchite sādhukāraṁ datvā tayopi vinicchaye
  atthuppattiṁ katvā theraṁ vinayadharānaṁ aggaṭṭhāne ṭhapesi. So aparabhāge ekasmiṁ
  uposathadivase pātimokkhuddesasamaye bhikkhū ovadanto:-
     [249] "saddhāya Abhinikkhamma navapabbajito navo
            mitte bhajeyya kalyāṇe suddhājīve atandite.

  *  *  *  *  *  *
  Footnote: 1 Sī. āsayaṁ 2 chaṂa. mama 3 Sī. samaye 4 vinaYuṃahāvi. 1/78/52
  5 vinaYuṃahāvi. 1/158/91 6 i. vinicchini
-------------------------------------------------
[page 571]
     [250] Saddhāya abhinikkhamma navapabbajito navo
            saṁghasmiṁ viharaṁ bhikkhu sikkhetha vinayaṁ budho.
     [251] Saddhāya abhinikkhamma navapabbajito navo
            kappākappesu kusalo careyya apurakkhato"ti
  tisso gāthā abhāsi.
       Tattha saddhāyāti saddhānimittaṁ, na jīvikatthanti attho. Saddhāyāti vā
  kammaphalāni ratanattayaguṇañca saddahitvā. Abhinikkhammāti gharāvāsato nikkhamitvā.
  Navapabbajitoti navo hutvā pabbajito, paṭhamavayeeva pabbajito. Navoti sāsane sikkhāya
  abhinavo daharo. Mitte bhajeyya kalyāṇe, suddhājīve atanditeti "piyo 1- garu
  bhāvanīyo"tiādinā 2- vuttalakkhaṇe kalyāṇamitte, micchājīvavivajjanena suddhājīve,
  āraddhaviriyatāya atandite bhajeyya upasaṅkameyya, tesaṁ ovādānusāsanīpaṭiggahaṇavasena
  seveyya. Saṁghasmiṁ viharanti saṁghe bhikkhusamūhe vattapaṭivattapūraṇavasena viharanto.
  Sikkhetha vinayaṁ budhoti bodhañāṇatāsukusalo hutvā vinayapariyattiṁ sikkheyya.
  Vinayo hi sāsanassa āyu, tasmiṁ ṭhite sāsanaṁ ṭhitaṁ hoti. "buddho"ti Ca paṭhanti,
  so evattho. Kappākappesūti kappiyākappiyesu kusalo suttavasena suttānulomavasena
  ca nipuṇo cheko. Apurakkhatoti na purakkhato taṇhādīhi kutoci 3- purekkhāraṁ
  apaccāsīsanto 4- hutvā vihareyya.
                     Upālittheragāthāvaṇṇanā niṭṭhitā.
                          ---------------

  *  *  *  *  *  *
  Footnote: 1 pāli.,Sī.,i. piyo ca 2 aṅ.sattaka. 23/34/33 dutiyamittasutta (syā)
  3 Sī. tato ca, Ma. tatopi 5 Sī.,i. apaccāsiṁsanto
-------------------------------------------------
[page 572]
                   318. 12. Uttarapālattheragāthāvaṇṇanā
       paṇḍitaṁ vata maṁ santanti āyasmato uttarapālattherassa gāthā. Kā uppatti?
       ayampi purimabuddhesu katādhikāro tattha tattha bhave puññāni upacinanto
  vipassissa bhagavato 1- gamanamagge setuṁ kārāpesi. So tena puññakammena devamanussesu
  saṁsaranto imasmiṁ buddhuppāde sāvatthiyaṁ brāhmaṇakule nibbattitvā
  uttarapāloti laddhanāmo vayappatto yamakapāṭihāriyaṁ disvā paṭiladdhasaddho pabbajitvā
  samaṇadhammaṁ karoti. Tassa ekadivasaṁ ayonisomanasikāravasena anubhūtārammaṇaṁ anussarantassa
  kāmarāgo uppajji. So tāvadeva sahoḍḍhaṁ coraṁ gaṇhanto viya attano cittaṁ
  niggahetvā saṁvegajāto paṭipakkhamanasikārena kilese vikkhambhetvā vipassanāya kammaṁ
  karonto bhāvanaṁ ussukkāpetvā arahattaṁ pāpuṇi. Tena vuttaṁ apadāne 2- :-
           "vipassino bhagavato caṅkamantassa sammukhā
           pasannacitto sumano setuṁ kārāpayiṁ ahaṁ.
           Ekanavute ito 3- kappe yaṁ setuṁ kārayiṁ ahaṁ
           duggatiṁ nābhijānāmi setudānassidaṁ phalaṁ.
           Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā attano paṭipattiṁ paccavekkhitvā sīhanādaṁ
  nadanto:-
    [252] "paṇḍitaṁ Vata maṁ santaṁ alamatthavicintakaṁ
           pañca kāmaguṇā loke sammohā pātayiṁsu maṁ.

  *  *  *  *  *  *
  Footnote: 1 i. bhagavato kāle 2 khu.apa. 33/54/79 setudāyakattherāpadāna (syā)
  3 chaṂa. ekanavutito
-------------------------------------------------
[page 573]
    [253] Pakkhanno 1- māravisaye daḷhasallasamappito
           asakkhiṁ maccurājassa ahaṁ pāsā pamuccituṁ.
    [254] Sabbe kāmā pahīnā me bhavā sabbe padālitā
           vikkhīṇo jātisaṁsāro natthi dāni punabbhavo"ti
  tisso gāthā abhāsi.
       Tattha paṇḍitaṁ vata maṁ santanti sutacintāmayāya paññāya vasena paññā-
  sampannampi nāma maṁ samānaṁ. Alamatthavicintakanti attano ca paresañca atthaṁ
  hitaṁ vicintetuṁ samatthaṁ, alaṁ vā pariyattaṁ atthassa vicintakaṁ, kilesaviddhaṁsanasamatthaṁ
  atthadassinaṁ vā, sabbametaṁ attano antimabhavikatāya thero deti. 2- Pañca kāma-
  guṇāti rūpādayo pañca kāmakoṭṭhāsā. Loketi tesaṁ pavattiṭṭhānadassanaṁ. Sammohāti
  sammohanimittaṁ ayonisomanasikārahetu. Sammohāti vā sammohanā sammohakaRā.
  Pātayiṁsūti dhīrabhāvato pātesuṁ, lokato vā uttaritukāmaṁ maṁ loke pātayiṁsūti attho.
  Pakkhannoti anupaviṭṭho. Māravisayeti kilesavisaye kilesamārassa 3- pavattiṭṭhāne, tassa
  vasaṁ gatoti adhippāyo. Devaputtamārassa vā issariyaṭṭhāne taṁ anupavisitvā ṭhito.
  Daḷhasallasamappitoti daḷhaṁ thiraṁ, daḷhena vā sallena samappito, rāgasallena
  hadayaṁ āhacca viddho. Asakkhiṁ maccurājassa, ahaṁ pāsā pamuccitunti aggamagga-
  saṇḍāsena rāgādisallaṁ anavasesato uddharantoyeva rāgabandhanasaṅkhātā 4- maccurājassa
  pāsā ahaṁ parimuccituṁ asakkhiṁ, tato attānaṁ pamocesiṁ.
       Tatoeva ca sabbe kāmā pahīnā me, bhavā sabbe padālitāti vatthārammaṇādi-
  bhedena 5- anekabhedabhinnā sabbe kilesakāmā ariyamaggena samucchedavasena mayā pahīnā.
  Kilesakāmesu hi pahīnesu vatthukāmāpi pahīnāeva honti. Tathā kāmabhavakammabhavādayo

  *  *  *  *  *  *
  Footnote: 1 chaṂa. pakkhando 2 chaṂa. vadati 3 Sī.,i. kilesamāravisaye kilesamārasseva
  4 Sī. rāgabhavabandhanasaṅkhātā, i. bhavabandhanasaṅkhātā 5 Ma. vatthābharaṇādibhedena
-------------------------------------------------
[page 574]
  Bhavā sabbe maggañāṇāsinā padālitā viddhaṁsitā. Kammabhavesu hi padālitesu
  upapattibhavā padālitāeva honti. Evaṁ kammabhavānaṁ padālitattāeva vikkhīṇo
  jātisaṁsāro, natthi dāni punabbhavoti. Tassattho heṭṭhā vuttoyeva. Idameva ca
  therassa aññābyākaraṇaṁ ahosi.
                    Uttarapālattheragāthāvaṇṇanā niṭṭhitā.
                           -------------
                    319. 13. Abhibhūtattheragāthāvaṇṇanā
       suṇātha ñātayo sabbeti āyasmato abhibhūtattherassa gāthā. Kā uppatti?
       ayampi purimabuddhesu katādhikāro tattha tattha bhave puññāni upacinanto
  vessabhussa bhagavato kāle kulagehe nibbattitvā viññutaṁ patto tādisena
  kalyāṇamittasannissayena sāsane abhippasanno ahosi. So satthari parinibbute tassa
  dhātuṁ gahetuṁ mahājane ussāhaṁ karonte sayaṁ sabbapaṭhamaṁ gandhodakena citakaṁ nibbāpesi.
  So tena puññakammena devamanussesu saṁsaranto imasmiṁ buddhuppāde veṭṭhapuranagare 1-
  rājakule nibbattitvā abhibhūtoti laddhanāmo pitu accayena rajjaṁ kāreti. Tasmiṁ
  ca samaye bhagavā janapadacārikaṁ caranto anupubbena taṁ nagaraṁ pāpuṇi. Tato
  so rājā "bhagavā kira mama nagaraṁ anuppatto"ti sutvā satthu santikaṁ gantvā
  dhammaṁ sutvā dutiyadivase mahādānaṁ pavattesi. Bhagavā bhuttāvī tassa rañño
  ajjhāsayānurūpaṁ anumodanaṁ karontoyeva vitthārato dhammaṁ desesi. So dhammaṁ sutvā
  laddhappasādo rajjaṁ pahāya pabbajitvā arahattaṁ sacchākāsi. Tena vuttaṁ
  apadāne 2- :-

  *  *  *  *  *  *
  Footnote: 1 chaṂa. veṭhapuranagare, Sī. veṭhipuranagare, i. veṭṭhipuranagare
  2 khu.apa. 33/53/78 citakanibbāpakattherāpadāna (syā)
-------------------------------------------------
[page 575]
           "ḍayhamāne 1- Sarīramhi vessabhussa mahesino
            gandhodakaṁ gahetvāna citaṁ nibbāpayiṁ ahaṁ.
            Ekatiṁse ito kappe citaṁ nibbāpayiṁ ahaṁ
            duggatiṁ nābhijānāmi gandhodakassidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā vimuttisukhena viharante tasmiṁ tassa ñātakā amaccā
  pārisajjā nāgarā jānapadāti sabbe samāgantvā "bhante kasmā tvaṁ amhe
  anāthe katvā pabbajito"ti parideviṁsu. Thero te ñātipamukhe manusse paridevante
  disvā tesaṁ attano pabbajjākāraṇavibhāvanamukhena dhammaṁ kathento:-
     [255] "suṇātha Ñātayo sabbe yāvantettha samāgatā
            dhammaṁ vo desayissāmi dukkhā jāti punappunaṁ.
     [256] Ārabhatha 3- nikkamatha yuñjatha buddhasāsane
            dhunātha maccuno senaṁ naḷāgāraṁva kuñjaro
     [257] Yo imasmiṁ dhammavinaye appamatto vihessati 4-
            pahāya jātisaṁsāraṁ dukkhassantaṁ karissatī"ti
  tisso gāthā abhāsi.
       Tattha suṇāthāti nisāmetha, idāni mayā vuccamānaṁ ohitasotadvārānusārena 5-
  upadhārethāti attho. Ñātayoti ñātī pamukhe 6- katvā tesaṁ sabbesaṁ ālapanaṁ, tenāha
  "sabbe yāvantettha samāgatā"ti, yāvanto yattakā ettha samāgame, etissaṁ
  vā mama pabbajjāya samāgatāti attho.

  *  *  *  *  *  *
  Footnote: 1 chaṂa. dayhamāne 2 chaṂa. pabbajja... 3 chaṂa. ārambhatha 4 chaṂa. vihassati
  5 chaṂa. ohitasotā sotadvārānusārena 6 Sī.,i. ñātipamukhe
-------------------------------------------------
[page 576]
       Idāni yaṁ sandhāya "suṇāthā"ti savanāṇattikavacanaṁ kataṁ, taṁ "dhammaṁ vo
  desayissāmī"ti paṭijānitvā "dukkhā jāti punappunan"tiādinā desetuṁ ārabhi.
  Tattha dukkhā jāti punappunanti jāti nāmesā gabbhokkantimūlakādibhedassa 1-
  jarādibhedassa ca anekavihitassa dukkhassa adhiṭṭhānabhāvato dukkhā. Sā punappunaṁ
  pavattamānā ativiya dukkhā.
       Tassā pana jātiyā samatikkamanatthaṁ ussāho karaṇīyoti dassento āha
  "ārabhathā"tiādi. Tattha ārabhathāti ārambhadhātusaṅkhātaṁ viriyaṁ karotha. Nikkamathāti
  kosajjapakkhato nikkhantattā nikkamadhātusaṅkhātaṁ taduttariṁ viriyaṁ karotha. Yuñjatha
  buddhasāsaneti yasmā sīlasaṁvaro indriyesu guttadvāratā bhojane mattaññutā
  atisampajaññanti imesu dhammesu patiṭṭhitānaṁ jāgariyānuyogavasena ārambhanikkamadhātuyo
  sampajjanti, tasmā tathābhūtā samathavipassanāsaṅkhāte adhisīlasikkhādisaṅkhāte vā
  bhagavato sāsane yuttappayuttā hotha. Dhunātha maccuno senaṁ, naḷāgāraṁva
  kuñjaroti evaṁ paṭipajjantā ca tedhātuissarassa maccurājassa vasaṁ satte netīti
  tassa senāsaṅkhātaṁ abalaṁ dubbalaṁ yathā nāma thāmabalūpapanno kuñjaro naḷehi
  kataṁ agāraṁ khaṇeneva viddhaṁseti, evameva kilesagaṇaṁ 2- dhunātha vidhamatha viddhaṁsethāti
  attho.
       Evaṁ pana buddhasāsane ussāhaṁ karontassa ekaṁsiko jātidukkhassa samatikkamoti
  dassento "yo imasmin"tiādinā tatiyaṁ gāthamāha. Taṁ suviññeyyameva.
                     Abhibhūtattheragāthāvaṇṇanā niṭṭhitā.
                         ----------------

  *  *  *  *  *  *
  Footnote: 1 Sī.,i. gabbhokkantikamūlakādibhedassa 2 Ma. kilesagahaṁ
-------------------------------------------------
[page 577]
                    320. 14. Gotamattheragāthāvaṇṇanā
       saṁsaranti āyasmato gotamattherassa gāthā. Kā uppatti?
       ayaṁ kira purimabuddhesu katādhikāro tattha tattha bhave puññāni karonto sikhimhi
  bhagavati parinibbute tassa citakaṁ devamanussesu pūjentesu aṭṭhahi campakapupphehi
  citakaṁ pūjesi. So tena puññakammena devamanussesu saṁsaranto imasmiṁ buddhuppāde
  sakyarājakule nibbattitvā gotamoti gottavaseneva abhilakkhitanāmo vayappatto satthu
  ñātisamāgame paṭiladdhasaddho pabbajitvā vipassanāya kammaṁ karonto chaḷabhiñño
  ahosi. Tena vuttaṁ apadāne 1- :-
           "jhāyamānassa bhagavato sikhino lokabandhuno
            aṭṭha campakapupphāni citakaṁ abhiropayiṁ.
            Ekatiṁse ito kappe yaṁ pupphamabhiropayiṁ
            duggatiṁ nābhijānāmi citapūjāyidaṁ 2- phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Chaḷabhiñño pana hutvā vimuttisukhena viharanto ekadivasaṁ ñātakehi "kasmā
  bhante amhe pahāya pabbajito"ti puṭṭho saṁsāre attano 3- anubhūtadukkhañceva idāni
  adhigataṁ nibbānasukhañca pakāsento:-
              [258] "saṁsaraṁ Hi nirayaṁ agacchissaṁ 4-
                     petalokamagamaṁ punappunaṁ
                     dukkhamamhipi tiracchānayoniyā 5-
                     nekadhā hi vusitaṁ ciraṁ mayā.

  *  *  *  *  *  *
  Footnote: 1 khu.apa. 33/52/77 citakapūjakattherāpadāna (syā) 2 pāli. buddhapūjāyidaṁ
  3 chaṂa. attanā 4 ka. agañchisaṁ 5 chaṂa......yoniyaṁ
-------------------------------------------------
[page 578]
              [259] Mānusopi ca bhavobhirādhito
                     saggakāyamagamaṁ sakiṁ sakiṁ
                     rūpadhātusu arūpadhātusu
                     nevasaññisu asaññisuṭṭhitaṁ.
              [260] Sambhavā suviditā asārakā
                     saṅkhatā pacalitā saderitā
                     taṁ viditvā mahamattasambhavaṁ
                     santimeva satimā samajjhagan"ti
  tīhi gāthāhi tesaṁ dhammaṁ desesi.
       Tattha saṁsaranti anādimati saṁsāre saṁsaranto kammakilesehi pañcasu gatīsu
  cavanuppajjanavasena 1- aparāparaṁ saṁsarantoti attho. Hīti nipātamattaṁ. Nirayaṁ
  agacchissanti sañjīvādikaṁ aṭṭhavidhaṁ mahānirayaṁ, kukkuḷādikaṁ soḷasavidhaṁ
  ussadanirayañca paṭisandhivasena upagacchiṁ. "punappunan"ti Idaṁ idhāpi ānetabbaṁ.
  Petalokanti pettivisayaṁ, khuppipāsādibhedaṁ petattabhāvanti 2- attho. Agamanti
  paṭisandhivasena upagacchiṁ upapajjiṁ. 3- Punappunanti aparāparaṁ. Dukkhamamhipīti
  aññamaññaṁ tikhiṇakasāpatodābhighātādidukkhehi dussahāyapi. Liṅgavipallāsena hetaṁ
  vuttaṁ "dukkhamamhipī"ti. Tiracchānayoniyāti migapakkhiādibhedāya tiracchānayoniyā.
  Nekadhā hīti oṭṭhagoṇagadrabhādivasena ceva kākabalākakulalādivasena 4- ca anekappakāraṁ
  anekavārañca ciraṁ dīghamaddhānaṁ mayā vusitaṁ niccaṁ utrastamānasatādivasena dukkhaṁ
  anubhūtaṁ. Tiracchānayoniyaṁ nibbattasatto mahāmūḷhatāya cirataraṁ tattheva aparāparaṁ
  parivattatīti dassanatthaṁ idha "ciran"ti vuttaṁ.
       Mānusopi ca bhavobhirādhitoti manussattabhāvopi mayā tādisena kusalakammunā

  *  *  *  *  *  *
  Footnote: 1 chaṂa. cavanupapātavasena 2 Sī.,i. pettibhāvanti 3 Sī. agacchiṁ uppajjiṁ,
  i. agacchaṁ upapajjiṁ 4 i. kākabaka....
-------------------------------------------------
[page 579]
  Samavāyena abhirādhito sādhito adhigato. Kāṇakacchapopamasuttamettha 1- udāharitabbaṁ.
  Saggakāyamagamaṁ sakiṁ sakinti saggagatisaṅkhātaṁ kāmāvacaradevakāyaṁ sakiṁ sakiṁ kadāci
  kadāci upapajjanavasena agacchiṁ. Rūpadhātusūti puthujjanabhavaggapariyosānesu rūpabhavesu.
  Arūpadhātusūti arūpabhavesu. Nevasaññisu asaññisuṭṭhitanti rūpārūpadhātūsu ca na kevalaṁ
  saññīsueva, atha kho nevasaññīnāsaññīsu asaññīsu ca uppajjiṁ ṭhitaṁ 2- mayāti
  ānetvā yojetabbaṁ. Nevasaññiggahaṇena hettha nevasaññīnāsaññībhavo gahito.
  Yadipime dve bhavā rūpārūpadhātuggahaṇeneva gayhanti, ye pana ito bāhirakā tattha
  niccasaññino bhavavimokkhasaññino ca, tesaṁ tassā saññāya micchābhāvadassanatthaṁ
  visuṁ gahitāti daṭṭhabbaṁ.
       Evaṁ dvīhi gāthāhi bhavamūlassa anupacchinnattā anādimati saṁsāre attano
  vaṭṭadukkhānubhavaṁ dassetvā idāni tadupacchedena vivaṭṭasukhānubhavaṁ dassento
  "sambhavā"tiādinā tatiyaṁ gāthamāha. Tattha sambhavāti bhavā. Kāmabhavādayoeva hi
  hetupaccayasamavāyena bhavantīti idha sambhavāti vuttā. Suviditāti vipassanāpaññāsahitāya
  maggapaññāya suṭṭhu viditā. Asārakātiādi tesaṁ viditākāradassanaṁ. Tattha asārakāti
  niccasārādisārarahitā. Saṅkhatāti samecca sambhuyya 3- paccayehi katā. Pacalitāti
  saṅkhatattāeva uppādajarādīhi pakārato calitā anavaṭṭhitā. Saderitāti sadā
  sabbakālaṁ bhaṅgena eritā, ittarā bhaṅgagāmino pabhaṅgurāti 4- attho. Taṁ viditvā
  mahamattasambhavanti taṁ yathāvuttaṁ saṅkhatasabhāvaṁ attasambhavaṁ attani sambhūtaṁ attāyattaṁ
  issarādivasena aparāyattaṁ pariññābhisamayavasena ahaṁ viditvā tappaṭipakkhabhūtaṁ santimeva
  nibbānameva maggapaññāsatiyā satimā hutvā samajjhagaṁ adhigacchiṁ ariyamaggabhāvanāya
  anuppattoti. Evaṁ thero ñātakānaṁ dhammadesanāmukhena aññaṁ byākāsi.
                     Gotamattheragāthāvaṇṇanā niṭṭhitā.

  *  *  *  *  *  *
  Footnote: 1 Ma.upari. 14/252/220 bālapaṇḍitasutta, saṁṃahā. 19/1117/396 paṭhamachiggaḷayugasutta
  2 chaṂa. upapajja ṭhitaṁ 3 Sī.,i.,Ma. sambhūya 4 chaṂa. pabhaṅgunoti
-------------------------------------------------
[page 580]
                    321. 15. Hāritattheragāthāvaṇṇanā
       yo pubbe karaṇīyānīti āyasmato hāritattherassa gāthā. Kā uppatti?
       ayampi padumuttarassa bhagavato kāle kulagehe nibbattitvā viññutaṁ patto
  satthari parinibbute tassa citakapūjāya kayiramānāya gandhena pūjaṁ akāsi. So tena
  puññakammena devamanussesu saṁsaranto imasmiṁ buddhuppāde sāvatthiyaṁ brāhmaṇakule
  nibbattitvā hāritoti laddhanāmo vayappatto jātimānaṁ nissāya aññe vasalavādena
  samudācarati. So bhikkhūnaṁ santikaṁ gantvā dhammaṁ sutvā paṭiladdhasaddho
  pabbajitopi ciraparicitattā vasalasamudācāraṁ na vissajji. Athekadivasaṁ satthu santike
  dhammaṁ sutvā sañjātasaṁvego vipassanaṁ paṭṭhapetvā attano cittappavattiṁ
  upaparikkhanto mānuddhaccaviggahitacittaṁ 1- disvā taṁ pahāya vipassanaṁ
  ussukkāpetvā arahattaṁ pāpuṇi. Tena vuttaṁ apadāne 2- :-
           "citāsu kurumānāsu 3- nānāgandhe samāhaṭe
            pasannacitto sumano gandhamuṭṭhimapūjayiṁ.
            Satasahasse ito 4- kappe citakaṁ yamapūjayiṁ
            duggatiṁ nābhijānāmi citapūjāyidaṁ phalaṁ.
            Kilesā jhāpitā mayhaṁ .pe. Kataṁ buddhassa sāsanan"ti.
       Arahā pana hutvā vimuttisukhaṁ anubhavanto:-
     [261] "yo Pubbe karaṇīyāni pacchā so kātumicchati
            sukhā so dhaṁsate ṭhānā pacchā ca manutappati.

  *  *  *  *  *  *
  Footnote: 1 chaṂa. mānuddhaccaviggahitataṁ 2 khu.apa. 33/50/75 gandhapūjakattherāpadāna (syā)
  3 pāli. citakesu kurumānesu 4 chaṂa. satasahassito
-------------------------------------------------
[page 581]
       [262] Yañhi kayirā tañhi vade yaṁ na kayirā na taṁ vade
               akarontaṁ bhāsamānaṁ parijānanti paṇḍitā.
       [263] Susukhaṁ vata nibbānaṁ sammāsambuddhadesitaṁ
               asokaṁ virajaṁ khemaṁ yattha dukkhaṁ nirajujhatī"ti
  tīhi gāthāhi bhikkhūnaṁ ovādadānamukhena aññaṁ byākāsi. Tāsaṁ attho heṭṭhā
  vuttoyeva.
                     Hāritattheragāthāvaṇṇanā niṭṭhitā.
                          --------------
                     322. 16. Vimalattheragāthāvaṇṇanā
       pāpamitteti āyasmato vimalattherassa gāthā. Kā uppatti?
       ayampi purimabuddhesu katādhikāro tattha tattha bhave vivaṭṭūpanissayaṁ puññaṁ
  upacinanto padumuttarassa bhagavato kāle kulagehe nibbattitvā viññutaṁ patto
  satthari parinibbute sādhukīḷanadivasesu vītivattesu satthu sarīraṁ gahetvā upāsakesu
  jhāpanaṭṭhānaṁ gacchantesu satthu guṇe āvajjitvā pasannamānaso sumanapupphehi
  pūjamakāsi. So tena puññakammena devamanussesu saṁsaranto imasmiṁ buddhuppāde
  bārāṇasiyaṁ brāhmaṇakule nibbattitvā vimaloti laddhanāmo vayappatto somamittattheraṁ
  nissāya sāsane pabbajitvā teneva ussāhito vipassanaṁ paṭṭhapetvā na cirasseva
  arahattaṁ pāpuṇi. Tena vuttaṁ apadāne 1-:-
            "nīharante sarīramhi vijjamānāsu 2- bherisu
               pasannacitto sumano 4- sattipupphaṁ apūjayiṁ. 3-

  *  *  *  *  *  *
  Footnote: 1 khu.apa. 33/49/74 sattipaṇṇiyattherāpadān(syā) 2 chaṂa. vajjamānāsu
  3 ka. sumanapupphehi pūjayiṁ, chaṂa. paṭṭipupphamapūjayiṁ
-------------------------------------------------
[page 582]
               Satasahasse ito 1- kappe yaṁ pupphamabhipūjayiṁ
               duggatiṁ nābhijānāmi dehapūjāyidaṁ 2- phalaṁ.
               Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā attano sahāyassa bhikkhussa ovādaṁ dento:-
       [264] "pāpamitte Vivajjetvā bhajeyyuttamapuggalaṁ 3-
               ovāde cassa tiṭṭheyya patthento acalaṁ sukhaṁ.
       [265] Parittaṁ dārumāruyha yathā sīde mahaṇṇave
               evaṁ kusītamāgamma sādhujīvīpi sīdati
               tasmā taṁ parivajjeyya kusītaṁ hīnavīriyaṁ.
       [266] Pavivittehi ariyehi pahitattehi jhāyihi 4-
               niccaṁ āraddhavīriyehi paṇḍitehi sahāvase"ti
  tisso gāthā abhāsi.
       Tattha pāpamitteti akalyāṇamitte asappurise hīnaviriye. Vivajjetvāti taṁ
  abhajanavasena dūrato vajjetvā. Bhajeyyuttamapuggalanti sappurisaṁ paṇḍitaṁ kalyāṇamittaṁ
  ovādānusāsanīgahaṇavasena seveyya. Ovāde cassa tiṭṭheyyāti assa kalyāṇa-
  mittassa ovāde anusiṭṭhiyaṁ yathānusiṭṭhaṁ paṭipajjanavasena tiṭṭheyya. Patthentoti
  ākaṅkhanto. Acalaṁ sukhanti nibbānasukhaṁ phalasukhañca. Tampi hi akuppabhāvato
  "acalan"ti vuccati. Sesaṁ vuttatthameva.
                      Vimalattheragāthāvaṇṇanā niṭṭhitā.
                        Tikanipātavaṇṇanā niṭṭhitā.
                         Paṭhamo bhāgo niṭṭhito.

  *  *  *  *  *  *
  Footnote: 1 chaṂa. satasahassito 2 Sī. pupphapūjāyidaṁ 3 pāli....puggale 4 chaṂa. jhāyibhi
-------------------------------------------------
