[page 001]
                   Papañcasūdanī nāma majjhimanikāyaṭṭhakathā
                   mūlapaṇṇāsakavaṇṇanāya paṭhmo bhāgo
                namo tassa bhagavato arahato sammāsambuddhassa
                          ganthārambhakathā
               karuṇāsītalahadayaṁ paññāpajotavihatamohatamaṁ
               sanarāmaralokagaruṁ vande sugataṁ gativimuttaṁ.
               Buddhopi buddhabhāvaṁ bhāvetvā ceva sacchikatvā ca
               yaṁ upagato vigatamalaṁ vande tamanuttaraṁ dhammaṁ.
               Sugatassa orasānaṁ puttānaṁ mārasenamathanānaṁ
               aṭṭhannaṁpi ca samūhaṁ sirasā vande ariyasaṁghaṁ.
      Iti me pasannamatino ratanattayavandanāmayaṁ puññaṁ, yaṁ suvihatantarāyo
  hutvā tassānubhāvena majjhimappamāṇasuttaṅkitassa idha majjhimāgamavarassa
  buddhānubuddhasaṁvaṇṇitassa parāvādamathanassa atthappakāsanatthaṁ aṭṭhakathā ādito vasīsatehi
  pañcahi yā saṅgītā anusaṅgītā ca pacchāpi sīhaḷadīpampana 1- ābhatātha vasinā
  mahāmahindena ṭhapitā sīhaḷabhāsāya dīpavāsīnamatthāya apanetvāna tatohaṁ
  sīhaḷabhāsaṁ manoramaṁ bhāsaṁ tantinayānucchavikaṁ āropento vigatadosaṁ samayaṁ
  avilomento therānaṁ theravaṁsappadīpānaṁ sunipuṇavinicchayānaṁ mahāvihāravāsīnaṁ hitvā
  punappunāgatamatthaṁ atthaṁ pakāsayissāmi sujanassa ca tuṭṭhatthaṁ ciraṭṭhitatthañca
  dhammassa. Sīlakathā dhutadhammā kammaṭṭhāni ceva sabbāni cariyāvidhānasahito
  jhānasamāpattivitthāro sabbā ca abhiññāyo paññāsakalanicchayo ceva
  khandhadhātāyatanindriyāni ariyāni ceva cattāri saccāni paccayākāradesanā
  suparisuddhanipuṇanayā adhimuttatantimattā 2- vipassanābhāvanā ceva iti pana
  sabbaṁ yasmā visuddhimagge

  *  *  *  *  *  *
  Footnote: 1 ka. sīhala..... 2 katthaci potthake avimuttatantimaggātipi dissati.
  upari pāṭho pana paṭisambhidādīsu āgatanayaṁ avisajjetvāva
  vicāritattā adhimuttanti mattāti ṭīkāsameto.
-------------------------------------------------
[page 002]
  Mayā suparisuddhaṁ vuttaṁ, tasmā hi bhiyyo netaṁ vicārayissāmi "majjhe
  visuddhimaggo esa catunnaṁpi āgamānañhi ṭhatvā pakāsayissati tattha yathābhāsitaṁ atthaṁ
  iccevaṁ kato tasmā tampi gahetvāna saddhimetāya aṭṭhakathāya vijānatha majjhimasaṅgītiyā
  atthan"ti.
                         Nidānakathā
      tattha majjhimasaṅgīti nāma paṇṇāsato mūlapaṇṇāsā majjhimapaṇṇāsā
  uparipaṇṇāsāti paṇṇāsattayasaṅgahā. Vaggo ekekapaṇṇāsāya pañca pañca
  vagge vagge katvā paṇṇarasavaggasamāyogā. Suttato diyaḍḍhasuttasataṁ dve
  ca suttantā. Padato tevīsuttarapañcasatādhikāni asītipadasahassāni. Tenāhu
  porāṇā:-
          "asīti padasahassāni bhiyyo pañcasatāni ca
           puna tevīsati vuttā padamevaṁ vavatthitan"ti.
      Akkharato pana satta akkharasatasahassāni cattāḷīsañca sahassāni
  tepaññāsañca akkharāni. Bhāṇavārato asīti bhāṇavārā tevīsapadādhiko ca
  upaḍḍhabhāṇavāro, anusandhito pucchānusandhiajjhāsayānusandhiyathānusandhivasena saṅkhepato
  tividhā 1- anusandhi. Vitthārato panettha tīṇi anusandhisahassāni nava ca satāni
  honti. Tenāhu porāṇā:-
          "tīṇi sandhisahassāni tathā nava satāni ca
           anusandhinayā ete majjhimassa pakāsitā"ti
      tassa paṇṇāsāsu mūlapaṇṇāsā ādi, vaggesu mūlapariyāyavaggo, suttesu
  mūlapariyāyasuttaṁ. Tassāpi "evamme sutan"tiādikaṁ āyasmatā ānandena
  paṭhamamahāsaṅgītikāle vuttaṁ nidānamādi. Sā panesā paṭhamamahāsaṅgīti sumaṅgalavilāsiniyā
  dīghanikāyaṭṭhakathāya ādimhi vitthāritā. Tasmā sā tattha vitthāritanayeneva
  veditabbā.

  *  *  *  *  *  *
  Footnote: 1 chaṂa. tividho
-------------------------------------------------
[page 003]
                         1. Mūlapariyāyavagga
                        1. Mūlapariyāyasuttavaṇṇanā
      [1] Yaṁ panetaṁ "evamme suttan"tiādikaṁ nidānaṁ. Tattha evanti
  nipātapadaṁ. Meti ādīni nāmapadāni. Ukkaṭṭhāyaṁ viharatīti ettha vīti upasaggapadaṁ.
  Haratīti ākhyātapadanti iminā tāva nayena padavibhāgo veditabbo.
      Atthato pana evaṁsaddo tāva upamūpadesasampahaṁsanagarahaṇavacana-
  sampaṭiggahākāranidassanāvadhāraṇādianekatthappabhedo. Tathāhesa "evaṁ jātena maccena
  kattabbaṁ kusalaṁ bahun"ti evamādīsu 1- upamāyaṁ āgato. "evante Abhikkamitabbaṁ,
  evaṁ paṭikkamitabban"tiādīsu 2- upadese. "evametaṁ Bhagavā evametaṁ sugatā"ti
  ādīsu 3- sampahaṁsane. "evamevaṁ Panāyaṁ vasalī yasmiṁ vā tasmiṁ vā tassa
  muṇḍakassa samaṇassa vaṇṇaṁ bhāsati"tiādīsu 4- garahaṇe. "evaṁ Bhanteti kho te
  bhikkhū bhagavato paccassosun"tiādīsu 5- vacanasampaṭiggahe. "evaṁ Byākho ahaṁ
  bhante bhagavatā dhammaṁ desitaṁ ājānāmī"tiādīsu 6- ākāre. "ehi Tvaṁ māṇava,
  yena samaṇo ānando, tenupasaṅkama, upasaṅkamitvā mama vacanena samaṇaṁ ānandaṁ
  appābādhaṁ appātaṅkaṁ lahuṭṭhānaṁ balaṁ phāsuvihāraṁ puccha `subho māṇavo
  todeyyaputto bhavantaṁ ānandaṁ appābādhaṁ .pe. Phāsuvihāraṁ pucchatī"ti, evañca
  vadehi `sādhu kira bhavaṁ ānando, yena subhassa māṇavassa todeyyaputtassa nivesanaṁ,
  tenupasaṅkamatu anukampaṁ upādāyā"tiādīsu 7- nidassane. "taṁ Kiṁ maññatha kālāmā,
  ime dhammā kusalā vā akusalā vāti? akusalā bhante, sāvajjā vā anavajjā
  vāti? sāvajjā bhante, viññugarahitā vā viññuppasatthā vāti? viññugarahitā
  bhante, samattā samādinnā ahitāya dukkhāya saṁvattanti no vā, kathaṁ vā
  ettha hotīti? samattā bhante samādinnā ahitāya dukkhāya saṁvattanti evaṁ
  no ettha hotītiādīsu 8- avadhāraṇe. Svāyamidha ākāranidassanāvadhāraṇesu
  daṭṭhabbo.

  *  *  *  *  *  *
  Footnote: 1 khu. dhamMa. 25/53/26 visākhāvatthu 2 aṅ. catukka. 21/122/140 ūmibhayasutta
  3 aṅ. tika. 20/66/188/ kesaputtisutta 4 saṁ. sagā. 15/187/192 dhanañjānīsutta
  5 Ma. mū. 12/1/1 mūlapariyāyasutta 6 Ma. mū. 12/398/356 mahātaṇhāsaṅkhayasutta
  7 dī. Sī. 9/445/197/ subhasutta 8 aṅ. tika. 20/66/185 kesaputtisutta
-------------------------------------------------
[page 004]
      Tattha ākāratthena evaṁsaddena etamatthaṁ dīpeti nānānayanipuṇa-
  manekajjhāsayasamuṭṭhānaṁ atthabyañjanasampannaṁ vividhapāṭihāriyaṁ dhammatthadesanā-
  paṭivedhagambhīraṁ sabbasattānaṁ sakasakabhāsānurūpato sotapathamāgacchantaṁ tassa bhagavato vacanaṁ
  sabbappakārena ko samattho viññātuṁ, sabbathāmena pana sotukāmataṁ janetvāpi
  evamme sutaṁ, mayāpi ekenākārena sutanti.
      Nidassanatthena "nāhaṁ sayambhū, na mayā idaṁ sacchikatan"ti attānaṁ
  parimocento evamme sutaṁ. Mayāpi evaṁ sutanti idāni vattabbaṁ sakalasuttaṁ
  nidasseti.
      Avadhāraṇatthena "etadaggaṁ bhikkhave mama sāvakānaṁ bhikkhūnaṁ bahussutānaṁ
  yadidaṁ ānando gatimantānaṁ satimantānaṁ dhitimantānaṁ upaṭṭhākānaṁ yadidaṁ
  ānando"ti 1- evaṁ bhagavatā "āyasmā ānando atthakusalo dhammakusalo
  byañjanakusalo niruttikusalo pubbāparakusalo"ti 2- evaṁ dhammasenāpatinā ca
  pasatthabhāvānurūpaṁ attano dhāraṇabalaṁ dassento sattānaṁ sotukamyataṁ janeti
  "evamme sutaṁ, tañca kho atthato vā byañjanato vā anūnamanadhikaṁ, evameva
  na aññathā daṭṭhabban"ti.
      Mesaddo tīsu atthesu dissati tathāhissa "gāthābhigītamme
  abhojaneyyan"tiādīsu 3- mayāti attho. "sādhu Me bhante bhagavā saṅkhittena dhammaṁ
  desetū"tiādīsu 4- mayhanti attho. "dhammadāyādā Me bhikkhave bhavathā"tiādīsu 5-
  mamāti attho. Idha pana "mayā sutan"ti ca "mama sutan"ti ca atthadvaye
  yujjati.
      Sutanti ayaṁ sutasaddo saupasaggo anupasaggo ca gamanavissuta-
  kilinnupacitānuyogasotaviññeyyasotadvārānusāraviññātādianekatthappabhedo.
  Tathāhissa "senāya pasuto"tiādīsu gacchantoti attho. "sutadhammassa
  Passato"tiādīsu 6- vissutadhammassāti

  *  *  *  *  *  *
  Footnote: 1 aṅ. ekaka. 20/219-23/25 2 aṅ. pañacaka. 22/169/225 khippanisantisutta
  (sayā) 3 khu. su 25/81/351 kasibhāradvājasutta 4 saṁ. saḷā. 18/112/75 channavagga
  (sayā) 5 Ma. mū. 12/29/17 dhammadāyādasutta 6 khu.u. 25/11/105 muccalindasutta
-------------------------------------------------
[page 005]
  Attho. "avassutā Avassutassā"tiādīsu 1- kilinnā kilinnassāti attho.
  "tumhehi Puññaṁ pasutaṁ anappakan"tiādīsu 2- upacitanti attho. "ye Jhānapasutā
  dhīrā"tiādīsu 3- jhānānuyuttāti attho. "diṭṭhaṁ Sutaṁ mutan"ti ādīsu 4-
  sotaviññeyyanti attho. "sutadharo Sutasanniccayo"tiādīsu 5-
  sotadvārānusāraviññātadharoti attho. Idha panassa sotadvārānusārena "upadhāritan"ti
  vā "upadhāraṇan"ti vā attho. Mesaddassa hi mayāti atthe sati "evaṁ mayā sutaṁ
  sotadvārānusārena upadhāritan"ti yujjati. Mamāti atthe sati "evaṁ mama sutaṁ
  sotadvārānusārena upadhāraṇanti "yujjati.
      Evametesu tīsu padesu evanti sotaviññāṇādiviññāṇakiccanidassanaṁ. Meti
  vuttaviññāṇasamaṅgipuggalanidassanaṁ. Sutanti assavanabhāvapaṭikkhepato
  anūnānadhikāviparītagahaṇanidassanaṁ. Tathā evanti tassā sotadvārānusārena pavattāya
  viññāṇavīthiyā nānappakārena ārammaṇe pavattibhāvappakāsanaṁ. Meti attappakāsanaṁ.
  Sutanti dhammappakāsanaṁ. Ayaṁ hettha saṅkhepo "nānappakārena ārammaṇe pavattāya
  viññāṇavīthiyā mayā na aññaṁ kataṁ, idaṁ pana kataṁ, ayaṁ dhammo suto"ti.
      Tathā evanti niddisitabbappakāsanaṁ. Meti puggalappakāsanaṁ. Sutanti
  puggalakiccappakāsanaṁ. Idaṁ vuttaṁ hoti:- yaṁ suttaṁ niddisissāmi, taṁ mayā evaṁ
  sutanti.
      Tathā evanti yassa cittasantānassa nānappakārappavattiyā
  nānatthabyañjanagahanaṁ hoti, tassa nānākāraniddeso. Evanti hi ayaṁ
  ākārappaññatti. Meti kattuniddeso. Sutanti visayaniddeso. Ettāvatā
  nānappakārappavattena cittasantānena taṁsamaṅgino kattuvisayagahaṇasanniṭṭhānaṁ kataṁ hoti.

  *  *  *  *  *  *
  Footnote: 1 vinaYu. bhikkhunīvi. 3/657/4 pārājikakaṇḍa 2 khu. khu. 25/12/11 tirokuḍḍasutta
  3 khu. dhamMa. 25/181/49 yamakappāṭihāriyavatthu 4 Ma. mū. 12/241/203
  alagaddūpamasutta 5 Ma. mū. 12/333,339/298,301 mahāgosiṅgasutta
-------------------------------------------------
[page 006]
      Athavā evanti puggalakiccaniddeso. Sutanti viññāṇakiccaniddeso.
  Meti ubhayakiccayuttapuggalaniddeso, ayaṁ panettha saṅkhepo:- mayā
  savanakiccaviññāṇasamaṅginā puggalena viññāṇavasena laddhasavanakiccavohārena sutanti.
      Tattha evanti ca meti ca sacchikaṭṭhaparamatthavasena avijjamānapaññatti.
  Kiñcettha taṁ paramatthato atthi, yaṁ evanti vā meti vā niddesaṁ labhetha.
  Sutanti vijjamānapaññatti. Yañhetaṁ ettha sotena upaladdhaṁ, taṁ paramatthato
  vijjamānanti.
      Tathā evanti ca meti ca taṁ taṁ upādāya vattabbato upādāpaññatti.
  Sutanti diṭṭhādīni upanidhāya vattabbato upanidhāpaññatti. Ettha ca evanti
  vacanena asammohaṁ dīpeti. Na hi sammuḷho nānappakārapaṭivedhasamattho hoti.
  Sutanti vacanena sutassa asammosaṁ dīpeti. Yassa hi sutaṁ pammuṭṭhaṁ 1- hoti, na
  so kālantarena mayā sutanti paṭijānāti. Iccassa asammohena paññāsiddhi,
  asammosena pana satisiddhi. Tattha paññāpubbaṅgamāya satiyā
  byañjanāvadhāraṇasamatthatā, satipubbaṅgamāya paññāya atthapaṭivedhasamatthatā.
  Tadubhayasamatthatāyogena atthabyañjanasampannassa dhammakosassa anupālanasamatthato
  dhammabhaṇḍāgārikattasiddhi.
      Aparo nayo:- evanti vacanena yoniso manasikāraṁ dīpeti, ayoniso
  manasikaroto 2- nānappakārapaṭivedhābhāvato. Sutanti vacanena avikkhepaṁ dīpeti
  vikkhittacittassa savanābhāvato. Tathāhi vikkhittacitto puggalo sabbasampattiyā
  vuccamānopi "na mayā sutaṁ, puna bhaṇathā"ti bhaṇati. Yoniso manasikārena cettha
  attasammāpaṇidhiṁ pubbe ce katapuññataṁ sādheti, sammāappaṇihitattassa pubbe
  akatapuññassa vā tadabhāvato. Avikkhepena pana saddhammassavanaṁ sappurisūpanissayañca
  sādheti. Na hi vikkhittacitto sotuṁ sakkoti, na ca sappurise anupassayamānassa
  savanaṁ atthīti.

  *  *  *  *  *  *
  Footnote: 1 chaṂa. sammuṭṭhaṁ. 2 chaṂa. manasikaroto hi.
-------------------------------------------------
[page 007]
      Aparo nayo:- yasmā evanti yassa cittasantānassa nānappakārappavattiyā
  nānatthabyañjanagahaṇaṁ hoti, tassa nānākāraniddesoti vuttaṁ. So ca evaṁ bhaddako
  ākāro na sammāappaṇihitattano pubbe akatapuññassa vā hoti, tasmā evanti
  iminā bhaddakenākārena pacchimacakkadvayasampattimattano dīpeti. Sutanti savanayogena
  purimacakkadvayasampattimattano dīpeti. Na hi appaṭirūpadese vasato
  sappurisūpanissayavirahitassa vā savanaṁ atthi. Iccassa pacchimacakkadvayasiddhiyā
  āsayasuddhi siddhā hoti. Purimacakkadvayasiddhiyā payogasuddhi. Tāya ca āsayasuddhiyā
  adhigamabyattisiddhi, payogasuddhiyā āgamabyattisiddhi. Iti payogāsayasuddhassa
  āgamādhigamasampannassa vacanaṁ aruṇuggaṁ 1- viya suriyassa udayato yoniso manasikāro viya
  ca kusalakammassa arahati bhagavato vacanassa pubbaṅgamaṁ bhavitunti ṭhāne nidānaṁ
  ṭhapento evamme sutantiādimāha.
      Aparo nayo:- evanti iminā nānappakārapaṭivedhadīpakena vacanena
  attano atthapaṭibhāṇapaṭisambhidāsampattisabhāvaṁ dīpeti, sutanti iminā
  sotabbappabhedapaṭivedhadīpakena vacanena dhammaniruttipaṭisambhidāsampattisabhāvaṁ evanti ca
  idaṁ yoniso manasikāradīpakaṁ vacanaṁ bhāsamāno "ete mayā dhammā manasānupekkhitā
  diṭṭhiyā supaṭividdhā"ti dīpeti. Sutanti idaṁ savanānuyogadīpakaṁ vacanaṁ bhāsamāno
  "bahū mayā dhammā sutā dhatā 2- vacasā paricitā"ti dīpeti. Tadubhayenapi
  atthabyañajanapāripūriṁ dīpento savane ādaraṁ janeti. Atthabyañjanaparipuṇṇaṁ hi
  dhammaṁ ādarena asuṇanto mahatā hitā paribāhiro hotīti ādaraṁ janetvā
  sakkaccaṁ dhammo sotabbo.
      "evamme Sutan"ti iminā pana sakalena vacanena āyasmā ānando
  tathāgatappaveditaṁ dhammaṁ attato 3- adahanto asappurisabhūmiṁ atikkamati, sāvakattaṁ
  paṭijānanto sappurisabhūmiṁ okkamati. Tathā assaddhammā cittaṁ vuṭṭhāpeti,
  saddhamme cittaṁ patiṭṭhāpeti. "kevalaṁ Sutameva cetaṁ mayā tasseva 4- bhagavato

  *  *  *  *  *  *
  Footnote: 1 Sī. aruṇaggaṁ 2 chaṂa., Sī. dhātā. 3 chaṂa. attano 4 chaṂa. tasseva pana.
-------------------------------------------------
[page 008]
  Vacanan"ti dīpento attānaṁ parimoceti, satthāraṁ apadisati, jinavacanaṁ appeti,
  dhammanettiṁ patiṭṭhāpeti.
      Apica "evamme sutan"ti attanā uppāditabhāvaṁ appaṭijānanto
  purimasavanaṁ 1- vivaranto "sammukhā paṭiggahitamidaṁ mayā tassa bhagavato
  catuvesārajjavisāradassa dasabaladharassa āsabhaṭṭhānaṭṭhāyino sīhanādanādino
  sabbasattuttamassa dhammissarassa dhammarājassa dhammādhipatino dhammappadīpassa dhammasaraṇassa
  saddhammavaracakkavattino sammāsambuddhassa 2- na ettha atthe vā dhamme vā pade
  vā byañjane vā kaṅkhā vā vimati vā kattabbā"ti sabbesaṁ devamanussānaṁ
  imasmiṁ dhamme assaddhiyaṁ vināseti, saddhāsampadaṁ uppādetīti. Tenetaṁ vuccati:-
          "vināsayati assaddhaṁ saddhaṁ vaḍḍheti sāsane
           evamme sutamiccevaṁ vadaṁ gotamasāvako"ti.
      Ekanti gaṇanaparicchedaniddeso. Samayanti paricchinnaniddeso. Ekaṁ samayanti
  aniyamitaparidīpanaṁ. Tattha samayasaddo:-
           samavāye khaṇe kāle samūhe hetudiṭṭhisu
           paṭilābhe pahāne ca paṭivedhe ca dissati.
      Tathāhissa "appeva nāma svepi upasaṅkameyyāma kālaṁ ca samayaṁ ca
  upādāyā"ti evamādīsu 3- samavāyo attho. "eko Ca 4- kho bhikkhave khaṇo ca
  samayo ca brahmacariyavāsāyā"tiādīsu 5- khaṇo. "uṇhasamayo Pariḷāhasamayo"tiādisu 6-
  kālo. "mahāsamayo Pavanasmin"tiādīsu 7- samūho. "samayopi Kho te
  bhaddāli appaṭividdho ahosi, bhagavā kho sāvatthiyaṁ viharati, bhagavāpi maṁ jānissati
  `bhaddāli nāma bhikkhu satthusāsane sikkhāya aparipūrakārī'ti, ayaṁpi kho te bhaddāli

  *  *  *  *  *  *
  Footnote: 1 chaṂa. purimavacanaṁ. 2 chaṂa. sammāsambuddhassa vacanaṁ, 3 dī. Sī. 9/447/198
  subhasutta 4 chaṂa. eko va 5 aṅ. aṭṭhaka. 23/119/230 (syā)
  6 vinaYu. mahāvi. 2/358-9/282-3 pācittiyakaṇḍa
  7 dī. mahā. 10/332/216 mahāsamayasutta
-------------------------------------------------
[page 009]
  Samayo appaṭividdho ahosī"tiādīsu 1- hetu. "tena Kho pana samaye uggāhamāno
  paribbājako samaṇamuṇḍikāputto samayappavādake tiṇḍukācire 2- ekasālake
  mallikāya ārāme paṭivasatī"ādīsu 3- diṭṭhi.
          "diṭṭhe Dhamme ca yo attho yo cattho samparāyiko
           atthābhisamayā dhīro paṇḍitoti pavuccatī"tiādīsu 3-
  paṭilābho. "sammā Mānābhisamayā antamakāsi dukkhassā"tiādīsu 4- pahānaṁ.
  "dukkhassa Pīḷanaṭṭho saṅkhataṭṭho santāpaṭṭho vipariṇāmaṭṭho abhisamayaṭṭho"tiādisu 5-
  paṭivedho. Idha panassa kālo attho. Tena saṁvaccharautumāsaḍḍhamāsarattidiva-
  pubbaṇhamajjhantikasāyaṇhapaṭhamamajjhimapacchimayāmamuhuttādīsu kālappabhedabhūtesu
  samayesu ekaṁ samayanti dīpeti.
      Tattha kiñcāpi etesu saṁvaccharādīsu samayesu yaṁ yaṁ suttaṁ yamhi yamhi
  saṁvacchare utumhi māse pakkhe rattibhāge divasabhāge vā vuttaṁ. Sabbantaṁ therassa
  suviditaṁ suvavatthāpitaṁ paññāya. Yasmā pana "evamme sutaṁ asukasaṁvacchare asukautumha
  asukamāse asukapakkhe asukarattibhāge asukadivasabhāge vā"ti evaṁ vutte na
  sakkā sukhena dhāretuṁ vā uddisituṁ vā uddisāpetuṁ vā, bahuñca vattabbaṁ
  hoti, tasmā ekeneva padena tamatthaṁ samodhānetvā ekaṁ samayan"ti āha.
      Ye vā ime gabbhokkantikasamayo jātisamayo saṁvegasamayo abhinikkhamanasamayo
  dukkarakārikasamayo māravijayasamayo abhisambodhisamayo diṭṭhadhammasukhavihārasamayo
  desanāsamayo parinibbānasamayoti evamādayo bhagavato devamanussesu ativiya
  supakāsā 6- anekakālappabhedā eva samayā, tesu samayesu desanāsamayasaṅkhātaṁ
  ekaṁ samayanti dīpeti. Yo cāyaṁ ñāṇakaruṇākiccasamayesu karuṇākiccasamayo,
  attahitaparahitapaṭipattisamayesu parahitapaṭipattisamayo, sannipatitānaṁ karaṇīyadvayasamayesu
  dhammīkathāsamayo, desanāpaṭipattisamayesu desanāsamayo, tesupi samayesu aññataraṁ
  sandhāya "ekaṁ samayan"ti āha.

  *  *  *  *  *  *
  Footnote: 1 MaṂa. 13/135/111 bhaddālisutta 2 chaṂa. tindukācīre, MaṂa. 13/260/234
  samaṇamuṇḍikasutta 3 saṁ. sagā. 15/129/160 kosalasaṁyutta
  4 Ma. mū. 12/28/16 sabbāsavasutta 5 khu. paṭi. 31/549/454 (syā) 6 Sī. pakāsā.
-------------------------------------------------
[page 010]
      Kasmā panettha yathā abhidhamme "yasmiṁ samaye kāmāvacaran"ti ca ito
  aññesu suttapadesu "yasmiṁ samaye bhikkhave bhikkhu vivicceva kāmehī"ti ca
  bhummavacanena niddeso kato, vinaye ca "tena samayena buddho bhagavā"ti
  karaṇavacanena, tathā akatvā "ekaṁ samayan"ti upayogavacananiddeso katoti. Tattha
  tathā idha ca aññathā atthasambhavato. Tattha hi abhidhamme ito aññesu
  suttapadesu ca adhikaraṇattho bhāvena bhāvalakkhaṇattho ca sambhavati. Adhikaraṇaṁ hi
  kālattho samūhattho ca samayo, tattha tattha vuttānaṁ phassādidhammānaṁ
  khaṇasamavāyahetusaṅkhātassa ca samayassa bhāvena tesaṁ bhāvo lakkhiyati, 1- tasmā
  tadatthajotanatthaṁ tattha bhummavacananiddeso kato.
      Vinaye ca hetuattho karaṇattho ca sambhavati. Yo hi so
  sikkhāpadapaññattisamayo sāriputtādīhipi duviññeyyo, 2- tena samayena hetubhūtena
  karaṇabhūtena ca sikkhāpadāni paññāpayanto sikkhāpadapaññattihetuṁ ca apekkhamāno bhagavā
  tattha tattha vihāsi, tasmā tadatthajotanatthaṁ tattha karaṇavacananiddeso kato.
      Idha pana aññasmiṁ ca evaṁjātike accantasaṁyogattho sambhavati. Yaṁ hi
  samayaṁ bhagavā imaṁ aññaṁ vā suttantaṁ desesi, accantameva taṁ samayaṁ
  karuṇāvihārena vihāsi, tasmā tadatthajotanatthaṁ idha upayogavacananiddeso katoti.
      Tenetaṁ vuccati:-
          "taṁ taṁ atthamapekkhitvā bhummena karaṇena ca
           aññatra samayo vutto upayogena so idhā"ti.
      Porāṇā pana vaṇṇayanti "tasmiṁ samaye"ti vā "tena samayenā"ti
  vā "taṁ samayan"ti 3- vā abhilāpamattabhedo esa, sabbattha bhummamevatthoti. Tasmā
  "ekaṁ samayan"ti vuttepi "ekasmiṁ samaye"ti attho veditabbo.
      Bhagavāti garuvacanaṁ. 4- Garuṁ hi loke "bhagavā"ti vadanti. Ayaṁ ca
  sabbaguṇavisiṭṭhatāya sabbasattānaṁ garu, tasmā "bhagavā"ti veditabbo. Porāṇehipi
  vuttaṁ:-

  *  *  *  *  *  *
  Footnote: 1 chaṂa. lakkhīyati, evamuparipi 2 chaṂa. dubbiññeyyo
  3 chaṂa. ekaṁ samayanti 4 chaṂa. garu
-------------------------------------------------
[page 011]
          "bhagavāti Vacanaṁ seṭṭhaṁ bhagavāti vacanamuttamaṁ
           garugāravayutto so bhagavā tena vuccatī"ti
      apica
          "bhāgyavā bhaggavā yutto bhaggehi ca vibhattavā
           bhattavā vantagamano bhavesu bhagavā tato"ti.
      Imissā gāthāya vasenassa padassa vitthārato attho veditabbo. So
  hi 1- visuddhimagge buddhānussatiniddese vuttoyeva.
      Ettāvatā cettha evamme sutanti vacanena yathāsutaṁ dhammaṁ desento 2-
  bhagavato dhammasarīraṁ paccakkhaṁ karoti. Tena "nayidaṁ atikkantasatthukaṁ pāvacanaṁ, ayaṁ
  vo satthā"ti satthu adassanena ukkaṇṭhitaṁ janaṁ samassāseti.
      Ekaṁ samayaṁ bhagavāti vacanena tasmiṁ samaye bhagavato avijjamānabhāvaṁ
  dassento rūpakāyaparinibbānaṁ sāreti. Tena "evaṁvidhassa nāma ariyadhammassa
  desako dasabaladharo vajirasaṅghāṭasamānakāyo sopi bhagavā parinibbuto, kenaññena
  jīvite āsā janetabbā"ti jīvitamadamattaṁ janaṁ saṁvejeti, saddhamme cassa
  ussāhaṁ janeti.
      Evanti ca bhaṇanto desanāsampattiṁ niddisati. Me sutanti sāvakasampattiṁ.
  Ekaṁ samayanti kālasampattiṁ. Bhagavāti desakasampattiṁ.
      Ukkaṭṭhāyaṁ viharatīti ettha ukkāti padīpikā, tañca nagaraṁ "maṅgaladivaso
  sukhaṇo sunakkhattaṁ mā atikkamī"ti rattiṁ hi 3- ūkāsu ukkhipitāsu 4- māpitattā
  ukkaṭṭhāti vuccati. Daṇḍadīpikāsu jāletvā dhāriyamānāsu māpitattāti vuttaṁ
  hoti, tassaṁ ukkaṭṭhāyaṁ. Samīpatthe bhummavacanaṁ. Viharatīti avisesena iriyāpathadibba-
  barahmāriyavihāresu aññataravihārasamaṅgiparidīpanametaṁ. Idha pana ṭhānagamanāsanasayanappabhedesu
  iriyāpathesu aññatarairiyāpathasamāyogaparidīpanaṁ, tena ṭhitopi gacchantopi
  nisinnopi samānopi bhagavā viharaticceva veditabbo. So hi 5- ekaṁ iriyāpathabādhanaṁ
  aññena iriyāpathena vicchinditvā aparipatantamattabhāvaṁ harati pavatteti, tasmā
  viharatīti vuccati.

  *  *  *  *  *  *
  Footnote: 1 chaṂa. so ca. 2 chaṂa. dassento. 3 chaṂa. rattimhipi
  4 ṭhitāsūti sundarataraṁ. tathāhi ṭikāyaṁ ūkāsu ṭhitāti ukkaṭṭhā ūkāsu
  vijjotarantīsu ṭhitā patiṭṭhitāti vuttaṁ. teneva ukkhipitāsūti
  pamādalikhitaṁ maññe. 5 chaṂa. so hi bhagavā.
-------------------------------------------------
[page 012]
      Subhagavaneti ettha subhagattā subhagaṁ, sundarasirikattā sundarakāmattā
  cāti vuttaṁ hoti. Tassa hi vanassa sirisampattiyā manussā annapānādīni
  ādāya divasaṁ 1- tattheva chaṇasamajjaussave karontā bhogasukhaṁ anubhonti, sundarasundare
  cettha kāme patthenti "puttaṁ labhāma dhītaraṁ labhāmā"ti, tesaṁ taṁ tatheva
  hoti, evaṁ taṁ sundarasirikattā sundarakāmattā ca subhagaṁ. Apica bahujanakantatāyapi
  subhagaṁ. Vanayatīti 2- vanaṁ, attasampadāya sattānaṁ bhattiṁ karoti, attani sinehaṁ
  uppādetīti attho. Vanute iti vā vanaṁ, nānāvidhakusumagandhasammodamatta-
  kokilādivihaṅgavirutehi mandamārutacalitarukkhasākhāviṭapapallavapalāsehi ca "ettha maṁ
  paribhuñjathā"ti sabbapāṇino yācati viyāti attho. Subhagañca taṁ vanañcāti
  subhagavanaṁ. Tasmiṁ subhagavane. Vanañca nāma ropimaṁ sayañjātanti duvidhaṁ, tattha
  veḷuvanajetavanādīni ropimāni. Andhavanamahāvanāñjanavanādīni sayañjātāni.
  Idaṁpi sayañjātanti veditabbaṁ.
      Sālarājamūleti ettha sālarukkhopi sāloti vuccati. Yathāha "seyyathāpi
  bhikkhave gāmassa vā nigamassa vā avidūre mahantaṁ sālavanaṁ, tañcassa
  eraṇḍehi 3- sañchannan"ti 4- "antarena yamakasālānan"ti 5- ca. Vanappati
  jeṭṭhakarukkhopi. Yathāha:-
          "taveva deva vijite tavevuyyānabhūmiyā
           ujuvaṁsā mahāsālā nīlobhāsā manoramā"ti. 6-
      Yokoci rukkhopi. Yathāha:- "atha kho taṁ bhikkhave māluvāvījaṁ aññatarasmiṁ
  sālamūle nipateyyā"ti. 7- Idha pana vanappati jeṭṭhakarukkho adhippeto. Rājasaddo
  panassa tameva jeṭṭhakabhāvaṁ sādheti. Yathā aññatthāpi "supatiṭṭhitassa kho pana
  brāhmaṇa dhammikā nigrodharājassā"ti. 8- Tattha dvedhā samāso, sālānaṁ rājātipi
  sālarājā, sālo ca so jeṭṭhakaṭṭhena rājā ca itipi sālarājā. Mūlanti

  *  *  *  *  *  *
  Footnote: 1 Sī. ratatindivaṁ 2 Ma. vanatīti 3 chaṂa. eḷaṇḍehi
  4 Ma. mū. 12/225/189 kakacūpamasutta 5 dī. mahā. 10/195/118 mahāparinibbānasutta
  6 khu. jā. saṭṭhi. 28/68/31 soṇakajātaka (syā) 7 Ma. mū. 12/469/418
  cūḷadhammasamādānasutta 8 aṅ. chakka 22/335/412 dhammikasutta (syā)
-------------------------------------------------
[page 013]
  Samīpaṁ. Ayaṁ hi mūlasaddo "mūlāni uddhareyya antamaso usīranāḷimattānipī"ti
  ādīsu 1- mūlamūle dissati. "lobho Akusalamūlan"ti ādīsu 2- asādhāraṇahetumhi.
  "yā Ca 3- majjhanhike kāle chāyā pharati, nivāte paṇṇāni patanti, ettāvatā
  rukkhamūlantiādīsu samīpe. Idha pana samīpe adhippeto, tasmiṁ sālarājassa samīpeti
  evamettha attho daṭṭhabbo.
      Tattha siyā:- yadi tāva bhagavā ukkaṭṭhāyaṁ viharati, "subhagavane
  sālarājamūle"ti na vattabbaṁ, yadi tattha viharati, "ukkaṭṭhāyan"ti na vattabbaṁ,
  na hi sakkā ubhayattha ekaṁ samayaṁ viharitunti. Na kho panetaṁ evaṁ daṭṭhabbaṁ.
      Nanu avocumhā "samīpatthe bhummavacanan"ti. Tasmā yathā gaṅgāyamunādīnaṁ
  samīpe goyūthāni carantāni "gaṅgāya caranti, yamunāya carantī"ti vuccanti,
  evamidhāpi yadidaṁ ukkaṭṭhāya samīpe subhagavanaṁ 4- sālarājassa mūlaṁ, tattha viharanto
  vuccati "ukkaṭṭhāyaṁ viharati subhagavane sālarājamūle"ti. Gocaragāmanidassanatthañhissa
  ukkaṭṭhāvacanaṁ, pabbajitānurūpanivāsanaṭṭhānanidassanatthaṁ subhagavanavacanaṁ. 5-
      Tattha ukkaṭṭhābhikittanena āyasmā ānando bhagavato gahaṭṭhānuggahakaraṇaṁ
  dasseti. Subhagavanābhikittanena pabbajitānuggahakaraṇaṁ. Tathā purimena paccayagahaṇato
  attakilamathānuyogavivajjanaṁ, pacchimena vatthukāmappahānato kāmasukhallikānuyogavivajjanaṁ.
  6- Purimena ca dhammadesanābhiyogaṁ, pacchimena vivekādhimuttiṁ. Purimena karuṇāya
  upagamanaṁ, pacchimena paññāya upagamanaṁ. Purimena sattānaṁ hitasukhanipphādanādhimuttitaṁ,
  pacchimena parahitasukhakaraṇe nirūpalepanataṁ. 7- Purimena dhammikasukhapariccāganimittaṁ
  phāsuvihāraṁ, pacchimena uttarimanussadhammānuyoganimittaṁ. Purimena
  manussānaṁ upakārabahulataṁ, pacchimena devatānaṁ. 8- Purimena loke jātassa loke
  saṁvaḍḍhabhāvaṁ, pacchimena lokena anūpalittataṁ. 9- Purimena "ekapuggalo bhikkhave
  loke uppajjamāno uppajjati bahujanahitāya bahujanasukhāya lokānukampāya

  *  *  *  *  *  *
  Footnote: 1 aṅ. catukka. 21/195/223 vappasutta 2 dī. pāṭi. 11/205/193 saṅgītisutta
  3 chaṂa., i. va. 4 Ma. subhagavanā. 5 chaṂa., i. sesavacanaṁ.
  6 chaṂa., i. kāmasukhallikānuyogavivajjanūpāyadassanaṁ. 7 chaṂa., i. nirupalepanataṁ.
  8 chaṂa., i. devānaṁ. 9 chaṂa., i. anupalittataṁ.
-------------------------------------------------
[page 014]
  Atthāya hitāya sukhāya devamanussānaṁ, katamo ekapuggalo? tathāgato arahaṁ
  sammāsambuddho"ti 1- vacanato yadatthaṁ bhagavā uppanno, tadatthaparinipphādanaṁ,
  pacchimena yattha uppanno, tadanurūpavihāraṁ. Bhagavā hi paṭhamaṁ lumbinīvane, dutiyaṁ
  bodhimaṇḍeti lokiyalokuttarāya uppattiyā vaneyeva uppanno, tenassa vaneyeva
  vihāraṁ dassetīti evamādinā nayenettha atthayojanā veditabbā.
      Tatrāti desakālaparidīpanaṁ. Tañhi yaṁ samayaṁ viharati, tatra samaye.
  Yasmiñca sālarājamūle viharati, tatra sālarājamūleti dīpeti. Bhāsitabbayutte vā
  desakāle dīpeti, na hi bhagavā ayutte dese vā kāle vā dhammaṁ bhāsati.
  "akālo Kho tāva bāhiyā"ti 2- ādi cettha sādhakaṁ. Khoti padapūraṇamatte
  avadhāraṇe ādikālatthe vā nipāto. Bhagavāti lokagarudīpanaṁ. Bhikkhūti
  kathāsavanayuttapuggalavacanaṁ. Apicettha `bhikkhakoti bhikkhu bhikkhācariyaṁ ajjhūpagatoti
  bhikkhū"ti ādinā 3- nayena vacanattho veditabbo. Āmantesīti ālapi abhāsi
  sambodhesīti ayamettha attho. Aññatra pana ñāpanepi hoti. Yathāha "āmantayāmi vo
  bhikkhave, paṭivedayāmi vo bhikkhave"ti. Pakkosanepi. Yathāha "ehi tvaṁ bhikkhu
  mama vacanena sāriputtaṁ āmantehī"ti. 4-
      Bhikkhavoti āmantanākāradīpanaṁ. Tañca bhikkhanasīlatāguṇayogasiddhattā 5- vuttaṁ.
  Bhikkhanasīlatāguṇayuttopi hi bhikkhu bhikkhanadhammatādiguṇayuttopi 6- bhikkhu bhikkhane
  sādhukāritāguṇayuttopi bhikkhūti 7- saddavidū maññanti. Tena ca nesaṁ bhikkhanasīlatā-
  diguṇayogasiddhena vacanena hīnādhikajanasevitaṁ vuttiṁ pakāsento uddhatalīnabhāvaniggahaṁ 8-
  karoti bhikkhavoti iminā ca karuṇāvipphārasomahadayanayananipātapubbaṅgamena vacanena
  te attano mukhābhimukhe 9- karonto 10- teneva ca kathetukāmatādīpakena vacanena 11-

  *  *  *  *  *  *
  Footnote: 1 aṅ. ekaka. 20/170/21-2 ekapuggalavagga 2 khu. u. 25/10/102 bāhiyasutta.
  3 vinaYu. mahāvi. 1/45/30 pārājikakaṇḍa 4 aṅ. navaka. 23/215/387 (syā)
  5 chaṂa., i. bhikkhanasīlatādiguṇayogasiddhattā. 6 chaṂa., i. bhikkhanadhammatāguṇayuttopi
  7 chaṂa., i. ayaṁ saddo na dissati. 8 chaṂa., i. uddhatadīnabhāvaniggahaṁ.
  9 Ma. abhimukhe 10 chaṂa. karoti. 11 i. nesaṁ vacanena
-------------------------------------------------
[page 015]
  Nesaṁ sotukamyataṁ janeti. Teneva ca sambodhanatthena sādhukasavanamanasikārepi te
  niyojeti. Sādhukasavanamanasikārāyattā hi sāsanasampatti.
      Aparesupi devamanussesu vijjamānesu kasmā bhikkhūyeva āmantesīti ce.
  Jeṭṭhaseṭṭhāsannasadāsannihitabhāvato. Sabbaparisasādhāraṇā hi bhagavato dhammadesanā.
  Parisāyañca jeṭṭhā bhikkhū paṭhamuppannattā seṭṭhā anāgāriyabhāvaṁ ādiṁ katvā
  satthucariyānuvidhāyakattā sakalasāsanapaṭiggāhakattā ca. Āsannā 1- tattha nisinnesu
  satthusantikattā. Sadāsannihitā, satthusantikāvacarattāti. Apica te dhammadesanāya
  bhājanaṁ, yathānusiṭṭhaṁ paṭipattisambhāvato ca. Visesato ca ekacce bhikkhūyeva sandhāya
  ayaṁ desanātipi te evaṁ āmantesi.
      Tattha siyā:- kimatthaṁ pana bhagavā desento paṭhamaṁ bhikkhū āmanteti, na
  dhammameva desatīti. Satijananatthaṁ, bhikkhū hi aññaṁ cintentāpi vikkhittacittāpi
  dhammaṁ paccavekkhantāpi kammaṭṭhānaṁ manasikarontāpi nisinnā honti, te
  anāmantetvā dhamme desiyamāne "ayaṁ desanā kinnidānā kiṁpaccayā katamāya
  atthuppattiyā desitā"ti sallakkhetuṁ asakkontā duggahitaṁ vā gaṇheyyuṁ na
  vā gaṇheyyuṁ tena tesaṁ satijananatthaṁ bhagavā paṭhamaṁ āmantetvā pacchā dhammaṁ
  deseti.
      Bhadanteti gāravavacanametaṁ, satthuno paṭivacanadānaṁ vā, apicettha bhikkhavoti
  vadamāno bhagavā te bhikkhū ālapati. Bhadanteti vadamānā te bhagavantaṁ paccālapanti.
  Tathā bhikkhavoti ābhāsati bhadanteti te paccābhāsanti. Bhikkhavoti paṭivacanaṁ
  dāpeti, bhadanteti paṭivacanaṁ denti. Te bhikkhūti ye ca 2- bhagavā āmantesi te.
  Bhagavato paccassosunti bhagavato āmantanaṁ paṭiassosuṁ, abhimukhā hutvā suṇiṁsu
  sampaṭicchiṁsu paṭiggahesunti attho. Bhagavā etadavocāti bhagavā etaṁ idāni
  vattabbaṁ sakalasuttaṁ avoca.

  *  *  *  *  *  *
  Footnote: 1 i. āsannā te 2 chaṂa., i. ayaṁ saddo na dissati.
-------------------------------------------------
[page 016]
      Ettāvatā ca yaṁ āyasmatā ānandena kamalakuvalayujjalavimalasādhu-
  rasasalilāya pokkharaṇiyā sukhāvataraṇatthaṁ nimmalasilātalaracanāvilāsasopāṇaṁ
  vippakiṇṇamuttājālasadisavālikāpuṇṇapaṇḍarabhūmibhāgaṁ 1- tiṭṭhaṁ viya
  suvibhattabhittivicitravedikāparikkhittassa nakkhattapathaṁ phusitukāmatāya viya ca 2-
  vijambhitasamussayassa 3- pāsādavarassa sukhārohanatthaṁ
  dantamayasaṇhamuduphalakakañcanalatāvinaddhamaṇigaṇappabhāsamudayujjalasobhasopāṇaṁ
  viya suvaṇṇavalayanupurādisaṅghaṭṭanasaddasammissakathitahasitamadhuras 4-
  saragehajanavicaritassa uḷāraissariyavibhavasobhitassa mahāsayanassa sukhappavesanatthaṁ
  suvaṇṇarajatamaṇimuttāpavāḷādijutivijotitasupatiṭṭhitavisāladvāravāhaṁ mahādvāraṁ viya
  atthabyañjanasampannassa buddhānaṁ desanāñāṇagambhīrabhāvassa sūcakassa 5- imassa
  suttassa sukhāvagāhanatthaṁ kāladesadesakavatthuparisāpadesapaṭimaṇḍitaṁ nidānaṁ bhāsitaṁ,
  tassa atthavaṇṇanā samattā.
                           Suttanikkhepavaṇṇanā
      idāni "sabbadhammamūlapariyāyan"ti ādinā nayena bhagavatā nikkhittassa
  suttassa vaṇṇanāya okāso anuppatto. Sā panesā suttavaṇṇanā yasmā
  suttanikkhepaṁ vicāretvā vuccamānā pākaṭā hoti, tasmā suttanikkhepaṁ tāva
  vicārayissāMa. Cattāro hi suttanikkhepā attajjhāsayo parajjhāsayo pucchāvasiko
  atthuppattikoti.
      Tattha yāni suttāni bhagavā parehi anajjhiṭṭho kevalaṁ attano
  ajjhāsayeneva katheti. 6- Seyyathīdaṁ:- ākaṅkheyyasuttaṁ vatthasuttaṁ
  mahāsatipaṭṭhānasuttaṁ mahāsaḷāyatanavibhaṅgasuttaṁ ariyavaṁsasuttaṁ sammappadhānasuttantahārako
  iddhipādaindriyabalabojjhaṅgamaggaṅgasuttantahārakoti evamādīni. Tesaṁ attajjhāsayo
  nikkhePo.

  *  *  *  *  *  *
  Footnote: 1 chaṂa., i. vālikākiṇṇa... 2 chaṂa., i. ayaṁ saddo na dissati.
  3 chaṂa., i. pavijambhita... 4 chaṂa. suvaṇṇavalayānupurādi...
  saddasammissitakathitahasita.... 5 chaṂa. saṁsūcakassa 6 chaṂa., i. kathesi
-------------------------------------------------
[page 017]
      Yāni pana "paripakkā kho rāhulassa vimutti paripācanīyā dhammā,
  yannūnāhaṁ rāhulaṁ uttariṁ āsavānaṁ khaye vineyyan"ti 1- evaṁ paresaṁ ajjhāsayaṁ
  khantiṁ manaṁ abhinīhāraṁ bujjhanabhāvañca apekkhitvā parajjhāsayavasena kathitāni.
  Seyyathīdaṁ:- cullarāhulovādasuttaṁ mahārāhulovādasuttaṁ dhammacakkappavattanaṁ
  dhātuvibhaṅgasuttanti evamādīni. Tesaṁ parajjhāsayo nikkhePo.
      Bhagavantaṁ pana upasaṅkamitvā catasso parisā cattāro vaṇṇā nāgasupaṇṇā
  gandhabbā asurā yakkhā mahārājāno tāvatiṁsādayo devā mahābrahmāti
  evamādayo "bojjhaṅgā bojjhaṅgā"ti bhante vuccanti. "nīvaraṇā Nīvaraṇā"ti
  bhante vuccanti. Ime nu kho bhante pañcupādānakkhandhā. "kiṁ Sūdha vittaṁ
  purisassa seṭṭhan"ti ādinā 2- nayena pañhaṁ pucchanti. Evaṁ puṭṭhena bhagavatā
  yāni kathitāni bojjhaṅgasaṁyuttādīni 3- yāni vāpanaññāni 4-
  devatāsaṁyuttamārasaṁyuttabrahmasaṁyuttasakkapañhacullavedallamahāvedallasāmaññaphala-
  āḷavakasūcilomakharalomasuttādīni. Tesaṁ pucchāvasiko nikkhePo.
      Yāni pana tāni uppannaṁ kāraṇaṁ paṭicca kathitāni. Seyyathīdaṁ;-
  dhammadāyādaṁ cullasīhanādaṁ candūpamaṁ puttamaṁsūpamaṁ dārukkhandhūpamaṁ aggikkhandhūpamaṁ
  pheṇapiṇḍūpamaṁ pārichattakūpamanti evamādīni. Tesaṁ atthuppattiko nikkhePo.
      Evamimesu catūsu nikkhepesu imassa suttassa atthuppattiko nikkhePo.
  Atthuppattiyaṁ hi idaṁ bhagavatā nikkhittaṁ. Katarāya atthuppattiyā pariyattiṁ nissāya
  uppanne māne. Pañcasatā kira brāhmaṇā tiṇṇaṁ vedānaṁ pāragū 5- aparabhāge
  bhagavato dhammadesanaṁ sutvā kāmesu ādīnavaṁ nekkhamme ca ānisaṁsaṁ passamānā
  bhagavato santike pabbajitvā na cirasseva sabbaṁ buddhavacanaṁ uggaṇhitvā
  pariyattiṁ nissāya mānaṁ uppādesuṁ "yaṁ yaṁ bhagavā katheti, tantaṁ mayaṁ khippameva
  jānāma, bhagavā hi tīṇi liṅgāni cattāri padāni satta vibhattiyo muñcitvā
  na kiñci katheti, evaṁ kathite ca amhākaṁ gaṇṭhipadaṁ nāma natthī"ti. Te 6-

  *  *  *  *  *  *
  Footnote: 1 saṁ. saḷā. 18/187/132 lokakāmaguṇavagga (syā) 2 khu. su. 25/183/369 āḷavakasutta
  3 i. bojjhaṅgasuttādīni 4 chaṂa., i. vāpanaññānipi 5 i. pāragā
  6 Sī., i. tena
-------------------------------------------------
[page 018]
  Bhagavati agāravā hutvā tato paṭṭhāya bhagavato upaṭṭhānampi dhammassavanampi
  abhiṇhaṁ na gacchanti. Bhagavā tesantaṁ cittavāraṁ 1- ñatvā "abhabbā ime imaṁ
  mānakhīlaṁ anupahacca maggaṁ vā phalaṁ vā sacchikātun"ti tesaṁ sutapariyattiṁ nissāya
  uppannaṁ mānaṁ atthuppattiṁ katvā desanākusalo bhagavā mānabhañjanatthaṁ
  sabbadhammamūlapariyāyanti desanaṁ ārabhi.
      Tattha sabbadhammamūlapariyāyanti sabbesaṁ dhammānaṁ mūlapariyāyaṁ. Sabbesanti
  anavasesānaṁ. Anavasesavācako hi ayaṁ sabbasaddo. So yena yena sambandhaṁ
  gacchati, tassa tassa anavasesataṁ dīpeti. Yathā "sabbaṁ rūpaṁ aniccaṁ sabbā
  vedanā aniccā sabbasakkāyapariyāpannesu dhammesū"ti. Dhammasaddo panāyaṁ
  pariyattisaccasamādhipaññāpakatisabhāvasuññatāpuññāpattiñeyyādīsu dissati. "idha
  Bhikkhu dhammaṁ pariyāpuṇāti suttaṁ geyyan"ti ādīsu 2- hi dhammasaddo pariyattiyaṁ
  dissati. 3- "diṭṭhadhammo Viditadhammo"ti ādīsu 4- saccesu. "evaṁdhammā Te
  bhagavanto"ti ādīsu samādhimhi.
          "yassete Caturo dhammā vānarinda yathā tava
           saccaṁ dhammo dhiti cāgo diṭṭhaṁ so ativattatī"ti.
  Ādīsu 5- paññāya.
      "jātidhammā Jarādhammā"ti ādīsu pakatiyaṁ. "kusalā Dhammā"ti ādīsu 6-
  sabhāve. "tasmiṁ Kho pana samaye dhammā hontī"ti ādīsu 7- suññatāyaṁ. "dhammo
  Suciṇṇo sukhamāvahātī"ti ādīsu 8- puññe. "dve Aniyatā dhammā"ti ādīsu 9-
  āpattiyaṁ. "sabbe Dhammā sabbākārena buddhassa bhagavato ñāṇamukhe
  āpāthamāgacchantī"ti ādīsu ñeyye. Idha panāyaṁ sabhāve vattati. Tatrāyaṁ vacanattho:-
  attano lakkhaṇaṁ dhārentīti dhammā. Mūlasaddo vitthārito eva. Idha panāyaṁ
  asādhāraṇahetumhi daṭṭhabbo.

  *  *  *  *  *  *
  Footnote: 1 chaṂa., i. cittacāraṁ 2 aṅ. pañcaka. 22/73/98 yodhājīvavagga (sayā)
  3 chaṂa., i. vattati 4 dī.Sī. 9/299/108 ambaṭṭhasutta
  5 khu. jā. 27/57/18 vānarindajātaka 6 abhi. saṅ. 34/1/1
  7 abhi. saṅ. 34/121/41 suññatavāra 8 khu. jā. dasaka. 27/1420/290 (sayā)
  9 vinaYu. mahāvi. 1/443/332 aniyatakaṇḍa
-------------------------------------------------
[page 019]
      Pariyāyasaddo "madhupiṇḍikapariyāyoti naṁ dhārehī"ti ādīsu 1-
  desanāyaṁpi vattati. "atthi Khvesa brāhmaṇa pariyāyo, yena maṁ pariyāyena sammā
  vadamāno vadeyya `akiriyavādo samaṇo gotamo"ti ādīsu 2- kāraṇe. "kassa
  Nu kho ānanda ajja pariyāyo bhikkhuniyo ovaditun"ti ādīsu 3- vāre. Idha
  pana kāraṇepi desanāyaṁpi vattati. Tasmā "sabbadhammamūlapariyāyan"ti ettha
  sabbesaṁ dhammānaṁ asādhāraṇahetusaññitaṁ kāraṇanti vā sabbesaṁ dhammānaṁ
  kāraṇadesananti vā evaṁ daṭṭhabbo. Neyyatthattā cassa suttassa na catubhūmikāpi
  sabhāvadhammā sabbadhammāti veditabbā. Sakkāyapariyāpannā pana tebhūmikadhammāva
  anavasesato veditabbā, ayamettha adhippāyoti.
      Voti ayaṁ vosaddo paccattaupayogakaraṇasampadānasāmivacanapadapūraṇesu
  dissati. "kacci Pana vo anuruddhā samaggā sammodamānā"tiādīsu 4- hi paccatte
  dissati. "gacchatha Bhikkhave, paṇāmemi vo"tiādīsu 5- upayoge. "na Vo mama santike
  vatthabban"tiādisu 6- karaṇe. "vanapatthapariyāyaṁ Vo bhikkhave desissāmī"tiādīsu 7-
  sampadāne. "sabbesaṁ Vo sāriputta subhāsitan"tiādīsu 8- sāmivacane. "ye Hi vo
  ariyā parisuddhakāyakammantā"tiādīsu 9- padapūraṇamatte. Idha panāyaṁ sampadāne
  daṭṭhabbo.
      Bhikkhaveti paṭissavena abhimukhībhūtānaṁ puna ālapanaṁ. Desissāmīti
  desanāpaṭijānanaṁ. Idaṁ vuttaṁ hoti, bhikkhave sabbadhammānaṁ mūlakāraṇaṁ tumhākaṁ
  desissāmi, dutiyena nayena kāraṇadesanaṁ tumhākaṁ desissāmīti. Taṁ suṇāthāti taṁ
  atthaṁ taṁ kāraṇaṁ taṁ desanaṁ mayā vuccamānaṁ suṇātha. Sādhukaṁ manasikarothāti ettha pana
  sādhukaṁ sādhūti ekatthametaṁ. Ayañca sādhusaddo āyācanasampaṭicchanasampahaṁsanasundara-
  daḷhīkammādīsu dissati. "sādhu Me bhante bhagavā saṅkhittena dhammaṁ

  *  *  *  *  *  *
  Footnote: 1 Ma. mū. 12/205/175 madhupiṇḍikasutta 2 vinaYu. mahāvi. 1/5/3 verañjakaṇḍa
  3 Ma. upari. 14/398/344 nandakovādasutta 4 Ma. mū. 12/326/290 cūḷagosiṅgasutta
  5 MaṂa. 13/157/131 cātumasutta 6 MaṂa. 13/157/131 cātumasutta
  7 Maṃū. 12/190/162 vanapatthasutta 8 Maṃū. 12/345/305 mahāgosiṅgasutta
  9 Maṃū. 12/35/23 bhayabheravasutta
-------------------------------------------------
[page 020]
  Desatū"tiādīsu 1- hi āyācane dissati. "sādhu Bhanteti kho so bhikkhu bhagavato bhāsitaṁ
  abhinanditvā anumoditvā"tiādīsu 2- sampaṭicchane. "sādhu Sādhu
  sāriputtā"tiādīsu 3- sampahaṁsane.
          "sādhu Dhammarucī rājā sādhu paññāṇavā naro
           sādhu mittānamaddubbho pāpassākaraṇaṁ sukhan"ti
      ādīsu 4- sundare. "tenahi Brāhmaṇa sādhukaṁ suṇāhī"tiādīsu 5-
  sādhukasaddoyeva daḷhīkamme āṇattiyantipi vuccati. Idhāpi ayaṁ ettheva
  daḷhīkamme ca āṇattiyañca attho veditabbo. Sundaratthepi vaṭṭati. Daḷhīkaraṇatthena
  hi daḷhamimaṁ dhammaṁ suṇātha sugahitaṁ gaṇhantā āṇattiatthena mama āṇattiyā
  suṇātha sundaratthena sundaramimaṁ bhaddakaṁ dhammaṁ suṇāthāti etaṁpi dīpitaṁ hoti.
      Manasikarothāti āvajjetha, samannāharathāti attho, avikakhittacittā hutvā
  nisāmetha, citte karothāti adhippāyo. Idānettha taṁ suṇāthāti
  sotindriyavikkhepavāraṇametaṁ sādhukaṁ manasikarothāti manasikāre daḷhīkammaniyojanena
  manindriyavikkhepavāraṇaṁ. Purimañcettha byañjanavipallāsagāhavāraṇaṁ, pacchimaṁ
  atthavipallāsagāhavāraṇaṁ. Purimena dhammassavanaṁ niyojeti, pacchimena sutānaṁ dhammānaṁ
  dhāraṇūpaparikkhādīsu. Purimena ca sabyañjano ayaṁ dhammo tasmā savanīyoti
  dīpeti. Pacchimena sāttho tasmā manasikātabboti. Sādhukapadaṁ vā ubhayapadehi
  yojetvā yasmā ayaṁ dhammo dhammagambhīro ca desanāgambhīro ca tasmā suṇātha
  sādhukaṁ. Yasmā atthagambhīro paṭivedhagambhīro ca tasmā sādhukaṁ manasikarothāti
  evaṁ yojanā veditabbā.
      Bhāsissāmīti desissāmi. "taṁ Suṇāthā"ti ettha paṭiññātaṁ desanaṁ na
  saṅkhittatova desissāmi, apica kho vitthāratopi naṁ bhāsissāmīti vuttaṁ hoti.
  Saṅkhepavitthāravācakāni hi etāni padāni. Yathāha vaṅgīsatthero:-

  *  *  *  *  *  *
  Footnote: 1 saṁ.saḷā. 18/131/89 chaḷavagga (syā) 2 Ma. upari. 14/85/67 mahāpuṇṇamasutta
  3 dī. pāṭi. 11/349/240 saṅgītisutta 4 khu.jā. paññāsa. 28/50/20
  ummādantījātaka (syā) 5 aṅ. dasaka. 24/167/204
-------------------------------------------------
[page 021]
          "saṅkhittenapi Deseti vitthārenapi bhāsati
           sālikāyeva nigghoso paṭibhāṇaṁ udīrayī"ti, 1-
      evaṁ vutte ussāhajātā hutvā evaṁ bhanteti kho te bhikkhū bhagavato
  paccassosuṁ satthu vacanaṁ sampaṭicchiṁsu, paṭiggahesunti vuttaṁ hoti. Atha nesaṁ
  bhagavā etadavoca etaṁ idāni vattabbaṁ idha bhikkhavetiādikaṁ sakalasuttaṁ avoca.
  Tattha idhāti desāpadese nipāto. Svāyaṁ katthaci lokaṁ upādāya vuccati.
  Yathāha:- "idha tathāgato loke uppajjatī"ti. 2- Katthaci sāsanaṁ. Yathāha:-
  "idheva bhikkhave samaṇo, idha dutiyo samaṇo"ti. 3- Katthaci okāsaṁ. Yathāha:-
          "idheva tiṭṭhamānassa devabhūtassa me sato
           punevāyu 4- ca me laddho evaṁ jānāhi mārisā"ti. 5-
      Katthaci padapūraṇamattameva. Yathāha:- "idhāhaṁ bhikkhave bhuttāvī assaṁ
  pavārito"ti. 6- Idha pana lokaṁ upādāya vuttoti veditabbo.
      [2] Idha bhikkhaveti yathāpaṭiññātaṁ desanaṁ desetuṁ puna bhikkhū ālapati.
  Ubhayenāpi bhikkhave imasmiṁ loketi vuttaṁ hoti. Assutavā puthujjanoti ettha
  pana āgamādhigamābhāvā ñeyyo assutavā iti. Yassa hi khandhadhātuāyatanasacca-
  paccayākārasatipaṭṭhānādīsu uggahaparipucchāvinicchayavirahitattā añātattā 7-
  añāṇapaṭisedhako 8- neva āgamo paṭipattiyā adhigantabbassa anadhigatattā neva
  adhigamo atthi. So āgamādhigamābhāvā ñeyyo assutavā iti. Svāyaṁ:-
          puthūnaṁ jananādīhi kāraṇehi puthujjano
          puthujjanantogadhattā puthu vāyaṁ jano iti.

  *  *  *  *  *  *
  Footnote: 1 saṁ. sagā. 15/214/229 sāriputtasutta 2 dī.Sī. 9/190/63 sāmaññaphalasutta
  3 aṅ. catukka. 21/241/265 samaṇasutta 4 chaṂa., i., ka. punarāyu
  5 dī. mahā. 10/369/244 6 Ma. mū. 12/30/17
  7 chaṂa. ayaṁ saddo na dissati. 8 chaṂa. maññanāpaṭisedhako.
-------------------------------------------------
[page 022]
      So hi puthūnaṁ nānappakārānaṁ kilesādīnaṁ jananādīhipi kāraṇehi
  puthujjano. Yathāha:- puthu kilese janentīti puthujjanā, iti puthu
  vihatasakkāyadiṭṭhikāti puthujjanā, puthu satthārānaṁ mukhullokikāti puthujjanā, puthu
  sabbagatīhi avuṭṭhitāti puthujjanā, puthu nānābhisaṅkhāre abhisaṅkharontīti puthujjanā,
  puthu nānāoghehi vuyhantīti puthujjanā, puthu nānāsantāpehi santappantīti
  puthujjanā, puthu nānāpariḷāhehi paridayhantīti puthujjanā, puthu pañcasu kāmaguṇesu
  rattā giddhā gadhitā mucchitā ajjhopannā. Laggā laggitā palibuddhāti puthujjanā,
  puthu pañcanīvaraṇehi āvutā nivutā ophutā pihitā paṭicchannā paṭikujjitāti
  puthujjanāti. 1- Puthūnaṁ vā gaṇanapathamatītānaṁ ariyadhammaparammukhānaṁ nīcadhammasamācārānaṁ
  janānaṁ antogadhattāti puthujjanā. Puthu vā ayaṁ visuṁyeva saṅkhaṁ gato visaṁsaṭṭho
  sīlasuttādiguṇayuttehi ariyehi janotipi puthujjano. Evametehi "assutavā
  puthujjano"ti dvīhi padehi ye te:-
          duve puthujjanā vuttā buddhenādiccabandhunā.
          Andho puthujjano eko kalyāṇeko puthujjanoti
      dve ye puthujjanā, 2- tesu andhaputhujjano vutto hotīti veditabbo,
      ariyānaṁ adassāvīti ādīsu ariyāti ārakattā kilesehi, anaye na
  iriyanato, aye iriyanato, sadevakena ca lokena araṇīyato buddhā ca paccekabuddhā
  ca buddhasāvakā ca vuccanti, buddhā eva vā idha ariyā. Yathāha "sadevake
  bhikkhave loke .pe. Tathāgato ariyoti vuccatī"ti. 3- Sappurisāti ettha ca
  paccekabuddhā tathāgatasāvakā ca "sappurisā"ti veditabbā. Te hi lokuttaraguṇayogena
  sobhanā purisāti sappurisā. Sabbeva vā ete dvedhāpi vuttā. Buddhāpi hi
  ariyā ca sappurisā ca paccekabuddhasāvakāpi. Yathāha:-

  *  *  *  *  *  *
  Footnote: 1 chaṂa., khu. mahā. 29/239/179 tissametteyyasuttaniddesa 2 chaṂa. dve
  puthujjanā vuttā. 3 saṁ. mahā. 19/1098/380 lokasutta
-------------------------------------------------
[page 023]
               Yo ye kataññū katavedi dhīro
               kalyāṇamitto daḷhabhatti ca hoti
               dukkhitassa sakkacca karoti kiccaṁ
               tathāvidhaṁ sappurisaṁ vadantīti 1-
      kalyāṇamitto dabhabhatti ca hotīti ettāvatā hi buddhasāvako vutto,
  kataññutādīhi paccekabuddhabuddhāti. Idāni yo tesaṁ ariyānaṁ adassanasīlo, na
  ca dassane sādhukārī, so ariyānaṁ adassāvīti veditabbo. So ca cakkhunā
  adassāvī ñāṇena adassāvīti duvidho, tesu ñāṇena adassāvī idha adhippeto
  maṁsacakkhunā hi dibbacakkhunā vā ariyā diṭṭhāpi adiṭṭhāva honti, tesaṁ cakkhūnaṁ
  vaṇṇamattagahaṇato, na ariyabhāvagocarato. Soṇasigālādayopi ca cakkhunā ariye
  passanti, na ca te ariyānaṁ dassāvino.
      Tatrīdaṁ vatthu:- cittalatāpabbatavāsino kira khīṇāsavattherassa upaṭṭhāko
  vuḍḍhapabbajito ekadivasaṁ therena saddhiṁ piṇḍāya caritvā therassa pattacīvaraṁ
  gahetvā piṭṭhito āgacchanto theraṁ pucchi "ariyā nāma bhante kīdisā"ti.
  Thero āha "idhekacco mahallako ariyānaṁ pattacīvaraṁ gahetvā vattapaṭivattaṁ 2-
  katvā saha carantopi neva ariye jānāti. Evaṁ dujjānā āvuso ariyā"ti.
  Evaṁ vuttepi so neva aññāsi. Tasmā na cakkhunā dassanaṁ dassanaṁ, ñāṇena
  dassanameva dassanaṁ. Yathāha "kinte vakkali iminā pūtikāyena diṭṭhena, yo kho vakkali
  dhammaṁ passati, so maṁ passatī"ti. 3- Tasmā cakkhunā passantopi ñāṇena
  ariyehi diṭṭhaṁ aniccādilakkhaṇaṁ apassanto ariyādhigatañca dhammaṁ anadhigacchanto
  ariyakaraṇadhammānaṁ ariyabhāvassa ca adiṭṭhattā "ariyānaṁ adassāvī"ti veditabbo.
      Ariyadhammassa akovidoti satipaṭṭhānādibhede ariyadhamme akusalo. Ariyadhamme
  avinītoti ettha pana:-

  *  *  *  *  *  *
  Footnote: 1 khu.jā. cattālīsa. 27/2466/541 sarabhaṅgajātaka (syā) 2 chaṂa. vattapaṭivattiṁ.
  3 saṁ. khandha. 17/87/96 vakkalisutta.
-------------------------------------------------
[page 024]
               Duvidho vinayo nāma ekamekettha pañcadhā
               abhāvato tassa ayaṁ "avinīto"ti vuccati.
      Ayaṁ hi saṁvaravinayo pahānavinayoti duvidho vinayo. Ettha ca duvidhepi
  vinaye ekameko 1- vinayo pañcadhā bhijjati. Saṁvaravinayopi hi sīlasaṁvaro satisaṁvaro
  ñāṇasaṁvaro khantisaṁvaro viriyasaṁvaroti pañcavidho. Pahānavinayopi tadaṅgappahānaṁ
  vikkhambhanappahānaṁ samucchedappahānaṁ paṭipassaddhippahānaṁ nissaraṇappahānanti
  pañcavidho.
      Tattha "iminā pātimokkhasaṁvarena upeto hoti samupeto"ti 2- ayaṁ
  vuccati sīlasaṁvaro. "rakkhati Cakkhundriyaṁ cakkhundriye saṁvaraṁ āpajjatī"ti 3- ayaṁ
  satisaṁvaro.
               "yāni Sotāni lokasmiṁ (ajitāti bhagavā)
                sati tesaṁ nivāraṇaṁ
                sotānaṁ saṁvaraṁ brūmi
                paññāyete pithiyyare"ti 4-
      ayaṁ ñāṇasaṁvaro. "khamo Hoti sītassa uṇhassā"ti 5- ayaṁ khantisaṁvaro.
  "uppannaṁ Kāmavitakkaṁ nādhivāsetī"ti 6- ayaṁ viriyasaṁvaro. Sabbopi cāyaṁ saṁvaro
  yathāsakaṁ saṁvaritabbānaṁ vinetabbānañca kāyavacīduccaritādīnaṁ saṁvaraṇato "saṁvaro"ti,
  vinayanato "vinayo"ti vuccati. Evaṁ tāva saṁvaravinayo pañcadhā bhijjatīti veditabbo.
      Tathāyaṁ nāmarūpaparicchedādīsu vipassanāñāṇesu paṭipakkhabhāvato dīpālokeneva
  tamassa tena tena vipassanāñāṇena tassa tassa aṅgassa 7- pahānaṁ. Seyyathīdaṁ?
  nāmarūpavavatthānena sakkāyadiṭṭhiyā, paccayapariggahena ahetuvisamahetudiṭṭhīnaṁ,

  *  *  *  *  *  *
  Footnote: 1 ekekotī padaṁ sundarataraṁ 2 abhi. vibhaṅga 35/511/296 jhānavibhaṅga
  3 dī. Sī. 9/213/70, Ma. mū. 12/349/360, saṁ. saḷā. 18/317/220 (syā.), aṅ. tika.
  20/16/108 apaṇṇakasutta 4. khu. su. 25/1042/532
  5 Maṃū. 12/24/14, aṅ. catukka. 21/114/134, aṅ. pañcaka. 22/140/183 (syā)
  6. Maṃū. 12/26/15, aṅ. catukka. 21/114/133, aṅ. pañcaka. 22/140/182 rājavagga.
  7. chaṂa. anatthassa
-------------------------------------------------
[page 025]
  Tasseva aparabhāgena kaṅkhāvitaraṇena kathaṁkathibhāvassa, kalāpasammasanena "ahaṁ
  mamā"ti gāhassa, maggāmaggavavatthānena amagge maggasaññāya, udayadassanena
  ucchedadiṭṭhiyā, vayadassanena sassatadiṭṭhiyā, bhayadassanena sabhaye abhayasaññā,
  ādīnavadassanena assādasaññāya, nibbidānupassanāya abhiratisaññāya,
  muñcitukāmatāñāṇena amuñcitukāmatāya, upekkhāñāṇena anupekkhāya, anulomena
  dhammaṭṭhitiyaṁ nibbāne ca paṭilomabhāvassa, gotrabhunā saṅkhāranimittagāhassa pahānaṁ,
  etaṁ tadaṅgappahānaṁ nāMa.
      Yampana upacārasamādhibhedena samādhinā pavattibhāvanivāraṇato
  ghaṭappahāreneva udakapiṭṭhe sevālassa tesaṁ tesaṁ nīvaraṇādidhammānaṁ pahānaṁ, etaṁ
  vikkhambhanappahānaṁ nāMa.
      Yaṁ pana catunnaṁ ariyamaggānaṁ bhāvitattā taṁtaṁmaggabhāvato attano santāne
  "diṭṭhigatānaṁ pahānāyā"ti ādinā 1- nayena vuttassa samudayapakkhittassa
  kilesagaṇassa accantaṁ appavattibhāvena pahānaṁ, idaṁ samucchedappahānaṁ nāMa.
      Yaṁ pana phalakkhaṇe paṭipassaddhattaṁ kilesānaṁ, etaṁ paṭipassaddhippahānaṁ
  nāMa.
      Yaṁ sabbasaṅkhatanissattattā pahīnasabbasaṅkhataṁ nibbānaṁ, etaṁ nissaraṇappahānaṁ
  nāma
      sabbaṁpi cetaṁ pahānaṁ yasmā cāgaṭṭhena pahānaṁ, vinayaṭṭhena vinayo,
  tasmā pahānavinayoti vuccati. Taṁtaṁpahānato vā tassa tassa vinayassa sambhavanato
  cetaṁ "pahānavinayo"ti vuccati. Evaṁ pahānavinayopi pañcadhā bhijjatīti veditabbo.
      Evamayaṁ saṅkhepato duvidho bhedato ca dasavidho vinayo bhinnasaṁvarattā
  pahātabbassa ca appahīnattā yasmā etassa assutavato puthujjanassa natthi,
  tasmā abhāvato tassa ayaṁ "avinīto"ti vuccatīti. Esa nayo sappurisānaṁ adassāvī
  sappurisadhammassa akovido sappurisadhamme avinītoti etthāpi. Nānākaraṇañhi 2-

  *  *  *  *  *  *
  Footnote: 1 abhi. saṅgaṇi. 34/277/84 lokuttarakusala 2 chaṂa., i. ninnānākaraṇañhi
-------------------------------------------------
[page 026]
  Ekaṁ atthato. Yathāha "yeva te ariyā teva te sappurisā, yeva te sappurisā,
  teva te ariyā, yo eva so ariyānaṁ dhammo, so eva so sappurisānaṁ
  dhammo, yo eva so sappurisānaṁ dhammo, so eva so ariyānaṁ dhammo, yeva
  te ariyānaṁ vinayā, teva te sappurisānaṁ vinayā, yeva te sappurisānaṁ vinayā,
  teva te ariyānaṁ vinayā, ariyeti vā sappuriseti vā ariyadhammeti vā
  sappurisadhammeti vā ariyavinayeti vā sappurisavinayeti vā esese eke ekatthe same
  samabhāge tajjāte taññevā"ti.
      Kasmā pana bhagavā "sabbadhammamūlapariyāyaṁ vo bhikkhave desissāmī"ti
  vatvā taṁ adesetvā va "idha bhikkhave assutavā puthujjano ariyānaṁ adassāvī"ti
  evaṁ puthujjanaṁ niddisīti. Puggalādhiṭṭhānāya dhammadesanāya taṁ atthaṁ āvīkātuṁ.
  Bhagavato hi dhammādhiṭṭhānā dhammadesanā, dhammādhiṭṭhānā puggaladesanā,
  puggalādhiṭṭhānā puggaladesanā, puggalādhiṭṭhānā dhammadesanāti dhammapuggalavaseneva
  tāva catubbidhā desanā.
      Tattha "tisso imā bhikkhave vedanā. Katamā tisso? sukhā vedanā
  Dukkhā vedanā adukkhamasukhā vedanā, imā kho bhikkhave tisso vedanā"ti 1-
  evarūpī dhammādhiṭṭhānā dhammadesanā veditabbā. "chadhāturo 2- Puriso chaphassāyatano
  aṭṭhārasamanopavicāro caturādhiṭṭhāno"ti 3- evarūpī dhammādhiṭṭhānā puggaladesanā.
  "tayome Bhikkhave puggalā santo saṁvijjamānā lokasmiṁ. Katame tayo? andho
  Ekacakkhu dvicakkhu. Katamo ca bhikkhave puggalo andho"ti 4- evarūpī puggalādhiṭṭhānā
  puggaladesanā. "katamañca Bhikkhave duggatibhayaṁ? idha bhikkhave ekacco iti
  paṭisañcikkhati "kāyaduccaritassa kho pāpako vipāko abhisamparāyaṁ .pe. Suddhamattānaṁ
  pariharati. Idaṁ vuccati bhikkhave duggatibhayan"ti 5- evarūpī puggalādhiṭṭhānā
  dhammadesanā.

  *  *  *  *  *  *
  Footnote: 1 saṁ. saḷā. 18/349 ādi/255 vedanāsaṁyutta (syā) 2 Ma. chadhātuyo.
  3 Ma. upari. 14/343/306 dhātuvibhaṅgasutta 4 aṅ. tika. 20/29/123 andhasutta
  5 aṅ. catukka. 21/121/139 attānuvādasutta
-------------------------------------------------
[page 027]
      Svāyaṁ idha yasmā puthujjano apariññātabbatthuko 1- apariññātamūlikā ca
  idhādhippetānaṁ sabbadhammānaṁ mūlabhūtā maññanā hoti, tasmā puthjjanaṁ dassetvā
  puggalādhiṭṭhānāya desanāya atthaṁ 2- āvīkātuṁ "idha bhikkhave assutavā puthujjano
  ariyānaṁ adassāvī"ti evaṁ puthujjanaṁ niddisīti veditabbo.
                            Paṭhavīvāravaṇṇanā
      evaṁ puthujjanaṁ dassetvā 3- idāni tassa paṭhavīādīsu vatthūsu
  sabbasakkāyadhammajanikaṁ maññanaṁ dassento paṭhaviṁ paṭhavitotiādimāha.
      Tattha lakkhaṇapaṭhavī sasambhārapaṭhavī ārammaṇapaṭhavī sammatipaṭhavīti catubbidhā
  paṭhavī.
      Tāsu "katamā ca āvuso ajjhattikā paṭhavīdhātu? yaṁ ajjhattaṁ paccattaṁ
  Kakkhaḷaṁ kharigatan"ti ādīsu 4- vuttā lakkhaṇapaṭhavī. "paṭhaviṁ Khaṇeyya vā khaṇāpeyya
  vā"ti ādīsu 5- vuttā sasambhārapaṭhavī. Ye ca kesādayo vīsatikoṭṭhāsā ayolohādayo
  ca bāhirā, sā hi vaṇṇādīhi sambhārehi saddhiṁ paṭhavīti sasambhārapaṭhavī.
  "paṭhavīkasiṇameko Sañjānātī"ti ādīsu 6- āgatā pana ārammaṇapaṭhavī nimittapaṭhavītipi
  vuccati. Paṭhavīkasiṇajjhānalābhī devaloke nibbatto āgamanavasena paṭhavīdevatāti
  nāmaṁ labhati ayaṁ sammatipaṭhavīti veditabbā. Sā sabbāpi idha labbhati.
      Tāsu yaṅkiñci paṭhaviṁ ayaṁ puthujjano paṭhavito sañjānāti, paṭhavīti
  sañjānāti, paṭhavībhāvena sañjānāti, lokavohāraṁ gahetvā saññāvipallāsena
  sañjānāti paṭhavīti. Evaṁ paṭhavībhāvaṁ amuñcantoyeva vā evaṁ 7- "sattoti vā
  sattassā"ti vā ādinā nayena sañjānāti. Kasmā evaṁ sañjānātīti na
  vattabbaṁ. Ummattako viya hi puthujjano. So yaṅkiñci yena kenaci ākārena
  gaṇhāti. Ariyānaṁ adassāvitādibhedameva vā ettha kāraṇaṁ. Yaṁ vā parato
  "apariññātaṁ tassā"ti vadantena bhagavatā va vuttaṁ.

  *  *  *  *  *  *
  Footnote: 1 chaṂa. apariññātavatthuko 2 chaṂa., i. taṁ atthaṁ. 3 chaṂa., i. niddisitvā.
  4 abhi. vibhaṅga. 35/173/96 dhātuvibhaṅga. 5 vinaYu. mahāvi. 2/28/158 pācittiyakaṇḍa.
  6 dī. pāṭi. 11/346/237 saṅgītisutta 7 chaṂa., i etaṁ.
-------------------------------------------------
[page 028]
      Paṭhaviṁ paṭhavito saññatvāti so taṁ paṭhaviṁ evaṁ viparītasaññāya sañjānitvā,
  "saññānidānā hi papañcasaṅkhā"ti 1- vacanato aparabhāge thāmappattehi
  taṇhāmānadiṭṭhipapañcehi idha maññanānāmena vuttehi maññati kappeti vikappeti,
  nānappakārato aññathā gaṇhati. Tena vuttaṁ "paṭhaviṁ maññatī"ti. Evaṁ maññañato
  cassa tā maññanā oḷārikena nayena dassetuṁ "yā ayaṁ kesā lomā"ti
  ādinā nayena vīsatibhedā ajjhattikā paṭhavī vuttā, yā cāyaṁ vibhaṅge `tattha
  katamā bāhirā paṭhavīdhātu,? yaṁ bāhiraṁ kakkhaḷaṁ kharigataṁ kakkhaḷattaṁ kakkhaḷabhāvo
  bahiddhā anupādinnaṁ, seyyathīdaṁ? ayo lohaṁ tipu sīsaṁ sajjhu muttā maṇi
  veḷuriyaṁ *- saṅkho silā pabāḷaṁ rajaṭaṁ jātarūpaṁ lohitaṅko masāragallaṁ
  tiṇaṁ kaṭṭhaṁ sakkharā vālikā *- kathalaṁ bhūmi pāsāṇo pabbato"ti 2- evaṁ
  bāhirā paṭhavī vuttā, yā ca ajjhattārammaṇattike nimittapaṭhavī taṁ gahetvā
  ayaṁ atthayojanā vuccati.
      Paṭhaviṁ maññatīti tīhi maññanāhi ahaṁ paṭhavīti maññati, mama paṭhavīti
  maññati, paro paṭhavīti maññati, parassa paṭhavīti maññati, athavā ajjhattikaṁ
  paṭhaviṁ taṇhāmaññanāya maññati, mānamaññanāya maññati, diṭṭhimaññanāya
  maññati. Kathaṁ? ayañhi kesādīsu chandarāgaṁ janeti kese assādeti abhinandati
  abhivadati ajjhosāya tiṭṭhati. Lome nakhe dante tacaṁ aññataraṁ vā pana rajanīyaṁ
  vatthuṁ. Evaṁ ajjhattikaṁ paṭhaviṁ taṇhāmaññanāya maññati. Iti me kesā siyuṁ
  anāgatamaddhānaṁ. Iti lomāti ādinā vā pana nayena tattha nandiṁ samannāneti.
  "imināhaṁ Sīlena vā .pe. Brahmacariyena vā evaṁ siniddhamudusukhumanīlakeso
  bhavissāmī"ti ādinā vā pana nayena appaṭiladdhānaṁ paṭilābhāya cittaṁ paṇidahati.
  Evampi ajjhattikaṁ paṭhaviṁ taṇhāmaññanāya maññati.
      Tathā attano kesādinaṁ sampattiṁ vā vipattiṁ vā nissāya mānaṁ
  janeti, "seyyohamasmīti vā sadisohamasmīti vā hīnohamasmīti vā"ti evaṁ

  *  *  *  *  *  *
  Footnote: 1 khu. su. 25/881/506 kalahavivādasutta * pāli. veḷuriyo * pāliyaṁ ayaṁ pāṭho na
  dissati 2 abhi. vibhaṅga. 35/173/96 dhātuvibhaṅga.
-------------------------------------------------
[page 029]
  Ajjhattikaṁ paṭhaviṁ mānamaññanāya maññati. "taṁ Jīvaṁ taṁ sarīran"ti 1- āgatanayena
  pana tesaṁ "jīvo"ti abhinivisati, esa nayo lomādīsu. Evaṁ ajjhattikaṁ paṭhaviṁ
  diṭṭhimaññanāya maññati.
      Athavā "yā ceva kho panāvuso ajjhattikā paṭhavīdhātu, yā ca bāhirā
  paṭhavīdhātu, paṭhavīdhātu cevesā, 2- taṁ netaṁ mamā"ti 3- imissā pavattiyā paccanīkanayena
  kesādibhedaṁ paṭhaviṁ etaṁ mama esohamasmi eso me attāti abhinivisati. Evaṁpi
  ajjhattikaṁ paṭhaviṁ diṭṭhimaññanāya maññati. Evaṁ tāva ajjhattikaṁ paṭhaviṁ tīhi
  maññanāhi maññati.
      Yathā ca ajjhattikaṁ, evaṁ bāhiraṁpi. Kathaṁ? ayañhi ayalohādīsu chandarāgaṁ
  Janeti. Ayalohādīni assādeti abhinandati abhivadati ajjhosāya tiṭṭhati. Mama
  ayo mama lohanti ādinā nayena ayādīni mamāyati rakkhati gopāyati, evaṁ
  bāhiraṁ paṭhaviṁ taṇhāmaññanāya maññati. Iti me ayalohādayo siyuṁ
  anāgatamaddhānanti vā panettha nandiṁ samannāneti, "imināhaṁ sīlena vā vatena vā
  tapena vā brahmacariyena vā evaṁ sampannāyalohādiupakaraṇo bhavissāmī"ti vā
  appaṭiladdhassa paṭilābhāya cittaṁ paṇidahati. Evaṁpi bāhiraṁ paṭhaviṁ taṇhāmaññanāya
  maññati.
      Tathā attano ayalohādīnaṁ sampattiṁ vā vipattiṁ vā nissāya mānaṁ
  janeti "imināhaṁ seyyohamasmīti vā sadisohamasmīti vā hīnohamasmīti vā"ti 4-
  evaṁ bāhiraṁ paṭhaviṁ mānamaññanāya maññati. Aye jīvasaññī hutvā pana ayaṁ
  "jīvo"ti abhinivisati. Esa nayo lohādīsu. Evaṁ bāhiraṁ paṭhaviṁ diṭṭhimaññanāya
  maññati.
      Athavā "idhekacco paṭhavīkasiṇaṁ attato samanupassati. Yaṁ paṭhavīkasiṇaṁ, so
  ahaṁ. Yo ahaṁ, taṁ paṭhavīkasiṇanti paṭhavīkasiṇañca attañca advayaṁ samanupassatī"ti 5-

  *  *  *  *  *  *
  Footnote: 1 MaṂa. 13/187/163,165 aggivacchagottasutta. 2 chaṂa. paṭhavīdhāturevesā
  3 Maṃū. 12/302/263 mahāhatthipadopamasutta 4 abhi. vibhaṅga. 35/832/421
  khuddakavatthuvibhaṅga 5 khu. paṭi. 31/313/207 attānudiṭṭhiniddesa
-------------------------------------------------
[page 030]
  Paṭisambhidāyaṁ vuttanayeneva nimittapaṭhaviṁ "attā"ti abhinivisati. Evaṁ bāhiraṁ
  paṭhaviṁ diṭṭhimaññanāya maññati. Evaṁ bāhiraṁpi paṭhaviṁ tīhi maññanāhi maññati.
  Evaṁ tāva "paṭhaviṁ maññatī"ti ettha tisso maññanā veditabbā. Ito paraṁ
  saṅkhepeneva kathayissāMa.
      Paṭhaviyā maññatīti ettha paṭhaviyāti bhummavacanametaṁ. Tasmā ahaṁ paṭhaviyāti
  maññati, mayhaṁ kiñcanaṁ palibodho vā paṭhaviyāti maññati, paro paṭhaviyāti
  maññati, parassa kiñcanaṁ palibodho vā paṭhaviyāti maññatīti ayamettha attho.
      Athavā yvāyaṁ "kathaṁ rūpasmiṁ attānaṁ samanupassati, idhekacco vedanaṁ
  saññaṁ saṅkhāre viññāṇaṁ attato samanupassati, tassa evaṁ hoti, ayaṁ kho me
  attā, so kho pana me ayaṁ attā imasmiṁ rūpeti evaṁ rūpasmiṁ vā attānaṁ
  samanupassatī"ti 1- etassa atthanayo vutto, eteneva nayena vedanādidhamme
  attato gahetvā tato ajjhattikabāhirāsu paṭhavīsu yaṅkiñci paṭhaviṁ
  tassokāsabhāvena parikappetvā so kho pana me ayaṁ attā imissā paṭhaviyāti
  maññanto paṭhaviyā maññati, ayamassa diṭṭhimaññanā. Tasmiṁyeva panassa attasinehaṁ
  tabbatthukañca mānaṁ uppādayato taṇhā mānamaññanā veditabbā. Yadā pana
  teneva nayena so kho panassa attā paṭhaviyāti maññati, tadā diṭṭhimaññanā
  eva yujjati. Itarāyopi pana icchanti.
      Paṭhavito maññatīti ettha pana paṭhavitoti nissakkavacanaṁ. Tasmā saupakaraṇassa
  attano vā parassa vā yathāvuttappabhedato paṭhavito uppattiṁ vā nigamanaṁ vā
  paṭhavito vā añño attāti maññamāno paṭhavito maññatīti veditabbo, ayamassa
  diṭṭhimaññanā. Tasmiṁyeva panassa diṭṭhimaññanāya maññite vatthusmiṁ sinehaṁ
  mānañca uppādayato taṇhāmānamaññanāpi veditabbā. Apare āhu "paṭhavīkasiṇaṁ
  parittaṁ bhāvetvā tato ca aññaṁ appamāṇaṁ attānaṁ gahetvā paṭhavito bahiddhāpi
  me attāti maññamāno paṭhavito maññatī"ti.

  *  *  *  *  *  *
  Footnote: 1 khu. paṭi. 31/316/210 attānudiṭṭhiniddesa (syā)
-------------------------------------------------
[page 031]
      Paṭhavimmeti maññatīti etatha pana kevalamhi mahāpaṭhaviṁ taṇhāvasena
  mamāyatīti iminā nayena pavattā ekā taṇhāmaññanā eva labbhatīti veditabbā.
  Sacāyaṁ mama kesā mama lomā mama ayoti evaṁ yathāvuttappabhedāya sabbāyapi
  ajjhattikabāhirāya paṭhaviyā yojetabbāti.
      Paṭhaviṁ abhinandatīti vuttappakārameva paṭhaviṁ taṇhādiṭṭhīhi abhinandati,
  assādeti, parāmasati cāti vuttaṁ hoti. "paṭhaviṁ Maññatī"ti eteneva etasmiṁ atthe
  siddhe kasmā evaṁ vuttanti ce. Avicāritametaṁ porāṇehi. Ayampana me attano
  mati, desanāvilāsato vā ādīnavadassanato vā. Yassā hi dhammadhātuyā supaṭividdhattā
  nānānayavicitradesanāvilāsasampanno, ayaṁ 1- sā bhagavatā supaṭividdhā. Tasmā pubbe
  maññanāvasena kilesuppattiṁ dassetvā idāni abhinandanādivasena 2- dassento
  desanāvilāsato vā idamāha. Yo vā paṭhaviṁ maññati, paṭhaviyā maññati, paṭhavito
  maññati, paṭhavī meti maññati, so yasmā na sakkoti paṭhavīnissitaṁ taṇhaṁ vā
  diṭṭhiṁ vā pahātuṁ, tasmā paṭhaviṁ abhinandati. Yo ca paṭhaviṁ abhinandati, dukkhaṁ
  so abhinandati, dukkhañca ādīnavoti ādīnavadassanatopi idamāha. Vuttaṁ cetaṁ
  bhagavatā "yo bhikkhave paṭhavīdhātuṁ abhinandati, dukkhaṁ so abhinandati, yo dukkhaṁ
  abhinandati, aparimutto so dukkhasmāti vadāmī"ti.
      Evaṁ paṭhavīvatthukaṁ maññanañca abhinandanañca vatvā idāni yena kāraṇena
  so maññati abhinandati, taṁ kāraṇaṁ āvīkaronto āha "taṁ kissa hetu,
  apariññātaṁ tassāti vadāmī"ti. Tassattho, so puthujjano taṁ paṭhaviṁ kissa hetu
  maññati, kena kāraṇena maññati, abhinandatīti ce. Apariññātaṁ tassāti vadāmīti,
  yasmā taṁ vatthu tassa apariññātaṁ, tasmāti vuttaṁ hoti. Yo hi paṭhaviṁ
  parijānāti, so tīhi pariññāhi parijānāti ñātapariññāya tīraṇapariññāya
  pahānapariññāyāti.
      Tattha katamā ñātapariññā? paṭhavīdhātuṁ jānāti, ayaṁ paṭhavīdhātu ajjhattikā
  Ayaṁ bāhirā, idamassālakkhaṇaṁ, imāni rasapaccupaṭṭhānapadaṭṭhānānīti, ayaṁ

  *  *  *  *  *  *
  Footnote: 1 Sī. assa. 2 chaṂa. abhinandanāvasena
-------------------------------------------------
[page 032]
  Ñātapariññā. Katamā tīraṇapariññā? evaṁ ñātaṁ katvā paṭhavīdhātuṁ tīreti
  aniccato dukkhato rogatoti cattālīsāya ākārehi, ayaṁ tīraṇapariññā. Katamā
  pahānapariññā? evaṁ tīrayitvā aggamaggena paṭhavīdhātuyā chandarāgaṁ pajahati, ayaṁ
  pahānapariññā.
      Nāmarūpavavatthānaṁ vā ñātapariññā. Kalāpasammasanādianulomapariyosānā
  tīraṇapariññā. Ariyamagge ñāṇaṁ pahānapariññāti. Yo paṭhaviṁ parijānāti, so
  imāhi tīhi pariññāhi parijānāti, assa ca puthujjanassa tā pariññāyo natthi,
  tasmā apariññātattā paṭhaviṁ maññati ca abhinandati cāti. Tenāha bhagavā
  "idha bhikkhave assutavā puthujjano .pe. Paṭhaviṁ maññati, paṭhaviyā maññati,
  paṭhavito maññati, paṭhavī meti maññati, paṭhaviṁ abhinandati, taṁ kissa hetu?
  apariññātaṁ tassāti vadāmīti.
                          Paṭhavīvāro niṭṭhito.
                          Āpovārādivaṇṇanā
      āpaṁ āpatoti etthāpi lakkhaṇasasambhārārammaṇasammativasena catubbidho
  āPo. Tesu "tattha katamā ajjhattikā āpodhātu, yaṁ ajjhattaṁ paccattaṁ āpo
  āpogataṁ sneho snehagataṁ bandhanattaṁ rūpassa ajjhattaṁ upādinnan"tiādīsu 1-
  vutto lakkhaṇāaPo. "āpokasiṇaṁ Uggaṇhanto apasmiṁ nimittaṁ gaṇhatī"ti
  ādīsu vutto sasambhārāaPo. Sesaṁ sabbaṁ paṭhaviyaṁ vuttasadisameva. Kevalaṁ
  yojanānayena 2- pana "pittaṁ semhan"ti ādinā nayena vuttā dvādasabhedā
  ajjhattikā āpodhātu, "tattha katamā bāhirā āpodhātu, yaṁ bāhiraṁ āpo
  āpogataṁ sneho snehagataṁ bandhanattaṁ rūpassa bahiddhā anupādinnaṁ, seyyathīdaṁ?
  mūlaraso khandharaso tacaraso pattaraso pupphararo phalaraso khīraṁ dadhi sappi navanītaṁ
  telaṁ madhu phāṇitaṁ bhummāni vā udakāni antalikkhāni vā"ti 1- evaṁ vuttā ca
  bāhirā āpodhātu veditabbā. So ca ajjhattārammaṇattike nimittāaPo.

  *  *  *  *  *  *
  Footnote: 1-1 abhi. vibhaṅga. 35/174/97 dhātuvibhaṅga. 2 chaṂa. yojanānaye.
-------------------------------------------------
[page 033]
      Tejaṁ tejatoti imasmiṁ tejovārepi vuttanayeneva vitthāro veditabbo.
  Yojanānayena panettha "yena ca santappati, yena ca jīriyyati, yena ca pariḍayhati,
  yena ca asitapītakhāyitasāyitaṁ sammāpariṇāmaṁ gacchatī"ti 1- evaṁ vuttā catuppabhedā
  ajjhattikā tejodhātu, "tattha katamā bāhirā tejodhātu? yaṁ bāhiraṁ tejo
  tejogataṁ usmā usmāgataṁ usumaṁ usumagataṁ bahiddhā anupādinnaṁ. Seyyathīdaṁ?
  kaṭṭhaggi sakalikaggi palālaggi tiṇaggi gomayaggi thūsaggi saṅkāraggi indaggi
  aggisantāpo suriyasantāpo kaṭṭhasannicayasantāpo tiṇasannicayasantāpo
  dhaññasannicayasantāpo bhaṇḍasannicayasantāpo"ti 2- evaṁ vuttā ca bāhirā tejodhātu
  veditabbā.
      Vāyaṁ vāyatoti imassa vāyavārassāpi yojanānaye pana "uddhaṅgamā
  vātā, adhogamā vātā, kucchisayā vātā, koṭṭhāsayā vātā, aṅgamaṅgānusārino
  vātā, satthakā vātā, khurakā vātā, uppalakā vātā, assāso passāso"ti 3-
  evaṁ vuttā ajjhattikā vāyodhātu, "tattha katamā bāhirā vāyodhātu? yaṁ
  bāhiraṁ vāyo vāyogataṁ thambhitattaṁ rūpassa bahiddhā anupādinnaṁ, seyyathīdaṁ?
  puratthimā vātā, pacchimā vātā, uttarā vātā, dakkhiṇā vātā, sarajā
  vātā, arajā vātā, sītā vātā, uṇhā vātā, parittā vātā, adhimattā
  vātā, kāḷavātā, verambhavātā, pakkhavātā, supaṇṇāvātā, tālavaṇṭavātā,
  vidhūpanavātā"ti 3- evaṁ vuttā ca bāhirā vāyodhātu veditabbā. Sesaṁ vuttanayameva. 4-
  Ettāvatā ca yvāyaṁ:-
          "vuttaṁ hi ekadhamme, ye dhammā ekalakkhaṇā tena.
           Vuttā bhavanti sabbe, iti vutto lakkhaṇo hāro"ti.
      Evaṁ nettiyaṁ lakkhaṇo nāma hāro vutto, tassa vasena yasmā catūsu
  bhūtesu gahitesu upādārūpaṁpi gahitameva bhavati, rūpalakkhaṇaṁ anatītattā. Yaṁ ca

  *  *  *  *  *  *
  Footnote: 1 abhi. vibhaṅga. 35/175/97 dhātuvibhaṅga *2 pāli. bhasmāsannicayasantāpo, abhi.
  vibhaṅga. 35/175/98 3 abhi. vibhaṅga. 35/176/98 suttantabhājanīya
  4 chaṂa. vuttanayamevāti
-------------------------------------------------
[page 034]
  Bhūtopādārūpaṁ, so rūpakkhandho. Tasmā "assutavā puthujjano paṭhaviṁ āpaṁ tejaṁ
  vāyaṁ maññatī"ti vadantena attato rūpaṁ samanupassatītipi vuttaṁ hoti. "paṭhaviyā
  Āpasmiṁ tejasmiṁ vāyasmiṁ maññatī"ti vadantena rūpasmiṁ attānaṁ samanupassatīti
  vuttaṁ hoti. "paṭhavito Āpato tejato vāyato maññatī"ti vadantena rūpato
  añño attāti siddhattā rūpavantaṁ ca attānaṁ attani ca rūpaṁ samanupassatīti
  vuttaṁ hoti. Evametā catasso rūpavatthukā sakkāyadiṭṭhimaññanā veditabbā.
  Tattha ekā ucchedadiṭṭhi tisso sassatadiṭṭhiyoti dve diṭṭhiyo hontīti ayampi
  ettha viseso veditabbo.
                           Bhūtavārādivaṇṇanā
      [3] Evaṁ rūpamukhena saṅkhāravatthukaṁ maññanaṁ vatvā idāni ye saṅkhāre
  upādāya sattā paññāpiyanti, tesu sattesupi yasmā puthujjano maññanaṁ
  karoti, tasmā te satte niddisanto bhūte bhūtato sañjānātīti ādimāha.
      Tatrāyaṁ bhūtasaddo pañcakkhandha amanussa dhātu vijjamāna khīṇāsavasattarukkhādīsu
  dissati. "bhūtamidanti Bhikkhave samanupassathā"tiādīsu *1- hi ayaṁ pañcasu khandhesu
  dissati. "yānīdha Bhūtāni samāgatānī"ti 2- ettha amanussesu. "cattāro Kho
  bhikkhu mahābhūtā hetū"ti 3- ettha catūsu dhātūsu. "bhūtasmiṁ Pācittiyan"tiādīsu 4-
  vijjamānesu. "yo Ca kālaghaso bhūto"ti 5- ettha khīṇāsave. "sabbeva Nikkhipissanti
  bhūtā loke samussayan"ti 6- ettha sattesu. "bhūtagāmapātabyatāyā"ti 7- Ettha
  rukkhādīsu. Idha panāyaṁ sattesu vattati no ca kho avisesena. Cātummahārājikānaṁ
  hi heṭṭhā sattā idha bhūtāti adhippetā.
      Tattha bhūte bhūtato sañjānātīti ādi vuttanayameva. Bhūte maññatīti
  ādīsu pana tissopi maññanā yojetabbā. Kathaṁ? ayaṁ hi "so passati gahapatiṁ

  *  *  *  *  *  *
  Footnote: *1 pāli. passathāti, Maṃū. 12/401/358 mahātaṇhāsaṅkhayasutta 2 khu. su. 25/224/376
  ratanasutta 3 Ma. upari. 14/86/68 mahāpuṇṇamasutta. 4 vinaYu. mahāvi. 2/69/143
  bhūtārocanasikkhāpada 5 kh. jā. duka. 27/340/95 mūlapariyāyajātaka (syā)
  6 dī. mahā. 10/220/137 parinibbutakathā 7 vinaYu. mahāvi. 2/90/160
-------------------------------------------------
[page 035]
  Vā gahapatiputtaṁ vā pañcahi kāmaguṇehi samappitaṁ samaṅgībhūtan"ti 1- vuttanayena
  bhūte subhā sukhitāti gahetvā rajjati, disvāpi ne rajjati, sutvāpi ghāyitvāpi
  sāyitvāpi phusitvāpi ñatvāpi evaṁ bhūtesu taṇhāmaññanāya maññati. "aho
  Vatāhaṁ khattiyamahāsālānaṁ vā sahabyataṁ upapajjeyyan"tiādinā 2- vā pana nayena
  appaṭiladdhassa paṭilābhāya cittaṁ paṇidahati, evaṁpi bhūtesu taṇhāmaññanāya
  maññati. Attano pana bhūtānañca sampattivipattiṁ nissāya attānaṁ vā seyyaṁ
  dahati. Bhūtesu yaṅkiñci bhūtaṁ hīnaṁ attānaṁ vā hīnaṁ, yaṅkiñci bhūtaṁ seyyaṁ.
  Attānaṁ vā bhūtañca 3- attanā sadisaṁ 3- dahati. Yathāha "idhekacco jātiyā
  vā .pe. Aññataraññatarena vatthunā pubbakālaṁ parehi sadisaṁ attānaṁ dahati,
  aparakālaṁ attānaṁ seyyaṁ dahati, pare hīne dahati, yo evarūpo māno .pe.
  Ayaṁ vuccati mānātimāno"ti. 4- Evaṁ bhūtesu mānamaññanāya maññati.
      Bhūte pana "niccā dhuvā sassatā avipariṇāmadhammā"ti vā "sabbe
  sattā sabbe pāṇā sabbe bhūtā sabbe jīvā avasā abalā aviriyā
  niyatisaṅgatibhāvapariṇatā chasvevābhijātīsu sukhadukkhaṁ paṭisaṁvedentī"ti vā 5- maññamāno
  diṭṭhimaññanāya maññati. Evaṁ bhūte tīhi maññanāhi maññati.
      Kathaṁ bhūtesu maññati? tesu tesu bhūtesu attano uppattiṁ sukhuppattiṁ
  Vā ākaṅkhati. Evaṁ tāva taṇhāmaññanāya bhūtesu maññati. Bhūtesu vā uppattiṁ
  ākaṅkhamāno dānaṁ deti, sīlaṁ samādiyati, uposathakammaṁ karoti. Evaṁpi bhūtesu
  taṇhāmaññanāya maññati. Bhūte pana samūhagāhena gahetvā tattha ekacce bhūte
  seyyato dahati, ekacce sadisato vā hīnato vāti. Evaṁ bhūtesu mānamaññanāya
  maññati. Tathā ekacce bhūte niccā dhuvāti maññati. Ekacce aniccā adhuvāti,
  ahaṁpi bhūtesu aññatarosmīti maññati. Evaṁ bhūtesu diṭṭhimaññanāya maññatīti.

  *  *  *  *  *  *
  Footnote: 1 aṅ. sattaka. 23/47/57 mahāyaññavagga (syā)
  2 dī. pāṭi. 11/377/227 saṅgītisutta
  3-3 chaṂa. bhūtena, bhūtaṁ vā attanā sadisaṁ
  4 abhi. vibhaṅga. 35/880/434 khuddakavatthuvibhaṅga.
  5 dī.Sī. 9/168/54 makkhaligosālavāda
-------------------------------------------------
[page 036]
      Bhūtato maññatīti ettha pana saupakaraṇassa attano vā parassa vā
  yato kutoci bhūtato uppattiṁ maññamāno bhūtato maññatīti veditabbo, ayamassa
  diṭṭhimaññanā. Tasmiṁyeva panassa diṭṭhimaññanāya maññite vatthusmiṁ sinehaṁ
  mānañca uppādayato taṇhāmānamaññanāpi veditabbā. Bhūte meti maññatīti
  ettha pana ekā taṇhāmaññanāva labbhati. Sā cāyaṁ "mama puttā mama dhītā
  mama ajeḷakā kukkuṭasūkarā hatthigavāssavaḷavā"ti evamādinā nayena mamāyato
  pavattatīti veditabbā. Bhūte abhinandatīti etaṁ vuttanayameva. Apariññātaṁ tassāti
  ettha pana ye saṅkhāre upādāya bhūtānaṁ paññatti, tesaṁ apariññātattā
  bhūtā apariññātā hontīti veditabbā. Yojanā pana vuttanayeneva kātabbā.
      Evaṁ saṅkhepato saṅkhāravasena ca sattavasena ca maññanāvatthuṁ dassetvā
  idāni bhūmivisesādinā bhedena vitthāratopi taṁ dassento deve devatoti
  ādimāha. Tattha dibbanti pañcahi kāmaguṇehi attano vā iddhiyāti devā,
  kīḷanti jotanti cāti attho. Te tividhā sammatidevā upapattidevā visuddhidevāti.
  Sammatidevā nāma rājāno deviyo kumāRā. Upapattidevā nāma cātummahārājike
  deve upādāya tatuttaridevā. Visuddhidevā nāma arahanto khīṇāsavā, idha
  pana upapattidevā daṭṭhabbā no ca kho avisesena. Parinimmitavasavattidevaloke
  māraṁ saparisaṁ ṭhapetvā sesā cha kāmāvacarā idha devāti adhippetā. Tattha
  sabbā atthavaṇṇanā bhūtavāre vuttanayeneva veditabbā.
      Pajāpatinti ettha pana māro pajāpatīti veditabbo. Keci pana "tesaṁ tesaṁ
  devānaṁ adhipatīnaṁ mahārājādīnaṁ etaṁ adhivacananti vadanti. Taṁ devagahaṇeneva
  tesaṁ gahitattā ayuttanti mahāaṭṭhakathāyaṁ paṭikkhittaṁ, māroyeva pana
  sattasaṅkhātāya pajāya adhipatibhāvena idha pajāpatīti adhippeto. So kuhiṁ
  vasatīti? paranimmitavasavattidevaloke. Tatra hi vasavattirājā rajjaṁ kāreti. Māro
  ekasmiṁ padese attano parisāya issariyaṁ vattento rajjapaccante dāmarikarājaputto
  viya vasatīti vadanti. Māragahaṇeneva cettha māraparisāyapi gahaṇaṁ veditabbaṁ.
  Yojanānaye cettha pajāpatiṁ vaṇṇavantaṁ dīghāyukaṁ sukhabahulaṁ disvā vā sutvā vā
-------------------------------------------------
[page 037]
  Rajjato taṇhāmaññanāya maññati. "aho Vatāhaṁ pajāpatino sahabyataṁ
  upapajjeyyan"ti ādinā vā pana nayena appaṭiladdhassa paṭilābhāya cittaṁ paṇidahantopi
  pajāpatiṁ taṇhāmaññanāya maññati. Pajāpatibhāvaṁ pana patto samāno ahamasmi
  pajānaṁ issaro adhipatīti mānaṁ janento pajāpatiṁ mānamaññanāya maññati.
  "pajāpati Nicco dhuvo"ti vā "ucchijjissati vinassissatī"ti vā avaso abalo
  aviriyo niyatisaṅgatibhāvapariṇato chasvevābhijātīsu sukhadukkhaṁ paṭisaṁvetīti vā maññamāno
  pana pajāpatiṁ diṭṭhimaññanāya maññatīti veditabbo.
      Pajāpatisminti ettha panekā diṭṭhimaññanāva yujjati. Tassā evaṁ
  pavatti veditabbā. Idhekacco "pajāpatismiṁ ye dhammā saṁvijjanti, sabbe te
  niccā dhuvā sassatā avipariṇāmadhammā"ti maññati. Athavā pajāpatismiṁ natthi
  pāpaṁ, na tasmiṁ pāpakāni kammāni upalabbhantī"ti 1- maññati.
      Pajāpatitoti ettha tissopi maññanā labbhanti. Kathaṁ? idhekacco
  Saupakaraṇassa attano vā parassa vā pajāpatito uppattiṁ vā niggamanaṁ vā
  maññati, ayamassa diṭṭhimaññanā. Tasmiṁyeva panassa diṭṭhimaññanāya maññite
  vatthusmiṁ sinehaṁ mānaṁ ca uppādayato taṇhāmānamaññanāpi veditabbā. Pajāpatiṁ
  meti pana ekā taṇhāmaññanāva labbhati. Sā cāyaṁ "pajāpati mama satthā mama
  sāmī"tiādinā nayena mamāyato pavattatīti veditabbā. Sesaṁ vuttanayameva.
      Brahmaṁ brahmatoti ettha brūhito tehi tehi guṇavisesehīti brahmā.
  Apica brahmāti mahābrahmāpi vuccati, tathāgatopi brāhmaṇopi mātāpitaropi
  seṭṭhampi. "sahasso Brahmā dvisahasso brahmā"ti ādīsu 2- hi mahābrahmāti
  brahmāti vuccati. "brahmāti Kho bhikkhave tathāgatassevetaṁ adhivacanan"ti ettha
  tathāgato.

  *  *  *  *  *  *
  Footnote: 1 Sī. upalippantīti 2 Ma. upari. 14/165-6/149 saṅkhārūpapattisutta
-------------------------------------------------
[page 038]
               "tamonudo Buddho samantacakkhu
                lokantagū sabbabhavātivatto
                anāsavo sabbadukkhappahīno
                saccavhayo brahmunā upāsito me"ti 1- ettha brāhmaṇo.
      "brahmāti Mātāpitaro pubbācariyāti vuccare"ti 2- ettha mātāpitaro.
  "brahmacakkaṁ Pavattetī"ti 3- ettha seṭṭhaṁ. Idha pana paṭhamābhinibbatto kappāyuko
  brahmā adhippeto. Taggahaṇeneva ca brahmapurohitabrahmapārisajjāpi gahitāti
  veditabbā. Atthavaṇṇanā panettha pajāpativāre vuttanayeneva veditabbā.
      Ābhassaravāre daṇḍadīpikāya acci viya etesaṁ sarīrato ābhā chijjitvā
  chijjitvā patantī viya sarati visaratīti ābhassaRā. Tesaṁ gahaṇena sabbāpi
  dutiyajjhānabhūmi gahitā, ekatalavāsino eva cete sabbepi parittābhā appamāṇābhā
  ābhassarāti veditabbā.
      Subhakiṇhavāre subhena okiṇṇā vikiṇṇā subhena sarīrappabhāvaṇṇena
  ekaghanasuvaṇṇamañjusāya ṭhapitasampajjalitakañcanapiṇḍasassirikāti subhakiṇhā. Tesaṁ
  gahaṇena sabbāpi tatiyajjhānabhūmi gahitā, ekatalavāsino eva cetepi sabbe
  parittasubhā appamāṇasubhā subhakiṇhāti veditabbā.
      Vehapphalavāre vipulaphalāti vehapphalā. Catutthajjhānabhūmibrahmāno vuccanti.
  Atthanayayojanā pana imesu tīsupi vāresu bhūtavāre vuttanayeneva veditabbā.
      Abhibhūvāre abhibhavīti abhibhū. Kiṁ abhibhavi? cattāro khandhe arūpino.
  Asaññibhavassetaṁ adhivacanaṁ. Asaññisattā devā vehapphalehi saddhiṁ ekatalāyeva
  ekasmiṁ okāse yena iriyāpathena nibbattā, teneva yāvatāyukaṁ tiṭṭhanti

  *  *  *  *  *  *
  Footnote: 1 khu. cūḷa. 30/580,584/286 (syā)
  2 khu. iti. 25/106/325, khu. jā. sattati. 28/162/66 soṇanandajātaka (syā)
  3 Ma. mū. 12/148/107, aṅ. pañcaka. 22/11/0 balavagga (syā)
-------------------------------------------------
[page 039]
  Cittakammarūpasadisā hutvā. Te idha sabbepi abhibhūvacanena gahitā. Keci abhibhū
  nāma sahasso brahmāti evamādinā nayena tattha tattha adhipatibrahmānaṁ
  vaṇṇayanti. Brahmagahaṇeneva pana tassa gahitattā ayuttametanti veditabbaṁ.
  Yojanānayo cettha abhibhū vaṇṇavā dīghāyukoti sutvā tattha chandarāgaṁ
  uppādento abhibhuṁ taṇhāmaññanāya maññati. "aho Vatāhaṁ abhibhuno sahabyataṁ
  upapajjeyyan"ti ādinā vā pana nayena appaṭiladdhassa paṭilābhāya cittaṁ
  paṇidahantopi abhibhuṁ taṇhāmaññanāya maññati. Attānaṁ hīnato vā abhibhuṁ
  seyyato dahanto pana abhibhuṁ mānamaññanāya maññati. "abhibhū Nicco dhuvo"ti
  ādinā nayena parāmasanto abhibhuṁ diṭṭhimaññanāya maññatīti veditabbo. Sesaṁ
  pajāpativāre vuttanayameva.
                      Ākāsānañcāyatanavārādivaṇṇanā
      [4] Evaṁ bhagavā paṭipāṭiyā devalokaṁ dassentopi abhibhūvacanena
  asaññibhavaṁ dassetvā idāni yasmā ayaṁ vaṭṭakathā, suddhāvāsā ca vivaṭṭapakkhe
  ṭhitā, anāgāmikhīṇāsavā eva hi devā. Yasmā vā katipayakappasahassāyukā te
  devā. Buddhuppādakāleyeva honti. Buddhā pana asaṅkheyyepi kappe na uppajjanti,
  tadā suññā sā bhūmi hoti. Rañño khandhāvāraṭṭhānaṁ viya buddhānaṁ suddhāvāsabhavo.
  Teneva ca kāraṇena viñañāṇaṭṭhitivasenapi sattāvāsavasenapi na gahitā, sabbakālikā
  pana imā maññanā. Tasmā tāsaṁ sadā vijjamānaṁ bhūmiṁ dassento suddhāvāse
  atikkamitvā ākāsānañcāyatananti ādimāha. Tattha ākāsānañcāyatananti
  tambhūmikā cattāro kusalavipākakiriyā khandhā. Te ca tatrūpapannāyeva daṭṭhabbā
  bhavaparicchedakathā ayanti katvā. Esa nayo viññāṇañcāyatanādīsu. Atthayojanā
  pana catūsupi etesu vāresu abhibhūvāre vuttanayeneva veditabbā. Mānamaññanā
  cettha pajāpativāre vuttanayenāpi yujjati.
-------------------------------------------------
[page 040]
                          Diṭṭhsutavārādivaṇṇanā
      [5] Evaṁ bhūmivisesādinā bhedeneva vitthāratopi maññanāvatthuṁ dassetvā
  idāni sabbaṁ maññanāvatthubhūtaṁ sakkāyapariyāpannaṁ tebhūmikadhammabhedaṁ diṭṭhādīhi
  catūhi saṅgaṇhitvā dassento diṭṭhaṁ diṭṭhatoti ādimāha.
      Tattha diṭṭhanti maṁsacakkhunāpi diṭṭhaṁ. Dibbacakkhunāpi diṭṭhaṁ. Rūpāyatanassetaṁ
  adhivacanaṁ. Tattha diṭṭhaṁ maññatīti tīhi maññanāhi maññati. Kathaṁ? rūpāyatanaṁ
  subhasaññāya sukhasaññāya ca passanto tattha chandarāgaṁ janeti, taṁ assādeti
  abhinandati. Vuttampi cetaṁ bhagavatā "itthīrūpe bhikkhave sattā rattā giddhā
  gadhitā mucchitā ajjhopannā, te dīgharattaṁ socanti itthīrūpavasānugā"ti. 1-
  Evaṁ diṭṭhaṁ taṇhāmaññanāya maññati. "iti Me rūpaṁ siyā anāgatamaddhānanti
  vā panettha nandiṁ samannāneti, rūpasampadaṁ vā ākaṅkhamāno dānaṁ detī"ti
  vitthāro. Evaṁpi diṭṭhaṁ taṇhāmaññanāya maññati. Attano pana parassa ca
  rūpasampattivipattiṁ nissāya mānaṁ janeti. "imināhaṁ Seyyosmī"ti vā
  "sadisosmī"ti vā "hīnosmī"ti vā 2- evaṁ diṭṭhaṁ mānamaññanāya maññati. Rūpāyatanaṁ pana
  niccaṁ dhuvaṁ sassatanti maññati, attā attaniyanti maññati, maṅgale amaṅgalanti
  mañañti, evaṁ diṭṭhaṁ diṭṭhimaññanāya maññati. Evaṁ diṭṭhaṁ tīhi maññanāhi
  maññati. Kathaṁ diṭṭhasmiṁ maññati? rūpasmiṁ attānaṁ samanupassananayena maññanto
  diṭṭhasmiṁ maññati. Yathā vā thane thaññaṁ. 3- Evaṁ rūpasmiṁ rāgādayoti maññantopi
  diṭṭhasmiṁ maññati. Ayamassa diṭṭhimaññanā. Tasmiṁyeva panassa diṭṭhimaññanāya
  maññite vatthusmiṁ sinehaṁ mānañca uppādayato taṇhāmānamaññanāpi veditabbā.
  Evaṁ diṭṭhasmiṁ maññati. Sesaṁ paṭhavīvāre vuttanayeneva veditabbaṁ.

  *  *  *  *  *  *
  Footnote: 1 aṅ. pañcaka. 22/55/77 nīvaraṇavagga (syā) 2 chaṂa., i. vāti. 3 chaṂa. dhane dhaññe.
-------------------------------------------------
[page 041]
      Sutanti maṁsasotenapi sutaṁ, dibbasotenapi sutaṁ, saddāyatanassetaṁ adhivacanaṁ.
      Mutanti mutvā munitvā ca gahitaṁ, āhacca upagantvāti attho. Indriyānaṁ
  ārammaṇānañca aññamaññasaṁsilese viññātanti vuttaṁ hoti. Gandharasaphoṭṭhabbāyatanānaṁ
  etaṁ adhivacanaṁ.
      Viññātanti manasā viññātaṁ, sesānaṁ sattannaṁ āyatanānañca etaṁ
  adhivacanaṁ dhammārammaṇassa vā. Idha pana sakkāyapariyāpannameva labbhati. Vitthāro
  panettha diṭṭhavāre vuttanayena veditabbo.
                          Ekattavārādivaṇṇanā
      [6] Evaṁ sabbaṁ sakkāyabhedaṁ diṭṭhādīhi catūhi dassetvā idāni tameva
  samāpannakavārena asamāpannakavārena ca dvidhā dassento ekattaṁ nānattanti
  ādimāha.
      Ekattanti. Iminā samāpannakavāraṁ dasseti. Nānattanti iminā
  asamāpannakavāraṁ. Tesaṁ ayaṁ vacanattho, ekabhāvo ekattaṁ. Nānābhāvo nānattanti.
  Yojaṇā panettha samāpannakavāraṁ catūhi khandhehi asamāpannakavārañca pañcahi
  khandhehi bhinditvā "rūpaṁ attato samanupassatī"ti ādinā sāsananayena paṭhavīvārādīsu
  vuttena ca aṭṭhakathānayena yathānurūpaṁ vīmaṁsitvā veditabbā. Keci pana ekattanti
  ekattanayaṁ vadanti nānattanti nānattanayaṁ. Apare "ekattasaññī attā hoti
  arogo parammaraṇā, nānattasaññī attā hotī"ti evaṁ diṭṭhābhinivesaṁ. Taṁ sabbaṁ
  idhānadhippetattā 1- ayuttameva hoti.
      Evaṁ sabbaṁ sakkāyaṁ dvidhā dassetvā idāni tameva ekadhā sampiṇḍitvā
  dassento sabbaṁ sabbatoti ādimāha. Yojanānayo panettha sabbaṁ assādento
  sabbaṁ taṇhāmaññanāya maññati. "mayā Ete sattā nimmitā"ti ādinā
  nayena attanā nimmitaṁ maññanto sabbaṁ mānamaññanāya maññati. "sabbaṁ

  *  *  *  *  *  *
  Footnote: 1 chaṂa. idha nādhippetattā
-------------------------------------------------
[page 042]
  Pubbe katakammahetu, sabbaṁ issaranimmānahetu, sabbaṁ ahetu appaccayā, sabbaṁ
  atthi, sabbaṁ natthī"tiādinā nayena maññanto sabbaṁ diṭṭhimaññanāya maññatīti
  veditabbo. Kathaṁ sabbasmiṁ maññati? idhekacco evaṁdiṭṭhiko hoti "mahā me
  attā"ti. So sabbaṁ lokasannivāsantassokāsabhāvena parikappetvā so kho
  pana me ayaṁ attā sabbasminti maññati, ayamassa diṭṭhimaññanā. Tasmiṁyeva
  panassa attani sinehaṁ tabbatthukañca mānaṁ uppādayato taṇhāmānamaññanāpi
  veditabbā. Sesaṁ paṭhavīvāre vuttanayeneva veditabbaṁ.
      Evaṁ sabbaṁ sakkāyaṁ ekattaṁ dassetvā idāni aparenapi nayena taṁ ekadhā
  dassento nibbānaṁ nibbānatoti ādimāha. Tattha nibbānanti "yato kho bho
  ayaṁ attā pañcahi kāmaguṇehi samappito samaṅgībhūto paricāreti, ettāvatā
  kho bho ayaṁ attā paramadiṭṭhadhammanibbānaṁ patto hotī"tiādinā nayena
  pañcadhā āgataṁ paramadiṭṭhadhammanibbānaṁ veditabbaṁ. Tattha nibbānaṁ assādento
  taṇhāmaññanāya maññatīti veditabbo. Tena nibbānena 1- "ahamasmi
  nibbānappatto"ti mānaṁ janento mānamaññanāya maññati. Anibbānaṁyeva samānaṁ
  taṁ nibbānato 2- nibbānaṁ assādato ca gaṇhanto 2- diṭṭhimaññanāya maññatīti
  veditabbo.
      Nibbānato pana aññaṁ attānaṁ gahetvā so kho pana me ayaṁ attā
  imasmiṁ nibbāneti maññanto nibbānasmiṁ maññati, ayamassa diṭṭhimaññanā.
  Tasmiṁyeva panassa attani sinehaṁ tabbatthukañca mānaṁ uppādayato
  taṇhāmānamaññanāpi veditabbā. Esa nayo nibbānato maññanāyapi. Tatrāpi hi
  nibbānato aññaṁ attānaṁ gahetvā "idaṁ nibbānaṁ, ayaṁ attā, so kho pana
  me ayaṁ attā ito nibbānato añño"ti maññanto nibbānato maññati,
  ayamassa diṭṭhimaññanā. Tasmiṁyeva panassa attani sinehaṁ tabbatthukañca mānaṁ
  uppādayato taṇhāmānamaññanāpi veditabbā. "aho Sukhaṁ mama nibbānan"ti
  maññanto pana nibbānaṁ meti maññatīti veditabbo. Sesaṁ vuttanayameva.
  Ayampanettha anusaṅgīti. 3-

  *  *  *  *  *  *
  Footnote: 1 ka. mānena. 2-2 chaṂa. nibbānato niccādito ca gaṇhanto 3 chaṂa., i. anugīti.
-------------------------------------------------
[page 043]
           Yādiso esa sakkāyo tathā naṁ avijānato
           puthujjanassa sakkāye jāyanti sabbamaññanā.
           Jeguccho bhiddarūpoyaṁ 1- dukkho apariṇāyako
           tampaccanīkato bālo gaṇhaṁ gaṇhāti maññanā.
           Subhato sukhato ceva sakkāyaṁ anupassato
           salabhasseva aggimhi hoti taṇhāya maññanā.
           Niccasaññaṁ adhiṭṭhāya sampattiṁ tassa passato
           gūthāni sāva gūthasmiṁ 2- hoti mānena maññanā.
           Attā attaniyoveti 3- passato naṁ abuddhino
           ādāse viya bimbassa 4- diṭṭhiyā hoti maññanā.
           Maññanāti ca nāmetaṁ sukhumaṁ mārabandhanaṁ
           sithilaṁ duppamuñcañca yena bandho 5- puthujjano.
           Bahuṁ vipphandamānopi sakkāyannātivattati
           samussitaṁ daḷhatthambhaṁ sāva saddalabandhano. 6-
           Seso sakkāyamallīno 7- jātiyā ca jarāya ca
           rogādīhi ca dukkhehi niccaṁ haññati bāliso. 8-
           Taṁ vo vadāmi bhaddaṁ vo 9- sakkāyaṁ anupassatha
           asātato asubhato bhedatotha 10- anattato.
           Eso sabhāvo hetassa 11- passaṁ evamimaṁ budho
           pahāya maññanā sabbā sabbadukkhā pamuccatīti.
                 Puthujjanavasena catuvīsatipabbā 12- paṭhamanayakathā
                              niṭṭhitā.
                         -----------------

  *  *  *  *  *  *
  Footnote: 1 chaṂa. bhiduro cāyaṁ 2 chaṂa. gūthādī viya gūthasmiṁ 3 chaṂa. attaniyo meti
  4 chaṂa. bondissa, Sī. bandhassa. 5 chaṂa., i. baddho, evamuparipi
  6 chaṂa., i. gaddulabandhano. 7 chaṂa., i. sa'so sakkāyamalīno 8 chaṂa. bāḷhaso.
  9 chaṂa. bhaddante 10 chaṂa. bhedato ca 11 Ma. so tassa. 12 Ma. catuvīsatisabbā.
-------------------------------------------------
[page 044]
                         Sekkhavāradutiyanayavaṇṇanā
      [7] Evaṁ bhagavā paṭhavīādīsu vatthūsu sabbasakkāyadhammamūlabhūtaṁ puthujjanassa
  pavattiṁ dassetvā idāni tesveva vatthūsu sekhassa pavattiṁ dassento yopi
  so bhikkhave bhikkhu sekhoti ādimāha. Tattha yoti uddesavacanaṁ. Soti niddesavacanaṁ.
  Pikāro sampiṇḍanattho ayampi dhammo aniyatoti ādīsu viya. Tena ca
  ārammaṇasabhāgena puggalaṁ sampiṇḍeti no puggalasabhāgena, heṭṭhato hi puggalā
  diṭṭhivipannā, idha diṭṭhisampannā, na tesaṁ sabhāgatā atthi. Ārammaṇaṁ pana
  heṭṭhā puggalānaṁpi tatheva, imesaṁpi tadevāti. Tena vuttaṁ "ārammaṇasabhāgena
  puggalaṁ sampiṇḍeti no puggalasabhāgenā"ti. Yopi soti iminā pana sakalena
  vacanena idāni vattabbaṁ sekhaṁ dassetīti veditabbo. Bhikkhave bhikkhūti idaṁ
  vuttanayameva.
      Sekhoti 1- kenaṭṭhena sekho? sekhadhammapaṭilābhato sekho. Vuttañhetaṁ
  "kittāvatā Nu kho bhante sekho *- hotīti, idha bhikkhave bhikakhu sekhāya sammādiṭṭhiyā
  samannāgato hoti .pe. Sekhena sammāsamādhinā samannāgato hoti, ettāvatā
  kho bhikkhu sekho hotī"ti. 2- Apica sikkhatītipi sekho. Vuttañhetaṁ "sikkhatīti kho
  bhikkhu tasmā sekhoti vuccati, kiñca sikkhati? adhisīlaṁpi sikkhati, adhicittaṁpi
  sikkhati, adhipaññaṁpi sikkhati, sikkhatīti kho bhikkhu tasmā sekhoti vuccatī"ti 3-
      yopi kalyāṇaputhujjano anulomapaṭipadāya paripūrikārī sīlasampanno indriyesu
  guttadvāro bhojane mattaññū jāgariyānuyogamanuyutto pubbarattāpararattaṁ
  bodhipakkhiyānaṁ dhammānaṁ bhāvanānuyogamanuyutto viharati "ajja vā sve vā aññataraṁ
  sāmaññaphalaṁ adhigamissāmī"ti. Sopi vuccati sikkhatīti sekho. 4- Imasmiṁ panatthe
  paṭivedhappattova sekho adhippeto, no puthujjano.

  *  *  *  *  *  *
  Footnote: 1 chaṂa. sekkho. evamuparipi *2 pāli sekkho evamuparipi, saṁ.
  mahā. 19/13/11 sekkhasutta 3 aṅ. tika. 20/86/225 sekkhasutta 4 chaṂa. sekkhoti
-------------------------------------------------
[page 045]
      Appattaṁ mānasaṁ etenāti appattamānaso. Mānasanti rāgopi cittaṁpi
  arahattaṁpi. "antalikkhacaro Pāso, yvāyañcarati mānaso"ti 1- ettha hi rāgo
  mānasaṁ. "cittaṁ Mano mānasan"ti 2- ettha cittaṁ. "appattamānaso Sekho, kālaṁ
  kayirā janesutā"ti 3- ettha arahattaṁ. Idhāpi arahattameva adhippetaṁ. Tena
  appattārahattoti vuttaṁ hoti.
      Anuttaranti seṭṭhaṁ, asadisanti attho. Catūhi yogehi khemaṁ anupaddutanti 4-
  yogakkhemaṁ. Arahattameva adhippetaṁ. Patthayamānoti dve patthanā taṇhāpatthanā
  ca chandapatthanā ca.
               "patthayamānassa Hi jappitāni,
                pavedhitaṁ vāpi pakappitesū"ti 5-
      ettha taṇhāpatthanā.
          "chinnaṁ Pāpimato sotaṁ viddhastaṁ vinaḷīkataṁ
           pāmujjabahulā hotha khemaṁ patthetha 6- bhikkhavo"ti. 7-
      Ettha kattukamyatā kusalacchandapatthanā. Ayameva idhādhippetā. Tena
  patthayamānoti taṁ yogakkhemaṁ kattukāmo 8- adhigantukāmo tanninno tappoṇo
  tappabbhāroti veditabbo. Viharatīti aññaṁ iriyāpathadukkhaṁ aññena iriyāpathena
  vicchinditvā aparipatantaṁ kāyaṁ harati. Athavā "sabbe saṅkhārā aniccāti
  adhimuccanto saddhāya viharatī"ti ādināpi niddesanayenettha attho daṭṭhabbo.
      Paṭhaviṁ paṭhvito abhijānātīti paṭhaviṁ paṭhavībhāgena abhijānāti, na puthujjano
  viya sabbākāraviparītāya saññāya jānāti. 9- Apica kho abhivisiṭṭhena ñāṇena
  jānāti. Evaṁ paṭhavīti etaṁ paṭhavībhāvaṁ adhimuccantoyeva 10- naṁ aniccātipi

  *  *  *  *  *  *
  Footnote: 1 vinaYu. mahā. 4/33/28 mārakathā, saṁ. sagā. 15/151/135 mānasasutta
  2 abhi. saṅgaṇi. 34/63,65,68/32-3 3 saṁ. sagā. 15/159/146 godhikasutta
  4 chaṂa. ananuyuttanti 5 khu.su. 25/909/511 mahāviyūhasutta 6 chaṂa. Sī. pattattha
  7 Maṃū. 12/352/315 cūḷagopālasutta 8 chaṂa., i. pattukāmo.
  9 chaṂa., i. sañjānāti. 10 ka. paṭhavīti evaṁ paṭhavībhāgaṁ amuñcantoyeva....
-------------------------------------------------
[page 046]
  Dukkhātipi anattātipi evaṁ abhijānātīti vuttaṁ hoti. Evañca naṁ abhiñatvā
  paṭhaviṁ māmaññī. 1- Kiṁ vuttaṁ hoti. Maññatīti maññī. Ayaṁ pana maññī ca na
  maññī ca na vattabboti. Etasmiṁ hi atthe idaṁ padaṁ nipātetvā vuttanti
  veditabbaṁ. Ko panettha adhippāyoti. Vuccate puthujjano tāva sabbamaññanānaṁ
  appahīnattā maññatīti vutto. Khīṇāsavo pahīnattā na maññati. 2- Sekhassa pana
  diṭṭhimaññanā pahīnā, itarāpi tanubhāvaṁ gatā, tena so maññatītipi na
  vattabbo puthujjano viya, na maññatītipi na vattabbo khīṇāsavo viyāti.
      Pariññeyyaṁ tassāti sekhassa 3- taṁ maññanāvatthu okkantaniyāmattā
  sambodhiparāyanattā ca tīhi pariññāhi pariñañeyyaṁ, apariññeyyaṁ apariññātabbaṁ
  na hoti puthujanassa viya, nopi pariññātaṁ khīṇāsavassa viya. Sesaṁ sabbattha
  vuttanayameva.
                      Sekhavasena dutiyanayakathā niṭṭhitā.
                            ----------
                       Khīṇāsavavāratatiyādinayavaṇṇanā
      [8] Evaṁ paṭhavīādīsu vatthūsu sekhassa pavattiṁ dassetvā idāni khīṇāsavassa
  dassento yopi so bhikkhave bhikkhu arahanti ādimāha.
      Tattha sopīti pisaddo sampiṇḍanattho. Tena idha ubhayasabhāgatāpi labbhati. 4-
  Sekho hi khīṇāsavena ariyapuggalattā sabhāgo, tena puggalasabhāgatā labbhati,
  ārammaṇasabhāgatā pana vuttanayā eva. Arahanti ārakakileso, dūrakileso
  pahīnakilesoti attho. Vuttañhetaṁ bhagavatā "kathañca bhikkhave bhikkhu *- arahaṁ hoti?
  ārakāssa honti pāpakā akusalā dhammā saṅkilesikā ponobbhavikā sadarā
  dukkhavipākā āyatiṁ jātijarāmaraṇiyā. Evaṁ kho bhikkhave bhikkhu *- arahaṁ hotī"ti. 5-

  *  *  *  *  *  *
  Footnote: 1 chaṂa., i. mā maññīti vuttaṁ hoti. 2 chaṂa. na maññatīti.
  3 chaṂa. i. tassa sekkhassa. 4 chaṂa. labbhatīti dasseti.
  5 Maṃū. 12/434/381 mahāassapurasutta * pāli. arahā (syā)
-------------------------------------------------
[page 047]
  Khīṇāsavoti cattāro āsavā kāmāsavo bhavāsavo diṭṭhāsavo avijjāsavo,
  ime cattāro āsavā arahato khīṇā pahīnā samucchinnā paṭippassaddhā,
  abhabbuppattikā ñāṇagginā daḍḍhā, tena vuccati khīṇāsavoti.
      Vusitavāti garusaṁvāsepi ariyamaggasaṁvāsepi dasasu ariyavāsesupi vasi parivasi
  vuttho parivuttho, so vutthavāso ciṇṇacaraṇoti vusitavā. Katakaraṇīyoti
  puthujjanakalyāṇakaṁ upādāya satta sekhā catūhi maggehi karaṇīyaṁ karonti nāma,
  khīṇāsavassa sabbakaraṇīyāni katāni pariyositāni, natthi tassa uttariṁ karaṇīyaṁ
  dukkhakkhayādhigamāyāti katakaraṇīyo. Vuttampi hetaṁ:-
          "tassa sammā vimuttassa santacittassa bhikkhuno
           katassa paṭicayo natthi karaṇīyaṁ na vijjatī"ti. 1-
      Ohitabhāroti tayo bhārā khandhabhāro kilesabhāro abhisaṅkhārabhāro,
  tassime tayo bhārā ohitā voropitā nikkhittā pātitāti tena vuccati
  ohitabhāroti. Anuppattasadatthoti anuppatto sadatthaṁ, sakatthanti vuttaṁ hoti.
  Kakārassāyaṁ dakāro kato, sadatthoti ca arahattaṁ veditabbaṁ. Tañhi
  attūpanibandhanaṭṭhena attānaṁ avijjamānaṭṭhena attano paramatthaṭṭhena ca attano attho
  sakatthoti vuccati.
      Parikkhīṇabhavasaṁyojanoti bhavasaṁyojanānīti dasa saṁyojanāni kāmarāgasaṁyojanaṁ
  paṭighamānadiṭṭhivicikicchāsīlabbataparāmāsabhavarāgaissāmacchariyasaṁyojanaṁ
  avijjāsaṁyojanaṁ. Imāni hi satte bhavesu saṁyojenti upanibandhanti, bhavābhavena 2-
  saṁyojanti, tasmā "bhavasaṁyojanānī"ti vuccanti. Imāni bhavasaṁyojanāni arahato
  parikkhīṇāni pahīnāni ñāṇagginā daḍḍhāni, tena vuccati "parikkhīṇabhavasaṁyojano"ti.
  Sammadaññā vimuttoti ettha sammadaññāti sammā aññā. Kiṁ vuttaṁ hoti:-
  khandhānaṁ khandhaṭṭhaṁ, āyatanānaṁ āyatanaṭṭhaṁ, dhātūnaṁ dhātvaṭṭhaṁ, dukkhassa pīḷanaṭṭhaṁ,
  samudayassa pabhavaṭṭhaṁ, nirodhassa santaṭṭhaṁ, maggassa dassanaṭṭhaṁ, sabbe saṅkhārā

  *  *  *  *  *  *
  Footnote: 1 khu. thera. terasaka. 26/642/361 soṇakoḷivisa... 2 chaṂa., i. bhavaṁ vā bhavena.
-------------------------------------------------
[page 048]
  Aniccāti evamādibhedaṁ sammā yathābhūtaṁ aññāya jānitvā tīrayitvā tulayitvā
  vibhāvetvā vibhūtaṁ katvāti.
      Vimuttoti dve vimuttiyo cittassa ca vimutti nibbānañca. Arahā
  sabbakilesehi vimuttacittattā cittavimuttiyāpi vimutto. Nibbānaṁ
  adhimuttattā nibbānepi vimutto. Tena vuccati "sammadaññā vimutto"ti.
  Pariññātantassāti arahato taṁ maññanāvatthu tīhi pariññāhi pariññātaṁ. Tasmā so taṁ
  vatthuṁ na maññati, taṁ vā maññanaṁ na maññatīti vuttaṁ hoti. Sesaṁ vuttanayameva.
      Nibbānavāre pana khayā rāgassātiādayo tayo vārā vuttā. Te
  paṭhavīvārādīsupi vitthāretabbā. Ayañhi pariññātavāro nibbānavārepi
  vitthāretabbo. Vitthārentena ca pariññātantassāti sabbapadehi yojetvā puna
  khayā rāgassa vītarāgattāti yojetabbo. 1- Esa nayo itaresu. Desanā pana
  ekattha vuttaṁ sabbattha vuttameva hotīti saṅkhittā.
      [9] Khayā rāgassa vītarāgattāti ettha ca yasmā bāhirako kāmesu
  vītarāgo, na khayā rāgassa vītarāgo. Arahā pana khayāeva, tasmā vuttaṁ "khayā
  rāgassa vītarāgattā"ti. Esa nayo dosamohesupi. Yathā ca "pariññātaṁ tassāti
  vadāmī"ti vuttepi pariññātattā so taṁ vatthuṁ taṁ vā maññanaṁ na maññatīti attho
  hoti, evamidhāpi vītarāgattā so taṁ vatthuṁ taṁ vā maññanaṁ na maññatīti daṭṭhabbo.
      [10] Ettha ca pariññātaṁ tassāti ayaṁ vāro maggabhāvanāpāripūridassanatthaṁ
  vutto. Itare phalasacchikiriyāpāripūridassanatthanti daṭṭhabbā. Dvīhi
  vā kāraṇehi arahā maññati vatthussa ca pariññātattā akusalamūlānañca
  samucchinnattā. Tenassa pariññāvārena vatthupariññaṁ 2- dīpeti, itarehi
  akusalamūlasamucchedanti. Tattha pacchimesu tīsu vāresu ayaṁ viseso veditabbo. Tīsu
  hi vāresu rāge ādīnavaṁ disvā dukkhānupassī viharanto appaṇihitavimokkhena
  vimutto khayā rāgassa vītarāgo hoti. Dose ādīnavaṁ disvā aniccānupassī

  *  *  *  *  *  *
  Footnote: 1 chaṂa. yojetabbaṁ. 2 chaṂa. tenassa pariññātavārena vatthuno vagthupariññaṁ dīpeti
-------------------------------------------------
[page 049]
  Viharanto animittavimokkhena vimutto khayā dosassa vītadoso hoti. Mohe
  ādīnavaṁ disvā anattānupassī viharanto suññatavimokkhena vimutto khayā
  mohassa vītamoho hoti.
      Evaṁ sante na eko tīhi vimokkhehi vimuccatīti dve vārā na
  vattabbā siyunti ce, taṁ na kasmā? aniyamitattā. Aniyamena hi vuttaṁ "yopi
  so bhikkhave bhikkhu arahan"ti, na pana vuttaṁ appaṇihitavimokkhena vā vimutto,
  itarena vāti. Tasmā yaṁ arahato yujjati, taṁ sabbaṁ vattabbamevāti.
      [11] Avisesena vā yo koci arahā samānepi 1- rāgādikhaye
  vipariṇāmadukkhassa pariññātattā khayā rāgassa vītarāgoti vuccati, dukkhadukkhassa
  pariññātattā khayā dosassa vītadosoti. Saṅkhāradukkhassa pariññātattā khayā
  mohassa vītamohoti. Iṭṭhārammaṇassa vā pariññātattā khayā rāgassa vītarāgo.
  Aniṭṭhārammaṇassa pariññātattā khayā dosassa vītadoso. Majjhattārammaṇassa
  pariññātattā khayā mohassa vītamoho. Sukhāya vā vedanāya rāgānusayassa
  samucchinnattā khayā rāgassa vītarāgo. Itarāsu paṭighamohānusayānaṁ samucchinnattā
  vītadoso vītamoho cāti tasmā taṁ visesaṁ dassento āha "khayā rāgassa
  vītarāgattā .pe. Khayā mohassa vītamohattā"ti.
                   Khīṇāsavavasena tatiyacatutthapañcamachaṭṭhanayakathā
                              niṭṭhitā.
                         ----------------
                        Tathāgatavārasattamanayavaṇṇanā
      [12] Evaṁ paṭhavīādīsu vatthūsu khīṇāsavassa pavattiṁ dassetvā idāni
  attano pavattiṁ dassento tathāgatopi bhikkhaveti ādimāha.

  *  *  *  *  *  *
  Footnote: 1 Sī. samānopi.
-------------------------------------------------
[page 050]
      Tathāgatoti aṭṭhahi kāraṇehi bhagavā tathāgato 1- tathā āgatoti tathāgato,
  tathā gatoti tathāgato, tathalakkhaṇaṁ āgatoti tathāgato, tathadhamme yāthāvato
  abhisambuddhoti tathāgato, tathadassitāya tathāgato, tathāvāditāya tathāgato, tathākāritāya
  tathāgato, abhibhavaṭṭhena tathāgatoti.
      Kathaṁ bhagavā tathā āgatoti tathāgato. Yathā sabbalokahitāya ussukkamāpannā
  purimakā sammāsambuddhā āgatā, yathā hi vipassī bhagavā āgato, yathā sikhī
  bhagavā, yathā vessabhū bhagavā, yathā kakkusandho 2- bhagavā, yathā konāgamano
  bhagavā, yathā kassapo bhagavā āgatoti. Kiṁ vuttaṁ hoti. Yena abhinīhārena ete
  bhagavanto āgatā, teneva amhākaṁpi bhagavā āgato.
      Athavā yathā vipassī bhagavā .pe. Yathā kassapo bhagavā dānapāramiṁ
  pūretvā sīlanekkhammapaññāviriyakhantisaccādhiṭṭhānamettāupekkhāpāramiṁ pūretvā
  imā dasa pāramiyo dasa upapāramiyo dasa paramatthapāramiyoti samatiṁsapāramiyo
  pūretvā aṅgapariccāgaṁ nayanadhanarajjaputtadārapariccāganti 3- ime pañca
  mahāpariccāge pariccajitvā pubbayogapubbacariyadhammakkhānañātatthacariyādayo pūretvā
  buddhacariyāya koṭiṁ patvā āgato, tathā amhākampi bhagavā āgato.
      Yathā ca vipassī bhagavā .pe. Kassapo bhagavā cattāro satipaṭṭhāne
  sammappadhāne iddhipāde pañcindriyāni pañca balāni satta bojjhaṅge ariyaṁ
  aṭṭhaṅgikaṁ maggaṁ bhāvetvā brūhetvā āgato, tathā bhagavāpi āgato. 4-
               Yatheva lokamhi vipassiādayo
               sabbaññubhāvaṁ munayo idhāgatā
               tathā ayaṁ sakyamunīpi āgato
               tathāgato vuccati tena cakkhumāti.

  *  *  *  *  *  *
  Footnote: 1 chaṂa. tathāgatoti vuccati. 2 chaṂa. kakusandho 3 pañcime mahāpariccāgā
  katthaci evaṁ āgatā aṅgadhanaputtadārajīvitapariccāgāti, ṭīkāyampana
  aṅganayanadhanarajjaputtadārapariccāgāti. 4 chaṂa.,i. tathā amhākaṁ bhagavāpi
  āgatoti tathāgato
-------------------------------------------------
[page 051]
  Evaṁ tathā āgatoti tathāgato. (1)
      Kathaṁ tathā gatoti tathāgato. Yathā sampatijāto vipassī bhagavā gato .pe.
  Kassapo bhagavā gato. Kathañca so gato, so hi sampatijātova samehi pādehi
  paṭhaviyaṁ patiṭṭhāya uttarābhimukho sattapadavītihārena gato. Yathāha:- sampatijāto
  ānanda bodhisatto samehi pādehi patiṭṭhahitvā uttarenābhimukho sattapadavītihārena
  gacchati setamhi chatte anudhāriyamāne, sabbāva disā anuviloketi,
  āsabhiñca vācaṁ bhāsati "aggohamasmi lokassa, jeṭṭhohamasmi lokassa, seṭṭhohamasmi
  lokassa, ayamantimā jāti, natthidāni punabbhavo"ti. 1-
      Tañcassa gamanaṁ tathaṁ ahosi avitathaṁ anekesaṁ visesādhigamānaṁ
  pubbanimittabhāvena. Yañhi so sampatijātova samehi pādehi patiṭṭhahi, idamassa
  caturiddhipādapaṭilābhassa pubbanimittaṁ. Uttarābhimukhabhāvo pana sabbalokuttarabhāvassa
  pubbanimittaṁ. Sattapadavītihāro sattabojjhaṅgaratanapaṭilābhassa. "suvaṇṇadaṇḍā
  Vītipatanti cāmarā" 2- ettha vuttacāmarukkhepo pana sabbatitthiyanimmathanassa.
  Setacchattadhāraṇaṁ arahattavimuttivaravimalasetacchattapaṭilābhassa. Sabbadisāsu vilokanaṁ
  sabbaññutānāvaraṇañāṇapaṭilābhassa. Āsabhivācābhāsanaṁ appaṭivattiyavaradhammacakkap-
  pavattanassa pubbanimittaṁ. Tathā ayaṁ bhagavāpi gato. Tañcassa gamanaṁ tathaṁ ahosi
  avitathaṁ tesaññeva visesādhigamānaṁ pubbanimittabhāvena. Tenāhu porāṇā:-
               "muhuttajātova gavampatī yathā
                samehi pādehi phusī vasundharaṁ
                so vikkami satta padāni gotamo
                setañca chattaṁ anudhārayuṁ marū.
                Gantvāna so satta padāni gotamo
                disā vilokesi samā samantato
                aṭṭhaṅgupetaṁ giramabbhudīrayī
                sīho yathā pabbatamuddhaniṭṭhito"ti.

  *  *  *  *  *  *
  Footnote: 1 Ma. upari. 14/207/173 acchariyabbhūtadhammasutta 2 khu. su. 25/693/470 nālakasutta
-------------------------------------------------
[page 052]
  Evaṁ tathā gatoti tathāgato.
      Athavā "yathā vipassī bhagavā .pe. Yathā kassapo bhagavā, ayaṁpi bhagavā
  tatheva nekkhammena kāmacchandaṁ pahāya gato. Abyāpādena byāpādaṁ ālokasaññāya
  thīnamiddhaṁ avikkhepena uddhaccakukkuccaṁ dhammavavatthānena vicikicchaṁ pahāya gato,
  ñāṇena avijjaṁ padāletvā gato, pāmujjena aratiṁ vinodetvā paṭhamajjhānena
  nīvaraṇakavāṭaṁ ugghāṭetvā dutiyajjhānena vitakkavicāradhūmaṁ upasametvā tatiyajjhānena
  pītiṁ virājetvā catutthajjhānena sukhadukkhaṁ pahāya ākāsānañcāyatanasamāpattiyā
  rūpasaññāpaṭighasaññānānattasaññāyo samatikkamitvā viññānañcāyatanasamāpattiyā
  ākāsānañcāyatanasaññaṁ ākiñcaññāyatanasamāpattiyā viññānañcāyatanasaññaṁ
  nevasaññānāsaññāyatanasamāpattiyā ākiñcaññāyatanasaññaṁ samatikkamitvā gato.
      Aniccānupassanāya niccasaññaṁ pahāya, dukkhānupassanāya sukhasaññaṁ,
  anattānupassanāya attasaññaṁ, nibbidānupassanāya nandiṁ, virāgānupassanāya
  rāgaṁ, nirodhānupassanāya samudayaṁ, upasamānupassanāya ādānaṁ, khayānupassanāya
  ghanasaññaṁ, vayānupassanāya āyūhanaṁ, vipariṇāmānupassanāya dhuvasaññaṁ,
  animittānupassanāya nimittasaññaṁ, appaṇihitānupassanāya paṇidhiṁ, suññatānupassanāya
  abhinivesaṁ, adhipaññādhammavipassanāya sārādānābhinivesaṁ, yathābhūtañāṇadassanena
  sammohābhinivesaṁ, ādīnavānupassanāya ālayābhinivesaṁ, paṭisaṅkhānupassanāya
  appaṭisaṅkhaṁ, vivaṭṭānupassanāya saṁyogābhinivesaṁ, sotāpattimaggena diṭṭhekaṭṭhe
  kilese bhañjitvā, sakadāgāmimaggena oḷārike kilese pahāya, anāgāmimaggena
  anusahagate kilese samugghāṭetvā, arahattamaggena sabbakilese samucchinditvā
  gato. Evaṁpi tathā gatoti tathāgato. (2)
      Kathaṁ tathalakkhaṇaṁ āgatoti tathāgato. Paṭhavīdhātuyā kakkhaḷattalakkhaṇaṁ tathaṁ
  avitathaṁ. Āpodhātuyā paggharaṇalakkhaṇaṁ. Tejodhātuyā uṇhalakkhaṇaṁ. Vāyodhātuyā
  vitthambhanalakkhaṇaṁ. Ākāsadhātuyā asamphuṭṭhalakkhaṇaṁ, viññāṇadhātuyā vijānanalakkhaṇaṁ.
-------------------------------------------------
[page 053]
      Rūpassa ruppanalakkhaṇaṁ. Vedanāya vedayitalakkhaṇaṁ. Saññāya sañjānanalakkhaṇaṁ.
  Saṅkhārānaṁ abhisaṅkharaṇalakkhaṇaṁ. Viññāṇassa vijānanalakkhaṇaṁ.
      Vitakkassa abhiniropanalakkhaṇaṁ. Vicārassa anumajjanalakkhaṇaṁ. Pītiyā pharaṇalakkhaṇaṁ.
  Sukhassa sātalakkhaṇaṁ. Cittekaggatāya avikkhepalakkhaṇaṁ. Phassassa phusanalakkhaṇaṁ.
      Saddhindriyassa adhimokkhalakkhaṇaṁ. Viriyindriyassa paggahalakkhaṇaṁ.
  Satindriyassa upaṭṭhānalakkhaṇaṁ. Samādhindriyassa avikkhepalakkhaṇaṁ. Paññindriyassa
  pajānanalakkhaṇaṁ.
      Saddhābalassa assaddhiye akampiyalakkhaṇaṁ. Viriyabalassa kosajje. Satibalassa
  muṭṭhasacce. Samādhibalassa uddhacce. Paññābalassa avijjāya akampiyalakkhaṇaṁ.
      Satisambojjhaṅgassa upaṭṭhānalakkhaṇaṁ. Dhammavicayasambojjhaṅgassa
  pavicayalakkhaṇaṁ. Viriyasambojjhaṅgassa paggahalakkhaṇaṁ. Pītisambojjhaṅgassa pharaṇalakkhaṇaṁ.
  Passaddhisambojjhaṅgassa upasamalakkhaṇaṁ. Samādhisambojjhaṅgassa avikkhepalakkhaṇaṁ.
  Upekkhāsambojjhaṅgassa paṭisaṅkhānalakkhaṇaṁ.
      Sammādiṭṭhiyā dassanalakkhaṇaṁ. Sammāsaṅkappassa abhiniropanalakkhaṇaṁ.
  Sammāvācāya pariggahalakkhaṇaṁ. Sammākammantassa samuṭṭhānalakkhaṇaṁ. Sammāājīvassa
  vodānalakkhaṇaṁ. Sammāvāyāmassa paggahalakkhaṇaṁ. Sammāsatiyā upaṭṭhānalakkhaṇaṁ.
  Sammāsamādhissa avikkhepalakkhaṇaṁ.
      Avijjāya añāṇalakkhaṇaṁ. Saṅkhārānaṁ cetanālakkhaṇaṁ. Viññāṇassa
  vijānanalakkhaṇaṁ. Nāmassa namanalakkhaṇaṁ. Rūpassa ruppanalakkhaṇaṁ. Saḷāyatanassa
  āyatanalakkhaṇaṁ. Phassassa phusanalakkhaṇaṁ. Vedanāya vedayitalakkhaṇaṁ. Taṇhāya
  hetulakkhaṇaṁ. Upādānassa gahaṇalakkhaṇaṁ. Bhavassa āyūhanalakkhaṇaṁ. Jātiyā
  nibbattilakkhaṇaṁ. Jarāya jīraṇalakkhaṇaṁ. Maraṇassa cutilakkhaṇaṁ.
      Dhātūnaṁ suññatālakkhaṇaṁ. Āyatanānaṁ āyatanalakkhaṇaṁ. Satipaṭṭhānānaṁ
  upaṭṭhānalakkhaṇaṁ. Sammappadhānānaṁ padahaṇalakkhaṇaṁ. Iddhipādānaṁ ijjhanalakkhaṇaṁ.
-------------------------------------------------
[page 054]
  Indriyānaṁ adhipatilakkhaṇaṁ. Balānaṁ akampiyalakkhaṇaṁ. Bojjhaṅgānaṁ niyyānalakkhaṇaṁ.
  Maggassa hetulakkhaṇaṁ.
      Saccānaṁ tathalakkhaṇaṁ. Samathassa avikkhepalakkhaṇaṁ. Vipassanāya anupassanālakkhaṇaṁ.
  Samathavipassanānaṁ ekarasalakkhaṇaṁ. Yuganandhānaṁ 1- anativattanalakkhaṇaṁ.
      Sīlavisuddhiyā saṁvaralakkhaṇaṁ. Cittavisuddhiyā avikkhepalakkhaṇaṁ. Diṭṭhivisuddhiyā
  dassanalakkhaṇaṁ.
      Khaye ñāṇassa samucchedalakkhaṇaṁ. Anuppāde ñāṇassa passaddhilakkhaṇaṁ.
  Chandassa mūlalakkhaṇaṁ. Manasikārassa samuṭṭhānalakkhaṇaṁ. Phassassa samodhānalakkhaṇaṁ.
  Vedanāya samosaraṇalakkhaṇaṁ. Samādhissa pamukhalakkhaṇaṁ satiyā adhipateyyalakkhaṇaṁ.
  Paññāya tatuttarilakkhaṇaṁ. Vimuttiyā sāralakkhaṇaṁ. Amatogadhassa nibbānassa
  pariyosānalakkhaṇaṁ tathaṁ avitthaṁ. Evaṁ tathalakkhaṇaṁ ñāṇagatiyā āgato avirujjhitvā
  patto anuppattoti tathāgato. Evaṁ tathalakkhaṇaṁ āgatoti tathāgato. (3)
      Kathaṁ tathadhamme yāthāvato abhisambuddhoti tathāgato. Tathadhammā nāma
  cattāri ariyasaccāni. Yathāha:- "cattārimāni bhikkhave tathāni avitathāni
  anaññathāni, katamāni cattāri? `idaṁ dukkhan'ti bhikkhave tathametaṁ avitathametaṁ
  anaññathametan"ti 2- vitthāro. Tāni ca bhagavā abhisambuddho, tasmā tathānaṁ
  abhisambuddhattā tathāgatoti vuccati. Abhisambodhattho hi ettha gatasaddo. Apica
  jarāmaraṇassa jātippaccayasambhūtasamudāgataṭṭho tatho avitatho anaññatho .pe.
  Saṅkhārānaṁ avijjāpaccayasambhūtasamudāgataṭṭho tatho avitatho anaññatho. Tathā
  avijjāya saṅkhārānaṁ paccayaṭṭho. Saṅkhārānaṁ viññāṇassa paccayaṭṭho .pe.
  Jātiyā jarāmaraṇassa paccayaṭṭho tatho avitatho anaññatho. Taṁ sabbaṁ bhagavā
  abhisambuddho, tasmāpi tathānaṁ dhammānaṁ abhisambuddhattā. Tathāgatoti vuccati. Evaṁ
  tathadhamme yāthāvato abhisambuddhoti tathāgato. (4)

  *  *  *  *  *  *
  Footnote: 1 chaṂa. yuganaddhānaṁ 2 saṁ. mahā. 19/1090/375 tathasutta
-------------------------------------------------
[page 055]
      Kathaṁ tathadassitāya tathāgato. Bhagavā yaṁ sadevake loke .p. Sadevamanussāya
  aparimāṇāsu lokadhātūsu aparimāṇānaṁ sattānaṁ cakkhudvāre āpāthaṁ āgacchantaṁ
  rūpārammaṇaṁ nāma atthi. Taṁ sabbākārato jānāti passati. Evaṁ jānatā ca
  passatā ca tena taṁ iṭṭhāniṭṭhādivasena vā diṭṭhasutamutaviññātesu labbhamānakapadavasena
  vā "katamaṁ taṁ rūpaṁ rūpāyatanaṁ? yaṁ rūpaṁ catunnaṁ mahābhūtānaṁ upādāya
  vaṇṇanibhaṁ *- sanidassanaṁ sappaṭighaṁ nīlaṁ pītakan"ti 1- ādinā nayena anekehi
  nāmehi terasahi vārehi dvepaññāsāya nayehi vibhajjamānaṁ tathameva hoti,
  vitathaṁ natthi. Esa nayo sotadvārādīsupi āpāthamāgacchantesu saddādīsu. Vuttaṁ
  hetaṁ bhagavatā "yaṁ bhikkhave sadevakassa lokassa .pe. Sadevamanussāya diṭṭhaṁ
  sutaṁ mutaṁ viññātaṁ pattaṁ pariyesitaṁ anuvicaritaṁ manasā, tamahaṁ jānāmi, tamahaṁ
  abhiññāsiṁ, **- taṁ tathāgatassa viditaṁ, taṁ tathāgate 2- na upaṭṭhāsī"ti. 3- Evaṁ
  tathadassitāya tathāgato. Tattha tathadassiatthe tathāgatoti padasambhavo veditabbo. (5)
      Kathaṁ tathāvāditāya tathāgato. Yaṁ rattiṁ bhagavā bodhimaṇḍe aparājitapallaṅke
  nisinno tiṇṇaṁ mārānaṁ matthakaṁ madditvā anuttaraṁ sammāsambodhiṁ abhisambuddho,
  yañca rattiṁ yamakasālānaṁ antare anupādisesāya nibbānadhātuyā parinibbāyi,
  etthantare pañcacattāḷīsavassaparimāṇe kāle paṭhamabodhiyāpi majjhimabodhiyāpi
  pacchimabodhiyāpi yaṁ bhagavatā bhāsitaṁ suttaṁ geyyaṁ .pe. Vedallaṁ, taṁ sabbaṁ atthato ca
  byañjanato ca anupavajjaṁ anūnamanadhikaṁ sabbākāraparipuṇṇaṁ rāgamadanimmadanaṁ
  dosamohamadanimmadanaṁ, natthi tattha vālaggamattampi avakkhalitaṁ, sabbantaṁ ekamuddikāya
  lañcitaṁ viya ekanāḷiyā mitaṁ viya ekatulāya tulitaṁ viya ca tathameva hoti avitataṁ. Tenāha
  "yañceva rattiṁ tathāgato anuttaraṁ sammāsambodhiṁ abhisambujjhati, yañca rattiṁ
  anupādisesāya nibbānadhātuyā parinibbāyati, etasmiṁ antare bhāsati lapati
  niddisati, sabbantaṁ tatheva hoti na aññathā, tasmā `tathāgato'ti vuccatī"ti. 4-
  Gadāttho hi ettha gatasaddo. Evaṁ tathāvāditāya tathāgato. Apica āgadanamāgado,

  *  *  *  *  *  *
  Footnote: 1 abhi. saṅgaṇi. 34/616 ādi/188 rūpakaṇḍa * pāli. vaṇṇanibhā 2 chaṂa. i. tathāgato
  3 aṅ. catukka. 21/24/29 kāḷakārāmasutta ** pāli. abbhaññāsiṁ
  4 aṅ. catukka. 21/23/28 lokasutta
-------------------------------------------------
[page 056]
  Vacananti attho. Tathā 1- aviparīto āgado assāti dakārassa takāraṁ katvā
  tathāgatoti evaṁ cetasmiṁ atthe padasiddhi veditabbā. (6)
      Kathaṁ tathākāritāya tathāgato. Bhagavato hi vācāya kāyo anulometi
  kāyassapi vācā. Tasmā yathāvādī tathākārī, yathākārī tathāvādī ca hoti.
  Evambhūtassa cassa yathā vācā, kāyopi tathā gatoti 2- attho. Yathā ca kāyo
  vācāpi tathā gatāti 3- tathāgato. Tenāha "yathāvādī bhikkhave tathāgato tathākārī,
  yathākārī tathāvādī, iti yathāvādī tathākārī, yathākārī tathāvādī, tasmā `tathāgato'ti
  vuccatī"ti. 4- Evaṁ tathākāritāya tathāgato. (7)
      Kathaṁ abhibhavaṭṭhena tathāgato. Upari bhavaggaṁ heṭṭhā avīcipariyantaṁ katvā
  tiriyaṁ aparimāṇāsu lokadhātūsu sabbasatte abhibhavati sīlenapi samādhināpi paññāyapi
  vimuttiyāpi vimuttiñāṇadassanenapi, na tassa tulā vā pamāṇaṁ vā atthi,
  atulo appameyyo anuttaro rājarājā devadevo sakkānaṁ atisakko brahmānaṁ
  atibrahmā. Tenāha "sadevake bhikkhave loke .pe. Sadevamanussāya tathāgato
  abhibhū anabhibhūto aññadatthudaso vasavattī, tasmā `tathāgato'ti vuccatī"ti. 5-
      Tatrevaṁ padasiddhi veditabbā. Agado viya agado. Ko panesa?
  desanāvilāso ceva puññamayo 6- ca. Tena hesa mahānubhāvo bhisakko dibbāgadena
  sappe viya sabbaparappavādino sadevakañca lokaṁ abhibhavati. Iti sabbalokābhibhavane
  tatho aviparīto desanāvilāsamayo ceva puññamayo 6- ca agado assāti dakārassa
  takāraṁ katvā tathāgatoti veditabbo. Evaṁ abhibhavanaṭṭhena tathāgato. (8)
      Apica tathāya gatotipi tathāgato, tathaṁ gatotipi tathāgato. Gatoti avagato
  atīto patto paṭipannoti attho. Tattha sakalaṁ lokaṁ tīraṇapariññāya tathāya
  gato avagatoti tathāgato. Lokasamudayaṁ pahānapariññāya tathāya gato atītoti

  *  *  *  *  *  *
  Footnote: 1 chaṂa., i. tatho 2 chaṂa., i. tathā gato pavattoti 3 chaṂa., i. tathā gatā pavattāti.
  4 aṅ. catukka. 21/23/28 5 aṅ. catukka. 21/23/28 lokasutta
  6-6 katthaci puñañussayotipi dissati, taṁ puñuñamayo yathā dānamayaṁ iti ṭīkāya na sameti.
-------------------------------------------------
[page 057]
  Tathāgato. Lokanirodhaṁ sacchikiriyāya tathāya gato pattoti tathāto. Lokanirodhagāminiṁ
  paṭipadaṁ tathaṁ gato paṭipannoti tathāgato. Tena yaṁ vuttaṁ bhagavatā "loko bhikkhave
  tathāgatena abhisambuddho, lokasmā tathāgato visaṁyutto, lokasamudayo bhikkhave
  tathāgatena abhisambuddho, lokasamudayo tathāgatassa pahīno, lokanirodho bhikkhave
  tathāgatena abhisambuddho, lokanirodho tathāgatassa sacchikato, lokanirodhagāminī
  paṭipadā bhikkhave tathāgatena abhisambuddhā, lokanirodhagāminī paṭipadā tathāgatassa
  bhāvitā, yaṁ bhikkhave sadevakassa lokassa .pe. Sabbantaṁ tathāgatena abhisambuddhaṁ,
  tasmā `tathāgato'ti vuccatī"ti. 1- Tassa evaṁpi attho veditabbo. Idaṁpi ca
  tathāgatassa tathāgatabhāvadīpane mukhamattakameva. Sabbākārena pana tathāgatova
  tathāgatassa tathāgatabhāvaṁ vaṇṇeyya.
      Arahaṁ sammāsambuddhoti padadvaye pana ārakattā arīnaṁ ārānañca
  hatattā paccayādīnañca arahattā pāpakaraṇe rahābhāvāti imehi tāva kāraṇehi
  arahanti veditabbo.
      Sammā sāmañca sabbadhammānaṁ buddhattā pana sammāsambuddhoti ayamettha
  saṅkhepo, vitthārato panetaṁ padadvayaṁ visuddhimagge buddhānussativaṇṇanāyaṁ
  pakāsitaṁ.
      Pariññātantaṁ tathāgatassāti ettha pana etaṁ maññanāvatthu pariññātaṁ
  tathāgatassātipi attho veditabbo. Pariññātantaṁ nāma pariññātavāraṁ pariñātāvasānaṁ
  anavasesato pariññātanti vuttaṁ hoti. Buddhānañhi sāvakehi saddhiṁ kiñcāpi
  tena tena maggena kilesappahāne viseso natthi, pariññāya pana atthi. Sāvakā
  hi catunnaṁ dhātūnaṁ ekadesameva sammasitvā nibbānaṁ pāpuṇanti, buddhānaṁ pana
  anuppamāṇaṁpi saṅkhāragataṁ ñāṇena adiṭṭhamatulitaṁ atīritamasacchikataṁ natthi.

  *  *  *  *  *  *
  Footnote: 1 aṅ. catukka. 21/23/27-8 lokasutta.
-------------------------------------------------
[page 058]
                        Tathāgatavārāṭṭhamanayavaṇṇanā
      [13] Yo 1- cāyaṁ nibbānavāro nandi dukkhassa mūlanti ādivāro
  vutto paṭhavīvārādīsupi vitthāretabbo. 1- 2- Ayaṁ pariññātavāro vitthārentena ca
  pariññātantaṁ tathāgatassāti sabbapadehi yojetabbo puna nandi dukkhassa
  mūlanti ādi yojetabbaṁ. Desanā pana ettha vatthu sabbattha vuttameva hotīti
  saṅkhittā. 2- Nandi 3- dukkhassa mūlanti ādīsu ca nandīti purimā taṇhā.
  Dukkhanti pañcakkhandhā. Mūlanti ādi. Iti viditvāti taṁ purimabhavanandiṁ "imassa
  dukkhassa mūlan"ti evaṁ jānitvā. Bhavāti kammabhavato. Jātīti vipākakhandhā. Te hi
  yasmā jāyanti, tasmā "jātī"ti vuttā. Jātisīsena vā ayaṁ desanā. Evaṁpi "iti
  viditvā"ti iminā yojetabbaṁ. Ayañhi ettha attho "kammabhavato upapattibhavo
  hotīti evañca jānitvā"ti. Bhūtassāti sattassa. Jarāmaraṇanti jarāmaraṇañca.
  Evaṁ vuttaṁ hoti:- tena upapattibhavena bhūtassa sattassa khandhānaṁ jarāmaraṇaṁ
  hotīti evañca jānitvāti.
      Ettāvatā yaṁ bodhirukkhamūle aparājitapallaṅkena nisinno sammasitvā
  sabbaññutaṁ patto, tassa paṭiccasamuppādassa paṭivedhā maññanānaṁ abhāvakāraṇaṁ
  dassento catusaṅkhepantisandhiṁ tiyaddhaṁ vīsatākāraṁ tameva paṭiccasamuppādaṁ dasseti.
      Kathaṁ pana ettāvatā esa sabbo dassito hotīti. Ettha hi nandīti
  ayameko saṅkhePo. Dukkhassāti vacanato dukkhaṁ dutiyo, bhavā jātīti vacanato
  bhavo tatiyo, jātijarāmaraṇaṁ catuttho. Evaṁ ettāvatā cattāro saṅkhepā
  veditabbā, koṭṭhāsāti attho. Taṇhādukkhānaṁ pana antaraṁ eko sandhi,
  dukkhassa ca bhavassa ca antaraṁ dutiyo, bhavassa ca jātiyā ca antaraṁ tatiyo,
  evaṁ catunnaṁ aṅgulīnaṁ antarasadisā catusaṅkhepantarā tayo sandhī veditabbā.

  *  *  *  *  *  *
  Footnote: 1-1 chaṂa., i. yo cāyaṁ .pe. vitthāretabboti pāṭhā na dissanti.
  2-2 chaṂa., i. ayaṁ pariññātavāro .pe. saṅkhittāti ime pāṭhā na dissanti.
  3 chaṂa. i. nandī
-------------------------------------------------
[page 059]
      Tattha nandīti atīto addhā, jātijarāmaraṇaṁ anāgato addhā, dukkhañca
  bhavo ca paccuppanano addhāti evaṁ tayo addhā veditabbā. Atīte pana
  pañcasu ākāresu nandivacanena taṇhā ekā āgatā, tāya anāgatāyapi
  avijjāsaṅkhāraupādānabhavā paccayalakkhaṇena gahitāva honti. Jātijarāmaraṇavacanena
  pana yesaṁ khandhānaṁ taṁ jātijarāmaraṇaṁ, te vuttā evāti katvā āyatiṁ
  viññāṇanāmarūpasaḷāyatanaphassavedanā gahitāva honti.
      Evameva tesu 1- "purimakammabhavasmiṁ moho avijjā āyūhanā saṅkhārā
  nikanti taṇhā upagamanamupādānaṁ cetanā bhavo itīme pañca dhammā purimakammabhavasmiṁ
  idha paṭisandhiyā paccayā, idha paṭisandhiviññāṇaṁ okkanti nāmarūpaṁ pasādo
  āyatanaṁ phuṭṭho phasso vedayitaṁ vedanā itīme pañca dhammā idhūpapattibhavasmiṁ
  purekatassa kammassa paccayā, idha pana paripakkattā āyatanānaṁ moho avijjā
  āyūhanā saṅkhārā nikanti taṇhā upagamanamupādānaṁ cetanā bhavo itīme
  pañca idha kammabhavasmiṁ āyatiṁ paṭisandhiyā paccayā, āyatiṁ paṭisandhiviññāṇaṁ
  okkanti nāmarūpaṁ pasādo āyatanaṁ phuṭṭho phasso vedayitaṁ vedanā itīme
  pañca dhammā āyatiṁ upapattibhavasmiṁ idha katassa kammassa paccayā"ti evaṁ
  niddiṭṭhalakkhaṇā vīsati ākārā idha veditabbā. Evaṁ "nandi dukkhassa mūlanti
  iti viditvā bhavā jāti, bhūtassa jarāmaraṇan"ti ettāvatā esa sabbopi
  catusaṅkhepo tisandhi tiyaddho vīsatākāro paṭiccasamuppādo dassito hotīti
  veditabbo.
      Idāni tasmā tiha bhikkhave .pe. Abhisambuddhoti vadāmīti ettha
  anupubbapadavaṇṇanaṁ katvā padayojanāya atthanigamanaṁ karissāMa. Tasmā tihāti
  tasmā icceva vuttaṁ hoti. Tikārahakārā nipātā. Sabbasoti anavasesavacanametaṁ.
  Taṇhānanti nandīti evaṁ vuttānaṁ sabbataṇhānaṁ. Khayāti lokuttaramaggena
  accantakkhayā. Virāgādīni khayavevacanāneva. Yā hi taṇhā khīṇā, virattāpi

  *  *  *  *  *  *
  Footnote: 1 chaṂa. evamete.
-------------------------------------------------
[page 060]
  Tā 1- bhavanti niruddhāpi ca cattāpi paṭinissaṭṭhāpi. Khayāti vā catumaggakicca-
  sādhāraṇametaṁ. Tato paṭhamamaggena virāgā, dutiyena nirodhā, tatiyena cāgā,
  catutthena paṭinissaggāti yojetabbaṁ. Yāhi vā taṇhāhi paṭhaviṁ paṭhavito sañjāneyya,
  tāsaṁ khayā. Yāhi paṭhaviṁ maññeyya, tāsaṁ virāgā. Yāhi paṭhaviṁ maññeyya, tāsaṁ
  nirodhā. Yāhi paṭhavito maññeyya, tāsaṁ cāgā. Yāhi paṭhavī meti maññeyya,
  tāsaṁ paṭinissaggā. Yāhi vā paṭhaviṁ maññeyya, tāsaṁ khayā .pe. Yāhi paṭhaviṁ
  abhinandeyya, tāsaṁ paṭinissaggāti evamettha yojanā kātabbā, na kiñci
  virujjhati.
      Anuttaranti uttaravirahitaṁ sabbaseṭṭhaṁ. Sammāsambodhinti sammā sāmañca
  bodhiṁ. Athavā pasaṭṭhaṁ sundarañca bodhiṁ. Bodhīti rukkhopi maggopi sabbaññutañāṇampi
  nibbānampi. "bodhirukkhamūle Paṭhamābhisambuddho"ti 2- ca "antarā ca bodhiṁ antarā ca
  gayan"ti 3- ca āgataṭṭhānesu hi rukkho bodhīti vuccati. "catumaggesu Ñāṇan"ti 4-
  āgataṭṭhāne maggo. "pappoti Bodhiṁ varabhūri medhaso"ti 5- āgataṭṭhāne
  sabbaññutañāṇaṁ. "patvāna Bodhiṁ amataṁ asaṅkhatan"ti āgataṭṭhāne nibbānaṁ.
  Idha pana bhagavato arahattamaggañāṇaṁ adhippetaṁ. Apare sabbaññutañāṇantipi
  vadanti.
      Sāvakānaṁ arahattamaggo anuttarā bodhi hoti na hotīti. Na hoti.
  Kasmā? asabbaguṇadāyakattā. Tesañhi kassaci arahattamaggo arahattaphalameva
  Deti, kassaci tisso vijjā, kassaci cha abhiññā, kassaci catasso paṭisambhidā,
  kassaci sāvakapāramīñāṇaṁ. Paccekabuddhānampi paccekabodhiñāṇameva deti. Buddhānaṁ
  pana sabbaguṇasampattiṁ deti abhiseko viya rañño sabbalokissariyabhāvaṁ. Tasmā
  aññassa kassacipi anuttarā bodhi na hoti.

  *  *  *  *  *  *
  Footnote: 1 Ma. tā virattā khepitā 2 vinaYu. mahā. 4/1/1 bodhikathā, khu.u. 24/1/93
  paṭhamabodhisutta. 3 vinaYu. mahā. 4/11/11 pañcavaggiyakathā, Maṃū. 12/285/246
  4 khu. cūḷa. 30/667/321 khaggavisāṇasuttaniddesa (sayā)
  5 dī. pāṭi. 11/217/137 lakkhaṇasutta
-------------------------------------------------
[page 061]
      Abhisambuddhoti abhiññāsi paṭivijjhi patto adhigatoti vuttaṁ hoti. Iti
  vadāmīti iti vadāmi ācikkhāmi desemi paññapemi paṭṭhapemi vivarāmi vibhajāmi
  uttānīkaromīti. Tatrāyaṁ yojanā:- tathāgatopi bhikkhave .pe. Paṭhaviṁ na
  maññati .pe. Paṭhaviṁ nābhinandati. Taṁ kissa hetu? nandi dukkhassa mūlaṁ, bhavā
  jāti, bhūtassa jarāmaraṇanti iti viditvāti. Tattha iti viditvāti itikāro
  kāraṇattho. Tena imassa paṭiccasamuppādassa viditattā paṭividitattāti vuttaṁ
  hoti. Kiñci bhiyyo:- yasmā evamimaṁ paṭiccasamuppādaṁ viditvā tathāgatassa sā
  nandīti vuttataṇhā sabbappakārāpi pahīnā, tāsañca tathāgato sabbaso
  taṇhānaṁ khayā .pe. Anuttaraṁ sammāsambodhiṁ abhisambuddho. Tasmā paṭhaviṁ na
  maññati .pe. Paṭhaviṁ nābhinandatīti vadāmīti evaṁ abhisambuddhattā na maññati
  nābhinandatīti vadāmīti vuttaṁ hoti.
      Athavā yasmā "nandi dukkhassa mūlan"ti ādinā nayena paṭiccasamuppādaṁ
  viditvā sabbaso taṇhānaṁ khayaṁ gato, 1- tasmā tiha bhikkhave tathāgato sabbaso
  taṇhānaṁ khayā .pe. Abhisambuddhoti vadāmi. So evaṁ abhisambuddhattā paṭhaviṁ
  na maññati .pe. Nābhinandatīti. Yattha yattha hi yasmāti avatvā tasmāti
  vuccati, tattha tattha yasmāti ānetvā yojetabbaṁ, ayaṁ sāsanayutti. Esa
  nayo sabbattha.
      Idamavoca bhagavāti idaṁ nidānāvasānato pabhūti yāva abhisambuddhoti
  vadāmīti sakalasuttantaṁ bhagavā paresaṁ paññāya alabbhaneyyapatiṭṭhaṁ paramagambhīraṁ
  sabbaññutañāṇaṁ dassento ekena puthujjanavārena ekena sekhavārena catūhi
  khīṇāsavavārehi dvīhi tathāgatavārehīti aṭṭhahi mahāvārehi ekamekasmiñca 2- vāre
  paṭhavīādīhi catuvīsatiyā antaravārehi ca paṭimaṇḍetvā dvebhāṇavāraparimāṇāya
  pariyattiyā 3- avoca.
      Evaṁ vicitranayadesanāvilāsayuttañca panetaṁ suttaṁ karavīkarudamañjunā
  kaṇṇasukhena paṇḍitajanahadayānaṁ amatābhisekasadisena brahmassarena bhāsamānassāpi.

  *  *  *  *  *  *
  Footnote: 1 chaṂa. taṇhā ayaṁ gatā. 2 "ekekasmiṁ"iti padaṁ yuttataraṁ. 3 chaṂa., i. tantiyā.
-------------------------------------------------
[page 062]
  Na te bhikkhū bhagavato bhāsitaṁ abhinandunti te pañcasatā bhikkhū idaṁ bhagavato
  vacanaṁ nānumodiṁsu. Kasmā? aññāṇakena. Te kira imassa suttassa atthaṁ na
  jāniṁsu, tasmā nābhinandiṁsu. Tesañhi tasmiṁ samaye evaṁ vicitranayadesanāvilāsayuttaṁpi
  etaṁ suttaṁ ghanaputhulena dussapaṭena mukhe baddhaṁ katvā purato ṭhapitamanuññabhojanaṁ
  viya ahosi.
      Nanu ca bhagavā attanā desitaṁ dhammaṁ paraṁ ñāpetuṁ cattāri asaṅkheyyāni
  pāramiyo pūretvā sabbaññutaṁ patto. So kasmā yathā te na jānanti, tathā
  desesīti. Vuttamidaṁ imassa suttassa nikkhepavicāraṇāya evaṁ mānabhaṇjanatthaṁ
  sabbadhammamūlapariyāyanti desanaṁ ārabhīti. Tasmā nayidha puna vattabbamatthi. Evaṁ
  mānabhañjanatthaṁ desitañca panetaṁ suttaṁ sutvā te bhikkhū taṁyeva kira paṭhaviṁ diṭṭhigatiko
  sañjānāti sekhopi arahāpi tathāgatopi abhijānāti kiṁ nāma idaṁ kathannāmidanti
  cintentā pubbe mayaṁ bhagavatā kathitaṁ yaṅkiñci khippameva ājānāma idāni
  panimassa mūlapariyāyassa antaṁ vā koṭiṁ vā na jānāma na passāma, aho
  buddhā nāma appameyyā atulāti uddhatadāṭhā viya sappā nimmadā hutvā
  buddhupaṭṭhānañca dhammassavanañca sakkaccaṁ agamaṁsu.
      Tena kho pana samayena bhikkhū dhammasabhāyaṁ sannisinnā imaṁ kathaṁ
  samuṭṭhāpesuṁ "aho buddhānaṁ ānubhāvo, te nāma brāhmaṇapabbajitā
  tathāmānamadamattā bhagavato mūlapariyāyadesanāya nīhatamānā katā"ti. Ayañca etarahi
  tesaṁ bhikkhūnaṁ antarākathā vippakatā. Atha bhagavā gandhakuṭiyā nikkhamitvā taṁkhaṇānurūpena
  pāṭihāriyena dhammasabhāyaṁ paññattapavarabuddhāsane nisīditvā te bhikkhū āha "kāya
  nuttha bhikkhave antarākathāya 1- sannisinnā"ti. Te tamatthaṁ bhagavato ārocesuṁ. Bhagavā
  etadavoca "na bhikkhave idāneva pubbepi ahaṁ ime evaṁ mānapaggahitasire vicarante
  nīhatamāne akāsin"ti. Tato imissā atthuppattiyā idaṁ atītaṁ ānesi.
      Bhūtapubbaṁ bhikkhave aññataro disāpāmokkho brāhmaṇo bārāṇasiyaṁ paṭivasati
  tiṇṇaṁ vedānaṁ pāragū sanighaṇḍukeṭbhānaṁ sakkharappabhedānaṁ itihāsappañcamānaṁ

  *  *  *  *  *  *
  Footnote: 1 chaṂa. etarahi kathāya (pāliyā saṁsandetabbaṁ)
-------------------------------------------------
[page 063]
  Veyyākaraṇalokāyatamahāpurisalakkhaṇesu anavayo, so pañcamattāni māṇavakasatāni
  mante vācesi. Paṇḍitā māṇavakā bahuñca gaṇhanti lahuñca, suṭṭha ca
  upadhārenti, gahitañca tesaṁ na vinassati. Sopi brāhmaṇo ācariyamuṭṭhiṁ akatvā ghaṭe
  udakaṁ āsiñcanto viya sabbaṁpi sippaṁ uggahāpetvā te māṇavake etadavoca
  "ettakamidaṁ sippaṁ diṭṭhadhammasamparāyahitan"ti. Te māṇavakā "yaṁ amhākaṁ
  ācariyo jānāti, mayaṁpi taṁ jānāma, mayampīdāni ācariyā evā"ti mānamuppādetvā
  tato pabhūti ācariye agāravā nikkhittavattā vihariṁsu. Ācariyo ñatvā "karissāmi
  tesaṁ mānaniggahan"ti cintesi. So ekadivasaṁ upaṭṭhānamāgantvā vanditvā
  nisinne te māṇavake āha "tātā vo pañhaṁ pucchissāmi, kaccittha samatthā
  kathetun"ti. Te "pucchathācariya pucchathācariyā"ti sahasā āhaṁsu, yathātaṁ sutamadamattā.
  Ācariyo āha:-
               "kālo ghasati bhūtāni sabbāneva sahattanā
                yo ca kālaghaso bhūto sa bhūtapacaniṁ pacī"ti. 1-
  Visajjetha tātā imaṁ pañhanti.
      Te cintetvā 2- ajānamānā tuṇhī ahesuṁ. Ācariyo āha "alaṁ tātā
  gacchathajja, sve katheyyāthā"ti uyyojesi. Te dasapi vīsatipi sampiṇḍitā hutvā
  na tassa pañhassa ādiṁ na antamaddasaṁsu. Āgantvā ca ācariyassa ārocesuṁ
  "nayimassa pañhassa atthamājānāmā"ti. Ācariyo tesaṁ niggahatthāya imaṁ
  gāthamābhāsi:-
               "bahūni narasīsāni lomasāni brahāni ca
                gīvāsu paṭimukkāni kocidevettha kaṇṇavā"ti. 3-
      Gāthāyattho bahūni narānaṁ sīsāni dissanti sabbāni ca tāni lomasāni
  sabbāni mahantāni gīvāyameva ṭhapitāni, na tālaphalaṁ viya hatthena gahitāni natthi
  tesaṁ imehi nānākaraṇaṁ. Ettha pana kocideva kaṇṇavāti attānaṁ sandhāyāha.

  *  *  *  *  *  *
  Footnote: 1 khu.jā. duka. 27/340/95 mūlapariyāyajātaka (sayā) 2 chaṂa. cintentā.
  3 khu. jā. duka. 27/341/95 (sayā)
-------------------------------------------------
[page 064]
  Kaṇṇavāti paññavā. Kaṇṇacchiddaṁ pana kassaci natthi, taṁ sutvā te māṇavakā
  maṅkubhūtā pattakkhandhā adhomukhā aṅguliyā bhūmiṁ vilekhentā tuṇhī ahesuṁ.
      Atha nesaṁ sahirikabhāvaṁ passitvā ācariyo "uggaṇhatha tātā pañhan"ti
  pañhaṁ visajjesi. Kāloti purebhattakālopi pacchābhattakālopīti evamādi. Bhūtānīti
  sattādhivacanametaṁ. Kālo bhūtānaṁ na cammamaṁsādīni khādati. Apica kho tesaṁ
  āyuvaṇṇabalāni khepento yobbaññaṁ maddanto ārogyaṁ vināsento ghasati
  khādatīti vuccati. Sabbāneva sahattanāti evaṁ ghasanto ca na kiñci vajjeti
  sabbāneva ghasati na kevalañca bhūtāniyeva, apica kho sahattanā attānaṁ ghasati.
  Purebhattakālo pacchābhattakālaṁ na pāpuṇāti. Esa nayo pacchābhattakālādīsu.
  Yo ca kālaghaso bhūtoti khīṇāsavassetaṁ adhivacanaṁ. So hi āyatiṁ paṭisandhikālaṁ
  khepetvā khāditvā ṭhitattā "kālaghaso"ti vuccati. Sabhūtapacaniṁ pacīti so yāyaṁ
  taṇhā apāyesu bhūte pacati, taṁ ñāṇagginā pariḍahi 1- bhasmamakāsi, tena "bhūtapacaniṁ
  pacī"ti vuccati. "pajanin"tipi Pāṭho. Janikaṁ nibbattikanti 2- attho.
      Atha te māṇavakā dīpasahasasālokena viya rattiṁ samavisamaṁ ācariyassa
  visajjanena pañhassa atthaṁ pākaṭaṁ disvā "idāni mayaṁ yāvajīvaṁ garusaṁvāsaṁ
  vasissāma mahantā ete ācariyā nāma mayañhi bahussutamānaṁ uppādetvā
  catuppadikagāthāyapi atthaṁ na jānāmā"ti nīhatamānā pubbasadisameva ācariyassa
  vattapaṭipattiṁ katvā saggaparāyanā ahesuṁ.
      Ahaṁ 3- bhikkhave tena samayena ācariyo ahosiṁ, ime bhikkhū māṇavakā
  evaṁ pubbepāhaṁ ime evaṁ mānapaggahitasire vicarante nīhatamāne akāsinti.
      Imañca jātakaṁ sutvā te bhikkhū pubbepi mayaṁ māneneva pahatāti
  bhiyyoso mattāya nīhatamānā hutvā attano upakārakammaṭṭhānaparāyanā ahesuṁ.
      Tato bhagavā ekaṁ samayaṁ janapadacārikañcaranto vesāliṁ patvā gotamake
  cetiye viharanto imesaṁ pañcasatānaṁ bhikkhūnaṁ ñāṇaparipākaṁ viditvā imaṁ gotamakasuttaṁ

  *  *  *  *  *  *
  Footnote: 1 chaṂa. paci dayhi. 2 Ma. janitaṁ nibbattitanti 3 chaṂa. ahaṁ kho....
-------------------------------------------------
[page 065]
  Kathesi:- "abhiññāyāhaṁ bhikkhave dhammaṁ desemi no anabhiññāya, sanidānāhaṁ
  .pe. Sappāṭihāriyāhaṁ bhikkhave dhammaṁ desemi no appāṭihāriyaṁ, tassa mayhaṁ
  bhikkhave abhiññāya dhammaṁ desayato .pe. No appāṭihāriyaṁ, karaṇīyo ovādo
  karaṇīyā anusāsanī, alañcapana vo bhikkhave tuṭṭhiyā alaṁ attamanatāya alaṁ
  somanassāya `sammāsambuddho bhagavā, svākkhāto bhagavatā dhammo, supaṭipanno
  saṁgho'ti idamavoca bhagavā, imasmiṁ ca pana veyyākaraṇasmiṁ bhaññamāne *- dasasahassī
  lokadhātu akampitthā"ti. 1-
      Idañca suttaṁ sutvā te pañcasatā bhikkhū tasmiṁyevāsane saha paṭisambhidāhi
  arahattaṁ pāpuṇiṁsu. Evāyaṁ desanā etasmiṁ ṭhāne niṭṭhamagamāsīti.
                     Papañcasūdaniyā majjhimanikāyaṭṭhakathāya
                      mūlapariyāyasuttavaṇṇanā niṭṭhitā.
                       ---------------------

  *  *  *  *  *  *
  Footnote: * pāli sahassī 1 aṅ. tika. 20/126/269-70 gotamakacetiyasutta
-------------------------------------------------
[page 066]
                         2. Sabbāsavasuttavaṇṇanā
      [14] Evamme sutaṁ .pe. Sāvatthiyanti sabbāsavasuttaṁ. 1- Tatrāyaṁ
  anupubbapadavaṇṇanā 2-:- sāvatthīti sāvatthassa isino nivāsanaṭṭhānabhūtā nagarī
  yathā kākandī mākandīti evaṁ tāva akkharacintakā. Aṭṭhakathācariyā pana bhaṇanti
  "yaṁ kiñci manussānaṁ upabhogaparibhogaṁ sabbamettha atthīti sāvatthī. Satthasamāyoge
  ca kiṁ bhaṇḍaṁ atthīti pucchite sabbamatthīti vacanamupādāya sāvatthī.
               Sabbadā sabbūpakaraṇaṁ sāvatthiyaṁ samohitaṁ
               tasmā sabbamupādāya sāvatthīti pavuccati.
               Kosalānaṁ puraṁ rammaṁ dassaneyyaṁ manoramaṁ
               dasahi saddehi avivittaṁ annapānasamāyutaṁ.
               Vuḍḍhiṁ vepullataṁ pattaṁ iddhaṁ phītaṁ manoramaṁ
               ālakamandāva devānaṁ sāvatthīpuramuttaman"ti.
  Tassaṁ sāvatthiyaṁ. Jetavaneti ettha attano paccatthikaṁ janaṁ jinātīti raññā
  vā attano paccatthikajane jite jātoti jeto. Maṅgalakamyatāya vā tassa
  evannāmameva katanti jeto. Jetassa vanaṁ jetavanaṁ. Tañhi jetena rājakumārena
  ropitaṁ saṁvaḍḍhitaṁ paripālitaṁ, so ca tassa sāmī ahosi. Tasmā jetavananti
  vuccati, tasmiṁ jetavane. Anāthapiṇḍikassa ārāmeti ettha sudatto nāma so
  gahapati mātāpitūhi katanāmavasena sabbakāmavasena sabbakāmasamiddhitāya pana
  vigatamaccheratāya karuṇādiguṇasamaṅgitāya ca niccakālaṁ anāthānaṁ piṇḍamadāsi, tena
  anāthapiṇḍikoti saṅkhyaṁ gato. Āramanti ettha pāṇino visesena vā pabbajitāti
  ārāmo, tassa pupphaphalādisobhanāya nātidūranāccāsannatādipañcavidhasenāsanaṅgasampattiyā
  tato tato āgamma ramanti abhiramanti anukkaṇṭhitā hutvā nivasantīti
  attho. Vuttappakārāya vā sampattiyā tattha tattha gatepi attano abbhantaraṁyeva

  *  *  *  *  *  *
  Footnote: 1 sabbāsavasaṁvarasuttaṁ iti pāli (sayā) 2 chaṂa. apubbapadavaṇṇanā evamuparipi
-------------------------------------------------
[page 067]
  Ānetvā rametīti ārāmo. So hi anāthapiṇḍikena gahapatinā jetassa
  rājakumārassa hatthato aṭṭhārasahi hiraññakoṭīhi santhārena kīṇitvā aṭṭhārasahi
  hiraññakoṭīhi senāsanāni kārāpetvā aṭṭhārasahi hiraññakoṭīhi vihāramahaṁ
  niṭṭhapetvā evaṁ catupaññāsahiraññakoṭi pariccāgena buddhappamukhassa saṁghassa
  niyyādito. Tasmā "anāthapiṇḍikassa ārāmo"ti vuccati, tasmiṁ anāthapiṇḍikassa
  ārāme.
      Ettha ca "jetavane"ti vacanaṁ purimasāmiparikittanaṁ. "anāthapiṇḍikassa
  Ārāme"ti pacchimasāmiparikittanaṁ. Kimetesaṁ parikittane payojananti. Puññakāmānaṁ
  diṭṭhānugatiṁ āpajjanaṁ. Tatra hi davārakoṭṭhakapāsādamāpane bhūmivikkayaladdhā
  aṭṭhārasahiraññakoṭiyo anekakoṭiagghanakā rukkhā ca jetssa pariccāgo,
  catupaññāsakoṭiyo anāthapiṇḍikassa. Iti tesaṁ parikittanena eva 1- puññakāmā
  paññāni karontīti dassento āyasmā ānando aññepi puññakāme tesaṁ
  diṭṭhānugatiṁ āpajjane niyojeti.
      Sabbāsavasaṁvarapariyāyaṁ vo bhikkhaveti kasmā idaṁ suttamabhāsi. Tesaṁ bhikkhūnaṁ
  upakkilesavisodhanaṁ ādiṁ katvā āsavakkhayāya paṭipattidassanatthaṁ. Tattha
  sabbāsavasaṁvarapariyāyanti sabbesaṁ āsavānaṁ saṁvarakāraṇaṁ saṁvarabhūtaṁ kāraṇaṁ, yena kāraṇena
  te saṁvaritā pidahitā hutvā anuppādanirodhasaṅkhātaṁ khayaṁ gacchanti pahīyanti
  nappavattanti, taṁ kāraṇanti attho. Tattha āsavantīti āsavā, cakkhutopi .pe.
  Manatopi sandanti pavattantīti vuttaṁ hoti. Dhammato yāva gotrabhuṁ okāsato
  yāva bhavaggaṁ savantīti vā āsavā, ete dhamme etañca okāsaṁ anto karitvā
  pavattantīti attho. Antokaraṇattho hi ayaṁ ākāro. Cirapparivāsiyaṭṭhena
  madirādayo āsavā viyātipi āsavā. Lokasmiṁñhi cirapparivāsikā madirādayo
  āsavāti vuccanti. Yadi ca cirapparivāsikaṭṭhena āsavā, eteyeva bhavitumarahanti.
  Vuttañhetaṁ "purimā bhikkhave koṭi na paññāyati avijjāya ito pubbe avijjā

  *  *  *  *  *  *
  Footnote: 1 chaṂa., i. evaṁ.
-------------------------------------------------
[page 068]
  Nāhosī"ti ādi. 1- Āyatiṁ vā saṁsāradukkhaṁ savanti pasavantītipi āsavā. Purimāni
  cettha nibbacanāni yattha kilesā āsavāti āgacchanti, tattha yujjanti, pacchimaṁ
  kammepi. Na kevalañca kammakilesāyeva āsavā, apica kho nānappakārakā
  upaddavāpi. Suttesu hi "nāhaṁ cunda diṭṭhadhammikānaṁyeva āsavānaṁ saṁvarāya
  dhammaṁ desemī"ti 2- ettha vivādamūlabhūtā kilesā āsavāti āgatā.
           "yena Devūpapatyassa gandhabbo vā vihaṅgamo
            yakkhattaṁ yena gaccheyyaṁ manussattañca abbhaje 3-
            te mayhaṁ āsavā khīṇā viddhastā vinaḷīkatā"ti 4-
      ettha tebhūmikañca kammaṁ avasesā ca akusalā dhammā. "diṭṭhadhammikānaṁ
  Āsavānaṁ saṁvarāya samparāyikānaṁ āsavānaṁ paṭighātāyā"ti 5- ettha
  parūpavādavippaṭisāravadhabandhādayo ceva apāyadukkhabhūtā ca nānappakārā upaddavā.
  Te te panete āsavā yattha yathā āgatā, tattha tathā veditabbā.
      Ete hi vinaye tāva "diṭṭhadhammikānaṁ āsavānaṁ saṁvarāya samparāyikānaṁ
  āsavānaṁ paṭighātāyā"ti dvidhā āgatā. Saḷāyatane "tayome āvuso āsavā,
  kāmāsavo bhavāsavo avijjāsavo"ti 6- tidhā āgatā. Aññesu ca suttantesu
  abhidhammesu ca te eva diṭṭhāsavena saha catudhā āgatā. Nibbedhikapariyāyena
  "atthi bhikkhave āsavā nirayagāminiyā, *- atthi āsavā tiracchānayonigāminiyā,
  atthi āsavā pittivisayagāminiyā, atthi āsavā manussalokagāminiyā, atthi
  āsavā devalokagāminiyā"ti 7- pañcadhā āgatā. Chakkanipāte "atthi bhikkhave
  āsavā saṁvarā pahātabbā"ti ādinā nayena chadhā āgatā. Imasmiṁ pana sutte
  teyeva dassanapahātabbehi saddhiṁ sattadhā āgatā. Ayaṁ tāva āsavapade
  vacanattho ceva pabhedo ca.

  *  *  *  *  *  *
  Footnote: 1 aṅ. dasaka. 24/61/90 avijjāsutta. 2 dī. pāṭi. 11/182/112 pāsādikasutta
  3 ka. aṇḍajaṁ, chaṂa. abbaje 4 aṅ. catukka. 21/36/43-4 doṇasutta
  5 vinaYu. mahāvi. 1/39/26 pārājikakaṇḍa 6 aṅ. chakka. 22/334/463 nibbedhikasutta
  * pāli....gamaniyā evamuparipi (sayā) 7 aṅ. chakka. 22/334/463 (sayā)
-------------------------------------------------
[page 069]
      Saṁvarapade pana saṁvariyatīti 1- saṁvaro pidahati nivāreti pavattituṁ na detīti
  attho. Tathāhi "anujānāmi bhikkhave divā paṭisallīyantena davāraṁ saṁvaritvā
  paṭisallīyitun"ti, 2- "sotānaṁ saṁvaraṁ brūmi paññāyete pithiyyare"ti 3- ādīsu
  pidhānaṭṭhena saṁvaramāha. Svāyaṁ saṁvaro pañcavidho hoti sīlasaṁvaro
  satiñāṇakhantiviriyasaṁvaroti. Tattha "iminā pāṭimokkhasaṁvarena upeto"ti 4- ayaṁ
  sīlasaṁvaro. Pāṭimokkhasīlañhi ettha saṁvaroti vuttaṁ. "cakkhundriye
  Saṁvaramāpajjatī"ti 5- ādīsu satisaṁvaro. Sati hettha saṁvaroti vuttā. "sotānaṁ Saṁvaraṁ
  brūmi paññāyete pithiyyare"ti ayaṁ ñāṇasaṁvaro. Ñāṇañhettha pithiyyareti iminā
  pidhānaṭṭhena saṁvaroti vuttaṁ. "khamo Hoti sītassa .pe. Uppannaṁ kāmavitakkaṁ
  nādhivāsetī"ti 6- ādinā nayena idheva khantiviriyasaṁvarā āgatā. Tesañca
  "sabbāsavasaṁvarapariyāyan"ti iminā uddesena saṅgahitattā saṁvarabhāvo veditabbo.
      Apica pañcavidhopi ayaṁ saṁvaro idha āgatoyeva, tattha khantiviriyasaṁvarā
  tāva vuttāyeva. "so Tañca anāsanaṁ tañca agocaran"ti 7- ayampanettha sīlasaṁvaro.
  "paṭisaṅkhā Yoniso cakkhundriyasaṁvarasaṁvuto"ti 8- ayaṁ satisaṁvaro. Sabbattha paṭisaṅkhā
  ñāṇasaṁvaro. Agahitagahaṇena pana dassanaṁ paṭisevanā bhāvanā ca ñāṇasaṁvaro.
  Pariyāyanti etena dhammāti pariyāyo, uppattiṁ nirodhaṁ vā gacchantīti vuttaṁ hoti.
  Ettāvatā "sabbāsavasaṁvarapariyāyan"ti ettha yaṁ vattabbaṁ, taṁ vuttaṁ hoti.
      [15] Idāni jānato ahanti ādīsu jānatoti jānantassa. Passatoti
  passantassa. Dvepi padāni ekatthāni, byañjanameva nānaṁ. Evaṁ santepi
  jānatoti ñāṇalakkhaṇaṁ upādāya puggalaṁ niddisati, jānanalakkhaṇañhi ñāṇaṁ.
  Passatoti ñāṇappabhāvaṁ upādāya, passanappabhāvañhi ñāṇaṁ. Ñāṇasamaṅgī puggalo
  cakkhumā viya cakkhunā rūpāni ñāṇeneva vivaṭe dhamme passati. Apica yoniso
  manasikāraṁ uppādetuṁ jānato, ayoniso manasikāro yathā na uppajjati, evaṁ

  *  *  *  *  *  *
  Footnote: 1 chaṂa. saṁvarayatīti 2 vinaYu. mahā. vi. 1/77/52 paṭhamapārājika: vinitavatthu.
  3 khu.su. 25/1042/532 ajitamāṇavakapañhā. 4 abhi. vibhaṅga. 35/511/296 jhānavibhaṅga
  5 dī.Sī. 9/213/70 indriyasaṁvara 6 Maṃū. 12/24,26/14,15 mūlapariyāyavagga
  7 Ma. mū. 12/25/15 sabbāsavasutta 8 Ma. mū. 12/22/13 "-".
-------------------------------------------------
[page 070]
  Passatoti ayamettha sāro. Keci panācariyā bahū papañcetvā bhaṇanti. Te
  imasmiṁ atthe na yujjanti.
      Āsavānaṁ khayanti āsavappahānaṁ āsavānaṁ accantakhayasamuppādaṁ khīṇākāraṁ
  natthibhāvanti ayameva imasmiñca sutte "āsavānaṁ khayā anāsavañcetovimuttin"ti 1-
  ādīsu ca āsavakkhayattho. Aññatra pana maggaphalanibbānānipi āsavakkhayoti
  vuccanti. Tathāhi:-
          "sekkhassa sikkhamānassa ujumaggānusārino
           khayasmiṁ paṭhamaṁ ñāṇaṁ tato aññā anantarā"ti 2-
  ādīsu maggo āsavakkhayoti vutto. "āsavānaṁ Khayā samaṇo hotī"ti ādīsu 3-
  phalaṁ.
          "paravajjānupassissa Niccaṁ ujjhānasaññino
           āsavā tassa vaḍḍhanti ārā so āsavakkhayā"ti 4-
  ādīsu nibbānaṁ "āsavakkhayo"ti vuttaṁ.
      No ajānato no apassatoti yo pana na jānāti na passati, tassa
  no vadāmīti attho. Etena ye ajānato apassatopi saṁvarādīhiyeva suddhiṁ
  vadanti, te paṭikkhittā honti. Purimena vā padadvayena upāyo vutto, iminā
  anupāyapaṭisedhoti. Saṅkhepena cettha ñāṇaṁ āsavānaṁ saṁvarapariyāyoti dassitaṁ
  hoti.
      Idāni yaṁ jānato āsavānaṁ khayo hoti, taṁ dassetukāmo kiñca bhikkhave
  jānatoti pucchaṁ ārabhi. Tattha jānanā bahuvidhā. Dabbajātiko eva hi koci
  bhikkhu chattaṁ kātuṁ jānāti koci cīvarādīnaṁ aññataraṁ, tassa īdisāni kammāni
  vattasīse ṭhatvā karontassa sā jānanā maggaphalānaṁ padaṭṭhānaṁ na hotīti na
  vattabbā. Yo pana sāsane pabbajitvā vejjakammādīni kātuṁ jānāti, tassevaṁ

  *  *  *  *  *  *
  Footnote: 1 Ma. mū. 12/438/386 cūḷāssapurasutta 2 khu. iti. 25/62/279 indriyasutta
  3 Ma. mū 12/438/386 4 khu. dhamMa. 25/253/60 ujjhānasaññittheravatthu
-------------------------------------------------
[page 071]
  Jānato āsavā vaḍḍhantiyeva, tasmā yaṁ jānato passato āsavānaṁ khayo hoti,
  tadeva dassento āha yoniso ca manasikāraṁ ayoniso ca manasikāranti.
      Tattha yoniso manasikāro nāma upāyamanasikāro pathamanasikāro, aniccādīsu
  aniccanti ādinā nayena saccānulomikena vā cittassa āvajjanā anvāvajjanā
  ābhogo samannāhāro manasikāro, ayaṁ vuccati yoniso manasikāro. Ayoniso
  manasikāroti anupāyamanasikāro uppathamanasikāro anicce niccanti dukkhe sukhanti
  anattani attāti asubhe subhanti ayoniso manasikāro uppathamanasikāro
  saccapaṭikkūlena vā cittassa āvajjanā anvāvajjanā ābhogo samannāhāro
  manasikāro ayaṁ vuccati ayoniso manasikāroti. Evaṁ yoniso manasikāraṁ uppādetuṁ
  jānato ayoniso manasikāro ca yathā na uppajjati, evaṁ passato āsavānaṁ
  khayo hoti.
      Idāni imassevatthassa yuttiṁ dassento āha ayoniso bhikkhave .pe.
  Pahiyyantīti. Tena kiṁ vuttaṁ hoti. Yasmā ayoniso manasikaroto āsavā
  uppajjanti yoniso manasikaroto pahiyyanti tasmā jānitabbaṁ. Yoniso manasikāraṁ
  uppādetuṁ jānato ayoniso manasikāro ca yathā na uppajjati evaṁ passato
  āsavānaṁ khayo hotīti. Ayaṁ tāvettha saṅkhepavaṇṇanā.
      Ayampana vitthāro:- tattha "yoniso ayoniso"ti imehi tāva dvīhi
  padehi ābaddhaṁ hoti upari sakalasuttaṁ. Vaṭṭavivaṭṭavasena hi upari sakalasuttaṁ
  vuttaṁ. Ayoniso manasikāramūlakañca vaṭṭaṁ, yoniso manasikāramūlakaṁ vivaṭṭaṁ. Kathaṁ?
  ayoniso manasikāro hi vaḍḍhamāno dve dhamme paripūreti avijjañca bhavataṇhañca.
  Avijjāya ca sati "avijjāpaccayā saṅkhārā .pe. Dukkhakkhandhassa samudayo
  hoti, taṇhāya sati taṇhāpaccayā upādānaṁ .pe. Samudayo hotī"ti evaṁ
  ayoniso manasikārabahulo puggalo vātavegābhighātena vippannaṭṭhanāvā viya
  gaṅgāvaṭṭe patitagokulaṁ viya cakkayante yuttabalibaddo viya punappunaṁ
  bhavayonigativiññāṇaṭṭhitisattāvāsesu āvaṭṭaṁ parivaṭṭaṁ karoti, evaṁ tāva ayoniso
  manasikāramūlakaṁ vaṭṭaṁ.
-------------------------------------------------
[page 072]
      Yoniso manasikāro pana vaḍḍhamāno "yoniso manasikārasampannassetaṁ
  bhikkhave bhikkhuno pāṭikaṅkhaṁ, `ariyaṁ aṭṭhaṅgikaṁ maggaṁ bhāvessati, ariyaṁ aṭṭhaṅgakaṁ
  maggaṁ bahulīkarissatī"ti 1- vacanato sammādiṭṭhippamukhaṁ aṭṭhaṅgikaṁ maggaṁ paripūreti.
  Yā ca sammādiṭṭhi sā vijjāti tassa vijjuppādā 2- "avijjānirodhā saṅkhāranirodho
  .pe. Evametassa kevalassa dukkhakkhandhassa nirodho hotī"ti 3- evaṁ yoniso
  manasikāramūlakaṁ vivaṭṭaṁ veditabbaṁ.
      Evaṁ imehi dvīhi padehi ābaddhaṁ hoti upari sakalasuttaṁ. Evaṁ ābaddhe
  cettha yasmā pubbe āsavappahānaṁ dassetvā pacchā uppatti vuccamānā na
  yujjati. Na hi pahīnā puna uppajjanti. Uppannānampana pahānaṁ yujjati,
  tasmā uddesapaṭilomatopi "ayoniso bhikkhave manasikarototi ādimāha.
      Tattha ayoniso manasikarototi vuttappakāraṁ ayoniso manasikāraṁ uppādayato.
  Anuppannā ceva āsavā uppajjantīti ettha ye pubbe appaṭiladdhapubbaṁ
  cīvarādiṁ vā paccayaṁ upaṭṭhākasaddhivihārikāntevāsīnaṁ vā aññataraṁ manuññaṁ vatthuṁ
  paṭilabhitvā taṁ subhaṁ sukhanti ayoniso manasikaroto aññataraññataraṁ vā pana
  ananubhūtapubbaṁ ārammaṇaṁ yathā tathā vā ayoniso manasikaroto āsavā
  uppajjanti, te anuppannā uppajjantīti veditabbā, aññathā hi anamatagge
  saṁsāre anuppannā nāma āsavā na santi. Ananubhūtapubbepi vatthumhi ārammaṇe
  vā yassa pakatisuddhiyā vā uddesaparipucchāpariyattinavakammayonisomanasikārānaṁ
  vā aññataravasena pubbe anuppajjitvā pacchā tādisena paccayena sahasā
  uppajjanti, imepi anuppannā uppajjantīti veditabbā. Tesuyeva pana
  vatthārammaṇesu punappunaṁ uppajjamānā uppannā pavaḍḍhantīti vuccanti. Ito
  aññathā 4- paṭhamuppannānaṁ vaḍḍhi nāma natthi.

  *  *  *  *  *  *
  Footnote: 1 saṁ. mahā. 19/55/24 yonisomanasikārasampadāsutta 2 chaṂa. vijjuppādā
  avijjānirodho, "avijjānirodhā... 3 vinaYu. mahā. 4/1/1-2 bodhikathā.
  4 chaṂa., i. aññathā hi.
-------------------------------------------------
[page 073]
      Yoniso ca kho bhikkhaveti ettha pana yassa pakatisuddhiyā vā seyyathāpi
  āyasmato mahākassapassa bhaddāya ca kāpilāniyā uddesaparipucchādīhi vā
  kāraṇehi āsavā nuppajjanti, so pajānāti "na kho me āsavā maggena
  samugghātaṁ gatā, handa nesaṁ samūhatāya paṭipajjāmī"ti. Tato maggabhāvanāya
  sabbe samugghāteti. Tassa te āsavā `anuppannā na uppajjantīti vuccanti.
  Yassa pana ārakasseva sato satisammosena sahasā āsavā uppajjanti, tato
  saṁvegamāpajjitvā yoniso padahanto te āsave samucchindati, tassa uppannā
  pahīyantīti vuccanti maṇḍalārāmavāsīmahātissaguttattherassa viya.
      So kira tasmiṁyeva vihāre uddesaṁ gaṇhati, athassa gāme piṇḍāya
  carato visabhāgārammaṇe kileso uppajji, so taṁ vipassanāya vikkhambhetvā vihāraṁ
  agamāsi. Tassa supinantepi taṁ ārammaṇaṁ upaṭṭhāsi. So "ayaṁ kileso vaḍḍhitvā
  apāyasaṁvattaniko hotī"ti saṁvegaṁ janetvā ācariyaṁ āpucchitvā vihārā nikkhamma
  mahāsaṅgharakkhitattherassa santike rāgapaṭipakkhaṁ asubhakammaṭṭhānaṁ gahetvā gumbantaraṁ
  pavisitvā paṁsukūlacīvaraṁ pattharitvā 1- nisajja anāgāmimaggena pañcakāmaguṇikarāgaṁ
  chinditvā uṭṭhāya ācariyaṁ vanditvā punadivase uddesamaggaṁ pāpuṇi. Ye pana
  vattamānānuppannā, tesaṁ paṭipattiyā pahānaṁ nāma natthi.
      [16] Idāni "uppannā ca āsavā pahiyyantī"ti idameva padaṁ
  gahetvā ye te āsavā pahiyyanti, tesaṁ nānappakārato aññaṁpi pahānakāraṇaṁ
  āvīkātuṁ desanaṁ vitthārento atthi bhikkhave āsavā dassanā pahātabbāti
  ādimāha yathātaṁ 2- desanāppabhedakusalo dhammarājā. Tattha dassanā pahātabbāti
  dassanena pahātabbā. Esa nayo sabbattha.
                       Dassanāpahātabbāasavavaṇṇanā
      [17] Idāni tāni padāni anupubbato byākātukāmo "katame ca
  bhikkhave āsavā dassanā pahātabbā"ti pucchaṁ katvā mūlapariyāyavaṇṇanāya

  *  *  *  *  *  *
  Footnote: 1 chaṂa. santharitvā. 2 chaṂa. yathā taṁ evamuparipi
-------------------------------------------------
[page 074]
  Vuttanayeneva "idha bhikkhave assutavā puthujjano"ti puggalādhiṭṭhānaṁ desanaṁ
  ārabhi. Tattha manasikaraṇīye dhamme nappajānātīti āvajjitabbe samannāharitabbe
  dhamme nappajānāti. Amanasikaraṇīyeti tabbiparīte. Esa nayo sesesu padesu.
  Yasmā pana ime dhammā manasikaraṇīyā, ime amanasikāraṇīyāti dhammato niyamo
  natthi, ākārato pana atthi. Yenākārena manasikariyamānā akusaluppattipadaṭṭhānā
  honati, tenākārena na manasikātabbā. Yena kusaluppattipadaṭṭhānā honti,
  tenākārena manasikātabbā. Tasmā "yassa bhikkhave dhamme manasikaroto anuppanno vā
  kāmāsavo"ti ādimāha. Tattha yassāti ye assa assutavato puthujjanassa.
  Manasikarototi āvajjayato samannāharantassa. Anuppanno vā kāmāsavoti ettha
  samuccayattho vāsaddo na vikappattho. Tasmā yathā "yāvatā bhikkhave sattā
  apadā vā .pe. Tathāgato tesaṁ aggamakkhāyatī"ti 1- vutte apadā ca dvipadā
  cāti attho, yathā ca "bhūtānaṁ vā sattānaṁ ṭhitiyā sambhavesīnaṁ vā anuggahāyā"ti 2-
  vutte bhūtānañca sambhavesīnañcāti attho, yathā ca "aggito vā udakato vā
  mithubhedato vā"ti 3- vutte aggito ca udakato ca mithubhedato cāti attho,
  evamidhāpi anuppanno ca kāmāsavo uppajjati, uppanno ca kāmāsavo
  pavaḍḍhatīti attho daṭṭhabbo. Evaṁ sesesu.
      Ettha ca kāmāsavoti pañcakāmaguṇiko rāgo. Bhavāsavoti rūpārūpabhave
  chandarāgo jhānanikanti ca sassatucchedadiṭṭhisahagatā. Evaṁ diṭṭhāsavopi bhavāsaveeva
  samodhānaṁ gacchati. Avijjāsavoti catūsu saccesu aññāṇaṁ. Tattha kāmaguṇe
  assādato manasikaroto anuppanno ca kāmāsavo uppajjati, uppanno ca
  pavaḍḍhati. Mahaggatadhamme assādato manasikaroto anuppanno ca bhavāsavo
  uppajti, uppanno ca pavaḍḍhati. Tīsu bhūmīsu dhammesu catuvipallāsapadaṭṭhānabhāvena
  manasikaroto anuppanno ca avijjāsavo uppajjati, uppanno ca pavaḍḍhatīti
  veditabbo. Vuttanayapaccanīkato sukkapakkho vitthāretabbo.

  *  *  *  *  *  *
  Footnote: 1 khu. iti. 25/90/308 aggappasādasutta 2 Maṃū. 12/402/359 mahātaṇhāsaṅkhayasutta
  3 khu.u. 25/76/223 pāṭaligāmiyasutta
-------------------------------------------------
[page 075]
      Kasmā pana tayo eva āsavā idha vuttāti. Vimokkhapaṭipakkhato.
  Appaṇihitavimokkhapaṭipakkho hi kāmāsavo, animittasuññatapaṭipakkhā itare. Tasmā
  ime tayo āsave uppādentā tiṇṇaṁ vimokkhānaṁ abhāgino honti, anuppādentā
  bhāginoti etamatthaṁ dassentena tayo eva vuttāti veditabbā. Diṭṭhāsavopi
  vā ettha vuttoyevāti vaṇṇitametaṁ.
      Tassa amanasikaraṇīyānaṁ dhammānaṁ manasikārāti manasikārahetu, yasmā te
  dhamme manasikaroti, tasmāti vuttaṁ hoti. Esa nayo dutiyapadesu. "anuppannā
  Ceva āsavā uppajjanti, uppannā ca āsavā pavaḍḍhantī"ti heṭṭhā
  vuttāasavānaṁyeva abhedato nigamanametaṁ.
      [18] Ettāvatā yo ayaṁ puggalādhiṭṭhānāya desanāya dassanāya pahātabbe
  āsave niddisituṁ assutavā puthujjano vutto, so yasmā "ayoniso bhikkhave
  manasikaroto anuppannā ceva āsavā uppajjantī"ti evaṁ sāmaññato vuttānaṁ
  ayoniso manasikārapaccayānaṁ kāmāsavādīnaṁpi adhiṭṭhānaṁ, tasmā tepi āsave
  teneva puggalena dassetvā idāni dassanāya pahātabbe āsave dassento
  so evaṁ ayoniso manasikaroti, ahosiṁ nu kho ahanti ādimāha. Vicikicchāsīsena
  cettha diṭṭhāsavaṁpi dassetuṁ imaṁ desanaṁ ārabhi.
      Tassattho yassete iminā vuttanayena āsavā uppajjanti, so puthujjano
  yo cāyaṁ "assutavā"ti ādinā nayena vutto, so puthujjano evaṁ ayoniso
  anupāyena uppathena manasikaroti. Kathaṁ? ahosiṁ nu kho .p. So kuhiṁ gāmī
  bhavissatīti. Kiṁ vuttaṁ hoti, so evaṁ ayoniso manasikaroti, yathāssa "ahaṁ
  ahosiṁ nu kho"ti ādinā nayena vuttā soḷasavidhāpi vicikicchā uppajjati. 1-
      Tattha ahosiṁ nu kho na nu khoti sassatākārañca adhiccasamuppattiākārañca
  nissāya atītena attano vijjamānatañca avijjamānatañca kaṅkhati. Kiṁ kāraṇanti
  na vattabbaṁ. Ummattako viya bālaputhujjano yathā vā tathā vā pavattati. Apica

  *  *  *  *  *  *
  Footnote: 1 chaṂa. uppajjatīti
-------------------------------------------------
[page 076]
  Ayoniso manasikāroyevettha kāraṇaṁ. Evaṁ ayoniso manasikārassa pana kiṁ kāraṇanti.
  Sveva puthujjanabhāvo ariyānaṁ adassanādīni vā. Nanu ca puthujjanopi yoniso
  manasikarotīti. Kova evamāha manasikarotīti. Na pana tattha puthujjanabhāvo kāraṇaṁ,
  saddhammassavanakalyāṇamittatādīni tattha kāraṇāni. Na hi macchamaṁsādīni attano
  pakatiyā sugandhāni, abhisaṅkhārapaccayā pana sugandhānipi honti.
      Kiṁ nu kho ahosinti. Jātiliṅgūpapattiyo nissāya khattiyo nu kho ahosiṁ,
  brāhmaṇavessasuddagahaṭṭhapabbajitadevamanussānaṁ aññataroti kaṅkhati.
      Kathaṁ nu khoti saṇṭhānākāraṁ nissāya dīgho nu kho ahosiṁ,
  rassaodātakaṇhappamāṇikāppamāṇikādīnaṁ aññataroti kaṅkhati. Keci pana
  issaranimmānādīni 1- nissāya kena nu kho kāraṇena ahosinti hetuto kaṅkhatīti
  vadanti.
      Kiṁ hutvā kiṁ ahosinti jātiādīni nissāya khattiyo hutvā nu kho
  brāhmaṇo ahosiṁ .pe. Devo hutvā manussoti attano paramparaṁ kaṅkhati.
  Sabbattheva pana addhānanti kālādhivacanametaṁ.
      Bhavissāmi nu kho na nu khoti sassatākārañca ucchedākārañca nissāya
  anāgate attano vijjamānatañca avijjamānatañca kaṅkhati. Sesamettha
  vuttanayameva.
      Etarahi vā paccuppannaṁ addhānanti idāni vā paṭisandhimādiṁ katvā
  cutipariyantaṁ sabbampi vattamānakālaṁ gahetvā.
      Ajjhattaṁ kathaṁkathī hotīti attano khandhesu vicikicchī 2- hoti. Ahannu
  khosmīti attano atthibhāvaṁ kaṅkhati. Yuttampanetanti? yuttaṁ ayuttanti kā ettha
  cintā. Apicettha idaṁ vatthumpi udāharanti. Cūḷamātāya kira putto muṇḍo
  mahāmātāya putto amuṇḍo, taṁ puttaṁ muṇḍesuṁ. So uṭṭhāya ahaṁ nu kho
  cūḷamātāya puttoti cintesi. Evaṁ ahaṁ nu khosmīti kaṅkhā hoti.

  *  *  *  *  *  *
  Footnote: 1 chaṂa., i. issaranimmānādiṁ 2 chaṂa. vicikiccho
-------------------------------------------------
[page 077]
      No nu khosmīti attano natthibhāvaṁ kaṅkhati. Tatrāpi idaṁ vatthu:-
  eko kira macche gaṇhanto udake ciraṭṭhānena sītibhūtaṁ attano ūruṁ macchoti
  cintetvā pahari. Aparo susānapasse khettaṁ rakkhanto bhīto saṅkuṭito
  sayi. So pabujjhitvā attano jaṇṇukāni dve yakkhāti cintetvā pahari. Evaṁ
  no nu khosmīti kaṅkhati.
      Kiṁ nu khoti khattiyova samāno attano khattiyabhāvaṁ kaṅkhati. Esa nayo
  sesesu. 1- Devo pana samāno devabhāvaṁ ajānanto nāma natthi sopi tampana
  "ahaṁ rūpī nu kho arūpī nu kho"ti ādinā nayena kaṅkhati. Khattiyādayo kasmā
  na jānantīti ce. Appaccakkhā tesaṁ tattha tattha kule uppatti. Gahaṭṭhāpi
  poṭṭhalikādayo 2- pabbajitasaññino. Pabbajitāpi "kuppannu kho kamman"ti ādinā
  nayena gahaṭṭhasaññino. Manussāpi ca rājāno viya attani devasaññino honti.
      Kathaṁ nu khosmīti vuttanayameva. Kevalañhettha abbhantare jīvo nāma
  atthīti gahetvā tassa saṇṭhānākāraṁ nissāya dīgho nu khosmi. Rassa
  caturaṁsachaḷaṁsa aṭṭhaṁsasoḷasaṁsādīnaṁ aññatarappakāroti kaṅkhanto kathaṁ nu khosmīti 3-
  veditabbo. Sarīrasaṇṭhānaṁ paccuppannaṁ ajānanto nāma natthi.
      Kuto āgato, so kuhiṁ gāmī bhavissatīti attabhāvassa āgatagataṭṭhānaṁ 4-
  kaṅkhati.
      [19] Evaṁ soḷasappabhedaṁ vicikicchaṁ dassetvā idāni yaṁ iminā
  vicikicchāsīsena diṭṭhāsavaṁ dassetuṁ ayaṁ desanā āraddhā, taṁ dassento tassa
  evaṁ ayoniso manasikaroto channaṁ diṭṭhīnanti ādimāha. Tassa puggalassa yathā
  ayaṁ vicikicchā uppajjati, evaṁ ayoniso manasikaroto tasseva savicikicchassa
  ayoniso manasikārassa thāmagatattā channaṁ diṭṭhīnaṁ aññatarā diṭṭhi uppajjatīti
  vuttaṁ hoti. Tattha sabbapadesu vāsaddo vikappattho. Evaṁ vā evaṁ vā diṭṭhi
  uppajjatīti vuttaṁ hoti. Atthi me attāti cettha sassatadiṭṭhi sabbakālesu

  *  *  *  *  *  *
  Footnote: 1 i. sesesupi 2 porāṇe potalikā iti likhiyati
  3 chaṂa., i. kathaṁ nu khosmīti kaṅkhatīti veditabbo 4 chaṂa. āgatigatiṭṭhānaṁ
-------------------------------------------------
[page 078]
  Attano attano atthitaṁ gaṇhāti. Saccato thetatoti bhūtato ca thirato ca, evaṁ 1-
  saccanti bhūtato suṭṭhu daḷhabhāvenāti vuttaṁ hoti. Natthi me attāti ayampana
  ucchedadiṭṭhi sato sattassa tattha tattha vibhavagahaṇato. Athavā purimāpi tīsu
  kālesu atthīti gahaṇato sassatadiṭṭhi, paccuppannameva atthīti gaṇhantī
  ucchedadiṭṭhi. Pacchimāpi atītānāgatesu natthīti gahaṇato `bhasmantā āhutiyoti
  gahitadiṭṭhikānaṁ viya ucchedadiṭṭhi. Atīte eva natthīti gaṇhantī
  adhiccasamuppattikasseva sassatadiṭṭhi.
      Attanāva attānaṁ sañjānāmīti saññākkhandhasīsena khandhe attāti
  gahetvā saññāya avasesakkhandhe sañjānato iminā attanā imaṁ attānaṁ
  sañjānāmīti hoti. Attanāva anattānanti saññākkhandhaṁyeva attāti gahetvā
  itare ca cattāro anattāti gahetvā saññāya te sañjānato evaṁ hoti.
  Anattanāva attānanti saññākkhandhaṁ anattāti itare ca cattāro attāti
  gahetvā saññāya te sañjānato evaṁ hoti, sabbāpi sassatucachedadiṭṭhiyoyeva.
      Vado vedeyyoti ādayo pana sassatadiṭṭhiyā eva abhinivesākāRā. Tattha
  vadatīti vado, vacīkammassa kārakoti vuttaṁ hoti. Vedayatīti vedeyyo, jānāti
  anubhavati cāti vuttaṁ hoti. Kiṁ vedetīti. Tatra tatra kalyāṇapāpakānaṁ kammānaṁ
  vipākaṁ paṭisaṁvedeti. Tatra tatrāti tesu tesu yonigatiṭhitinivāsanikāyesu ārammaṇesu
  vā. Niccoti uppādavayarahito. Dhuvoti thiro sārabhūto. Sassatoti sabbakāliko.
  Avipariṇāmadhammoti attano pakatibhavaṁ avijahanadhammo, kakaṇṭako 2- viya nānāppakārataṁ
  nāpajjati. Sassatisamanti candasuriyasamuddamahāpaṭhavīpabbatā lokavohārena sassatiyoti
  vuccanti. Sassatīhi samaṁ sassatisamaṁ. Yāva sassatiyo tiṭṭhanti, tāva tatheva ṭhassatīti
  gaṇhato evaṁ diṭṭhi hoti.
      Idaṁ vuccati bhikkhave diṭṭhigatanti ādīsu idanti idāni vattabbassa
  paccakkhanidassanaṁ. Diṭṭhigatasambandhena ca idanti vuttaṁ na diṭṭhisambandhena,
  ettha ca diṭṭhiyeva diṭṭhigataṁ gūthagataṁ viya. Diṭṭhīsu vā gataṁ idaṁ dassanaṁ

  *  *  *  *  *  *
  Footnote: 6 chaṂa., i. idaṁ 2 porāṇe kakaṇṭhakoti likhiyati
-------------------------------------------------
[page 079]
  Dvāsaṭṭhidiṭṭhiantogadhattātipi diṭṭhigataṁ. Diṭṭhiyā vā gataṁ diṭṭhigataṁ. Idañhi
  atthi me attāti ādi diṭṭhiyā gamanamattameva, natthettha attā vā nicco
  vā kocīti vuttaṁ hoti. Sā cāyaṁ diṭṭhi dunniggamanaṭṭhena gahanaṁ. Dūratikkamanaṭṭhena
  sappaṭibhayaṭṭhena ca kantāro dubbhikkhakantāravāḷakantārādayo viya. Sammādiṭṭhiyā
  vinivijjhanaṭṭhena vā vilomanaṭṭhena vā visūkaṁ. Kadāci sassatassa kadāci ucchedassa
  gahaṇato virūpaṁ phanditanti vipphanditaṁ. Bandhanaṭṭhena saṁyojanaṁ. Tenāha
  "diṭṭhigahanaṁ *- .pe. Diṭṭhisaṁyojanan"ti. 1- Idānissa tameva bandhanatthaṁ dassento
  diṭṭhiyojanasaṁyuttoti ādimāha. Tatthāyaṁ saṅkhepattho, iminā diṭṭhisaṁyojanena
  saṁyutato puthujjano etehi jātiādīhi na parimuccati. Kiṁ vā bahunā,
  sakalavaṭṭadukkhatopi na muccatīti.
      [20] Evaṁ chappabhedaṁ diṭṭhāsavaṁ dassetvā yasmā sīlabbataparāmāso
  kāmāsavādivaseneva dassito hoti. Kāmasukhatthañhi bhavasukhabhavavisuddhiatthañca
  avijjāya abhibhūtā ito bahiddhā samaṇabrāhmaṇā sīlabbatāni parāmasanti,
  tasmā taṁ adassetvā diṭṭhigahaṇena vā tassa gahitattāpi taṁ adassetvāva
  idāni yo puggalo dassanāpahātabbe āsave pajahati, taṁ dassetvā tesaṁ
  āsavānaṁ pahānaṁ dassetuṁ pubbe vā ayoniso manasikaroto puthujjanassa tesaṁ
  uppattiṁ dassetvā idāni tabbiparītassa pahānaṁ dassetuṁ sutavā ca kho bhikkhaveti
  ādimāha.
      Tassattho, yāva so idaṁ dukkhanti āgacchati tāva heṭṭhā vuttanayena
  ca vuttapaccanīkato veditabbo. Paccanīkanayena pana sabbākārena ariyadhammassa
  akovidāvinītapaccanīkato ayaṁ "sutavā ariyasāvako ariyadhammassa kovido ariyadhamme
  suvinīto"ti veditabbo. Apica kho sikkhāppattavipassanato pabhūti tāva gotrabhū,
  tāva tadanurūpena atthena ayaṁ ariyasāvakoti veditabbo.
      [21] "so Idaṁ dukkhanti yoniyo manasikarotī"ti ādīsu ayampana
  atthavibhāvanā, so catusaccakammaṭṭhāniko ariyāsāvako taṇhāvajjā tebhūmikā

  *  *  *  *  *  *
  Footnote: 1 abhi. saṅgaṇi. 34/381/107 cittuppādakaṇḍa * pāli... gahaṇaṁ
-------------------------------------------------
[page 080]
  Khandhā dukkhaṁ, taṇhā dukkhasamudayo, ubhinnaṁ appavatti nirodho, nirodhasampāpako
  maggoti evaṁ pubbeva ācariyasantike uggahitacatusaccakammaṭṭhāno aparena samayena
  vipassanāmaggaṁ samāruḷho samāno te tebhūmike khandhe idaṁ dukkhanti yoniso
  manasikaroti, upāyena pathena samannāharati ceva vipassati ca. Ettha hi yāva
  sotāpattimaggo, tāva manasikārasīseneva vipassanā vuttā. Yā panāyaṁ tasseva
  dukkhassa samuṭṭhāpikā ca bhavikā taṇhā, ayaṁ samudayoti yoniso manasikaroti
  yasmā pana idaṁ dukkhañca samudayo ca idaṁ ṭhānaṁ patvā nirujjhanti nappavattanti,
  tasmā yadidaṁ nibbānaṁ nāma, ayaṁ dukkhanirodhoti yoniso manasikaroti. Nirodhasampāpakaṁ
  aṭṭhaṅgikaṁ maggaṁ ayaṁ dukkhanirodhagāminī paṭipadāti yoniso manasikaroti, upāyena
  pathena samannāharati ceva vipassati ca.
      Tatrāyaṁ upāyo, abhiniveso nāma vaṭṭe hoti, vivaṭṭe natthi. Tasmā
  "ayaṁ atthi imasmiṁ kāye paṭhavīdhātu āpodhātū"ti ādinā nayena sakasantatiyaṁ
  cattāri bhūtāni tadanusārena upādārūpāni ca pariggahetvā ayaṁ rūpakkhandhoti
  vavatthapeti, taṁ vavatthāpayato uppanne tadārammaṇe cittacetasike dhamme ime
  cattāro arūpakkhandhāti vavatthapeti, tato ime pañcakkhandhā dukkhanti vavatthapeti,
  te pana saṅkhepato nāmañca rūpañcāti dve bhāgā eva honti. Idañca
  nāmarūpaṁ sahetu sapaccayaṁ uppajjati. Tassa ayaṁ hetu ayaṁ paccayoti
  avijjābhavataṇhākammāhārādike hetupaccayeva vavatthāpeti. Tato tesaṁ paccayānañca
  paccayuppannadhammānañca yāthāvasarasalakkhaṇaṁ vavatthapetvā ime dhammā ahutvā
  hontīti aniccalakkhaṇaṁ āropeti, udayavayapīḷitattā dukkhāti dukkhalakkhaṇaṁ
  āropeti, avasavattanato anattāti anattalakkhaṇaṁ āropeti. Evaṁ tīṇi
  lakkhaṇāni āropetvā paṭipāṭiyā vipassanaṁ pavattento sotāpattimaggaṁ
  pāpuṇāti.
      Tasmiṁ khaṇe cattāri saccāni ekapaṭivedheneva paṭivijjhati, ekābhisamayena
  abhisameti. Dukakhaṁ pariññāpaṭivedhena paṭivijjhati, samudayaṁ pahānapaṭivedhena, nirodhaṁ
-------------------------------------------------
[page 081]
  Sacchikiriyāpaṭivedhena, maggaṁ bhāvanāpaṭivedhena. Dukkhañca pariññābhisamayenābhisameti
  .pe. Maggaṁ bhāvanābhisamayena abhisameti, no ca kho aññamaññena ñāṇena.
  Ekañāṇeneva hi esa nirodhaṁ ārammaṇato sesāni kiccato paṭivijjhati ceva
  abhisameti ca. Na hi tassa tasmiṁ samaye evaṁ hoti "ahaṁ dukkhaṁ parijānāmī"ti
  vā .pe. "maggaṁ Bhāvemī"ti vāti, apica khvāssa ārammaṇaṁ katvā paṭivedhavasena
  nirodhaṁ sacchikarotoyeva taṁ ñāṇaṁ dukkhapariññākiccampi samudayapahānakiccampi
  maggabhāvanākiccampi karotiyeva. Tassa evaṁ upāyena yoniso manasikaroto tīṇi
  saṁyojanāni pahīyanti. Vīsativatthukā sakkāyadiṭṭhi, aṭṭhavatthukā vicikicchā,
  "sīlena suddhi vatena suddhī"ti sīlabbatānaṁ parāmasanato sīlabbataparāmāsoti.
  Tattha catūsu āsavesu sakkāyadiṭṭhisīlabbataparāmāsā diṭṭhāsavena saṅgahitā āsavā
  ceva saṁyojanā ca. Vicikicchā saṁyojanameva, na āsavo. "dassanā Pahātabbā
  āsavā"ti ettha pariyāpannattā pana āsavāti.
      "ime Vuccanti .pe. Pahātabbā"ti ime sakkāyadiṭṭhiādayo dassanā
  pahātabbā nāma āsavāti dassento āha. Athavā yā ayaṁ channaṁ diṭṭhīnaṁ
  aññatarā diṭṭhi uppajjatīti evaṁ sarūpeneva sakkāyadiṭṭhi vibhattā. Taṁ sandhāyāha
  "ime vuccanti bhikkhave"ti. Sā ca yasmā sahajātapahānekaṭṭhehi saddhiṁ pahīyati.
  Diṭṭhāsave hi pahīyamāne taṁsahajāto catūsu diṭṭhisampayuttacittesu kāmāsavopi
  avijjāsavopi pahīyati. Pahānekaṭṭho pana catūsu diṭṭhivippayuttesu
  nāgasupaṇṇādisamiddhipatthanāvasena uppajjamāno bhavāsavo. Teneva sampayutto
  avijjāsavopi. Davīsu domanassacittesu pāṇātipātādinibbattako avijjāsavopi, tathā
  vicikicchācittasampayutto avijjāsavopīti evaṁ sabbatthāpi avasesā tayopi āsavā
  pahīyanti. Tasmā bahuvacananiddeso katoti evamettha attho veditabbo. Esa
  porāṇānaṁ adhippāyo.
      Dassanā pahātabbāti dassanaṁ nāma sotāpattimaggo, tena pahātabbāti
  attho. Kasmā sotāpattimaggo dassanaṁ? paṭhamaṁ nibbānadassanato. Nanu gotrabhū
  paṭhamataraṁ passatīti. No na passati. Disvā kattabbakiccampana na karoti saṁyojanānaṁ
-------------------------------------------------
[page 082]
  Appahānato. Tasmā passatīti na vattabbo. Yattha katthaci rājānaṁ disvāpi
  paṇṇākāraṁ datvā kiccanipphattiyā adiṭṭhattā "ajjāpi rājānaṁ na passāmī"ti
  vadanto gāmavāsī puriso cettha nidassanaṁ.
                        Saṁvarāpahātabbāasavavaṇṇanā
      [22] Evaṁ dassanena pahātabbe āsave dassetvā idāni tadanantaraṁ
  niddiṭṭhe saṁvarā pahātabbe dassetuṁ katame ca bhikkhave āsavā saṁvarā pahātabbāti
  āha. Evaṁ sabbattha sambandho veditabbo. Ito parañhi atthamattameva
  vaṇṇayissāMa.
      Nanu ca dassanena bhāvanāyāti imehi dvīhi apahātabbo āsavo nāma
  natthi, atha kasmā visuṁ saṁvarādīhi pahātabbe dassetīti. Saṁvarādīhi pubbabhāge
  vikkhambhitā āsavā catūhi maggehi samugghātaṁ gacchanti, tasmā tesaṁ maggānaṁ
  pbbabhāge ime pañcahākārehi vikkhambhanappahānaṁ dassento evamāha. Tasmā
  yo cāyaṁ vutto paṭhamo dassanamaggoyeva, idāni bhāvanānāmena vuccissanti 1-
  tayo maggā, tesaṁ sabbesampi ayaṁ pubbabhāgapaṭipadāti veditabbā.
      Tatthe idhāti imasmiṁ sāsane. Paṭisaṅkhāti paṭisaṅkhāya. Tatrāyaṁ saṅkhāsaddo
  ñāṇakoṭṭhāsapaññattigaṇanāsu dissati. "saṅkhāyekaṁ Paṭisevatī"ti 2- ādīsu hi ñāṇe
  dissati. "papañcasaññāsaṅkhā Samudācarantī"ti 3- ādīsu koṭṭhāse. "tesaṁ Tesaṁ
  dhammānaṁ saṅkhā samaññā"ti 4- ādīsu paññattiyaṁ. "na *- sukaraṁ saṅkhātun"ti 5-
  ādīsu gaṇanāyaṁ. Idha pana ñāṇe daṭṭhabbo.
      Paṭisaṅkhā yonisoti hi upāyena pathena paṭisaṅkhāya ñatvā paccavekkhitvāti
  attho. Ettha ca asaṁvare ādīnavapaṭisaṅkhā yoniso paṭisaṅkhāti veditabbā. Sā
  cāyaṁ "varaṁ bhikkhave tattāya ayosalākāya ādittāya sampajjalitāya sañjotibhūtāya

  *  *  *  *  *  *
  Footnote: 1 Ma. bujjhissanti 2 MaṂa. 13/168/139 naḷakasutta
  3 Maṃū. 12/201/169 madhupiṇḍikasutta
  4 abhi. saṅgaṇi. 34/1313-15/297 nikkhepakaṇḍa
  *5 pāli. sukaro, saṁ. nidāna. 16/128/175 pabbatasutta
-------------------------------------------------
[page 083]
  Cakkhundriyaṁ sampalimaṭṭhaṁ, na tveva cakkhuviññeyyesu rūpesu anubyañjanaso
  nimittaggāho"ti 1- ādinā ādittapariyāyanayena veditabbā. Cakkhundriyasaṁvarasaṁvuto
  viharatīti ettha cakkhumeva indriyaṁ cakkhundriyaṁ, saṁvaraṇato saṁvaro, pidahanato
  thakanatoti vuttaṁ hoti. Satiyā etaṁ adhivacanaṁ. Cakkhundriye saṁvaro
  cakkhundriyasaṁvaro. Titthakāko āvāṭakacchapo vanamahisoti ādayo viya.
      Tattha kiñcāpi cakkhundriye saṁvaro vā asaṁvaro vā natthi. Na hi
  cakkhupasādaṁ nissāya sati vā muṭṭhasaccaṁ vā uppajjati. Apica yadā rūpārammaṇaṁ
  cakkhussa āpāthaṁ āgacchati, tadā bhavaṅge dvikkhattuṁ uppajjitvā niruddhe
  kiriyamanodhātu āvajjanakiccaṁ sādhayamānā uppajjitvā nirujjhati, tato
  cakkhuviññāṇaṁ dassanakiccaṁ, tato vipākamanodhātu sampaṭicchannakiccaṁ, tato
  vipākāhetukamanoviññāṇadhātu santīraṇakiccaṁ, tato kiriyāhetukamanoviññāṇadhātu
  voṭṭhabbanakiccaṁ 2- sādhayamānā uppajjitvā nirujjhati. Tadanantaraṁ javati.
      Tatthāpi neva bhavaṅgasamaye, na āvajjanādīnaṁ aññatarasamaye saṁvaro vā
  asaṁvaro vā atthi. Javanakkhaṇe pana sace dussīlyaṁ vā muṭṭhasaccaṁ vā aññāṇaṁ
  vā akkhanti vā kosajjaṁ vā uppajjati, ayaṁ asaṁvaro hoti, evaṁ hontopi
  so cakkhundriye asaṁvaroti vuccati. Kasmā? yasmā tasmiṁ sati dvārampi aguttaṁ
  hoti, bhavaṅgampi āvajjanādīni vīthicittānipi, yathā kiṁ, yathā nagare catūsu
  dvāresu asaṁvutesu kiñcāpi antogharadvārakoṭṭhakagabbhādayo susaṁvutā, tathāpi
  antonagare sabbaṁ bhaṇḍaṁ arakkhitaṁ agopitameva hoti. Nagaradavārena hi pavisitvā
  corā yadicchanti, taṁ hareyyuṁ, 3- evameva javane dussīlyādīsu uppannesu tasmiṁ
  asaṁvare sati dvārampi aguttaṁ hoti, bhavaṅgampi āvajjanādīni vīthicittānipi. 4-
      Tasmimpana sīlādīsu uppannesu dvārampi guttaṁ hoti, bhavaṅgampi
  āvajjanādīni vīthicittānipi. Yathā kiṁ, yathā nagaradvāresu saṁvutesu kiñcāpi
  antogharādayo asaṁvutā, tathāpi antonagare sabbaṁ bhaṇḍaṁ surakkhitaṁ sugopitameva hoti.

  *  *  *  *  *  *
  Footnote: 1 saṁ. saḷā. 18/303/210 samuddavagga: ādittapariyāyasutta.
  2 Sī., i. voṭṭhapanakiccaṁ 3 chaṂa., i. kareyyuṁ 4 chaṂa., i. vīthicittānipīti
-------------------------------------------------
[page 084]
  Nagaradvāresu hi pidahitesu corānaṁ paveso natthi, evameva javane sīlādīsu
  uppannesu dvārampi suguttaṁ hoti, bhavaṅgampi āvajjanādīni vīthicittānipi.
  Tasmā javanakkhaṇe uppajjamānopi cakkhundriyasaṁvaroti vutto. Idha cāyaṁ
  satisaṁvaro adhippetoti veditabbo. Cakkhundriyasaṁvarena saṁvuto
  cakkhundriyasaṁvarasaṁvuto upetoti vuttaṁ hoti. Tathāhi pāṭimokkhasaṁvarasaṁvutoti
  imassa vibhaṅge "iminā pāṭimokkhasaṁvarena upepo hoti .pe. Samannāgato"ti 1-
  vuttaṁ taṁ ekajjhaṁ katvā cakkhundriyasaṁvarena saṁvutoti evamatthato veditabbaṁ. 2-
      Athavā saṁvarīti saṁvuto, thakesi pidahīti vuttaṁ hoti. Cakkhundriye saṁvarasaṁvuto
  cakkhundriyasaṁvarasaṁvuto, cakkhundriyasaṁvarasaññitaṁ satikavāṭaṁ cakkhudvāre gharadvāre
  kavāṭaṁ viya saṁvari thakesi pidahīti vuttaṁ hoti. Ayameva cettha attho sundarataro.
  Tathāhi "cakkhundriyasaṁvaraṁ asaṁvutassa viharato saṁvutassa viharato"ti ettha dvīsu
  padesu ayameva attho dissatīti. Viharatīti evaṁ cakkhundriyasaṁvarasaṁvuto yena kenaci
  iriyāpathavihārena viharati. Yañhissāti ādimhi yaṁ cakkhundriyasaṁvaraṁ assa
  bhikkhuno asaṁvutassa athaketvā apidahitvā viharantassāti evamattho veditabbo.
  Athavā yekārassa yanti ādeso, hikāro ca padapūraṇo, ye assāti attho.
      Uppajjeyyunti nibbatteyyuṁ. Āsavā vighāṭapariḷāhāti 3- cattāro āsavā
  ca aññe ca vighāṭakarā kilesapariḷāhā vipākapariḷāhā vā. 4- Cakkhudvāre hi
  iṭṭhārammaṇaṁ āpāthagataṁ kāmassādavasena assādayato abhinandato kāmāsavo
  uppajjati, īdisaṁ aññasmimpi sugatibhave labhissāmīti bhavapatthanāya assādayato
  bhavāsavo uppajjati, sattoti vā sattassāti vā gaṇhantassa diṭṭhāsavo
  uppajjati, sabbeheva sahajātaṁ aññāṇaṁ avijjāsavoti cattāro āsavā
  uppajjanti. Tehi sampayuttā apare kilesā vighāṭapariḷāhā, āyatiṁ vā tesaṁ
  vipākā. Tepi hi asaṁvutasseva viharato uppajjeyyunti vuccanti.

  *  *  *  *  *  *
  Footnote: 1 abhi. vibhaṅga. 35/511/296 jhānavibhaṅga. 2 chaṂa., i. veditabbo
  3 chaṂa. vighātapariḷāhā evamuparipi 4 chaṂa. ca
-------------------------------------------------
[page 085]
      Evaṁsa teti evaṁ assa te eva, etena upāyena na honti, no
  aññathāti vuttaṁ hoti. Esa nayo paṭisaṅkhā yoniso sotindriyasaṁvarasaṁvutoti
  ādīsu.
      Ime vuccanti āsavā saṁvarā pahātabbāti ime chasu dvāresu cattāro 1-
  katvā catuvīsati āsavā saṁvarena pahātabbāti vuccanti. Sabbattheva cettha
  satisaṁvaro eva saṁvaroti veditabbo.
                      Paṭisevanāpahātabbāasavavaṇṇanā
      [23] Paṭisaṅkhā yoniso cīvaranti ādīsu yaṁ vattabbaṁ, taṁ sabbaṁ
  visuddhimagge sīlakathāyaṁ vuttameva. Yañhissāti yaṁ cīvarapiṇḍapātādīsu vā aññataraṁ
  assa. Apaṭisevatoti evaṁ yoniso apaṭisevanatassa. Sesaṁ vuttanayameva. Kevalaṁ panidha
  aladdhaṁ cīvarādiṁ patthayato laddhaṁ vā assādayato kāmāsavassa uppatti veditabbā.
  Īdisaṁ aññasmimpi sampattibhave sugatibhave labhissāmīti bhavapatthanāya assādayato
  bhavāsavassa ahaṁ labhāmīti vā mayhaṁ vā idanti attasaññaṁ adhiṭṭhahato 2-
  diṭṭhāsavassa uppatti veditabbā. Sabbeheva pana sahajāto avijjāsavoti evaṁ
  catunnaṁ āsavānaṁ uppatti vipākapariḷāhā pana 3- navavedanuppādanatopi
  veditabbā.
      Ime vuccanti bhikkhave āsavā paṭisevanā pahātabbāti ime ekamekasmiṁ
  paccaye cattāro cattāro katvā soḷasa āsavā iminā ñāṇasaṁvarasaṅkhātena
  paccavekkhaṇapaṭisevanena pahātabbāti vuccantīti. 4-
                      Adhivāsanāpahātabbāasavavaṇṇanā
      [24] Paṭisaṅkhā yoniso khamo hoti sītassāti upāyena pathena
  paccavekkhitvā khamo 5- hoti sītassa sītaṁ khamati sahati, na avīrapuriso viya

  *  *  *  *  *  *
  Footnote: 1 chaṂa., i. cattāro cattāro 2 Sī., i. avijahato 3 chaṂa., i. ca
  4 chaṂa., i. vuccanti 5 i. khantā
-------------------------------------------------
[page 086]
  Appamattakenāpi sītena calati kampati kammaṭṭhānaṁ vijahati. Apica kho lomasanāgatthero
  viya anappakenāpi sītena phuṭṭho na calati na kampati kammaṭṭhānameva
  manasikaroti. Thero kira cetiyapabbate piyaṅguguhāyaṁ padhānaghare viharanto antaraṭṭhake
  himapātasamaye lokantariyaniraye paccavekkhitvā kammaṭṭhānaṁ avijahantova abbhokāse
  vītināmesi. Evaṁ uṇhādīsupi atthayojanā veditabbā.
      Kevalañhi yo bhikkhu adhimattampi uṇhaṁ sahati sveva thero viya, ayaṁ
  "khamo uṇhassā"ti veditabbo. Thero kira gimahasamaye pacchābhattaṁ bahicaṅkame
  nisīdi. Kammaṭṭhānaṁ manasikaroto 1- sedāpissa kacchehi muccanti. Atha naṁ antevāsiko
  āha "idha bhante nisīdatha, sītalo okāso"ti. Thero "uṇhabhayena nevamhi
  āvuso idha nisinno"ti avīcimahānirayaṁ paccavekkhitvā nisīdiyeva. Uṇhanti
  cettha aggisantāpo ca veditabbo. Suriyasantāpavasena panetaṁ vatthu vuttaṁ.
      Yo ca dve tayo vāre bhattaṁ vā pānīyaṁ vā alabhamānopi anamatagge
  saṁsāre attano pittivisayūpapattiṁ paccavekkhitvā avedhento kammaṭṭhānaṁ na
  vijahatiyeva. Adhimattehi ḍaṁsamakasavātātapasamphassehi phuṭṭho cāpi tiracchānūpapattiṁ
  paccavekkhitvā avedhento kammaṭṭhānaṁ na vijahatiyeva. Siriṁsapasamphassena phuṭṭho
  cāpi anamatagge saṁsāre sīhabyagghādimukhesu anekavāraṁ parivattitaṁ pubbattabhāvaṁ
  paccavekkhitvā avedhento kammaṭṭhānaṁ na vijahatiyeva padhāniyatthero viya. Ayaṁ
  "khamo jighacchāya .pe. Siriṁsapasamphassānan"ti veditabbo.
      Theraṁ kira khaṇḍavelamahāvihāre 2- kaṇṇikārapadhāniyaghare 3- ariyavaṁsaṁ suṇantaṁ
  ghoraviso sappo ḍaṁsi. Thero jānitvāpi pasannacitto nisinno dhammaṁyeva
  suṇāti. Visavego thaddho ahosi. Thero upasampannamaṇḍalaṁ ādiṁ katvā sīlaṁ
  paccavekkhitvā parisuddhasīlomhīti pītiṁ uppādesi. Saha pītuppādā 4- visaṁ
  nivattitvā paṭhaviṁ pāvisi. Thero tattheva cittekaggataṁ labhitvā vipassanaṁ vaḍḍhetvā
  arahattaṁ pāpuṇi.

  *  *  *  *  *  *
  Footnote: 1 chaṂa., i. manasikaronto 2 chaṂa. khaṇḍacelavihāre, Ma. khaṇḍe cetiyavihāre
  3 chaṂa. kaṇikārapadhāniyaghare 4 purāṇapotthake cittuppādāti dissati. taṁ pamādalekhaṁ
  bhaveyYu. ṭīkāyañhi pharaṇapītiyā uppādena sahevāti vuttaṁ.
-------------------------------------------------
[page 087]
      Yo pana akkosanavasena dūrutte dūruttattāyeva ca dūrāgate api
  antimavatthusahite vacanapathe sutvā khantiguṇaṁyeva paccavekkhitvā na vedhati
  dīghabhāṇakābhayatthero viya. Ayaṁ "khamo dūruttānaṁ dūrāgatānaṁ vacanapathānan"ti
  veditabbo.
      Thero kira paccayasantosabhāvanārāmatāya mahāariyavaṁsapaṭipadaṁ kathesi, sabbo
  mahāgāmo āgacchati. Therassa mahāsakkāro uppajji. 1- Taṁ aññataro mahāthero
  adhivāsetuṁ asakkonto dīghabhāṇako ariyavaṁsaṁ kathemīti sabbarattiṁ kolāhalaṁ
  karotīti ādīhi akkosi, ubhopi ca attano attano vihāraṁ gacchantā gāvutamattaṁ
  ekapathena agamaṁsu. Sakalagāvutampi so taṁ akkosiyeva. Tato yattha dvinnaṁ
  vihārānaṁ maggo bhijjati, tattha ṭhatvā dīghabhāṇakatthere taṁ vanditvā "esa
  bhante tumhākaṁ maggo"ti āha. So asuṇanto viya agamāsi, theropi vihāraṁ
  gantvā pāde pakkhāletvā nisīdi. Tamenaṁ antevāsiko "kiṁ bhante sakalagāvutaṁ
  paribhāsantaṁ na kiñci avocutthā"ti. Thero "khantiyeva āvuso mayhaṁ bhāro na
  akkhanti, ekapaduddhārepi kammaṭṭhānaviyogaṁ na passāmī"ti āha. Ettha ca
  vacanameva vacanapathoti veditabbo.
      Yo pana uppannā sārīrikā vedanā dukkhāpanaṭṭhena 2- dukkhā,
  dukkhāvahanaṭṭhena 3- tippā, pharusaṭṭhena kharā, tikhiṇaṭṭhena kaṭukā, assādavirahitato 4-
  asātā, manassa 5- avaḍḍhanato amanāpā, pāṇaharaṇasamatthatāya pāṇaharā
  adhivāsetiyeva, na vedhati. Evaṁsabhāvo hoti cittalatāpabbate padhāniyatthero
  viya. Ayaṁ "uppannānaṁ .pe. Adhivāsanajātiko"ti veditabbo.
      Therassa kira rattiṁ padhānena vītināmetvā ṭhitassa udaravāto uppajji.
  So taṁ adhivāsetuṁ asakkonto āvattati parivattati. Tamenaṁ caṅkamapasse ṭhito
  piṇḍapātiyatthero āha "āvuso pabbajito nāma adhivāsanasīlo hotī"ti. So

  *  *  *  *  *  *
  Footnote: 1 chaṂa. uppajjati 2 chaṂa., i. dukkhamanaṭṭhena 3 chaṂa., i. bahalaṭṭhena
  4 chaṂa. assādavirahato 5 chaṂa. manaṁ
-------------------------------------------------
[page 088]
  "sādhu Bhante"ti adhivāsetvā niccalova sayi. Vāto nābhito yāva hadayaṁ phālesi.
  Thero vedanaṁ vikkhambhetvā vipassanto muhuttena anāgāmī hutvā parinibbāyīti.
      Yañhissāti sītādīsu yaṁ kiñci ekadhammaṁpi assa. Anadhivāsayatoti
  anadhivāsentassa akhamantassa. Sesaṁ vuttanayameva. Āsavuppatti panettha evaṁ veditabbā.
  Sītena phuṭṭhassa uṇhaṁ patthayato kāmāsavo uppajjati, evaṁ sabbattha. Natthi
  no sampattibhave sugatibhave sītaṁ vā uṇhaṁ vāti bhavaṁ patthentassa bhavāsavo.
  Mayhaṁ sītaṁ uṇhanti gāho diṭṭhāsavo. Sabbeheva sampayutto avijjāsavoti.
      "ime Vuccanti .pe. Adhivāsanā pahātabbā"ti ime sītādīsu ekamekassa
  vasena cattāro 1- katvā aneke āsavā imāya khantisaṁvarasaṅkhātāya adhivāsanāya
  pahātabbāti vuccantīti attho. Ettha ca yasmā ayaṁ khantī sītādayo dhamme
  adhivāseti, attano upari āropetvā vāsetiyeva. Na asahamānā hutvā
  nirassati, 2- tasmā adhivāsanāti vuccatīti veditabbā.
                      Parivajjanāpahātabbāasavavaṇṇanā
      [25] Paṭisaṅkhā yoniso caṇḍaṁ hatthiṁ parivajjetīti ahaṁ samaṇoti
  caṇḍassa hatthissa āsanne na ṭhātabbaṁ. Tatonidānaṁ hi maraṇampi siyā
  maraṇamattampi dukkhanti evaṁ upāyena pathena paccavekkhitvā caṇḍaṁ hatthiṁ parivajjeti
  paṭikkamati. Esa nayo sabbattha. Caṇḍanti paduṭṭhaṁ bāḷanti vuttaṁ hoti. Khāṇunti
  khadirakhāṇuādiṁ. Kaṇṭakaṭṭhānanti kaṇṭakānaṁ ṭhānaṁ, yattha kaṇṭakā vijjanti, taṁ
  okāsanti vuttaṁ hoti. Sobbhanti sabbato chinnataṭaṁ. Papātanti ekato chinnataṭaṁ.
  Candanikanti ucchiṭṭhodakamalādīnaṁ chaḍḍanaṭṭhānaṁ. Oḷigallanti tesaṁyeva
  sakaddamādīnaṁ sandanokāsaṁ. Taṁ jaṇṇumattampi asucibharitaṁ hoti, dvepi cetāni ṭhānāni
  amanussaduṭṭhāni honti, tasmā tāni vajjetabbāni. Anāsaneti ettha pana
  ayuttaṁ āsanaṁ anāsanaṁ, taṁ atthato aniyatavatthukaṁ raho paṭicchannāsananti
  veditabbaṁ. Agocareti etthāpi ca ayutto gocaro agocaro, so vesiyādibhedato

  *  *  *  *  *  *
  Footnote: 1 chaṂa., i. cattāro cattāro 2 Ma. nidassati
-------------------------------------------------
[page 089]
  Pañcavidho. Pāpake mitteti lāmake dussīle mittapaṭirūpake amitte vā. Bhajantanti
  sevamānaṁ. Viññū sabrahmacārīti paṇḍitā buddhisampannā sabrahmacārino,
  bhikkhūnametaṁ adhivacanaṁ. Te hi ekakammaekuddeso samasikkhātāti 1- imaṁ brahmasamānaṁ
  caranti, tasmā sabrahmacārīti vuccanti. Pāpakesu ṭhānesūti lāmakesu ṭhānesu.
  Okappeyyunti saddaheyyuṁ, adhimucceyyuṁ "addhā ayamāyasmā akāsi vā karissati
  vā"ti.
      Yañhissāti hatthiādīsu yaṁ kiñci ekaṁpi assa. Sesaṁ vuttanayameva
  āsavuppatti panettha evaṁ veditabbā. Hatthiādinidānena dukkhena phuṭṭhassa sukhaṁ
  patthayato kāmāsavo uppajjati. Natthi no sampattibhave sugatibhave īdisaṁ dukkhanti
  bhavaṁ patthentassa bhavāsavo. Maṁ hatthī maddati, maṁ assoti gāho diṭṭhāsavo.
  Sabbeheva sampayutto avijjāsavoti.
      Ime vuccanti .pe. Paravajjanā pahātabbāti ime hatthiādīsu ekekassa
  vasena cattāro katvā aneke āsavā iminā sīlasaṁvarasaṅkhātena parivajjanena
  pahātabbāti vuccantīti veditabbā.
                       Vinodanāpahātabbāasavavaṇṇanā
      [26] Paṭisaṅkhā yoniso uppannaṁ kāmavitakkaṁ nādhivāsetīti "itipāyaṁ
  vitakko akusalo, itipi sāvajjo, itipi dukkhavipāko, so ca kho
  attabyābādhāyapi saṁvattatī"ti ādinā nayena yoniso kāmavitakke ādīnavaṁ
  paccavekkhitvā tasmiṁ tasmiṁ ārammaṇe uppannaṁ jātamabhinibbattaṁ kāmavitakkaṁ
  nādhivāseti, cittaṁ āropetvā na vāseti, abbhantare vā na vāsetītipi attho.
      Anadhivāsento kiṁ karoti 2-? pajahati chaḍḍeti.
      Kiṁ kacavaraṁ viya piṭakenāti? na hi, apica kho naṁ vinodeti tudati
  Vijjhati nīharati.
      Kiṁ balibaddaṁ viya patodenāti? na hi, atha kho naṁ byantīkaroti
  Vigatantaṁ karoti. Yathāssa antopi nāvasissati antamaso bhavaṅgamattampi, tathā
  naṁ karoti.

  *  *  *  *  *  *
  Footnote: 1 chaṂa. samasikkhatāti 2 chaṂa. karotīti
-------------------------------------------------
[page 090]
      Kathampana taṁ tathā karotīti? anabhāvaṅgametīti anu anu abhāvaṅgameti,
  vikkhambhanappahānena yathā suvikkhambhito hoti, tathā karotīti vuttaṁ hoti. Esa
  nayo byāpādavihiṁsāvitakkesu.
      Ettha ca kāmavitakkoti "yo kāmapaṭisaṁyutto takko vitakko micchāsaṅkappo"ti
  vibhaṅge 1- vutto. Esa nayo itaresu. Uppannuppanneti uppanne
  uppanne, uppannamatteyevāti vuttaṁ hoti. Sakiṁ vā uppanne vinodetvā
  dutiyavāre ajjhupekkhitā na hoti, sattakkhattumpi uppannuppanne vinodetiyeva.
  Pāpake akusaleti lāmakaṭṭhena pāpake akosallatāya 2- akusale. Dhammeti teyeva
  kāmavitakkādayo sabbepi vā nava mahāvitakke. Tattha tayo vuttā eva. Avasesā
  "ñātivitakko janapadavitakko amaravitakko parānuddayatāpaṭisaṁyutto vitakko
  lābhasakkārasilokapaṭisaṁyutto vitakko anavaññattipaṭisaṁyutto vitakko"ti 3- ime cha.
      Yañhissāti etesu vitakkesu yaṁ kiñci assa. Sesaṁ vuttanayameva hoti.
  Kāmavitakko panettha kāmāsavo eva. Tabbiseso bhavāsavo. Taṁsamupayutto diṭṭhāsavo.
  Sabbavitakkesu avijjā avijjāsavoti evaṁ āsavuppattipi veditabbā.
      Ime vuccanti .pe. Vinodanā pahātabbāti ime kāmavitakkādivasena
  vuttappakārā āsavā iminā tasmiṁ tasmiṁ vitakke ādīnavapaccavekkhaṇasahitena
  viriyasaṁvarasaṅkhātena vinodanena pahātabbāti vuccantīti veditabbā.
                       Bhāvanāpahātabbāasavavaṇṇanā
      [27] Paṭisaṅkhā yoniso satisambojjhaṅgaṁ bhāvetīti abhāvanāya ādīnavaṁ
  bhāvanāya ca ānisaṁsaṁ upāyena pathena paccavekkhitvā satisambojjhaṅgaṁ bhāveti.
  Esa nayo sabbattha. Ettha ca kiñcāpi ime uparimaggattayasamayasambhūtā
  lokuttarabojjhaṅgā eva adhippetā, tathāpi ādikammikānaṁ bojjhaṅgesu asammohatthaṁ
  lokiyalokuttaramissakena nesaṁ nayena atthavaṇṇanaṁ karissāmi. Idha pana lokiyanayaṁ

  *  *  *  *  *  *
  Footnote: 1 abhi. vibhaṅga. 35/910/443 2 Ma. akosallatāya paṭipakkhatāya
  3 khu. mahā. 29/973/618/ sāriputtasuttaniddesa (sayā)
-------------------------------------------------
[page 091]
  Pahāya lokuttaranayo eva gahetabbo. Tattha satisambojjhaṅganti ādinā nayena
  vuttānaṁ sattannaṁ ādipadānaṁyeva tāva:-
                 atthato lakkhaṇādīhi kamato ca vinicchayo
                 anūnādhikato ceva viññātabbo vibhāvinā.
      Tattha satisambojjhaṅge tāva saraṇaṭṭhena sati. Sā panesā
  upaṭṭhānalakkhaṇā apilāpanalakkhaṇā vā. Vuttampi hetaṁ "yathā mahārāja rañño bhaṇḍāgāriko
  rañño sāpateyyaṁ apilāpeti, ettakaṁ mahārāja hiraññaṁ, ettakaṁ suvaṇṇaṁ, ettakaṁ
  sāpateyyanti, evameva kho mahārāja sati uppajjamānā kusalākusalasāvajjānā-
  vajjahīnapaṇītakaṇhasukkasappaṭibhāge dhamme apilāpeti. Ime cattāro
  satipaṭṭhānā"ti 1- vitthāro. Apilāpanarasā. Kiccavaseneva hissa etaṁ lakkhaṇaṁ therena
  vuttaṁ. Asammosarasā vā. Gocarābhimukhabhāvapaccupaṭṭhānā. Sati eva sambojjhaṅgo
  satisambojjhaṅgo, tattha bodhiyā bodhissa vā aṅgoti bojjhaṅgo.
      Kiṁ vuttaṁ hoti, yā hi ayaṁ dhammasāmaggī yāya lokiyalokuttaramaggakkhaṇe
  uppajjamānāya līnuddhaccapatiṭṭhānāyūhanakāmasukhattakilamathānuyogaucchedasassatābhi-
  nivesādīnaṁ anekesaṁ upaddavānaṁ paṭipakkhabhūtāya satidhammavicayaviriyapītipassaddhisamādhi-
  upekkhāsaṅkhātāya dhammasāmaggiyā ariyasāvako bujjhatīti katvā "bodhī"ti vuccati.
  Bujjhatīti kilesasantānaniddāya uṭṭhahati cattāri vā ariyasaccāni paṭivijjhati
  nibbānameva vā sacchikarotīti vuttaṁ hoti. Yathāha "satta bojjhaṅge bhāvetvā
  anuttaraṁ sammāsambodhiṁ abhisambuddho"ti. Tassā dhammasāmaggīsaṅkhātāya bodhiyā
  aṅgotipi bojjhaṅgo jhānaṅgamaggaṅgādayo viya.
      Yo cesa yathāvuttappakārāya etāya dhammasāmaggiyā bujjhatīti katvā
  ariyasāvako "bodhī"ti vuccati, tassa bodhissa aṅgotipi bojjhaṅgo
  senaṅgarathaṅgādayo viya. Tenāhu aṭṭhakathācariyā "bujjhanakassa puggalassa aṅgāti vā
  bojjhaṅgā"ti. Apica "bojjhaṅgā"ti kenaṭṭhena bojjhaṅgā. Bodhāya saṁvattantīti
  bojjhaṅgā, bujjhantīti bojjhaṅgā, anubujjhantīti bojjhaṅgā, paṭibujjhantīti

  *  *  *  *  *  *
  Footnote: 1 milindapañha. 13/36 satilakkhaṇapañha.
-------------------------------------------------
[page 092]
  Bojjhaṅgā, sambujjhantīti bojjhaṅgā"ti ādinā 1- paṭisambhidānayenāpi attho
  veditabbo. Pasaṭṭho sundaro vā bojjhaṅgoti sambojjhaṅgo. Evaṁ sati eva
  sambojjhaṅgo satisambojjhaṅgo. Taṁ satisambojjhaṅgaṁ. Evaṁ tāva ekassa
  ādipadassa atthato lakkhaṇādīhi ca vinicchayo viññātabbo.
      Dutiyādīsu pana catusaccadhamme vicinātīti dhammavicayo. So pavicayalakkhaṇo
  obhāsanaraso asammohapaccupaṭṭhāno. Vīrabhāvato vidhinā iriyatabbato ca viriyaṁ.
  Taṁ paggahalakkhaṇaṁ upatthambharasaṁ anosīdanapaccupaṭṭhānaṁ pinayatīti piti sā pharaṇalakkhaṇā
  tuṭṭhilakkhaṇā vā kāyacittānaṁ piṇanarasā tesaṁyeva udagyapaccupaṭṭhānā.
  Kāyacittadarathapassambhanato passaddhi. Sā upasamalakkhaṇā kāyacittadarathanimmathanarasā
  kāyacittānaṁ apariphandanabhūtasītibhāvapaccupaṭṭhānā. Samādhānato samādhi. So
  avikkhepalakkhaṇo avisāralakkhaṇo vā cittacetasikānaṁ sampiṇḍanaraso
  cittaṭṭhitipaccupaṭṭhāno. Ajjhupekkhanato upekkhā. Sā paṭisaṅkhānalakkhaṇā
  samavāhitalakkhaṇā vā ūnādhikanivāraṇarasā pakkhapātupacchedanavasā vā
  majjhattabhāvapaccupaṭṭhānā. Sesaṁ vuttanayameva. Evaṁ sesapadānampi atthato
  lakkhaṇādīhi ca vinicchayo viññātabbo.
      Kamatoti ettha ca "satiñca khvāhaṁ bhikkhave sabbatthikaṁ vadāmī"ti 2-
  vacanato sabbesaṁ sesabojjhaṅgānaṁ upakārakattā satisambojjhaṅgo paṭhamaṁ vutto.
  Tato paraṁ "so tathā sato viharanto taṁ dhammaṁ paññāya pavicinatī"ti 3- ādinā
  nayena sesabojjhaṅgānaṁ pubbāpariyavacane payojanaṁ sutteyeva vuttaṁ. Evamettha
  kamatopi vinicchayo viññātabbo.
      Anūnādhikatoti kasmā pana bhagavatā satteva bojjhaṅgā vuttā anūnā
  anadhikāti. Līnuddhaccapaṭipakkhato sabbatthikato ca. Ettha hi tayo bojjhaṅgā
  līnassa paṭipakkhā. Yathāha "yasmiñca kho bhikkhave samaye līnaṁ cittaṁ hoti, kālo
  tasmiṁ samaye dhammavicayasambojjhaṅgassa bhāvanāya, kālo viriyasambojjhaṅgassa
  bhāvanāya, kālo pītisambojjhaṅgassa bhāvanāyā"ti. 4- Tayo uddhaccassa paṭipakkhā.

  *  *  *  *  *  *
  Footnote: 1 khu. paṭi. 31/557/463 bojjhaṅgakathā (sayā) 2 saṁ. mahā. 19/234/102 aggisutta
  3 abhi. vibhaṅga. 35/467/274/ bojjhaṅgavibhaṅga 4 saṁ. mahā. 19/234/100
  bojjhaṅgasaṁyutta
-------------------------------------------------
[page 093]
  Yathāha "yasmiñca kho bhikkhave samaye uddhataṁ cittaṁ hoti, kālo tasmiṁ samaye
  passaddhisambojjhaṅgassa bhāvanāya, kālo samādhisambojjhaṅgassa bhāvanāya, kālo
  upekkhāsambojjhaṅgassa bhāvanāyā"ti. 1- Eko panettha sabbatthiko. Yathāha
  "satiñca khvāhaṁ bhikkhave sabbatthikaṁ vadāmī"ti. 2- "sabbatthakan"tipi Pāṭho,
  dvinnaṁpi sabbattha icchitabbanti attho. Evaṁ līnuddhaccapaṭipakkhato sabbatthikato
  ca satteva bojjhaṅgā vuttā anūnā anadhikāti, evamettha anūnādhikatopi vinicchayo
  viññātabbo.
      Evaṁ tāva "satisambojjhaṅgan"ti ādinā nayena vuttānaṁ sattannaṁ
  padānaṁyeva atthavaṇṇanaṁ ñatvā idāni bhāveti vivekanissitanti ādīsu evaṁ
  ñātabbā. Bhāvetīti vaḍḍheti, attano cittasantāne punappunaṁ janeti
  abhinibbattetīti attho. Vivekanissitanti vivekaṁ nissitaṁ. Vivekoti vivittatā.
  Svāyaṁ tadaṅgaviveko vikkhambhanasamucchedapaṭipassaddhinissaraṇavivekoti pañcavidho. Tassa
  nānattaṁ "ariyadhamme avinīto"ti ettha vuttanayeneva veditabbaṁ ayameva hi
  tattha vinayoti vutto. Evametasmiṁ pañcavidhe viveke.
      Vivekanissitanti tadaṅgavivekanissitaṁ samucchedavivekanissitaṁ
  nissaraṇavivekanissitañca satisambojjhaṅgaṁ bhāvetīti ayamattho veditabbo. Tathāhi ayaṁ
  bojjhaṅgabhāvanānuyutto yogī vipassasanākkhaṇe kiccato tadaṅgavivekanissitaṁ
  ajjhāsayatonissaraṇavivekanissitaṁ, maggakāle pana kiccato samucchedavivekanissitaṁ
  ārammaṇato nissaraṇavivekanissitaṁ satisambojjhaṅgaṁ bhāveti.
  Pañcavidhavivekanissitantipi eke, te hi na kevalaṁ balavavipassanāmaggaphalakkhaṇesu eva
  bojjhaṅge uddharanti, vipassanāpādakakasiṇajjhānāanāpānāsubhabrahmavihārajjhānesupi.
  Na ca paṭisiddhā aṭṭhakathācariyehi. Tasmā tesaṁ matena etesaṁ jhānānaṁ pavattikkhaṇe
  kiccato evaṁ vikkhambhanavivekanissitaṁ. Yathā ca "vipassanākkhaṇe ajjhāsayato
  nissaraṇavivekanissitan"ti vuttaṁ, evaṁ paṭipassaddhivivekanissitaṁpi bhāvetīti
  vattuṁ vaṭṭati. Esa nayo virāganissitādīsu. Vivekatthā eva hi virāgādayo.

  *  *  *  *  *  *
  Footnote: 1 saṁ. mahā. 19/234/101 bojajhaṅgasaṁyutata 2 saṁ. mahā. 19/234/102
-------------------------------------------------
[page 094]
      Kevalañhettha vossaggo duvidho pariccāgavossaggo ca
  pakkhandanavossaggocāti. Tattha pariccāgavossaggoti vipassanākkhaṇe ca tadaṅgavasena
  maggakkhaṇe ca samucchedavasena kilesappahānaṁ. Pakkhandanavossaggoti vipassanākkhaṇe
  tanninnabhāvena maggakkhaṇe pana ārammaṇakaraṇavasena nibbānapakkhandanaṁ. Tadubhayampi
  imasmiṁ lokiyalokuttaramissake atthavaṇṇanānaye vattati. Tathāhi ayaṁ
  satisambojjhaṅgo yathāvuttena pakārena kilese pariccajati, nibbānañca pakkhandati.
  Vossaggapariṇāminti iminā pana sakalena vacanena vossaggatthaṁ pariṇāmantaṁ
  pariṇatañca pariccantaṁ paripakkañcāti idaṁ vuttaṁ hoti. "ayañhi
  Bojjhaṅgabhāvanamanuyutto bhikkhu yathā satisambojjhaṅgo kilesapariccāgavossaggatthaṁ
  nibbānapakkhandanavossaggatthañca paripaccati yathā ca paripakko hoti tathā naṁ bhāvetī"ti.
  Esa nayo sesabojjhaṅgesu.
      Idha pana nibbānaṁyeva sabbasaṅkhatehi vivittattā viveko, sabbesaṁ
  virāgabhāvato virāgo, nirodhabhāvato nirodhoti vuttaṁ. Maggo eva ca
  vossaggapariṇāmī, tasmā satisambojjhaṅgaṁ bhāveti vivekaṁ ārammaṇaṁ katvā
  pavattiyā vivekanissitaṁ. Tathā virāganissitaṁ nirodhanissitañca. Tañca kho
  ariyamaggakkhaṇuppattiyā kilesānaṁ samucchedato pariccāgabhāvena ca
  nibbānapakkhandanabhāvena ca pariṇataṁ paripakkanti ayameva attho daṭṭhabbo.
  Esa nayo sesabojjhaṅgesu.
      Yañhissāti etesu bojjhaṅgesu yaṁ kiñci assa. Sesaṁ vuttanayameva.
  Āsavuppattiyaṁ panettha imesaṁ uparimaggattayasampayuttānaṁ bojjhaṅgānaṁ abhāvitattā
  ye uppajjeyyuṁ kāmāsavo bhavāsavo avijjāsavoti tayo āsavā; bhāvayato evaṁ
  assa te āsavā na hontīti ayannayo veditabbo.
      Ime vuccanti .pe. Bhāvanā pahātabbāti ime tayo āsavā imāya
  maggattayasampayuttāya bojjhaṅgabhāvanāya pahātabbāti vuccantīti veditabbā.
      [28] Idāni imehi sattahākārehi pahīnāsavaṁ bhikkhuṁ thomento
  āsavappahāne cassa ānisaṁsaṁ dassento eteheva ca kāraṇehi āsavappahānena
  sattānaṁ ussukkaṁ janento yato kho bhikkhave .pe. Antamakāsi dukkhassāti
  āha. Tattha yato khoti sāmivacane tokāro, yassa khoti vuttaṁ hoti. Porāṇā
-------------------------------------------------
[page 095]
  Pana yamhi kāleti vaṇṇenti. Ye āsavā dassanā pahātabbāti ye āsavā
  dassanena pahātabbā, te dassaneneva pahīnā honti, na appahīnesuyeva
  pahīnasaññī hoti. Evaṁ sabbattha vitthāro.
      Sabbāsavasaṁvarasaṁvutoti sabbehi āsavapidhānehi pihito, sabbesaṁ vā
  āsavānaṁ pidhānehi pihito. Acchejji taṇhanti sabbampi taṇhaṁ chindi vā
  samucchindi vā. Vivattayi saṁynonti dasavidhampi saṁyojanaṁ parivattayi nimmalamakāsi.
  Sammāti hetunā kāraṇena. Mānābhisamayāti mānassa dassanābhisamayā pahānābhisamayā
  ca. Arahattamaggo hi kiccavasena mānaṁ passati, ayamassa dassanābhisamayo.
  Tena diṭṭho pana so tāvadeva pahīyati dāṭhavisena daṭṭhasattānaṁ 1- jīvitaṁ viya.
  Ayamassa pahānābhisamayo.
      Antamakāsi dukkhassāti evaṁ arahattamaggena mānassa diṭṭhattā pahīnattā
  ca ye ime "kāyabandhanassa anto jīrati, 2- haritantaṁ vā"ti 3- evaṁ
  vuttāntimamariyādanto ca, "antamidaṁ bhikkhave jīvikānan"ti 4- evaṁ vuttalāmakanto
  ca, "sakkāyo eko anto"ti 5- evaṁ vuttakoṭṭhāsanto ca, "esevanto dukkhassa
  sabbapaccayasaṅkhayā"ti 6- evaṁ vuttakoṭanto cāti evaṁ cattāro antā, tesu
  sabbasseva vaṭṭadukkhassa aduṁ catutthakoṭisaṅkhātaṁ antamakāsi, paricchedaṁ parivaṭumaṁ
  akāsi. Antimasamussayamattāvasesaṁ dukkhamakāsīti vuttaṁ hoti.
      Attamanā te bhikkhūti sakamanā tuṭṭhamanā, pītisomanassehi vā sampayuttamanā
  hutvā. Bhagavato bhāsitaṁ abhinandunti idaṁ dukkhassa antakiriyāpariyosānaṁ bhagavato
  bhāsitaṁ sukathitaṁ sulapitaṁ, evametaṁ bhagavā evametaṁ sugatāti matthakena sampaṭicchannā
  abbhanumodiṁsūti.
      Sesamettha yanna vuttaṁ, taṁ pubbe vuttattā ca suviññeyyattā ca na
  vuttaṁ. Tasmā sabbaṁ vuttānusārena anupadaso paccavekkhitabbaṁ.
                     Papañcasūdaniyā majjhimanikāyaṭṭhakathāya
                       sabbāsavasuttavaṇṇanā niṭṭhitā.

  *  *  *  *  *  *
  Footnote: 1 chaṂa., i. diṭṭhavisena diṭṭhasattānaṁ 2 vinaYu. cūḷa. 7/278/43 khuddakavatthūni
  3 ma mū. 12/304/266 4 khu. iti. 25/91/309 jīvakasutta saṁ. khandha. 17/80/75
  piṇḍolyasutta 5 aṅ. chakka. 22/332(61)/448 (sayā)
  6 saṁ. nidāna. 16/51/82 parivīmaṁsanasutta
-------------------------------------------------
[page 096]
                        3. Dhammadāyādasuttavaṇṇanā
      [29] Evamme sutanti dhammadāyādasuttaṁ. Yasmā panassa atthuppattito
  nikkhepo, tasmā taṁ dassetvāvassa anupubbapadavaṇṇanaṁ karissāmi. 1- Katarāya
  pana idaṁ atthuppattiyā nikkhittanti. Lābhasakkārena. Bhagavato kira mahālābhasakkāro
  uppajji. Yathātaṁ cattāro asaṅkheyye pūritadānapāramīsañcayassa sabbadisāsu hi 2-
  yamakamahāmegho vuṭṭhahitvā mahoghaṁ viya sabbapāramiyo ekasmiṁ attabhāve
  vipākaṁ dassāmāti sampaṇḍitā viya lābhasakkāramahoghaṁ nibbattayiṁsu. Tato tato
  annapānayānavatthamālāgandhavilepanādihatthā khattiyabrāhmaṇādayo āgantvā
  "kahaṁ buddho kahaṁ bhagavā kahaṁ devadevo narāsabho purisasīho"ti bhagavantaṁ
  pariyesanti. Sakaṭasatehipi paccaye āharitvā okāsaṁ alabhamānā samantā
  gāvutappamāṇampi sakaṭadhūrena sakaṭadhūraṁ āhacca tiṭṭhanti ceva anubandhanti ca
  andhakavindabrāhmaṇādayo viya. Sabbaṁ khandhake tesu tesu suttesu ca āgatanayeneva
  veditabbaṁ. Yathā ca bhagavato, evaṁ bhikkhusaṁghassāti. Vuttampi cetaṁ:-
      "tena kho pana samayena bhagavā sakkato hoti garukato mānito pūjito
  apacito lābhī cīvarapiṇḍapātasenāsanagilānapaccayabhesajjaparikkhārānaṁ, bhikkhusaṁghopi
  kho sakkato hoti .pe. Parikkhārānan"ti. 3- Tathā
      "yāvatā kho cunda etarahi saṁgho vā gaṇo vā loke uppanno,
  nāhaṁ cunda aññaṁ ekasaṁghampi samanupassāmi, evaṁ lābhaggayasaggappattaṁ, yathariva
  cunda bhikkhusaṁgho"ti. 4- Svāyaṁ bhagavato ca bhikkhusaṅghassa ca uppanno lābhasakkāro
  ekato hutvā dvinnaṁ mahānadīnaṁ udakamiva appameyyo ahosi. Kamena bhikkhū
  paccayagarukā paccayagiddhā paccayabāhullikā ahesuṁ. Pacchābhattampi telamadhuphāṇitādīsu
  āhatesu gaṇḍiṁ paharitvā "amhākaṁ ācariyassa detha, upajjhāyassa dethā"ti

  *  *  *  *  *  *
  Footnote: 1 chaṂa., i. karissāma 2 chaṂa., i. ayaṁ saddo na dissati
  3 khu.u. 25/14/107 sakkārasutta 4 dī. pāṭi. 11/176/109
  brahmacariyāparipūrādikathā
-------------------------------------------------
[page 097]
  Uccāsaddaṁ karonti. Sā ca nesaṁ pavatti bhagavatopi pākaṭā ahosi. Tato bhagavā
  ananucchavikanti dhammasaṁvegaṁ uppādetvā cintesi:-
      "paccayā akappiyāti na sakkā sikkhāpadaṁ paññapetuṁ, paccayapaṭivaddhā
  hi kulaputtānaṁ samaṇadhammavutti, handāhaṁ dhammadāyādapaṭipadaṁ desemi, yā
  sikkhākāmānaṁ kulaputtānaṁ sikkhāpadapaññatti viya bhavissati nagaradvāre
  ṭhapitasabbakāyikāadāso viya ca, yathā hi nagaradvāre ṭhapite sabbakāyike ādāse
  cattāro vaṇṇā attano chāyaṁ disvā vajjaṁ pahāya niddosā honti, evameva
  sikkhākāmā kulaputtā payogamaṇḍanena 1- attānaṁ maṇḍitukāmā imaṁ
  sabbakāyikādāsūpamandesanaṁ āvajjitvā āmisadāyādapaṭipadaṁ vajjetvā
  dhammadāyādapaṭipadaṁ pūrentā khippameva jātijarāmaraṇassa antaṁ karissantī"ti. Imissā
  atthuppattiyā idaṁ suttaṁ abhāsi.
      Tattha dhammadāyādā me bhikkhave bhavatha mā āmisadāyādāti dhammassa me
  dāyādā bhikkhave bhavatha, mā āmisassa. Yo mayhaṁ dhammo tassa paṭiggāhakā
  bhavatha. Yañca kho mayhaṁ āmisantassa mā paṭiggāhakā bhavathāti vuttaṁ hoti. Tattha
  dhammopi duvidho nippariyāyadhammo pariyāyadhammoti. Āmisampi duvidhaṁ nippariyāyāmisaṁ
  pariyāyāmisanti. Kathaṁ? maggaphalanibbānabhedo hi navavidhopi lokuttaradhammo
  nippariyāyadhammo nibbattitadhammoyeva, na kenaci pariyāyena kāraṇena vā lesena
  vā dhammo. Yampanidaṁ vivaṭṭūpanissitaṁ kusalaṁ, seyyathīdaṁ, idhekacco vivaṭṭaṁ
  patthento dānaṁ deti, sīlaṁ samādiyati, uposathakammaṁ karoti, gandhamālādīhi vatthupūjaṁ
  karoti, dhammaṁ suṇāti deseti, jhānasamāpattiyo nibbatteti, evaṁ karonto anupubbena
  nippariyāyadhammaṁ amataṁ nibbānaṁ paṭilabhati, ayaṁ pariyāyadhammo. Tathā cīvarādayo
  cattāro paccayā nippariyāyāmisameva, na aññena pariyāyena vā lesena vā
  āmisaṁ. Yampanidaṁ vaṭṭagāmikusalaṁ, seyyathīdaṁ, idhekacco vaṭṭaṁ patthento
  sampattibhavaṁ icchamāno dānaṁ deti .p. Samāpattiyo nibbatteti, evaṁ karonto
  anupubbena devasampattiṁ manussasampattiṁ paṭilabhati, idaṁ pariyāyāmisaṁ nāMa.

  *  *  *  *  *  *
  Footnote: 1 Sī. sikkhāyogamaṇḍanena
-------------------------------------------------
[page 098]
     Tattha nippariyāyadhammopi bhagavatoyeva santako. Bhagavatā hi kathitattā
  bhikkhū maggaphalanibbānāni adhigacchanti. Vuttampi cetaṁ "so hi brāhmaṇa
  bhagavā anuppannassa maggassa uppādetā, asañjātassa maggassa sañjānetā,
  anakkhātassa maggassa akkhātā, maggaññū maggavidū maggakovido, maggānugā ca
  pana etarahi sāvakā viharanti pacchā samannāgatā"ti 1- ca "so hāvuso bhagavā
  jānaṁ jānāti passaṁ passati cakkhubhūto ñāṇabhūto dhammabhūto brahmabhūto vattā
  pavattā atthassa ninnetā amatassa dātā dhammassāmi tathāgato"ti 2- ca.
      Pariyāyadhammopi bhagavatoyeva santako. Bhagavatā hi kathitattā evaṁ jānanti
  "vivaṭṭaṁ patthetvā dānaṁ dento .pe. Samāpattiyo nibbattento anukkamena
  amataṁ nibbānaṁ paṭilabhatī"ti. Nippariyāyāmisampi ca bhagavatoyeva santakaṁ. Bhagavatā
  hi anuññātattāyeva bhikkhūhi jīvakavatthuṁ ādiṁ katvā paṇītacīvaraṁ laddhaṁ. Yathāha
  "anujānāmi bhikkhave gahapaticīvaraṁ, yo icchati paṁsukūliko hotu, yo icchati,
  gahapaticīvaraṁ sādiyatu, itarītarena cāhaṁ 3- bhikkhave santuṭṭhiṁyeva vaṇṇemī"ti. 4-
      Pubbe ca bhikkhū paṇītapiṇḍapātaṁ nālatthuṁ. Sapadānapiṇḍiyālopabhojanā
  eva ahesuṁ. Tehi rājagahe viharantena bhagavatā "anujānāmi bhikkhave saṁghabhattaṁ
  uddesabhattaṁ nimantanaṁ salākabhattaṁ pakkhikaṁ uposathikaṁ pāṭipadikan"ti 5- evaṁ
  anuññātattāyeva paṇītaṁ bhojanaṁ laddhaṁ. Tathā senāsanaṁ. Pubbepi 6-
  akatapabbhārarukkhamūlādisenāsanāyeva bhikkhū ahesuṁ. Te "anujānāmi bhikkhave pañca
  senāsanānī"ti 7- evaṁ bhagavatā anuññātattāyeva vihāro aḍḍhayogo pāsādo
  hammiyaṁ guhāti imāni senāsanāni labhiṁsu, pubbe ca muttaharītakeyeva bhesajjaṁ
  akaṁsu. Te bhagavatāyeva "anujānāmi bhikkhave pañca bhesajjāni, seyyathīdaṁ? sappi
  navanītaṁ telaṁ madhu phāṇitan"ti 8- evamādinā nayena anuññātattā nānābhesajjāni
  labhiṁsu.

  *  *  *  *  *  *
  Footnote: 1 Ma. upari. 14/79/60 gopakamoggallānasutta 2 Ma. mū. 12/203/717 madhupiṇḍikasutta
  3 chaṂa., i. itarītarenapāhaṁ 4 vinaYu. mahā. 5/337/139 varayācanākathā
  5 vinaYu. cūḷa. 7/325/103 saṁghabhattādianujānana 6 chaṂa., i. pubbe hi
  7 chaṂa. leṇānīti.., vinaYu. cūḷa. 7/294/60 senāsanakhandhaka
  8 vinaYu. mahā. 5/260/28 bhesajjakhandhaka
-------------------------------------------------
[page 099]
      Pariyāyāmisampi bhagavatoyeva santakaṁ. Bhagavatā hi kathitattā evaṁ jānanti
  "sampattibhavaṁ patthento dānaṁ datvā sīlaṁ .pe. Samāpattiyo nibbattetvā
  anukkamena pariyāyāmisaṁ dibbasampattiṁ manussasampattiṁ paṭilabhatī"ti. Tadeva
  yasmā nippariyāyadhammopi pariyāyadhammopi nippariyāyāmisampi pariyāyāmisampi
  bhagavatoyeva santakaṁ, tasmā tattha attano sāmibhāvaṁ desento āha "dhammādāyādā
  me bhikkhave bhavatha, mā āmisadāyādā"ti.
      Yo mayhaṁ santako duvidhopi dhammo, tassa dāyādā bhavatha. Yañca kho
  etaṁ mayhameva santakaṁ āmisaṁ, tassa dāyādā mā bhavatha. Dhammakoṭṭhāsasseva sāmino
  bhavatha, mā āmisakoṭṭhāsassa. Yo hi jinasāsane pabbajitvā paccayaparamo viharati,
  catūsu taṇhuppādesu sandissamāno nikkhittadhuro dhammānudhammapaṭipattiyaṁ, ayaṁ
  āmisadāyādo nāMa. Tādisā mā bhavatha. Yo pana anuññātapaccayesu
  appicchatādīniyeva nissāya paṭisaṅkhā sevamāno paṭipattiparamo viharati catūsu
  ariyavaṁsesu sandissamāno, ayaṁ dhammadāyādo nāMa. Tādisā bhavathāti vuttaṁ hoti.
      Idāni yesantu etadahosi, bhavissati vā anāgatamaddhānaṁ "kinnu kho
  bhagavā sāvakānaṁ alābhatthiko evamāhā"ti tesaṁ atipaṇītalābhatthiko ahaṁ evaṁ
  vadāmīti dassetuṁ āha atthi me tumhesu .pe. No āmisadāyādāti.
      Tassāyamattho, atthi me tumhesu anukampā anuddayā hitesitā, kena
  nu kho kāraṇena kena upāyena sāvakā dhammadāyādā assu dhammakoṭṭhasāmino,
  no āmisadāyāti. Ayampana adhippāyo, passati kira bhagavā āmisagarukānaṁ āmise
  upakkhalitānaṁ atītakāle tāva kapilassa bhikkhuno "saṅghāṭipi ādittā hotī"ti 1-
  ādinā nayena āgatapāpabhikkhubhikkhunīsikkhamānādīnañca anekasatādīnaṁ 2-
  apāyaparipūrakattaṁ attano sāsane pabbajitānañca devadattādīnaṁ. Dhammagarukānaṁ pana
  sāriputtamoggallānamahākassapādīnaṁ abhiññāpaṭisambhidādiguṇapaṭilābhaṁ. Tasmā tesaṁ
  apāyaparimuttiṁ sabbaguṇasampattiñca icchanto āha "atthi me tumhesu anukampā

  *  *  *  *  *  *
  Footnote: 1 vinaYu. mahāvi. 1/230/163 pārājikakaṇḍa. saṁ. nidāna. 16/218/247
  2 chaṂa., i. anekasatānaṁ
-------------------------------------------------
[page 100]
  Kinti me sāvakā dhammadāyādā bhaveyyuṁ, no āmisadāyādā"ti. Paccayagaruko ca
  catuparisantare kūṭakahāpaṇo viya nibbutaṅgāro viya ca nittejo nippabho hoti.
  Tato nivattitacitto dhammagaruko tejavā sīhova abhibhuyyacārī, tasmāpi evamāha
  "atthi me .pe. No āmisadāyādā"ti.
      Evaṁ "dhammadāyādā me bhikkhave bhavatha, mā āmisadāyādā"ti idaṁ
  anukampāya paṇītataraṁ lābhaṁ icchantena vuttaṁ, no alābhatthikenāti sāvetvā
  idāni imassa ovādassa akaraṇe ādīnavaṁ dassento āha "tmhe ca me
  bhikkhave .pe. No dhammadāyādā"ti. Tattha tumhepi tena ādissā 1- bhaveyyāthāti
  tumhepi tena āmisadāyādabhāvena no dhammadāyādabhāvena ādissā 1- bhaveyyātha
  avadisitabbā 2- visuṁ kātabbā vavatthapetabbā viññūhi gārayhā bhaveyyāthāti
  vuttaṁ hoti. Kinti? āmisadāyādā satthusāvakā viharanti, no dhammadāyādāti.
      Ahampi tena ādisso 3- bhaveyyanti ahampi tena tumhākaṁ āmisadāyādabhāvena
  no dhammadāyādabhāvena gārayho bhaveyyaṁ. Kinti? āmisa .pe. Dāyādāti.
  Idaṁ bhagavā tesaṁ atīva mudukaraṇatthaṁ āha. Ayañhi ettha adhippāyo sace bhikkhave
  tumhe āmisalolā carissatha tattha viññū maṁ garahissanti. "kathañhi Nāma sabbaññū
  samāno attano sāvake dhammadāyāde no āmisadāyāde kātuṁ na sakkotī"ti.
  Seyyathāpi nāma anākappasampanne bhikkhū disvā ācariyūpajjhāye garahanti
  "kassime saddhivihārikā, kassa antevāsikā"ti. Seyyathā vā pana kulakumārake vā
  kulakumārikāyo vā dussīle pāpadhamme disvā mātāpitaro garahanti "kassime
  puttā kassa dhītaro"ti, evameva maṁ viññū garahanti 4- "kathañhi nāma sabbaññū
  samāno attano sāvake dhammadāyāde no āmisadāyāde kātuṁ na sakkotī"ti.
      Evaṁ imassa ovādassa akaraṇe ādīnavaṁ dassetvā karaṇe ānisaṁsaṁ
  dassento tumhe ca meti ādimāha. Tattha ahampi tena na ādisso 5- bhaveyyanti
  seyyathāpi nāma vattaparipūrake daharabhikkhū uddesaparipucchāsampanne vassasatikatthere
  viya ākappasampanne disvā, `kassa saddhivihārikā, kassa antevāsikāti,

  *  *  *  *  *  *
  Footnote: 1-1 chaṂa. ādiyā 2 chaṂa. apadisitabbā 3 chaṂa. ādiyo
  4 i. garahissanti 5 chaṂa. ādiyo
-------------------------------------------------
[page 101]
  Asukassāti vutte, "paṭirūpo 1- therassa, paṭibalo vata ovadituṁ anusāsituna"ti
  ācariyūpajjhāyā na ādissā 2- na gārayhā bhavanti, evameva ahampi tena tumhākaṁ
  dhammadāyādabhāvena no āmisadāyādabhāvena kassa sāvakā nālakapaṭipadaṁ
  tuvaṭakapaṭipadaṁ candūpamapaṭipadaṁ rathavinītapaṭipadaṁ mahāgosiṅgasālapaṭipadaṁ mahāsuññatāpaṭipadaṁ
  paṭipannā catupaccayasantosabhāvanārāmāriyavaṁsesu sakkhibhūtā paccayagedhato
  vivaṭṭamānasā abbhāmuttacandūpamā viharantīti, "samaṇassa gotamassā"ti vutte
  "sabbaññū vata bhagavā asakkhi vata sāvake āmisadāyādapaṭipadaṁ chaḍḍāpetvā
  dhammadāyādapaṭipattipūrake kātuna"ti viññūnaṁ na ādisso 3- na gārayho
  bhaveyyanti. Evamimasmiṁ pade adhippāyaṁ ñatvā sesaṁ kaṇhapakkhe vuttanayapaccanīkena
  veditabbaṁ. Evaṁ imassa ovādassa karaṇe ānisaṁsaṁ dassetvā idāni taṁ ovādaṁ
  niyyātento 4- āha "tasmā tiha me bhikkhave .pe. No āmisadāyādā"ti.
      [30] Evamimaṁ ovādaṁ niyyātetvā idāni tassā dhammadāyādapaṭipattiyā
  paripūrake thometuṁ idhāhaṁ bhikkhaveti ādimāha. Bhagavato hi thomanaṁ sutvāpi hontiyeva
  tathattāya 5- paṭipajjitāro.
      Tattha idhāti nipātapadametaṁ. Bhuttāvīti bhuttavā, katabhattakiccoti vuttaṁ
  hoti. Pavāritoti yāvadatthapavāraṇāya pavārito, yāvadatthaṁ bhuñjitvā
  paṭikkhittabhojano titto vāti vuttaṁ hoti. Catubbidhā hi pavāraṇā vassaṁ vuṭṭhapavāraṇā
  paccayapavāraṇā anatirittapavāraṇā yāvadatthapavāraṇāti. Tattha "anujānāmi bhikkhave
  vassaṁ vuṭṭhānaṁ *- bhikkhūnaṁ tīhi ṭhānehi pavāretun"ti 6- ayaṁ vassaṁ vuṭṭhapavāraṇā.
  "icchāmahaṁ Bhante saṅghaṁ catumāsaṁ bhesajjena pavāretun"ti 7- ca "aññatra
  punapavāraṇāya aññatra niccapavāraṇāyā"ti 8- ca ayaṁ paccayapavāraṇā. "pavārito
  Nāma asanaṁ paññāyati, bhojanaṁ paññāyati, hatthapāse ṭhito abhiharati, paṭikkhepo
  paññāyati, eso pavārito nāmā"ti 9- ayaṁ anatirittapavāraṇā. "paṇītena Khādanīyena

  *  *  *  *  *  *
  Footnote: 1 chaṂa. paṭirūpaṁ 2 chaṂa. ādiyā 3 chaṂa. ādiyo 4 Ma. niyyādento
  5 chaṂa. tadatthāya *6 pāli. vassaṁ vutthānaṁ, vinaYu. mahā. 4/209/237 pavāraṇākhandhaka
  7 vinaYu. mahāvi. 2/303/259 pācittiyakaṇḍa 8 vinaYu. mahāvi. 2/306/261 acelakavagga
  9 vinaYu. mahāvi. 2/239/230 bhojanavagga
-------------------------------------------------
[page 102]
  Bhojanīyena sahatthā santappesi sampavāresī"ti 1- ayaṁ. Yāvadatthapavāraṇā. Ayamidha
  adhippetā. Tena vuttaṁ "pavāritoti yāvadatthapavāraṇāya pavārito"ti.
      Paripuṇṇoti bhojanena paripuṇṇo. Pariyositoti pariyositabhojano,
  uttarapadalopo daṭṭhabbo. Yāvatakaṁ bhuñjitabbaṁ, tāvatakaṁ bhuttaṁ hoti, avasitā
  me bhojanakiriyāti attho. Suhitoti dhāto, jighacchādukkhābhāvena vā sukhitoti
  vuttaṁ hoti. Yāvadatthoti yāvatako me bhojanena attho, so sabbo pattoti.
  Ettha ca purimānaṁ tiṇṇaṁ pacchimāni sādhakāni. Yo hi pariyosito, so bhuttāvī
  hoti. Yo ca suhito, so yāvadatthapavāraṇāya pavārito. Yo yāvadattho, so
  paripuṇṇo. Purimāni vā pacchimānaṁ. Yasmā hi bhuttāvī, tasmā pariyosito.
  Yasmā pavārito, tasmā suhito. Yasmā paripuṇṇo, tasmā yāvadatthoti. Sabbaṁ
  cetaṁ parikappetvā vuttanti veditabbaṁ.
      Siyāti ekaṁse ca vikappane ca. "paṭhavīdhātu Siyā ajjhattikā, siyā
  bāhirā"ti 2- ekaṁse. "siyā Aññatarassa bhikkhuno āpatti, siyā vītikkamo"ti 3-
  vikappane. Idha ubhayampi vaṭṭati. Atirekova atirekadhammo. Tathā chaḍḍiyadhammo.
  Adhiko ca chaḍḍetabbo ca, na aññaṁ kiñci kātabboti attho. Athāti tamhi
  kāle. Jighacchādubbalyaparetāti jighacchāya ca dubbalyena ca paretā duṭṭhā
  anugatā ca aṭṭhapi dasapi divasāni. Tattha keci jighacchitāpi na dubbalā honti,
  sakkonti jighacchaṁ sahituṁ. Ime pana na tādisāti dassetuṁ ubhayamāha. Tyāhanti
  te ahaṁ. Sace ākaṅkhathāti yadi icchatha.
      Appahariteti apparuḷhaharite, yasmiṁ ṭhāne piṇḍapātajjhottharaṇena
  vinassanadhammāni tiṇāni natthi, tasminti attho. Tena nittiṇañca mahātiṇañca
  tiṇagahanañca, 4- yattha sakaṭenapi chaḍḍite piṇḍapāte tiṇāni na vinassanti,
  tañca ṭhānaṁ pariggahitaṁ hoti. Bhūtagāmasikkhāpadassa hi avikopanatthametaṁ vuttaṁ.
      Appāṇaketi nippāṇake piṇḍapātajjhottharaṇena maritabbapāṇakarahite
  vā mahāudakakkhandhe. Parittodake eva hi bhattapakkhepanena ālulite sukhumapāṇakā
  maranti, na mahātalākādīsūti. Pāṇakānurakkhaṇatthañhi evaṁ vuttaṁ. Opilāpessāmīti
  nimujjāpessāmi.

  *  *  *  *  *  *
  Footnote: 1 dī.Sī. 9/297,/358/108,150 ambaṭṭha...,kūṭadantasutta.
  2 Ma. upari. 14/349/307 dhātuvibhaṅgasutta 3 Ma. upari. 14/39/29 kintisutta
  4 chaṂa. tena nittiṇaṁ ca mahātiṇagahanaṁ ca,
-------------------------------------------------
[page 103]
      Tatrekassāti 1- tesu dvīsu ekassa. Yo imaṁ dhamdesanaṁ suṭṭhu sutvā
  punappunaṁ āvajjeti ca, taṁ sandhāyāha vuttaṁ kho panetanti. Ayaṁ vuttasaddo
  kesohāraṇepi dissati "kāpadiko *- māṇavo daharo vuttasiro"ti ādīsu. 2-
  Ropitepi "yathā sāradikaṁ vījaṁ, khette vuttaṁ virūhatī"ti ādīsu. 3- Kathitepi
  "vuttamidaṁ bhagavatā, vuttamidaṁ arahatā"ti ādīsu. Idha pana kathite daṭṭhabbo.
  Kathitaṁ kho panetanti ayaṁ hissa attho. Āmisaññataranti catunnaṁ paccayāmisānaṁ
  aññataraṁ, ekanti attho. Yadidanti nipāto, sabbaliṅgavibhattivacanesu tādisova
  tattha tattha atthato pariṇāmetabbo. Idha panassa yo esoti attho. Yo eso
  piṇḍapāto nāMa. Idaṁ āmisaññataranti vuttaṁ hoti. Yannūnāhanti sādhu vatāhaṁ.
  Evanti yathā idāni imaṁ khaṇaṁ vītināmeti, 4- evameva rattindivampi.
  Vītināmeyyanti khepeyyaṁ ativattāpeyyaṁ.
      So taṁ piṇḍapātanti so taṁ sadevakena lokena sirasā sampaṭicchitabbarūpaṁ
  sugatātirittaṁ piṇḍapātaṁ abhuñjitvā dhammadāyādabhāvaṁ ākaṅkhamāno ādittasīsūpamaṁ
  paccavekkhitvā teneva jighacchādubbalyena evaṁ taṁ rattindivaṁ vītināmeyya.
      Atha dutiyassāti imasmiṁ pana vāre esa saṅkhepo, sace so bhikkhu
  yannūnāhaṁ .pe. Vītināmeyyanti cintento evampi cinteyya, pabbajitena kho
  bāḷamigākule araññe bhesajjaṁ viya pañcakāmaguṇabāḷākule gāme piṇḍapātopi
  dukkhaṁ pariyesituṁ. Ayampana piṇḍapāto iti pariyesanādīnavavimutto ca sugatātiritto
  cāti ubhato sujātakhattiyakumāro viya hoti, yehi ca pañcahi kāraṇehi piṇḍapāto
  na paribhuñjitabbo hoti. Seyyathīdaṁ, puggalaṁ garahitvā na paribhuñjitabbo hoti
  "alajjīpuggalassa santako"ti. Aparisuddhauppattitāya na paribhuñjitabbo hoti
  "bhikkhunīparipācanāsantasambhāvanuppanno"ti. Sāmikānukampāya na paribhuñjitabbo
  hoti "piṇḍapātasāmiko bhikkhu jighacchito"ti. So dhāto tasseva antevāsikādīsu
  anukampāya na paribhuñjitabbo hoti "antevāsikā aññe vā tappaṭibaddhā
  jighacchitā"ti. Tepi dhātā suhitā, apica kho assaddhatāya na paribhuñjitabbo
  hoti "piṇḍapātasāmiko bhikkhu assaddho"ti. Tehi ca kāraṇehi ayaṁ vimutto.

  *  *  *  *  *  *
  Footnote: 1 tatthatassa iti pāli *2 chaṂa. kāpaṭiko, Sī.,i. kāpaṭhiko, MaṂa. 13/426/415
  caṅkīsutta 3 khu.jā. tika. 27/383/105 padumajātaka (syā) 4 chaṂa. vītināmemi
-------------------------------------------------
[page 104]
  Assaddho"ti. Tehi ca kāraṇehi ayaṁ vimutto. Bhagavā hi lajjīnaṁ aggo.
  Parisuddhuppattiko piṇḍapāto, bhagavā ca dhāto suhito, paccāsiṁsakopi cañño
  puggalo natthi, ye loke saddhā, bhagavā tesaṁ aggoti evaṁ cintetvā ca so
  taṁ piṇḍapātaṁ bhuñjitvā .pe. Vītināmeyya. Ettāvatā yopi abhuñjitvā
  samaṇadhammaṁ karoti, sopi bhuñjitabbakameva piṇḍapātaṁ na bhutto hoti, yopi
  bhuñjitvā samaṇadhammaṁ karoti, sopi bhuñjitabbakameva bhutto hoti. Natthi
  piṇḍapāte viseso. Puggale pana atthi viseso. Tasmā taṁ dassento kiñcāpi
  soti idhamāha.
      Tattha kiñcāpīti anujānanapasaṁsanatthe nipāto. Kiṁ anujānāti? tassa
  Bhikkhuno taṁ anavajjaparibhogaṁ. Kiṁ pasaṁsati? bhuñjitvā samaṇadhammakaraṇaṁ. Idaṁ vuttaṁ
  Hoti, yahipi so bhikkhu evaṁ bhuñjitabbameva bhuñjitvā kātabbameva kareyya.
  Atha kho asuyeva me purimo bhikkhūti yo purimo bhikkhu tamapi piṇḍapātaṁ
  paṭikkhipitvā samaṇadhammaṁ karoti, soyeva mama dvīsu sūresu sūrataro viya dvīsu
  paṇḍitesu paṇḍitataro viya ca pujjataro ca pāsaṁsataro ca, dutiyabhikkhuto atirekena
  pūjanīyo pasaṁsanīyo cāti vuttaṁ hoti.
      Idāni tamatthaṁ kāraṇena sādhento taṁ kissa hetūti ādimāha. Tassattho,
  tattha siyā tumhākaṁ, kasmā so bhikkhu bhagavato pujjataro ca pāsaṁsataro cāti,
  tañhi tassāti yasmā taṁ piṇḍapātapaṭikkhipanaṁ tassa bhikkhuno dīgharattaṁ appicchatāya
  .pe. Viriyāramthāya saṁvattissati. Kathaṁ? tassa hi sace aparena samayena paccayesu
  atricchatā vā pāpicchatā vā mahicchatā vā uppajjissati. Tato naṁ iminā
  piṇḍapātapaṭikkhepaṅkusena nivāressati "are tvaṁ sugatātirittaṁpi piṇḍapātaṁ
  paṭikkhipitvā īdisaṁ icchaṁ uppādesī"ti evaṁ paccavekkhamāno. Esa nayo
  asantuṭṭhiyā asallekhassa cuppannassa nivāraṇe. Evaṁ tāvassa appicchatāya
  santuṭṭhiyā sallekhāya saṁvattissati.
      Subharatāyāti etatha ayaṁ vaṇṇanā, idhekacco attanopi upaṭṭhākānampi
  dubbharo hoti dupposo. Ekacco attanopi upaṭṭhākānampi subharo hoti
-------------------------------------------------
[page 105]
  Suposo. Kathaṁ? yo hi ambilādīni laddhā anambilādīni pariyesati, aññassa
  ghare laddhaṁ aññassa ghare chḍaḍento sabbakālaṁ vicaritvā rittapattova vihāraṁ
  pavisitvā nipajjati, ayaṁ attano dubbharo. Yo pana sālimaṁsodanādīnaṁ patte pūretvā
  ninnepi dummukhabhāvaṁ anattamanabhāvameva ca dasseti, tesaṁ vā sammukhāva taṁ piṇḍapātaṁ
  "kiṁ tumhehi dinnan"ti apasādento sāmaṇeragahaṭṭhādīnaṁpi deti, ayaṁ upaṭṭhākānaṁ
  dubbharo. Etaṁ disvā manussā dūratova parivajjenti "dubbharo bhikkhu na sakkā
  positun"ti. Yo pana yaṁ kiñci lūkhaṁ vā paṇītaṁ vā laddhā tuṭṭhacittova bhuñjitvā
  vihāraṁ gantvā attano kammaṁ karoti, ayaṁ attano subharo. Yo ca paresampi
  appaṁ vā bahuṁ vā lūkhaṁ vā paṇītaṁ vā dānaṁ ahīḷetvā attamano vippasannamukho
  hutvā tesaṁ sammukhāva paribhuñjitvā yāti, ayaṁ upaṭṭhākānaṁ subharo. Etaṁ disvā
  manussā ativiya tuṭṭhā honti, "amhākaṁ bhadanto subharo thokathokenapi
  tussati, mayameva naṁ posissāmā"ti paṭiññaṁ katvā posenti.
      Tattha sace aparena samayena tassa attano vā upaṭṭhākānaṁ dubbharatānayena
  cittaṁ uppajjissati. Tato naṁ iminā piṇḍapātapaṭikkhepaṅkusena nivāressati
  "are tvaṁ sugatātirittampi piṇḍapātaṁ paṭikkhipitvā īdisaṁ cittaṁ uppādesī"ti
  evaṁ paccavekkhamāno, evamassa subharatāya saṁvattissati. Sace panassa kosajjaṁ
  uppajjissati, tampi etenevaṅkusena nivāressati "are tvaṁ nāma tadā
  sugatātirittampi piṇḍapātaṁ paṭikhipitvā tathā jighacchādubbalyaparetopi samaṇadhammaṁ
  katvā ajja kosajjamanuyañjasī"ti evaṁ paccavekkhamāno, evamassa viriyārambhāya
  saṁvattissati. Evamassa idaṁ piṇḍapātapaṭikkhepanaṁ dīgharattaṁ appicchatāya .pe.
  Viriyārambhāya saṁvattissati. Evamassime pañca guṇā paripūrā dasa kathāvatthūni
  paripūressanti.
      Kathaṁ? tatra hi pāliyaṁyeva appicchatāsantuṭṭhīviriyārambhavasena tīṇi
  Āgatāni, sallekhena saṅgahitāni, idañhi sabbakathāvatthūnaṁ nāmameva, yadidaṁ
  sallekho. Yathāha "yā ca kho ayaṁ ānanda kathā abhisallekhikā cetovivaraṇasappāyā 1-

  *  *  *  *  *  *
  Footnote: 1 chaṂa. cetovinīvaraṇasappāyā, i. cetovivaraṇasappāyā, pāli. cetovicāraṇasappāyā
-------------------------------------------------
[page 106]
  Ekantanibbidāya virāgāya nirodhāya upasamāya abhiññāya sambodhāya nibbānāya
  saṁvattati. Seyyathīdaṁ? appicchakathā"ti 1- vitthāro. Evaṁ ime pañca guṇā
  paripūrā dasa kathāvatthūni paripūressanti. Dasa kathāvatthūni paripūrāni tisso
  sikkhā paripūressanti.
      Kathaṁ? etesu hi appicchakathā santosakathā asaṁsaggakathā sīlakathāti imā
  Catasso kathā adhisīlasikkhāsaṅgahitāyeva. Pavivekakathā viriyārambhakathā samādhikathāti
  imā tisso adhicittasikkhāsaṅgahitā. Paññākathā vimuttikathā vimuttiñāṇadassanakathāti
  imā tisso adhipaññāsikkhāsaṅgahitāti. Evaṁ dasa kathāvatthūni paripūrāni
  tisso sikkhā paripūressanti. Tissopi sikkhā paripūrā pañca asekkhadhammakkhandhe
  paripūressanti.
      Kathaṁ? paripūrā hi adhisīlasikkhā asekkho sīlakkhandhoyeva hoti, adhicittasikkhā
  Asekkho samādhikkhandho, adhipaññāsikkhā asekkhā paññāvimuttivimuttiñāṇa-
  dassanakkhandhā evāti evaṁ tisso sikkhā paripūrā pañca asekkhadhammakkhandhe
  paripūressanti. Pañca dhammakkhandhā paripūrā amataṁ nibbānaṁ paripūressanti.
  Seyyathāpi uparipabbate pāvussako mahāmegho abhivuṭṭho pabbatakandarapadarasākhā 2-
  paripūreti. Tā paripūrā kusubbhe kusubbhā mahāsubbhe, mahāsubbhā kunnadiyo,
  kunnadiyo mahānadiyo, mahānadiyo samuddaṁ sāgaraṁ paripūressanti, evamevantassa
  bhikkhuno ime pañca guṇā paripūrā dasa kathāvatthūni ādiṁ katvā yāva amataṁ nibbānaṁ
  paripūressanti. Evamayaṁ bhikkhu dhammadāyādapaṭipadaṁ paṭipanno paramadhammadāyādaṁ
  lacchatīti. Etamatthaṁ sampassamāno bhagavā "taṁ kissa hetu, tañhi tassa bhikkhave
  bhikkhuno"ti ādimāha.
      Evaṁ tassa bhikkhuno pujjatarapāsaṁsatarabhāvaṁ kāraṇena sādhetvā idāni
  te bhikkhū tathattāya sanniyojento tasmātiha me bhikkhaveti ādimāha. Kiṁ vuttaṁ
  hoti, yasmā yo taṁ piṇḍapātaṁ bhuñjitvā samaṇadhammaṁ kareyya, so imehi

  *  *  *  *  *  *
  Footnote: 1 Ma. upari. 14/189,192/162, 164 mahāsuññatasutta. 2 chaṂa. pabbatakandarasarasākhā
-------------------------------------------------
[page 107]
  Pañcahi mūlaguṇehi paribāhiro. Yo pana abhuñjitvā kareyya, so imesaṁ bhāgī
  hoti "tasmātiha me bhikkhave .pe. No āmisadāyādā"ti.
      Idamavoca bhagavāti idaṁ nibbānapariyosānato 1- pabhūti yāva no
  āmisadāyādāti suttappadesaṁ bhagavā avoca. Idaṁ vatvāna sugatoti idañca
  suttappadesaṁ vatvāva 2- sobhanāya paṭipadāya gatattā sugatoti saṅkhaṁ pattoyeva
  bhagavā. Uṭṭhāyāsanā vihāraṁ pāvisīti paññattapavarabuddhāsanato uṭṭhahitvā vihāraṁ
  attano mahāgandhakuṭiṁ pāvisi abhisambhinnāya eva parisāya, kasmā? dhammathomanatthaṁ.
      Buddhā kira apariniṭṭhitāya desanāya vihāraṁ pavisantā dvīhi kāraṇehi
  pavisanti puggalathomanatthaṁ vā dhammathomanatthaṁ vā. Puggalathomanatthaṁ pavisanto evaṁ
  cinteti 3- "imaṁ mayā saṅkhittena uddesaṁ uddiṭṭhaṁ, vitthārena avibhattaṁ,
  dhammapaṭiggāhakā bhikkhū uggahetvā ānandaṁ vā kaccānaṁ vā upasaṅkamitvā
  pucchissanti, te mayhaṁ ñāṇena saṁsandetvā kathessanti. 4- Tato dhammapaṭiggāhakā
  puna maṁ pucchissanti, tesamahaṁ sukathitaṁ bhikkhave ānandena, sukathitaṁ kaccānena,
  mañcepi tumhe etamatthaṁ puccheyyātha. Ahampi naṁ evameva byākareyyanti
  evante puggale thomessāmi, tato tesu gāravaṁ janetvā bhikkhū upasaṅkamessanti,
  tepi bhikkhū atthe ca dhamme ca niyojessanti, te tehi niyojitā tisso
  sikkhā paripūrentā dukkhassantaṁ karissantī"ti.
      Dhammathomanatthaṁ pavisanto evaṁ cinteti, 3- yathā idheva cintesi "mayi
  vihāraṁ paviṭṭhe tameva āmisadāyādaṁ garahanto dhammadāyādañca thomento
  imisasaṁyeva parisati nisinno sāriputto dhammaṁ desessati, evaṁ dvinnampi
  amhākaṁ ekajjhāsayāya matiyā desitā ayaṁ desanā aggā ca garukā ca bhavissati
  pāsāṇacchattasadisā. Caturoghanittharaṇaṭṭhena titthe vasitanāvā viya saggagamanaṭṭhena
  catuyuttāajaññaratho viya ca bhavissati. Yathā ca `evaṁ karontassa ayaṁ daṇḍo'ti
  parisati āṇaṁ ṭhapetvā uṭṭhāyāsanā pāsādaṁ āruḷhe rājini tattheva nisinno

  *  *  *  *  *  *
  Footnote: 1 chaṂa. nidānapariyosānato 2 Ma. vatvā ca 3-3 chaṂa. cintesi
  4 Sī. vissajjessanti.
-------------------------------------------------
[page 108]
  Senāpati taṁ rañño ṭhapitaṁ āṇaṁ pavatteti, evampi mayā ṭhapitaṁ desanaṁ
  imissaṁyeva parisati nisinno sāriputto thometvā desessati, evaṁ dvinnampi
  amhākaṁ matiyā desitā ayaṁ desanā balavatarā majjhantikasuriyo viya pajjalissatī"ti,
  evaṁ idha dhammathomanatthaṁ uṭṭhāyāsanā vihāraṁ pāvisi.
      Īdisesu ca ṭhānesu bhagavā nisinnāsaneyeva antarahito cittagatiyā vihāraṁ
  pavisatīti veditabbo. Yadi hi kāyagatiyā gaccheyya, sabbā parisā bhagavantaṁ
  parivāretvā gaccheyya, sā ekavāraṁ bhinnā puna dussannipātā bhaveyyāti. Bhagavā
  cittagatiyā eva pāvisi.
      [31] Evaṁ paviṭṭhe pana bhagavati bhagavato adhippāyānurūpaṁ taṁ dhammaṁ
  thometukāmo tatra kho āyasmā sāriputto .pe. Etadavoca. Tattha āyasmāti
  piyavacanametaṁ. Sāriputtoti tassa therassa nāmaṁ, tañca kho mātito, na pitito.
  Rūpasāriyā hi brāhmaṇiyā so putto, tasmā sāriputtoti vuccati.
  Acirapakkantassāti pakkantassa sato na cirena. Āvuso bhikkhaveti ettha pana buddhā
  bhagavanto sāvake ālapantā bhikkhaveti ālapanti. Sāvakā pana buddhehi sadisā mā homāti
  āvusoti paṭhamaṁ vatvā pacchā bhikkhaveti 1- bhaṇanti. Buddhehi ca ālapito bhikkhusaṁgho
  `bhadanteti paṭivacanaṁ deti, sāvakehi `āvusoti.
      Kittāvatā nu kho āvusoti ettha kittāvatāti paricchedavacanaṁ, kittakenāti
  vuttaṁ hoti. Nukāro pucchāyaṁ. Khokāro nipātamattaṁ. Satthu pavivittassa viharatoti
  tīhi vivekehi kāyacittaupadhivivekehi satthuno viharantassa. Vivekannānusikkhantīti
  tiṇṇaṁ vivekānaṁ aññatarampi nānusikkhanti, āmisadāyādāva hontīti idamatthaṁ
  āyasmā sāriputto bhikkhū pucchi. Esa nayo sukkapakkhepi.
      Evaṁ vutte tamatthaṁ sotukāmā bhikkhū dūratopi khoti ādimāhaṁsu. Tattha
  dūratopīti tiroraṭṭhatopi tirojanapadatopi anekayojanagaṇanatopīti vuttaṁ hoti. Santiketi
  samīpe. Aññātunti jānituṁ bujjhituṁ. Āyasmantaṁyeva sāriputtaṁ paṭibhātūti

  *  *  *  *  *  *
  Footnote: 1 pāli. bhikkhavoti
-------------------------------------------------
[page 109]
  Āyasmatoyeva sāriputtassa bhāgo hotu, āyasmā pana sāriputto attano
  bhāgaṁ katvā vibhajatūti vuttaṁ hoti. Āyasmato hi bhāgo yadidaṁ atthakkhānaṁ,
  amhākampana savanaṁ bhāgoti ayamettha adhippāyo, evaṁ saddalakkhaṇena sameti.
  Keci pana bhaṇanti "paṭibhātūti dissatū"ti. Apare "upaṭṭhātū"ti. Dhāressantīti
  uggahessanti pariyāpuṇissanti. Tato nesaṁ kathetukāmo thero tenahīti ādimāha.
  Tattha tenāti karaṇavacanaṁ. Hikāro nipāto. Yasmā sotukāmattha, yasmā ca mayhaṁ
  bhāraṁ ārocayittha, tasmā suṇāthāti vuttaṁ hoti. Tepi bhikkhū therassa vacanaṁ
  sampaṭicchiṁsu, tenāha "evamāvuso 1- .pe. Paccassosun"ti.
      Atha nesaṁ āmisadāyādaṁ garahantena bhagavatā "tumhepi tena ādissā 2-
  bhaveyyāthā"ti ekenevākārena vuttamatthaṁ tīhi ākārehi dassento āyasmā
  sāriputto etadavoca "idhāvuso satthu pavivittassa viharato .pe. Ettāvatā
  kho āvuso satthu pavivittassa viharato sāvakā vivekaṁ nānusikkhantī"ti.
      Ettāvatā yañca bhagavā āmisadāyādapaṭipadaṁ garahanto "tumhepi tena
  ādissā 2- bhaveyyāthā"ti āha. Yañca attanā pucchaṁ pucchi "kittāvatā nu
  kho .pe. Nānusikkhantī"ti. Tassa vitthārato atto suvibhatto hoti. So ca
  kho bhagavato ādissabhāvaṁ 3- anāmasitvāva. Bhagavatoyeva hi yuttaṁ sāvake
  anugaṇhantassa "ahampi tena ādisso 3- bhavissāmī"ti vuttaṁ, na sāvakānaṁ.
  Esa nayo sukkapakkhepi, ayantāvettha anusandhikkamayojanā.
      Ayampanettha vaṇṇanā. Idhāti imasmiṁ sāsane, satthu pavivittassāti
  satthuno tīhi vivekehi accantaṁ pavivittassa. Vivekaṁ nānusikkhantīti kāyavivekaṁ
  nānusikkhanti, na paripūrentīti vuttaṁ hoti. Yadi pana tividhaṁpi vivekaṁ sandhāya
  vadeyya, pucchāya aviseso siyā, byākaraṇapakkho hi ayaṁ. Tasmā iminā padena
  kāyavivekaṁ, "yesañca dhammānanan"ti ādinā cittavivekaṁ, "bāhullikā"ti ādinā
  upadhivivekañca dassesīti evamettha saṅkhepato attho veditabbo.

  *  *  *  *  *  *
  Footnote: 1 chaṂa. evamāvusoti. 2-2 chaṂa. ādiyā 3-3 chaṂa. ādiyabhāvaṁ, ādiyo
-------------------------------------------------
[page 110]
      Yesañca dhammānanti lobhādayo sandhāyāha, ye parato "tatrāvuso lobho
  ca pāpako"ti ādinā nayena vakkhati. Nappajahantīti na pariccajanti, cittavivekaṁ
  na paripūrentīti vuttaṁ hoti. Bāhullikāti cīvarādibāhullāya paṭipannā. Sāsanaṁ
  sithilaṁ gaṇhantīti sāthilikā. 1- Okkamane pubbaṅgamāti ettha okkamanaṁ vuccati
  adhogamanaṭṭhena pañca nīvaraṇāni, tena pañcanīvaraṇapūraṇena pubbaṅgamāti vuttaṁ
  hoti. Paviveketi upadhiviveke nibbāne. Nikkhittadhūrāti 2- oropitadhūrā, tadadhigamāya
  ārambhaṁpi akurumānāti, ettāvatā upadhivivekaṁ na paripūrentīti vuttaṁ hoti.
      Ettāvatā aniyameneva vatvā idāni desanaṁ niyamento "tatrāvuso"ti
  ādimāha, kasmā? sāvakā "tīhi ṭhānehī"ti evañhi aniyametvāva vuccamāne
  "tampi aññe 3- bhaṇati, na amhe"ti udāsīnāpi honti. "therā Navā majjhimā"ti
  evampana niyametvā vuccamāne amhe bhaṇatīti ādaraṁ karonti. Yathā rañño 4-
  "amaccehi nagaravīthiyo sodhetabbā"ti vuttepi "kena nukho sodhetabbā"ti
  maññamānā na sodhenti, attano attano gharadvāraṁ sodhetabbanti pana bheriyā
  nikkhamantāya sabbe muhuttena sodhenti ca alaṅkaronti ca evaṁ sampadamidaṁ
  veditabbaṁ.
      Tattha tatrāti tesu sāvakesu. Therāti dasavasse upādāya vuccanti.
  Tīhi ṭhānehīti tīhi kāraṇehi. Ayañhi ṭhānasaddo issariyaṭṭhitikhaṇakāraṇesu
  dissati. "kiṁ Panāyasmā devānamindo kammaṁ katvā imaṁ ṭhānaṁ patto"ti ādīsu
  hi issariye dissati. "ṭhānakusalo Hoti akkhaṇavedhī"ti ādīsu ṭhitiyaṁ. "ṭhānasovetaṁ
  Tathāgataṁ paṭibhātī"ti ādīsu 5- khaṇe. "ṭhānañca Ṭhānato aṭṭhānañca aṭṭhānato"ti
  ādīsu 6- kāraṇe. Idha pana kāraṇeyeva. Kāraṇañhi yasmā tattha phalaṁ tiṭṭhati
  tadāyattavuttibhāvena, tasmā ṭhānanti vuccati.
      Iminā paṭhamena ṭhānena therā bhikkhū gārayhāti ettha gārayhāti
  garahitabbā. Therā nāma samānā araññe vanapatthāni pantāni senāsanāni na

  *  *  *  *  *  *
  Footnote: 1 chaṂa. sāthalikā 2 chaṂa. nikkhittadhurā evamuparipi 3 chaṂa. maññe 4 chaṂa. rañña
  5 MaṂa. 13/87/65 bahuvedaniyasutta 6 abhi. vibhaṅga. 35/809/409 dasakaniddesa,
  Maṃū. 12/148/107
-------------------------------------------------
[page 111]
  Upenti, gāmantasenāsanaṁ na muñcanti, saṅgaṇikārāmataṁ vaḍḍhentā vicaranti,
  kāyavivekampi na paripūrenti, navamajjhimakāle kīdisā ahesunti evaṁ ninditabbā
  honti, imaṁ nindaṁ āvuso labhantīti dasseti. Dutiyena ṭhānenāti etthāpi ime
  nāma therāpi samānā yesaṁ dhammānaṁ satthā pahānamāha, te lobhādidhamme na jahanti,
  accharasaṅghāṭamattampi ekamante nisīditvā cittekaggataṁ na labhanti, navamajjhimakāle
  kīdisā ahesuntievaṁ ninditabbā honti, imaṁ nindaṁ āvuso labhantīti
  dasseti evaṁ yojanā kātabbā. Tatiyena ṭhānenāti etthāpi ime nāmāvuso therāpi
  samānā itarītarena na yāpenti, cīvarapattasenāsanapūtikāyaṁ maṇḍanānuyogamanuyuttā
  viharanti upadhivivekaṁ apūrayamānā, navamajjhimakāle kīdisā ahesunti evaṁ
  ninditabbā honti, imaṁ āvuso nindaṁ labhantīti dassetīti evaṁ yojanā
  veditabbā. Esa nayo majjhimanavavāresu.
      Ayampana viseso. Majjhimāti pañcavasse upādāya yāva navavassāti
  vuccanti. Navāti pañcavassāti vuccanti yathā ca tattha navamajjhimakāle kīdisā
  ahesunti vuttaṁ, evamidha navakāle kīdisā ahesuṁ, therakāle kīdisā bhavissanti,
  majjhimatherakāle kīdisā bhavissantīti vatvā yojetabbā.
      [32] Imasmiñca kaṇhapakkhe vuttapaccanīkanayena sukkapakkhe attho
  veditabbo. Ayampanettha saṅkhepo, imeva vā therāpi samānā yojanaparamparāya
  araññe vanapatthāni senāsanāni sevanti, gāmantasenāsanaṁ upagantuṁ, yuttakālepi
  na upagacchanti, evaṁ jiṇṇasarīrāpi āraddhaviriyā paccayadāyakānaṁ pasādaṁ janenti,
  navamajjhimakāle kīdisā ahesunti iminā paṭhamena ṭhānena therā pāsaṁsā
  bhavanti, pasaṁsaṁ labhanti. Lobhādayo pahāya cittavivekaṁ pūrenti, ayampi mahāthero
  saddhivihārikāntevāsikaparivārito hutvā nisīdituṁ yuttakālepi īdisepi vaye
  vattamāne bhattakiccaṁ katvā paviṭṭho sāyaṁ nikkhamati, sāyaṁ paviṭṭho pāto
  nikkhamati, kasiṇaparikammaṁ karoti, samāpattiyo nibbatteti, maggaphalāni adhigacchati,
  sabbatthāpi cittavivekaṁ pūreti iminā dutiyena ṭhānena therā bhikkhū pāsaṁsā
-------------------------------------------------
[page 112]
  Bhavanti, pasaṁsaṁ labhanti. Yasmiṁ kāle therassa paṭadukūlakoseyyādīni 1- sukhasamphassāni
  lahucīvarāni yuttāni, tasmimpi nāma kāle ayaṁ mahāthero paṁsukūlāni dhāreti,
  asithilaṁ sāsanaṁ gahetvā vigatanīvaraṇo phalasamāpattiṁ appetvā upadhivivekaṁ
  paripūrayamāno viharati, navamajjhimakāle kīdiso ahosīti iminā tatiyena ṭhānena
  therā pāsaṁsā bhavanti pasaṁsaṁ labhantīti. Esa nayo majjhimanavavāresu.
      [33] Tatrāvusoti ko anusandhi, evaṁ navahākārehi āmisadāyādapaṭipadaṁ
  garahanto, navahi dhammadāyādapaṭipadaṁ thomento, aṭṭhārasahākārehi desanaṁ
  niṭṭhapetvā, ye te "yesañca dhammānaṁ satthā pahānamāha, te ca dhamme
  nappajahantī"ti evaṁ pahātabbadhammā vuttā, tesaṁ sarūpato "ime te"ti dassetuṁ
  idaṁ "tatrāvuso lobho cā"ti ādimāha, ayamanusandhi.
      Apica heṭṭhā pariyāyeneva dhammā kathitā. Āmisampana pariyāyenapi
  nippariyāyenapi kathitaṁ. Idāni nippariyāyadhammaṁ lokuttaramaggaṁ kathetuṁ idamāha.
  Ayañcettha anusandhi.
      Tatrāti 2- atītadesanānidassanaṁ, "satthu pavivittassa viharato sāvakā vivekaṁ
  nānusikkhantī"ti ādinā nayena vuttadesanāyanti vuttaṁ hoti. Lobho ca pāpako
  doso ca pāpakoti ime dve dhammā pāpakā lāmakā, ime pahātabbāti
  dasseti. Tattha lubbhanalakkhaṇo lobho. Dussanalakkhaṇo doso. Tesu lobho
  āmisadāyādassa paccayānaṁ lābhe hoti, doso alābhe. Lobhena aladdhaṁ pattheti,
  dosena alabhanto vighātamāharati. 3- Lobho ca deyyadhamme hoti, doso adāyake
  vā amanuññadāyake vā. Lobhena navataṇhāmūlake dhamme paripūreti, dosena
  pañca macchariyāni.
      Idāni nesaṁ pahānūpāyaṁ dassento lobhassa ca dosassa ca pahānāyāti
  ādimāha. Tassattho, tassa pana pāpakassa lobhassa ca dosassa ca pahānāya.
  Atthi majjhimā paṭipadāti maggaṁ sandhāya idaṁ vuttaṁ. Maggo hi lobho eko

  *  *  *  *  *  *
  Footnote: 1 Ma. paṭṭanundukūla..., chaṂa. paṭṭadukūla... 2 chaṂa. tattha tatrāti
  3 chaṂa. vighātavā hoti
-------------------------------------------------
[page 113]
  Anto, doso eko antoti ete dve ante na upeti na upagacchati,
  vimutto etehi antehi, tasmā "majjhimā paṭipadā"ti vuccati. Etesaṁ majjhe
  bhavattā majjhimā, paṭipajjitabbato ca paṭipadāti tathā kāmasukhallikānuyogo eko
  anto, attakilamathānuyogo eko anto, sassataṁ eko anto, ucchedo eko
  antoti purimanayeneva vitthāretabbaṁ.
      Cakkhukaraṇīti ādīhi pana tameva paṭipadaṁ thometi. Sā hi saccānaṁ dassanāya
  saṁvattati dassane parināyakaṭṭhenāti cakkhukaraṇī. Saccānaṁ ñāṇāya saṁvattati
  viditakaraṇaṭṭhenāti ñāṇakaraṇī. Rāgādīnañca vūpasamanato upasamāya saṁvattati nāMa. 1-
  Catunnampi saccānaṁ abhiññeyyabhāvadassanato abhiññāya saṁvattati. Sambodhoti maggo,
  tassatthāya saṁvattanato sambodhāya saṁvattati. Maggoyeva hi maggatthāya saṁvattati
  maggena kātabbakiccakaraṇato. Nibbānaṁ nāma appaccayaṁ, tassa 2- pana
  sacchikiriyapaccakkhakammāya saṁvattanato nibbānāya saṁvattatīti vuccati, ayamettha sāro.
  Ito aññathā vaṇṇanāpapañco.
      Idāni taṁ majjhimapaṭipadaṁ sarūpato dassetukāmo "katamāvuso"ti pucchitvā
  "ayamevā"ti ādinā nayena visajjesi. 3-
      Tattha ayamevāti avadhāraṇavacanaṁ, aññamaggapaṭisedhanatthaṁ, buddhapaccekabuddha-
  buddhasāvakānaṁ sādhāraṇabhāvadassanatthaṁ ca. Vuttaṁ cetaṁ "eseva maggo natthañño,
  dassanassa visuddhiyā"ti. 4- Svāyaṁ kilesānaṁ ārakattāpi ariyo. Arippahānāya
  saṁvattatītipi ariyena desitotipi ariyabhāvapaṭilābhāya saṁvattatītipi ariyo. Aṭṭhahi
  aṅgehi upetattā aṭṭhaṅgiko. Na ca aṅgavimutto pañcaṅgikaturiyādīni viya,
  kilese mārento gacchati, maggati vā nibbānaṁ, maggīyati vā nibbānatthikehi,
  gammati vā tehi paṭipajjiyatīti maggo. Seyyathīdanti nipāto, tassa katamo so
  iti veti attho, katamāni vā tāni aṭṭhaṅgānīti. Ekamekañhi aṅgaṁ maggoyeva,

  *  *  *  *  *  *
  Footnote: 1 chaṂa. nāmasaddo na dissati 2 Sī. nibbānāmatassa 3 chaṂa. vissajjeti
  4 khu. dhamMa. 25/274/64 pañcasatabhikkhuvatthu
-------------------------------------------------
[page 114]
  Yathāha "sammādiṭṭhi maggo ceva hetu cā"ti, 1- porāṇāpi bhaṇanti "dassanamaggo
  sammādiṭṭhi, abhiniropanamaggo sammāsaṅkappo .pe. Avikkhepamaggo
  sammāsamādhī"ti.
      Sammādiṭṭhādīsu cetesu sammādassanalakkhaṇā sammādiṭṭhi. Sammābhiniropanalakkhaṇo
  sammāsaṅkapPo. Sammāpariggahaṇalakkhaṇā sammāvācā. Sammāsamuṭṭhānalakkhaṇo
  sammākammanto. Sammāvodānalakkhaṇo sammāājīvo. Sammāpaggahalakkhaṇo
  sammāvāyāmo. Sammāupaṭṭhānalakkhaṇā sammāsati. Sammāsamādhānalakkhaṇo sammāsamādhi.
  Nibbacanampi nesaṁ sammā passatīti sammādiṭṭhīti eteneva nayena veditabbaṁ.
      Tattha sammādiṭṭhi uppajjamānā micchādiṭṭhiṁ tappaccanīkakilese 2- ca avijjaṁ
  ca pajahati, nibbānañca ārammaṇaṁ karoti, sampayuttadhamme ca passati, te ca
  kho asammohato na ārammaṇato, tasmā "sammādiṭṭhī"ti vuccati.
      Sammāsaṅkappo micchāsaṅkappaṁ tappaccanīkakilese ca pajahati, nibbānaṁ
  ca ārammaṇaṁ karoti, sampayuttadhamme ca sammā abhiniropeti, tasmā
  "sammāsaṅkappo"ti vuccati.
      Sammāvācā micchāvācaṁ tappaccanīkakilese ca pajahati, nibbānaṁ ca
  ārammaṇaṁ karoti, sampayuttadhamme ca sammā parigaṇhati, tasmā "sammāvācā"ti
  vuccati.
      Sammākammanto micchākammantaṁ tappaccanīkakilese ca pajahati, nibbānaṁ
  ca ārammaṇaṁ karoti, sampayuttadhamme ca sammā samuṭṭhāpeti, tasmā "sammākammanto"ti
  vuccati.
      Sammāājīvo micchāājīvaṁ tappaccanīkakilese ca pajahati, nibbānaṁ ca
  ārammaṇaṁ karoti, sampayuttadhamme ca sammā vodāpeti. Tasmā "sammāājīvo"ti
  vuccati.

  *  *  *  *  *  *
  Footnote: 1 abhi. saṅgaṇi. 34/1039/247 nikkhepakaṇḍa 2 chaṂa., i. tappaccanīyakilese
  evamuparipi
-------------------------------------------------
[page 115]
      Sammāvāyāmo micchāvāyāmaṁ tappaccanīkakilese 1- ca kosajjaṁ ca pajahati,
  nibbānaṁ ca ārammaṇaṁ karoti, sampayuttadhamme ca sammā paṭiggaṇhati, tasmā
  "sammāvāyāmo"ti vuccati.
      Sammāsati micchāsatiṁ tappaccanīkakilese ca pajahati, nibbānaṁ ca ārammaṇaṁ
  karoti, sampayuttadhamme ca sammā upaṭṭhāpeti, tasmā "sammāsatī"ti vuccati.
      Sammāsamādhi micchāsamādhiṁ tappaccanīkakilese ca uddhaccaṁ ca pajahati,
  nibbānaṁ ca ārammaṇaṁ karoti, sampayuttadhamme ca sammā samādhiyati, tasmā
  "sammāsamādhī"ti vuccati.
      Idāni ayaṁ kho sā āvusoti tameva paṭipadaṁ nigamento āha. Tassattho,
  yvāyaṁ cattāropi lokuttaramagge ekato katvā kathito aṭṭhaṅgiko maggo, ayaṁ
  kho sā āvuso .pe. Nibbānāya saṁvattatīti.
      Evaṁ pahātabbadhammesu lobhadose tappahānūpāyañca dassetvā idāni
  aññepi pahātabbadhamme tesaṁ pahānūpāyañca dassento tatrāvuso kodho cāti
  ādimāha. Tattha kujjhanalakkhaṇo kodho caṇḍikkalakkhaṇo vā, āghātakaraṇaraso,
  dussanapaccupaṭṭhāno. Upanaddhanalakkhaṇo 2- upanāho, veraṁ appaṭinissajjanaraso,
  kodhānuppabandhabhāvapaccupaṭṭhāno. Vuttaṁ cetaṁ "pubbakāle *- kodho, aparakāle
  upanāho"ti 3- ādi.
      Paraguṇamakkhanalakkhaṇo makkho, tesaṁ vināsanaraso, tadavacchādanapaccupaṭṭhāno.
  Yugaggāhalakkhaṇo paḷāso, paraguṇehi attano guṇānaṁ samitakaraṇaraso, paresaṁ
  guṇappamāṇena upaṭṭhānapaccupaṭṭhāno.
      Parasampattikhiyyanalakkhaṇā 4- issā, tassā akkhamanalakkhaṇā vā, tattha
  anabhiratirasā, tato vimukhabhāvapaccupaṭṭhānā. Attano sampattinigūhanalakkhaṇaṁ maccheraṁ,
  attano sampattiyā parehi sādhāraṇabhāvāsukhāyanarasaṁ, saṅkocanapaccupaṭṭhānaṁ.

  *  *  *  *  *  *
  Footnote: 1 porāṇa. tappaccanīkadhamme 2 chaṂa. upanandhanalakkhaṇo
  *3 pāli pubabakālaṁ, abhi. vibhaṅga, 35/891/437 khuddakavatthuvibhaṅga
  4 chaṂa... khīyanalakkhaṇā
-------------------------------------------------
[page 116]
      Katapāpapaṭicchādanalakkhaṇā māyā, tassa nigūhanarasā, tadāvaraṇapaccupaṭṭhānā.
  Attano avijjamānaguṇappakāsanalakkhaṇaṁ sāṭheyyaṁ, tesaṁ samudāharaṇarasaṁ,
  sarīrākārehipi tesaṁ vibhūtakaraṇapaccupaṭṭhānaṁ.
      Cittassa uddhumātabhāvalakkhano thambho, appatissayavuttiraso,
  amaddavatāpaccupaṭṭhāno. Karaṇuttariyalakkhaṇo sārambho, vipaccanīkatāraso,
  agāravapaccupaṭṭhāno.
      Unnatilakkhaṇo māno, ahaṅkāraraso, uddhumātabhāvapaccupaṭṭhāno.
  Abbhunnatilakkhaṇo atimāno, ativiya ahaṅkāraraso, accuddhumātabhāvapaccupaṭṭhāno.
      Mattabhāvalakkhaṇo mado, madagāhanaraso, ummādapaccupaṭṭhāno. Pañcasu
  kāmaguṇesu cittavossaggalakkhaṇo pamādo, vossaggānuppadānaraso,
  sativippavāsapaccupaṭṭhānoti evaṁ imesaṁ dhammānaṁ lakkhaṇādīni veditabbā. Ayamettha
  saṅkhepo, vitthāro pana "tattha katamo kodho"ti ādinā vibhaṅge 1- vuttanayeneva
  veditabbo.
      Visesato cettha āmisadāyādo attano alabhanto aññassa lābhino
  kujjhati, tassa sakiṁ uppanno kodho kodhoyeva, taduttariṁ 2- upanāho. So eva
  kuddho upanayhanto ca santopi aññassa lābhino guṇe makkheti, ahampi
  tādisoti ca yugaggāhaṁ gaṇhāti, ayamassa makkho ca paḷāso ca, so evaṁ makkhī
  paḷāsī tassa lābhasakkārādīsu kiṁ imassa imināti issati padussati, ayaṁ issā.
  Sace panassa kāci sampatti hoti, tassā tena sādhāraṇabhāvaṁ na sahati, idamassa
  maccheraṁ. Lābhahetu kho pana attano santepi dose paṭicchādeti, ayamassa
  māyā. Asantepi guṇe pakāseti, idamassa sāṭheyyaṁ. So evaṁ paṭipanno sace
  yathādhippāyaṁ lābhaṁ labhati, tena thaddho hoti amuducitto, nayidaṁ evaṁ kātabbanti
  ovadituṁ asakkuṇeyyo, ayamassa thambho. Sace pana naṁ koci kiñci vadati "nayidaṁ
  evaṁ kātabban"ti, tena sāraddhacitto hoti bhākuṭikamukho "ko me tvan"ti
  pasayhabhāṇī, ayamassa sārambho. Tato thambhena "ahameva seyyo"ti attānaṁ
  maññanto mānī hoti. Sārambhena "ke ime"ti pare atimaññanto atimānī,

  *  *  *  *  *  *
  Footnote: 1 abhi. vibhaṅga. 35/891/437 dukaniddesa 2 chaṂa. tatuttari
-------------------------------------------------
[page 117]
  Ayamassa māno ca atimāno ca. So tehi mānātimānehi jātimadādianekarūpaṁ
  madaṁ janeti, matto samāno kāmaguṇādibhedesu vatthūsu pamajjati, ayamassa mado
  ca pamādo cāti.
      Evaṁ āmisadāyādo aparimutto hoti imehi pāpakehi dhammehi aññehi
  ca evarūpehi. Evaṁ tāvettha pahātabbadhammā veditabbā. Pahānūpāyo pāṭhato
  ca atthato ca sabbattha nibbisesoyeva.
      Ñāṇaparicayapāṭavatthaṁ panettha ayaṁ bhedo ca kamo ca bhāvanānayo ca
  veditabbo. Tattha bhedo tāva, ayañhi majjhimā paṭipadā kadāci ariyo
  aṭṭhaṅgiko maggo hoti, kadāci sattaṅgigo. Ayañhi lokuttarapaṭhamajjhānavasena
  uppajjamāno aṭṭhaṅgiko hoti, avasesajhānavasena sattaṅgiko. Ukkaṭṭhaniddesato
  panīdha aṭṭhaṅgiko maggoti 1- vutto. Tato 2- parañhi maggaṅgaṁ natthi. Evaṁ tāvettha
  bhedo veditabbo.
      Yasmā pana sabbakusalānaṁ sammādiṭṭhi seṭṭhā 3- yathāha "paññā hi
  seṭṭhā kusalā vadantī"ti. 4- Kusalavāre ca pubbaṅgamā, yathāha "kathañca bhikkhave
  sammādiṭṭhi pubbaṅgamā hoti, sammādiṭṭhiṁ `sammādiṭṭhī'ti pajānāti, micachādiṭṭhiṁ
  `micchādiṭṭhī'ti pajānātī"ti 5- vitthāro. Yathā cāha "vijjā ca kho bhikkhave
  pubbaṅgamā kusalānaṁ dhammānaṁ samāpattiyā"ti. Tappabhavābhinibbattāni sesaṅgāni,
  yathāha "sammādiṭṭhissa sammāsaṅkappo pahoti .pe. Sammāsatissa sammāsamādhi
  pahotī"ti. 6- Tasmā iminā kamena etāni aṅgāni vuttānīti evamettha kamo
  veditabbo.
      Bhāvanānayoti koci samathapubbaṅgamaṁ vipassanaṁ bhāveti, koci vipassanāpubbaṅgamaṁ
  samathaṁ. Kathaṁ? idhekacco samathaṁ upacārasamādhiṁ vā appanāsamādhiṁ vā uppādeti,
  ayaṁ samatho, so tañca taṁsampayutte ca dhamme aniccādīhi vipassati, ayaṁ vipassanā.

  *  *  *  *  *  *
  Footnote: 1 chaṂa. panidha aṭaṭhaṅgikoti vutto. 2 chaṂa. ito 3 ka. seṭṭho
  4 khu. jā. cattālīsa. 27/2468/541 sarabhaṅgajātaka. 5 Ma. upari. 14/136/121
  mahācattālīsakasutta 6 Ma. upari. 14/141/126 anupadavagga
-------------------------------------------------
[page 118]
  Iti paṭhamaṁ samatho, pacchā vipassanā. Tena vuccati "samathapubbaṅgamaṁ vipassanaṁ
  bhāvetī"ti. Tassa samathapubbaṅgamaṁ vipassanaṁ bhāvayato maggo sañjāyati, so taṁ
  maggaṁ āsevati bhāveti bahulīkaroti, tassa taṁ maggaṁ āsevato bhāvayato bahulīkaroto
  saṁynoāni pahīyanti, anusayā byantīhonti, 1- evaṁ samathapubbaṅgamaṁ vipassanaṁ
  bhāveti.
      Idha panekacco vuttappakāraṁ samathaṁ anuppādetvāva pañcupādānakkhandhe
  aniccādīhi vipassati, ayaṁ vipassanā. Tassa vipassanāpāripūriyā tattha jātānaṁ
  dhammānaṁ vossaggārammaṇato uppajjati cittassa ekaggatā, ayaṁ samatho. Iti
  paṭhamaṁ vipassanā. Pacchā samatho. Tena vuccati "vipassanāpubbaṅgamaṁ samathaṁ bhāvetī"ti.
  Tassa vipassanāpubbaṅgamaṁ samathaṁ bhāvayato maggo sañjāyati, so taṁ maggaṁ
  āsevati .pe. Bahulīkaroti, tassa taṁ maggaṁ āsevato .pe. Anusayā byantī
  honti, 1- evaṁ vipassanāpubbaṅgamaṁ samathaṁ bhāveti.
      Samathapubbaṅgamaṁ vipassanaṁ bhāveti samathapubbaṅgamaṁ pana vipassanaṁ bhāvayatopi
  vipassanāpubbaṅgamaṁ samathaṁ bhāvayatopi lokuttaramaggakkhaṇe samathavipassanāyuganaddhāva
  hontīti evamettha bhāvanānayo veditabbo.
                     Papañcasūdaniyā majjhimanikāyaṭṭhakathāya
                      dhammadāyādasuttavaṇṇanā niṭṭhitā.
                            ----------

  *  *  *  *  *  *
  Footnote: 1-1 aṅ. catukka. 21/170/179 yuganaddhasutta, khu. paṭi. 31/534/432
  yuganaddhakathā (syā), tannissayapāli.
-------------------------------------------------
[page 119]
                         4. Bhayabheravasuttavaṇṇanā
      [34] Evamme sutanti bhayabheravasuttaṁ. Tatrāyaṁ anupubbapadavaṇṇanā:-
  athāti avicchedanatthe nipāto. Khoti avadhāraṇatthe, bhagavato sāvatthiyaṁ vihāre
  avicchinneyevāti vuttaṁ hoti. Jāṇussoṇīti netaṁ tassa mātāpitūhi katanāmaṁ,
  apica kho ṭhānantarapaṭilābhaladdhaṁ. Jāṇusasoṇiṭṭhānaṁ kiretaṁ purohitaṭṭhānaṁ, taṁ
  tassa raññā dinnaṁ, tasmā "jāṇussoṇī"ti vuccati. Brahmaṁ aṇatīti brāhmaṇo,
  mante sajjhāyatīti attho, idameva hi jātibrāhmaṇānaṁ niruttivacanaṁ. Ariyā
  pana bāhitapāpattā brāhmaṇāti vuccanti.
      Yena bhagavā tenūpasaṅkamīti yenāti bhummatthe karaṇavacanaṁ, tasmā yattha
  bhagavā, upasaṅkamīti evamettha attho daṭṭhabbo. Yena vā kāraṇena bhagavā
  devamanussehi upasaṅkamitabbo, tena kāraṇena upasaṅkamīti evamettha attho
  daṭṭhabbo. Kena ca kāraṇena bhagavā upasaṅkamitabboti? nānappakāraguṇavisesā-
  dhigamādhippāyena sāduphalūpabhogādhippāyena dijagaṇehi niccaphalitamahārukkho viya.
      Upasaṅkamīti ca gatoti vuttaṁ hoti. Upasaṅkamitvāti upasaṅkamanapariyosānadīpanaṁ.
  Athavā evaṁ gato tato āsannataraṁ ṭhānaṁ bhagavato samīpasaṅkhātaṁ
  gantvātipi vuttaṁ hoti. Bhagavatā saddhiṁ sammodīti yathā khamanīyādīni pucchanto
  bhagavā tena, evaṁ sopi bhagavatā saddhiṁ samappavattamodo ahosi, sītodakaṁ viya
  uṇhodakena sammoditaṁ ekībhāvaṁ agamāsi. Yāya ca "kacci bhoto gotamassa
  khamanīyaṁ kacci yāpanīyaṁ kacci bhoto gotamassa gotamasāvakānaṁ ca appābādhaṁ
  appātaṅkaṁ lahuṭṭhānaṁ balaṁ phāsuvihāro"ti ādikāya kathāya sammodi, taṁ
  pītipāmojjasaṅkhātasammodajananato sammodituṁ yuttabhāvato ca sammodanīyaṁ kathaṁ,
  atthabyañjanamadhuratāya sucirampi kālaṁ sāretuṁ nirantaraṁ pavattetuṁ araharūpato
  saritabbabhāvato ca sārāṇīyaṁ. Suyyamānasukhato ca sammodanīyaṁ, anussariyamānasukhato
  sārāṇīyaṁ. Tathā byañjanaparisuddhatāya sammodanīyaṁ, atthaparisuddhatāya sārāṇīyanti evaṁ
-------------------------------------------------
[page 120]
  Anekehi pariyāyehi sammodanīyaṁ kathaṁ sārāṇīyaṁ vītisāretvā pariyosāpetvā
  niṭṭhapetvā yenatthena āgato, taṁ pucchitukāmo ekamantaṁ nisīdi.
      Ekamantanti bhāvanapuṁsakaniddeso "visamaṁ candimasuriyā parivattantī"ti
  ādīsu 1- viya. Tasmā yathā nisinno ekamante nisinno hoti, tathā nisīdīti
  evamettha attho daṭṭhabbo. Bhummatthe vā etaṁ upayogavacanaṁ. Nisīdīti upāvisi.
  Paṇḍitā hi purisā garuṭṭhānīyaṁ upasaṅkamitvā āsanakusalatāya ekamantaṁ nisīdanti,
  ayañca nesaṁ aññataro, tasmā ekamantaṁ nisīdi.
      Kathampana nisinano ekamantaṁ nisinno hotīti. Cha nisajjadose vajjetvā.
  Seyyathīdaṁ, atidūramaccāsannaṁ uparivātamunnatappadesaṁ atisammukhamatipacchāti. Atidūre
  nisinno hi sace kathetukāmo hoti, uccāsaddena kathetabbaṁ hoti. Accāsanne
  nisinno saṅghaṭṭanaṁ karoti. Uparivāte nisinno sarīragandhena bādhati. Unnatappadese
  nisinno agāravaṁ pakāseti. Sammukhā 2- nisinno sace daṭṭhukāmo hoti,
  cakkhunā cakkhuṁ āhacca daṭṭhabbaṁ hoti. Atipacchā nisinno sace daṭṭhukāmo
  hoti, gīvaṁ pasāretvā daṭṭhabbaṁ hoti. Tasmā ayaṁpi ete cha nisajjadose
  vajjetvā nisīdi, tena vuttaṁ "ekamantaṁ nisīdī"ti.
      Yemeti ye ime. Kulaputtāti duvidhā kulaputtā jātikulaputtā ācārakulaputtā
  ca. Tattha "tena kho pana samayena raṭṭhapālo nāma kulaputto tasmiṁyeva
  thullakoṭṭhite aggakulikassa 3- putto hotī"ti 4- evaṁ āgatā uccākulappasutā
  jātikulaputtā nāMa. "ye Te kulaputtā saddhā agārasmā anagāriyaṁ pabbajitā"ti 5-
  evaṁ āgatā pana yattha katthaci kule pasutāpi ācārasampannā ācārakulaputtā
  nāMa. Idha pana dvīhipi kāraṇehi kulaputtāyeva.
      Saddhāti saddhāya. Agārasmāti agārato. Anagāriyanti pabbajjaṁ
  bhikkhubhāvañca. Pabbajjāpi hi natthettha agāriyanti anagāriyā, agārassa hitaṁ
  kasigorakkhādikammaṁ ettha natthīti attho. Bhikkhupi natthetassa agāranti anagāro,

  *  *  *  *  *  *
  Footnote: 1 aṅ. catukka. 21/70/85 adhammikasutta 2 chaṂa., i. atisammukhā
  3 chaṂa. aggakulassa 4 MaṂa. 13/294/269 raṭṭhapālasutta
  5 Ma. upari. 14/78/58 gaṇakamoggallānasutta.
-------------------------------------------------
[page 121]
  Anagārassa bhāvo anagāriyaṁ. Pabbajitāti upagatā, evaṁ sabbathāpi anagāriyasaṅkhātaṁ
  pabbajjaṁ bhikkhubhāvañca upagatāti vuttaṁ hoti. Pubbaṅgamoti pūrato gāmī
  nāyako. Bahukāroti hitakiriyāya bahūpakāro. Bhavantesaṁ gotamo samādapetāti te
  kulaputte bhavaṁ gotamo adhisīlādīni gāhetā sikkhāpetā. Sā janatāti so
  janasamūho. Diṭṭhānugatiṁ āpajjīti dassanānugatiṁ paṭipajjati, yandiṭṭhiko bhavaṁ
  gotamo yaṁkhantiko yaṁruciko, tepi tandiṭṭhikā honti taṁkhantikā taṁrucikāti attho.
      Kasmā panāyaṁ evamāhāti, esa kira pubbe aneke kulaputte
  agāramajjhe vasante devaputte viya pañcahi kāmaguṇehi paricāriyamāne anto ca
  bahi ca susaṁvihitārakkhe disvā te aparena samayena bhagavato madhurasaddhammadesanaṁ 1-
  sutvā saddhāya gharā nikkhamma pabbajitvā ghāsacchādanaparamatāya santuṭṭhe
  āraññakesu senāsanesu kenaci arakkhiyamānepi anusaṅkitaparisaṅkite haṭṭhapahaṭṭhe
  udaggūdagge addasa, disvā ca imesaṁ kulaputtānaṁ "ayaṁ phāsuvihāro kiṁ nissāya
  uppanno"ti cintento "samaṇaṁ gotaman"ti bhagavati pasādaṁ alattha. So taṁ
  pasādaṁ nivedetuṁ bhagavato santikaṁ āgato, tasmā evamāha.
      Athassa bhagavā taṁ vacanaṁ sampaṭicchanto abbhanumodanto ca evametaṁ
  brāhmaṇāti ādimāha. Vacanasampaṭichannānumodanatthoyeva hi ettha ayaṁ evanti
  nipāto. Mamaṁ uddissāti mamaṁ uddissa. Saddhāti saddhāyeva. Na iṇattā
  na bhayattāti ādīni sandhāyāha. Īdisānaṁyeva hi bhagavā pubbaṅgamo na
  itaresaṁ. Dūrabhisambhavāni hīti sambhavituṁ dukkhāni dussahāni, na sakkā appesakkhehi
  ajjhogāhitunti vuttaṁ hoti. Araññavanapatthānīti araññāni ca vanapatthāni ca.
  Tattha kiñcāpi abhidhamme nippariyāyena "nikkhamitvā bahi indakhīlā, sabbametaṁ
  araññan"ti 2- vuttaṁ, tathāpi yantaṁ "pañcadhanusatikaṁ pacchiman"ti
  āraññikaṅganipphādakaṁ senāsanaṁ vuttaṁ, tadeva adhippetanti veditabbaṁ.
      Vanapatthanti gāmantaṁ atikkamitvā manussānaṁ anupacāraṭṭhānaṁ, yattha na
  kasiyyati na vapiyyati. Vuttañcetaṁ "vanapatthanti dūrānametaṁ senāsanānaṁ adhivacanaṁ,

  *  *  *  *  *  *
  Footnote: 1 Sī. madhurarasaṁ dhammadesanaṁ, chaṂa. madhurarasaṁ dhammadesanaṁ
  2 abhi. vibhaṅga. 35/529/302 jhānavibhaṅga
-------------------------------------------------
[page 122]
  Vanapatthanti vanasaṇḍānametaṁ senāsanānaṁ, vanapatthanti bhiṁsanakānametaṁ, vanapatthanti
  salomahaṁsānametaṁ, vanapatthanti pariyantānametaṁ, vanapatthanti na manussūpacārānametaṁ
  senāsanānaṁ adhivacanan"ti. 1- Ettha ca pariyantānanti imamekaṁ pariyāyaṁ ṭhapetvā
  sesapariyāyehi vanapatthāni veditabbāni. Pantānīti pariyantāni atidūrāni.
  Dukkaraṁ pavivekanti kāyavivekaṁ dukkaraṁ. Dūrabhiramanti abhiramituṁ na sukhaṁ. Ekatteti
  ekībhāve. Kiṁ dasseti? kāyaviveke katepi tattha cittaṁ abhiramāpetuṁ dukkaraṁ.
  Dvayadvayārāmo 2- hi ayaṁ lokoti. Haranti maññeti haranti viya ghaṅsanti 3- viya.
  Manoti manaṁ. Samādhiṁ alabhamānassāti upacārasamādhiṁ vā appanāsamādhiṁ vā
  alabhantassa. Kiṁ dasseti? īdisassa bhikkhuno tiṇapaṇṇamigādisaddehi vividhehi ca
  bhiṁsanakehi vanāni cittaṁ vikkhipanti maññeti, sabbaṁ brāhmaṇo saddhāpabbajitānaṁ
  kulaputtānaṁ araññavāsena 4- vimhito āha.
                          Kāyakammantavārakathā
      [35] Athassa bhagavā purimanayeneva "evametaṁ brāhmaṇā"ti ādīhi
  taṁ taṁ vacanaṁ sampaṭicchitvā abbhanumoditvā ca yasmā soḷasasu ṭhānesu
  ārammaṇapariggahitānaṁyeva 5- tādisāni senāsanāni dūrabhisambhavāni. Na tesu
  ārammaṇapariggahayuttānaṁ, attanā ca bodhisatto samāno tādiso ahosi, tasmā
  attano tādisānaṁ senāsanānaṁ dūrabhisambhavataṁ dassetuṁ mayhampi khoti ādimāha.
      Tattha pubbeva sambodhāti sambodhato pubbeva, ariyamagguppattito
  aparabhāgeyevāti vuttaṁ hoti. Anabhisambuddhassāti appaṭividdhacatusaccassa.
  Bodhisattasseva satoti bujjhanakasattasseva sammāsambodhiṁ adhigantuṁ arahasattasseva
  sato, bodhiyā vā sattasseva laggasseva sato. Dīpaṅkarassa hi bhagavato pādamūle
  aṭṭhadhammasamodhānena abhinīhārasamiddhito pabhūti tathāgato bodhisatto 6- laggo 6-
  "pattabbā mayā esā"ti vā tadadhigamāya parakkamaṁ amuñcantoyeva āgato, tasmā

  *  *  *  *  *  *
  Footnote: 1 abhi. vibhaṅga. 35/531/303 jhānavibhaṅga 2 chaṂa. dvayaṁdvayārāmo 3 chaṂa. ghasanti
  4 chaṂa. araññavāse 5 chaṂa. ārammaṇapariggaharahitānaṁyeva 6-6 chaṂa.
  bodhiyā satto laggo
-------------------------------------------------
[page 123]
  Bodhisattoti vuccati. Tassa mayhanti tassa evaṁ bodhisattasseva sato mayhaṁ.
  Ye kho keci samaṇā vā brāhmaṇā vāti ye keci pabbajjūpagatā vā
  bhovādino vā.
      Aparisuddhakāyakammantāti aparisuddhena pāṇātipātādinā kāyakammantena
  samannāgatā. Aparisuddhakāyakammantasandosahetūti aparisuddhakāyakammantasaṅkhātassa
  attano dosassa hetu aparisuddhakāyakammantakāraṇāti vuttaṁ hoti. Haveti ekaṁsavacane
  nipāto. Akusalanti sāvajjaṁ akkhemañca. Bhayabheravanti bhayañca bheravañca.
  Cittutrāsassa ca bhayānakārammaṇassa cetaṁ adhivacanaṁ. Tatra bhayaṁ sāvajjaṭṭhena akusalaṁ,
  bheravaṁ akkhemaṭṭhenāti veditabbaṁ. Avhāyantīti pakkosanti. Kathaṁ? te hi
  pāṇātipātādīni katvā "mayaṁ ayuttamakarimhā, sace no te jāneyyuṁ, yesaṁ
  aparajjhimhā, idāni anubandhitvā anayabyasanaṁ āpādeyyun"ti araññaṁ pavisitvā
  gacchantare vā gumbantare vā nisīdanti. Te "appamattakampi tiṇasaddaṁ vā
  paṇṇasaddaṁ vā sutvā idānimhā naṭṭhā"ti tasanti vitasanti, āgantvā
  parehi parivāritā viya bandhā vadhitā viya ca honti. Evantaṁ bhayabheravaṁ attani
  samāropanaṭṭhena avhāyanti pakkosanti.
      Na kho panāhaṁ .pe. Paṭisevāmīti ahaṁ kho aparisuddhakāyakammanto
  hutvā araññavanapatthāni pantāni senāsanāni nappaṭisevāmi. Ye hi voti
  ettha voti nipātamattaṁ. Ariyā vuccanti buddhā ca buddhasāvakā ca.
  Parisuddhakāyakammantāti īdisā hutvā. Ahaṁ tesaṁ aññataroti tesaṁ ahampi eko
  aññataro. Bodhisatto hi gahaṭṭhopi pabbajitopi parisuddhakāyakammantova hoti. Bhiyyoti
  atirekatthe nipāto. Pallomanti pannalomataṁ, khemaṁ sotthibhāvanti attho.
  Āpādinti āpajjiṁ, atirekaṁ sotthibhāvaṁ atirekena vā sotthibhāvamāpajjinti
  vuttaṁ hoti. Araññe vihārāyāti araññe vihāratthāya.
                       Kāyakammantavārakathā niṭṭhitā
-------------------------------------------------
[page 124]
                         Vacīkammantavārādivaṇṇanā
      [36] Esa nayo sabbattha. Ayampana viseso, vacīkammantavāre tāva
  aparisuddhavacīkammantāti aparisuddhena musāvādādinā vacīkammantena samannāgatā.
  Te kathaṁ bhayabheravaṁ avhāyanti? te musāvādena parassa atthaṁ bhañjitvā
  Pisuṇavācāya mittabhedaṁ katvā pharusavācāya paresaṁ parisamajjhe mammāni tuditvā 1-
  niratthakavācāya parasattānaṁ 2- kammante nāsetvā "mayaṁ ayuttamakarimhā, sace
  no te jāneyyuṁ, yesaṁ aparajjhimhā, idāni anubandhitvā anayabyasanaṁ
  pāpuṇeyyun"ti araññaṁ pavisitvā gacchantare vā gumbantare vā nisīdanti. Te
  "appamattakampi tiṇasaddaṁ vā paṇṇasaddaṁ vā sutvā idānimhā naṭṭhā"ti
  tasanti vitasanti, āgantvā parehi parivāritā viya bandhā vadhitā viya ca
  honti. Evantaṁ bhayabheravaṁ attani samāropanaṭṭhena avhayanti pakkosanti.
      Manokammantavāre aparisuddhamanokammantāti aparisuddhena abhijjhādinā
  manokammantena samannāgatā. Te kathaṁ bhayabheravaṁ avhayanti? te paresaṁ
  rakkhitagopitesu bhaṇḍesu abhijjhāvisamalobhaṁ uppādetvā parassa kujjhitvā
  parasatte 3- micchādassanaṁ gāhāpetvā mayaṁ ayuttamakarimhā .pe. Attani
  samāropanaṭṭhena avhayanti pakkosanti.
      Ājīvavāre aparisuddhājīvāti aparisuddhena vejjakammadūtakammavaḍḍhipayogādinā
  ekavīsatianesanābhedena ājīvena samannāgatā. Te kathaṁ bhayabheravaṁ
  avhayanti? te evaṁ jīvikaṁ kappetvā suṇanti "sāsanasodhakā kira tepiṭakā bhikkhū
  sāsanaṁ sodhetuṁ nikkhantā, ajja vā sve vā idhāgamissantī"ti araññaṁ pavisitvā
  gacchantare vā .pe. Tasanti vitasanti. Tehi 4- āgantvā parivāretvā gahitā
  viya odātavatthanivāsitā viya ca hontīti. Sesaṁ tādisameva.
      [37] Ito paraṁ abhijjhālūti ādīsu kiñcāpi abhijjhābyāpādā manokammanta-
  saṅgahitā, tathāpi nīvaraṇavasena puna vuttāti veditabbā. Tattha abhijjhālūti

  *  *  *  *  *  *
  Footnote: 1 Sī. mammāni bhinditvā tuditvā 2 Ma. i. paraputtānaṁ 3 Ma. i. paraputte
  4 chaṂa. te hi
-------------------------------------------------
[page 125]
  Parabhaṇḍāni abhijjhāyanasīlā. Kāmesu tibbasārāgāti vatthukāmesu bahalakilesarāgā.
  Te kathaṁ bhayabheravaṁ avhayanti? te avavatthitārammaṇā honti, tesaṁ avavatthitārammaṇānaṁ
  Araññe viharantānaṁ divā diṭṭhaṁ rattiṁ bhayabheravaṁ hutvā upaṭṭhāti
  "te akusalacittā appamattakenapi tasanti vitasanti, rajjuṁ vā lataṁ vā disvā
  sappasaññino honti, khāṇuṁ disvā yakkhasaññino, thalaṁ vā pabbataṁ vā disvā
  hatthisaññino sappādīhi anayabyasanaṁ āpāditā viya hontī"ti. Sesaṁ tādisameva.
      [38] Byāpannacittāti pakatibhāvavijahanena vipannacittā. Kilesānugatañhi
  cittaṁ pakatibhāvaṁ vijahati, purāṇabhattabyañjanaṁ viya pūtikaṁ hoti. Paduṭṭhamanasaṅkappāti
  paduṭṭhacittasaṅkappā, abhaddakena paresaṁ anatthajanakena cittasaṅkappena
  samannāgatāti vuttaṁ hoti. Te kathaṁ bhayabheravaṁ avhāyanti? bhayabheravāvhāyanaṁ ito
  pabhūti abhijjhāluvāre vuttanayeneva veditabbaṁ. Yattha pana viseso bhavissati,
  tattha pavakkhāMa. Na kho panāhaṁ byāpannacittoti ettha pana mettacitto ahaṁ
  hitacittoti dasseti, īdisā hi bodhisattā honti. Evaṁ sabbattha
  vuttadosapaṭipakkhavasena bodhisattaguṇā vaṇṇetabbā.
      [39] Thīnamiddhapariyuṭṭhitāti cittagelaññabhūtena thīnena sesanāmakāyagelaññabhūtena
  middhena ca pariyuṭṭhitā, abhibhūtā gahitāti vuttaṁ hoti. Te
  niddābahulā honti.
      [40] Uddhatāti uddhaccapakatikā vipphandamānacittā, uddhaccena hi
  ekārammaṇe cittaṁ vipphandati dhajayaṭṭhiyaṁ vātena paṭākā viya. Avūpasantacittāti
  anibbutacittā, idha kukkuccaṁ gahetuṁ vaṭṭati.
      [41] Kaṅkhī vicikicchīti ettha ekamevidaṁ pañcamaṁ nīvaraṇaṁ. Kinnukho
  idanti ārammaṇaṁ kaṅkhanato kaṅkhā, idamevidanti nicchetuṁ asasatthabhāvato
  vicikicchāti vuccati, tena samannāgatā samaṇabrāhmaṇā "kaṅkhī vicikicchī"ti vuttā.
      [42] Attukkaṁsakā paravambhīti ye attānaṁ ukkaṁsanti ukkhipanti, ucce
  ṭhāne ṭhapenti, parañca vambhenti garahanti nindanti, nīce ṭhāne ṭhapenti,
  tesametaṁ adhivacanaṁ. Te kathaṁ bhayabheravaṁ avhāyanti? te parehi "asuko ca kira
-------------------------------------------------
[page 126]
  Asuko ca attānaṁ ukkaṁsanti, amhe garahanti, dāse viya karonti, gaṇhatha
  ne"ti anubandhā palāyitvā araññaṁ pavisitvā gacchantare vāti
  kāyakammantasadisaṁ vitthāretabbaṁ.
      [43] Chambhīti kāyachambhanalomahaṁsanakarena chambhena samannāgatā.
  Bhīrukajātikāti bhīrukapakatikā, gāmadārakā viya bhayabahulā asurakatarāti 1- vuttaṁ hoti.
      [44] Lābhasakkāsilokoti ettha labbhatīti lābho, catunnaṁ paccayānametaṁ
  adhivacanaṁ. Sakkāroti sundarasakkāro, paccayā eva hi paṇītapaṇītā sundarasundarā
  ca abhisaṅkharitvā katā sakkārāti vuccanti. Yā ca parehi attano gāravakiriyā
  pupphādīhi vā pūjā. Silokoti vaṇṇabhaṇanaṁ etaṁ, lābhañca sakkārañca silokañca
  lābhasakkārasilokaṁ. Nikāmayamānāti patthayamānā. Bhayabheravāvhāyanaṁ
  abhijjhāluvārasadisameva. Tadatthadīpakaṁ panettha piyagāmikavatthuṁ kathenti:-
      eko kira piyagāmiko nāma bhikkhu samādinnadhutaṅgānaṁ bhikkhūnaṁ lābhaṁ
  disvā "ahampi dhutaṅgaṁ samādayitvā lābhaṁ uppādemī"ti cintetvā sosānikaṅgaṁ
  samādāya susāne vasati. Athekadivasaṁ eko kammamutto jaragavo divā gocare
  caritvā rattiṁ tasmiṁ susāne pupphagumbe sīsaṁ katvā romatthamāno 2- aṭṭhāsi.
  Piyagāmiko rattiṁ caṅkamanā nikkhanto tassa hanusaddaṁ sutvā cintesi "addhā
  maṁ lābhagiddho esa susāne vasatīti ñatvā devarājā viheṭhetumāgato"ti, so
  jaragavassa pūrato añjaliṁ paggahetvā "sappurisa devarāja ajja me ekarattiṁ
  khama, sve paṭṭhāya na evaṁ karissāmī"ti namassamāno sabbarattiṁ yācanto
  aṭṭhāsi. Tato suriye uṭṭhite taṁ disvā katarayaṭṭhiyā paharitvā palāpesi
  "sabbarattiṁ maṁ bhiṁsāpesī"ti.
      [45] Kusītāti kosajjānugatā. Hīnaviriyāti hīnā viriyena rahitā viyuttā
  nīviriyāti vuttaṁ hoti. Tattha kusītā kāyikaviriyārambhavirahitā honti, hīnaviriyā

  *  *  *  *  *  *
  Footnote: 1 chaṂa. asurā kātarāti 2 chaṂa., i. romanthayamāno
-------------------------------------------------
[page 127]
  Cetasikaviriyārambhavirahitā. Te ārammaṇavavatthānamattaṁpi kātuṁ na sakkonti. Tesaṁ
  avavatthitārammaṇānanti sabbaṁ pubbasadisameva.
      [46] Muṭṭhassatīti vissaṭṭhasatī. 1- Asampajānāti paññāvirahitā, imassa
  ca paṭipakkhe "upaṭṭhitasatīhamasmī"ti vacanato satibhājanīyamevetaṁ. Paññā panettha
  satidubbaladīpanatthaṁ vuttā. Duvidhā hi sati paññāsampayuttā paññāvippayuttā
  ca. Tattha paññāsampayuttā balavatī, vippayuttā dubbalā, tasmā yadāpi tesaṁ
  sati hoti, tadāpi asampajānattā muṭṭhassatīyeva te, dubbalāya satiyā
  satikiccābhāvatoti etamatthaṁ dīpetuṁ "asampajānā"ti vuttaṁ. Te evaṁ muṭṭhassatī
  asampajānā ārammaṇavavatthānamattaṁpi kātuṁ na sakkontīti sabbaṁ pubbasadisameva.
      [47] Asamāhitāti upacārappanāsamādhivirahitā. Vibbhantacittāti ubbhantacittā.
  Samādhivirahena laddhokāsena uddhaccena tesaṁ samādhivirahā cittaṁ
  nānārammaṇesu paribbhamati, vanamakkaṭo viya vanasākhāsu uddhaccena ekārammaṇepi
  vipphandati. Pubbe vuttanayena evaṁ te asamāhitāvibbhantacittā
  ārammaṇavavatthānamattaṁpi kātuṁ na sakkontīti sabbaṁ pubbasadisameva.
      [48] Duppaññāti nippaññānametaṁ adhivacanaṁ. Paññā pana duṭṭhā nāma
  natthi. Elamūgāti elamukhā, khakārassa gakāro kato. Lālāmukhāti vuttaṁ hoti.
  Duppaññānañhi kathentānaṁ lālā mukhato galati, lālā ca elāti vuccati.
  Yathāha "passelamūgaṁ uragaṁ dvijivhan"ti. Tasmā te "elamūgā"ti vuccanti.
  "elamukhā"tipi Pāṭho. "elamukā"tipi Keci paṭhanti, apare "elamukā"tipi,
  sabbattha "elamukhā"ti attho. Te kathaṁ bhayabheravaṁ avhāyanti? te duppaññā
  elamūgā ārammaṇavavatthānamattaṁpi kātuṁ na sakkonti. Tesaṁ avavatthitārammaṇānaṁ
  araññe viharantānaṁ divā diṭṭhaṁ rattiṁ bhayabheravaṁ hutvā upaṭṭhāti "te ākulacittā
  appamattakenapi tasanti vitasanti, rajjuṁ vā lataṁ vā disvā sappasaññino
  honti, khāṇuṁ disvā yakkhasaññino, thalaṁ vā pabbataṁ vā disvā hatthisaññino

  *  *  *  *  *  *
  Footnote: 1 chaṂa., i. naṭṭhassatī
-------------------------------------------------
[page 128]
  Sappādīhi anayabyasanaṁ āpāditā viya honti. Evaṁ taṁ bhayabheravaṁ attani
  samāropanaṭṭhena avhāyanti pakkosanti. Paññāsampannohamasmīti ettha paññāya
  sampanno samannāgato, no ca kho vipassanāpaññāya, na maggapaññāya, apica
  kho pana imesu soḷasasu ṭhānesu ārammaṇavavatthānapaññāyāti attho. Sesaṁ
  sabbattha vuttanayamevāti.
                    Soḷasaṭṭhānārammaṇapariggaho niṭṭhito.
                           ------------
                        Bhayabheravasenāsanādivaṇṇanā
      [49] Tassa mayhanti ko anusandhi? bodhisatto kira imāni
  soḷasārammaṇāni pariggaṇhanto ca 1- bhayabheravaṁ adisvā bhayabheravannāma evarūpāsu
  rattīsu evarūpe senāsane ca paññāyati, handa naṁ tatthāpi gavesāmīti 2-
  bhayabheravagavesanaṁ akāsi, etamatthaṁ bhagavā idāni brāhmaṇassa dassento tassa
  mayhanti ādimāha.
      Tattha yā tāti ubhayametaṁ rattīnaṁyeva uddesavacanaṁ. 3- Abhiññātāti ettha
  abhīti lakkhaṇatthe upasaggo. Tasmā abhiññātāti candapāripūriyā candaparikkhayenāti
  evamādīhi lakkhaṇehi ñātāti veditabbā. Abhilakkhitāti ettha upasaggamattameva,
  tasmā abhilakkhitā 4- lakkhaṇīyā icceva attho, uposathasamādānadhammassavanapūjā-
  sakkārādikaraṇatthaṁ lakkhetabbā sallakkhetabbā upalakkhetabbāti vuttaṁ hoti.
      Cātuddasīti pakkhassa paṭhamadivasato pabhūti 5- catuddasannaṁ pūraṇī ekā
  ratti. Evaṁ pañcaddasī aṭṭhamī ca. Pakkhassāti sukkapakkhassa kaṇhapakkhassa ca.
  Etā tisso tisso katvā cha rattiyo, tasmā sabbattha pakkhavacanaṁ yojetabbaṁ
  "pakkhassa cātuddasī pakkhassa pañcaddasī pakkhassa aṭṭhamī"ti. Atha pañcamī kasmā

  *  *  *  *  *  *
  Footnote: 1 i. ca saddo na dissati 2 chaṂa. gavesissāmīti 3 chaṂa., i.
  uddesaniddesavacanaṁ 4 chaṂa. abhilakkhitāti 5 chaṂa., i. pabhuti evamuparipi
-------------------------------------------------
[page 129]
  Na gahitāti asabbakālikattā. Pubbe kira bhagavati anuppannepi uppajjitvā
  aparinibbutepi pañcamī anabhilakkhitāyeva, parinibbute pana dhammasaṅgāhakā therā 1-
  cintesuṁ "dhammassavanaṁ cirena hotī"ti. Tato sammannitvā pañcamīti dhammassavanadivasaṁ
  ṭhapesuṁ, tato pabhūti sā abhilakkhitā jātā, evaṁ asabbakālikattā
  ettha na gahitāti.
      Tathārūpāsūti tathāvidhāsu. Ārāmacetiyānīti pupphārāmaphalārāmādayo ārāmā
  eva ārāmacetiyāni. Cittikataṭṭhāne hi te cetiyānīti vuccanti, pūjanīyaṭṭhenāti
  vuttaṁ hoti. Vanacetiyānīti baliharaṇavanasaṇḍasubhagavanadevasālavanādīni vanāniyeva
  vanacetiyāni. Rukkhacetiyānīti gāmanigamādidvāresu pūjanīyarukkhāyeva rukkhacetiyāni.
  Lokiyā hi dibbādhivuṭṭhāti vā maññamānā tesuyeva vā dibbasaññino hutvā
  ārāmavanarukkhe cittiṁ karonti pūjenti, tena te sabbepi cetiyānīti vuccanti.
  Bhiṁsanakānīti bhayajanakāni, passatopi suṇatopi bhayaṁ janenti. Salomahaṁsānīti saheva
  lomahaṁsena vattanti pavisamānasseva lomahaṁsajananato. Appeva nāma passeyyanti
  api nāma taṁ bhayabheravaṁ passeyyameva. Aparena samayenāti "etadahosi
  yannūnāhan"ti evaṁ cintitakālato paṭṭhāya aññena kālena.
      Tattha ca me brāhmaṇa viharatoti tathārūpesu senāsanesu yaṁ yaṁ manussānaṁ
  āyācanūpahārakaraṇārahaṁ yakkhaṭṭhānaṁ pupphadhūpamaṁsaruhiravasāmedapihakapapphāsasurāmerayādīhi
  okiṇṇakilinnadharaṇitalaṁ ekanipātaṁ viya yakkharakkhasapisācānaṁ, yaṁ divāpi
  passantānaṁ hadayaṁ maññe phalati, taṇṭhānaṁ sandhāyāha "tattha ca me brāhmaṇa
  viharato"ti. Migo 2- vā āgacchatīti siṅgāni vā khurāni vā koṭṭento
  gokaṇṇakhaggadīpivarāhādibhedo migo vā āgacchati, sabbacatuppadānañhi idha migoti
  nāmaṁ. Katthaci pana kāṇasiṅgālopi 3- vuccati. Yathāha:-
          "usabhasseva te khandho sīhasseva vijambhati 4-
           migarāja namo tayatthu api kiñci labhāmase"ti 5-

  *  *  *  *  *  *
  Footnote: 1 chaṂa., i. dhammasaṅgāhakattherā 2 chaṂa., i. mago 3 chaṂa. kāḷasiṅagālopi
  4 chaṂa. pāli. vijambhitaṁ 5 khu.jāṭika. 27/484/123 antajātaka
-------------------------------------------------
[page 130]
      Moro vā kaṭṭhaṁ pātetīti moro vā sukkhakaṭṭhaṁ rukkhato cāletvā
  pāteti. Moragahaṇena ca idha sabbapakkhigahaṇaṁ adhippetaṁ, tena yo koci pakkhīti
  vuttaṁ hoti. Athavā moro vāti vāsaddena añño vā koci pakkhīti. Esa nayo
  purime migagahaṇepi, vāto vā paṇṇakasaṭaṁ eretīti vāto vā paṇṇakacavaraṁ
  ghaṭṭeti. Etaṁ nūna taṁ bhayabheravaṁ āgacchatīti yaṁ etaṁ āgacchati, taṁ bhayabheravaṁ nūna 1-
  ito pabhūti ca ārammaṇameva bhayabheravanti veditabbaṁ. Parittassa ca adhimattassa ca
  bhayassa ārammaṇattā sukhārammaṇaṁ rūpaṁ sukhamiva. Kinnu kho ahaṁ aññadatthu
  bhayapāṭikaṅkhī viharāmīti ahaṁ kho kiṁ kāraṇaṁ ekaṁseneva bhayaṁ ākaṅkhamāno
  icchamāno hutvā viharāmi,
      yathābhūtassa 2- yathābhūtassāti yena yena iriyāpathena bhūtassa bhavitassa sato
  vattamānassa samaṅgībhūtassa vā. Meti mama santike. Tathābhūto tathābhūto vāti
  tena teneva iriyāpathena bhūto bhavito santo vattamāno samaṅgībhūto vāti
  attho. So kho ahaṁ .pe. Paṭivinemīti bodhisattassa kira caṅkamantassa tasmiṁ
  migasiṅgakhurasaddādibhede bhayabheravārammaṇe āgate neva mahāsatto tiṭṭhati, na
  nisīdati na sayati, athakho caṅkamantova parivīmaṁsanto parivicinanto bhayabheravaṁ na
  passati, migasiṅgakhurasaddādimattameva taṁ hoti, so taṁ ñatvā idaṁ nāmetaṁ, na
  bhayabhevaranti tato tiṭṭhati vā nisīdati vā sayati vā. Etamatthaṁ dassento "so
  kho ahan"ti ādimāha. Esa nayo sabbapeyyālesu. Ito parañca iriyāpathapaṭipāṭiyā
  avatvā āsannapaṭipāṭiyā iriyāpathā vuttāti veditabbā, caṅkamantassa hi
  bhayabherave āgate na ṭhito na nisinno na nipanno ṭhitassāpi āgate na
  caṅkamāmīti evaṁ tassa tassa āsannapaṭipāṭiyā vuttāti.
                          Asammohavihāravaṇṇanā
      [50] Evaṁ bhiṁsanakesupi ṭhānesu attano bhayabheravābhāvaṁ dassetvā
  idāni jhāyīnaṁ sammohaṭṭhānesu attano asammohavihāraṁ dassetuṁ santi kho
  pana brāhmaṇāti ādimāha.

  *  *  *  *  *  *
  Footnote: 1 chaṂa. nūnāti 2 chaṂa., i. yathābhūtaṁ
-------------------------------------------------
[page 131]
      Tattha santīti atthi saṁvijjanti upalabbhanti. Rattiṁyeva samānanti rattiṁyeva
  santaṁ. Divāti sañjānantīti "divaso ayan"ti sañjānanti. Divāyeva samānanti
  divasaṁyeva santaṁ. Rattīti sañjānantīti "ratti ayan"ti sañjānanti. Kasmā
  panete evaṁ saññino hontīti. Vuṭṭhānakosallābhāvato vā sakuṇarutato vā.
  Kathaṁ? idhekacco odātakasiṇalābhī divā parikammaṁ katvā divā samāpanno divāyeva
  Vuṭṭhahāmīti manasikāraṁ uppādeti, no ca kho addhānaparicchede kusalo hoti.
  So divasaṁ atikkamitvā rattibhāge vuṭṭhāti. Odātakasiṇapharaṇavasena cassa visadaṁ
  hoti vibhūtaṁ suvibhūtaṁ. So divā vuṭṭhahāmīti uppāditamanasikāratāya
  odātakasiṇapharaṇavisadavibhūtatāya ca rattiṁyeva samānaṁ divāti sañjānāti. Idha panekacco
  nīlakasiṇalābhī rattiṁ parikammaṁ katvā rattiṁ samāpanno rattiṁyeva vuṭṭhahāmīti
  manasikāraṁ uppādeti, no ca kho addhānaparicchede kusalo hoti. So rattiṁ
  atikkamitvā divasabhāge vuṭṭhāti. Nīlakasiṇapharaṇavasena cassa avisadaṁ hoti avibhūtaṁ.
  So rattiṁ vuṭṭhahāmīti uppāditamanasikāratāya nīlakasiṇapharaṇāvisadāvibhūtatāya ca
  divāyeva samānaṁ rattīti sañjānāti. Evaṁ tāva vuṭṭhānakosallābhāvato evaṁ
  saññino honti.
      Sakuṇarutato pana idhekacco anto senāsane nisinno hoti. Atha divā
  ravanakasakuṇakākādayo candālokena divāti maññamānā rattiṁ ravanti aññehi
  vā kāraṇehi. So tesaṁ saddaṁ sutvā rattiṁyeva samānaṁ divāti sañjānāti. Idha
  panekacco pabbatantare gambhīrāya ghanavanapaṭicchannāya giriguhāya
  sattāhavaddalikāya vattamānāya antarahitasuriyāloke kāle nisinno hoti. Atha rattiṁ
  ravanakasakuṇaulūkādayo majjhantikasamayepi tattha tattha samandhakāre nisinnā
  rattisaññāya vā aññehi vā kāraṇehi ravanti. So tesaṁ saddaṁ sutvā divāyeva
  samānaṁ rattīti sañjānāti. Evaṁ sakuṇarutato evaṁsaññino hontīti. Idamahanti
  idaṁ ahaṁ evaṁ sañjānanaṁ. Sammohavihārasmiṁ vadāmīti sammohavihārapariyāpannaṁ
  antogadhaṁ, sammohavihāraññataraṁ vadāmīti vuttaṁ hoti.
-------------------------------------------------
[page 132]
      Ahaṁ kho pana brāhmaṇa .pe. Sañjānāmīti pākaṭo bodhisattassa
  rattindivaparicchedo. Sattāhavaddalikakālepi candimasuriyesu adissamānesupi
  jānātiyeva "ettakaṁ pūrebhattakālo gato, ettakaṁ pacchābhattakālo, ettakaṁ
  paṭhamayāmo, ettakaṁ majjhimayāmoti, tasmā evamāha. Anacchariyaṁ cetaṁ, yaṁ pūritapāramī
  bodhisatto evaṁ jānāti. Padesaññāṇe ṭhitānaṁ sāvakānaṁpi rattindivaparicchedo
  pākaṭo hoti.
      Kalyāṇimahāvihāre 1- kira godattatthero dvaṅgulakāle bhattaṁ gahetvā
  dvaṅgulakāle bhuñjati. Suriye adissamānepi pātoyeva senāsanaṁ pavisitvā tāya
  velāya nikkhamati. Ekadivasaṁ ārāmikā "sve therassa nikkhamanakāle passāmā"ti
  bhattaṁ sampādetvā kālatthambhamūle nisīdiṁsu. Thero dvaṅgulakāleyeva nikkhamati. 2-
  Tato pabhūti kira suriye adissamānepi therassa nikkhamanasaññāya eva bheriṁ ākoṭenti.
      Dhajāgaravihārepi 3- kālidevatthero 4- antovasse yāmagaṇḍikaṁ paharati,
  āciṇṇametaṁ therassa. Na ca yāmayantanāḷikaṁ payojeti, aññe bhikkhū payojenti.
  Atha nikkhante paṭhame yāme there muggaraṁ gahetvā ṭhitamatteyeva ekadveāraṁ 5-
  paharanteyeva vā yāmayantaṁ patati, evaṁ tīsu yāmesu samaṇadhammaṁ katvā thero
  pātoyeva gāmaṁ pavisitvā piṇḍapātaṁ ādāya vihāraṁ āgantvā bhojanavelāya 6-
  pattaṁ gahetvā divāvihāraṭṭhānaṁ gantvā samaṇadhammaṁ karoti. Bhikkhū kālatthambhaṁ
  disvā therassa āgamanaṭṭhāya pesenti. So bhikkhu theraṁ divā vihāraṭṭhānā
  nikkhamantameva vā antarā magge vā passati. Evaṁ padesaññāṇe ṭhitānaṁ
  sāvakānaṁpi rattindivaparicchedo pākaṭo hoti, kimaṅgampana bodhisattānanti.
      Yaṁ kho taṁ .pe. Vadeyyāti ettha pana "yaṁ kho taṁ brāhmaṇa asammohadhammo
  satto loke uppanno .pe. Sukhāya devamanussānan"ti vacanaṁ vadamāno
  koci sammāvadeyya sammāvadamāno siyā, na vitathavādī assa. Mameva taṁ vacanaṁ
  vadamāno sammāvadeyya sammāvadamāno siyā, na vitathavādī assāti evaṁ
  padasambandho veditabbo.

  *  *  *  *  *  *
  Footnote: 1 chaṂa. kalyāṇiyamahāvihāre 2 Sī. nikkhami 3 katthaci:- vajagaragirivihāre
  chaṂa. ajagaravihārepi 4 katthaci:- kāladevatthero chaṂa. kāḷadevatthero
  5 chaṂa. ekaṁ dve vāre 6 Sī. bhojanasālāya
-------------------------------------------------
[page 133]
      Tattha asammohadhammoti asammohasabhāvo. Loketi manussaloke. Bahujanahitāyāti
  bahujanassa hitatthāya, paññāsampattiyā diṭṭhadhammikasamparāyikahitūpadesakoti.
  Bahujanasukhāyāti bahujanassa sukhatthāya, cāgasampattiyā upakaraṇasukhasampattidāyakoti. 1-
  Lokānukampāyāti lokassa anukampatthāya, mettākaruṇāsampattiyā mātāpitaro
  viya lokassa rakkhitā gopāyitāti. 2- Atthāya hitāya sukhāya devamanussānanti idha
  devamanussagahaṇena ca bhabbapuggalaveneyyasatteyeva gahetvā tesaṁ nibbānamagga-
  phalādhigamāya attano uppattiṁ dassetīti veditabbo, atthāyāti hi vutte
  paramatthatthāya nibbānāyāti vuttaṁ hoti. Hitāyāti vutte taṁsampāpakamaggatthāyāti
  vuttaṁ hoti. Nibbānasampāpakamaggato hi uttariṁ hitaṁ nāma natthi. Sukhāyāti
  vutte phalasamāpatti sukhatthāyāti vuttaṁ hoti, tato uttariṁ sukhābhāvato. Vuttaṁ
  cetaṁ "ayaṁ samādhi paccuppannasukho ceva āyatiñca sukhavipāko"ti. 3-
                         Pubbabhāgapaṭipadādivaṇṇanā
      [51] Evaṁ bhagavā buddhaguṇapaṭilābhāvasānaṁ attano asammohavihāraṁ
  brāhmaṇassa dassetvā idāni yāya paṭipadāya taṁ koṭippattaṁ asammohavihāraṁ
  adhigato, taṁ pubbabhāgato pabhūti dassetuṁ āraddhaṁ kho pana me brāhmaṇāti
  ādimāha.
      Keci panāhu "imaṁ asammohavihāraṁ sutvā brāhmaṇassa cittamevaṁ uppannaṁ
  hoti `kāya nu kho paṭipadāya imaṁ patto'ti, tassa cittamaññāya imāyāhaṁ
  paṭipadāya imaṁ uttamaṁ asammohavihāraṁ pattoti dassento evamāhā"ti.
      Tattha āraddhaṁ kho pana me brāhmaṇa viriyaṁ ahosīti brāhmaṇa na
  mayā ayaṁ uttamo asammohavihāro kusitena muṭṭhassatinā sāraddhakāyena
  vikkhittacittena vā adhigato, apica kho tadadhigamāya āraddhaṁ kho pana me viriyaṁ

  *  *  *  *  *  *
  Footnote: 1 Sī. upakaraṇasukhasampadāyakoti, chaṂa. upakaraṇasukhassa dāyakoti 2 Ma. gopāpayitāti.
  chaṂa. gopayitāti 3 dī. pāṭi. 11/355/249 dasuttarasutta, aṅ. pañcaka.
  22/27/25 (syā), abhi. vi. 35/804/407- ñāṇavibhaṅga.
-------------------------------------------------
[page 134]
  Ahosi, bodhimaṇḍe nisinnena mayā caturaṅgaviriyaṁ āraddhaṁ ahosi, paggahitaṁ
  asithilappavattitanti vuttaṁ hoti. Āraddhattāyeva ca me taṁ asallīnaṁ ahosi.
      Upaṭṭhitā sati appamuṭṭhāti na kevalañca viriyameva satipi me
  ārammaṇābhimukhībhāvena upaṭṭhitā ahosi. Upaṭṭhitattāyeva ca appamuṭṭhā. Passaddho
  kāyoti kāyacittapassaddhisambhavena kāyopi me passaddho ahosi. Tattha yasmā nāmakāye
  passaddhe rūpakāyopi passaddhoyeva hoti, tasmā nāmakāyo rūpakāyoti avisesetvāva
  passaddho kāyoti vuttaṁ. Asāraddhoti so ca kho passaddhattāyeva asāraddho,
  vigatadarathoti vuttaṁ hoti. Samāhitaṁ cittaṁ ekagganti cittaṁpi me sammā āhitaṁ
  suṭṭhu ṭhapitaṁ viya 1- ahosi, samāhitattā eva ca ekaggaṁ acalaṁ nipphandananti,
  ettāvatā jhānassa pubbabhāgapaṭipadā kathitā hoti.
      Idāni imāya paṭipadāya adhigataṁ paṭhamajhānaṁ ādiṁ katvā vijjāttayapariyosānaṁ
  visesaṁ dassenato so kho ahantiādimāha. Tattha vivicceva kāmehi
  .p. Catutthaṁ jhānaṁ upasampajja vihāsinti ettha tāva yaṁ vattabbaṁ siyā, taṁ
  sabbaṁ visuddhimagge paṭhavīkasiṇakathāyaṁ vuttaṁ. Kevalañhi tattha "upasampajja viharatī"ti
  āgataṁ, idha "vihāsin"ti, ayameva viseso. Kiṁ katvā pana bhagavā imāni jhānāni
  upasampajja vihāsīti, kammaṭṭhānaṁ bhāvetvā. Kataraṁ? ānāpānassatikammaṭṭhānaṁ.
      Imāni ca pana cattāri jhānāni kesañci cittekaggatthāni honti,
  kesañci vipassanāpādakāni, kesañci abhiññāpādakāni, kesañci nirodhapādakāni,
  kesañci bhavokkamanatthāni. Tattha khīṇāsavānaṁ cittekaggatthāni honti. Te hi
  samāpajjitvā ekaggacittā sukhaṁ divasaṁ viharissāmāti iccevaṁ kasiṇaparikammaṁ
  katvā aṭṭha samāpattiyo nibbattenti. Sekhaputhujjanānaṁ samāpattito vuṭṭhāya
  samāhitena cittena vipassissāmāti nibbattentānaṁ vipassanāpādakāni honti.
  Ye pana aṭṭha samāpattiyo nibbattetvā abhiññāpādakajjhānaṁ samāpajjitvā
  samāpattito vuṭṭhāya "ekopi hutvā bahudhā hotī"ti 2- vuttanayā abhiññāyo

  *  *  *  *  *  *
  Footnote: 1 chaṂa., i. ṭhapitaṁ appitaṁ viya 2 dī.Sī. 9/238/87 sāmaññaphalasutta, khu.
  paṭi. 31/253/163- ñāṇakathā (syā)
-------------------------------------------------
[page 135]
  Patthentā nibbattenti, tesaṁ abhiññāpādakāni honti. Ye pana aṭṭha
  samāpattiyo nibbattetvā nirodhasamāpattiṁ samāpajjitvā sattāhaṁ acittā
  hutvā diṭṭheva dhamme nirodhaṁ nibbānaṁ patvā sukhaṁ viharissāmāti nibbattenti,
  tesaṁ nirodhapādakāni honti. Ye pana aṭṭha samāpattiyo nibbattetvā
  aparihīnajjhānā brahmaloke upapajjissāsāmāti nibbattenti, tesaṁ
  bhavokkamanatthāni honti.
      Bhagavatā panidaṁ catutthajjhānaṁ bodhirukkhamūle nibbattitaṁ, taṁ tassa
  vipassanāpādakañceva ahosi abhiññāpādakañca sabbakiccasādhakañca,
  sabbalokiyalokuttaraguṇadāyakanti veditabbaṁ.
                         Pubbenivāsakathāvaṇṇanā
      [52] Yesañaca guṇānaṁ dāyakaṁ ahosi. Tesaṁ ekadesaṁ dassento so
  evaṁ samāhite cittetiādimāha. Tattha dvinnaṁ vijjānaṁ anupadavaṇṇanā ceva
  bhāvanānayo ca visuddhimagge vitthārito. Kevalañhi tattha "so evaṁ samāhite
  citte .pe. Abhininnāmetī"ti vuttaṁ. Idha "abhininnāmesin"ti. Ayaṁ kho me
  brāhmaṇāti ayañca appanāvāro tattha anāgatoti ayamevettha viseso. Tattha
  soti so ahaṁ. Abhininnāmesinti abhinīhariṁ. Abhininnāmesinti ca vacanato soti
  ettha so ahanti evamattho veditabbo.
      Yasmā cidaṁ bhagavato vasena pubbenivāsānussatiñāṇaṁ āgataṁ, tasmā
  "so tato cuto idhūpapanno"ti ettha evaṁ yojanā veditabbā. Ettha hi
  so tato cutoti paṭinivattantassa paccavekkhaṇaṁ. Tasmā idhūpapannoti imissā
  idhūpapattiyā anantaraṁ, amutra udapādinti tusitabhavanaṁ sandhāyāhāti veditabbo.
  Tatrāpāsiṁ evaṁnāmoti tatrāpi tusitabhavane setaketu nāma devaputto ahosiṁ.
  Evaṁgottoti tāhi devatāhi saddhiṁ ekagotto. Evaṁvaṇṇoti suvaṇṇavaṇṇo.
  Evamāhāroti dibbasudhāhāro. Evaṁ sukhadukkhapaṭisaṁvedīti evaṁ dibbasukhapaṭisaṁvedī.
-------------------------------------------------
[page 136]
  Dukkhaṁ pana saṅkhāradukkhamattameva. Evamāyupariyantoti evaṁ sattapaññāsavassa-
  koṭisaṭṭhīvassasatasahassāyupariyanto. So tato cutoti so ahaṁ tato tusitabhavanato
  cuto. Idhūpapannoti idha mahāmāyādeviyā kucchimhi nibbatto.
      Ayaṁ kho me brāhmaṇātiādīsu meti mayā. Vijjāti viditakaraṇaṭṭhena
  vijjā. Kiṁ viditaṁ karoti? pubbenivāsaṁ. Avijjāti tasseva pubbenivāsassa
  aviditakaraṇaṭṭhena tappaṭicchādako mohoti vuccati. Tamoti sveva moho
  paṭicchādakaṭṭhena "tamo"ti vuccati. Ālokoti sāyeva vijjā obhāsakaraṇaṭṭhena
  "āloko"ti vuccati. Ettha ca vijjā adhigatāti ayaṁ attho, sesaṁ pasaṁsāvacanaṁ.
  Yojanā panettha ayaṁ kho me vijjā adhigatā, tassa me adhigatavijjassa avijjā
  vihatā, vinaṭṭhāti attho. Kasmā? yasmā vijjā uppannā. Esa nayo itarasmiṁpi
  padadvaye.
      Yathātanti ettha yathāti opamme. Tanti nipāto. Satiyā avippavāsena
  appamattassa. Viriyātāpena ātāpino. Kāye ca jīvite ca anapekkhatāya
  pahitattassa pesitattassāti attho. Idaṁ vuttaṁ hoti "yathā appamattassa ātāpino
  pahitattassa viharato avijjā vihaññeyya, vijjā uppajjeyya, tamo vihaññeyya,
  āloko uppajjeyya. Evameva mama avijjā vihatā, vijjā uppannā. Tamo vihato,
  āloko uppanno. Etassa me padhānānuyogassa anurūpameva phalaṁ laddhan"ti.
                        Pubbenivāsakathā niṭṭhitā.
                             ---------
                         Dibbacakkhuñāṇakathāvaṇṇanā
      [53] Cutūpapātakathāyaṁ yasmā pana 1- idha bhagavato vasena pāli āgatā,
  tasmā "passāmi pajānāmī"ti vuttaṁ, ayaṁ viseso. Sesaṁ visuddhimagge vuttasadisameva.

  *  *  *  *  *  *
  Footnote: 1 chaṂa. pana-saddo na dissati
-------------------------------------------------
[page 137]
      Ettha pana vijjāti dibbacakkhuñāṇavijjā. Avijjāti sattānaṁ
  cutipaṭisandhipaṭicchādikā avijjā. Sesaṁ vuttanayamevāti. Yasmā ca pūritapāramīnaṁ
  mahāsattānaṁ parikammakiccaṁ nāma natthi. Te hi citte abhininnāmitamatteyeva
  anekavihitaṁ pubbenivāsaṁ anussaranti, dibbena cakkhunā satte passanti. Tasmā yo
  tattha parikammaṁ ādiṁ katvā bhāvanānayo vutto, na tena idha atathoti.
                            -----------
                        Āsavakkhayañāṇakathāvaṇṇanā
      [54] Tatiyavijjāya so evaṁ samāhite citteti vipassanāpādakaṁ
  catutthajjhānacittaṁ veditabbaṁ. Āsavānaṁ khayañāṇāyāti arahattamaggañāṇatthāya,
  arahattamaggo hi āsavavināsanato āsavānaṁ khayoti vuccati, tatra cetaṁ ñāṇaṁ tattha
  pariyāpannattāti. Cittaṁ abhininnāmesinti vipassanācittaṁ abhinīhariṁ. So idaṁ
  dukkhanti evamādīsu "ettakaṁ dukkhaṁ, na ito bhiyyo"ti sabbaṁpi dukkhasaccaṁ
  sarasalakkhaṇapaṭivedhena yathābhūtaṁ abbhaññāsiṁ jāniṁ paṭivijjhiṁ. Tassa ca dukakhassa
  nibbattikaṁ taṇhaṁ ayaṁ dukkhasamudayoti. Tadubhayampi yaṁ ṭhānaṁ patvā nirujjhati,
  tantesaṁ appavattinibbānaṁ ayaṁ dukkhanirodhoti. Tassa ca sampāpakaṁ ariyamaggaṁ
  ayaṁ dukkhanirodhagāminī paṭipadāti saralakkhaṇapaṭivedhena yathābhūtaṁ abbhaññāsiṁ
  jāniṁ paṭivijjhinti evamattho veditabbo.
      Evaṁ sarūpato saccāni dassetvā idāni kilesavasena pariyāyato
  dassento ime āsavātiādimāha. Tassa me evaṁ jānato evaṁ passatoti
  tassa mayhaṁ evaṁ jānantassa evaṁ passantassa. Saha vipassanāya koṭippattaṁ
  maggaṁ katheti. Kāmāsavāti kāmāsavato. Vimuccitthāti iminā phalakkhaṇaṁ dasseti,
  maggakkhaṇe hi cittaṁ vimuccati, phalakkhaṇe vimuttaṁ hoti. Vimuttasmiṁ
  vimuttamhīti 1- ñāṇanti iminā paccavekkhaṇañāṇaṁ dasseti. Khīṇā jātītiādīhi tassa
  bhūmiṁ, tena hi ñāṇena bhagavā paccavekkhanto "khīṇā jātī"ti ādīni abbhaññāsi.
  Katamā pana bhagavato jāti khīṇā, kathaṁ ca naṁ abbhaññāsīti. Na tāvassa atītā

  *  *  *  *  *  *
  Footnote: 1 pāli. vimuttamīti
-------------------------------------------------
[page 138]
  Jāti khīṇā pubbeva khīṇattā, na anāgatā anāgate vāyāmābhāvato, na
  paccuppannā vijjamānattā. Yā pana maggassa abhāvitattā uppajjeyya
  ekacatupañcavokārabhavesu ekacatupañcakkhandhappabhedā jāti, sā maggassa bhāvitattā
  anuppādadhammataṁ āpajjanena khīṇā, taṁ so maggabhāvanāya pahīnakilese
  paccavekkhitvā "kilesābhāve vijjamānaṁpi kammaṁ āyatiṁ appaṭisandhikaṁ hotī"ti
  jānanto aññāsīti.
      Vusitanti vuṭṭhaṁ parivuṭṭhaṁ, kataṁ caritaṁ niṭṭhitanti attho. Brahmacariyanti
  maggabrahmacariyaṁ, puthujjanakalyāṇakehi saddhiṁ satta sekhā brahmacariyavāsaṁ vasanti
  nāma, khīṇāsavo vuṭṭhavāso. Tasmā bhagavā attano brahmacariyavāsaṁ paccavekkhanto
  "vusitaṁ brahmacariyan"ti abbhaññāsi. Kataṁ karaṇīyanti catūsu saccesu catūhi maggehi
  pariññāpahānasacchikiriyābhāvanāvasena soḷasavidhaṁpi kiccaṁ niṭṭhāpitanti attho.
  Puthujjanakalyāṇakādayo hi taṁ kiccaṁ karonti, khīṇāsavo katakaraṇīyo. Tasmā
  bhagavā attano karaṇīyaṁ paccavekkhanto "kataṁ karaṇīyan"ti abbhaññāsi.
      Nāparaṁ itthattāyāti idāni puna itthambhāvāya 1- evaṁ soḷasakiccabhāvāya
  vā kilesakkhayāya vā maggabhāvanākiccaṁ me natthīti abbhaññāsi. Athavā itthattāyāti
  itthabhāvato imasmā evaṁpakārā idāni vattamānakkhandhasantānā aparaṁ
  khandhasantānaṁ mayhaṁ natthi. Ime pana pañcakkhandhā pariññātā tiṭṭhanti
  chinnamūlakā rukkhā viya. Te carimakaviññāṇanirodhena anupādāno viya jātavedo
  nibbāyissantīti abbhaññāsi.
      Idāni evaṁ paccavekkhaṇañāṇapariggahitaṁ taṁ āsavānaṁ khayañāṇādhigamaṁ
  brāhmaṇassa dassento ayaṁ kho me brāhmaṇātiādimāha. Tattha vijjāti
  arahattamaggañāṇavijjā. Avijjāti catusaccapaṭicchādikā avijjā. Sesaṁ vuttananayameva.
  Ettāvatā ca pubbenivāsañāṇena atītaṁsañāṇaṁ, dibbacakkhunā paccuppannānāgataṁsañāṇaṁ.
  Āsavakkhayena sakalalokuttaraguṇanti 2- evaṁ tīhi vijjāhi sabbepi
  sabbaññuguṇe saṅgahetvā pakāsento attano asammohavihāraṁ brāhmaṇassa dassesi.

  *  *  *  *  *  *
  Footnote: 1 chaṂa. itthabhāvāya 2 chaṂa. sakalalokiyalokuttaraguṇanti
-------------------------------------------------
[page 139]
                         Araññavāsakāraṇavaṇṇanā
      [55] Evaṁ vutte kira brāhmaṇo cintesi "samaṇo gotamo sabbaññutaṁ
  paṭijānāti, ajjāpi ca araññavāsaṁ na vijahati, atthi nu khvassa aññaṁpi
  kiñci karaṇīyan"ti. Athassa bhagavā ajjhāsayaṁ viditvā iminā ajjhāsayānusiddhiyā
  siyā kho pana tetiādimāha. Tattha siyā kho pana te brāhmaṇa evamassāti
  brāhmaṇa kadāci tuyhaṁ evaṁ bhaveyya. Na kho panetaṁ brāhmaṇa evaṁ daṭṭhabbanti
  evaṁ kho pana brāhmaṇa tayā mayhaṁ pantasenāsanapaṭisevanaṁ avītarāgāditāyāti
  evaṁ na daṭṭhabbaṁ. Evaṁ pantasenāsanaṁ paṭisevane akāraṇaṁ paṭikkhipitvā kāraṇaṁ
  dassento dve kho ahantiādimāha. Tattha atthoyeva atthavaso. Tasmā dve
  kho ahaṁ brāhmaṇa atthavaseti ahaṁ kho brāhmaṇa dve atthe dve kāraṇāni
  sampassamānoti vuttaṁ hoti. Attano ca diṭṭhadhammasukhavihāranti ettha diṭṭhadhammo
  nāma ayaṁ paccakkho attabhāvo. Sukhavihāro nāma catunnaṁ iriyāpathavihārānaṁ
  phāsutā, ekakassa hi araññe antamaso uccārapassāvakiccaṁ upādāya sabbeva
  iriyāpathā phāsukā honti, tasmā diṭṭhadhammassa sukhavihāraṁ diṭṭhadhammasukhavihāranti 1-
  ayamattho veditabbo. Pacchimañca janataṁ anukampamānoti kathaṁ araññavāsena pacchimā
  janatā anukampitā hoti? saddhā pabbajitā hi kulaputtā bhagavato araññavāsaṁ
  disvā bhagavāpi nāma araññasenāsanāni na muñcati, yassa nevatthi pariññātabbaṁ
  na pahātabbaṁ na bhāvetabbaṁ na sacchikātabbaṁ, kimaṅgaṁ pana mayanti cintetvā
  tattha vasitabbameva maññissanti. Evaṁ khippameva dukkhassantakarā bhavissantīti.
  Evaṁ pacchimā janatā anukampitā hoti, etamatthaṁ dassento āha "pacchimañca
  janataṁ anukampamāno"ti.
                         Desanānumodanāvaṇṇanā
      [56] Taṁ sutvā attamano brāhmaṇo anukampitarūpātiādimāha. Tattha
  anukampitarūpāti anukampitajātikā anukampitasabhāvā. Janatāti janasamūho. Yathātaṁ

  *  *  *  *  *  *
  Footnote: 1 chaṂa., i. diṭṭhadhammassa sukhavihāranti
-------------------------------------------------
[page 140]
  Arahatā sammāsambuddhenāti yathā arahaṁ sammāsambuddho anukampeyya, tatheva
  anukampitarūpāti.
      Evañca vatvā puna taṁ bhagavato dhammadesanaṁ abbhanumodamāno bhagavantaṁ
  etadavoca abhikkantaṁ bho gotama abhikkantaṁ bho gotamāti. Tatthāyaṁ abhikkantasaddo
  khayasundarābhirūpābbhanumodanesu dissati. "abhikkantā Bhante ratti, nikkhanto
  paṭhamo yāmo, ciranisinno bhikkhusaṁgho"tiādīsu 1- hi khaye dissati. "ayaṁ Imesaṁ
  catunnaṁ puggalānaṁ abhikkantataro ca paṇītataro cā"tiādīsu 2- sundare.
          "ko Me vandati pādāni iddhiyā yasasā jalaṁ
           abhikkantena vaṇṇena sabbā obhāsayaṁ disā"ti
  ādīsu 3- abhirūpe. "abhikkantaṁ Bhante"tiādīsu 4- abbhanumodane. Idhāpi
  abbhanumodaneyeva. Yasmā ca abbhanumodane, tasmā sādhu sādhu bho gotamāti vuttaṁ hotīti
  veditabbaṁ.
          "bhaye Kodhe pasaṁsāyaṁ turite kotuhalacchare
           hāse soke pasāde ca kare āmeṇḍitaṁ budho"ti
      iminā ca lakkhaṇena idha pasādavasena pasaṁsāvasena cāyaṁ dvikkhattuṁ
  vuttoti veditabbo. Athavā abhikkantanti abhikkantaṁ 5- atiiṭṭhaṁ atimanāpaṁ,
  atisundaranti vuttaṁ hoti.
      Tattha ekena abhikkantasaddena desanaṁ thometi, ekena attano pasādaṁ.
  Ayañhettha adhippāyo:- abhikkantaṁ bho gotama yadidaṁ bhoto gotamassa dhammadesanā,
  abhikkantaṁ yadidaṁ bhoto gotamassa dhammadesanaṁ āgamma mama pasādoti. Bhagavatoyeva
  vā vacanaṁ dve dve atthe sandhāya thometi:- bhoto gotamassa vacanaṁ abhikantaṁ
  dosanāsanato, abhikkantaṁ guṇādhigamanato, tathā saddhājananato. Paññājananato,

  *  *  *  *  *  *
  Footnote: 1 vinaYu. cūḷa. 7/383/204 pātimokkhaṭṭhapanakkhandhaka, aṅ. aṭṭhaka.
  23/110(20)/207 (syā) 2 aṅ catukka. 21/100/114 potaliyasutta
  3 khu. vimāna. 26/857/87 purisavimāna 4 dī.Sī. 9/250/85
  ajātasattūpāsakattapaṭivedanā, vīnaYu. mahāvi. 1/15/7 verañjakaṇḍa.
  5 Sī. atikantaṁ, chaṂa. abhikantaṁ
-------------------------------------------------
[page 141]
  Sātthato, sabyañjanato, uttānapadato, gambhīratthato, kaṇṇasukhato, hadayaṅgamato,
  anattukkaṁsanato, aparavambhanato, karuṇāsītalato paññāvadātato, āpātharamaṇīyato,
  vimaddakkhamato, suyyamānasukhato vīmaṁsiyamānahitatoti evamādīhi yojetabbaṁ.
      Tato paraṁpi catūhi upamāhi desanaṁyeva thometi. Tattha nikujjitanti
  adhomukhaṁ ṭhapitaṁ heṭṭhāmukhajātaṁ vā. Ukkujjeyyāti upari mukhaṁ ṭhapeyya.
  Paṭicchannanti tiṇapaṇṇādicchāditaṁ. Vivareyyāti ugghāteyya. Muḷhassāti
  disāmuḷhassa. Maggaṁ ācikkheyyāti hatthe gahetvā "esa maggo"ti vadeyya.
  Andhakāreti kāḷapakkhacātuddasīaḍḍharattaghanavanasaṇḍameghapaṭalehi caturaṅge tame,
  ayaṁ tāva anuttānapadattho.
      Ayaṁ pana adhippāyayojanā:- yathā koci nikujjitaṁ ukkujjeyya, evaṁ
  saddhammavimukhaṁ asaddhamme patitaṁ maṁ asaddhammā vuṭṭhāpentena yathā paṭicchannaṁ
  vivareyya, evaṁ kassapassa bhagavato sāsanantaradhānato pabhūti micchādiṭṭhigahaṇapaṭicchannaṁ
  sāsanaṁ vivarantena yathā muḷhassa maggaṁ ācikkheyya, evaṁ kummaggaṁ micchā
  maggaṁ paṭipannassa me saggamokkhamaggaṁ ācikkhantena 1- yathā andhakāre telapajjotaṁ
  dhāreyya, evaṁ mohandhakāre nimuggassa me buddhādiratanarūpāni apassato
  tappaṭicchādakamohandhakāraviddhaṁsakadesanāpajjotadhāraṇena mayhaṁ bhotā gotamena
  etehi pariyāyehi pakāsitattā anekapariyāyena dhammo pakāsitoti.
                           Pasannākāravaṇṇanā
      evaṁ desanaṁ thometvā imāya desanāya ratanattaye pasannacitto pasannākāraṁ
  karonto "esāhan"tiādimāha. Tattha esāhanti eso ahaṁ. Bhavantaṁ gotamaṁ
  saraṇaṁ gacchāmīti bhavaṁ me gotamo saraṇaṁ parāyano aghassa hantā 2- hitassa ca
  vidhātāti iminā adhippāyena bhavantaṁ gotamaṁ gacchāmi bhajāmi sevāmi payirupāsāmi,
  evaṁ vā jānāmi bujjhāmīti. Yesañhi dhātūnaṁ gati attho, buddhipi tesaṁ

  *  *  *  *  *  *
  Footnote: 1 Sī. āvikarontena 2 chaṂa. tātā
-------------------------------------------------
[page 142]
  Attho. Tasmā gacchāmīti imassa jānāmi bujjhāmīti ayamattho vutto. Dhammañca
  bhikkhusaṁghañcāti ettha pana adhigatamagge sacchikatanirodhe yathānusiṭṭhaṁ paṭipajjamāneva
  catūsu apāyesu apatamāne dhāretīti dhammo, so atthato ariyamaggo ceva
  nibbānañca. Vuttaṁ hetaṁ "yāvatā bhikkhave dhammā saṅkhatā, ariyo aṭṭhaṅgiko
  maggo tesaṁ aggamakkhāyatī"ti 1- vitthāro. Na kevalañca ariyamaggo ceva nibbānañca,
  apica kho ariyaphalehi saddhiṁ pariyattidhammopi. Vuttañhetaṁ chattamāṇavakavimāne:-
                  "rāgavirāgamanejamasokaṁ *-
                   dhammamasaṅkhatamappaṭikūlaṁ
                   madhuramimaṁ paguṇaṁ suvibhattaṁ
                   dhammamimaṁ saraṇatthamupehī"ti. 2-
      Ettha rāgavirāgoti maggo kathito. Anejamasokan *- ti phalaṁ.
  Dhammamasaṅkhatanti nibbānaṁ. Appaṭikūlaṁ madhuramimaṁ paguṇaṁ suvibhattanti piṭakattayena
  vibhattasabbadhammakkhandhāni. 3- Diṭṭhisīlasaṅghātena saṁhatoti saṁgho, so atthato
  aṭṭhāriyapuggalasamūho. Vuttañhetaṁ tasmiṁyeva vimāne:-
                  "yattha ca dinnamahapphalamāhu
                   catūsu sucīsu purisayugesu
                   aṭṭha ca puggaladhammadasā te
                   saṁghamimaṁ saraṇatthamupehī"ti. 4-
  Bhikkhūnaṁ saṁgho bhikkhusaṁgho. Ettāvatā brāhmaṇo tīṇi saraṇagamanāni paṭivedesi.
                             Saraṇagamanakathā
      idāni tesu saraṇagamanesu kosallatthaṁ saraṇaṁ, saraṇagamanaṁ, yo ca saraṇaṁ
  gacchati, saraṇagamanappabhedo, saraṇagamanaphalaṁ, saṅkileso, bhedoti ayaṁ vidhi veditabbo.

  *  *  *  *  *  *
  Footnote: 1 aṅ. catukka. 21/34/39 aggappasādasutta * pāli. maneñjamasokaṁ,...
  2 khu. vimāna. 26/887/91 chattamāṇavakavimāna 3 chaṂa., i. vibhattā sabbadhammakkhandhāti
  4 khu. vimāna. 26/888/92 chattamāṇavakavimāna
-------------------------------------------------
[page 143]
  Seyyathīdaṁ:- padatthato tāva hiṁsatīti saraṇaṁ, saraṇagatānaṁ teneva saraṇagamanena
  bhayaṁ santāsaṁ dukkhaṁ duggatiparikilesaṁ hanati vināsetīti attho, ratanattayassetaṁ
  adhivacanaṁ.
      Athavā hite pavattanena ahitā ca nivattanena sattānaṁ bhayaṁ hiṁsatīti 1-
  buddho. Bhavakantārā uttāraṇena assāsadānena ca dhammo. Appakānaṁpi kārānaṁ
  vipulaphalapaṭilābhakaraṇena saṁgho. Tasmā imināpi pariyāyena ratanattayaṁ saraṇaṁ.
  Tappasādataggarutāhi vihatakileso tapparāyanatākārappavatto cittuppādo
  saraṇagamanaṁ. Taṁsamaṅgī satto saraṇaṁ gacchati, vuttappakārena cittuppādena etāni tīṇi
  ratanāni saraṇaṁ, etāni parāyananti evaṁ upetīti attho. Evaṁ tāva saraṇaṁ
  saraṇagamanaṁ yo ca saraṇaṁ gacchatīti idattayaṁ veditabbaṁ.
      Saraṇagamanappabhede pana duvidhaṁ saraṇagamanaṁ lokuttaraṁ lokiyañca. Tattha
  lokuttaraṁ diṭṭhasaccānaṁ maggakkhaṇe saraṇagamanūpakilesamucchedena ārammaṇato
  nibbānārammaṇaṁ hutvā kiccato sakalepi ratanattaye ijjhati. Lokiyaputhujjanānaṁ
  saraṇagamanūpakilesavikkhambhanena ārammaṇato buddhādiguṇārammaṇaṁ hutvā ijjhati,
  taṁ atthato buddhādīsu vatthūsu saddhāpaṭilābho, saddhāmūlikā ca sammādiṭṭhi dasasu
  puññakiriyāvatthūsu diṭṭhujukammanti vuccati.
      Tayidaṁ catudhā pavattati attasanniyātanena tapparāyanatāya
  sissabhāvūpagamanena paṇipātenāti. 2- Tattha attasanniyyātanaṁ nāma "ajjādiṁ katvā
  ahaṁ attānaṁ buddhassa niyyādemi, dhammassa saṁghassā"ti evaṁ buddhādīnaṁ
  attapariccajanaṁ. Tapparāyanatā nāma "ajjādiṁ katvā ahaṁ buddhaparāyano,
  dhammaparāyano, saṁghaparāyano iti maṁ dhārethā"ti evaṁ tapparāyanabhāvo. Sissabhāvūpagamanaṁ
  nāma "ajjādiṁ katvā ahaṁ buddhassa antevāsiko, dhammassa, saṁghassa iti maṁ
  dhārethā"ti evaṁ sissabhāvūpagamo. Paṇipāto nāma "ajjādiṁ katvā ahaṁ abhivādanaṁ
  paccuṭṭhānaṁ añjalīkammaṁ sāmīcikammaṁ buddhādīnaṁyeva tiṇṇaṁ vatthūnaṁ karomi, iti
  maṁ dhārethā"ti evaṁ buddhādīsu paramanipaccakāro. Imesañhi catunnaṁ ākārānaṁ
  aññataraṁpi karontena gahitaṁyeva hoti saraṇagamanaṁ.

  *  *  *  *  *  *
  Footnote: 1 chaṂa. hiṁsati 2 Ma. pāṇipātenāti
-------------------------------------------------
[page 144]
      Apica bhagavato attānaṁ pariccajāmi, dhammassa, saṁghassa attānaṁ pariccajāmi.
  Jīvitaṁ pariccajāmi, pariccattoyeva me attā, pariccattaṁyeva me jīvitaṁ,
  jīvitapariyantikaṁ buddhaṁ saraṇaṁ gacchāmi, buddho me saraṇaṁ leṇaṁ tāṇanti evaṁpi
  attasanniyyātanaṁ veditabbaṁ. "satthārañca Vatāhaṁ passeyyaṁ bhagavantameva passeyyaṁ,
  sugatañca vātāhaṁ passeyyaṁ bhagavantameva passeyyaṁ, sammāsambuddhaṁ ca vatāhaṁ
  passeyyaṁ bhagavantameva passeyyan"ti 1- evampi mahākassapassa saraṇagamane 2- viya
  sissabhāvūpagamanaṁ daṭṭhabbaṁ.
          "so Ahaṁ vicarissāmi gāmā gāmaṁ purā puraṁ
           namassamāno sambuddhaṁ dhammassa ca sudhammatan"ti 3-
  evampi āḷavakādīnaṁ saraṇagamanaṁ viya tapparāyanatā veditabbā. "atha Kho
  brahmāyu brāhmaṇo uṭṭhāyāsanā ekaṁsaṁ uttarāsaṅgaṁ karitvā bhagavato pādesu
  sirasā nipatitvā bhagavato pādāni mukhena ca paricumbati, pāṇīhi ca parisambāhati,
  nāmañca sāveti brahmāyu ahaṁ bho gotama brāhmaṇo, brahmāyu ahaṁ bho
  gotama brāhmaṇo"ti 4- evaṁpi paṇipāto daṭṭhabbo.
      So panesa ñātibhayācariyadakkhiṇeyyavasena catubbidho hoti. Tattha
  dakkhiṇeyyapaṇipātena saraṇagamanaṁ hoti, na itarehi. Seṭṭhavaseneva hi saraṇaṁ gayhati,
  seṭṭhavasena bhijjati, tasmā yo sākiyo vā koliyo vā "buddho amhākaṁ
  ñātako"ti vandati, aggahitameva hoti saraṇaṁ. Yo vā "samaṇo gotamo rājapūjito
  mahānubhāvo, avandiyamāno anatthaṁpi kareyyā"ti bhayena vandati, aggahitameva
  hoti saraṇaṁ. Yopi 5- bodhisattakāle bhagavato santike kiñci uggahitaṁ saramāno
  buddhakāle vā:-
          "ekena bhoge 6- bhuñjeyya dvīhi kammaṁ payojaye
           catutthaṁ ca nidhāpeyya āpadāsu bhavissatī"ti 7-
  evarūpaṁ anusāsaniṁ uggahetvā "ācariyo me"ti vandati, aggahitameva hoti saraṇaṁ.
  Yo pana "ayaṁ loke aggadakkhiṇeyyo"ti vandati, teneva gahitaṁ hoti saraṇaṁ.

  *  *  *  *  *  *
  Footnote: 1 saṁ. ni. 16/154/210 kassapasaṁyutta: cīvarasutta 2 chaṂa. saraṇagamanaṁ
  3 khu. su. 25/194/371 āḷavakasutata, saṁ. sagā. 15/246/259 yakkhasaṁyutta.
  4 MaṂa. 13/394/377 burahmāyusutta 5 chaṂa. yo vā
  6 ka. bhāgena 7 dī. pāṭi. 11/265/164 siṅgālakasutta
-------------------------------------------------
[page 145]
      Evaṁ gahitasaraṇassa ca upāsakassa vā upāsikāya vā aññatitthiyesu
  pabbajitaṁpi ñātiṁ "ñātako me ayan"ti vandato saraṇagamanaṁ na bhijjati, pageva
  apabbajitaṁ. Tathā rājānaṁ bhayavasena vandato, so hi raṭṭhapūjitattā avandiyamāno
  anatthaṁpi kareyyāti. Tathā yaṁ kiñci sippaṁ sikkhāpakaṁ titthiyaṁpi "ācariyo me
  ayan"ti vandatopi na bhijjatīti evaṁ saraṇagamappabhedo veditabbo.
      Ettha ca lokuttarassa saraṇagamanassa cattāri sāmaññaphalāni vipākaphalaṁ,
  sabbadukkhakkhayo ānisaṁsaphalaṁ. Vuttañhetaṁ:-
          "yo ca buddhañca dhammañca saṁghañca saraṇaṁ gato
           cattāri ariyasaccāni sammappaññāya passati
           dukkhaṁ dukkhasamuppādaṁ dukkhassa ca atikkamaṁ
           ariyañcaṭṭhaṅgikaṁ maggaṁ dukkhūpasamagāminaṁ
           etaṁ kho saraṇaṁ khemaṁ etaṁ saraṇamuttamaṁ
           etaṁ saraṇamāgamma sabbadukkhā pamuccatī"ti. 1-
      Apica niccato anupagamanādivasenapetassa ānisaṁsaphalaṁ veditabbaṁ.
  Vuttañhetaṁ:- "aṭṭhānametaṁ bhikkhave anavakāso, yaṁ diṭṭhisampanno puggalo kiñci
  saṅkhāraṁ niccato upagaccheyya, sukhato upagaccheyya, kiñci dhammaṁ attato
  upagaccheyya, mātaraṁ jīvitā voropeyya, pitaraṁ, arahantaṁ jīvitā voropeyya,
  duṭṭhacitto tathāgatassa lohitaṁ uppādeyya, saṁghaṁ bhindeyya, aññaṁ satthāraṁ
  uddiseyya, netaṁ ṭhānaṁ vijjatī"ti. 2-
      Lokiyassa pana saraṇagamanassa bhavasampadāpi bhogasampadāpi phalameva.
  Vuttañhetaṁ:-
               "yekeci buddhaṁ saraṇaṁ gatāse
                na te gamissanti apāyabhūmiṁ.
                Pahāya mānusaṁ dehaṁ
                devakāyaṁ paripūressantī"ti. 3-

  *  *  *  *  *  *
  Footnote: 1 khu. dhamMa. 25/190-92/50-1 aggidattapurohitavatthu
  2 Ma. upari. 14/127-8/114 bahudhātukasutta, aṅ. ekaka. 20/268-75/28-9
  3 saṁ. sagā. 15/37/30 samayasutta
-------------------------------------------------
[page 146]
      Aparampi vuttaṁ "atha kho sakko devānamindo asītiyā devatāsahassehi
  saddhiṁ yenāyasmā mahāmoggallāno, tenupasaṅkami .pe. Ekamantaṁ ṭhitaṁ kho
  sakkaṁ devānamindaṁ āyasmā mahāmoggallāno etadavoca `sādhu kho devānaminda
  buddhaṁ saraṇagamanaṁ hoti, buddhaṁ saraṇagamanahetu kho devānaminda evamidhekacce
  sattā kāyassa bhedā parammaraṇā sugatiṁ saggaṁ lokaṁ upapajjantī'ti te aññe
  deve dasahi ṭhānehi adhigaṇhanti dibbena āyunā dibbena vaṇṇena sukhena
  yasena ādhipateyyena dibbehi rūpehi saddehi gandhehi rasehi phoṭṭhabbehī"ti. 1-
  Esa nayo dhamme saṁghe ca. Apica velāmasuttādivasenāpi 2- saraṇagamanassa phalaviseso
  veditabbo. Evaṁ saraṇagamanaphalaṁ veditabbaṁ.
      Tattha lokiyasaraṇagamanaṁ tīsu vatthūsu aññāṇasaṁsayamicchāñāṇādīhi saṅkilissati,
  na mahājutikaṁ hoti na mahāvipphāraṁ. Lokuttarassa natthi saṅkileso. Lokiyassa
  ca saraṇagamanassa duvidho bhedo sāvajjo anavajjo ca. Tattha sāvajjo
  aññasatthārādīsu attasanniyyātanādīhi hoti, so aniṭṭhaphalo. Anavajjo kālakiriyāya,
  so avipākattā aphalo. Lokuttarassa pana nevatthi bhedo. Bhavantarepi hi
  ariyasāvako aññaṁ satthāraṁ na uddisatīti evaṁ saraṇagamanassa saṅkileso ca bhedo
  ca veditabboti. Upāsakaṁ maṁ bhavaṁ gotamo dhāretūti maṁ bhavaṁ gotamo "upāsako
  ayan"ti evaṁ dhāretu, jānātūti attho.
                            Upāsakavidhikathā
      upāsakavidhiṁ kosallatthaṁ panettha ko upāsako, kasmā upāsakoti vuccati,
  kimassa sīlaṁ, ko ājīvo, kā vipatti, kā sampattīti idaṁ pakiṇṇakaṁ veditabbaṁ.
      Tattha ko upāsakoti yo koci tisaraṇaṁ gato gahaṭṭho, vuttañhetaṁ
  "yato kho mahānāma upāsako buddhaṁ saraṇaṁ gato hoti, dhammaṁ saraṇaṁ gato
  hoti, saṁghaṁ saraṇaṁ gato hoti. Ettāvatā kho mahānāma upāsako hotī"ti. 3-
      Kasmā upāsakoti ratanattayaupāsanato. So hi buddhaṁ upāsatīti upāsako.
  Dhammaṁ, saṁghaṁ upāsatīti upāsako.

  *  *  *  *  *  *
  Footnote: 1 saṁ. saḷā. 18/532,535/339/342 moggallānasaṁyutta
  2 aṅ navaka. 23/224/(20)/406 sīhanādavagga (sayā)
  3 saṁ. mahā. 19/1033/343 mahānāmasutta
-------------------------------------------------
[page 147]
      Kimassa sīlanti pañca veramaṇiyo. Yathāha "yato kho mahānāma upāsako
  pāṇātipātā paṭivirato hoti adinnādānā, kāmesu micchācārā, musāvādā,
  surāmerayamajjapamādaṭṭhānā paṭivirato hoti. Ettāvatā kho mahānāma upāsako
  sīlavā hotī"ti. 1-
      Ko ājīvoti pañca micchāvaṇijjā pahāya dhammena samena jīvitakappanaṁ.
  Vuttañhetaṁ "pañcimā bhikkhave vaṇijjā upāsakena akaraṇīyā. Katamā pañca?
  Satthavaṇijjā, sattavaṇijjā, maṁsavaṇijjā, majjavaṇijjā, visavaṇijjā. Imā kho
  bhikkhave pañca vaṇijjā upāsakena akaraṇīyā"ti. 2-
      Kā vipattīti yā tasseva sīlassa ca ājīvassa ca vipatti, ayamassa
  vipatti. Apica yāya esa caṇḍālo ceva hoti malañca paṭimalañca 3- paṭikiṭṭho 4-
  ca. Sāpissa vipattīti veditabbā. Te ca atthato assaddhiyādayo pañca dhammā
  honti. Yathāha "pañcahi bhikkhave dhammehi samannāgato upāsako upāsakacaṇḍālo
  ca hoti upāsakamalañca upāsakapaṭikiṭṭho ca. 5- Katamehi pañcahi? assaddho hoti,
  dussīlo hoti, kotuhalamaṅgaliko hoti, maṅgalaṁ pacceti, no kammaṁ, ito ca
  bahiddhā dakkhiṇeyyaṁ pariyesati, *- tattha ca pubbakāraṁ karotī"ti. 6-
      Kā sampattīti yā cassa sīlasampadā ca ājīvasampadā ca, sā sampatti.
  Ye cassa ratanabhāvādikārā saddhādayo pañca dhammā. Yathāha "pañcahi
  bhikkhave dhammehi samannāgato upāsako upāsakaratanaṁ ca hoti upāsakapadumañca
  upāsakapuṇḍarīkaṁ 7- ca. Katamehi pañcahi? saddho hoti, sīlavā hoti, na
  kotuhalamaṅgaliko hoti, kammaṁ pacceti, no maṅgalaṁ, na ito bahiddhā dakkhiṇeyyaṁ
  gavesati, idha ca pubbakāraṁ karotī"ti. 8-

  *  *  *  *  *  *
  Footnote: 1 saṁ. mahā. 19/1033/343 mahānāmasutta 2 aṅ. pañcaka. 22/177/232 upāsakavagga
  3 chaṂa. ayaṁ pāṭho na dissati 4 Sī. patikiṭṭho. chaṂa. patikuṭṭho
  5 chaṂa....patikuṭṭho evamuparipi 6 aṅ. pañcaka. 22/175/230 (syā)
  7 ka., Sī., i.,Ma. upāsakapuṇḍarīko 8 aṅ. pañcaka. 22/175/230
  caṇḍālasutta * pāli. gavesati.
-------------------------------------------------
[page 148]
     Ajjataggeti ettha ayaṁ aggasaddo ādikoṭikoṭṭhāsaseṭṭhesu dissati.
  "ajjatagge Samma dovārika āvarāmi dvāraṁ nigaṇṭhānan"ti 1- ādīsu hi
  ādimhi dissati. "teneva Aṅgulaggena taṁ aṅgulaggaṁ *- parāmaseyya, 2-
  ucchuggaṁ 3- veḷaggan"ti ādīsu koṭiyaṁ. "ambilaggaṁ Vā madhuraggaṁ vā tittakaggaṁ
  vā, 4- anujānāmi bhikkhave vihāraggena vā pariveṇaggena vā *- bhājetun"ti 5-
  ādīsu koṭṭhāse. "yāvatā Bhikkhave sattā apadā vā .pe. Tathāgato tesaṁ
  aggamakkhāyatī"ti 6- ādīsu seṭṭhe. Idha panāyaṁ ādimhi daṭṭhabbo. Tasmā
  ajjataggeti ajjataṁ ādiṁ katvāti 7- evamettha attho veditabbo. Ajjatanti
  ajjabhāvaṁ. Ajjadaggetipi 8- pāṭho, dakāro padasandhikaro, ajja aggaṁ katvāti
  attho.
      Pāṇupetanti pāṇehi upetaṁ, yāva me jīvitaṁ pavattati, tāva upetaṁ.
  Anaññasatthukaṁ tīhi saraṇagamanehi saraṇaṁ gataṁ upāsakaṁ kappiyakārakaṁ maṁ bhavaṁ
  gotamo dhāretu jānātu. Ahañhi sacepi me tikhiṇena asinā sīsaṁ chindeyyuṁ,
  neva buddhaṁ "na buddho"ti vā dhammaṁ "na dhammo"ti vā saṁghaṁ "na saṁgho"ti
  vā vadeyyanti. Evaṁ attasanniyyātanena saraṇaṁ gantvā catūhi ca paccayehi
  pavāretvā uṭṭhāyāsanā bhagavantaṁ abhivādetvā tikkhattuṁ padakkhiṇaṁ katvā
  pakkāmīti.
                     Papañcasūdanīyā majjhimanikāyaṭṭhakathāya
                       bhayabheravasuttavaṇṇanā niṭṭhitā.
                            -----------

  *  *  *  *  *  *
  Footnote: 1 MaṂa. 13/70/47 upālivādasutta 2 pāli. *parāmasati, abhi. kathā. 37/441/267
  3 chaṂa. ucchaggaṁ 4 saṁ. mahā. 19/174/131 5 pāli. *gāhetuṁ.., vinaYu.
  cūḷa. 7/318/89 senāsanakkhandhaka 6 aṅ. catukka. 21/34/39 aggappasādasutta
  7 chaṂa. katvā, 8 chaṂa. ajjadaggeti vā
-------------------------------------------------
[page 149]
                         5. Anaṅgaṇasuttavaṇṇanā
      [57] Evamme sutaṁ .pe. Āyasmā sāriputtoti anaṅgaṇasuttaṁ.
  Tatrāyaṁ anuttānapadavaṇṇanā:- yathā cettha, evaṁ sabbasuttesu. Tasmā ito
  paraṁ ettakaṁpi avatvā apubbapadavaṇṇanaṁyeva karissāMa.
      Cattāroti gaṇanaparicchedo. Puggalāti sattā narā posā. Ettāvatā ca
  puggalavādī mahātheroti na gahetabbaṁ, ayañhi āyasmā buddhaputtānaṁ seṭṭho,
  so buddhassa bhagavato desanaṁ avilomentoyeva deseti.
                       Sammati 1- paramatthadesanākathā
      buddhassa bhagavato duvidhā desanā sammatidesanā paramatthadesanā 2- cāti.
  Tattha puggalo satto itthī puriso khattiyo brāhmaṇo devo māroti evarūpā
  sammatidesanā. Aniccaṁ dukkhaṁ anattā khandhā dhātū āyatanā 3- satipaṭṭhānāti
  evarūpā paramatthadesanā.
      Tattha bhagavā ye sammativasena desanaṁ sutvā atthaṁ paṭivijjhitvā mohaṁ
  pahāya visesamadhigantuṁ samatthā, tesaṁ sammatidesanaṁ deseti. Ye pana paramatthavasena
  desanaṁ sutvā atthaṁ paṭivijjhitvā mohaṁ pahāya visesamadhigantuṁ samatthā, tesaṁ
  paramatthadesanaṁ deseti.
      Tatthāyaṁ upamā, yathā hi desabhāsākusalo tiṇṇaṁ vedānaṁ atthasaṁvaṇṇako 4-
  ācariyo ye damiḷabhāsāya vutte atthaṁ jānanti, tesaṁ damiḷabhāsāya ācikkhati.
  Ye andhakabhāsādīsu aññatarāya, tesaṁ tāya tāya bhāsāya. Evante māṇavakā chekaṁ
  byattaṁ ācariyamāgamma khippameva sippaṁ uggaṇhanti. Tattha ācariyo viya buddho
  bhagavā tayo vedā viya kathetabbabhāve 5- ṭhitāni tīṇi piṭakāni. Desabhāsākosallamiva
  sammatiparamatthakosallaṁ nānādesabhāsāmāṇavakā viya sammatiparamatthadesanā

  *  *  *  *  *  *
  Footnote: 1 chaṂa. sammuti...evamuparipi 2 i. sammutiparamattha...... 3 chaṂa., i.
  āyatanāni 4 chaṂa. atthasaṁvaṇṇanako 5 chaṂa. kathetabbabhāvena
-------------------------------------------------
[page 150]
  Paṭivijjhanasamatthā veneyyasattā. Ācariyassa damiḷabhāsādiācikkhanaṁ viya bhagavato
  sammatiparamatthavasena desanā veditabbā. Āha cettha:-
          "duve saccāni akkhāsi sambuddho vadataṁ varo
           sammatiṁ paramatthañaca tatiyaṁ nūpalabbhati.
           Saṅketavacanaṁ saccaṁ lokasammatikāraṇā
           paramatthavacanaṁ saccaṁ dhammānaṁ bhūtakāraṇā.
           Tasmā vohārakusalassa lokanāthassa satthuno
           sammatiṁ voharantassa musāvādo na jāyatī"ti.
      Apica aṭṭhahi kāraṇehi bhagavā puggalakathaṁ kathesi 1- hirottappadīpanatthaṁ,
  kammassakatādīpanatthaṁ, paccattapurisakāradīpanatthaṁ, ānantariyadīpanatthaṁ,
  brahmavihāradīpanatthaṁ, pubbenivāsadīpanatthaṁ, dakkhiṇāvisuddhidīpanatthaṁ, lokasammatiyā
  appahānatthañcāti. "khandhadhātuāyatanāni Hiriyanti ottappantī"ti hi vutte mahājano
  na jānāti, sammohamāpajjati, paṭisattu hoti "kimidaṁ khandhadhātuāyatanāni hiriyanti
  ottappanti nāmā"ti. "itthī Hirīyati ottappati puriso khattiyo brāhmaṇo
  devo māro"ti vutte pana jānāti, na sammohamāpajjati, na paṭisattu hoti.
  Tasmā bhagavā hirottappadīpanatthaṁ puggalakathaṁ katheti.
      "khandhā Kammassakā dhātuyo āyatanānī"ti vuttepi ca 2- eseva nayo.
  Tasmā bhagavā kammassakatādīpanatthaṁ puggalakathaṁ katheti.
      Veḷuvanādayo mahāvihārā khandhehi kārāpitā dhātūhi āyatanehī"ti
  vuttepi eseva nayo. Tasmā bhagavā paccattapurisakāradīpanatthaṁ puggalakathaṁ katheti.
      "khandhā Mātaraṁ jīvitā voropenti pitaraṁ arahantaṁ ruhiruppādakammaṁ karonti,
  saṁghabhedakammaṁ karonti, dhātuyo āyatanānī"ti vuttepi eseva nayo. Tasmā
  bhagavā ānantariyadīpanatthaṁ puggalakathaṁ katheti.
      "khandhā Mettāyanti dhātuyo āyatanānī"ti vuttepi eseva nayo. Tasmā
  bhagavā brahmavihāradīpanatthaṁ puggalakathaṁ katheti.

  *  *  *  *  *  *
  Footnote: 1 chaṂa. katheti 2 chaṂa. ca-saddo na dissati
-------------------------------------------------
[page 151]
      "khandhā Me pubbenivāsamanussaranti dhātuyo āyatanānī"ti vuttepi
  eseva nayo. Tasmā bhagavā pubbenivāsadīpanatthaṁ puggalakathaṁ katheti.
      "khandhā Dānaṁ paṭigaṇhanti dhātuyo āyatanānī"ti vuttepi mahājano
  na jānāti, sammohamāpajjati, paṭisattu hoti "kimidaṁ khandhadhātuāyatanāni
  paṭigaṇhanti nāmā"ti. "puggalā Paṭigaṇhanti sīlavanto kalyāṇadhammā"ti
  vutte pana jānāti, na sammohamāpajjati, na paṭisattu hoti, tasmā bhagavā
  dakkhiṇāvisuddhidīpanatthaṁ puggalakathaṁ katheti.
      Lokasammatiñca buddhā bhagavanto na pajahanti, lokasamaññāya
  lokaniruttiyā lokābhilāpe ṭhitāyeva dhammaṁ desenti. Tasmā bhagavā lokasammatiyā
  appahānatthaṁpi puggalakathaṁ katheti. Tasmā ayaṁpi āyasmā lokavohārakusalatāya
  buddhassa bhagavato desanaṁ avilomento lokasammatiyaṁ ṭhatvā cattāro me āvuso
  puggalāti ādimāha. Tasmā ettha paramatthavasena aggahetvā sammativaseneva 1-
  puggalo veditabbo.
      Santo saṁvijjamānāti lokasaṅketavasena atthi upalabbhamānā. Lokasminti
  sattaloke. Saṅgaṇova samānotiādīsu pana aṅgaṇanti katthaci kilesā vuccanti.
  Yathāha "tattha katamāni tīṇi aṅgaṇāni, rāgo aṅgaṇaṁ, doso aṅgaṇaṁ, moho
  aṅgaṇan"ti. 2- Katthaci yaṁ kiñci malaṁ vā paṅko vā, yathāha "tasseva rajassa
  vā aṅgaṇassa vā pahānāya vāyamatī"ti. Katthaci tathārūpo bhūmibhāgo, so bodhiyaṅgaṇaṁ
  cetiyaṅgaṇanti ādivasena veditabbo. Idha pana nānappakārā tibbakilesā
  "aṅgaṇan"ti adhippetā. Tathāhi vakkhati "pāpakānaṁ kho etaṁ āvuso akusalānaṁ
  icchāvacarānaṁ adhivacanaṁ yadidaṁ aṅgaṇan"ti. 3- Saha aṅgaṇena saṅgaṇo. 4-
      Saṅgaṇova samānoti sakilesoyeva santo. Atthi me ajjhattaṁ aṅgaṇanti
  yathābhūtaṁ nappajānātīti mayhaṁ attani cittasantāne kilesā atthītipi na jānāti.
  "ime Kilesā nāma kakkhaḷā vāḷā pajahitabbā na gahetabbā

  *  *  *  *  *  *
  Footnote: 1 chaṂa. sammuti...evamuparipi 2 abhi. vibhaṅga. 35/924/449 khuddakavatthuvibhaṅga
  3 Maṃū. 12/60/35 anaṅgaṇasutta 4 chaṂa. sāṅgaṇo evamuparipi
-------------------------------------------------
[page 152]
  Visadaṭṭhasallasadisā"ti evaṁ yāthāvasarasatopi na jānāti. Yo atthīti ca jānāti, evañca
  jānāti. So "atthi me ajjhattaṁ aṅgaṇan"ti yathābhūtaṁ pajānātīti vuccati. Yassa
  pana maggena samūhatā kilesā, na ca uppajjanti yena vā tena vā vāritattā,
  ayamidha anaṅgaṇoti adhippeto. Natthi me ajjhattaṁ aṅgaṇanti yathābhūtaṁ
  nappajānātīti "mayhaṁ kilesā yena vā tena vā nivāritattā natthi, na maggena
  samūhatattā"ti na jānāti, "te uppajjamānā mahāanatthaṁ karissanti kakkhaḷā
  vāḷā pajahitabbā na gahetabbā visadaṭṭhasallasadisā"ti evaṁ yāthāvasarasatopi
  na jānāti. Yo pana "iminā kāraṇena natthī"ti ca jānāti, evañca jānāti,
  so "natthi me ajjhattaṁ aṅgaṇan"ti yathābhūtaṁ pajānātīti vuccati. Tatrāti tesu
  catūsu puggalesu tesu vā dvīsu saṅgaṇesu. Yvāyanti yo ayaṁ, yāyantipi pāṭho.
      [58] Ko nu kho āvuso sāriputta hetu ko paccayoti ubhayenāpi
  kāraṇameva pucchati, yenimesanti yena hetunā yena paccayena imesaṁ dvinnaṁ
  eko seṭṭhapuriso eko hīnapuriso akkhāyati, so ko hetu ko paccayoti
  evamettha sambandho veditabbo. Tattha kiñcāpi "nappajānāti pajānātī"ti
  evaṁ vuttaṁ, pajānanā nappajānanāti idameva ubhayaṁ hetu ceva paccayo ca.
      [59] Thero pana attano vicitrapaṭibhāṇatāya taṁ pākaṭataraṁ katvā dassetuṁ
  puna tatrāvusotiādimāha. Tattha tassetaṁ pāṭikaṅkhanti tassa puggalassa etaṁ
  pāṭikaṅkhitabbaṁ. Idameva esa pāpuṇissati, na aññanti icchitabbaṁ, avassaṁ
  bhāvīti vuttaṁ hoti. "na Chandaṁ janessatī"tiādinā nayena vuttaṁ achandajananādiṁ
  sandhāyāha.
      Tattha pana 1- na chandaṁ janessatīti appajānanto tassa aṅgaṇassa
  pahānatthaṁ kattukamyatāchandaṁ na janessati. Na vāyamissatīti tato balavataraṁ vāyāmaṁpi
  na karissati, na viriyaṁ ārabhissatīti thāmagataviriyaṁ pana neva ārabhissati,
  nappavattessatīti vuttaṁ hoti. Saṅgaṇoti imehi rāgādīhi aṅgaṇehi saṅgaṇo.
  Saṅkiliṭṭhacittoti tehiyeva suṭṭhutaraṁ kiliṭṭhacitto malinacitto 2- vibādhitacitto
  upatāpitacittova hutvā. Kālaṁ karissatīti marissati.

  *  *  *  *  *  *
  Footnote: 1 chaṂa., i. ca 2 chaṂa. malīnacitto
-------------------------------------------------
[page 153]
      Seyyathāpīti yathā nāMa. Kaṁsapātīti kaṁsalohabhājanaṁ. Ābhatāti ānītā.
  Āpaṇā vā kammārakulā vāti āpaṇato vā kaṁsapātikārakānaṁ kammārānaṁ gharato
  vā. Rajenāti āgantukarajena paṁsuādinā. Malenāti tattheva uṭṭhitena lohamalena.
  Pariyonaddhāti sañchannā. Na ceva paribhuñjeyyunti udakakhādanīyapakkhipanādīhi
  paribhogaṁ na kareyyuṁ. Na ca pariyodapeyyunti dhovanaghaṁsanādīhi na parisuddhaṁ
  kārāpeyyuṁ. Rajāpatheti rajapathe, ayameva pāṭho, rajassa āgamanaṭṭhāne vuṭṭhānaṭṭhāne
  vā heṭṭhāmañce vā thūsakoṭṭhake vā bhājanantare vā, yathā 1- rajena okirīyatīti
  attho. Saṅkiliṭṭhatarā assa malaggahitāti ettha rajapathe nikkhipanena saṅkiliṭṭhatarā,
  aparibhogāpariyodapanehi malaggahitā 2- malaggahitatarāti vuttaṁ hoti, paṭipucchāvacanaṁ
  cetaṁ. Tenassa evamattho veditabbo, āvuso sā kaṁsapātī evaṁ kariyamānā aparena
  kālena saṅkiliṭṭhatarā ca malaggahitatarā ca mattikapātīti vā kaṁsapātīti vāpi 3-
  dujjānā 3- bhaveyya nu kho noti, thero taṁ paṭijānanto āha "evamāvuso"ti.
  Puna dhammasenāpati opammaṁ sampaṭipādento evameva khotiādimāha. Tatthevaṁ
  opammasaṁsandanā veditabbā:- kiliṭṭhakaṁsapātisadiso saṅgaṇo puggalo.
  Saṅkiliṭṭhakaṁsapātiyā na paribhuñjanamādiṁ katvā rajāpathanikkhepo viya tassa puggalassa
  pabbajjaṁ labhamānassa vejjakammādīsu pasutapuggalasantike pabbajjāpaṭilābho.
  Saṅkiliṭṭhakaṁsapātiyā puna saṅkiliṭṭhatarabhāvo viya tassa puggalassa anukkamena
  ācariyūpajjhāyānaṁ anusikkhato vejjakammādikaraṇaṁ, ettha ṭhitassa saṅgaṇakālakiriyā.
  Athavā anukkamena dukkaṭadubbhāsitavītikkamanaṁ, ettha ṭhitassa saṅgaṇakālakiriyā.
  Athavā anukkamena pācittiyathullaccayavītikkamanaṁ, saṅghādisesavītikkamanaṁ,
  pārājikavītikkamanaṁ, mātughātādianantariyakaraṇaṁ, ettha ṭhitassa saṅgahanakālakiriyāti.
      Saṅkiliṭṭhacitto kālaṁ karissatīti ettha ca akusalacittena kālaṁ karissatīti
  na evaṁ attho daṭṭhabbo. Sabbasattā hi pakaticittena bhavaṅgacitteneva kālaṁ
  karonti. Ayaṁ pana avisodhetvā cittasantānaṁ kālaṁ karissatīti etamatthaṁ sandhāya
  evaṁ vuttoti veditabbo.

  *  *  *  *  *  *
  Footnote: 1 chaṂa., i. yattha 2 chaṂa. ayaṁ saddo na dissati 3-3 chaṂa. vā itipi dujjānā
-------------------------------------------------
[page 154]
      Dutiyavāre pariyodapeyyunti dhovanaghaṁsanasaṇhachārikāparimajjanādīhi parisuddhaṁ
  ādāsamaṇḍalasadisaṁ kareyyuṁ. Na ca naṁ rajāpatheti pubbe vuttappakāre ṭhāne
  anikkhipitvā karaṇḍakamañjusādīsu vā ṭhapeyyuṁ, paliveṭhetvā vā nāgadante
  laggeyyuṁ. Sesaṁ vuttanayānusāreneva gahetabbaṁ.
      Opammasaṁsandanā 1- cettha evaṁ veditabbā:- kiliṭṭhakaṁsapātisadiso
  saṅgaṇabhabbapuggalo. Kiliṭṭhakaṁsapātiyā paribhuñjanamādiṁ katvā suddhaṭṭhāne ṭhapanaṁ
  viya tassa puggalassa pabbajjaṁ labhamānassa pesalabhikkhūnaṁ santike pabbajjāpaṭilābho.
  Ye ovadanti anusāsanti appamattakaṁpi pamādaṁ disvā daṇḍakammaṁ
  katvā punappunaṁ sikkhāpenti, saṅkiliṭṭhapātiyā aparakāle parisuddhapariyodātabhāvo
  viya tassa puggalassa ācariyūpajjhāyānaṁ anusikkhato anukkamena sammāvattapaṭipatti,
  ettha ṭhitassa anaṅgaṇakālakiriyā. Athavā anukkamena parisuddhe sīle
  patiṭṭhāya attano anurūpaṁ buddhavacanaṁ uggaṇhitvā dhutaṅgāni samādāya attano
  anukūlakammaṭṭhānaṁ gahetvā gāmantasenāsanavāsaṁ muñcitvā pantasenāsanavāso,
  ettha ṭhitassa anaṅgaṇakālakiriyā. Athavā anukkamena kasiṇaparikammaṁ katvā
  aṭṭhasamāpattinibbattanena kilesavikkhambhanaṁ, vipassanāpādakajjhānā vuṭṭhāya
  vipassanāya kilesānaṁ tadaṅganivāraṇaṁ, sotāpattiphalādhigamo .pe.
  Arahattasacchikiriyāti ettha ṭhitassa accantānaṅgaṇakālakiriyā eva.
      Tatiyavāre subhanimittanti rāgaṭṭhāniyaṁ iṭṭhārammaṇaṁ. Manasikarissatīti tasmiṁ
  pana sati taṁ nimittaṁ āvajjissati. Tassa subhanimittassa manasikārāti tassa puggalassa
  subhanimittamanasikārakāraṇā. Anuddhaṁsessatīti hiṁsissati abhibhavissati. Rāgo hi
  uppajjanto kusalacāraṁ pacchinditvā sayameva akusalaṁ javanaṁ hutvā tiṭṭhanto
  kusalacittaṁ anuddhaṁsetīti veditabbo. Sesaṁ vuttanayānusāreneva gahetabbaṁ.
      Opammasaṁsandanā panettha evaṁ veditabbā:- parisuddhakaṁsapātisadiso
  pakatiyā appakileso anaṅgaṇapuggalo. Parisuddhakaṁsapātiyā na paribhuñjanamādiṁ katvā
  rajāpathanikkhepo viya tassa puggalassa pabbajjaṁ labhamānassāti ito paraṁ sabbaṁ
  paṭhamavārasadisameva.

  *  *  *  *  *  *
  Footnote: 1 chaṂa. upamāsaṁsandanā
-------------------------------------------------
[page 155]
     Catutthavāre subhanimittaṁ na manasikarissatīti tasmiṁ sativirahābhāvato tannimittaṁ
  nāvajjissati, sesaṁ dutiyavārānusārena veditabbaṁ. "ayaṁ Kho āvuso"tiādi "ko
  nu kho āvuso"ti 1- ādimhi vuttanayameva.
      [60] Idāni taṁ aṅgaṇaṁ nānappakārato pākaṭaṁ kārāpetukāmenāyasmatā
  mahāmoggallānena "aṅgaṇaṁ aṅgaṇan"tiādinā nayena puṭṭho
  taṁ byākaronto pāpakānaṁ kho etaṁ āvusotiādimāha. Tattha icchāvacarānanti
  icchāya avacarānaṁ, icchāvasena otiṇṇānaṁ pavattānaṁ nānappakārānaṁ
  kopāppaccayānanti attho. Yaṁ idhekaccassāti yena idhekaccassa evaṁ icchā
  uppajjeyya, taṁṭhānaṁ taṁ kāraṇaṁ vijjati atthi, upalabbhatīti vuttaṁ hoti. Āpanno
  assanti āpanno bhaveyyaṁ. Na ca maṁ bhikkhū jāneyyunti bhikkhū ca maṁ na jāneyyuṁ.
  Kiṁ panettha ṭhānaṁ, lābhatthikatā. Lābhatthiko hi bhikkhu pakatiyāpi ca katapuñño
  manussehi sakkato garukato evaṁ cinteti "āpattiāpannaṁ bhikkhuṁ therā ñatvā
  majjhimānaṁ ārocenti, te navakānaṁ, navakā vihāre vighāsādādīnaṁ, te ovādaṁ
  āgatānaṁ bhikkhunīnaṁ, evaṁ kamena catasso parisā jānanti, evamassa lābhantarāyo
  hoti, aho vatāhaṁ āpattiṁ ca vata āpanno assaṁ, na ca maṁ bhikkhū jāneyyun"ti.
      Yantaṁ bhikkhuṁ bhikkhū jāneyyunti yena kāraṇena taṁ bhikkhuṁ aññe bhikkhū
  jāneyyuṁ, taṁ kāraṇaṁ vijjati kho pana atthiyeva, na natthi. Therā hi ñatvā
  majjhimānaṁ ārocenti. Evaṁ so pubbe vuttanayena catūsū parisāsu pākaṭo hoti.
  Evaṁ pākaṭo ca ayasābhibhūto gāmasataṁpi pavisitvā ummārasatesu pāde puñchitvā 2-
  yathādhotena pattena nikkhamati. Tato jānanti maṁ bhikkhū āpattiṁ āpannoti
  tehi camhi evaṁ nāsitoti cintetvā, iti so kupito hoti appatītoti 3-
  so iminā kāraṇena kupito ca hoti kodhābhibhūto appatīto ca domanassābhibhūto.
      Yo ceva kho āvuso kopo yo ca appac ca yo ubhayametaṁ aṅgaṇanti
  āvuso yo cāyaṁ saṅkhārakkhandhasaṅgahito kopo, yo ca vedanākkhandhasaṅgahito
  appacyo, etaṁ ubhayaṁ aṅgaṇanti evamettha attho veditabbo. Idañca tādisānaṁ
  puggalānaṁ vasena vuttaṁ. Lobho pana imassa aṅgaṇassa pubbabhāgavasena, moho
  sampayogavasenāpi gahitoyeva hoti.

  *  *  *  *  *  *
  Footnote: 1 ka. yato nu khoti 2 chaṂa. ṭhānesu puṇchitvā 3 chaṂa., i. itisaddo na dissati
-------------------------------------------------
[page 156]
      Anuraho manti purimasadiso bhikkhu attānaṁ gahetvā vihārapaccante
  senāsanaṁ pavisitvā dvāraṁ thaketvā codente icchati. Ṭhānaṁ kho panetanti etaṁ
  kāraṇaṁ vijjati, yantaṁ bhikkhuṁ catuparisamajjhaṁ ānetvā byattā vinītā "tayā
  asukamhi nāma ṭhāne vejjakammaṁ katan"tiādinā nayena codeyyuṁ. So catūsu
  parisāsu pākaṭo hoti. Evaṁ pākaṭo ca ayasābhibhūtoti sabbaṁ pubbasadisameva.
      Sappaṭipuggaloti samāno paṭipuggalo. 1- Samānoti sāpattiko. Paṭipuggaloti
  codako. Ayaṁ sāpattikeneva codanaṁ icchati, tvaṁpi imañcimañca āpattiṁ āpanno,
  taṁ tāva paṭikarohi pacchā maṁ codessasīti vattuṁ sakkāti maññamāno. Apica
  jātiādīhipi samāno puggalo sappaṭipuggalo. Ayañhi attano jātiyā kulena
  bāhusaccena byattatāya dhutaṅgenāti evamādīhipi samāneneva codanaṁ icchati,
  tādisena vuttaṁ nātidukkhaṁ hotīti maññamāno. No 2- appaṭipuggaloti ettha
  ayutto paṭipuggalo appaṭipuggalo. Imehi āpattādīhi asadisattā paṭisattu
  paṭimallo, 3- codako bhavituṁ ayuttoti vuttaṁ hoti. Iti so kupitoti iti so
  imāya appaṭipuggalacodanāya evaṁ kupito hoti.
      Catutthavāre aho vatāti "aho vata re amhākaṁ paṇḍitakā, *- aho vata
  re amhākaṁ ca bahussutakā *- tevijjakā"ti *- 4- garahāyaṁpi dissati. "aho Vata
  maṁ daharaṁyeva samānaṁ rajje abhisiñceyyun"ti 5- patthanāyaṁ. Idha patthanāyameva.
  Paṭipucchitvā paṭipucchitvāti punappunaṁ pucchitvā. Ayaṁ bhikkhu lābhatthiko
  bhagavato 6- attānaṁ paṭipucchitabbaṁ icchati, tañca kho anumatipucchāya, no maggaṁ vā
  phalaṁ vā vipassanaṁ vā antaraṁ katvā. Ayañhi passati bhagavantaṁ sāriputtādayo
  mahāthere "taṁ kiṁ maññasi sāriputta, moggallāna, kassapa, rāhula cakkhuṁ niccaṁ
  vā aniccaṁ vā"ti evaṁ parisamajjhe paṭipucchitvā dhammaṁ desente, 7- manusse
  ca "tesaṁ paṇḍitā therā satthu cittaṁ ārādhentī"ti vaṇṇaṁ bhaṇante, lābhasakkāraṁ

  *  *  *  *  *  *
  Footnote: 1 chaṂa., i. puggalo 2 chaṂa. noti saddo na dissati 3 chaṂa. paṭisallo
  4 dī.Sī. 9/291/105 ambaṭṭhasutta 5 vinaYu. mahā. 4/57/48 bimbisārasamāgamakathā
  6 i. bhagavatā * pāli. paṇḍitaka.....bahussutaka tevijjaka
  7 chaṂa., i. paṭipucchitvā paṭipucchitvā dhammaṁ desentaṁ
-------------------------------------------------
[page 157]
  Ca upaharante. Tasmā taṁ lābhasakkāraṁ icchanto evaṁ cintetvā 1- nikkhanitvā
  ṭhapitakhandho viya 1- bhagavato purato ahosi. 2-
      Iti so kupitoti atha bhagavā taṁ amanasikaritvāva aññaṁ theraṁ paṭipucchitvā
  dhammaṁ deseti, tena so kupito hoti bhagavato ca therassa ca. Kathaṁ bhagavato
  kuppati? "ahaṁ pabbajitakālato pabhūti gandhakuṭipariveṇato bahinikkhamanaṁ na jānāmi,
  sabbakālaṁ chāyāva na vijahāmi maṁ nāma pucchitvā dhammadesanāmattaṁpi natthi,
  tammuhuttaṁ diṭṭhamattakattheraṁ pucchitvā dhammaṁ desetī"ti evaṁ bhagavato kuppati.
  Kathaṁ therassa kuppati? "ayaṁ mahallakatthero bhagavato purato khāṇu viya nisīdati,
  Kadā nu kho imaṁ dhammakammikā abhabbaṭṭhānaṁ pāpetvā nīharissanti, ayañhi
  yadi imasmiṁ vihāre na bhaveyya, avassaṁ bhagavā mayā saddhiṁ sallapeyyā"ti evaṁ
  therassa kuppati.
      Purakkhatvā purakkhatvāti purato katvā, samparivāretvāti vuttaṁ hoti.
  Ayaṁpi lābhatthikoyeva, ayañhi passati bahussute bhikkhū parivārena gāmaṁ pavisante,
  cetiyaṁ vandante, tesaṁ ca taṁ sampattiṁ disvā upāsake pasanne pasannākāraṁ
  karonte. Tasmā evaṁ icchati. Kupitoti ayaṁpi dvīsu ṭhānesu kuppati bhikkhūnaṁ
  therassa ca. Kathaṁ bhikkhūnaṁ? "ime yadeva mayhaṁ uppajjati cīvaraṁ vā piṇḍapāto
  vā, taṁ gahetvā paribhuñjanti, mayhaṁ pana pattacīvaraṁ gahetvā piṭṭhito
  āgacchantopi natthī"ti evaṁ bhikkhūnaṁ kuppati. Kathaṁ therassa? "eso mahallakatthero
  tesu tesu ṭhānesu sayameva paññāyati, kadāssu nāma naṁ dhammakammikā nikkaḍḍhissanti,
  imasmiṁ asati avassaṁ maṁyeva pavāressantī"ti.
      Bhattaggeti bhojanaṭṭhāne. Aggāsananti saṁghatherāsanaṁ,. Aggodakanti
  dakkhiṇodakaṁ. Aggapiṇḍanti saṁghattherapiṇḍaṁ. Sabbattha vā agganti paṇītādhivacanametaṁ.
  Tattha ahameva labheyyanti icchā nātimahāsāvajjā. Na añño bhikkhu labheyyāti
  pana atimahāsāvajjā. Ayaṁpi lābhatthiko pāsādiko hoti cīvaradhāraṇādīhi,

  *  *  *  *  *  *
  Footnote: 1-1 chaṂa. cintetvā nikhaṇitvā ṭhapitakhāṇu viya 2 chaṂa. puratova hoti
-------------------------------------------------
[page 158]
  Kadāci pabbajati, kadāci vibbhamati, tena so pubbe laddhapubbaṁ āsanādiṁ
  pacchā alabhanto evaṁ cintesi. Na so bhikkhu labheyyāti na so bhikkhu therānaṁ
  aggāsanādīsu pattesu 1- tadanusārena majjhimānaṁ aññesañca navānaṁ kadāci yaṁ
  vā taṁ vā sabbanihīnaṁ āsanādiṁ labhati. Neva vā labhati. 2- Kupitoti ayaṁpi
  dvīsu ṭhānesu kuppati manussānañca therānañca. Kathaṁ manussānaṁ? "ime maṅgalādīsu maṁ
  nissāya bhikkhū labhanti, `bhante ettake bhikkhū gahetvā amhākaṁ anukampaṁ
  karothā'ti vadanti, idāni tammuhuttaṁ diṭṭhamattakaṁ mahalalkattheraṁ gahetvā 3- gatā,
  hotu idāni, nesaṁ kicce uppanne jānissāmī"ti evaṁ manussānaṁ kuppati.
  Kathaṁ therānaṁ? "ime nāma yadi na bhaveyyuṁ, maṁyeva manussā nimanteyyun"ti
  Evaṁ therānaṁ kuppati.
      Anumodeyyanti anumodanaṁ kareyyaṁ. Ayaṁpi lābhatthiko yaṁ vā taṁ vā
  khaṇḍānumodanaṁ jānāti, "so anumodanaṭṭhāne bahū mātugāmā āgacchanti, tā
  maṁ sañjānitvā tato pabhūti thālakabhikkhaṁ dassantī"ti patthento evaṁ cintesi.
  Ṭhānanti bahussutānaṁ anumodanābhāvo, tena bahussuto anumodeyyāti vuttaṁ
  hoti. Kupitoti ayaṁpi tīsu ṭhānesu kuppati manussānaṁ therassa dhammakathikassa ca.
  Kathaṁ manussānaṁ? "ime pubbe maṁyeva upasaṅkamitvā yācanti `amhākaṁ nāgatthero
  Amhākaṁ sumanatthero anumodatū'ti, ajja pana nāvocun"ti evaṁ manussānaṁ
  kuppati. Kathaṁ therassa? "ayaṁ saṁghatthero `tumhākaṁ kulūpakaṁ nāgattheraṁ sumanattheraṁ
  upasaṅkamatha, ayaṁ anumodissatī'ti na bhaṇatī"ti evaṁ therassa kuppati. Kathaṁ
  dhammakathikassa? "therena vuttamatteyeva pahāraṁ laddhakukkuṭo viya turitaturitaṁ passati,
  imaṁ nāma nikkaḍḍhantā natthi, imasmiñhi asati ahameva anumodeyyan"ti evaṁ
  dhammakathikassa kuppati.
      Ārāmagatānanti vihāre sannipatitānaṁ. Ayaṁpi lābhatthiko yaṁ vā taṁ vā
  khaṇḍadhammakathaṁ jānāti, so passati tādisesu ṭhānesu dviyojanatiyojanato

  *  *  *  *  *  *
  Footnote: 1 chaṂa. ayaṁ saddo na dissati 2 chaṂa. neva vā labhatīti pāṭho na dissati 3 i. vatvā
-------------------------------------------------
[page 159]
  Sannipatitvā bhikkhū sabbarattikaniccadhammassavanāni 1- suṇante, tuṭṭhacitteva 2-
  dahare vā sāmaṇere vā sādhu sādhūti mahāsaddena sādhukāraṁ dente, tato
  dutiyadivaseva antogāmagate bhikkhū upāsakā pucchanti "ke bhante dhammaṁ kathesun"ti
  te bhaṇanti "asuko ca asuko cā"ti. Taṁ sutvā pasannā manussā dhammakathikānaṁ
  mahāsakkāraṁ karonti. So taṁ icchamāno evaṁ cinteti. Ṭhānanti bahussutānaṁ
  vinicchayakusalānaṁ dhammadesanā bhāro, tena bahussuto dhammaṁ deseyyāti vuttaṁ
  hoti. Kupitoti catuppadikagāthāmattampi vattuṁ okāsaṁ alabhamāno kupito hoti
  attano mandabhāvassa "ahañhi mando duppañño kuto labhissāmi desetun"ti.
      Bhikkhunīnanti ovādatthaṁ vā uddesatthaṁ vā paripucchatthaṁ vā pūjākaraṇatthaṁ
  vā ārāmaṁ āgantvā sannipatitabhikkhunīnaṁ. Ayampi lābhatthiko, tassevaṁ hoti
  imā mahākulā pabbajitā bhikkhuniyo, tāsu kulesu pavisitvā nisinnāsu manussā
  pucchissanti "kassa santike ovādaṁ vā uddesaṁ vā paripucchaṁ vā gaṇhathā"ti.
  Tato vakkhanti "asuko nāma ayyo bahussuto tassa detha karothā"ti, tenassa
  evaṁ icchā uppajjati. Ṭhānanti ovādādayo nāma bahussutānaṁ bhāro, tena
  bahussuto deseyyāti vuttaṁ hoti. Kupitoti ayaṁ dvīsu ṭhānesu kuppati tāsañca
  bhikkhunīnaṁ "imā pubbe maṁ nissāya uposathapavāraṇādīni labhanti, tā idāni
  tammuhuttaṁ diṭṭhamattakamahallakattherassa santikaṁ gatā"ti, dhammakathikassa ca "esa
  imāsaṁ sahasā ovādaṁ adāsiyevā"ti.
      Upāsakānanti ārāmagatā 3- upāsakā nāma nissaṭṭhakammantā mahāupāsakā
  honti, 3- te puttabhātukānaṁ kammantaṁ niyyādetvā dhammaṁ suṇantā vicaranti,
  ayaṁ tesaṁ desetuṁ icchati. Kiṁkāraṇā? ime pasīditvā upāsikānaṁpi ārocessanti,
  tato saddhiṁ upāsikāhi mayhameva lābhasakkāraṁ upaharissantīti. Ṭhānaṁ bahussuteneva
  yojetabbaṁ. Kupitoti ayaṁpi dvīsu ṭhānesu kuppati upāsakānañca "ime aññattha

  *  *  *  *  *  *
  Footnote: 1 chaṂa. sabbarattikāni dhammassavanāni 2 chaṂa. tuṭṭhacitte ca
  3-3 chaṂa. ārāmagatānaṁ upāsakānaṁ. nissaṭṭhakammantā nāma mahāupāsakā honti,
-------------------------------------------------
[page 160]
  Suṇanti, amhākaṁ kulūpakassa santike suṇāmāti, nāgacchanti hotu idāni, nesaṁ
  uppanne kicce jānissāmī"ti dhammakathikassa ca "ayametesaṁ desetī"ti.
      Upāsikānanti ārāmagatānaṁ. Upāsikā nāma āsanapūjādikaraṇatthaṁ vā
  uposathadivase vā dhammassavanatthaṁ sannipatitā. Sesaṁ upāsakavāre vuttanayameva.
      Sakkareyyunti sakkaccaṁ ca kareyyuṁ, sundarañca kareyyuṁ. Iminā attani
  kāraṁ kariyamānaṁ sakkaccaṁ katañca sundarañca pattheti. Garukareyyunti bhāriyaṁ
  kareyyuṁ, iminā bhikkhūhi attānaṁ garuṭṭhāne ṭhapiyamānaṁ pattheti. Māneyyunti
  piyāyeyyuṁ. Pūjeyyunti evaṁ sakkarontā garukarontā mānentā paccayehi
  pūjeyyunti paccayapūjaṁ pattheti. Ṭhānanti "piyo garubhāvanīyo"ti vuttappakāro
  bahussuto ca sīlavā ca etaṁ vidhiṁ arahati, tena bhikkhū evarūpaṁ evaṁ kareyyunti
  vuttaṁ hoti. Kupitoti ayaṁpi dvīsu ṭhānesu kuppati bhikkhūnaṁ ca "ime etaṁ
  sakkarontī"ti, therassa ca "imasmiṁ asati maṁyeva sakkareyyun"ti. Esa nayo
  ito paresu tīsu vāresu.
      Paṇītānaṁ cīvarānanti paṭadukūlapaṭuṇṇakoseyyādīnaṁ 1-
  mahagghasukhumasukhasamphassānaṁ cīvarānaṁ. Idhāpi ahameva lābhī assanti icchā
  nātimahāsāvajjā. Na añño bhikkhu lābhī assāti pana mahāsāvajjā.
      Paṇītānaṁ piṇḍapātānanti sappitelamaṁsarasādipūritānaṁ 2- seṭṭhapiṇḍapātānaṁ.
  Paṇītānaṁ senāsanānanti anekasatasahassagghanakānaṁ mañcapīṭhādīnaṁ. Paṇītānaṁ
  gilānapaccayabhesajjaparikkhārānanti, sappitelamadhuphāṇitādīnaṁ uttamabhesajjānaṁ.
  Sabbatthāpi ṭhānaṁ bahussutehi puññavantehi ca yojetabbaṁ. Kupitoti sabbatthāpi
  dvīsu ṭhānesu kuppati, manussānañca "imesaṁ nāma paricitabhāvopi natthi,
  dīgharattaṁ ekato vasantassa paṁsukūlatthāya vā piṇḍapātatthāya vā
  sappitelādikāraṇā vā gharapaṭipāṭiyā carantassāpi me ekadivasaṁpi kiñci paṇītaṁ paccayaṁ
  na denti. Āgantukamahallakaṁ pana disvāva yaṁ icchati, taṁ dentī"ti, therassa
  ca "ayaṁpi mahallako imesaṁ attānaṁ dassentoyeva carati, kadāssu nāma
  naṁ dhammakammikā nikkaḍḍheyyuṁ, evaṁ imasmiṁ asati ahameva lābhī assan"ti.

  *  *  *  *  *  *
  Footnote: 1 chaṂa. paṭṭadukūlapaṭṭuṇṇakoseyyādīnaṁ
  2 Ma. sappitelamaṁsasakkarādipūritānaṁ, chaṂa. sappitelamadhusakkarādipūritānaṁ
-------------------------------------------------
[page 161]
      Imesaṁ kho etaṁ āvusoti imesaṁ heṭṭhā ekūnavīsativārehi vuttānaṁ
  icchāvacarānaṁ.
      [61] Dissanti ceva suyyanti cāti na icchāvacarā cakkhunā dissanti,
  na sotena suyyanti manoviññāṇavisayattā. Appahīnaicchāvacarassa puggalassa
  icchāvacaravasena pavattaṁ kāyakammaṁ disvā diṭṭhā viya vacīkammaṁ sutvā sutā viya ca
  honti, tena vuttaṁ "dissanti ceva suyyanti cā"ti. Paccakkhakālaṁ 1- dissanti,
  "asuko kira bhikkhu īdiso"ti parokkhakāle 2- suyyanti. Kiñcāpīti
  anuggahagarahavacanaṁ. Tena āraññikattaṁ anuggaṇhāti, icchāvacarānaṁ appahānaṁ garahati.
      Tatrāyaṁ yojanā, kiñcāpi so bhikkhu gāmantasenāsanaṁ paṭikkhipitvā
  āraññiko hoti, ante pantasenāsane vasati, ime cassa ettakā icchāvacarā
  appahīnā. Kiñcāpi so atirekalābhaṁ paṭikkhipitvā piṇḍapātiko hoti. Kiñcāpi
  so loluppacāraṁ vajjetvā sapadānacārī hoti. Kiñcāpi so gahapaticīvaraṁ
  paṭikkhipitvā paṁsukūliko hoti.
      Lūkhacīvaradharoti ettha pana lūkhanati satthalūkhaṁ suttalūkhaṁ rajanalūkhanti tīhi
  kāraṇehi lūkhaṁ veditabbaṁ. Tattha satthena khaṇḍākhaṇḍikaṁ chinnaṁ satthalūkhaṁ nāma,
  taṁ agghena parihāyati, thūladīghasuttakena sibbitaṁ suttalūkhaṁ nāma, taṁ phassena
  parihāyati kharasamphassaṁ hoti. Rajanena rattaṁ rajanalūkhaṁ nāma, taṁ vaṇṇena parihāyati
  dubbaṇṇaṁ hoti. Kiñcāpi so bhikkhu evaṁ satthalūkhasuttalūkharajanalūkhacīvaradharo hoti,
  ime cassa ettakā icchāvacarā appahīnā dissanti ceva suyyanti ca, athakho
  naṁ viññū sabrahmacārī neva sakkaronti .pe. Na pūjentīti. Taṁ kissa hetūti
  ettha tanti nipātamattaṁ, kissa hetūti kiṁkāraṇā. Te hi tassa .pe. Dissanti
  ceva suyyanti ca yasmā tassa te pāpakā dissanti ceva suyyanti cāti vuttaṁ
  hoti. Imesaṁ icchāvacarānaṁ appahīnattāti ayamettha adhippāyo.
      Idāni tamatthaṁ upamāya pākaṭaṁ karonto seyyathāpītiādimāha. Tattha
  kuṇapanti matakaḷevaraṁ. Ahissa kuṇapaṁ ahikuṇapaṁ. Evaṁ itarāni.

  *  *  *  *  *  *
  Footnote: 1 chaṂa., i. paccakkhakāle 2 chaṂa. tirokkhakāla
-------------------------------------------------
[page 162]
  Atipaṭikkūlajigucchaniyabhāvato cettha imāneva tīṇi vuttānīti veditabbāni.
  Aññesañhi pasusukarādīnaṁ 1- kuṇapaṁ manussā kaṭukabhaṇḍādīhi abhisaṅkharitvā
  paribhuñjantipi. Imesaṁ pana kupaṇaṁ abhinavaṁpi jigucchantiyeva, ko pana vādo
  kālātikkamena pūtibhūtena. 2- Racayitvāti vaḍḍhetvā, paripūretvāti attho,
  kupaṇaṁ gahetvā kaṁsapātiyaṁ pakkhipitvāti vuttaṁ hoti. Aññissāti aparāya.
  Paṭikujjitvāti pidahitvā. Antarāpaṇanti āpaṇānamantare mahājanasaṅkiṇṇaṁ racchāmukhaṁ.
  Paṭipajjeyyunti gaccheyyuṁ. Jaññajaññaṁ viyāti mokkhamokkhaṁ 3- viya
  manāpamanāpaṁ viya. Apica vadhukā paṇṇākāraṁ viyāti vuttaṁ hoti. Vadhukā hi
  jananīti 4- vuccati, tassā nīyamānapaṇṇākāraṁ jaññaṁ, ubhayatthāpi ādaravasena
  vā pasaṁsāvasena vā puna vuttaṁ. 5- "jaññaṁ Jaññaṁ viyātipi 6- pāṭho.
      Apāpuritvāti vivaritvā. Tassa saha dassanena amanāpatā ca saṇṭhaheyyāti
  tassa kuṇapassa dassanena saheva tassa janassa amanāpatā tiṭṭheyya. Amanāpatāti
  ca "amanāpaṁ idan"ti uppannacittacetasikānamevidaṁ adhivacanaṁ. Esa nayo
  pāṭikulyajegucchatāsu. Jighacchitānampīti chātānampi. Na bhottukamyatā assāti
  bhuñjitukāmatā na bhaveyya. Pageva suhitānanti chātānaṁ 7- pana paṭhamatarameva
  bhuñjitukāmatā na bhaveyyāti vuttaṁ hoti.
      Tatrāyaṁ upamāsaṁsandanā:- parisuddhakaṁsapātīsadisaṁ imassa pabbajjāliṅgaṁ,
  kuṇaparacitaṁ 8- viya icchāvacanaṁ appahānaṁ, aparakaṁsapātiyā paṭikujjanaṁ viya
  āraññikaṅgādīhi icchāvacarapaṭicchādanaṁ, kaṁsapātiṁ vivaritvā kuṇapadassanena janassa
  amanāpatā viya āraññikaṅgādīni anādiyitvā icchāvacaradassanena sabrahmacārīnaṁ
  na sakkārakaraṇāditāti.
      [62] Sukkapakkhe pana kiñcāpīti anuggahapasaṁsāvacanaṁ, tena āraññikattaṁ
  anuggaṇhāti, icchāvacarappahānaṁ pasaṁsati. Nemantanikoti nimantanapaṭiggāhako.
  Vicitakāḷakanti vicinitvā apanītakāḷakaṁ. Anekasūpaṁ anekabyañjananti ettha sūpo
  nāma hatthahāriyo vuccati. Byañjananti uttaribhaṅgaṁ. Tena macchamaṁsamuggasūpādīhi

  *  *  *  *  *  *
  Footnote: 1 chaṂa., i. sasasūkarādīnaṁ 2 chaṂa., i. pūtibhūte 3 chaṂa. cokkhacokkhaṁ
  4 chaṂa. vadhukāti janetti vuccati, 5 chaṂa., i. punaruttaṁ 6 chaṂa. jaññajaññaṁ
  byātipi 7 Ma. achātānaṁ, chaṂa., i. dhātānaṁ 8 chaṂa. kuṇaparacanaṁ
-------------------------------------------------
[page 163]
  Anekasūpaṁ, nānappakāramaṁsādibyañjanehi anekabyañjananti vuttaṁ hoti. Sesaṁ
  vuttanayeneva veditabbaṁ.
      Upamāsaṁsandane ca sālivarabhattaracanaṁ viya icchāvacarappahānaṁ, aparakaṁsapātiyā
  paṭikujjanaṁ viya appicchatāsamuṭṭhānehi gāmantavihārādīhi icchāvacarappahāna-
  paṭicchādanaṁ, kaṁsapātiṁ vivaritvā sālivarabhattadassanena janassa manāpatā viya
  gāmantavihārādīni anādiyitvā icchāvacarappahānadassanena sabrahmacārīnaṁ
  sakkārakaraṇādīni 1- veditabbāni. 1-
      [63] Upamā maṁ āvuso sāriputta paṭibhātīti mayhaṁ āvuso sāriputta
  upamā upaṭṭhāti, ekaṁ upamaṁ vattukāmo ahanti adhippāyo. Paṭibhātu tanti
  tuyhaṁ paṭibhātu upaṭṭhātu, vada tvanti adhippāyo. Ekamidāhanti ettha idāti
  nipātamattaṁ, ekasmiṁ samaye ahanti vuttaṁ hoti, bhummatthe upayogavacanaṁ. Rājagahe
  viharāmi giribbajeti rājagahanti tassa nagarassa nāmaṁ, samantato pana giriparikkhepena
  vajo viya saṇṭhitattā giribbajanti vuccati. Tasmiṁ nagare viharāmi,
  tannissāya viharāmīti vuttaṁ hoti. Atha khvāhanti atha kho ahaṁ. Ettha ca athāti
  aññādhikāravacanārambhe nipāto. Khoti padapūraṇamatte. Pubbaṇhasamayanti divasassa
  pubbabhāgasamayaṁ, pubbaṇhasamayeti attho, pubbaṇhe vā samayaṁ pubbaṇhasamayaṁ,
  pubbaṇhe ekaṁ khaṇanti vuttaṁ hoti. Evaṁ accantasaṁyoge upayogavacanaṁ labbhati.
  Nivāsetvāti paridahitvā, vihāranivāsanaparivattanavaseneva taṁ veditabbaṁ.
  Gāmappavesanatthāya vā saṇṭhapetvā nivāsanavaseneva, na hi so tato pubbe anivattho
  ahosi.
      Pattacīvaramādāyāti pattaṁ hatthehi cīvaraṁ kāyena ādiyitvā. Piṇḍāyāti
  piṇḍapātatthāya. Samītīti tassa nāmaṁ. Yānakāraputtoti rathakāraputto. Paṇḍuputtoti
  paṇḍussa putto. Ājīvakoti naggasamaṇako. Purāṇayānakāraputtoti porāṇayānakārakulassa
  putto. Paccupaṭṭhitoti upagantvā ṭhito. Vaṅkaṁ nāma ekato kuṭilaṁ.
  Jimhaṁ sappagatamaggasadisaṁ. Dosanti phegguvisamagaṇṭhikādiṁ. Yathā yathāti kālatthe

  *  *  *  *  *  *
  Footnote: 1-1 chaṂa. sakkārakaraṇāditā veditabbā
-------------------------------------------------
[page 164]
  Nipāto, yadā yadā yasmiṁ yasmiṁ kāleti vuttaṁ hoti. Tathā tathāti ayaṁpi
  kālatthoyeva, tasmiṁ tasmiṁ kāleti vuttaṁ hoti. So attano suttānulomena
  cinteti, itaro tena cintitakkhaṇe cintitaṭṭhānameva gacchati. Attamanoti sakamano
  tuṭaṭhamano pītisomanassehi gahitamano. Attamanavācaṁ nicchāresīti attamanatāya
  vācaṁ attamanabhāvassa vā yuttavācaṁ nicchāresi udīrayi, pabyāharīti vuttaṁ hoti.
  Hadayā hadayaṁ maññe aññāyāti cittena cittaṁ jānitvā viya.
      Assaddhāti buddhadhammasaṁghesu saddhāvirahitā, jīvikatthāti iṇabhayādipīḷitā bahi
  jīvituṁ asakkontā idha jīvikatthikā hutvā. Na saddhāti na saddhāya. Saṭhā māyāvinoti
  māyāsāṭheyyehi yuttā. Keṭubhinoti 1- sikkhitakerāṭikā, nipphannathāmagatasāṭheyyāti
  vuttaṁ hoti. Sāṭheyyañhi abhūtaguṇadassanato abhūtabhaṇḍaguṇadassanasamaṁ 2- katvā
  "kerāṭiyan"ti vuccati. Unnaḷāti uggatanaḷā, uṭṭhitatucchamānāti vuttaṁ hoti.
  Capalāti pattacīvaramaṇḍanādinā cāpalyena yuttā. Mukharāti mukhakharā, kharavacanāti
  vuttaṁ hoti. Vikiṇṇavācāti asaññatavacanā, divasaṁpi niratthakavacanappalāpino.
  Indriyesu aguttadvārāti chasu indriyesu asaṁvutakammadvāRā. Bhojane
  amattaññunoti bhojane yāpanamattā 3- jānitabbā 3- pariyesanapaṭiggahaṇaparibhogesu
  yuttatā, tassā anajānakā. Jāgariyaṁ ananuyuttāti jāgare ayuttā. Sāmaññe
  anapekkhavantoti samaṇadhamme nirapekkhā, dhammānudhammapaṭipattirahitāti attho. Sikkhāya
  na tibbagāravāti sikkhāpadesu bahulagāravā na honti, āpattivītikkamanabahulā. 4-
  Bāhullikātiādi dhammadāyāde vuttaṁ. Kusītātiādi bhayabherave. Dhammapariyāyenāti
  dhammadesanāya.
      Saddhā agārasmāti pakatiyāpi saddhāya, pabbajitāpi saddhā agārasmā
  anagāriyaṁ pabbajitā. Pivanti maññe ghasanti maññeti pivanti viya gilanti 5-
  viya. Attamanavācaṁ nicchārentā vacasā pivanti viya, abbhanumodantā manasā
  ghasanti viya. Sādhu vatāti sundaraṁ vata. Sabrahmacārīti rassaṁpi vaṭṭati dīghaṁpi.
  Rasse sati sāriputtassa upari hoti, dīghe sati sabrahmacārīnaṁ. Yadā sāriputtassa

  *  *  *  *  *  *
  Footnote: 1 chaṂa. ketabinoti 2 i...ḍassanasamaṁpi 3-3 chaṂa. yā mattā jānitabbā
  4 chaṂa....vītikkamabahulā vā. 5 chaṂa. ghasanti
-------------------------------------------------
[page 165]
  Upari hoti, tadā sabrahmacārī sāriputto amhe akusalā vuṭṭhāpetvāti attho.
  Yadā sabrahmacārīnaṁ, tadā sabrahmacārino akusalā vuṭṭhāpetvāti attho. Daharoti
  taruṇo. Yuvāti yobbanabhāve ṭhito. Maṇḍanakajātikoti alaṅkārakasabhāvo, tattha
  koci taruṇopi yuvā na hoti yathā atitaruṇo, koci yuvāpi maṇḍanakajātiko
  na hoti yathā upasantasabhāvo, ālasiyabyasanādīhi vā abhibhūto, idha pana daharo
  ceva yuvā ca maṇḍanakajātiko ca adhippeto, tasmā evamāha. Unnaḷādīni 1-
  lokasammatattā vuttāni. Itiha teti evaṁ te. Ubho mahānāgāti dvepi mahānāgā,
  dvepi hi ete aggasāvakā "mahānāgā"ti vuccanti. Tatrāyaṁ vacanattho, chandādīhi
  na gacchantīti nāgā, tena tena maggena pahīnakilese na āgacchantīti nāgā,
  nānappakārakaṁ āguṁ na karontīti nāgā, ayamettha saṅkhepo, vitthāro pana
  mahāniddese 2- vuttanayeneva veditabbo. Apica:-
               "āguṁ na karoti kiñcipi loke
                sabbasaṁyoge visajja bandhanāni
                sabbattha na sajjati vippamutto 3-
                nāgo tādi pavuccate tathattā"ti. 4-
      Evamettha attho veditabbo. Mahantā nāgā mahānāgā, aññehi
  khīṇāsavanāgehi pujjatarā ca pāsaṁsatarā cāti attho. Aññamaññassāti añño
  aññassa. Samanumodiṁsūti samaṁ anumodiṁsu. Tattha imāya upamāya mahāmoggallāno
  anumodi, paṭibhātu taṁ āvusoti dhammasenāpati. Tena vuttaṁ "aññamaññassa subhāsitaṁ
  samanumodiṁsū"ti.
                     Papañcasūdanīyā majjhimanikāyaṭṭhakathāya
                       anaṅgaṇasuttavaṇṇanā niṭṭhitā.
                           -------------

  *  *  *  *  *  *
  Footnote: 1 chaṂa., i. uppalādīni 2 khu. mahā. 29/363/242 māgandiyasuttaniddesa (syā)
  3 chaṂa., i. vimutto 4 khu.su. 25/528/437, khu. mahā. 29/363/242
-------------------------------------------------
[page 166]
                        6. Ākaṅkheyyasuttavaṇṇanā
      [64] Evamme sutanti ākaṅkheyyasuttaṁ. Tattha sampannasīlāti tividhaṁ
  sampannaṁ paripuṇṇasamaṅgimadhuravasena. Tattha:-
            "sampannaṁ sālikedāraṁ suvā bhuñjanti kosiya
             paṭivedemi te brahme na naṁ *- vāretumussahe"ti 1-
      idaṁ paripuṇṇasampannaṁ nāMa. "iminā Pāṭimokkhasaṁvarena upeto hoti
  samupeto upāgato samupāgato upapanno *- sampanno samannāgato"ti 2- idaṁ
  samaṅgisampannaṁ nāMa. "imissā Bhante mahāpaṭhaviyā heṭṭhimatalaṁ sampannaṁ,
  seyyathāpi khuddakamadhuṁ 3- anelakaṁ, 4- evamassādan"ti 5- idaṁ madhurasampannaṁ nāMa.
  Idha pana paripuṇṇasampannaṁpi samaṅgisampannaṁpi vaṭṭati. Tasmā sampannasīlāti
  paripuṇṇasīlā hutvātipi sīlasamaṅgino hutvātipi evamettha attho veditabbo.
  Sīlanti kenatthena sīlaṁ. Sīlanatthena sīlaṁ? tassa vitthārakathā visuddhimagge vuttā.
      Tatthapi "paripuṇṇasīlā"ti iminā atthena khettadosavigamena khettapāripūri
  viya sīladosavigamena sīlapāripūrī vuttā hoti. Yathā hi khettaṁ vījakhaṇḍaṁ vappakhaṇḍaṁ
  udakakhaṇḍaṁ osakhaṇḍanti 6- catudosasamannāgataṁ aparipūraṁ hoti.
      Tattha vījakhaṇḍaṁ nāma yattha antarantarā vījāni khaṇḍāni vā pūtīni
  vā honti, tāni yattha vapanti, tattha sassaṁ na uṭṭheti, khettaṁ khaṇḍaṁ hoti.
  Vappakhaṇḍaṁ nāma yattha akusalo vījāni vapento antarantarā na 7- pāteti. 7-
  Evañhi sabbattha sassaṁ na uṭṭheti, khettaṁ khaṇḍaṁ hoti. Udakakhaṇḍaṁ nāma
  yattha katthaci udakaṁ atibahu vā hoti na vā, tatrāpi hi sassāni na
  uṭṭhenti, khettaṁ khaṇḍaṁ hoti. Osakhaṇḍaṁ nāma yattha kassako kismiñci padese

  *  *  *  *  *  *
  Footnote: *1 pāli. na te, khu.jā. pakiṇṇaka. 27/1872/366 (syā) *2 pāli. samupapanno, abhi.
  vibhaṅga. 35/511/396 jhānavibhaṅga. 3 chaṂa., i. khuddamadhuṁ 4 chaṂa. aneḷakaṁ
  5 vinaYu. mahāvi. 1/17/8 verañjakaṇḍa. 6 Ma. usakhaṇḍanti, chaṂa., i. īsakhaṇḍanti
  7-7 chaṂa. nipāteti
-------------------------------------------------
[page 167]
  Naṅgalena bhūmiṁ cattāro pañca vāre kasanto atigambhīraṁ karoti, tato osaṁ
  uppajjati, tatrāpi hi sassaṁ na uṭṭheti, khettaṁ khaṇḍaṁ hoti, tādisañca
  khettaṁ na mahapphalaṁ hoti na mahānisaṁsaṁ, tatrāpi hi bahuṁpi vapetvā appaṁ
  labhati. Imesaṁ pana catunnaṁ dosānaṁ vigamā khettaṁ paripuṇṇaṁ hoti. Tādisañca
  khettaṁ mahapphalaṁ hoti mahānisaṁsaṁ. Evameva khaṇḍaṁ chiddaṁ sabalaṁ kammāsanti
  catudosasamannāgataṁ sīlaṁ aparipūraṁ hoti. Tādisañca sīlaṁ na mahapphalaṁ hoti na
  mahānisaṁsaṁ. Imesaṁ pana catunnaṁ dosānaṁ vigamā sīlakhettaṁ paripuṇṇaṁ hoti,
  tādisañca sīlaṁ mahapphalaṁ hoti mahānisaṁsaṁ.
      "sīlasamaṅgino"ti Hi iminā panatthena sīlena samaṅgībhūtā samodhānagatā
  samannāgatā hutvā viharathāti idameva vuttaṁ hoti. Tattha dvīhi kāraṇehi
  sampannasīlatā hoti sīlavipattiyā ca ādīnavadassanena sīlasampattiyā ca
  ānisaṁsadassanena. Tadubhayaṁpi visuddhimagge vitthāritaṁ.
      Tattha "sampannasīlā"ti ettāvatā kira bhagavā catuppārisuddhisīlaṁ uddisitvā
  "pāṭimokkhasaṁvarasaṁvutā"ti iminā tattha jeṭṭhakasīlaṁ vitthāretvā dassesīti
  dīpavihāravāsī sumanatthero āha. Antevāsiko panassa tepiṭakacūḷanāgatthero
  āha:- ubhayatthāpi paṭimokkhasaṁvaro bhagavatā vutto, pāṭimokkhasaṁvaroyeva hi
  sīlaṁ. Itarāni pana tīṇi sīlanti vuttaṭṭhānaṁ nāma atthīti ananujānanto
  vatvā āha:- "indriyasaṁvaro nāma chadvārarakkhāmattakameva, ājīvapārisuddhi
  dhammena samena paccayuppattimattakaṁ, paccayanissitaṁ paṭiladdhapaccaye idamatthanti
  paccavekkhitvā paribhuñjanamattakaṁ. Nippariyāyena pāṭimokkhasaṁvaro ca 1- sīlaṁ. Yassa
  so bhinno, ayaṁ chinnasīso viya puriso hatthapāde sesāni rakkhissatīti na
  vattabbo. Yassa pana so arogo, ayaṁ acchinnasīso viya puriso jīvitaṁ sesāni
  puna pākatikāni katvā rakkhituṁ sakkoti. Tasmā `sampannasīlā'ti iminā
  pāṭimokkhasaṁvaraṁ uddisitvā `sampannapāṭimokkhā'ti tasseva vevacanaṁ vatvā taṁ
  vitthāretvā dassento `paṭimokkhasaṁvarasaṁvutā' tiādimāhā"ti.

  *  *  *  *  *  *
  Footnote: 1 chaṂa., i. va
-------------------------------------------------
[page 168]
      Tattha pāṭimokkhasaṁvarasaṁvutāti pāṭimokkhasaṁvarena samannāgatā. Ācāragocara-
  sampannāti ācārena ca gocarena ca sampannā. A numattesūti appamattakesuvajjesūti
  akusaladhammesu. Bhayadassāvīti bhayadassino. Samādāyāti sammā ādiyitvā.
  Sikkhatha sikkhāpadesūti tantaṁ sikkhāpadaṁ sammā ādiyitvā sikkhatha. Apica samādāya
  sikkhatha sikkhāpadesūti yaṅkiñci sikkhāpadesu sikkhākoṭṭhāsesu sikkhitabbaṁ kāyikaṁ
  vā vācasikaṁ vā, taṁ sabbaṁ sammā ādāya sikkhathāti ayamettha saṅkhepo,
  vitthārato pana sabbānetāni pāṭimokkhasaṁvarādīni padāni visuddhimagge vuttāni.
      [65] Ākaṅkheyya ceti idaṁ kasmā āraddhaṁ? sīlānisaṁsadassanatthaṁ.
  Sacepi hi acirapabbajitānaṁ vā duppaññānaṁ vā evamassa "bhagavā sīlaṁ pūrethāti
  vadati, ko nu kho sīlapūraṇe ānisaṁso, ko viseso, kā vuḍḍhī"ti. 1- Tesaṁ
  sattarasa ānisaṁse dassetuṁ evamāha. Appeva nāma etaṁ 2- sabrahmacārīnaṁ
  piyamanāpatādiṁ āsavakkhayapariyosānaṁ ānisaṁsaṁ sutvāpi sīlaṁ paripūressanti
  visakaṇṭakavāṇijo viya. Visakaṇṭakavāṇijo nāma guḷavāṇijoti vuccati.
      So kira guḷaphāṇitakhaṇḍasakkharādīni sakaṭenādāya paccantagāmaṁ gantvā
  "visakaṇṭakaṁ gaṇhatha visakaṇṭakaṁ gaṇhathā"ti ugghosesi. Taṁ sutvā gāmikā "visaṁ
  nāma kakkhaḷaṁ, yo naṁ khādati, so marati, kaṇṭakaṁpi vijjhitvā māreti, ubhopete
  kakkhaḷā, ko ettha ānisaṁso"ti gehe dvārāni thakesuṁ, dārake ca palāpesuṁ.
  Taṁ disvā vāṇijo "avohārakusalā ime gāmikā, handa ne upāyena
  gaṇhāpemī"ti "atimadhuraṁ gaṇhatha, atisāduṁ gaṇhatha, guḷaphāṇitaṁ sakkharaṁ samagghaṁ labbhati,
  kūṭamāsakakūṭakahāpaṇādīhipi labbhatī"ti ugghosesi. Taṁ sutvā gāmikā haṭṭhatuṭṭhā
  āgantvā bahuṁpi mūlaṁ datvā gahesuṁ. Tattha vāṇijassa "visakaṇṭakaṁ gaṇhathā"ti
  ugghosanaṁ viya bhagavato "sampannasīlā bhikkhave viharatha .pe. Samādāya sikkhatha
  sikkhāpadesū"ti vacanaṁ. "ubhopete Kakkhaḷā, ko ettha ānisaṁso"ti gāmikānaṁ
  cintanaṁ viya bhagavā "sampannasīlā viharathā"ti āha. "sīlañca Nāmetaṁ kakkhaḷaṁ 3-
  hasakhiḍḍādipaccanīkaṁ, 3- ko nu kho sampannasīlānaṁ ānisaṁso"ti bhikkhūnaṁ cintanaṁ.

  *  *  *  *  *  *
  Footnote: 1 chaṂa., i. vaḍḍhi 2 Sī. evaṁ 3-3 chaṂa. kakkhaḷaṁ pharusaṁ khiḍḍādipaccanīkaṁ.
-------------------------------------------------
[page 169]
  Atha tassa vāṇijassa "atimadhuraṁ gaṇhathā"tiādivacanaṁ viya bhagavato
  piyamanāpatādiāsavakkhayapariyosānaṁ sattarasāanisaṁsapakāsanatthaṁ "ākaṅkheyya
  ce "tiādivacanaṁ veditabbaṁ.
      Tattha ākaṅkheyya ceti yadi ākaṅkheyya yadi iccheyya. Piyo ca assanti
  piyacakkhūhi sampassitabbo, sinehuppattiyā padaṭṭhānabhūto bhaveyyanti vuttaṁ hoti.
  Manāpoti tesaṁ manavaḍḍhanako, tesaṁ vā manena pattabbo, mettacittena
  pharitabboti vuttaṁ hoti. Garūti tesaṁ garuṭṭhāniko pāsāṇacchattasadiso. Bhāvanīyoti
  "addhāyamāyasmā jānaṁ jānāti passaṁ passatī"ti evaṁ sambhāvanīyo. Sīlesvessa
  paripūrikārīti catuppārisuddhisīlesuyeva paripūrikārī assa, anūnena paripūritākārena
  samannāgato bhaveyyāti vuttaṁ hoti. Ajjhattaṁ cetosamathamanuyuttoti attano
  cittasamathe yutto, ettha hi ajjhattanti vā attanoti vā etaṁ ekatthaṁ,
  byañjanameva nānaṁ. Bhummatthe panetaṁ samathanti upayogavacanaṁ. Anūti iminā
  upasaggena yoge siddhaṁ. Anirākatajjhānoti bahi anīhatajjhāno avināsitajjhāno
  vā, nīharaṇavināsatthañhi idaṁ nirākaraṇaṁ nāMa. Thambhaṁ niraṁkatvā 1-
  nivātavuttītiādīsu cassa payogo daṭṭhabbo.
      Vipassanāya samannāgatoti sattavidhāya anupassanāya yutto, sattavidhā
  anupassanā nāma aniccānupassanā dukkhānupassanā anattānupassanā
  nibbidānupassanā virāgānupassanā nirodhānupassanā paṭinissaggānupassanāti. Tā
  visuddhimagge vitthāritā. Brūhetā suññāgārānanti vaḍḍhetā suññāgārānaṁ,
  ettha ca samathavipassanāvasena kammaṭṭhānaṁ gahetvā rattindivaṁ suññāgāraṁ pavisitvā
  nisīdamāno bhikkhu "brūhetā suññāgārānan"ti veditabbo. Ekabhūmikādipāsāde
  kurumānopi pana nevasuññāgārānaṁ brūhetāti daṭṭhabboti.
      Ettāvatā ca yathā taṇhāviparītadesanā paṭhamaṁ taṇhāvasena āraddhāpi
  taṇhāpadaṭṭhānattā mānadiṭṭhīnaṁ mānadiṭṭhiyo osaritvā kamena papañcattayadesanā
  jātā, evamayaṁ desanā paṭhamaṁ adhisīlasikkhāvasena āraddhāpi sīlapadaṭṭhānattā

  *  *  *  *  *  *
  Footnote: 1 chaṂa. nirākatvā
-------------------------------------------------
[page 170]
  Samathavipassanānaṁ samathavipassanāyo osaritvā kamena sikkhāttayadesanā jātāti
  veditabbā.
      Tattha 1- hi "sīlesvevassa paripūrikārī"ti ettāvatā adhisīlasikkhā vuttā.
  "ajjhattaṁ Cetosamathamanuyutto anirākatajjhāno"ti ettāvatā adhicittasikkhā,
  "vipassanāya samannāgato"ti ettāvatā adhipaññāsikkhā, "brūhetā
  suññāgārānan"ti iminā pana samathavasena suññāgāravaḍḍhane adhicittasikkhā,
  vipassanāvasena adhipaññāsikkhāti evaṁ dvepi sikkhā saṅgahetvā vuttā. Ettha ca
  "ajjhattaṁ cetosamathananuyutto anirākatajjhāno"ti imehi padehi sīlānurakkhakā
  eva cittekaggatā kathitā. "vipassanāyā"ti Iminā padena sīlānurakkhako
  saṅkhārapariggaho.
      Kathaṁ cittekaggatā sīlamanurakkhati? yassa hi cittekaggatā natthi, so
  Byādhimhi uppanne vihaññati, so byādhivihato vikkhittacitto sīlaṁ
  vināsetvāpi byādhivūpasamakattā hoti. Yassa pana cittekaggatā atthi, so taṁ
  byādhidukkhaṁ vikkhambhitvā samāpattiṁ samāpajjati, samāpannakkhaṇe dukkhaṁ dūrāpagataṁ
  hoti, balavataraṁ sukhamuppajjati. Evaṁ cittekaggatā sīlaṁ anurakkhati.
      Kathaṁ saṅkhārapariggaho sīlamanurakkhati? yassa hi saṅkhārapariggaho natthi,
  Tassa "mama rūpaṁ mama viññāṇan"ti attabhāve balavamamattaṁ hoti, so tathārūpesu
  dubbhikkhabyādhibhayādīsu sampattesu sīlaṁ vināsetvāpi attabhāvaṁ posetā hoti.
  Yassa pana saṅkhārapariggaho atthi, tassa attabhāve balavamamattaṁ vā sineho vā
  na hoti, so hi tathārūpesu dubbhikkhabyādhibhayādīsu sampattesu sacepissa antaṁ
  bahi nikkhamati, 2- sacepi ussussati visussati, khaṇḍākhaṇḍiko vā hoti satadhāpi
  sahassadhāpi, neva sīlaṁ vināsetvā attabhāvaṁ posetā hoti. Evaṁ
  saṅkhārapariggaho sīlamanurakkhati. "brūhetā Suññāgārānan"ti iminā pana tasseva
  ubhayassa brūhanā vaḍḍhanā sātaccakiriyā dassitā.
      Evaṁ bhagavā yasmā "sabrahmacārīnaṁ piyo cassaṁ manāpo ca garu ca
  bhāvanīyo cā"ti ime cattāro dhamme ākaṅkhantena natthaññaṁ kiñci kātabbaṁ,

  *  *  *  *  *  *
  Footnote: 1 chaṂa., i. ettha 2 chaṂa. antāni bahi nikkhamanti
-------------------------------------------------
[page 171]
  Aññadatthuṁ sīlādiguṇasamannāgatena bhavitabbaṁ. Īdiso hi sabrahmacārīnaṁ piyo
  hoti manāpo garubhāvanīyo. Vuttaṁpi hetaṁ:-
          "sīladassanasampannaṁ dhammaṭṭhaṁ saccavādinaṁ
           attano kammakubbānaṁ taṁ jano kurute piyan"ti. 1-
      Tasmā "ākaṅkheyya ce bhikkhave bhikkhu sabrahmacārīnaṁ piyo cassaṁ .pe.
  Bhāvanīyo cāti sīlesvevassa paripūrikārī .pe. Suññāgārānan"ti vatvā idāni
  yasmā paccayalābhādīnaṁ 2- patthayantenāpi idameva karaṇīyaṁ, na aññaṁ kiñci,
  tasmā "ākaṅkheyya ce bhikkhave bhikkhu lābhī assan"ti ādimāha. Na cettha
  bhagavā lābhanimittaṁ sīlādiparipūraṇaṁ kathetīti veditabbo. Bhagavā hi ghāsesanaṁ
  chinnakatho na vācaṁ sampayuttambhaṇeti, evaṁ sāvake ovadati, so kathaṁ lābhanimittaṁ
  sīlādiparipūraṇaṁ kathessati, puggalajjhāsayavasena panetaṁ vuttaṁ. Yesañhi evaṁ
  ajjhāsayo bhaveyya "sace mayaṁ catūhi paccayehi na kilameyyāma, sīlādiṁ paripūretuṁ
  sakkuṇeyyāmā"ti, tesaṁ ajjhāsayavasena bhagavā evamāha. Apica sarasānisaṁso
  esa sīlassa, yadidaṁ cattāro paccayā nāMa. Tathāhi paṇḍitamanussā koṭṭhādīsu
  ṭhapitaṁ nīharitvā puttādīnaṁpi adatvā attanāpi aparibhuñjitvā sīlavantānaṁ
  dentīti sīlassa sarasānisaṁsadassanatthaṁ hetaṁ 3- vuttaṁ.
      Tatiyavāre yesāhanti yesaṁ ahaṁ. Tesante kārāti tesaṁ devānaṁ vā
  manussānaṁ vā te mayi katā paccayadānakāRā. Devāpi hi sīlādiguṇayuttānaṁ
  paccaye denti, na kevalaṁ manussāyeva, sakko viya āyasmato mahākassapassa.
  Mahapphalā mahānisaṁsāti ubhayametaṁ atthato ekaṁ, byañjanameva nānaṁ. Mahantaṁ
  vā lokiyasukhaṁ phalantīti mahapphalā. Mahato lokuttarasukhassa paccayā hontīti
  mahānisaṁsā. Sīlādiguṇayuttassa hi kaṭacchubhikkhāpi pañcaratanamattāya bhūmiyā
  paṇṇasālāpi katvā dinnā anekāni kappasahassāni duggativinipātato rakkhati,
  pariyosāne ca amatāya dhātuyā parinibbānapaccayo hoti. "khīrodanaṁ Ahamadāsin"ti
  ādīni 4- cettha vatthūni, sakalameva vā petavatthu vimānavatthu ca sādhakaṁ. Tasmā

  *  *  *  *  *  *
  Footnote: 1 khu. dhamMa. 25/217/55 pañcasatadārakavatthu 2 chaṂa. paccayalābhādiṁ, Sī.
  paccayalābhāditaṁ, i..ḍikaṁ 3 chaṂa. petaṁ 4 khu. vimāna. 26/413/55
  khīrodanadāyikāvimāna
-------------------------------------------------
[page 172]
  Paccayadāyakehi attani katānaṁ kārānaṁ mahapphalataṁ icchantenāpi
  sīlādiguṇayutteneva bhavitabbanti dasseti.
      Catutthavāre ñātīti sassusasurapakkhikā. Sālohitāti ekalohitabandhā 1-
  pitupitāmahādayo. Petāti peccabhāvaṁ gatā. Kālakatāti matā. Tesantanti tesantaṁ
  mayi pasannacittataṁ vā pasannena cittena anussaraṇaṁ vā. Yassa hi bhikkhuno
  kālakato pitā vā mātā vā "amhākaṁ ñātako thero sīlavā kalyāṇadhammo"ti
  pasannacitto hutvā taṁ bhikkhuṁ anussarati, tassa so cittappasādopi taṁ
  anussaraṇamattaṁpi mahapphalaṁ mahānisaṁsameva hoti, anekāni kappasahassāni duggatito
  taretuṁ 2- ante ca amataṁ pāpetuṁ samatthameva hoti. Vuttaṁ hetaṁ bhagavatā "ye te
  bhikkhave bhikkhū sīlasampannā samādhisampannā paññā vimutti vimuttiñāṇadassana-
  sampannā, dassanampāhaṁ bhikkhave tesaṁ bhikkhūnaṁ bahukāraṁ vadāmi, savanaṁ anussatiṁ
  anupabbajjaṁ upasaṅkamanaṁ payirūpāsanampāhaṁ bhikkhave tesaṁ bhikkhūnaṁ bahukāraṁ
  vadāmī"ti. 3- Tasmā ñātisālohitānaṁ attani cittappasādassa anussatiyāva
  mahapphalataṁ icchantenāpi sīlādiguṇayutteneva bhavitabbanti dasseti.
      [66] Pañcamavāre aratiratisaho assanti aratiyā ratiyā ca saho
  abhibhavitā ajjhottharitā bhaveyyaṁ. Ettha ca aratīti adhikusalesu dhammesu
  pantasenāsanesu ukkaṇṭhā. Ratīti pañcakāmaguṇarati. Na ca maṁ arati saheyyāti maṁ ca
  arati nābhibhaveyya na maddeyya na ajjhotthareyya. Uppannanti jātaṁ nibbattaṁ.
  Sīlādiguṇayutto hi aratiṁ ca ratiṁ ca sahati ajjhottharati madditvā tiṭṭhati. Tasmā
  īdisamattānaṁ icchantenāpi sīlādiguṇayuttena bhavitabbanti dasseti.
      Chaṭṭhavāre bhayanti cittutrāsopi ārammaṇaṁpi bheravaṁ ārammaṇameva. Sesaṁ
  pañcamavāre vuttanayameva. Sīlādiguṇayutto hi bhayabheravaṁ sahati ajjhottharati
  madditvā tiṭṭhati ariyakoṭiyavāsī 4- mahādattatthero viya.

  *  *  *  *  *  *
  Footnote: 1 chaṂa.....baddhā evamuparipi 2 chaṂa., i. vāretuṁ
  3 khu. iti. 25/104/323 sīlasampannasutta 4 Ma. pāṭiyakoṭiyavāsī
-------------------------------------------------
[page 173]
      Thero kira maggapaṭipanno aññataraṁ pāsādikaṁ araññaṁ disvā "idhevajja
  samaṇadhammaṁ katvā gamissāmī"ti maggā okkamma aññatarasmiṁ rukkhamūle saṅghāṭiṁ
  paññāpetvā pallaṅkaṁ ābhujitvā nisīdi. Rukkhadevatāya
  dārakā therassa sīlatejena sakabhāvena saṇṭhātuṁ 1- asakkontā vissaramakaṁsu. Devatāpi
  sakalaṁ rukkhaṁ cālesi, thero acalova nisīdi. Sā devatā dhūmāyi pajjali, nevāsakkhi
  theraṁ cāletuṁ, tato upāsakavaṇṇenāgantvā vanditvā aṭṭhāsi. "ko Eso"ti
  vuttā "ahaṁ bhante etasmiṁ rukkhe adhivatthā devatā"ti avoca. "tvaṁ Ete
  vikāre akāsīti. Āma bhanteti. Kasmāti ca vuttā āha "tumhākameva bhante
  sīlatejena dārakā sakabhāvena saṇṭhātuṁ asakkontā vissaramakaṁsu, sāhaṁ tumhe
  palāpetuṁ evamakāsin"ti. Thero āha "atha kasmā idha bhante mā vasatha, mayhaṁ
  aphāsūti paṭikacceva nārocase, 2- idāni pana mā kiñci avaca, ariyakoṭiyamahādatto
  amanussabhayena gatoti vacanato lajjāmi, tenāhaṁ idheva vasissaṁ, tvaṁ pana
  ajjekadivasaṁ yattha kattha katthaci vasāhī"ti. Evaṁ sīlādiguṇayutto bhayabheravasaho
  hoti. Tasmā īdisamattānaṁ icchantenāpi sīlādiguṇayutteneva bhavitabbanti
  dasseti.
      Sattamavāre ābhicetasikānanti abhicetoti abhikkantaṁ visuddhacittaṁ vuccati,
  adhicittaṁ vā, abhicetasi jātāni ābhicetasikāni, abhiceto sannissitānīti vā
  ābhicetasikāni. Diṭṭhadhammasukhavihārānanti diṭṭhadhamme sukhavihārānaṁ. Diṭṭhadhammoti
  paccakkho attabhāvo vuccati, tattha sukhavihārabhūtānanti attho, rūpāvacarajjhānānametaṁ
  adhivacanaṁ. Tāni hi appetvā nisinnā jhāyino imasmiṁyeva attabhāve
  asaṅkiliṭṭhanekkhammasukhaṁ vindanti, tasmā "diṭṭhadhammasukhavihārino"ti vuccanti.
  Nikāmalābhīti nikāmena lābhī attano icchāvasena lābhī, icchiticchitakkhaṇe samāpajjituṁ
  samatthoti vuttaṁ hoti. Akicchalābhīti sukheneva paccanīkadhamme vikkhambhitvā
  samāpajjituṁ samatthoti vuttaṁ hoti. Akasiralābhīti akasirānaṁ lābhī, vipulānaṁ
  yathāparicchedeyeva vuṭṭhātuṁ samatthoti vuttaṁ hoti. Ekacco hi lābhīyeva hoti,

  *  *  *  *  *  *
  Footnote: 1 Ma. sandhāretuṁ 2 chaṂa. nāvacāsi, Sī.,i. nāvocāti
-------------------------------------------------
[page 174]
  Na pana sakkoti icchiticchitakkhaṇe samāpajjituṁ. Ekacco sakkoti tathā samāpajjituṁ,
  pāripanthike 1- pana kicchena vikkhambheti. Ekacco tathā ca samāpajjati pāripanthike 1-
  ca akiccheneva vikkhambheti. Na sakkoti nāḷikāyantaṁ viya yathāparicchedeyeva ca
  vuṭṭhātuṁ. Yo pana imaṁ tividhaṁpi sampadaṁ icchati, sopi sīlesvevassa paripūrikārīti.
      Evaṁ abhiññāpādake jhāne vutte kiñcāpi abhiññānaṁ vāro āgato,
  atha kho naṁ bhagavā aggahetvāva yasmā na kevalaṁ abhiññāpādakajjhānāni ca
  abhiññāyoyeva ca sīlānaṁ ānisaṁso, apica kho cattāri arūpajjhānāni tayo ca
  heṭṭhā ariyamaggā tasmā taṁ sabbaṁ pariyādiyitvā dassetuṁ ākaṅkheyya ce .pe.
  Ye te santāti evamādimāha.
      Tattha santāti aṅgasantatāya ceva ārammaṇasantatāya ca santā. Vimokkhāti
  paccanīkadhammehi vimuttattā 2- ārammaṇe ca adhimuttattā. Atikkamma rūpeti
  rūpāvacarajjhāne atikkamitvā, ye te vimokkhā atikkamma rūpe santāti padasambandho,
  itarathā hi atikkamma rūpe kiṁ karotīti na paññāyeyyuṁ. Āruppāti ārammaṇato
  ceva vipākato ca rūpavirahitā. Kāyena phusitvāti nāmakāyena phusitvā pāpuṇitvā,
  adhigantvāti vuttaṁ hoti. Sesaṁ uttānameva. Idaṁ vuttaṁ hoti "yopi bhikkhu
  ime vimokkhe phusitvā viharitukāmo, sopi sīlesveva paripūrikārī assā"ti.
      [67] Navamavāre tiṇṇaṁ saṁyojanānanti sakkāyadiṭṭhivikicchāsīlabbataparāmāsa-
  saṅkhātānaṁ tiṇṇaṁ bandhanānaṁ. Tāni hi saṁyojenti khandhagatibhavādīhi khandhagatibhavādayo
  vā kammaphalena, 3- tasmā saṁyojanānīti vuccanti, bandhanānīti attho. Parikkhayāti
  parikkhayena. Sotāpannoti sotaṁ āpanno. Sototi ca maggassetaṁ adhivacanaṁ.
  Sotāpannoti taṁsamaṅgīpuggalassa. 4- Yathāha "soto sototi hidaṁ sāriputta vuccati,
  katamo nukho sāriputta sototi, ayameva hi bhante ariyo aṭṭhaṅgiko maggo,
  seyyathīdaṁ, sammādiṭṭhi sammāsaṅkappo .pe. Sammāsamādhīti, sotāpanno
  sotāpannoti hidaṁ sāriputta vuccati. Katamo nukho sāriputta sotāpannoti. Yo
  hi bhante iminā aṭṭhaṅgikena maggena samannāgato, ayaṁ vuccati sotāpanno,

  *  *  *  *  *  *
  Footnote: 1-1 chaṂa., i. pāribandhike 2 Sī., i. vimuttā
  3 chaṂa., i. kammaṁ vā phalena, Ma. kammaphalena saṁyojenti yasmā
  4 Sī., Ma. taṅkhaṇe puggalassa
-------------------------------------------------
[page 175]
  Soyamāyasmā evaṁnāmo evaṁgotto"ti 1- idha pana maggena phalassa nāmaṁ dinnaṁ,
  tasmā phalaṭṭho "sotāpanno"ti veditabbo. Avinipātadhammoti vinipātetīti vinipāto,
  nossa vinipāto dhammoti avinipātadhammo, na attānaṁ apāyesu vinipātanasabhāvoti
  vuttaṁ hoti. Kasmā? ye dhammā apāyagamanīyā, 2- tesaṁ pahīnattā. Sambodhi paraṁ ayanaṁ
  parā 3- gati assāti sambodhiparāyano, uparimaggattayaṁ avassaṁ sampāpakoti attho.
  Kasmā? paṭiladdhapaṭhamamaggattā. Sīlesvevāti īdiso hotukāmopi sīlesvevassa
  Paripūrikārīti.
      Dasamavāre paṭhamamaggena parikkhīṇānipi tīṇi saṁyojanāni sakadāgāmimaggassa
  vaṇṇabhaṇanatthaṁ vuttāni. Rāgadosamohānaṁ tanuttāti etesaṁ tanubhāvena, tanukaraṇenāti
  vuttaṁ hoti. Tattha dvīhi kāraṇehi tanuttaṁ veditabbaṁ adhiccuppattiyā
  ca pariyuṭṭhānamandatāya ca. Sakadāgāmissa hi vaṭṭānusārimahājanasseva kilesā
  abhiṇhaṁ na uppajjanti, kadāci karahaci uppajjanti vilaḷākārā hutvā,
  viraḷavāpite khette aṅkurā viya. Uppajjamānāpi ca vaṭṭānusārino mahājanasseva
  maddantā pharantā chādentā andhakāraṁ karontā na uppajjanti, mandamandā
  uppajjanti tanukārā hutvā abbhapaṭalamiva makkhikā pattaṁ viya ca.
      Tattha keci therā bhaṇanti "sakadāgāmissa kilesā kiñcāpi cirena
  uppajjanti, bahalāva uppajjanti, tathāhissa puttā ca dhītaro ca dissantī"ti,
  etaṁ pana appamāṇaṁ. Puttadhītaro hi aṅgapaccaṅgaparāmasanamattenapi hontīti.
  Dvīhiyeva kāraṇehissa kilesānaṁ tanuttaṁ veditabbaṁ adhiccuppattiyā ca
  pariyuṭṭhānamandatāya cāti.
      Sakadāgāmīti sakiṁ āgamanadhammo. Sakideva imaṁ lokaṁ āgantvāti ekavāraṁyeva
  imaṁ manussalokaṁ paṭisandhivasena āgantvā. Yopi hi idha sakadāgāmimaggaṁ bhāvetvā
  idheva parinibbāti, sopi idha na gahito. Yopi idha maggaṁ bhāvetvā devesu
  uppajjitvā tattheva parinibbāti. Yopi devaloke maggaṁ bhāvetvā tattheva
  parinibbāti. Yopi devaloke maggaṁ bhāvetvā idheva manussaloke nibbattitvā

  *  *  *  *  *  *
  Footnote: 1 saṁ. mahā. 19/1001/300 dutiyasāriputtasutta 2 i. vinipātagamanīyā
  3 chaṂa. ayaṁ saddo na dissati
-------------------------------------------------
[page 176]
  Parinibbāti. Yo pana idha maggaṁ bhāvetvā devaloke nibbatto, tattha yāvatāyukaṁ
  ṭhatvā puna idheva uppajjitvā parinibbāti, ayamidha gahitoti veditabbo.
  Dukkhassantaṁ kareyyanti vaṭṭadukkhassa paricchedaṁ kareyyaṁ. Sīlesvevāti īdiso
  hotukāmopi sīlesvevassa paripūrikārīti.
      Ekādasamavāre pañcannanti gaṇanaparicchedo. Orambhāgiyānanti oraṁ
  vuccati heṭṭhā, heṭṭhā bhāgiyānanti attho, kāmāvacaraloke uppattipaccayānanti
  adhippāyo. Saṁyojanānanti bandhanānaṁ, tāni kāmarāgabyāpādasaṁyojanehi saddhiṁ
  pubbe vuttasaṁyojanāneva veditabbāni. Yassa hi etāni appahīnāni, so
  kiñcāpi bhavagge uppanno hoti, athakho āyuparikkhayā kāmāvacare nibbattatiyeva,
  gilitabalisamacchūpamo cāyaṁ 1- puggalo dīghasuttakena pāde bandhavihaṅgūpamo cāti
  veditabbo. Pubbe vuttānaṁpi cettha vacanaṁ vaṇṇabhaṇanatthamevāti veditabbaṁ.
  Opapātikoti sesayonipaṭikkhepavacanametaṁ. Tattha parinibbāyīti tattheva brahmaloke
  parinibbāyī. Anāvattidhammo tasmā lokāti tato brahmalokā paṭisandhivasena puna
  anāvattisabhāvo. Sīlesvevāti īdiso hotukāmopi sīlesvevassa paripūrikārīti.
      [68] Evaṁ anāgāmimagge vutte kiñcāpi catutthamaggassa vāro āgato,
  atha kho naṁ bhagavā aggahetvāva yasmā na kevalaṁ āsavakkhayābhiññā eva
  sīlānaṁ ānisaṁso, apica kho lokiyapañcābhiññāyopi, tasmā tāpi dassetuṁ
  yasmā ca āsavakkhaye kathite desanā niṭṭhitā hoti, evaṁ ca sati imesaṁ
  guṇānaṁ akathitattā ayaṁ kathā muṇḍābhiññākathā nāma bhaveyya. Tasmā ca
  abhiññāpāripūriṁ katvā dassetuṁpi yasmā ca anāgāmimagge ṭhitassa sukhena
  iddhivikubbanā ijjhati samādhiparipanthānaṁ kāmarāgabyāpādānaṁ samūhatattā, anāgāmī
  hi sīlesu ca samādhismiṁ ca paripūrikārī, tasmā yuttaṭṭhāneyeva lokiyābhiññāyo
  dassetuṁpi "ākaṅkheyya ce .pe. Anekavihitan"ti evamādimāhāti assa anusandhi.
      Tattha "anekavihitaṁ iddhividhan"tiādinā nayena āgatānaṁ pañcannaṁpi
  lokiyābhiññānaṁ pālivaṇṇanā saddhiṁ bhāvanānayena visuddhimagge vuttā.

  *  *  *  *  *  *
  Footnote: 1 chaṂa. svāyaṁ, Sī. hayaṁ
-------------------------------------------------
[page 177]
      [69] Chaṭṭhābhiññāya āsavānaṁ khayāti arahattamaggena sabbakilesānaṁ
  khayā. Anāsavanti āsavavirahitaṁ. Cetovimuttiṁ paññāvimuttinti ettha cetovacanena
  arahattaphalasampayutto samādhi, paññāvacanena taṁsampayuttā paññā ca vuttā.
  Tattha ca samādhi rāgato vimuttattā cetovimutti, paññā avijjāya vimuttattā
  paññāvimuttīti veditabbā. Vuttaṁ cetaṁ bhagavatā "yo hissa bhikkhave samādhi,
  tadassa samādhindriyaṁ, yā hissa bhikkhave paññā, tadassa paññindriyaṁ, iti
  kho bhikkhave rāgavirāgā cetovimutti, avijjāvirāgā paññāvimuttī"ti, api cettha
  samathaphalaṁ cetovimutti, vipassanāphalaṁ paññāvimuttīti veditabbā.
      Diṭṭheva dhammeti imasmiṁyeva attabhāve. Sayaṁ abhiññā sacchikatvāti
  attanāyeva paññāya paccakkhaṁ katvā, aparappaccayena ñatvāti attho. Upasampajja
  vihareyyanti pāpuṇitvā sampādetvā vihareyyaṁ. Sīlesvevāti evaṁ sabbāsave
  niṭṭhaṅgametvāva 1- cetovimuttiṁ paññāvimuttiṁ adhigantukāmopi sīlesvevassa
  paripūrikārīti.
      Evaṁ bhagavā sīlānisaṁsakathaṁ yāva arahattā kathetvā idāni sabbaṁpi taṁ
  sīlānisaṁsaṁ sampiṇḍitvā dassento nigamanaṁ āha "sampannasīlā bhikkhave .pe.
  Idametaṁ paṭicca vuttan"ti. Tassāyaṁ saṅkhepattho, "sampansīlā bhikkhave viharatha
  .pe. Sikkhāpadesū"ti iti yaṁ taṁ mayā pubbe evaṁ vuttaṁ etaṁ sabbaṁpi
  sampannasīlo bhikkhu sabrahmacārīnaṁ piyo hoti manāpo, garu bhāvanīyo paccayānaṁ
  lābhī, paccayadāyakānaṁ mahapphalakaro, pubbañātīnaṁ anussaraṇacetanāya phalamahattakaro,
  aratiratisaho, bhayabheravasaho, rūpāvacarajjhānānaṁ arūpāvacarajjhānānaṁ ca lābhī,
  heṭṭhimāni tīṇi sāmaññaphalāni pañcalokiyābhiññā āsavakkhayañāṇanti ime ca
  guṇe sayaṁ abhiññā sacchikatvā 2- hoti, idaṁ paṭicca idaṁ sandhāya vuttanti.
  Idamavoca bhagavā, attamanā te bhikkhū bhagavato bhāsitaṁ abhinandunti.
                     Papañcasūdanīyā majjhimanikāyaṭṭhakathāya
                      ākaṅkheyyasuttavaṇṇanā niṭṭhitā.
                            -----------

  *  *  *  *  *  *
  Footnote: 1 chaṂa. niddhunitvā 2 chaṂa., i. sacchikattā
-------------------------------------------------
[page 178]
                         7. Vatthūpamasuttavaṇṇanā
      [70] Evamme sutanti vatthūpamasuttaṁ. Tattha seyyathāpi bhikkhave vatthanti
  bhikkhave yathā vatthanti upamāvacanametaṁ. Upamaṁ karonto ca bhagavā katthaci upamaṁ
  paṭhamaṁyeva dassetvā pacchā atthaṁ dasseti, katthaci paṭhamaṁ atthaṁ dassetvā pacchā
  upamaṁ, katthaci upamāya atthaṁ parivāretvā dasseti, katthaci atthena upamaṁ.
      Tathāhesa "seyyathāpi bhikkhave dve agārā sadvārā, 1- tattha cakkhumā
  puriso majjhe ṭhito passeyyā"ti 2- sakalaṁpi devadūtasuttaṁ upamaṁ paṭhamaṁ dassetvā
  pacchā atthaṁ dassento āha. "tirokuḍḍaṁ Tiropākāraṁ tiropabbataṁ asajjamāno
  gacchati, seyyathāpi ākāse"ti 3- ādinā pana nayena sakalaṁpi iddhividhaṁ atthaṁ
  paṭhamaṁ dassetvā pacchā upamaṁ dassento āha. "seyyathāpi Brāhmaṇa puriso
  sāratthiko sāragavesī"ti 4- ādinā nayena sakalaṁpi cullasāropamasuttaṁ upamāya
  atthaṁ parivāretvā dassento āha. "idha Pana bhikkhave ekacce kulaputtā dhammaṁ
  pariyāpuṇanti suttaṁ .pe. Seyyathāpi bhikkhave puriso alagaddatthiko"ti 5- ādinā
  pana nayena sakalaṁpi alagaddasuttaṁ mahāsāropamasuttanti evamādīni suttāni
  atthena upamaṁ parivāretvā dassento āha.
      Svāyaṁ idha paṭhamaṁ upamaṁ dassetvā pacchā atthaṁ dasseti. Kasmā panevaṁ
  bhagavā dassetīti. Puggalajjhāsayena vā desanāvilāsena vā. Ye hi puggalā
  upamaṁ dassetvā vuccamānaṁ atthaṁ sukhena paṭivijjhanti, tesaṁ paṭhamaṁ upamaṁ dasseti.
  Esa nayo sabbattha. Yassā ca dhammadhātuyā supaṭividdhattā desanā vilāsappatto
  hoti, sāssa supaṭividdhā, tasmā esa desanāvilāsappatto dhammissaro
  dhammarājā, so yathā yathā icchati, tathā tathā dhammaṁ desetīti evaṁ iminā
  puggalajjhāsayena vā desanāvilāsena vā evaṁ dassetīti veditabbo.

  *  *  *  *  *  *
  Footnote: 1 Ma. sannadvārā 2 Ma. upari 14/261/230 devadūtasutta.
  3 dī.Sī. 9/238-9/78, khu.paṭi. 31/253/163 ñāṇakathā (syā)
  4 Maṃū. 12/313/281 cūḷasāropamasutta 5 Maṃū. 12/239/201 alagaddūpamasutta
-------------------------------------------------
[page 179]
      Tattha vatthanti pakatiparisuddhavatthaṁ. Saṅkiliṭṭhaṁ malaggahitanti āgantukena
  paṁsurajādinā saṅkilesena saṅkiliṭṭhaṁ, sedajallikādinā ca malena gahitattā
  malaggahitaṁ. Raṅgajāteti ettha raṅgameva raṅgajātaṁ. Upasaṁhareyyāti upanāmeyya.
  Yadi nīlakāyāti nīlakāya vā, nīlakatthāya cāti vuttaṁ hoti. Evaṁ sabbattha.
  Rajako hi nīlakatthāya upasaṁharanto kaṁsanīlapalāsanīlādike nīlaraṅge upasaṁharati.
  Pītakatthāya upasaṁharanto kaṇṇikārapupphasadise pītakaraṅge. Lohitakatthāya upasaṁharanto
  bandhujīvakapupphasadise lohitakaraṅge. Mañjeṭṭhakatthāya upasaṁharanto
  kaṇavīrapupphasadise mandarattaraṅge. Tena vuttaṁ "yadi nīlakāya .pe. Yadi
  mañjeṭṭhikāyā"ti.
      Durattavaṇṇamevassāti duṭṭhu rajitavaṇṇameva assa. Aparisuddhavaṇṇamevassāti
  nīlavaṇṇopissa parisuddho na bhaveyya, sesavaṇṇopi. Tādisañhi vatthaṁ nīlakumbhiyā
  pakkhittaṁpi sunīlaṁ na hoti, sesakumbhīsu pakkhittaṁpi supītakādivaṇṇaṁ na hoti,
  milātanīlakuraṇḍakaṇṇikārabandhujīvakakaṇavīrapupphavaṇṇameva 1- hoti. Taṁ kissa hetūti
  taṁ vatthaṁ kissa hetu kiṁ kāraṇā īdisaṁ hoti, tasmiṁ vā vatthe raṅgajātaṁ kissa
  hetu īdisaṁ durattavaṇṇaṁ aparisuddhavaṇṇaṁ hotīti. Yasmā pana 2- vatthassa
  saṅkiliṭṭhabhāvoyevettha kāraṇaṁ, na aññaṁ kiñci, tasmā "aparisuddhattā bhikkhave
  vatthassā"ti āha.
      Evameva khoti upamāsampaṭipādanaṁ. Citte saṅkiliṭṭheti cittamhi
  saṅkiliṭṭhamhi. Kasmā pana bhagavā saṅkiliṭṭhavatthena opammaṁ akāsīti ce,
  vāyāmasāphalyadassanatthaṁ. 3- Yathā hi āgantukehi malehi saṅkiliṭṭhaṁ vatthaṁ pakatiyā
  paṇḍarattā puna dhoviyamānaṁ paṇḍaraṁ hoti, na tattha jātikāḷake viya eḷakalome vāyāmo
  nipphalo hoti, evaṁ cittaṁpi āgantukehi kilesehi saṅkiliṭṭhaṁ. Pakatiyā pana
  taṁ sakalepi paṭisandhibhavaṅgavāre paṇḍarameva. Yathāha "pabhassaramidaṁ bhikkhave cittaṁ,
  tañca kho āgantukehi upakkilesehi upakkiliṭṭhan"ti 4- taṁ visodhiyamānaṁ sakkā
  pabhassarataraṁ kātuṁ, na tattha vāyāmo nipphaloti, evaṁ vāyāmasāphalyadassanatthaṁ 3-
  saṅkiliṭṭhavatthena opammamakāsīti veditabbo.

  *  *  *  *  *  *
  Footnote: 1 chaṂa......kuraṇḍakaṇikāra.... 2 chaṂa. panassa
  3-3 chaṂa. vāyāmamahapphaladassanatthaṁ 4 aṅ ekaka. 20/49/9 paṇihitācchavagga
-------------------------------------------------
[page 180]
      Duggati pāṭikaṅkhāti īdise citte duggati pāṭikaṅkhitabbā, duggatimeva
  esa pāpuṇissati, na aññanti evaṁ duggati icchitabbā, avassaṁ bhāginīti
  vuttaṁ hoti. Sā cāyaṁ duggati nāma paṭipattiduggati gatiduggatīti duvidhā hoti.
  Paṭipattiduggatipi āgāriyapaṭipattiduggati 1- anāgāriyapaṭipattiduggatīti 1-
  duvidhā hoti.
      Āgāriko hi saṅkiliṭṭhacitto pāṇaṁpi hanati, adinnaṁpi ādiyati, sakalepi
  dasākusalakammapathe pūreti, ayamassa āgāriyapaṭipattiduggati. So tattha ṭhito
  kāyassa bhedā nirayaṁpi gacchati, tiracchānayoniṁpi, pittivisayaṁpi, ayamassa gatiduggati.
      Anāgāriyopi imasmiṁ sāsane pabbajito saṅkiliṭṭhacitto dūteyyapahiṇagamanaṁ
  gacchati, vejjakammaṁ karoti, saṁghabhedāya cetiyabhedāya parakkamati,
  veḷudānādīhi jīvikaṁ kappeti, sakalaṁpi anācāraṁ agocaraṁ ca paṭipūreti, ayamassa
  anāgāriyapaṭipattiduggati. So tattha ṭhito kāyassa bhedā nirayaṁpi gacchati,
  tiracchānayoniṁpi, pittivisayaṁpi gacchati, samaṇayakkho nāma hoti samaṇapeto, ādittehi
  saṅghāṭiādīhi sampajjalitakāyo aṭṭassaraṁ karonto vicarati, ayamassa gatiduggati.
      Seyyathāpīti sukkapakkhaṁ dassetumāraddho, tassattho kaṇhapakkhe
  vuttapaccanīkeneva veditabbo. Etthāpi ca sugati nāma paṭipattisugati gatisugatīti
  duvidhā hoti. Paṭipattisugatipi āgāriyapaṭipattisugati anāgāriyapaṭipattisugatīti
  duvidhā hoti. Āgāriyo hi parisuddhacitto pāṇātipātāpi viramati, adinnādānāpi,
  sakalepi dasakusalakammapathe paripūreti, ayamassa āgāriyapaṭipattisugati. So tattha ṭhito
  kāyassa bhedā manussamahaggattaṁpi 2- devamahaggattaṁpi 2- upapajjati, ayamassa gatisugati.
      Anāgāriyopi 3- imasmiṁ sāsane pabbajitvā parisuddhacitto catuppārisuddhisīlaṁ
  sodheti, terasa dhutaṅgāni samādiyati, aṭṭhatiṁsārammaṇesu attano anukūlakammaṭṭhānaṁ
  gahetvā pantasenāsanaṁ paṭisevamāno kasiṇaparikammaṁ katvā jhānasamāpattiyo
  nibbatteti, sotāpattimaggaṁ bhāveti .pe. Anāgāmimaggaṁ bhāveti,
  ayamassa anāgāriyapaṭipattisugati. So tattha ṭhito kāyassa bhedā manussaloke vā
  tīsu mahākulesu, chasu vā kāmāvacaradevesu, dasasu vā brahmabhavanesu, pañcasu vā
  suddhāvāsesu, catūsu vā āruppesu upapajjati, ayamassa gatisugatīti

  *  *  *  *  *  *
  Footnote: 1-1 chaṂa. agāriYu.....anagāriYu.....evamuparipi 2-2 chaṂa. manassamahantatampi
  devamahantatampi 3 i. anāgāriyo vā, chaṂa. anagāriyopi
-------------------------------------------------
[page 181]
      [71] Evaṁ saṅkiliṭṭhacitte duggati pāṭikaṅkhā asaṅkiliṭṭhe ca sugatīti
  vatvā idāni yehi upakkilesehi cittaṁ saṅkiliṭṭhaṁ hoti, te dassento katame
  ca bhikkhave cittassa upakkilesā, abhijjhāvisamalobhotiādimāha.
      Tattha sakabhaṇḍe chandarāgo abhijjhā, parabhaṇḍe visamalobho. Athavā
  sakabhaṇḍe vā parabhaṇḍe vā hotu, yuttapattaṭṭhāne chandarāgo abhijjhā,
  ayuttapattaṭṭhāne visamalobho. Thero panāha "kissa vinibbhogaṁ karotha, yutte
  vā ayutte vā hotu, `rāgo visamaṁ, doso visamaṁ, moho visaman'ti 1- vacanato
  na koci lobho avisamo nāma, tasmā lobhoyevesa abhijjhāyanaṭṭhena abhijjhā,
  visamaṭṭhena visamaṁ, ekatthametaṁ byañjanameva nānan"ti. So panesa abhijjhāvisamalobho
  uppajjitvā cittaṁ dūseti, obhāsituṁ na deti. Tasmā "cittassa upakkileso"ti
  vuccati.
      Yathā cesa, evaṁ navavidhāaghātavatthusambhavo byāpādo. Dasavidhāaghātavatthusambhavo
  kodho. Punappunaṁ cittaṁ pariyonaddhano 2- upanāho. Āgāriyassa 3-
  anāgāriyassa vā sukatakaraṇavināsano makkho. Āgāriyopi hi kenaci anukampakena
  daliddo samāno ucce ṭhāne ṭhapito, aparena samayena "kiṁ tayā mayhaṁ
  katan"ti tassa sukatakaraṇaṁ vināseti. Anāgāriyopi hi kenaci anusāmaṇerakālato
  pabhūti ācariyena vā upajjhāyena vā catūhi paccayehi uddesaparipucchāhi ca
  anuggahetvā dhammakathāya pakaraṇakosallādīni 4- sikkhāpito, aparena samayena
  rājarājamahāmattādīhi sakkato garukato ācariyūpajjhāyesu acittikato caramāno
  "ayaṁ amhehi daharakāle evaṁ anuggahito saṁvaḍḍhito ca, atha panidāni nisineho 5-
  jāto"ti vuccamāno "kiṁ mayhaṁ tumhehi katan"ti tesaṁ sukatakaraṇaṁ vināseti,
  tasseso sukatakaraṇavināsano makkho uppajjitvā cittaṁ dūseti, obhāsituṁ na
  deti. Tasmā "cittassa upakkileso"ti vuccati.

  *  *  *  *  *  *
  Footnote: 1 abhi. vibhaṅga. 35/924/449 tikaniddesa 2 chaṂa. cittaparīyonandhano
  3-3 chaṂa. agāriyassa anāgāriyassa evamuparipi 4 chaṂa. dhammakathānayapakaraṇakosallādīni
  5 Sī. nisneho, chaṂa. nissineho
-------------------------------------------------
[page 182]
      Yathā cāyaṁ, evaṁ bahussutepi puggale ajjhottharitvā "īdisassa ceva
  bahussutassa aniyatā gati, tava vā mama vā koci viseso"ti ādinā nayena
  uppajjamāno yugaggāhī paḷāso. Paresaṁ sakkārādīni khiyyanā issā. Attano
  sampattiyā parehi sādhāraṇabhāvaṁ asayhamānaṁ macchariyaṁ. Vañcanīkacariyabhūtā māyā.
  Kerāṭikabhāvena uppajjamānaṁ sāṭheyyaṁ. Kerāṭiko hi ānandamaccho 1- viya hoti.
  Ānandamaccho 1- nāma kira macchānaṁ naṅguṭṭhaṁ dasseti sappānaṁ sīsaṁ, "tumhehi
  sadiso ahan"ti jānāpetuṁ. Evameva kerāṭiko puggalo yaṁ yaṁ suttantikaṁ vā
  abhidhammikaṁ vā upasaṅkamati, taṁ taṁ evaṁ vadati "ahaṁ tumhākamatthacaro, 2- tumhe
  mayhaṁ anukampakā, nāhaṁ tumhe muñcāmī"ti. "evameva Te `sagāravo ayaṁ amhesu
  sappatisso'ti maññissantī"ti. Tassetaṁ kerāṭikabhāvena uppajjamānaṁ sāṭheyyaṁ
  uppajjitvā cittaṁ dūseti, obhāsituṁ na deti. Tasmā "cittassa upakkileso"ti
  vuccati.
      Yathā cetaṁ, evaṁ vātabharitabhastasadiso thaddhabhāvapaggahitasiro
  anivātavuttikārakaraṇo thambho. Taduttarikaraṇo sārambho. So duvidhena labbhati akusalavasena
  ceva kusalavasena ca. Tattha āgāriyassa ca parena kataṁ alaṅkārādiṁ disvā
  tatdiguṇataddiguṇakaraṇena uppajjamāno, anāgāriyassa ca yattakaṁ yattakaṁ paro
  pariyāpuṇāti vā katheti vā, mānavasena taddiguṇataddiguṇakaraṇena uppajjamāno
  akusalo. Āgāriyassa pana paraṁ ekaṁ salākabhattaṁ dentaṁ disvā attanā dve
  vā tīṇi vā dātukāmatāya uppajjamāno, anāgāriyassa ca parena ekanikāye
  gahite mānaṁ anissāya kevalaṁ taṁ disvā attano ālasiyaṁ abhibhuyya dve
  nikāye gahetukāmatāya uppajjamāno kusalo. Idha pana akusalo adhippeto.
  Ayañhi uppajjitvā cittaṁ dūseti, obhāsituṁ na deti. Tasmā "cittassa
  upakkileso"ti vuccati.
      Yathā cāyaṁ, evaṁ jātiādīni nissāya cittassa unnativasena pavatto māno,
  accunnativasena atimāno, madagahaṇākāro mado, kāmaguṇesu cittavossaggavasena

  *  *  *  *  *  *
  Footnote: 1-1 chaṂa. āyatanamaccho 2 chaṂa. tumhākaṁ baddhacaro,
-------------------------------------------------
[page 183]
  Uppajjamāno pamādo uppajjitvā cittaṁ dūseti, obhāsituṁ na deti. Tasmā
  "cittassa upakkileso"ti vuccati.
      Kasmā pana bhagavā upakkilesaṁ dassento lobhamādiṁ katvā dassetīti.
  Tassa paṭhamuppattito. Sabbasattānañhi yattha katthaci uppannānaṁ antamaso
  suddhāvāsabhūmiyaṁpi sabbapaṭhamaṁ bhavanikantivasena lobho uppajjati, tato attano attano
  anurūpapaccayaṁ paṭicca yathāsambhavaṁ itare, na ca ete soḷaseva cittassa
  upakkilesā, etena pana nayena sabbepi kilesā gahitāyeva hontīti veditabbā.
      [72] Ettāvatā saṅkilesaṁ dassetvā idāni vodānaṁ dassento sa kho
  so bhikkhavetiādimāha. Tattha iti viditvāti evaṁ jānitvā. Pajahatīti
  samucchedappahānavasena ariyamaggena pajahati. Tattha kilesapaṭipāṭiyā maggapaṭipāṭiyāti
  dvidhā pahānaṁ veditabbaṁ. Kilesapaṭipāṭiyā tāva abhijjhāvisamalobho thambho
  sārambho māno atimāno madoti ime cha kilesā arahattamaggena pahīyanti.
  Byāpādo kodho upanāho pamādoti ime cattāro kilesā anāgāmimaggena
  pahīyanti. Makkho palāso issā macchariyaṁ māyā sāṭheyyanti ime cha sotāpattimaggena
  pahīyantīti. Maggapaṭipāṭiyā pana sotāpattimaggena makkho palāso issā macchariyaṁ
  māyā sāṭheyyanti ime cha pahīyanti. Anāgāmimaggena byāpādo kodho upanāho
  pamādoti ime cattāro. Arahattamaggena abhijjhāvisamalobho thambho sārambho
  māno atimāno madoti ime cha pahīyantīti.
      Imasmiṁ panaṭṭhāne ime kilesā sotāpattimaggavajjhā vā hontu
  sesamaggavajjhā vā, athakho anāgāmimaggeneva pahānaṁ sandhāya "abhijjhāvisamalobhaṁ
  cittassa upakkilesaṁ pajahatī"ti ādimāhāti veditabbā. Ayamettha paveṇimaggāgato
  sambhavo, so ca upari catutthamaggasseva niddiṭṭhattā yujjati, tatiyamaggena
  pahīnāvasesānañhi visamalobhādīnaṁ tena pahānaṁ hoti, sesānaṁ imināva. Yepi
  hi sotāpattimaggena pahīyanti, tepi taṁsamuṭṭhāpakacittānaṁ appahīnattā
-------------------------------------------------
[page 184]
  Anāgāmimaggeneva supahīnā hontīti. Keci pana paṭhamamaggenevettha pahānaṁ
  vaṇṇeyanti, taṁ pubbāparena na sandhiyati. Keci vikkhambhanappahānanti, taṁ tesaṁ
  icchāmattameva.
      [73] Yato kho bhikkhaveti ettha yatoti yamhi kāle. Pahīno hotīti
  anāgāmimaggakkhaṇe pahānaṁ sandhāyevāha.
      [74] So buddhe aveccappasādenāti etaṁ "yato kho bhikkhave visamalobho
  pahīno hoti, so buddhe aveccappasādena samannāgato hotī"ti evaṁ ekamekena 1-
  padena yojetabbaṁ. Imassa hi bhikkhuno anāgāmimaggena lokuttarappasādo
  āgato, athassa aparena samayena buddhaguṇe dhammaguṇe saṁghaguṇe ca anussarato
  lokiyo uppajjati, tamassa sabbaṁpi lokiyalokuttaramissakaṁ pasādaṁ dassento bhagavā
  "buddhe aveccappasādenā"tiādimāha.
      Tattha aveccappasādenāti buddhadhammasaṁghaguṇānaṁ yāthāvato ñātattā
  acalena accutena pasādena. Idāni yathā tassa bhikkhuno anussarato so
  aveccappasādo uppanno, taṁ vidhiṁ dassento "itipi so bhagavā"tiādinā
  nayena tīṇi anussatiṭṭhānāni vitthāresi, tesaṁ atthavaṇṇanā sabbākārena
  visuddhimagge anussatikathāyaṁ vuttā.
      [75] Evamassa lokiyalokuttaramissakaṁ pasādaṁ dassetvā idāni
  kilesappahānaṁ aveccappasādasamannāgataṁ ca paccavekkhato uppajjamānaṁ
  somanassādiānisaṁsaṁ dassento yatodhi kho panassātiādimāha. Tassattho 2-:-
  anāgāmissa hi paccante vuṭṭhitaṁ corūpaddavaṁ vūpasamitvā taṁ paccavekkhato mahānagare
  vasantassa rañño viya ime cime ca mama kilesā pahīnāti attano kilesappahānaṁ
  paccavekkhato balavasomanassaṁ uppajjati. Taṁ dassento bhagavā "yatodhi kho
  panassā"tiādimāha.

  *  *  *  *  *  *
  Footnote: 1 ekekenāti sandarataraṁ 2 chaṂa. ayaṁ saddo na dissati
-------------------------------------------------
[page 185]
      Tassattho:- yvāyaṁ anāgāmibhikkhu evaṁ "buddhe aveccappasādena samannāgato
  hoti .pe. Dhamme .pe. Saṁghe .pe. Anuttaraṁ puññakkhettaṁ lokassā"ti,
  tassa taṁ yatodhi kho cattaṁ hoti paṭinissaṭṭhaṁ sakasakaodhivasena cattameva hoti,
  taṁ taṁ kilesajātaṁ vantaṁ muttaṁ pahīnaṁ paṭinissaṭṭhaṁ. Sakasakaodhivasenāti dve odhī
  kilesodhi ca maggodhi ca, tattha kilesodhivasenāpi ye kilesā yaṁmaggavajjhā,
  te aññamaggavajjhehi amissā hutvā sakeneva odhinā pahīnā. Maggodhivasenāpi
  ye kilesā yena maggena pahātabbā, tena teyeva pahīnā honti.
  Evaṁ sakasakaodhivasena taṁ taṁ kilesajātaṁ cattameva hoti paṭinissaṭṭhaṁ, taṁ
  paccavekkhitvāva laddhasomanasso tatuttaripi so "buddhe aveccappasādena
  samannāgatomhī"ti labhati atthavedanti sambandho.
      Yatodhi khotipi pāṭho. Tassa vasena ayamattho, assa bhikkhuno yatodhi
  kho pana cattaṁ hoti paṭinissaṭṭhaṁ. Tattha yatoti kāraṇavacanaṁ, yasmāti vuttaṁ
  hoti. Odhīti heṭṭhā tayo maggā vuccanti. Kasmā? te hi odhiṁ katvā
  koṭṭhāsaṁ katvā upariuparimaggena pahātabbakilese ṭhapetvā pajahanti, tasmā
  odhīti vuccanti. Arahattamaggo pana kiñci kilesaṁ anavasesetvā pajahati, tasmā
  anodhīti vuccati. Imassa ca bhikkhuno heṭṭhā maggattayena cattaṁ. Tena vuttaṁ
  "yatodhi kho panassa cattaṁ hotī"ti. Tattha kho panāti nipātamattaṁ. Ayampana
  piṇḍattho, yasmā pana assa odhi cattaṁ hoti paṭinissaṭṭhaṁ, tasmā taṁ
  paccavekkhitvā ca laddhasomanasso tatuttaripi so "buddhe aveccappasādena
  samannāgatomhī"ti labhati atthavedanti yathāpāli netabbaṁ.
      Tattha cattanti idaṁ sakabhāvapariccajanavasena vuttaṁ. Vantanti idaṁ pana
  anādiyanabhāvadassanavasena. Muttanti idaṁ santatito vinimocanavasena. Pahīnanti
  idaṁ muttassapi kvaci anavaṭṭhānadassanavasena. Paṭinissaṭṭhanti idaṁ pubbe
  ādinnapubbassa paṭinissaggadassanavasena parimukhaṁ vā nissaṭṭhabhāvadassanavasena
  bhāvanābalena abhibhuyya nissaṭṭhabhāvadassanavasenāti vuttaṁ hoti. Labhati atthavedaṁ labhati
  dhammavedanti ettha buddhādīsu aveccappasādoyeva araṇīyato attho,
-------------------------------------------------
[page 186]
  Upagantabbatoti vuttaṁ hoti. Dhāraṇato dhammo, vinipatituṁ appadānatoti vuttaṁ hoti.
  Vedoti ganthopi ñāṇampi somanassampi. "tiṇṇaṁ Vedānaṁ pāragū"tiādīsupi 1-
  gantho "vedo"ti vuccati.
                   "yaṁ Brāhmaṇaṁ vedagumābhijaññā *-
                    akiñcanaṁ kāmabhave asattan"ti-
  ādīsu 2- ñāṇaṁ. "ye Vedajātā vicaranti loke"tiādīsu somanassaṁ. Idha pana
  somanassañca somanassasampayuttañāṇañca adhippetaṁ, tasmā "labhati atthavedaṁ
  labhati dhammavedanti aveccappasādārammaṇasomanassañca somanassamayañāṇañca labhatī"ti
  evamettha attho veditabbo.
      Athavā atthavedanti aveccappasādaṁ paccavekkhato uppannaṁ vuttappakārameva
  vedaṁ. Dhammavedanti aveccappasādassa hetu odhiso kilesappahānaṁ paccavekkhato
  uppannaṁ vuttappakārameva vedanti evaṁpi ettha attho veditabbo. Vuttañhetaṁ
  "hetumhi ñāṇaṁ dhammapaṭisambhidā, hetuphale ñāṇaṁ atthapaṭisambhidā"ti. 3-
  Dhammūpasañhitaṁ pāmujjanti tameva atthañca dhammañca taṁ ca atthadhammānisaṁsabhūtaṁ vedaṁ
  paccavekkhato uppannapāmojjaṁ. Tañhi anavajjalakkhaṇena paccavekkhaṇākārappavattena
  dhammena upasañhitanti vuccati. Pamuditassa pīti jāyatīti iminā pāmojjena
  pamuditassa nirāmisā pīti jāyati. Pītimanassāti tāya pītiyā pīṇitamanassa ca.
  Kāyo passambhatīti kāyopi paṭipassaddho hoti vūpasantadaratho. Passaddhakāyo
  sukhanti evaṁ vūpasantakāyadaratho cetasikasukhaṁ paṭisaṁvedeti. Cittaṁ samādhiyatīti cittaṁ
  sammā ādhiyati appitaṁ viya acalaṁ tiṭṭhati.
      [76] Evamassa kilesappahānaṁ aveccappasādasamannāgataṁ paccavekkhato
  uppajjamānaṁ somanassādimānisaṁsaṁ dassetvā idāni"yatodhi 4- kho pana me"ti
  vārena tassā 5- paccavekkhaṇāya pavattākāraṁ pakāsetvā tasseva
  anāgāmimaggānubhāvassa ca balaṁ 6- dassento sa kho so 7- bhikkhaveti ādimāha.

  *  *  *  *  *  *
  Footnote: 1 dī.Sī. 9/256/87 ambaṭṭhasutta *2 ka. vedagu ābhijaññaṁ,
  khu.su. 25/1066/537 mettagūmāṇavakapañhā 3 abhi. vibhaṅga. 35/720/360
  paṭisambhidāvibhaṅga 4 chaṂa. yathodhi, Maṃū. 12/75/51 5 chaṂa. tassa
  6 chaṂa. anāgāmimaggānubhāvasūcakaṁ phalaṁ 7 ka. lekho so
-------------------------------------------------
[page 187]
      Tattha evaṁsīloti tassa anāgāmimaggasampayuttaṁ sīlakkhandhaṁ dasseti. Evaṁdhammo
  evaṁpaññoti taṁsampayuttameva samādhikkhandhañca paññākkhandhañca dasseti.
  Sālīnanti lohitasāligandhasāliādīnaṁ anekarūpānaṁ. Piṇḍapātanti odanaṁ.
  Vicitakāḷakanti apanītakāḷakaṁ. Nevassa taṁ hoti antarāyāyāti tassa evaṁvidhassa bhikkhuno
  taṁ vuttappakāraṁ piṇḍapātabhojanaṁ maggassa vā phalassa vā neva antarāyāya
  hoti, paṭiladdhaguṇassa hi taṁ kimantarāyaṁ karissati. Yopissa appaṭiladdho
  catutthamaggo ca phalañca tappaṭilābhāya vipassanaṁ ārabbhatopi nevassa taṁ hoti
  antarāyāya, antarāyaṁ kātuṁ asamatthameva hoti. Kasmā?
  vuttappakārasīladhammapaññāsaṅgahena maggena visuddhacittattā.
      Yasmā cettha etadeva kāraṇaṁ, tasmā tadanurūpaupamaṁ dassento
  seyyathāpītiādimāha.
      Tattha acchanti vippasannaṁ. Parisuddhaṁ malavigamena. Pariyodātaṁ pabhassaratāya.
  Ukkāmukhanti suvaṇṇakārānaṁ mūsāmukhaṁ. Suvaṇṇakārānaṁ mūsā hi idha ukkā,
  aññattha pana dīpikādayopi vuccanti. "ukkāsu Dhāriyamānāsū"ti 1- hi āgataṭṭhāne
  dīpikā "ukkā"ti vuccati. "ukkaṁ Bandheyya, ukkaṁ bandhetvā ukkāmukhaṁ
  ālimpeyyā"ti 2- āgataṭṭhāne aṅgārakapallaṅkaṁ. "kammārānaṁ Yathā ukkā, anto
  jhāyati no bahī"ti 3- āgataṭṭhāne kammāruddhanaṁ. "evaṁvipāko Ukkāpāto
  bhavissatī"ti 4- āgataṭṭhāne vātavego "ukkā"ti vuccati. Imasmiṁ pana ṭhāne aññesu
  ca evarūpesu "saṇḍāsena jātarūpaṁ gahetvā ukkāmukhe pakkhipatī"ti 2- āgataṭṭhānesu
  suvaṇṇakārānaṁ mūsā "ukkā"ti veditabbā.
      Tatrāyaṁ upamāsaṁsandanā:- saṅkiliṭṭhaṁ vatthaṁ viya hi saṅkiliṭṭhajātarūpaṁ
  viya ca imassa bhikkhuno puthujjanakāle kāmarāgādimalānugataṁ cittaṁ daṭṭhabbaṁ.
  Acchodakaṁ viya ukkāmukhaṁ viya ca anāgāmimaggo. Taṁ udakaṁ ukkāmukhañca āgamma
  vatthasuvaṇṇānaṁ parisuddhatā viya tassa bhikkhuno vuttappakārasīladhammapaññāsaṅgahaṁ
  anāgāmimaggaṁ āgamma visuddhacittatāti.

  *  *  *  *  *  *
  Footnote: 1 dī.Sī. 9/159/49 komārabhaccajīvakakathā 2 Ma. upari. 14/360/311 dhātuvibhaṅga
  3 khu.jā. mahāni. 28/631/230 mahosadhajātaka (syā) 4 dī.Sī. 9/24/11 brahmajālasutta
-------------------------------------------------
[page 188]
      [77] So mettāsahagatena cetasāti yathānusandhivasena desanā āgatā.
  Tayo hi anusandhī pucchānusandhi ajjhāsayānusandhi yathānusandhīti. Tattha "evaṁ
  vutte aññataro bhikkhu bhagavantaṁ etadavoca `siyā nukho bhante bahiddhā asati
  paritassanā'ti, `siyā bhikkhū'ti bhagavā avocā"ti 1- evaṁ pucchantānaṁ
  visajjitasuttavasena pucchānusandhi veditabbā. 2- "siyā Kho pana te brāhmaṇa evamassa,
  ajjāpi nūna samaṇo gotamo avītarāgo"ti 3- evaṁ paresaṁ ajjhāsayaṁ viditvā vuttassa
  suttassa vasena ajjhāsayānusandhi veditabbā. 2- Yena pana dhammena ādimhi
  desanā uṭṭhitā, tassa dhammassa anurūpadhammavasena vā paṭipakkhavasena vā yesu
  suttesu upari desanā āgacchati, tesaṁ vasena yathānusandhi veditabbā. Seyyathīdaṁ,
  ākaṅkheyyasutte heṭṭhā sīlena desanā uṭṭhitā, upari cha abhiññā
  āgatā. Kakacopame heṭṭhā akkhantiyā uṭṭhitā, upari kakacopamovādo āgato.
  Alagadde heṭṭhā diṭṭhiparidīpanena uṭṭhitā, upari tiparivaṭṭasuññatāpakāsanā
  āgatā, cūḷāssapure hṭeṭhā akkhantiyā uṭṭhitā, upari brahmavihārā āgatā.
  Kosambikasutte heṭṭhā bhaṇḍanena uṭṭhitā, upari sārāṇīyadhammā āgatā
  imasmiṁpi vatthasutte heṭṭhā kilesadesanā 4- uṭṭhitā, upari brahmavihārā
  āgatā. Tena vuttaṁ "yathānusandhivasena desanā āgatā"ti. Brahmavihāresu pana
  anupadavaṇṇanā ca bhāvanānayo ca sabbo sabbākārena visuddhimagge vutto.
      [78] Evaṁ bhagavā abhijjhādīnaṁ upakkilesānaṁ paṭipakkhabhūtaṁ sabbasova 5-
  kāmarāgabyāpādappahānena vihatapaccatthikattā laddhapadaṭṭhānaṁ tassa anāgāmino
  brahmavihārabhāvanaṁ dassetvā idānissa arahattāya vipassanaṁ dassetvā
  arahattappattiṁ dassetuṁ so atthi idantiādimāha.
      Tassattho:- so anāgāmī evaṁ bhāvitabrahmavihāro etesaṁ brahmavihārānaṁ
  yato kutoci vuṭṭhāya te eva brahmavihāradhamme nāmavasena tesaṁ nissayaṁ

  *  *  *  *  *  *
  Footnote: 1 Ma. mū. 12/242/204 alagaddūpamasutta 2 chaṂa., i. veditabbo evamuparipi
  3 Ma. mū. 12/55/31 bhayabheravasutta. 4 chaṂa. kilesaparidīpanena 5 chaṂa., i. sabbaso ca
-------------------------------------------------
[page 189]
  Hadayavatthuṁ vatthunissayāni bhūtānīti iminā nayena bhūtūpādāyadhamme rūpavasena 1-
  vavatthapetvā atthi idanti pajānāti, ettāvatānena dukkhasaccavavatthānaṁ kataṁ
  hoti. Tato tassa dukkhassa samudayaṁ paṭivijjhanto atthi hīnanti pajānāti,
  ettāvatānena samudayasaccavavatthānaṁ kataṁ hoti. Tato tassa pahānūpāyaṁ vicinanto
  atthi paṇītanti pajānāti, ettāvatānena maggasaccavavatthānaṁ kataṁ hoti. Tato
  tena maggena adhigantabbaṭṭhānaṁ vicinanto atthi uttariṁ imassa saññāgatassa
  nissaraṇanti pajānāti, imassa mayā adhigatassa brahmavihārasaññāgatassa uttariṁ
  nissaraṇaṁ nibbānaṁ atthīti evaṁ pajānātīti adhippāyo, ettāvatānena
  nirodhasaccavavatthānaṁ kataṁ hoti. Tassa evaṁ jānato evaṁ passatoti tassa
  vipassanāpaññāya evaṁ catūhi ākārehi cattāri saccāni jānato maggapaññāya evaṁ
  passato bhayabherave vuttanayeneva āsavāpi cittaṁ vimuccati .pe. Itthattāyāti
  pajānātīti.
      Evaṁ yāva arahattā desanaṁ pāpetvā idāni yasmā tassaṁ parisati
  nhānasuddhiko brāhmaṇo nisinno, so evaṁ nhānasuddhiyā vaṇṇaṁ vuccamānaṁ
  sutvā pabbajitvā arahattaṁ pāpuṇissatīti bhagavatā vidito, tasmā tassa codanatthāya
  "ayaṁ vuccati bhikkhave bhikkhu sināto antarena sinānenā"ti imaṁ pāṭiyekkaṁ
  anusandhiṁ āha. Tattha antarena sinānenāti abbhantarena kilesavuṭṭhānasinānena.
      [79] Sundarikabhāradvājoti bhāradvājo nāma so brāhmaṇo attano
  gottavasena, sundarikāya pana nadiyā sinātassa pāpappahānaṁ 2- hotīti ayamassa
  diṭṭhi, tasmā "sundarikabhāradvājo"ti vuccati. So taṁ bhagavato vacanaṁ sutvā
  cintesi "mayaṁpi nhānasuddhiṁ 3- vaṇṇema, samaṇopi gotamo tadeva 4- vaṇṇeti,
  samānacchandodāni esa amhehī"ti. Atha bhagavantaṁ bāhukaṁ nadiṁ gantvā taṁ
  tattha pāpaṁ pavāhetvā āgataṁ viya maññamāno āha "gacchati pana bhavaṁ gotamo
  bāhukaṁ nadiṁ sināyitun"ti. Bhagavā tassa gacchāmīti vā na gacchāmīti vā avatvāyeva

  *  *  *  *  *  *
  Footnote: 1 chaṂa., i. rūpavasena ca 2 Sī. pāpappavāhanaṁ 3 chaṂa. mayaṁ sinānasuddhiṁ
  4 chaṂa. tatheva
-------------------------------------------------
[page 190]
  Brāhmaṇassa diṭṭhisamugghātaṁ kattukāmo "kiṁ brāhmaṇa bāhukāya nadiyā, kiṁ
  bāhukā nadī karissatī"ti āha. Tassattho, kiṁ payojanaṁ bāhukāya, kiṁ sā karissati,
  asamatthā sā kassaci atthassa, kiṁ tattha gamissāmīti.
      Atha brāhmaṇo taṁ pasaṁsanto lokkhasammatāti 1- ādimāha. Tattha lokkhasammatāti
  lūkhabhāvasammatā, lūkhabhāvanti mokkhabhāvaṁ, visuddhibhāvaṁ detīti evaṁ sammatāti
  vuttaṁ hoti. Lokyasammatātipi pāṭho. Tassattho, seṭṭhalokaṁ gamayatīti evaṁ sammatāti.
  Puññasammatāti puññanti sammatā. Pavāhetīti gamayati visodheti. Gāthāhi ajjhabhāsīti
  gāthāhi abhāsi. Gāthā hi vuccamānā tadatthadīpanatthameva vā gāthārucikānaṁ vuccanti
  visesatthadīpanatthaṁ vā. Idha panetā ubhayatthadīpanatthaṁ vuttāti veditabbā.
      Bāhukanti idameva hi ettha tadatthadīpakaṁ, sesāni visesatthadīpakāni.
  Yatheva hi bāhukaṁ, evaṁ adhikakkādīnipi loko gacchati nhānena pāpaṁ pavāhetuṁ.
  Tattha ye tesaṁ ṭhānānaṁ āsannā honti, te divasassa tikkhattuṁ nhāyanti.
  Ye dūre, 2- te yathākkamaṁ dvikkhattuṁ sakiṁ ekadivasantaraṁ, evaṁ yāva saṁvaccharantaraṁ
  nhāyanti. Ye pana sabbathāpi gantuṁ na sakkonti, te ghaṭehipi tato udakaṁ
  āharāpetvā nhāyanti, sabbaṁ cetaṁ niratthakaṁ, tasmā imaṁ visesatthaṁ dīpetu
  adhikakkādīnipīti āha.
      Tattha adhikakkanti nhānasambhāravasena laddhavohāraṁ ekaṁ titthaṁ vuccati.
  Gayāti maṇḍalavāpisaṇṭhānatitthameva vuccati. Payāgāti etaṁpi gaṅgāya ekaṁ
  titthameva. Mahāpanādassa rañño gaṅgāyaṁ nimuggapāsādassa sopānasammukhaṭṭhānaṁ,
  bāhukā sundarikā sarassatī bāhumatīti imā pana catasso nadiyo. Bāloti
  duppañño. Pakkhannoti 3- pavisanto. Na sujjhatīti kilesasuddhiṁ na pāpuṇāti, kevalaṁ
  rajojallameva pavāheti.

  *  *  *  *  *  *
  Footnote: 1 pāli. lokasammatā.. (syā), chaṂa. lokkhasammatā 2 chaṂa. dūrā 3 chaṂa. pakkhandoti
-------------------------------------------------
[page 191]
      Kiṁ sundarikā karissatīti sundarikā kilesavisodhanena kiṁ karissati, na
  kiñci kātuṁ samatthāti adhippāyo. Esa nayo payāgabāhukāsu. Imehi ca tīhi
  padehi vuttehi itarānipi cattāri lakkhaṇahāranayena vuttāneva honti, tasmā
  yatheva sundarikā payāgā bāhukā na kiñci karonti, tathā adhikakkādayopīti
  veditabbā.
      Verinti pāṇātipātādipañcaverasamannāgataṁ. Katakibbisanti kataluddhakammaṁ.
  Na hi naṁ sodhayeti sundarikā vā payāgā vā bāhukā vā na sodhaye, na sodhetīti
  vuttaṁ hoti. Pāpakamminanti pāpakehi verakibbisakammehi yuttaṁ, lāmakakammayuttaṁ
  vā verakibbisabhāvaṁ appattehi khuddakehipi pāpehi yuttanti vuttaṁ hoti.
      Suddhassāti nikkilesassa. Sadā phaggūti niccaṁpi phagguṇanakkhattameva.
  Phagguṇamāse kira "uttaraphagguṇadivase yo nhāyati, so saṁvaccharakatapāpaṁ sodhetī"ti
  evaṁ diṭṭhiko so brāhmaṇo, tenassa bhagavā taṁ diṭṭhiṁ paṭihananto āha
  "suddhasseva sadā 1- phaggū"ti. Nikkilesassa niccaṁ phagguṇanakkhattaṁ 2- itaro kiṁ
  sujjhissatīti. Uposatho sadāti suddhassa ca cātuddasīpaṇṇarasādīsu uposathaṅgāni
  asamādiyatopi niccameva uposatho. Suddhassa sucikammassāti nikkilesatāya suddhassa
  sucīhi ca kāyakammādīhi samannāgatassa. Sadā sampajjate vatanti īdisassa ca
  kusalūpasañhitaṁ vatasamādānampi niccaṁ sampannameva hotīti. Idheva sināhīti
  imasmiṁyeva mama sāsane sināhīti. Kiṁ vuttaṁ hoti? "sace ajjhattikakilesamalapavāhanaṁ
  icchasi, idheva mama sāsane aṭṭhaṅgikamaggasalilena sināhi, aññatra hi idaṁ
  natthī"ti.
      Idānissa sappāyadesanāya vasena tīsupi davāresu suddhiṁ dassento
  sabbabhūtesu karohi khematantiādimāha. Tattha khematanti abhayaṁ hitabhāvaṁ, mettanti
  vuttaṁ hoti. Etenassa manodvārasuddhi dassitā hoti.
      Sace musā na bhaṇasīti etena vacīdvārasuddhi. Sace pāṇaṁ na hiṁsasi sace
  adinnaṁ nādiyasīti etehi kāyadvārasuddhi. Saddahāno amaccharīti etehi pana naṁ

  *  *  *  *  *  *
  Footnote: 1 pāli. suddhassa ve sadā, Maṃū. 12/79/52 passitabbaṁ 2 chaṂa., i.
  niccaṁ phaggunīnakkhattaṁ.
-------------------------------------------------
[page 192]
  Evaṁ parisuddhadvāraṁ saddhāsampadāya cāgasampadāya ca niyojesi. Kiṁ kāhasi gayaṁ
  gantvā, udapānopi te gayāti ayaṁ pana upaḍḍhagāthā, sace sabbabhūtesu khemataṁ
  karissasi, musā na bhaṇissasi, pāṇaṁ na hanissasi, adinnaṁ nādiyissasi, saddahāno
  amaccharī bhavissasi, kiṁ kāhasi gayaṁ gantvā, udapānopi te gayā, gayāyapi hi
  te nhāyantassa udapānopi 1- imāya eva paṭipattiyā kilesasuddhi, sarīramalasuddhi
  pana ubhayattha samāti evaṁ yojetabbaṁ. Yasmā ca loke gayā sammatatarā, tasmā
  tassa bhagavā "gacchati pana bhavaṁ gotamo bāhukan"ti puṭṭhopi "kiṁ kāhasi
  bāhukaṁ gantvā"ti avatvā "kiṁ kāhasi gayaṁ gantvā"ti āhāti veditabbo.
      [80] Evaṁ vutteti evamādi bhayabherave vuttattā pākaṭameva. Eko
  vūpakaṭṭhoti ādīsu pana eko kāyavivekena. Vūpakaṭṭho cittavivekena. Appamatto
  kammaṭṭhāne satiṁ avijahanena. Ātāpī kāyikacetasikaviriyasaṅkhātena ātāpena.
  Pahitatto kāye ca jīvite ca anapekkhatāya. Viharanto aññatarairiyāpathavihārena.
  Na cirassevāti pabbajjaṁ upādāya vuccati. Kulaputtāti duvidhā kulaputtā
  jātikulaputtā ca ācārakulaputtā ca, ayaṁ pana ubhayathāpi kulaputto. Agārasmāti ghaRā.
  Anagāriyanti agārassa hitaṁ agāriyaṁ, kasigorakkhādikuṭumbaposanakammaṁ vuccati, natthi
  ettha agāriyanti anagāriyaṁ, pabbajjāyetaṁ adhivacanaṁ. Pabbajantīti upagacchanti
  upasaṅkamanti. Tadanuttaranti taṁ anuttaraṁ. Brahmacariyapariyosānanti maggabrahma-
  cariyassa pariyosānaṁ, arahattaphalanti vuttaṁ hoti. Tassa hi atthāya kulaputtā
  pabbajanti. Diṭṭheva dhammeti tasmiṁyeva attabhāve. Sayaṁ abhiññā sacchikatvāti
  attanāyeva paññāya paccakkhaṁ katvā, aparappaccayaṁ ñatvāti 3- attho. Upasampajja
  vihāsīti pāpuṇitvā sampādetvā vihāsīti, 2- evaṁ viharanto ca khīṇā jāti .pe.
  Abbhaññāsi. Etenassa paccavekkhaṇabhūmiṁ dasseti.
      Katamā panassa jāti khīṇā, kathaṁ ca naṁ abbhaññāsīti. Vuccate, kāmañcetaṁ
  bhayabheravepi vuttaṁ, tathāpi naṁ idha paṭhamapurisavasena yojanānayassa dassanatthaṁ puna
  saṅkhepato bhaṇāMa. Na tāvassa atītā jāti khīṇā, pubbeva khīṇattā. Na anāgatā

  *  *  *  *  *  *
  Footnote: 1 chaṂa., i. udapānepi 2 chaṂa., i. katvā..... 3 chaṂa. vihāsīti,
-------------------------------------------------
[page 193]
  Tattha bhavavāyāmābhāvato. 1- Na paccuppannā vijjamānattā. Maggassa pana abhāvitattā
  yā uppajjeyya ekacatupañcavokārabhavesu ekacatupañcakkhandhappabhedā jāti, sā
  maggassa bhāvitattā anuppādadhammataṁ āpajjanena khīṇā, taṁ so maggabhāvanāya
  pahīnakilese paccavekkhitvā kilesābhāve vijjamānaṁpi kammaṁ āyatiṁ appaṭisandhikaṁ
  hotīti jānanto jānāti.
      Vusitanti vuṭṭhaṁ 2- parivuṭṭhaṁ, katañcaritaṁ niṭṭhāpitanti attho.
  Brahmacariyanti maggabrahmacariyaṁ. Kataṁ karaṇīyanti catūsu saccesu catūhi maggehi
  pariññāpahānasacchikiriyābhāvanāvasena soḷasavidhaṁpi kiccaṁ niṭṭhāpitanti attho. Nāparaṁ
  itthattāyāti idāni puna itthabhāvāya evaṁ soḷasakiccabhāvāya kilesakkhayāya vā
  maggabhāvanā natthīti. Athavā itthattāyāti itthabhāvato imasmā evaṁ idāni
  vattamānakkhandhasantānā aparaṁ khandhasantānaṁ natthi. Ime pana pañcakkhandhā pariññātā
  tiṭṭhanti, chinnamūlako rukkho viyāti abbhaññāsi. Aññataroti eko. Arahatanti
  arahantānaṁ, bhagavato sāvakānaṁ arahataṁ abbhantaro ahosīti.
                     Papañcasūdanīyā majjhimanikāyaṭṭhakathāya
                       vatthūpamasuttavaṇṇanā niṭṭhitā.
                             ---------

  *  *  *  *  *  *
  Footnote: 1 chaṂa. vāyāmābhāvato 2 chaṂa. vutthaṁ parivutthaṁ,
-------------------------------------------------
[page 194]
                         8. Sallekhasuttavaṇṇanā
      [81] "evamme Sutan"ti sallekhasuttaṁ. Tattha mahācundoti tassa therassa
  nāmaṁ. Sāyaṇhasamayanti sāyaṇhakāle. Paṭisallānā vuṭṭhitoti ettha paṭisallānanti
  tehi tehi sattasaṅkhārehi paṭinivattitvā sallānaṁ nilīyanaṁ, ekībhāvo vivekoti
  vuttaṁ hoti. Yo tato vuṭṭhito, so paṭisallānā vuṭṭhito nāma hoti. Ayaṁ
  pana yasmā paṭisallānānaṁ uttamato phalasamāpattito vuṭṭhāsi, tasmā "paṭisallānā
  vuṭṭhito"ti vutto. Bhagavantaṁ abhivādetvāti samadasanakhasamujjalavibhūsitena sirasā
  bhagavantaṁ sakkaccaṁ vanditvā, abhivādāpetvā vā "sukhī bhava cundā"ti evaṁ
  vacanabhedaṁ kāretvā, bhagavā pana kira vandito samāno suvaṇṇadundubhisadisaṁ gīvaṁ
  paggayha kaṇṇasukhaṁ pemanīyaṁ amatābhisekasadisaṁ brahmaghosaṁ nicchārento "sukhī
  hohī"ti tassa tassa nāmaṁ gahetvā vadati, etaṁ āciṇṇaṁ tathāgatānaṁ. Tatrīdaṁ
  sādhakasuttaṁ, "sakko bhante devānamindo sāmacco saparijano bhagavato pāde
  sirasā vandatīti, sukhī hotu pañcasikha sakko devānamindo sāmacco saparijano,
  sukhakāmā hi devā manussā asurā nāgā gandhabbā, ye caññe santi
  puthukāyā"ti. 1- Evañca pana tathāgatā evarūpe mahesakkhe yakkhe abhivadantīti.
      Yā imāti idāni vattabbānaṁ abhimukhiṁ karonto viya āha. Anekavihitāti
  nānappakāRā. Diṭṭhiyoti micchādiṭṭhiyo. Loke uppajjantīti sattesu pātubhavanti.
  Attavādapaṭisaṁyuttāti "rūpaṁ attato samanupassatī"ti ādinayappavattena attavādena
  paṭisaṁyuttā, tā vīsati 2- bhavanti. Lokavādapaṭisaṁyuttāti sassato attā ca loko
  cāti ādinayappavattena lokavādena paṭisaṁyuttā, tā aṭṭha honti sassato,
  asassato, sassato ca asassato ca, neva sassato nāsassato, antavā,
  anantavā, antavā ca anantavā ca, nevantavā nānantavā attā ca loko
  cāti evaṁ pavattattā.
      Ādimevāti ādīsu ayamattho, kinnu kho bhante ādimeva manasikarontassa
  appatvāpi sotāpattimaggaṁ vipassanāmissakaṁ paṭhamamanasikārameva manasikarontassa

  *  *  *  *  *  *
  Footnote: 1 dī. mahā. 10/350/230 sakkapañhasutta 2 ka. bāvīsati
-------------------------------------------------
[page 195]
  Bhikkhuno evametāsaṁ ettakeneva upāyena etāsaṁ diṭṭhīnaṁ pahānañca
  paṭinissaggo ca hotīti. Idañca thero attanā anadhimānikopi samāno adhimānikānaṁ
  adhimānapahānatthaṁ adhimāniko viya hutvā pucchatīti veditabbo. Apare panāhu
  "therassa antevāsikā ādimanasikāreneva ca diṭṭhīnaṁ samucchedappahānaṁ hotīti
  evaṁsaññinopi samāpattivihārā sallekhavihārāti evaṁsaññinopi atthi, so tesaṁ
  atthāya bhagavantaṁ pucchatī"ti.
      [82] Athassa bhagavā tāsaṁ diṭṭhīnaṁ pahānūpāyaṁ dassento yā imāti
  ādimāha. Tattha yattha cetā diṭṭhiyo uppajjantītiādi pañcakkhandhe sandhāya
  vuttaṁ. Etesu hi etā diṭṭhiyo uppajjanti. Yathāha "rūpe kho bhikkhave sati
  rūpaṁ abhinivissa evaṁ diṭṭhi uppajjati, `so attā so ca loko so pecca
  bhavissāmi nicco dhuvo sassato avipariṇāmadhammo"ti 1- vitthāro. Ārammaṇavasena
  pana ekavacanaṁ katvā yattha cāti āha, yasmiṁ ārammaṇe uppajjantīti vuttaṁ
  hoti. Ettha ca uppajjanti anusenti samudācarantīti imesaṁ evaṁ nānākaraṇaṁ
  veditabbaṁ. Jātivasena hi ajātā jāyamānā uppajjantīti vuccanti. Punappunaṁ
  āsevitā thāmagatā appaṭivinītā anusentīti. Kāyavacīdvāraṁ sampattā samudācarantīti,
  idametesaṁ nānākaraṇaṁ. Taṁ netaṁ mamātiādīsu taṁ pañcakkhandhappabhedaṁ ārammaṇaṁ
  etaṁ mayhaṁ na hoti, ahaṁpi eso nāsmi eso me attāpi na hoti. Evametaṁ
  yathābhūtaṁ sammappaññāya passatoti evantāva padattho veditabbo.
      Yasmā pana ettha etaṁ mamāti taṇhāgāho, tañca gaṇhanto
  aṭṭhasatataṇhāviparītappabhedaṁ taṇhāpapañcaṁ gaṇhāti. Esohamasmīti mānagāho, tañca
  gaṇhanto navappabhedaṁ mānapapañcaṁ gaṇhāti. Eso me attāti diṭṭhigāho,
  tañca gaṇhanto dvāsaṭṭhidiṭṭhigatappabhedaṁ diṭṭhipapañcaṁ gaṇhāti. Tasmā netaṁ
  mamāti vadanto bhagavā yathāvuttappabhedaṁ taṇhāpapañcaṁ paṭikkhipati. Nesohamasmīti
  mānapapañcaṁ. Na me so attāti diṭṭhipapañcaṁ. Diṭṭhikaṭṭhāyeva cettha taṇhāmānā
  veditabbā. Evametanti evaṁ "netaṁ mamā"ti ādinā ākārena etaṁ

  *  *  *  *  *  *
  Footnote: 1 saṁ. khandha. 17/152/147 soattāsutta
-------------------------------------------------
[page 196]
  Khandhapañcakaṁ. Yathābhūtanti yathāsabhāvaṁ, yathā atthīti vuttaṁ hoti. Khandhapañcakañhi
  eteneva ākārena atthi. Mamāti ādinā pana gayhamānaṁ tenākāreneva natthīti
  adhippāyo. Sammappaññāya passatoti sotāpattimaggapaññāya pariyosānāya
  vipassanāpaññāya suṭṭhu passantassa. Evametāsanti etena upāyena etāsaṁ.
  Pahānaṁ paṭinissaggoti ubhayampetaṁ samucchedappahānassevādhivacanaṁ.
      Evaṁ bhagavā ādimanasikāreneva diṭṭhīnaṁ pahānaṁ hoti nukho noti āyasmatā
  mahācundena adhimānikānaṁ vasena pañhaṁ puṭṭho sotāpattimaggena diṭṭhippahānaṁ
  dassetvā idāni sayameva adhimānikānaṁ jhānaṁ vibhajanto ṭhānaṁ kho panetanti
  ādimāha. Tattha adhimānikā nāma yesaṁ appatte pattasaññāya adhimāno
  uppajjati, sacāyaṁ uppajjamāno neva lokavajjānusārīnaṁ bālaputhujjanānaṁ uppajjati,
  na ariyasāvakānaṁ. Na hi sotāpannassa "sakadāgāmī ahan"ti adhimāno uppajjati,
  na sakadāgāmissa "anāgāmī ahan"ti, na anāgāmino "arahā ahan"ti,
  kārakasseva pana samathavasena vā vipassanāvasena vā vikkhambhitakilesassa
  niccayuttapayuttassa āraddhavipassakassa uppajjati. Tassa hi samathavikkhambhitānaṁ vā
  vipassanāvikkhambhitānaṁ vā kilesānaṁ samudācāraṁ apassato "sotāpanno ahanti
  vā, sakadāgāmī anāgāmī arahā ahan"ti vā adhimāno uppajjati,
  talaṅgaratissapabbatavāsidhammadinnattherena 1- ovāditatherānaṁ 2- viya.
      Therassa kira acirūpasampannasseva ovāde ṭhatvā bahū bhikkhū visesaṁ
  adhigacchiṁsu, taṁ pavuttiṁ sutvā tissamahāvihāravāsī bhikkhusaṁgho "na aṭṭhāne
  niyojako thero theraṁ ānethā"ti sambahule bhikkhū pāhesi. Te gantvā "āvuso
  dhammadinna bhikkhusaṁgho taṁ pakkosāpetī"ti āhaṁsu. So āha "kiṁ pana tumhe
  bhante attānaṁ gavesatha paran"ti. Attānaṁ sappurisāti, so tesaṁ kammaṭṭhānamadāsi,
  sabbeva arahattaṁ pāpuṇiṁsu. Bhikkhusaṁgho puna aññe bhikkhū pāhesi, evaṁ
  yāvatatiyaṁ pahitā sabbepi tatheva arahattaṁ patvā vihariṁsu.

  *  *  *  *  *  *
  Footnote: 1 Ma. vāḷaṅgara...... 2 chaṂa. ovādiyamānattherānaṁ
-------------------------------------------------
[page 197]
      Tato saṁgho gatā gatā nāgacchantīti aññataraṁ vuḍḍhapabbajitaṁ pāhesi,
  so gantvā ca "bhante dhammadinna tikkhattuṁ tissamahāvihāravāsī bhikkhusaṁgho
  tuyhaṁ santike pesesi, tvaṁ nāma saṁghassa āṇaṁ garuṁ na karosi, nāgacchasī"ti
  āha. Thero kimetanti paṇṇasālaṁ apavisitvāva pattacīvaraṁ gāhāpetvā tāvadeva
  nikkhami, so antarāmagge haṅkanavihāraṁ 1- pāvisi. Tattha ceko mahāthero
  saṭṭhivassātīto adhimānena arahattaṁ paṭijānāti, thero taṁ upasaṅkamitvā vanditvā
  paṭisanthāraṁ katvā adhigamaṁ pucchi. Thero āha "āma dhammadinna, yaṁ pabbajitena
  kātabbaṁ, cirakataṁ taṁ mayā, atītasaṭṭhivassomhi etarahī"ti. Kiṁ bhante iddhiṁpi
  valañjethāti. Āma dhammadinnāti. Sādhu vata bhante, hatthiṁ tumhākaṁ paṭimukhaṁ
  āgacchantaṁ māpethāti. Sādhāvusoti thero sabbasetaṁ sattappatiṭṭhaṁ tidhā pabhinnaṁ
  naṅguṭṭhaṁ vījayamānaṁ soṇḍaṁ mukhe pakkhipitvā dvīhi dantehi vijjhitukāmaṁ viya
  paṭimukhaṁ āgacchantaṁ mahāhatthiṁ māpesi. So taṁ attanāyeva māpitaṁ hatthiṁ disvā
  bhīto palāyituṁ ārabhi, tadāva attānaṁ "nāhaṁ arahā"ti ñatvā dhammadinnassa
  pādamūle ukkuṭikaṁ nisīditvā "patiṭṭhā me hohi āvuso"ti āha. Dhammadinno
  "mā bhante soci, mā anattamano ahosi, kārakānaṁyeva adhimāno uppajjatī"ti
  theraṁ samassāsetvā kammaṭṭhānamadāsi. Thero tassovāde ṭhatvā arahattaṁ pāpuṇi.
      Cittalatāpabbatepi tādiso ca 2- thero vasati. Dhammadinno taṁpi upasaṅkamitvā
  tatheva pucchi. Sopi tatheva byākāsi. Tato naṁ dhammadinno kiṁ bhante iddhiṁpi
  valañjethāti āha. Āmāvusoti. Sādhu vata bhante, ekaṁ pokkharaṇiṁ māpethāti.
  Thero māpesi. Ettha bhante padumagumbaṁ māpethāti. Taṁpi māpesi. Padumagumbe
  mahāpadumaṁ māpethāti. Taṁpi māpesi. Etasmiṁ padumagumbe ṭhatvā madhurassarena
  gāyantaṁ naccantaṁ ca ekaṁ itthīviggahaṁ māpethāti. Taṁpi māpesi. So etaṁ bhante
  punappunaṁ upanijjhāyathāti vatvā sayaṁ pāsādaṁ pāvisi. Therassa taṁ upanijjhāyato
  saṭṭhivassāni vikkhambhitakilesā caliṁsu. So tadā attānaṁ ñatvā purimatthero viya
  dhammadinnattherassa santike kammaṭṭhānaṁ gahetvā arahattaṁ pāpuṇi.

  *  *  *  *  *  *
  Footnote: 1 Ma. taṅkhaṇavihāraṁ 2 chaṂa. tādisova
-------------------------------------------------
[page 198]
      Dhammadinnopi anupubbena tissamahāvihāraṁ agamāsi. Tasmiṁ ca samaye
  therā cetiyaṅgaṇaṁ sammajjitvā buddhārammaṇaṁ pītiṁ uppādetvā nisinnā honti,
  etaṁ kira tesaṁ vattaṁ. Tena nesaṁ ekopi "idha pattacīvaraṁ ṭhapehī"ti dhammadinnaṁ
  vattā pucchitāpi nāhosi. Dhammadinno eso bhaveyyāti ñatvā puna pañhaṁ pucchiṁsu.
  So pucchitapañhe tiṇhena asinā kumudanāḷakalāpaṁ viya chinditvā pādaṅguliyā
  mahāpaṭhaviṁ pahari. Bhante ayaṁ acetanā mahāpaṭhavīpi dhammadinnassa guṇaṁ jānāti.
  Tumhe pana na jānitthāti ca vatvā imaṁ gāthamāha:-
          "acetanāyaṁ paṭhavī vijānāti guṇāguṇaṁ
           sacetanātha kho bhante na jānātha guṇāguṇan"ti.
      Tāvadeva ca ākāse abbhuggantvā talaṅgaratissapabbatameva agamāsi.
  Evaṁ kārakasseva adhimāno uppajjati. Tasmā bhagavā tādisānaṁ bhikkhūnaṁ vasena
  jhānaṁ vibhajanto ṭhānaṁ kho panetanti ādimāha.
      Tassattho, atthetaṁ kāraṇaṁ, no natthi. Yena idhekacco bāhiraparibbājakehi
  sādhāraṇaṁ vivicceva kāmehi .pe. Paṭhamaṁ jhānaṁ upasampajja vihareyya, yaṁ pana
  tassa evamassa sallekhena viharāmīti, yaṁ paṭipattividhānaṁ kilese sallikhati, tenāhaṁ
  viharāmīti, taṁ na yujjati, na hi adhimānikassa bhikkhuno jhānasallekho vā
  sallekhapaṭipadā vā hoti. Kasmā? avipassanāpādakattā. Na hi so jhānaṁ
  samāpajjitvā tato vuṭṭhāya saṅkhāre sammasati, jhānaṁ panassa cittekaggamattaṁ
  karoti, diṭṭhadhammasukhavihāro hoti. Tasmā tamatthaṁ dassento bhagavā "na kho
  panete cunda ariyassa vinaye sallekhā vuccanti, diṭṭhadhammasukhavihārā ete
  ariyassa vinaye vuccantī"ti āha.
      Tattha eteti jhānadhammavasena bahuvacanaṁ veditabbaṁ. Ete paṭhamajjhānadhammāti
  vuttaṁ hoti. Samāpattivasena vā, ekaṁpi hi paṭhamajjhānaṁ punappunaṁ samāpattivasena
  pavattattā bahuttaṁ gacchatīti. 1- Ārammaṇavasena vā, ekaṁpi hi paṭhamajjhānaṁ
  paṭhavīkasiṇādīsu

  *  *  *  *  *  *
  Footnote: 1 chaṂa., i. itisaddo na dissati
-------------------------------------------------
[page 199]
  Pavattavasena bahuttaṁ gacchatīti. Esa nayo dutiyatatiyacatutthajjhānesu. Arūpajjhānesu
  pana ārammaṇabhedābhāvato purimakāraṇadvayavaseneva bahuvacanaṁ veditabbaṁ.
      Yasmā cetesaṁ aṅgānipi, santāni ārammaṇānipi nibbutāni ceva sukhumāni
  cāti vuttaṁ hoti, tasmā tāni santā ete vihārāti evaṁ vuttānīti veditabbāni.
  Ayaṁ tāvetesaṁ catunnaṁpi sādhāraṇā vaṇṇanā. Visesavaṇṇanā pana "sabbaso
  rūpasaññānan"ti ādipadānusārato vattabbā siyā. Sā visuddhimagge sabbākārena
  vuttāyeva.
      [83] Evaṁ yasmā adhimānikassa bhikkhuno jhānavihāro avipassanāpādakattā
  sallekhavihāro na hoti, na hi so jhānaṁ samāpajjitvā tato vuṭṭhāya saṅkhāre
  sammasati, cittekaggakaro 1- diṭṭhadhammasukhavihāro panassa hoti, tasmā tamatthaṁ
  dassento rūpajjhānāni ca arūpajjhānāni ca vibhajitvā idāni ca yattha sallekho
  kātabbo catucattāḷīsāya ākārehi, tañca vatthuṁ tañca sallekhaṁ dassento
  idha kho pana voti ādimāha. Kasmā pana "aṭṭhahi samāpattīhi avihiṁsādayova
  sallekhā"ti vuttā? lokuttarapādakattā. Bāhirakānañhi aṭṭhasamāpattiyo
  vaṭṭapādakāyeva. Sāsane saraṇagamanaṁpi lokuttarapādakaṁ, pageva avihiṁsādayo. Imināyeva
  ca suttena veditabbaṁ "tathā bāhirakassa aṭṭhasamāpattilābhino pañcābhiññassāpi
  dinnadānato sāsane tisaraṇagatassa dinnadānaṁ mahapphalataraṁ hotī"ti. Idañhi
  sandhāya dakkhiṇāvisuddhisutte "bāhirake kāmesu vītarāge dānaṁ datvā
  koṭisatasahassaguṇā dakkhiṇā pāṭikaṅkhitabbā, sotāpattiphalasacchikiriyāya paṭipanne
  dānaṁ datvā asaṅkheyyā appameyyā dakkhiṇā pāṭikaṅkhitabbā, ko pana vādo
  sotāpanne"ti 2- vuttaṁ. Saraṇagamanato paṭṭhāya hi tattha sotāpattiphalasacchikiriyāya
  paṭipanno adhippetoti, ayaṁ tāvettha pāliyojanā.
      Anupadavaṇṇanāya pana idhāti vihiṁsādivatthudīpanametaṁ. Kho panāti nipātamattaṁ.
  Voti karaṇatthe sāmivacanaṁ. Ayaṁ panettha saṅkhepattho. Yadetaṁ "pare vihiṁsakā

  *  *  *  *  *  *
  Footnote: 1 Ma. cittekaggaṁ karoti 2 ka. sotāpannehīti, Ma. upari. 14/379/324
  dakkhiṇāvibhaṅgasutta
-------------------------------------------------
[page 200]
  Bhavissantī"ti ādinā nayena vihiṁsādivatthuṁ vadāma, idha cunda tumhehi sallekho
  kātabboti.
      Evaṁ saṅkhepato vatvā idāni vitthārento "pare vihiṁsakā bhavissanti,
  mayamettha avihiṁsakā bhavissāmāti sallekho karaṇīyo"ti ādimāha.
      Tattha pareti ye keci imaṁ sallekhamananuyuttā. Vihiṁsakā bhavissantīti pāṇinā
  vā leḍḍunā vāti ādīhi sattānaṁ viheṭhakā 1- bhavissantīti. Mayamettha avihiṁsakā
  bhavissāmāti mayaṁ pana yattheva vatthusmiṁ pare evaṁ vihiṁsakā bhavissanti, ettheva
  avihiṁsakā bhavissāma, avihiṁsaṁ uppādetvā viharissāMa. Iti sallekho karaṇīyoti
  evaṁ tumhehi sallekho kātabbo. Sallekhoti ca idha avihiṁsāva veditabbā.
  Avihiṁsā hi vihiṁsaṁ sallekhati, taṁ chindati, tasmā sallekhoti vuccati. Esa nayo
  sabbattha. Ayaṁ pana viseso. Pare micchādiṭṭhīti ettha kammapathānaṁ antamicchādiṭṭhiṁ
  ca micchattānaṁ ādimicchādiṭṭhiṁ ca missetvā diṭṭhi vuttāti veditabbā. Tathā
  mayamettha sammādiṭṭhīti vuttaṭṭhāne sammādiṭṭhi. Ettha ca kammapathakathā vitthārato
  sammādiṭṭhisutte āvībhavissanti, 2- micchattesu micchādiṭṭhiādayo
  dvedhāvitakke.
      Ayaṁ panettha saṅkhepo, pāṇaṁ atipātentīti pāṇātipātī, pāṇaghātakāti
  attho. Adinnaṁ ādiyantīti adinnādāyī, parassa hārinoti attho. Abrahmaṁ
  hīnaṁ lāmakadhammaṁ 3- carantīti abrahmacārī, methunadhammapaṭisevakāti attho. Brahmaṁ
  seṭṭhaṁ paṭipadaṁ carantīti brahmacārī, methunappaṭiviratāti attho. Ettha ca
  brahmacariyaṁ sallekhoti veditabbo. 4- Brahmacariyañhi abrahmacariyaṁ sallekhati. Musā
  vadantīti musāvādī, paresaṁ atthabhañjakaṁ tucchaṁ alikaṁ vācaṁ bhāsitāroti attho.
  Pisuṇā vācā etesanti pisuṇavācā. Paramammacchedakā 5- pharusā vācā etesanti
  pharusavācā. Samphaṁ niratthakaṁ vacanaṁ palapantīti samphappalāpī. Abhijjhāyantīti abhijjhālū.
  Parabhaṇḍalubbhanasīlāti attho. Byāpannaṁ pūtibhūtaṁ cittametesanti byāpannacittā.
  Micchā pāpikā viññūgarahitā etesaṁ diṭṭhīti micchādiṭṭhī, kammapathapariyāpannāya

  *  *  *  *  *  *
  Footnote: 1 chaṂa. vihesakā 2 chaṂa. āvibhavissati 3 Ma. lāmakakammaṁ
  4 chaṂa., i. veditabbaṁ 5 chaṂa., i. paresaṁ mammacchedikā
-------------------------------------------------
[page 201]
  Natthi dinnanti ādikāya micchattapariyāpannāya aniyyānikadiṭṭhiyā ca
  samannāgatāti attho. Sammā sobhaṇā viññūpasaṭṭhā etesaṁ diṭṭhīti sammādiṭṭhī,
  kammapathapariyāpannāya atthi dinnanti ādikāya kammassakadiṭṭhiyā sammattapariyāpannāya
  maggadiṭṭhiyā ca samannāgatāti attho.
      Micchāsaṅkappāti ayāthāvāniyyānikākusalasaṅkappā. Esa nayo micchāvācāti
  ādīsu. Ayaṁ pana viseso, micchāsaṅkappādayo viya hi micchāsati nāma na
  pāṭiekko koci dhammo natthi, atītaṁ pana cintayato pavattānaṁ catunnaṁpi
  akusalakkhandhānametaṁ adhivacanaṁ. Yaṁpi vuttaṁ bhagavatā "atthesā bhikkhave anussati, nesā
  natthīti vadāmi, puttalābhaṁ vā bhikkhave anussarato, dhanalābhaṁ vā bhikkhave anussarato,
  yasalābhaṁ vā bhikkhave anussarato"ti, taṁpi tantaṁ cintentassa satipaṭirūpakena
  uppattiṁ sandhāya vuttanti veditabbaṁ. Micchāñāṇīti ettha ca micchāñāṇanti
  pāpakiriyāsu upāyacintāvasena pāpaṁ katvā "sukataṁ mayā"ti paccavekkhaṇākārena
  ca uppanno moho veditabbo. Tena samannāgatā puggalā micchāñāṇī.
  Sammāñāṇīti ettha pana ekūnavīsatibhedaṁ paccavekkhaṇañāṇaṁ "sammāñāṇan"ti vuccati,
  tena samannāgatā puggalā sammāñāṇī. Micchāvimuttīti avimuttāyeva samānā
  "vimuttā mayan"ti evaṁ saññino, avimuttiyaṁ vā vimuttisaññino. Tatrāyaṁ
  vacanattho, micchā pāpikā viparītā vimutti etesaṁ atthīti micchāvimuttī.
  Micchāvimuttīti ca yathāvuttenākārena pavattānaṁ akusalakhandhānametaṁ adhivacanaṁ.
  Phalasampayuttāni pana sammādiṭṭhiādīni aṭṭhaṅgāni ṭhapetvā sesadhammā
  sammāvimuttīti veditabbā. Sā ca micchāvimuttiṁ sallikhitvā ṭhitattā
  sallekhoti veditabbā. Tattha niyojento āha "mayamettha sammāvimuttī
  bhavissāmāti sallekho karaṇīyo"ti.
      Ito parāni tīṇi nīvaraṇavasena vuttāni. Abhijjhālū byāpannacittāti
  evaṁ kammapathesu vuttattā panettha paṭhamāni dve nīvaraṇāni na vuttānīti
  veditabbāni. Tattha thīnamiddhena pariyuṭṭhitā abhibhūtāti thīnamiddhapariyuṭṭhitā.
  Uddhaccena samannāgatāti uddhatā. Vicinantā kicchanti na sakkonti sanniṭṭhānaṁ
  kātunti vicikicchī. Kodhanāti ādīni dasa cittassa upakkilesavasena vuttāni.
  Tattha kodhādīsu
-------------------------------------------------
[page 202]
  Yaṁ vattabbaṁ siyā, taṁ sabbaṁ dhammadāyādavatthasuttesu vuttaṁ. Ayaṁ panettha vacanattho,
  kodhanāti kujjhanasīlā. Upanāhīti upanāhanasīlā, upanāho vā etesaṁ atthīti
  upanāhī. Tathā makkhī palāsī ca. Issayantīti issukī. Maccharāyantīti maccharī, 1-
  maccheraṁ vā etesaṁ atthīti maccharī. 1- Saṭhayantīti saṭhā, na sammā bhāsantīti
  vuttaṁ hoti, kerāṭikayuttānaṁ etaṁ adhivacanaṁ. Māyā etesaṁ atthīti māyāvī.
  Thambhasamaṅgitāya thaddhā. Atimānayogena atimānī. Vuttapaccanīkanayena sukkapakkho
  veditabbo.
      Dubbacāti vattuṁ dukkhā kiñci vuccamānā na sahanti. Tabbiparītā suvacā.
  Devadattādisadisā pāpakā mittā etesanti pāpamittā. Buddhā vā
  sāriputtādisadisā vā kalyāṇā mittā etesanti kalyāṇamittā. Kāyaduccaritādīsu
  cittavossaggavasena pamattā. Viparītā appamattāti veditabbā. Imāni tīṇi
  pakiṇṇakavasena vuttāni. Assaddhāti ādīni satta assaddhammavasena. Tattha tīsu vatthūsu
  saddhā etesaṁ natthīti assaddhā. Sukkapakkhe saddahantīti saddhā. Saddhā vā
  etesaṁ atthītipi saddhā. Natthetesaṁ hirīti ahirikā, akusalasamāpattiyā
  adhigucchamānānametaṁ adhivacanaṁ. Hiri etesaṁ mane, 2- hiriyā vā yuttamanāti hirimanā.
  Na uttappantīti anottappī, akusalasamāpattiyā na bhāyantīti vuttaṁ hoti.
  Tabbiparītā ottappī. Appaṁ sutametesanti appassutā, appanti ca thokanti
  na gahetabbaṁ, natthīti gahetabbaṁ. "appassutā"ti Hi nissutā sutavirahitā vuccanti.
  Bahuṁ sutametesanti bahussutā, tathāgatabhāsitaṁ ekaṁpi gāthaṁ yāthāvato ñatvā
  anurūpapaṭipadaṁ paṭipannānametaṁ adhivacanaṁ. Kucchitaṁ sīdantīti kusītā, hīnaviriyānametaṁ
  adhivacanaṁ. Āraddhaviriyametesanti āraddhaviriyā, sammappadhānayuttānametaṁ adhivacanaṁ,
  muṭṭhā sati etesanti muṭṭhassatī, naṭṭhassatīti vuttaṁ hoti. Upaṭṭhitā sati
  etesanti upaṭṭhitassatī, niccaṁ ārammaṇābhimukhappavattasatīnametaṁ adhivacanaṁ. Duṭṭhā
  paññā etesanti duppaññā, naṭṭhapaññāti vuttaṁ hoti. Paññāya sampannāti
  paññāsampannā, paññāti ca idha vipassanāpaññā veditabbā. Vipassanāsambhāro
  hi paripūro imasmiṁ ṭhāne āgato, tasmā vipassanāpaññāva ayanti porāṇānaṁ
  āṇā.

  *  *  *  *  *  *
  Footnote: 1 ka. maccherī 2 Ma. mano
-------------------------------------------------
[page 203]
      Idāni ekameva lokuttaraguṇānaṁ antarāyakaraṁ aniyyānikadiṭṭhiṁ tīhākārehi
  dassento sandiṭṭhiparāmāsīti ādimāha. Tattha sandiṭṭhiṁ parāmasantīti
  sandiṭṭhiparāmāSī. Ādhānaṁ gaṇhantīti ādhānaggāhī. Ādhānanti daḷhaṁ vuccati,
  daḷhagāhīti attho. Yuttakāraṇaṁ disvāva laddhiṁ paṭinissajjantīti paṭinissaggī,
  dukkhena kicchena kasirena bahuṁpi kāraṇaṁ dassetvā na sakkā paṭinissaggaṁ kātunti
  duppaṭinissaggī. Ye attano uppannadiṭṭhiṁ idameva saccanti daḷhaṁ gaṇhitvā
  api buddhādīhi kāraṇaṁ dassetvā vuccamānā na paṭinissajjanti, tesametaṁ
  adhivacanaṁ. Tādisā hi puggalā yaṁ yadeva dhammaṁ vā adhammaṁ vā suṇanti, 1- taṁ
  sabbaṁ "evaṁ amhākaṁ ācariyehi kathitaṁ, evaṁ amhehi sutan"ti kummova aṅgāni
  sake kalāpe antoyeva samodahanti, kumbhīlaggāhaṁ gaṇhanti na visajjanti.
  Vuttavipariyāyena sukkapakkho veditabbo.
      [84] Evaṁ catucattāḷīsāya ākārehi sallekhaṁ dassetvā idāni
  tasmiṁ sallekhe cittuppādassāpi bahūpakārataṁ dassetuṁ cittuppādampi kho
  ahantiādimāha.
      Tassattho, ahaṁ cunda kusalesu dhammesu cittuppādaṁpi bahūpakāraṁ vadāmi,
  yā panetā kāyena ca vācāya ca anuvidhiyanā, yathā paṭhamaṁ cittaṁ uppannaṁ,
  tatheva tesaṁ dhammānaṁ kāyena karaṇaṁ, vācāya ca "karothā"ti āṇāpanaṁ vā
  uggahaparipucchādīni vā, tattha vādoyeva ko, ekantabahūpakārāyeva hi tā anuvidhiyanāti
  dasseti. Kasmā panettha cittuppādopi bahūpakāroti. Ekantahitasukhāvahattā
  anuvidhiyanānaṁ hetuttā ca.
      "dānaṁ Dassāmī"ti hi cittuppādo sayaṁpi ekantahitasukhāvaho
  anuvidhiyanānaṁpi hetu, evañhi uppannacittattāyeva dutiyadivase mahāvīthiṁ pidahitvā
  mahāmaṇḍapaṁ katvā bhikkhusatassa vā bhikkhusahassassa vā dānaṁ deti, "bhikkhusaṁghaṁ
  nimantetha pūjetha parivisathā"ti parijane āroceti. 2- Evaṁ "saṁghassa cīvaraṁ senāsanaṁ
  bhesajjaṁ dassāmī"ti cittuppādo sayaṁpi ekantahitasukhāvaho anuvidhiyanānaṁpi hetu,

  *  *  *  *  *  *
  Footnote: 1 chaṂa., Sī. gaṇhanti 2 chaṂa. āṇāpeti
-------------------------------------------------
[page 204]
  Evaṁ uppannacittattāyeva hi cīvarādīni abhisaṅkharoti deti dāpeti ca. Esa nayo
  saraṇagamanādīsu.
      "saraṇaṁ Gacchāmī"ti hi cittaṁ uppādetvāva pacchā kāyena vā vācāya
  vā saraṇaṁ gaṇhāti. Tathā "pañcaṅgaṁ aṭṭhaṅgaṁ dasaṅgaṁ vā sīlaṁ samādiyissāmī"ti
  cittaṁ uppādetvāva kāyena vā vācāya vā samādiyati, "pabbajitvā catūsu
  sīlesu patiṭṭhahissāmī"ti ca cittaṁ uppādetvāva kāyena vācāya ca pūretabbaṁ
  sīlaṁ pūreti. "buddhavacanaṁ Uggahessāmī"ti cittaṁ uppādetvāva ekaṁ vā nikāyaṁ
  dve vā tayo vā cattāro vā pañca vā nikāye vācāya uggaṇhāti. Evaṁ
  dhutaṅgasamādānakammaṭṭhānuggahakasiṇaparikammaṇānasamāpattivipassanāmaggaphalapaccekabodhi-
  sammāsambodhivasena netabbaṁ.
      "buddho Bhavissāmī"ti hi cittuppādo sayaṁpi ekantahitasukhāvaho
  anuvidhiyanānaṁpi hetu, evañhi uppannacittattāyeva aparena samayena
  kappasatasahassādhikāni cattāri asaṅkheyyāni kāyena vācāya ca pāramiyo pūretvā
  sadevakaṁ lokaṁ tārentova vicarati. Evaṁ sabbattha cittuppādopi bahūpakāro.
  Kāyavācāhi pana anuvidhiyanā atibahūpakārāyevāti veditabbā.
      Evaṁ kusalesu dhammesu cittuppādassāpi bahūpakārataṁ dassetvā idāni
  tattha niyojento "tasmātiha cundā"tiādimāha. Taṁ atthato pāṭakameva.
      [85] Evaṁ catucattāḷīsāya ākārehi dassite sallekhe cittuppādassāpi
  bahūpakārataṁ dassetvā idāni tasseva sallekhassa hitādhigamāya maggabhāvaṁ dassento
  seyyathāpītiādimāha.
      Tassattho, yathā nāma cunda khāṇukaṇṭakapāsāṇādīhi visamo maggo
  bhaveyya, tassa parikkamanāya parivajjanatthāya añño suparikammakato viya bhūmibhāgo
  samo maggo bhaveyya, yathā ca rukkhamūlaṁ pāsāṇapapātaṁ kumbhīlamakarādiparibyākulaṁ 1-
  visamaṁ titthamassa, tassa parikkamanāya parivajjanatthāya aññaṁ avisamaṁ anupubbagambhīraṁ
  sopāṇaphalakasadisaṁ titthaṁ bhaveyya, yaṁ paṭipanno sukheneva taṁ nadiṁ vā taḷākaṁ

  *  *  *  *  *  *
  Footnote: 1 chaṂa. rukkhamūlapāsāṇapapātakumbhīlamakarādiparibyākulaṁ
-------------------------------------------------
[page 205]
  Vā ajjhogāhetvā nhāyeyya vā uttareyya vā, evameva kho cunada
  visamamaggavisamatitthasadisāya vihiṁsāya samannāgatassa vihiṁsakapuggalassa samamaggasamatitthasadisā
  avihiṁsā hoti parikkamanāya. Yatheva hi visamamaggatitthaparivajjanatthāya samo maggo
  ca titthañca paṭiyattaṁ, evaṁ vihiṁsāparivajjanatthāya avihiṁsā paṭiyattā, yaṁ paṭipanno
  sukheneva manussagatiṁ vā devagatiṁ vā ajjhogāhetvā sampattiṁ vā anubhaveyya
  uttareyya vā lokā. Eteneva upāyena sabbapadāni yojetabbāni
      [86] Evaṁ tasseva hitādhigamāya maggabhāvaṁ dassetvā idāni
  uparibhāvaṅgamanīyataṁ 1- dassento seyyathāpītiādimāha.
      Tassattho, yathā nāma cunda ye keci akusalā dhammā paṭisandhiyā
  janakā vā ajanakā vā, dinnāyapi paṭisandhiyā vipākajanakā vā ajanakā vā,
  sabbe te jātivasena adhobhāvaṅgamanīyāti 2- evaṁnāmā va honti, vipākakāle
  aniṭṭhakantavipākattā. Yathā ca ye keci kusalā dhammā paṭisandhiyā janakā vā ajanakā
  vā, dinnāyapi paṭisandhiyā vipākajanakā vā ajanakā vā, sabbe te jātivasena
  uparibhāvaṅgamanīyāti evaṁnāmā va honti, vipākakāle iṭṭhakantavipākattā, evameva
  kho cunda vihiṁsakassa .pe. Uparibhāvāyāti. Tatrāyaṁ opammasaṁsandanā:- yathā
  sabbe te akusalā adhobhāvaṅgamanīyā, evaṁ vihiṁsakassa ekā vihiṁsāpi. Yathā ca
  sabbe kusalā uparibhāvaṅgamanīyā, evaṁ avihiṁsakassa ekā avihiṁsāpi. Eteneva
  upāyena akusalaṁ akusalena kusalañca kusalena upametabbaṁ, ayaṁ kirettha adhippāyoti.
      [87] Evaṁ tasseva sallekhassa uparibhāvaṅgamanīyataṁ dassetvā idāni
  parinibbāpane samatthabhāvaṁ dassetuṁ so vata cundātiādimāha. Tattha soti
  vuttappakārapuggalaniddeso. Tassa yoti imaṁ uddesavacanaṁ āharitvā yo attanā
  palipapalipanno, so vata cunda paraṁ palipapalipannaṁ uddharissatīti evaṁ
  sabbapadesu sambandho veditabbo. Palipapalipannoti gambhīrakaddame nimuggo
  vuccati, no ca kho ariyassa vinaye. Ariyassa pana vinaye palipanti pañca kāmaguṇā

  *  *  *  *  *  *
  Footnote: 1 chaṂa. uparibhāgaṅgamanīyataṁ 2 chaṂa. adhobhāgaṅgamanīyāti
-------------------------------------------------
[page 206]
  Vuccanti. Palipannoti tattha nimuggo bālaputhujjano, tasmā evamettha atthayojanā
  veditabbā. Yathā cunda koci puriso yāva nāsikaggā gambhīrakaddame nimuggo
  aparaṁpi tattheva nimuggaṁ hatthe vā sīse vā gahetvā uddharissatīti netaṁ ṭhānaṁ
  vijjati, na hi taṁ kāraṇamatthi, yena so taṁ uddharitvā thale patiṭṭhapeyya, evameva
  yo attanā pañcakāmaguṇapalipapalipanno, so vata paraṁ tattheva 1- palipapalipannaṁ
  uddharissatīti netaṁ ṭhānaṁ vijjati.
      Tattha siyā ayuttametaṁ, puthujjanānaṁpi bhikkhubhikkhunīupāsakaupāsikānaṁ
  dhammadesanaṁ sutvā hontiyeva dhammaṁ abhisametāro, tasmā palipapalipanno uddharatīti,
  taṁ na tathā daṭṭhabbaṁ. Bhagavāyeva hi tattha uddharati, pasaṁsāmattameva pana
  dhammakathikā labhanti raññā pahitalekhavācako viya. Yathā hi raññā paccantajanapade
  pahitaṁ lekhaṁ tattha manussā lekhaṁ vācetuṁ ajānantā yo vācetuṁ jānāti, tena
  vācāpetvā tamatthaṁ sutvā "rañño āṇā"ti ādarena sampādenti, na
  ca nesaṁ hoti "lekhavācakassa ayaṁ āṇā"ti. Lekhavācako pana "vissaṭṭhāya
  vācāya vācesi aneḷagalāyā"ti pasaṁsāmattameva labhati, evameva kiñcāpi
  sāriputtappabhūtayo dhammakathikā dhammaṁ desenti, atha kho likhitapaṇṇavācakā viya
  te honti. Bhagavatoyeva pana sā dhammadesanā rañño āṇā viya. Ye ca taṁ
  sutvā dhammaṁ abhisamenti, te bhagavāyeva uddharatīti veditabbā. Dhammakathikā pana
  "vissaṭṭhāya vācāya dhammaṁ desenti aneḷagalāyā"ti pasaṁsāmattameva labhantīti.
  Tasmā yuttamevetanti. Vuttavipariyāyena sukkapakkho veditabbo.
      Adanto avinīto aparinibbutoti ettha pana anibbisatāya adanto.
  Asikkhitavinayatāya avinīto. Anibbutakilesatāya aparinibbutoti veditabbo. 2- So
  tādiso paraṁ damessati nibbisaṁ karissati vinessati vā tisso sikkhā sikkhāpessati
  vā parinibbāpessati vā tassa kilese nibbāpessatīti netaṁ ṭhānaṁ vijjati.
  Vuttavipariyāyena sukkapakkho veditabbo.

  *  *  *  *  *  *
  Footnote: 1 chaṂa. tatheva 2 Ma. attho
-------------------------------------------------
[page 207]
      Evameva kho cunda vihiṁsakassa .pe. Parinibbānāyāti ettha pana evamattho
  veditabbo:- yathā hi attanā apalipapalipanno paraṁ palipapalipannaṁ uddharissati,
  danto damessati, vinīto vinessati, parinibbuto parinibbāpessatīti ṭhānametaṁ
  vijjati. Kiṁ pana tanti, apalipapalipannattaṁ dantattaṁ vinītattaṁ parinibbutattaṁ
  ca, evameva kho cunda vihiṁsakassa purisapuggalassa avihiṁsā hoti parinibbānāya.
  Kiṁ vuttaṁ hoti, yo attanā avihiṁsako, tassa yā avihiṁsā, yā esā vihiṁsakassa
  parassa vihiṁsā, tassā parinibbānāya hoti, attanā hi avihiṁsako, parassa
  vihiṁsācetanaṁ nibbāpessatīti ṭhānametaṁ vijjati. Kiṁ pana tanti, avihiṁsakattameva.
  Yañhi yena attanā adhigataṁ hoti, tena 1- so paraṁ tadatthāya samādapetuṁ
  sakkotīti.
      Athavā yathā attanā apalipapalipanno danto vinīto parinibbuto paraṁ
  palipapalipannaṁ adantaṁ avinītaṁ aparinibbutañca uddharissati damessati vinessati
  parinibbāpessatīti ṭhānametaṁ vijjati, evameva vihiṁsakassa purisapuggalassa
  vihiṁsāpahānāya maggaṁ bhāvayato uppannā avihiṁsā hoti parinibbānāya. Parinibbuto
  viya hi aparinibbutaṁ avihiṁsācetanā ca 2- vihiṁsācetanaṁ parinibbāpetuṁ samatthāti 3-
  etamatthaṁ dassento "evameva kho cundā"ti ādimāhāti evamettha attho
  daṭṭhabbo. Yathā cettha, evaṁ sabbapadesu. Ativitthārabhayena pana anupadayojanā
  na katāti.
      [88] Evaṁ tassa parinibbāpane samatthabhāvaṁ dassetvā idāni taṁ
  desanaṁ nigametvā dhammapaṭipattiyaṁ niyojetuṁ iti kho cundātiādimāha. Tattha
  sallekhapariyāyoti sallekhakāraṇaṁ. Esa nayo sabbattha ettha avihiṁsādayo eva
  vihiṁsādīnaṁ sallekhanato sallekhakāraṇaṁ. Tesaṁ vasena cittassa uppādetabbato
  cittuppādakāraṇaṁ. Vihiṁsādiparikkamanassa hetuto parikkamanakāraṇaṁ, uparibhāvanipphādanato
  uparibhāvakāraṇaṁ, 4- vihiṁsādīnaṁ parinibbāpanato parinibbānakāraṇanti

  *  *  *  *  *  *
  Footnote: 1 chaṂa., i. ayaṁ pāṭho na dissati 2 chaṂa., i. va 3 chaṂa., i. itisaddo
  na dissati 4 chaṂa. uparibhāganipphādanato uparibhāgakāraṇaṁ
-------------------------------------------------
[page 208]
  Veditabbā. Hitesināti hitaṁ esantena. Anukampakenāti anukampamānena. Anukampaṁ
  upādāyāti anukampaṁ cittena pariggahetvā, paṭiccātipi 1- vuttaṁ hoti. Kataṁ vo
  taṁ mayāti taṁ mayā ime pañca pariyāye dassentena tumhākaṁ kataṁ. Ettakameva
  hi anukampakassa satthu kiccaṁ, yadidaṁ aviparītadhammadesanā. Ito paraṁ pana paṭipatti
  nāma sāvakānaṁ kiccaṁ. Tenāha etāni cunda rukkhamūlāni .pe. Amhākaṁ
  anusāsanīti.
      Tattha ca rukkhamūlānīti iminā rukkhamūlasenāsanaṁ dasseti. Suññāgārānīti
  iminā janavivittaṭṭhānaṁ. Ubhayenāpica yogānurūpaṁ senāsanamācikkhati, dāyajjaṁ
  niyyādeti. Jhāyathāti ārammaṇūpanijjhānena aṭṭhatiṁsārammaṇāni, lakkhaṇūpanijjhānena
  ca aniccādito khandhāyatanādīni upanijjhāyatha, samathañca vipassanañca
  vaḍḍhethāti vuttaṁ hoti. Mā pamādatthāti mā pamajjittha. Mā pacchā vippaṭisārino
  ahuvatthāti ye hi pubbe daharakāle ārogyakāle sattasappāyādisampattikāle
  satthu sammukhībhāvakāle ca yonisomanasikāravirahitā rattindivaṁ maṅkuṇabhattā 2- hutvā
  seyyasukhamiddhasukhamanubhontā pamajjanti, te pacchā jarākāle rogyakāle
  maraṇakāle vipattikāle satthu parinibbutakāle ca taṁ pubbe pamādavihāraṁ anussarantā,
  sappaṭisandhikālakiriyañca bhāriyaṁ sampassamānā vippaṭisārino honti, tumhe pana
  tādisā mā ahuvatthāti etamatthaṁ dassento āha "mā pacchā vippaṭisārino
  ahuvatthā"ti. Ayaṁ vo amhākaṁ anusāsanīti ayaṁ amhākaṁ santikā "jhāyatha mā
  pamādathā"ti tumhākaṁ anusāsanī, ovādoti vuttaṁ hotīti.
                     Papañcasūdaniyā majjhimanikāyaṭṭhakathāya
                        sallekhasuttavaṇṇā niṭṭhitā.
                            -----------

  *  *  *  *  *  *
  Footnote: 1 chaṂa., Sī. pariccātipi 2 Ma. maṅkulabhattaṁ, chaṂa. maṅkulabhattā
-------------------------------------------------
[page 209]
                        9. Sammādiṭṭhisuttavaṇṇanā
      [89] Evamme sutanti sammādiṭṭhisuttaṁ. Tattha "sammādiṭṭhi sammādiṭṭhīti
  āvuso vuccati, kittāvatā nukho āvuso"ti vā "katamaṁ panāvuso akusalan"ti
  vā evaṁ yattakā therena pucchā vuttā, sabbā kathetukamyatāpucchā eva.
      Tattha yasmā jānantāpi sammādiṭṭhīti vadanti ajānantāpi bāhirakāpi
  sāsanikāpi anussavādivasenāpi attapaccakkhenapi, tasmā taṁ bahuvacanaṁ upādāya
  dvikkhattuṁ āmasanto "sammādiṭṭhi sammādiṭṭhīti āvuso vuccatī"ti āha. Ayañhi
  ettha adhippāyo, aparehipi sammādiṭṭhīti vuccati, athāparehipi sammādiṭṭhīti
  vuccati, svāyaṁ evaṁ vuccamāno atthañca lakkhaṇañca upādāya kittāvatā nukho
  āvuso ariyasāvako sammādiṭṭhi hotīti. Tattha sammādiṭṭhīti sobhanāya pasaṭṭhāya
  ca diṭṭhiyā samannāgato. Yadā pana dhammeyeva ayaṁ sammādiṭṭhisaddo vattati,
  tadāssa sobhaṇā pasaṭṭhā ca diṭṭhi sammādiṭaṭhīti evamattho veditabbo.
      Sā cāyaṁ sammādiṭṭhi duvidhā hoti lokiyā lokuttarāti. Tattha kammassakatāñāṇaṁ
  saccānulomikañāṇañca lokiyā sammādiṭṭhi, saṅkhepato vā sabbāpi sāsavā
  paññā. Ariyamaggaphalasampayuttā paññā lokuttarā sammādiṭṭhi. Sammādiṭṭhipuggalo
  pana tividho hoti puthujjano sekkho asekkho ca. Tattha puthujjano duvidho hoti
  bāhirako sāsaniko 1- ca. Tattha bāhirako kammavādī kammassakatādiṭṭhiyā sammādiṭṭhi
  hoti, no saccānulomikāya attadiṭṭhiparāmāsakattā. Sāsaniko davīhipi. Sekkho
  niyatāya sammādiṭṭhiyā sammādiṭṭhi. Asekkho asekkhāya. Idha pana nīyatāya niyyānikāya
  lokuttarakusalasammādiṭṭhiyā samannāgato "sammādiṭṭhī"ti adhippeto. Tenevāha
  "ujugatāssa diṭṭhidhamme aveccappasādena samannāgato āgato imaṁ saddhamman"ti,
  lokuttarakusalasammādiṭṭhiyeva hi antadvayamanupagamma ujubhāvena gatattā, kāyavaṅkādīni
  ca sabbavaṅkāni samucchinditvā gatattā ujugatā hoti, tāyeva ca diṭṭhiyā
  samannāgato navappakārepi lokuttaradhamme aveccappasādena acalappasādena
  samannāgato hoti, sabbadiṭṭhigahaṇāni ca vinibbedhento sabbakilese pajahanto

  *  *  *  *  *  *
  Footnote: 1 i. sāsanikoti 2 chaṂa., i. ca-saddo na dissati
-------------------------------------------------
[page 210]
  Jātisaṁsārā nikkhamanto paṭipattiṁ pariniṭṭhapento ariyena maggena āgato imaṁ
  sambuddhappaveditaṁ amatogadhaṁ nibbānasaṅkhātaṁ saddhammanti vuccati.
      Yato khoti kālaparicchedavacanametaṁ, yasmiṁ kāleti vuttaṁ hoti. Akusalañca
  pajānātīti dasākusalakammapathasaṅkhātaṁ akusalañca pajānāti, nirodhārammaṇāya
  pajānanāya kiccavasena "idaṁ dukkhan"ti paṭivijjhanto akusalañca pajānāti.
  Akusalamūlañca pajānātīti tassa mūlapaccayabhūtaṁ akusalamūlañca pajānāti teneva
  pakārena "ayaṁ dukkhasamudayo"ti paṭivijjhanto. Esa nayo kusalañca kusalamūlañcāti
  etthāpi. Yathā cettha, evaṁ ito paresu sabbavāresu kiccavaseneva vatthupajānanā
  veditabbā. Ettāvatāpīti ettakena iminā akusalādipajānanenāpi. Sammādiṭṭhi
  hotīti vuttappakārāya lokuttarasammādiṭṭhiyā samannāgato hoti. Ujugatāssa
  .pe. Āgato imaṁ saddhammanti ettāvatā saṅkhittadesanā niṭṭhitā hoti.
  Desanāyeva cesā saṅkhittā, tesaṁ pana bhikkhūnaṁ vitthāravaseneva
  sammāmanasikārapaṭivedho veditabbo.
      Dutiyavāre pana desanāpi vitthārena manasikārapaṭivedhopi vitthāreneva
  pavattoti 1- veditabbo. Tattha "saṅkhittadesanāya dve heṭṭhimamaggā, vitthāradesanāya
  dve uparimamaggā kathitā"ti bhikkhū āhaṁsu. Vitthāradesanāvasāne "sabbaso
  rāgānusayaṁ pahānāyā"tiādivacanaṁ sampassamānā. Thero panāha "saṅkhittadesanāyapi
  cattāro maggā rāsito kathitā, vitthāradesanāyapī"ti. Yā cāyaṁ idha
  saṅkhittavitthāradesanā suvicāraṇā āvīkatā, sā sabbavāresu idha vuttanayeneva
  veditabbā. Apubbānuttānapadavaṇṇanāmattameva hi ito paraṁ karissāMa.
                          Akusalakammapathavaṇṇanā
      tattha paṭhamavārassa tāva vitthāradesanāyaṁ "pāṇātipāto kho āvuso
  akusalan"tiādīsu akosallappavattiyā akusalaṁ veditabbaṁ, parato vattabbakusalapaṭipakkhato
  vā. Taṁ lakkhaṇato sāvajjadukkhavipākaṁ saṅkiliṭṭhaṁ vā. Ayaṁ tāvettha
  sādhāraṇapadavaṇṇanā.

  *  *  *  *  *  *
  Footnote: 1 chaṂa. vutto
-------------------------------------------------
[page 211]
      Asādhāraṇesu pana pāṇassa atipāto pāṇātipāto, pāṇavadho pāṇaghātoti
  vuttaṁ hoti. Pāṇoti cettha vohārato satto, paramatthato jīvitindriyaṁ.
  Tasmiṁ pana pāṇe pāṇasaññino jīvitindriyupacchedakaupakkamasamuṭṭhāpikā
  kāyavacīdvārānaṁ aññataradvārappavattā vadhakacetanā pāṇātipāto. So guṇavirahitesu
  tiracchānagatādīsu pāṇesu khuddake pāṇe appasāvajjo, mahāsarīre mahāsāvajjo.
  Kasmā? payogamahantatāya. Payogasamattepi vatthumahantatāya. Guṇavantesu manussādīsu
  Appaguṇe pāṇe appasāvajjo, mahāguṇe mahāsāvajjo. Sarīraguṇānaṁ pana
  samabhāve sati kilesānaṁ upakkamānaṁ ca mudutāya appasāvajjo, tibbatāya
  mahāsāvajjoti veditabbo. Tassa pañca sambhārā honti pāṇo, pāṇasaññitā,
  vadhakacittaṁ, upakkamo, tena maraṇanti. Chappayogā, sāhatthiko, āṇattiko,
  nissaggiyo, thāvaro, vijjāmayo, iddhimayoti. Imasmiṁ panettha vitthāriyamāne
  atipapañco hoti, tasmā naṁ na vitthārayāma, aññañca evarūpaṁ. Atthikehi pana
  samantapāsādikaṁ vinayaṭṭhakathaṁ 1- oloketvā gahetabbo. 2-
      Adinnassa ādānaṁ adinnādānaṁ, parassa haraṇaṁ theyyaṁ, corikāti vuttaṁ
  hoti. Tattha adinnanti parapariggahitaṁ, yattha paro yathākāmakāritaṁ āpajjanto
  adaṇḍāraho anupavajjo ca hoti. Tasmiṁ pana parapariggahite parapariggahitasaññino
  tadādāyakaupakkamasamuṭṭhāpikā theyyacetanā adinnādānaṁ, taṁ hīne parasantake
  appasāvajjaṁ, paṇīte mahāsāvajjaṁ. Kasmā? vatthupaṇītatāya. Vatthusamatte sati
  guṇādhikānaṁ santake vatthusmiṁ mahāsāvajjaṁ. Taṁ taṁ guṇādhikaṁ upādāya tato tato
  hīnaguṇassa santake vatthusmiṁ appasāvajjaṁ. Tassa pañca sambhārā honti
  parapariggahitaṁ, parapariggahitasaññitā, theyyacittaṁ, upakkamo, tena haraṇanti. Chappayogā
  sāhatthikādayo va. Te ca kho yathānurūpaṁ theyyāvahāro, pasayhāvahāro,
  paṭicchannāvahāro, parikappāvahāro, kusāvahāroti imesaṁ avahārānaṁ vasena pavattāti
  ayamettha saṅkhepo, vitthāro pana samantapāsādikāyaṁ 3- vutto.

  *  *  *  *  *  *
  Footnote: 1 samantapasādikā 1/536 tatiyapārājikavaṇṇanā 2 chaṂa. gahetabbā
  3 samantapasādikā 1/365-6 dutiyapārājikavaṇṇanā
-------------------------------------------------
[page 212]
      Kāmesu micchācāroti ettha pana kāmesūti methunasamācāresu. Micchācāroti
  ekantanindito lāmakācāro. Lakkhaṇato pana asaddhammādhippāyena kāyadvārappavattā
  agamanīyaṭṭhānavītikkamacetanā kāmesu micchācāro.
      Tattha agamanīyaṭṭhānaṁ nāma purisānaṁ tāva māturakkhitā piturakkhitā
  mātāpiturakkhitā bhāturakkhitā bhaginirakkhitā ñātirakkhitā gottarakkhitā dhammarakkhitā
  sārakkhā saparidaṇḍāti māturakkhitādayo dasa, dhanakkītā chandavāsinī bhogavāsinī
  paṭavāsinī odapattakinī obhatacumbaṭā dāsī ca bhariyā ca kammakārī ca bhariyā ca
  dhajāhatā muhuttikāti etā ca dhanakkītādayo dasāti vīsati itthiyo. Itthīsu pana
  dvinnaṁ sārakkhāsaparidaṇḍānaṁ dasannañca dhanakkītādīnanti dvādasannaṁ itthīnaṁ
  aññe purisā, idaṁ agamanīyaṭṭhānaṁ nāMa. So panesa micchācāro sīlādiguṇarahite
  agamanīyaṭṭhāne appasāvajjo, sīlādiguṇasampanne mahāsāvajjo. Tassa cattāro
  sambhārā agamanīyavatthu, tasmiṁ sevanacittaṁ, sevanappayogo, maggena
  maggapaṭipattiadhivāsananti. Eko payogo sāhatthiko eva.
      Musāti visaṁvādanapurekkhārassa atthabhañjako kāyappayogo vā vacīpayogo
  vā. Visaṁvādanādhippāyena parassa visaṁvādakassa kāyavacīpayogasamuṭṭhāpikā cetanā
  musāvādo. Aparo nayo musāti abhūtaṁ atacchaṁ vatthu. Vādoti tassa bhūtato
  tacchato viññāpanaṁ. Lakkhaṇato pana atathaṁ vatthuṁ tathato paraṁ viññāpetukāmassa
  tathāviññattisamuṭṭhāpikā cetanā musāvādo. So yamatthaṁ bhañjati, tassa appatāya
  appasāvajjo, mahantatāya mahāsāvajjo. Apica gahaṭṭhānaṁ attano santakaṁ
  adātukāmatāya natthīti ādinayappavatto appasāvajjo, sakkhinā hutvā atthabhañjanatthaṁ
  vutto mahāsāvajjo. Pabbajitānaṁ appakampi telaṁ vā sappiṁ vā labhitvā
  hasādhippāyena "ajja gāme telaṁ nadī maññe sandatī"ti pūraṇakathānayena
  pavatto appasāvajjo, adiṭṭhaṁyeva pana diṭṭhantiādinā nayena vadantānaṁ
  mahāsāvajjo. Tassa cattāro sambhārā honti atthaṁ vatthu, visaṁvādanacittaṁ, tajjo
  vāyāmo, parassa tadatthavijānanti. Eko payogo sāhatthikova. So kāyena vā
  kāyapaṭibaddhena vā vācāya vā paravisaṁvādakakiriyākaraṇo 1- daṭṭhabbo. Tāya ce

  *  *  *  *  *  *
  Footnote: 1 chaṂa., i. visaṁvādakakiriyākaraṇe
-------------------------------------------------
[page 213]
  Kiriyāya paro tamatthaṁ jānāti, ayaṁ kiriyāsamuṭṭhāpikacetanākkhaṇeyeva musāvādakammunā
  bajjhati.
      Pisuṇā vācātiādīsu yāya vācāya yassa taṁ vācaṁ bhāsati, tassa
  hadaye attano piyabhāvaṁ parassa ca suññabhāvaṁ karoti, sā pisuṇā vācā. Yāya
  pana attānaṁpi paraṁpi pharusaṁ karoti, yā vācā sayaṁpi pharusā neva kaṇṇasukhā
  vā na hadayasukhā vā, ayaṁ pharusā vācā. Yena samphaṁ palapati niratthakaṁ, so
  samphappalāPo. Tesaṁ mūlabhūtā cetanāpi pisuṇāvācādināmameva labhati, sā eva ca
  idha adhippetāti. Tattha saṅkiliṭṭhacittassa paresaṁ vā bhedāya attapiyakamyatāya
  vā kāyavacīpayogasamuṭṭhāpikā cetanā pisuṇā vācā. Sā yassa bhedaṁ karoti,
  tassa appaguṇatāya appasāvajjā, mahāguṇatāya mahāsāvajjā. Tassā cattāro
  sambhārā bhinditabbo paro, "iti ime nānā bhavissanti vinā bhavissantī"ti
  bhedapurekkhāratā vā, "iti ahaṁ piyo bhavissāmi vissāsiko"ti piyakamyatā vā,
  tajjo vāyāmo, tassa tadatthavijānananti.
      Parassa mammacchedakakāyavacīpayogasamuṭṭhāpikā ekantapharusacetanā pharusā
  vācā. Tassā āvībhāvatthamidaṁ vatthu:-
      eko kira dārako mātuvacanaṁ anādiyitvā araññaṁ gacchati, taṁ mātā
  nivattetuṁ asakkontī "caṇḍā taṁ mahisī anubandhatū"ti akkosi. Athassa tatheva
  araññe mahisī uṭṭhāsi, dārako "yaṁ mama mātā mukhena kathesi taṁ mā hotu, yaṁ
  cittena cintesi taṁ hotū"ti saccakiriyaṁ akāsi. Mahisī tattheva baddhā viya aṭṭhāsi,
  evaṁ mammacchedakopi vacīpayogo 1- cittasaṇhatāya pharusavācā na hoti. Mātāpitaro
  hi kadāci puttake evaṁpi vadanti "corā vo 2- khaṇḍākhaṇḍikaṁ karontū"ti,
  uppalapattaṁpi ca nesaṁ upari patantaṁ 3- neva icchanti. Ācāriyūpajjhāyā ca
  kadāci nissitake evaṁ vadanti "kiṁ ime ahirikā anottappino vadanti 4-
  niddhamatha ne"ti. Atha ca nesaṁ āgamādhigamasampattiṁ icchanti. Yathā ca cittasaṇhatāya

  *  *  *  *  *  *
  Footnote: 1 chaṂa., i. payogo 2 Ma. te 3 Ma. patanaṁ
  4 chaṂa. caranti, i. anottappinoti vadanti
-------------------------------------------------
[page 214]
  Pharusavācā na hoti, evaṁ vacanasaṇhatāya apharusavācāpi na hoti. Na hi
  mārāpetukāmassa "imaṁ sukhaṁ sayāpethā"ti vacanaṁ apharusavācā hoti. Cittapharusatāya
  panesā pharusavācāva. Sā yaṁ sandhāya pavattitā, tassa appaguṇatāya appasāvajjā,
  mahāguṇatāya mahāsāvajjā. Tassā tayo sambhārā akkositabbo paro, kupitacittaṁ,
  akkosanāti.
      Anatthaviññāpakakāyavacīpayogasamuṭṭhāpikā akusalasañcetanā samphappalāPo.
  So āsevanamandatāya appasāvajjo, āsevanamahantatāya mahāsāvajjo. Tassa dve
  sambhārā bhāratayuddhasītāharaṇādiniratthakakathāpurekkhāratā, tathārūpīkathākathananti.
      Abhijjhāyatīti abhijjhā, parabhaṇḍābhimukhī hutvā tanninnatāya pavattatīti
  attho. Sā "aho vata idaṁ mamassā"ti evaṁ parabhaṇḍābhijjhāyanalakkhaṇā.
  Adinnādānaṁ viya appasāvajjā mahāsāvajjā ca. Tassā dve sambhārā
  parabhaṇḍaṁ, attano pariṇāmanañca. Parabhaṇḍavatthuke hi lobhe uppannepi na
  tāva kammapathabhedo hoti, yāva "aho vatetaṁ 1- mamassā"ti attano na pariṇāmeti.
      Hitasukhaṁ byāpādayatīti byāpādo. So paravināsāya manopadosalakkhaṇo,
  pharusavācā viya appasāvajjo mahāsāvajjo ca. Tassa dve sambhārā parasatto
  ca, tassa ca vināsacintā. Parasattavatthuke hi kodhe uppannepi na tāva
  kammapathabhedo hoti, yāva "aho vatāyaṁ ucchijjeyya vinasseyyā"ti tassa
  vināsaṁ na cinteti.
      Yathābhuccagahaṇābhāvena micchā passatīti micchādiṭṭhi. Sā "natthi
  dinnan"tiādinā nayena viparītadassanalakkhaṇā. Samphappalāpo viya appasāvajjā
  mahāsāvajjā ca. Apica aniyatā appasāvajjā, niyatā mahāsāvajjā. Tassā
  dve sambhārā vatthuno ca gahitākāraviparītatā, yathā ca taṁ gaṇhāti, tathābhāvena
  tassupaṭṭhānanti.
      Imesaṁ pana dasannaṁ akusalakammapathānaṁ dhammato koṭṭhāsato ārammaṇato
  vedanāto mūlatoti pañcahākārehi vinicchayo veditabbo.

  *  *  *  *  *  *
  Footnote: 1 chaṂa., i. vatīdaṁ
-------------------------------------------------
[page 215]
      Tattha dhammatoti etesu hi paṭipāṭiyā satta cetanādhammāva honti,
  abhijjhādayo tayo cetanāsampayuttā.
      Koṭṭhāsatoti paṭipāṭiyā satta, micchādiṭṭhi cāti ime aṭṭha kammapathā
  eva honti, no mūlāni. Abhijjhābyāpādā kammapathā ceva mūlāni ca. Abhijjhā
  hi mūlaṁ patvā lobho akusalamūlaṁ hoti. Byāpādo doso akusalamūlaṁ.
      Ārammaṇatoti pāṇātipāto jīvitindriyārammaṇato saṅkhārārammaṇo hoti.
  Adinnādānaṁ sattārammaṇaṁ vā saṅkhārārammaṇaṁ vā. Micchācāro phoṭṭhabbavasena
  saṅkhārārammaṇo. Sattārammaṇotipi eke. Musāvādo sattārammaṇo vā saṅkhārārammaṇo
  vā. Tathā pisuṇāvācā. Pharusavācā sattārammaṇāva. Samphappalāpo
  diṭṭhasutamutaviññātavasena sattārammaṇo vā saṅkhārārammaṇo vā, tathā abhijjhā.
  Byāpādo sattārammaṇova. Micchādiṭṭhi tebhūmikadhammavasena saṅkhārārammaṇā.
      Vedanātoti pāṇātipāto dukkhavedano hoti. Kiñcāpi hi rājāno
  coraṁ disvā hasamānāpi "gacchatha naṁ ghātethā"ti vadanti. Sanniṭṭhāpakacetanā pana
  nesaṁ dukkhasampayuttāva hoti. Adinnādānaṁ tivedanaṁ. Micchācāro sukhamajjhattavasena
  dvivedano, sanniṭṭhāpakacitte pana majjhattavedano na hoti. Musāvādo tivedano,
  tathā pisuṇāvācā. Pharusavācā dukkhavedanāva. Samphappalāpo tivedano. Abhijjhā
  sukhamajjhattavasena dvivedanā, tathā micchādiṭṭhi. Byāpādo dukkhavedano.
      Mūlatoti pāṇātipāto dosamohavasena dvimūlako hoti. Adinnādānaṁ
  dosamohavasena vā lobhamohavasena vā. Micchācāro lobhamohavasena. Musāvādo
  dosamohavasena vā lobhamohavasena vā, tathā pisuṇāvācā samphappalāpo ca.
  Pharusavācā dosamohavasena. Abhijjhā mohavasena ekamūlā, tathā byāpādo.
  Micchādiṭṭhi lobhamohavasena dvimūlāti.
      Lobho akusalamūlantiādīsu lubbhatīti lobho. Dussatīti doso. Muyhatīti
  moho. Tesu lobho sayaṁ ca akusalo sāvajjadukkhavipākaṭṭhena, imesaṁ ca pāṇātipātādīnaṁ
  akusalānaṁ kesañci sampayuttasabhāvakaṭṭhena 1- kesañci upanissayapaccayaṭṭhena mūlanti

  *  *  *  *  *  *
  Footnote: 1 chaṂa. sampayuttappabhāvaṭṭhena
-------------------------------------------------
[page 216]
  Akusalamūlaṁ. Vuttampi cetaṁ "ratto kho āvuso rāgena abhibhūto pariyādinnacitto
  pāṇaṁpi hanatī"tiādi. Dosamohānaṁ akusalamūlabhāvepi eseva nayo.
                           Kusalakammapathavaṇṇanā
      pāṇātipātā veramaṇī kusalantiādīsu pāṇātipātādayo vuttatthāyeva.
  Veraṁ maṇatīti veramaṇī, veraṁ pajahatīti attho. Viramati vā etāya 1- kāraṇabhūtāya
  veramhā puggaloti vikārassa vekāraṁ katvāpi 1- veramaṇī. Ayaṁ tāvettha byañjanato
  vaṇṇanā. Atthato pana veramaṇīti kusalacittasampayuttā virati. Yā "pāṇātipātā
  viramantassa yā tasmiṁ samaye pāṇātipātā ārati viratī"ti evaṁ vuttā
  kusalacittasampayuttā virati, sā bhedato tividhā hoti sampattavirati samādānavirati
  samucchedaviratīti. Tattha asamādinnasikkhāpadānaṁ attano jātivayabāhusaccādīni
  paccavekkhitvā "ayuttaṁ amhākaṁ evarūpaṁ 2- kātun"ti sampattavatthuṁ
  avītikkamantānaṁ uppajjamānā virati sampattaviratīti veditabbā sīhaladīpe
  cakkanaupāsakassa viya.
      Tassa kira daharakāleyeva mātuyā rogo uppajji. Vejjena ca "allasasamaṁsaṁ
  laddhuṁ vaṭṭatī"ti vuttaṁ. Tato cakkanassa bhātā "gaccha tāta khettaṁ āhiṇḍāhī"ti
  cakkanaṁ pesesi. So tattha gato, tasmiṁ ca samaye eko saso taruṇasassaṁ khādituṁ
  āgato hoti. So taṁ disvā vegena dhāvanto valliyā baddho "kiri kirī"ti
  saddamakāsi. Cakkano tena saddena gantvā taṁ gahetvā cinatesi "mātu
  bhesajjaṁ karomī"ti. Puna cintesi "na me taṁ paṭirūpaṁ, yvāhaṁ mātujīvitakāraṇā
  paraṁ jīvitā voropeyyan"ti. Atha naṁ "gaccha araññe sasehi saddhiṁ tiṇodakaṁ
  paribhuñjā"ti muñci. Bhātarā ca "kiṁ tāta saso laddho"ti pucchito taṁ pavuttiṁ
  ācikkhi. Tato naṁ bhātā paribhāsi. So mātu santikaṁ gantvā "yatohaṁ jāto,
  nābhijānāmi sañcicca pāṇaṁ jīvitā voropetā"ti saccavacanaṁ aṭṭhāsi. 3-
  Tāvadevassa mātā arogā ahosi.

  *  *  *  *  *  *
  Footnote: 1-1 chaṂa. etāya karaṇabhūtāya, vikārassa vekāraṁ katvāpi 2 Ma. evaṁnāma
  3 chaṂa. saccaṁ vatvā aṭhiṭṭhāsi, Ma. aṭṭhāsi, aṭṭhasāsinī/188 saccaṁ vatvā aṭṭhāsi
-------------------------------------------------
[page 217]
      Samādinnasikkhāpadānaṁ pana sikkhāpadasamādāne ca taduttariṁ ca attano
  jīvitaṁpi pariccajitvā vatthuṁ avītikkamantānaṁ uppajjamānā virati samādānaviratīti
  veditabbā uttaravaḍḍhamānapabbatavāsīupāsakassa viya.
      So kira ambariyavihāravāsīpiṅgalabuddharakkhitattherassa santike sikkhāpadāni
  gahetvā khettaṁ kasati. Athassa goṇo naṭṭho, so taṁ gavesanto uttaravaḍḍhamānapabbataṁ
  ārūhi, tatra naṁ mahāsappo aggahesi. So cintesi "imāyassa
  tikhiṇavāsiyā sīsaṁ chindāmī"ti. Puna cintesi "na me taṁ paṭirūpaṁ, yvāhaṁ 1-
  bhāvanīyassa garuno 1- santike sikkhāpadaṁ gahetvā bhindeyyan"ti evaṁ yāvatatiyaṁ
  cintetvā "jīvitaṁ pariccajāmi na sikkhāpadan"ti aṁse ṭhapitatikhiṇadaṇḍavāsiṁ araññe
  chaḍḍesi. Tāvadeva naṁ mahāsappo 2- muñcitvā agamāsīti.
      Ariyamaggasampayuttā pana virati samucchedaviratīti veditabbā. Yassā
  uppattito pabhūti "pāṇaṁ ghātessāmā"ti 3- ariyapuggalānaṁ cittaṁpi na uppajjati.
  Sā panāyaṁ virati kosallappavattiyā kusalanti vuttā. Kucchitassa 4- salanato 4- vā
  kusalanti laddhavohāraṁ dussīlyaṁ lunātītipi kusalaṁ. Katamañcāvuso kusalanti imassa
  pana pañhassa ananurūpattā kusalāti na vuttā.
      Yathā ca akusalānaṁ, evaṁ imesaṁpi kusalakammapathānaṁ dhammato koṭṭhāsato
  ārammaṇato vedanāto mūlatoti pañcahākārehi vinicchayo veditabbo.
      Tattha dhammatoti etesupi paṭipāṭiyā satta cetanā vaṭṭanti, viratiyopi.
  Ante tayo cetanāsampayuttāva.
      Koṭṭhāsatoti paṭipāṭiyā satta kammapathā eva, no mūlāni. Ante
  tayo kammapathā ceva mūlāni ca. Anabhijjhā hi kammapathaṁ 5- patvā alobho kusalamūlaṁ
  hoti. Abyāpādo adoso kusalamūlaṁ. Sammādiṭṭhi amoho kusalamūlaṁ.
      Ārammaṇatoti pāṇātipātādiārammaṇāneva etesaṁ ārammaṇāni,
  vītikkamitabbatoyeva hi veramaṇī nāma hoti. Yathā pana nibbānārammaṇo ariyamaggo

  *  *  *  *  *  *
  Footnote: 1-1 Ma. sāhaṁ buddharakkhitattherassa 2 chaṂa. mahāvāḷo 3 chaṂa. ghātessāmīti
  4-4 chaṂa. kacchitasayanato 5 chaṂa., i. mūlaṁ.
-------------------------------------------------
[page 218]
  Kilese pajahati, evaṁ jīvitindriyādiārammaṇā cete kammapathā pāṇātipātādīni
  dussīlāni pajahantīti veditabbā.
      Vedanātoti sabbe sukhāvedanā vā honti, majjhattavedanā vā. Kusalaṁ
  patvā hi dukkhāvedanā nāma natthi.
      Mūlatoti paṭipāṭiyā satta ñāṇasampayuttacittena viramantassa
  alobhādosāmohavasena timūlā honti. Ñāṇavippayuttacittena viramantassa dvimūlā.
  Anabhijjhā ñāṇasampayuttacittena viramantassa dvimūlā hoti. Ñāṇavippayuttacittena
  ekamūlā. Alobho pana attanāva attano mūlaṁ na hoti. Abyāpādepi eseva
  nayo. Sammādiṭṭhi alobhādosavasena dvimūlāvāti.
      Alobho kusalamūlantiādīsu na lobhoti alobho, lobhapaṭipakkhassa dhammassetaṁ
  adhivacanaṁ. Adosāmohesupi eseva nayo. Tesu alobho sayañca kusalaṁ, imesañca
  pāṇātipātā veramaṇīādīnaṁ kusalānaṁ kesañci sampayuttasabhāvakaṭṭhena 1- kesañci
  upanissayapaccayaṭṭhena mūlanti kusalmūlaṁ. Adosāmohānaṁpi kusalamūlabhāve eseva
  nayo.
      Idāni sabbaṁpi taṁ saṅkhepena ca vitthārena ca desitaṁ atthaṁ nigamento
  yato kho āvusotiādiappanāvāraṁ āha. Tattha evaṁ akusalaṁ pajānātīti evaṁ
  yathāniddiṭṭhadasākusalakammapathavasena akusalaṁ pajānāti. Evaṁ akusalamūlantiādīsupi
  eseva nayo. Ettāvatā ekena nayena catusaccakammaṭṭhānikassa yāva arahattā
  niyyānaṁ kathitaṁ hoti. Kathaṁ? ettha hi ṭhapetvā abhijjhaṁ dasa akusalakammapathā ca
  kusalakammapathā ca dukkhasaccaṁ. Abhijjhā ca lobho akusalamūlañcāti ime dve dhammā
  nippariyāyena samudayasaccaṁ. Pariyāyena pana sabbepi kammapathā dukkhasaccaṁ. Sabbānipi
  kusalākusalamūlāni samudayasaccaṁ. Ubhinnaṁ appavatti nirodhasaccaṁ. Dukkhaṁ parijānanto
  samudayaṁ pajahanto nirodhaṁ pajānanto ariyamaggo maggasaccanti iti dve saccāni
  sarūpena vuttāni, dve āvattahāravasena veditabbāni.
      So sabbaso rāgānusayaṁ pahāyāti so evaṁ akusalādīni pajānanto
  sabbākārena rāgānusayaṁ pajahitvā. Paṭighānusayaṁ paṭivinodetvāti paṭighānusayañca

  *  *  *  *  *  *
  Footnote: 1 chaṂa. sampayuttappabhāvakaṭṭhena
-------------------------------------------------
[page 219]
  Sabbākāreneva nīharitvāti vuttaṁ hoti. Ettāvatā anāgāmimaggo kathito.
  Asmīti diṭṭhimānānusayaṁ samūhanitvāti pañcasu khandhesu kañci dhammaṁ anavakāraṁ
  katvā "asmī"ti iminā samūhagahaṇākārena pavattaṁ diṭṭhimānānusayaṁ samugghātetvā.
      Tattha diṭṭhimānānusayanti diṭṭhisadisaṁ mānānusayanti vuttaṁ hoti. Ayañhi
  mānānusayo asmīti pavattattā diṭṭhisadiso hoti, tasmā evaṁ vutto. Imañca
  asmimānaṁ vitthārato viññātukāmena khandhakavagge khemakasuttaṁ 1- oloketabbaṁ.
      Avijjaṁ pahāyāti vaṭṭamūlaṁ avijjaṁ pajahitvā. Vijjaṁ uppādetvāti tassā
  avijjāya samugghātakaṁ arahattamaggavijjaṁ uppādetvā. Ettāvatā arahattamaggo
  kathito. Diṭṭheva dhamme dukkhassantakaro hotīti imasmiṁyeva attabhāve vaṭṭadukkhassa
  paricchedakaro hoti. Ettāvatāpi kho āvusoti desanaṁ niyyāteti, imāya
  kammapathadesanāya vuttamanasikārapaṭivedhavasenapīti vuttaṁ hoti. Sesaṁ vuttanayameva.
  Evaṁ anāgāmimaggārahattamaggehi desanaṁ niṭṭhāpesīti.
                       Kammapathavāravaṇṇanā niṭṭhitā.
                            -----------
                           Āhāravāravaṇṇanā
      [90] Sādhāvusoti kho .pe. Āgato imaṁ saddhammanti evaṁ āyasmato
  sāriputtassa kusalākusalamukhena catusaccadesanaṁ sutvā taṁ āyasmato sāriputtassa
  bhāsitaṁ "sādhāvuso"ti iminā vacanena te bhikkhū abhinanditvā imasseva vacanassa
  samuṭṭhāpakena cittena anumoditvā vacasā sampaṭicchitvā cetasāva sampiyāyitvāti
  vuttaṁ hoti. Idāni yasmā thero nānappakārena catusaccadesanaṁ desetuṁ paṭibalo,
  yathāha "sāriputto bhikkhave pahoti cattāri ariyasaccāni vitthārena ācikkhituṁ
  desetun"ti, yasmā vā uttariṁpi desetukāmova hutvā "ettāvatāpi kho"ti avaca,
  tasmā aparenapi nayena saccadesanaṁ sotukāmā te bhikkhū āyasmantaṁ sāriputtaṁ
  uttariṁ pañhaṁ apucchiṁsu. Tena sayameva pucchitvā visajjitapañhato uttariṁ siyā

  *  *  *  *  *  *
  Footnote: 1 saṁ. khandha. 17/89/101
-------------------------------------------------
[page 220]
  Kho panāvuso aññopi pariyāyo bhaveyya aññaṁpi kāraṇanti iminā nayena
  aññaṁ atirekapañhaṁ pucchiṁsu, purimapañhassa vā uparibhāge pucchiṁsūti vuttaṁ hoti.
  Atha nesaṁ byākurumāno thero siyā āvusotiādimāha. Tatthāyaṁ anuttānapadavaṇṇanā.
  Āhāranti paccayaṁ. Paccayo hi āharati attano phalaṁ, tasmā "āhāro"ti
  vuccati.
      Bhūtānaṁ vā sattānantiādīsu bhūtāti sañjātā nibbattā. Sambhavesinoti
  ye sambhavaṁ jātiṁ nibbattiṁ esanti gavesanti. Tattha catūsu yonīsu aṇḍajajalābujā
  sattā yāva aṇḍakosaṁ vatthikosaṁ ca na bhindanti, tāva sambhavesino
  nāMa. Aṇḍakosaṁ vatthikosañca bhinditvā bahi nikkhantā bhūtā nāMa. Saṁsedajā
  upapātikā ca paṭhamacittakkhaṇe sambhavesino nāMa. Dutiyacittakkhaṇato pabhūti bhūtā
  nāMa. Yena vā yena iriyāpathena jāyanti, yāva tato aññaṁ na pāpuṇanti,
  tāva sambhavesino nāMa. Tato paraṁ bhūtā nāMa.
      Athavā bhūtāti jātā abhinibbattā, ye bhūtāyeva na puna bhavissantīti
  saṅkhyaṁ gacchanti, tesaṁ khīṇāsavānaṁ etaṁ adhivacanaṁ. Sambhavamesantīti sambhavesino.
  Appahīnabhavasaṁyojanattā āyatiṁpi sambhavaṁ esantānaṁ sekkhaputhujjanānametaṁ adhivacanaṁ.
  Evaṁ sabbathāpi imehi dvīhi padehi sabbasatte pariyādiyati. Vāsaddo cettha
  sampiṇḍanattho, tasmā bhūtānaṁ ca sambhavesīnañcāti ayamattho veditabbo
      ṭhitiyāti ṭhitatthaṁ. Anuggahāyāti anuggahatthaṁ upakāratthaṁ. Vacanabhedoyeva
  nesaṁ, 1- attho pana dvinnaṁ padānaṁ ekoyeva. Athavā ṭhitiyāti tassa tassa
  sattassa uppannadhammānaṁ anuppabandhavasena avicchedāya. Anuggahāyāti
  anuppannānaṁ uppādāya. Ubhopi cetāni bhūtānaṁ vā ṭhitiyā ceva anuggahāya ca.
  Sambhavesīnaṁ vā ṭhitiyā ceva anuggahāya cāti evaṁ ubhayattha daṭṭhabbāni.
      Kavaḷiṅkāro āhāroti kavaḷaṁ katvā ajjhoharitabbāhāro, odanakummāsādivatthukāya
  ojāyetaṁ adhivacanaṁ. Oḷāriko vā sukhumo vāti vatthuoḷārikatāya
  oḷāriko, vatthusukhumatāya sukhumo. Sabhāvena pana sukhumarūpapariyāpannattā kavaḷiṅkāro

  *  *  *  *  *  *
  Footnote: 1 chaṂa., i. cesa
-------------------------------------------------
[page 221]
  Āhāro sukhumova hoti. Sāpissa vatthuto oḷārikatā ca sukhumatā ca
  upādāyupādāya veditabbā.
      Kumbhīlānañhi āhāraṁ upādāya morānaṁ āhāro sukhumo. Kumbhīlā kira
  pāsāṇe gilanti. Te ca nesaṁ kucchippattāva vilīyanti. Morā sappavicchikādipāṇe
  khādanti. Morānaṁ pana āhāraṁ upādāya taracchānaṁ āhāro sukhumo. Te
  kira tivassacchaḍḍitānipi visāṇāni ceva aṭṭhīni ca khādanti. Tāni ca nesaṁ
  kheḷena temitamattāneva kandamūlaṁ viya mudukāni honti. Taracchānaṁpi āhāraṁ
  upādāya hatthīnaṁ āhāro sukhumo. Tepi nānārukkhasākhāyo khādanti.
  Hatthīnaṁ āhārato gavayagokaṇṇamigādīnaṁ āhāro sukhumo. Te kira nissārāni
  nānārukkhapaṇṇādīni khādanti. Tesaṁpi āhārato gunnaṁ āhāro sukhumo. Te 1-
  allasukkhatiṇāni khādanti. Tesaṁ 2- āhārato sasānaṁ āhāro sukhumo. Sasānaṁ
  āhārato sakuṇānaṁ sukhumo. Sakuṇānamāhārato paccantavāsīnaṁ sukhumo. Paccantavāsīnaṁ
  āhārato gāmabhojakānaṁ sukhumo. Gāmabhojakānaṁ āhārato rājarājamahāmattānaṁ
  sukhumo. Tesaṁpi āhārato cakkavattino āhāro sukhumo. Cakkavattino āhārato
  bhummadevānaṁ āhāro sukhumo. Bhummadevānaṁ āhārato cātummahārājikānaṁ āhāro
  sukhumo. Evaṁ yāva paranimmitavasavattīnaṁ āhāro vitthāretabbo, tesaṁ āhāro
  sukhumotveva niṭṭhaṁ patto.
      Ettha ca oḷārike vatthusmiṁ ojā parittā hoti dubbalā, sukhume
  balavatī. Tathāhi ekapattapūraṁpi yāguṁ pīto muhutteneva jighacchito hoti,
  yaṅkiñcideva khātitukāmo. Sappiṁ pana pasaṭamattaṁpi pivitvā divasaṁ abhottukāmo
  hoti. Tattha vatthu parissamaṁ vinodeti, na pana sakkoti pāletuṁ. Ojā pāleti,
  na sakkoti parissamaṁ vinodetuṁ. Dve pana ekato hutvā parissamañceva vinodenti
  pālenti cāti.
      Phasso dutiyoti cakkhusamphassādichabbidhopi phasso etesu catūsu āhāresu
  dutiyo āhāroti veditabbo. Desanānayo eva cesa. Tasmā iminā nāma

  *  *  *  *  *  *
  Footnote: 1 Sī. i. tā 2 Sī. i tāsaṁ
-------------------------------------------------
[page 222]
  Kāraṇena dutiyo tatiyo cāti idamettha na gavesitabbaṁ. Manosañcetanāti cetanā
  eva vuccati. Viññāṇanti yaṅkiñci cittaṁ.
      Etthāha, yadi paccayaṭṭho āhāraṭṭho, atha kasmā aññesupi sattānaṁ
  paccayesu vijjamānesu imeyeva cattāro vuttāti. Vuccate, ajjhattikasantatiyā
  visesapaccayattā. Visesapaccayo hi kavaḷiṅkārāhārabhakkhānaṁ sattānaṁ rūpakāyassa
  kavaḷiṅkāro āhāro. Nāmakāye vedanāya phasso, viññāṇassa manosañcetanā,
  nāmarūpassa viññāṇaṁ. Yathāha:-
      "seyyathāpi bhikkhave ayaṁ kāyo āhāraṭṭhitiko, āhāraṁ paṭicca tiṭaṭhati,
  anāhāro no tiṭṭhati. Yathā phassapaccayā vedanā, saṅkhārapaccayā viññāṇaṁ,
  viññāṇapaccayā nāmarūpan"ti.
      Ko panettha āhāro, kiṁ āharatīti. Kavaḷiṅkārāhāro ojaṭṭhamakarupāni
  āharati. Phassāhāro tisso vedanā, manosañcetanāhāro tayo bhave, viññāṇāhāro
  paṭisandhināmarūpanti.
      Kathaṁ? kavaḷiṅkārāhāro tāva mukhe ṭhapitamattoyeva aṭṭharūpāni samuṭṭhāpeti.
  Dantavicuṇṇitaṁ pana ajjhohariyamānaṁ ekekaṁ sitthaṁ aṭṭhaṭṭharūpāni samuṭṭhāpetiyeva,
  evaṁ ojaṭṭhamakarūpāni āharati.
      Phassāhāro pana sukhavedanīyo phasso uppajjamāno sukhavedanaṁ āharati,
  tathā dukkhavedanīyo dukkhaṁ, adukkhamasukhavedanīyo adukkhamasukhanti evaṁ sabbathāpi
  phassāhāro tisso vedanā āharati.
      Manosañcetanāhāro kāmabhavūpagaṁ kammaṁ kāmabhavaṁ āharati, rūpārūpabhavūpagāni
  taṁ taṁ bhavaṁ. Evaṁ sabbathāpi manosañcetanāhāro tayo bhave āharati.
      Viññāṇāhāro pana ye ca paṭisandhikkhaṇe taṁsampayuttakā tayo khandhā,
  yāni ca tisantativasena tiṁsarūpāni uppajjanti, sahajātādipaccayanayena tāni
  āharatīti vuccati. Evaṁ viññāṇāhāro paṭisandhināmarūpaṁ āharatīti.
-------------------------------------------------
[page 223]
      Ettha ca manosañcetanāhāro tayo bhave āharatīti sāsavakusalākusalacetanāva
  vuttā. Viññāṇaṁ paṭisandhināmarūpaṁ āharatīti paṭisandhiviññāṇameva vuttaṁ. Avisesena
  pana taṁsampayuttataṁsamuṭṭhānadhammānaṁ āharaṇatopete āhārāti veditabbā.
      Etesu catūsu āhāresu kavaḷiṅkārāhāro upatthambhento āhārakiccaṁ
  sādheti. Phasso phusantoyeva. Manosañcetanā āyūhamānāva. Viññāṇaṁ vijānantameva.
     Kathaṁ? kavaḷiṅkārāhāro hi upatthambhentoyeva kāyaṭṭhapanena sattānaṁ
  Ṭhitiyā hoti. Kammajanitopi hi ayaṁ kāyo kavaḷiṅkārāhārena upatthambhito
  dasapi vassāni vassasataṁpi yāvāayuparimāṇaṁ tiṭṭhati. Yathākiṁ? yathā mātuyā
  janitopi dārako dhātiyā thaññādīni pāyetvā posiyamānova ciraṁ tiṭṭhati, yathā
  cupatthambhena upatthambhitaṁ gehaṁ. Vuttampi cetaṁ:-
      "yathā mahārāja gehe patante aññena dārunā upatthambhenti, aññena
  dārunā upatthambhitaṁ santaṁ evaṁ taṁ gehaṁ na patati, evameva kho mahārāja ayaṁ
  kāyo āhāraṭṭhitiko, āhāraṁ paṭicca tiṭṭhatī"ti.
      Evaṁ kavaḷiṅkāro āhāro upatthambhento āhārakiccaṁ sādheti. Evaṁ
  sādhentopi ca kavaḷiṅkāro āhāro dvinnaṁ rūpasantatīnaṁ paccayo hoti
  āhārasamuṭṭhānassa ca upādinnassa ca. Kammajānaṁ anupālako hutvā paccayo
  hoti. Āhārasamuṭṭhānānaṁ janako hutvā paccayo hoti.
      Phasso pana sukhādivatthubhūtaṁ ārammaṇaṁ phusantoyeva sukhādivedanāpavattanena
  sattānaṁ ṭhitiyā hoti. Manosañcetanā kusalākusalakammavasena āyūhamānāyeva
  bhavamūlanipphādanato sattānaṁ ṭhitiyā hoti. Viññāṇaṁ vijānantameva nāmarūpappavattanena
  sattānaṁ ṭhitiyā hoti.
      Evaṁ upatthambhanādivasena āhārakiccaṁ sādhayamānesu panetesu cattāri
  bhayāni daṭṭhabbāni. Seyyathīdaṁ, kavaḷiṅkārāhāre nikantiyeva bhayaṁ, phasse upagamanameva,
  manosañcetanāyaṁ āyūhanameva, viññāṇe abhinipātoyeva bhayanti. Kiṁkāraṇā?
-------------------------------------------------
[page 224]
  Kavaḷiṅkārāhāre hi nikantiṁ bhayaṁ katvā sītādīnaṁ purekkhatā sattā āhāratthāya
  muddhāgaṇanādikammāni karontā anappakaṁ dukkhaṁ nigacchanti. Ekacce ca imasmiṁ
  sāsane pabbajitvāpi vejjakammādikāya anesanāya āhāraṁ pariyesantā diṭṭhepi
  dhamme gārayhā honti. Samparāyepi tassa saṅghāṭipi ādittāsampajjalitātiādinā
  lakkhaṇasaṁyutte vuttanayena samaṇapetā honti. Iminā va tāva kāraṇena
  kavaḷiṅkārāhāre nikantiyeva bhayanti veditabbā.
      Phassaṁ upagacchantāpi phassassādino paresaṁ rakkhitagopitesu dārādīsu
  bhaṇḍesu aparajjhanti. Te saha bhaṇḍena bhaṇḍasāmikā gahetvā khaṇḍākhaṇḍikaṁ
  vā chinditvā saṅkārakūṭesu chaḍḍenti. Rañño vā niyyātenti. Tato ne
  rājā vividhā kammakaraṇā kārāpeti. Kāyassa ca bhedā duggati nesaṁ pāṭikaṅkhā
  hoti. Iti phassassādamūlakaṁ diṭṭhadhammikaṁpi samparāyikaṁpi bhayaṁ sabbamāgatameva hoti.
  Iminā kāraṇena phassāhāre upagamanameva bhayanti veditabbaṁ.
      Kusalākusalakammāyūhaneneva pana taṁmūlakaṁ tīsu bhavesu bhayaṁ sabbamāgataṁyeva
  hoti. Iminā kāraṇena manosañcetanāhāre āyūhanameva bhayanti veditabbaṁ.
      Paṭisandhiviññāṇaṁ ca yasmiṁ yasmiṁ ṭhāne abhinipatati. Tasmiṁ tasmiṁ ṭhāne
  paṭisandhināmarūpaṁ gahetvāva nibbattati, tasmiñca nibbatte sabbabhayāni
  nibbattāniyeva honti, taṁmūlakattāti, iminā kāraṇena viññāṇāhāre abhinipātoyeva
  bhayanti veditabboti.
      Evaṁ bhayesu 1- pana imesu āhāresu sammāsambuddho kavaḷiṅkārāhāre
  nikantipariyādānatthaṁ "seyyathāpi bhikkhave dve jāyapatikā 2- "tiādinā 3- nayena
  puttamaṁsūpamaṁ desesi. Phassāhāre nikantipariyādānatthaṁ "seyyathāpi bhikkhave gāvī
  niccammā"tiādinā 3- nayena niccammagāvūpamaṁ desesi. Manosañcetanāhāre
  nikantipariyādānatthaṁ "seyyathāpi bhikkhave aṅgārakāsū"tiādinā nayena 3-
  aṅgārakāsūpamaṁ

  *  *  *  *  *  *
  Footnote: 1 chaṂa. sabhayesu 2 chaṂa. jāyampatikā 3-3 saṁ. nidāna. 16/63/95,96 puttamaṁsasutta.
-------------------------------------------------
[page 225]
  Desesi. Viññāṇāhāre nikantipariyādānatthaṁ "seyyathāpi bhikkhave coraṁ
  āgucārin"tiādinā 1- nayena tisattisatāhatū pamaṁ 2- desesi.
      Tatrāyaṁ bhūtamatthaṁ katvā saṅkhepato atthayojanā, dve kira jāyapatikā 3-
  puttaṁ gahetvā parittena pātheyyena yojanasatikaṁ kantāramaggaṁ paṭipajjiṁsu. Tesaṁ
  paññāsayojanāni gatānaṁ 4- pāṭheyyaṁ niṭṭhāsi. Te khuppipāsāturā viraḷacchāyāyaṁ
  nisīdiṁsu. Tato puriso bhariyaṁ āha "bhadde ito samantā paññāsayojanāni gāmo
  vā nigamo vā natthi, tasmā yantaṁ purisena kātabbaṁ bahuṁpi kasigorakkhādikammaṁ,
  nadāni sakkā taṁ mayā kātuṁ, ehi maṁ māretvā upaḍḍhaṁ maṁsaṁ khāditvā
  upaḍḍhaṁ pātheyyaṁ katvā puttena saddhiṁ kantāraṁ nittarāhī"ti. 5- Sāpi sāmikamāha
  "sāmi mayādāni yaṁ taṁ itthiyā kātabbaṁ bahuṁpi suttakantanādikammaṁ, taṁ kātuṁ
  na sakkā, ehi maṁ māretvā upaḍḍhaṁ maṁsaṁ khāditvā upaḍḍhaṁ pātheyyaṁ katvā
  puttena saddhiṁ kantāraṁ nittarāhī"ti. Puna so taṁ āha "bhadde mātugāmamaraṇena
  dvinnaṁ maraṇaṁ paññāyati, na hi mando kumāro mātaraṁ vinā jīvituṁ sakkoti,
  yadi pana mayaṁ jīvāma, puna dārakaṁ labheyyāma, handadāni puttakaṁ māretvā
  maṁsaṁ gahetvā kantāraṁ nittarāmā"ti.
      Tato mātā puttamāha "tāta pitu santikaṁ gacchāhī"ti. So agamāsi.
  Athassa pitā "mayā puttakaṁ posissāmīti kasigorakkhādīhi anappakaṁ dukkhamanubhūtaṁ,
  na sakkomi puttaṁ māretuṁ, tvaṁyeva tava puttakaṁ mārehī"ti vatvā "tāta mātu
  santikameva gacchāhī"ti āha. So agamāsi. Athassa mātāpi "mayā puttaṁ patthentiyā
  govattakukkuravattadevatāyācanādīhipi tāva anappakaṁ dukkhamanubhūtaṁ, ko pana vādo
  kucchiyā pariharantiyā, na sakkomahaṁ puttaṁ māretun"ti vatvā "tāta pitu
  santikameva gacchā"ti āha. Evaṁ so dvinnamantarā gacchantoyeva mato. Te
  taṁ disvā paridevitvā pubbe vuttanayena maṁsāni gahetvā khādantā pakkamiṁsu.
  Tesaṁ so puttamaṁsāhāro navahi kāraṇehi paṭikkūlattā neva davāya hoti na
  madāya na maṇḍanāya na vibhūsanāya, kevalaṁ kantāranittaraṇatthāyeva hoti.

  *  *  *  *  *  *
  Footnote: 1 saṁ. nidāna. 16/63/97 2 chaṂa. sattisatāhatūpamaṁ evamuparipi.
  3 chaṂa. jāyampatikā evamuparipi 4 chaṂa. gantvā
  5 chaṂa., i. nittharāhi. evamuparipi
-------------------------------------------------
[page 226]
      Katamehi navahi kāraṇehi paṭikūloti ce. Sajātimaṁsatāya ñātimaṁsatāya
  puttamaṁsatāya piyaputtamaṁsatāya taruṇamaṁsatāya āmakamaṁsatāya abhogamaṁsatāya 1- aloṇatāya
  adhūpitatāyāti. Tasmā yo bhikkhu kavaḷiṅkārāhāraṁ evaṁ puttamaṁsasadisaṁ passati, so
  tattha nikantiṁ pariyādiyati, ayaṁ tāva puttamaṁsūpamāyaṁ atthayojanā.
      Niccammagāvūpamāyaṁ pana yathā sā gāvī gīvato yāva khurā, tāva cammaṁ
  uddāletvā muttā yaṁ yadeva nissāya tiṭṭhati, tattha pāṇakehi khajjamānā
  dukkhassevādhikaraṇaṁ hoti, evaṁ phassopi yaṁ yadeva vatthuṁ ārammaṇaṁ vā nissāya
  tiṭṭhati, taṁ taṁ vatthārammaṇasambhavassa vedayitadukkhassa adhikaraṇameva hoti. Tasmā
  yo bhikkhu phassāhāraṁ evaṁ niccammagāvīsadisaṁ passati, so tattha nikantiṁ pariyādiyati,
  ayaṁ niccammagāvūpamāyaṁ atthayojanā.
      Aṅgārakāsūpamāyaṁ pana yathā sā aṅgārakāsu, evaṁ mahāpariḷāhaṭṭhena
  tayo bhavā. Yathā nānābāhāsu gahetvā tattha upakaḍḍhantā 2- dve purisā
  evaṁ bhavesu upakaḍḍhanaṭṭhena manosañcetanā. Tasmā yo bhikkhu manosañcetanāhāraṁ
  evaṁ aṅgārakāsūpakaḍḍhakapurisasadisaṁ passati, so tattha nikantiṁ pariyādiyati, ayaṁ
  aṅgārakāsūpamāyaṁ atthayojanā.
      Tisattisatāhatūpamāyaṁ pana yena so puriso pubbaṇhasamaye sattisatena
  haññati, tamassa sarīraṁ vaṇamukhasataṁ katvā antarā aṭhatvā vinivijjhitvā
  aparabhāgeyeva patati, evaṁ itarānipi dve sattisatāni, evamassa patitokāse
  apatitvā gatāhi sattīhi sabbasarīraṁ chiddāvachiddameva hoti, tassa ekavaṇamukhepi
  uppannassa dukkhassa pamāṇaṁ natthi, ko pana vādo tīsu vaṇamukhasatesu. Tattha
  sattinipātakālo viya paṭisandhiviññāṇanibbattakālo. Vaṇamukhe jananaṁ viya
  khandhajananaṁ. Vaṇamukhesu dukkhavedanuppādo viya jātesu khandhesu vaṭṭamūlakanānā-
  vidhadukkhuppādo. Aparo nayo, āgucāripuriso viya paṭisandhiviññāṇaṁ. Tassa
  sattighātehi uppannavaṇamukhāni viya viññāṇapaccayā nāmarūpaṁ. Vaṇamukhapaccayā

  *  *  *  *  *  *
  Footnote: 1 Sī.,Ma. agorasatāya agocaratāya, chaṂa. agorasamaṁsatāya 2 chaṂa. upakaḍḍhakā
-------------------------------------------------
[page 227]
  Tassa purisassa kakkhaḷadukkhuppādo viya nāmarūpapaccayā viññāṇassa
  dvattiṁsakammakaraṇāṭṭhanavutirogādivasena nānappakāradukkhuppādo daṭṭhabbo. Tasmā yo
  bhikkhu viññāṇāhāraṁ evaṁ tisattisatāhatasadisaṁ passati, so tattha nikantiṁ pariyādiyati,
  ayaṁ tisattisatāhatūpamāyaṁ atthayojanā.
      So evaṁ imesu āhāresu nikantiṁ pariyādiyanto cattāropi āhāre
  parijānāti, tesu pariññātesu sabbaṁpi pariññātavatthu pariññātameva hoti.
  Vuttañhetaṁ bhagavatā:-
     "kavaḷiṅkāre bhikkhave āhāre pariññāte pañcakāmaguṇiko rāgo
  pariññāto hoti, pañcakāmaguṇike rāge pariññāte natthi taṁ saññojanaṁ, yena
  saññojanena sampayutto ariyasāvako puna imaṁ lokaṁ āgaccheyya. Phasse bhikkhave
  āhāre pariññāte tisso vedanā pariññātā honti, tīsu vedanāsu
  pariññātāsu ariyasāvakassa natthi kiñci uttariṁ karaṇīyanti vadāmi. Manosañcetanāya
  bhikkhave āhāre pariññāte tisso taṇhā pariññātā honti. Tīsu taṇhāsu
  pariññātāsu ariyasāvakassa natthi kiñci uttariṁ karaṇīyanti vadāmi. Viññāṇe
  bhikkhave āhāre pariññāte nāmarūpaṁ pariññātaṁ hoti. Nāmarūpe pariññāte
  ariyasāvakassa natthi kiñci uttariṁ karaṇīyanti vadāmī"ti. 1-
      Taṇhāsamudayā āhārasamudayoti purimataṇhāsamudayā paṭisandhikānaṁ āhārānaṁ
  samudayo nibbatti hotīti attho. Kathaṁ? paṭisandhikkhaṇe hi tisantativasena
  uppannasamatiṁsarūpabbhantare jātā ojā atthi, ayaṁ taṇhāpaccayā nibbatto
  upādinnakakavaḷiṅkārāhāro. Paṭisandhicittasampayuttā pana phassacetanā sayaṁ ca
  cittaṁ viññāṇanti ime taṇhāpaccayā nibbattā upādinnakaphassamano-
  sañcetanāviññāṇāhārāti. Evaṁ tāva purimataṇhāsamudayā paṭisandhikānaṁ āhārānaṁ
  samudayo veditabbo. Yasmā panīdha upādinnakāpi anupādinnakāpi āhārā missitvā
  kathitā, tasmā anupādinnakānaṁpi evaṁ taṇhāsamudayā āhārasamudayo veditabbo.

  *  *  *  *  *  *
  Footnote: 1 saṁ. nidāna. 16/63/96-7 puttamaṁsasutta
-------------------------------------------------
[page 228]
  Aṭṭhalobhasahagatacittasamuṭṭhitesu hi rūpesu ojā atthi, ayaṁ sahajātataṇhāpaccayā
  nibbatto anupādinnakakavaḷiṅkārāhāro. Lobhasahagatacittasampayuttā pana phassacetanā
  sayañca cittaṁ viññāṇanti ime taṇhāpaccayā nibbattā
  anupādinnakaphassamanosañcetanāviññāṇāhārāti.
      Taṇhānirodhā āhāranirodhoti imissā upādinnakānañca anupādinnakānañca
  āhārānaṁ paccayabhūtāya taṇhāya nirodhena āhāranirodho paññāyati.
  Sesaṁ vuttanayameva. Ayaṁ pana viseso, idha cattāripi saccāni sarūpeneva vuttāni.
  Yathā ca idha, evaṁ ito uttariṁpi sabbavāresūti. Tasmā sabbattha asammuyhantena
  saccāni uddharitabbāni. Sabbavāresu ca "ettāvatāpi kho āvuso"ti
  idaṁ desanāniyyātanaṁ tattha tattha desitadhammavasena yojetabbaṁ. Tassa idha tāva
  ayaṁ yojanā. Ettāvatāpīti imāya āhāradesanāya vuttamanasikārapaṭivedhavasenāpīti
  vuttaṁ hoti. Esa nayo sabbatthāpi.
                         Āhāravaṇṇanā niṭṭhitā.
                            ----------
                            Saccavāravaṇṇanā
      [91] Tassa idāni "sādhāvuso"ti purimanayeneva therassa bhāsitaṁ
  abhinanditvā anumoditvā te bhikkhū uttariṁpi pañhaṁ pucchiṁsu. Thero ca nesaṁ
  aññenapi pariyāyena byākāsi. Esa nayo ito paresupi sabbavāresu. Tasmā
  ito paraṁ evarūpāni vacanāni anāmasitvā yena yena pariyāyena byākaroti
  tassa tasseva atthaṁ vaṇṇayissāMa. Imassa pana vārassa saṅkhepadesanāya dukkhañca
  pajānātīti ettha dukkhanti dukkhasaccaṁ. Vitthāradesanāyaṁ pana yaṁ vattabbaṁ siyā,
  taṁ sabbaṁ visuddhimagge saccaniddese vuttamevāti.
                        Saccavāravaṇṇanā niṭṭhitā.
                            ----------
-------------------------------------------------
[page 229]
                          Jarāmaraṇavāravaṇṇanā
      [92] Ito paraṁ paṭiccasamuppādavasena desanā hoti. Tattha jarāmaraṇavāre
  tāva tesaṁ tesanti ayaṁ saṅkhepato anekesaṁ sattānaṁ sādhāraṇaniddesoti ñātabbo.
  Yā devadattassa jarā, yā somadattassa jarāti evañhi divasaṁpi kathentassa neva
  sattā pariyādānaṁ gacchanti. Imehi pana dvīhi padehi na koci satto
  apariyādinno hoti. Tasmā vuttaṁ "ayaṁ saṅkhepato anekesaṁ sattānaṁ
  sādhāraṇaniddeso"ti.
      Tamhi tamhīti ayaṁ gatijātivasena anekesaṁ nikāyānaṁ sādhāraṇaniddeso.
  Sattanikāyeti sādhāraṇaniddesena niddiṭṭhassa sarūpanidassanaṁ. Jarā jīraṇatātiādīsu
  pana jarāti sabhāvaniddeso. Jīraṇatāti ākāraniddeso. Khaṇḍiccanti ādayo
  kālātikkame kiccaniddesā. Pacchimā dve pakatiniddesā. Ayañhi jarāti iminā
  padena sabhāvato dassitā, tenassāyaṁ sabhāvaniddeso. Jīraṇatāti iminā ākārato.
  Tenassāyaṁ ākāraniddeso. Khaṇḍiccanti iminā kālātikkame dantanakhānaṁ
  khaṇḍitabhāvakaraṇakiccato. Pāliccanti iminā kesalomānaṁ palitabhāvakaraṇakiccato.
  Valitatacatāti 1- iminā maṁsaṁ milāpetvā tace valitabhāvakaraṇakiccatopi 1- dīpitā.
  Tenassā ime khaṇḍiccantiādayo tayo kālātikkame kiccaniddesā. Tehi imesaṁ
  vikārānaṁ dassanavasena pākaṭībhūtā pākaṭajarā dassitā. Yatheva hi udakassa vā aggino
  vā vātassa vā tiṇarukkhādīnaṁ sambhaggapalibhaggatāya vā jhāmatāya vā gatamaggo
  pākaṭo hoti, na ca so gatamaggo tāneva udakādīni, evameva jarāya dantādīsu
  khaṇḍiccādivasena gatamaggo pākaṭo, cakkhuṁ ummiletvāpi gayhati. Na ca
  khaṇḍiccādivasena 2- jarā, na hi jarā cakkhuviññeyyā hoti.
      Āyuno saṁhānī indriyānaṁ paripākoti imehi pana padehi
  kālātikkameyeva abhibyattatāya āyukkhayassa cakkhādiindriyaparipākasaññitāya pakatiyā
  dīpitā. Tenassime pacchimā dve pakatiniddesāti veditabbā.

  *  *  *  *  *  *
  Footnote: 1-1 chaṂa. valittacatā, tace valittabhāvakaraṇa... 2 chaṂa. na ca khaṇḍiccādīneva
-------------------------------------------------
[page 230]
      Tattha yasmā jaraṁ pattassa āyu hāyati, tasmā jarā "āyuno saṁhānī"ti
  phalūpacārena vuttā. Yasmā pana daharakāle supasannāni sukhumaṁpi attano visayaṁ
  sukheneva gaṇhaṇasamatthāni cakkhādīni indriyāni jaraṁ pattassa paripakkāni
  ālulitāni avisadāni oḷārikaṁpi attano visayaṁ gahetuṁ asamatthāni honti,
  tasmā "indriyānaṁ paripāko"tipi phalūpacāreneva vuttā. Sā panāyaṁ evaṁ niddiṭṭhā
  sabbāpi jarā pākaṭā paṭicchannāti duvidhā hoti.
      Tattha dantādīsu khaṇḍabhāvādidassanato rūpadhammesu jarā pākaṭajarā nāma
  arūpadhammesu pana tādisassa vikārassa adassanato paṭicchannajarā nāMa. Tattha
  yvāyaṁ khaṇḍādibhāvo dissati, so tādisānaṁ dantādīnaṁ suviññeyyattā vaṇṇoyeva,
  taṁ cakkhunā disvā manodvārena cintetvā "ime dantā jarāya pahaṭā"ti jaraṁ
  jānāti udakaṭṭhāne baddhāni gosīsādīni oloketvā heṭṭhā udakassa atthibhāvaṁ
  jānanaṁ viya. Puna avīci savīcīti evaṁpi duvidhā hoti. Tattha maṇikanakarajatapavāḷa-
  candasuriyādīnaṁ mandadasakādīsu pāṇīnaṁ viya pupphaphalapallavādīsu ca apāṇīnaṁ viya
  antarantarā vaṇṇavisesādīnaṁ duviññeyyattā jarā avīcijarā nāma, nirantarajarāti
  attho. Tato aññesu pana yathāvuttesu antarantarā vaṇṇavisesādīnaṁ
  suviññeyyattā jarā savīcijarā nāmāti veditabbā.
      Ito paraṁ tesaṁ tesantiādi vuttanayeneva veditabbaṁ. Cuti cavanatātiādīsu
  pana cutīti cavanakavasena vuccati, ekacatupañcakkhandhānaṁ sāmaññavacanametaṁ. Cavanatāti
  bhāvacavanena lakkhaṇanidassanaṁ. Bhedoti cutikhandhānaṁ bhaṅguppattiparidīpanaṁ.
  Antaradhānanti ghaṭasseva bhinnassa bhinnānaṁ cutikhandhānaṁ yena kenaci pariyāyena ṭhānā
  cutibhāvaparidīpanaṁ. Maccu maraṇanti maccusaṅkhātaṁ maraṇaṁ. Tena samucchedamaraṇādīni
  nisedheti. Kālo nāma antako, tassa kiriyāti kālakiriyā. Etena lokasammatiyā
  maraṇaṁ dīpeti.
      Idāni paramatthena dīpetuṁ khandhānaṁ bhedotiādimāha. Paramatthena hi
  khandhāyeva bhijjanti, na satto nāma koci marati. Khandhesu pana bhijjamānesu satto
  marati, bhinnesu matoti vohāro hoti.
-------------------------------------------------
[page 231]
      Ettha ca catuvokāravasena khandhānaṁ bhedo, ekavokāravasena kaḷevarassa
  nikkhePo. Catuvokāravasena vā khandhānaṁ bhedo, sesadvayavasena kaḷevarassa nikkhepo
  veditabbo. Kasmā? bhavadvayepi rūpakāyasaṅkhātassa kaḷevarassa sambhavato. Athavā
  yasmā ca cātummahārājikādīsu khandhā bhijjanteva, na kiñci nikkhipanti, 1- tasmā
  tesaṁ vasena khandhānaṁ bhedo, manussādīsu kaḷevarassa nikkhePo. Ettha ca
  kaḷevarassa nikkhepakāraṇato maraṇaṁ kaḷevarassa nikkhepoti vuttanti evamattho
  daṭṭhabbo.
      Iti ayañca jarā idañca maraṇaṁ. Idaṁ vuccatāvusoti idaṁ ubhayaṁpi ekato
  katvā jarāmaraṇanti kathiyati. Sesaṁ vuttanayamevāti.
                       Jarāmaraṇavāravaṇṇanā niṭṭhitā
                            -----------
                            jātivāravaṇṇanā
      [93] Jātivāre jāti sañjātītiādīsu jāyanaṭṭhena jāti, sā
  aparipuṇṇāyatanavasena yuttā. Sañjāyanaṭṭhena sañjāti, sā paripuṇṇāyatanavasena
  yuttā. Okkamanaṭṭhena okkanti, sā aṇḍajajalābujavasena yuttā. Te hi
  aṇḍakosañca 2- vatthikosañca okkamanti okkamantā pavisantā viya 2- paṭisandhiṁ
  gaṇhanti. Abhinibbattanaṭṭhena abhinibbatti, sā saṁsedajaopapātikavasena yuttā.
  Te hi pākaṭāyeva hutvā nibbattanti. Ayaṁ tāva vohāradesanā.
      Idāni paramatthadesanā hoti. Khandhāyeva hi paramatthato pātubhavanti, na
  satto. Tattha ca khandhānanti ekavokārabhave ekassa catuvokārabhave catunnaṁ
  pañcavokārabhave pañcannaṁpi gahaṇaṁ veditabbaṁ. Pātubhāvoti uppatti. Āyatanānanti
  ettha tatra tatra uppajjamānāyatanavasena saṅgaho veditabbo. Paṭilābhoti
  santatiyaṁ pātubhāvoyeva. Pātubhavantāneva hi tāni paṭiladdhāni nāma honti.
  Ayaṁ vuccatāvuso jātīti iminā padena vohārato paramatthato ca desitāya jātiyā

  *  *  *  *  *  *
  Footnote: 1 Ma. nikkhipati 2-2 chaṂa. aṇḍakosañca vatthikosañca okkamantā pavisantā viya
-------------------------------------------------
[page 232]
  Nigamanaṁ karotīti. Bhavasamudayāti ettha pana jātiyā paccayabhūto kammabhavo
  veditabbo. Sesaṁ vutanayamevāti.
                         Jātivāravaṇṇanā niṭṭhitā
                            bhavavāravaṇṇanā
      [94] Bhavavāre kāmabhavoti kammabhavo ca upapattibhavo ca. Tattha kammabhavo
  nāma kāmabhavūpagakammameva. Taṁ hi upapattibhavassa kāraṇattā "sukho buddhānaṁ
  uppādo, 1- dukkho pāpassa uccayo"tiādīni 2- viya phalavohārena bhavoti vuttaṁ.
  Upapattibhavo nāma tena kammena nibbattaṁ upādinnakhandhapañcakaṁ. Tañhi tattha
  bhavatīti katvā bhavoti vuttaṁ. Evaṁ sabbathāpi idaṁ kammaṁ ca upapatti ca ubhayampetamidha
  "kāmabhavo"ti vuttaṁ. Esa nayo rūpārūpabhavesu. Upādānasamudayāti ettha
  pana upādānaṁ kusalakammabhavassa upanissayavaseneva paccayo hoti. Akusalakammabhavassa
  upanissayavasenapi sahajātādivasenapi. Upapattibhavassa pana sabbassāpi
  upanissayavaseneva. Sesaṁ vuttanayamevāti.
                          Upādānavāravaṇṇanā
      [95] Upādānavāre kāmupādānantiādīsu vatthukāmaṁ upādiyati etena
  sayaṁ vā taṁ upādiyatīti kāmupādānaṁ. Kāmo ca so upādānañcāti vā
  kāmupādānaṁ. Upādānanti daḷhaggahaṇaṁ vuccati. Daḷhattho hi ettha upasaddo
  "upāyāsaupakaṭṭhā"ti ādīsu viya, pañcakāmaguṇikarāgassetaṁ adhivacanaṁ. Ayamettha
  saṅkhePo. Vitthārato panetaṁ "tattha katamaṁ kāmupādānaṁ, yo kāmesu
  kāmacchando"ti 3- vuttanayena veditabbaṁ.
      Tathā diṭṭhi ca sā upādānañcāti diṭṭhupādānaṁ. Athavā 4- diṭṭhiṁ
  upādiyatīti diṭṭhupādānaṁ. Upādiyati vā etena diṭṭhinti diṭṭhupādānaṁ. Sassato
  attā ca loko cātiādīsu hi purimadiṭṭhiṁ upādiyatīti tathā. 4- Yathāha "sassato

  *  *  *  *  *  *
  Footnote: 1 khu. dhamMa. 25/194/51 sambahulabhikkhuvatthu 2 khu. dhamMa. 25/117/37
  seyyakattheravatthu 3 abhi. saṅgaṇi. 34/1220/279 nikkhepakaṇḍa, abhi.
  vibhaṅga. 35/938/457 khuddakavatthuvibhaṅga 4-4 chaṂa. athavā diṭṭhiṁ upādiyati,
  upādiyanti vā etena diṭ ṭhinti diṭṭhupādānaṁ. upādiyati hi purimadiṭṭhiṁ
  uttaradiṭṭhi. upādiyanti ca tāya diṭṭhiṁ. yathāha...
-------------------------------------------------
[page 233]
  Attā ca loko ca, idameva saccaṁ moghamaññan"tiādi, 1- sīlabbatupādānātta-
  vādupādānavajjitassa 2- sabbadiṭṭhigatassetaṁ adhivacanaṁ. Ayamettha saṅkhePo. Vitthārato
  panetaṁ "tattha katamaṁ diṭṭhupādānaṁ, natthi dinnan"ti 3- vuttanayeneva veditabbaṁ.
      Tathā sīlabbatamupādiyanti etena, sayaṁ vā taṁ upādiyati, sīlabbatañca
  taṁ upādānañcāti vā sīlabbatupādānaṁ. Gosīlagovattādīni hi evaṁ suddhīti
  abhinivesato sayameva upādānanti ayamettha saṅkhePo. Vitthārato panetaṁ "tattha
  katamaṁ sīlabbatupādānaṁ, ito bahiddhā samaṇabrāhmaṇānaṁ sīlena suddhī"ti 4-
  vuttanayena veditabbaṁ.
      Idāni vadanti etenāti vādo. Upādiyanti etenāti upādānaṁ. Kiṁ
  vadanti, upādiyanti vā? attānaṁ. Attano vādupādānaṁ attavādupādānaṁ.
  Attavādamattameva vā attāti upādiyanti etenāti attavādupādānaṁ, vīsativatthukāya
  sakkāyadiṭṭhiyā etaṁ adhivacanaṁ. Ayamettha saṅkhePo. Vitthārato panetaṁ "tattha katamaṁ
  attavādupādānaṁ, idha assutavā puthujjano ariyānaṁ adassāvī"ti 5- vuttanayena
  veditabbaṁ.
      Taṇhāsamudayāti ettha taṇhā kāmupādānassa upanissayavasena
  anantarasamanantaranatthivigatāsevanavasena vā paccayo. Avasesānaṁ pana sahajātādivasenāpi.
  Sesaṁ vuttanayamevāti.
                       Upādānavāravaṇṇanā niṭṭhitā.
                           Taṇhāvāravaṇṇanā
      [96] Taṇhāvāre rūpataṇhā .pe. Dhammataṇhāti evaṁ cakkhudvārādīsu
  javanavīthiyā pavattāya taṇhāya "seṭṭhiputto brāhmaṇaputto"ti evamādīsu pitito

  *  *  *  *  *  *
  Footnote: 1 Ma. upari. 14/27/22 pañcattayasutta 2 chaṂa...... vajjassa evamuparipi
  3 abhi. saṅgaṇi. 34/1221/279 4 abhi. saṅgaṇi. 34/1222/280, abhi.
  vibhaṅga. 35/938/458 5 abhi. saṅgaṇi. 34/1223/280, abhi. vibhaṅga. 35/938/458
-------------------------------------------------
[page 234]
  Nāmaṁ viya pitisadisārammaṇato nāmaṁ. Ettha ca rūpārammaṇā taṇhā, rūpe taṇhāti
  rūpataṇhā. Sā kāmarāgabhāvena rūpaṁ assādentī pavattamānā kāmataṇhā.
  Sassatadiṭṭhisahagatarāgabhāvena rūpaṁ niccaṁ dhuvaṁ sassatanti evaṁ assādentī
  pavattamānā bhavataṇhā. Ucchedadiṭṭhisahagatarāgabhāvena rūpaṁ ucchijjati vinassati pecca
  na bhavissatīti evaṁ assādentī pavattamānā vibhavataṇhāti evaṁ tividhā hoti.
  Yathā ca rūpataṇhā, tathā saddataṇhādayopīti etāni aṭṭhārasa taṇhāvicaritāni
  honti. Tāni ajjhattarūpādīsu aṭṭhārasa, bahiddhārūpādīsu aṭṭhārasāti chattiṁsa.
  Iti atītāni chattiṁsa, anāgatāni chattiṁsa, paccuppannāni chattiṁsāti aṭṭhasataṁ.
  "ajjhattikassupādāya `asmī'ti Hoti, `itthasmī'ti hotī"ti 1- vā evamādinā
  ajjhattikarūpādinissitāni aṭṭhārasa, "bāhirassupādāya `iminā asmī'ti hoti,
  `iminā itthasmī'ti hotī"2- evamādinā bāhirarūpādinissitāni aṭṭhārasāti
  chattiṁsa. Iti atītāni chattiṁsa, anāgatāni chattiṁsa, paccuppannāni chattiṁsāti evaṁpi
  aṭṭhasatataṇhāvicaritāni honti. Puna saṅgahe kariyamāne rūpādīsu ārammaṇesu
  chaḷeva taṇhākāyā tissoyeva kāmataṇhādayo hontīti. Evaṁ:-
           niddesatthena niddesa- vitthārā vitthārassa ca
           puna saṅgahato taṇhā viññātabbā vibhāvināti.
      Vedanāsamudayāti ettha pana vedanāti vipākavedanā adhippetā. Sā kathaṁ
  chasu dvāresu taṇhāya paccayo hotīti ce. Assādanīyato, sukhāya hi vedanāya
  assādanena sattā vedanaṁ mamāyantā vedanāya tṇhaṁ uppādetvā
  vedanārāgarattā hutvā cakkhudvāre iṭṭhameva rūpaṁ patthenti, laddhā ca naṁ
  assādenti, ārammaṇadāyakānaṁ ca cittakārādīnaṁ sakkāraṁ karonti. Tathā sotadvārādīsu
  iṭṭhe ca saddādayo patthenti, laddhā ca ne assādenti, ārammaṇadāyakānañca
  vīṇāvādakagandhikasūdatantavāyanānāvidhasippasandassakādīnaṁ sakkāraṁ karonti. Yathākiṁ,
  yathā puttasinehena puttaṁ mamāyantā dhātiyāpi sakkāraṁ karonti,
  sappāyasappikhīrādīniyeva naṁ pāyenti ceva bhojenti ca. Sesaṁ vuttanayameva.

  *  *  *  *  *  *
  Footnote: 1 abhi. vibhaṅga. 35/973/478 taṇhāvicaritaniddesa
  2 abhi. vibhaṅga. 35/975/432 taṇhāvicaritaniddesa
-------------------------------------------------
[page 235]
                           Vedanāvāravaṇṇanā
      [97] Vedanāvāre vedanākāyāti vedanāsamūhā. Cakkhusamphassajā vedanā
  .pe. Manosamphassajā vedanāti etaṁ "cakkhusamphassajā vedanā atthi kusalā,
  atthi akusalā, atthi abyākatā"ti 1- evaṁ vibhaṅge āgatattā cakkhudvārādīsu
  pavattānaṁ kusalākusalābyākatavedanānaṁ "sāriputto mantāniputto"tievamādīsu
  mātito nāmaṁ viya mātisadisavatthuto nāmaṁ. Vacanattho panettha cakkhusamphassahetu
  jātā vedanā cakkhusamphassajā vedanāti. Esa nayo sabbattha. Ayaṁ tāvettha
  sabbasaṅgāhikakathā. Vipākavasena pana cakkhudvāre dve cakkhuviññāṇāni dve
  manodhāta yo tisso manoviññāṇadhātuyoti etāhi sampayuttavasena vedanā
  veditabbā. Esa nayo sotadvārādīsu. Manodvāre manoviññāṇadhātusampayuttā va.
      Phassasamudayāti ettha pana pañcadvāre pañcavatthukavedanānaṁ
  sahajātacakkhusamphassādisamudayā samudayo hoti. Avasesānaṁ cakkhusamphassādayo
  upanissayādivasena paccayā. Manodvāre tadārammaṇavedanānaṁ advārikānañca
  paṭisandhibhavaṅgacutivedanānaṁ sahajātamanosamphassasamudayā samudayo hotīti veditabbo. Sesaṁ
  vuttanayameva.
                            Phassavāravaṇṇanā
      [98] Phassavāre cakkhusamphassoti cakkhumhi samphasso. Esa nayo sabbattha.
  Cakkhusamphasso .pe. Kāyasamphassoti ettāvatā ca kusalākusalavipākā pañcavatthukā
  dasa samphassā vuttā honti. Manosamphassoti iminā sesabāvīsatilokiyavipākamana-
  sampayuttā phassā. Saḷāyatanasamudayāti channaṁ cakkhādīnaṁ āyatanānaṁ samudayena
  imassa chabbidhassāpi samphassassa samudayo hotīti veditabbo. Sesaṁ vuttanayameva.

  *  *  *  *  *  *
  Footnote: 1 abhi. vibhaṅga. 35/34/17 vedanākkhandha
-------------------------------------------------
[page 236]
                          Saḷāyatanavāravaṇṇanā
      [99] Saḷāyatanavāre cakkhāyatanantiādīsu yaṁ vattabbaṁ, taṁ sabbaṁ
  visuddhimagge khandhaniddese ceva āyatananiddese ca vuttanayameva. Nāmarūpasamudayāti
  ettha pana yaṁ nāmaṁ yañca rūpaṁ yañca nāmarūpaṁ yassa āyatanassa paccayo hoti,
  tassa vasena visuddhimagge paṭiccasamuppādaniddese vuttanayena nāmarūpasamudayā
  saḷāyatanasamudayo veditabbo. Sesaṁ vuttappakāramevāti.
                           Nāmarūpavāravaṇṇanā
      [100] Nāmarūpavāre namanalakkhaṇaṁ nāmaṁ. Ruppanalakkhaṇaṁ rūpaṁ. Vitthāravāre
  panassa vedanāti vedanākkhandho. Saññāti saññākkhandho. Cetanā phasso
  manasikāroti saṅkhārakkhandho veditabbo. Kāmañca aññepi saṅkhārakkhandhasaṅgahitā
  dhammā santi, ime pana tayo sabbadubbalesupi cittesu santi. Tasmā etesaṁyeva
  vasenettha saṅkhārakkhandhopi dassito. Cattāri ca mahābhūtānīti ettha cattārīti
  gaṇanaparicchedo. Mahābhūtānīti paṭhavīāpatejavāyānaṁ etaṁ adhivacanaṁ. Yena pana
  kāraṇena tāni mahābhūtānīti vuccanti, yo cettha añño vinicchayanayo, so
  sabbo visuddhimagge rūpakkhandhaniddese vutto.
      Catunnañca mahābhūtānaṁ upādāyāti ettha pana catunnanti upayogatthe
  sāmivacanaṁ, cattāri mahābhūtānīti vuttaṁ hoti. Upādāyāti upādiyitvā, gahetvāti
  attho. Nissāyātipi eke. Vattamānanti ayaṁ cettha pāṭhaseso. Samūhatthe vā
  etaṁ sāmivacanaṁ. Tena catunnaṁ ca mahābhūtānaṁ samūhaṁ upādāya vattamānaṁ rūpanti
  ayamattho veditabbo. Evaṁ sabbathāpi yāni cattāri paṭhavīādīni mahābhūtāni,
  yañca catunnaṁ mahābhūtānaṁ upādāya vattamānaṁ cakkhāyatanādibhedena abhidhamme
  pāliyameva 1- vuttaṁ tevīsatividhaṁ rūpaṁ, taṁ sabbaṁpi "rūpan"ti veditabbaṁ.
  Viññāṇasamudayātipi

  *  *  *  *  *  *
  Footnote: 1 chaṂa. abhidhammapāḷiyameva
-------------------------------------------------
[page 237]
  Ettha pana yaṁ viññāṇaṁ yassa nāmassa yassa ca rūpassa yassa ca nāmarūpassa
  paccayo hoti, tassa vasena visuddhimagge paṭiccasamuppādaniddese vuttanayeneva
  viññāṇasamudayā nāmarūpasamudayo veditabbo. Sesaṁ vuttanayamevāti.
                           Viññāṇavāravaṇṇanā
      [101] Viññāṇavāre cakkhuviññāṇanti cakkhumhi viññāṇaṁ, cakkhuto vā
  jātaṁ viññāṇanti cakkhuviññāṇaṁ. Evaṁ sotaghānajivhākāyaviññāṇāni. Itaraṁ
  pana manoyeva viññāṇanti manoviññāṇaṁ. Dvipañcaviññāṇavajjitassa
  tebhūmikavipākacittassetaṁ adhivacanaṁ. Saṅkhārasamudayāti ettha pana yo saṅkhāro yassa
  viññāṇassa paccayo hoti, tassa vasena visuddhimagge vuttanayeneva saṅkhārasamudayā
  viññāṇasamudayo veditabbo. Sesaṁ vuttanayamevāti.
                           Saṅkhāravāravaṇṇanā
      [102] Saṅkhāravāre abhisaṅkharaṇalakkhaṇo saṅkhāro. Vitthāravāre panassa
  kāyasaṅkhāroti kāyato pavattasaṅkhāro, kāyadvāre copanavasena pavattānaṁ
  kāmāvacarakusalato aṭṭhannaṁ, akusalato dvādasannanti vīsatiyā kāyasañcetanānametaṁ
  adhivacanaṁ. Vacīsaṅkhāroti vacīto pavattasaṅkhāro, vacīdvāre vacanabhedavasena pavattānaṁ
  vīsatiyā eva vacīsañcetanānametaṁ adhivacanaṁ. Cittasaṅkhāroti cittato pavattasaṅkhāro,
  kāyavacīdvāracopanaṁ akatvā raho nisīditvā cintentassa pavattānaṁ
  lokiyakusalākusalavasena ekūnatiṁsamanosañcetanānametaṁ adhivacanaṁ. Avijjāsamudayāti ettha pana
  kusalānaṁ upanissayavasena akusalānaṁ sahajātādivasenāpi avijjā paccayo hotīti
  veditabbo. Sesaṁ vuttanayamevāti.
                           Avijjāvāravaṇṇanā
      [103] Avijjāvāre dukkhe aññāṇanti dukkhasacce aññāṇaṁ, mohassetaṁ
  adhivacanaṁ. Esa nayo samudaye aññāṇantiādīsu. Tattha catūhi kāraṇehi dukkhe
  aññāṇaṁ veditabbaṁ antogadhato vatthuto ārammaṇato paṭicchādanato ca. Tathāhi
-------------------------------------------------
[page 238]
  Taṁ dukkhasaccapariyāpannattā dukkhe antogadhaṁ, dukkhasaccaṁ tassa nissayapaccayabhāvena
  vatthu, ārammaṇapaccayabhāvena ārammaṇaṁ, dukkhasaccañca taṁ paṭicchādeti, tassa
  yāthāvalakkhaṇapaṭivedhanivāraṇena, ñāṇappavattiyā cettha appadānena.
      Samudaye aññāṇaṁ tīhi kāraṇehi veditabbaṁ vatthuto ārammaṇato paṭicchādanato
  ca. Nirodhe paṭipadāya ca aññāṇaṁ ekeneva kāraṇena veditabbaṁ paṭicchādanato.
  Nirodhapaṭipadānaṁ ca paṭicchādakameva aññāṇaṁ tesaṁ yāthāvalakkhaṇapaṭivedhanivāraṇena,
  tesu ca ñāṇappavattiyā appadānena. Na pana taṁ tattha antogadhaṁ, tasmiṁ
  saccadvaye apariyāpannattā. Na tassa taṁ saccadvayaṁ vatthu, asahajātattā.
  Nānārammaṇaṁ, tadārabbha appavattanato. Pacchimañhi saccadvayaṁ gambhīrattā duddasaṁ, na
  cettha andhabhūtaṁ aññāṇaṁ pavattati. Purimaṁ pana paccanīkaṭṭhena 1- sabhāvalakkhaṇassa
  duddasattā gambhīraṁ, tattha vipallāsaggāhavasena pavattati.
      Apica dukkheti ettāvatā saṅgahato vatthuto ārammaṇato kiccato ca
  avijjā dīpitā. Dukkhasamudayeti ettāvatā vatthuto ārammaṇato kiccato ca.
  Dukkhanirodhe dukkhanirodhagāminiyā paṭipadāyāti ettāvatā kiccato. Avisesato
  pana aññāṇanti etena sabhāvato niddiṭṭhāti ñātabbā. Āsavasamudayāti
  ettha pana kāmāsavabhavāsavā sahajātādivasena avijjāya paccayā honti.
  Avijjāsavo upanissayavaseneva. Pubbuppannā cettha avijjā avijjāsavoti
  veditabbā. Sā aparāparuppannāya avijjāya upanissayapaccayo hoti. Sesaṁ
  vuttanayamevāti.
                           Āsavavāravaṇṇanā
      [104] Āsavavāre avijjāsamudayāti ettha avijjā kāmāsavabhavāsavānaṁ
  sahajātādivasena paccayo hoti. Avijjāsavassa upanissayavaseneva. Aparāparuppannā
  cettha avijjāsavoti veditabbā. Pubbuppannā avijjāyevassa aparāparuppannassa
  avijjāsavassa upanissayapaccayo hoti. Sesaṁ vuttanayamevāti. Ayaṁ vāro yā esā

  *  *  *  *  *  *
  Footnote: 1 chaṂa. vañcaniyaṭṭhena
-------------------------------------------------
[page 239]
  Paṭiccasamuppādapadesu jeṭṭhikā avijjā, tassāpi paccayadassanavasena vutto.
  Evaṁ vuttena vārena saṁsārassa anamataggatā sādhitā hoti. Kathaṁ? āsavasamudayena
  Hi avijjāsamudayo. Avijjāsamudayenāpi āsavasamudayo. Evaṁ āsavā avijjāya
  avijjāpi āsavānaṁ paccayoti katvā pubbā koṭi na paññāyati avijjāya,
  tassā apaññāyanato saṁsārassa anamataggatā siddhā hotīti.
      Evaṁ sabbepime imasmiṁ sutte kammapathavāro āhāravāro dukkhavāro
  jarāmaraṇajātibhavaupādānataṇhāvedanāphassasaḷāyatananāmarūpaviññāṇasaṅkhārāvijjā-
  āsavavāroti soḷasa vārā vuttā.
      Tesu ekassa vārassa saṅkhepavitthāravasena dvidhā vibhattā dvattiṁsaṭṭhānāni
  honti. Iti imasmiṁ sutte imesu dvattiṁsaṭṭhānesu cattāri saccāni kathitāni.
  Etesaṁyeva vitthāravasena vuttesu soḷasasu ṭhānesu arahattaṁ kathitaṁ. Therassa pana
  matena dvattiṁsāyapi ṭhānesu cattāri saccāni cattāro ca maggā kathitāti. Iti
  sakalepi pañcamahānikāyasaṅgahite buddhavacane natthi taṁ suttaṁ, yattha dvattiṁsakkhattuṁ
  cattāri saccāni dvattiṁsakkhattuṁ ca arahattaṁ pakāsitaṁ aññatra imamhā
  sammādiṭṭhisuttāti.
      Idamavocāyasmā sāriputtoti idaṁ dvattiṁsāya catusaccapariyāyehi dvattiṁsāya
  arahattapariyāyehīti catusaṭṭhiyā kāraṇehi alaṅkaritvā sammādiṭṭhisuttaṁ āyasmā
  sāriputto avoca, attamanā te bhikkhū āyasmato sāriputtassa bhāsitaṁ
  abhinandunti.
                     Papañcasūdaniyā majjhimanikāyaṭṭhakathāya
                      sammādiṭṭhisuttavaṇṇanā niṭṭhitā.
                          ---------------
-------------------------------------------------
[page 240]
                        10. Satipaṭṭhānasuttavaṇṇanā
      [105] Evamme sutanti satipaṭṭhānasuttaṁ. Tattha kurūsu viharatīti kurunāmakā
  jānapadino rājakumārā, tesaṁ nivāso ekopi janapado ruḷhisaddena kurūti
  vuccati, tasmiṁ kurūjanapade. 1- Aṭṭhakathācariyā panāhu:- mandhātukāle tīsu dīpesu
  manussā jambūdīpo nāma buddhapaccekabuddhamahāsāvakacakkavattippabhūtīnaṁ uttamapurisānaṁ
  uppattibhūmi uttamadīpo atiramaṇīyoti sutvā raññā mandhātucakkavattinā
  cakkaratanaṁ purakkhatvā cattāro dīpe anuyānantena 2- saddhiṁ āgamiṁsu. Tato rājā
  pariṇāyakaratanaṁ pucchi "atthi nukho manussalokato ramaṇīyataraṁ ṭhānan"ti. "kasmā
  Deva evaṁ bhaṇasi, kiṁ na passasi candimasuriyānaṁ ānubhāvaṁ, nūna etesaṁ ṭhānaṁ
  ito ramaṇīyataran"ti?
      rājā cakkaratanaṁ purakkhatvā tattha agamāsi. Cattāro mahārājāno
  "mandhātumahārājā āgato"ti sutvā "mahiddhiko mahānubhāvo rājā na sakkā
  yuddhena paṭibāhitun"ti sakarajjaṁ niyyādesuṁ. So taṁ gahetvā puna pucchi "atthi
  nukho ito ramaṇīyataraṁ ṭhānan"ti. Athassa tāvatiṁsabhavanaṁ kathayiṁsu "tāvatiṁsabhavanaṁ deva
  ramaṇīyataraṁ, tatthassa sakkassa devarañño ime cattāro mahārājāno paricārikā
  dovārikabhūmiyaṁ tiṭṭhanti. Sakko devarājā mahiddhiko mahānubhāvo. Tassimāni pana
  upabhogaṭṭhānāni, yojanasahassubbedho vejayantapāsādo, pañcayojanasatubbedhā
  sudhammā devasabhā, diyaḍḍhayojanasatiko vejayantaratho, tathā erāvaṇo hatthī,
  dibbarukkhasahassapaṭimaṇḍitaṁ nandavanaṁ cittalatāvanaṁ pārusakavanaṁ missakavanaṁ,
  yojanasatubbedho pārichattako koviḷāro, tassa heṭṭhā saṭṭhiyojanāyāmā
  paṇṇāsayojanavitthatā pañcadasayojanubbedhā jayakusumapupphavaṇṇā 3- paṇḍukambalasilā,
  yassā mudutāya sakkassa nisīdato upaḍḍhakāyo anupavisatī"ti.
      Taṁ sutvā rājā tattha gantukāmo cakkaratanaṁ abbhukkiri. Taṁ ākāsena 4-
  uṭṭhahi 4- saddhiṁ cāturaṅginiyā senāya. Atha dvinnaṁ devalokānaṁ vemajjhato

  *  *  *  *  *  *
  Footnote: 1 chaṂa. kurūsu janapade 2 chaṂa. anusaṁyāyantena 3 chaṂa. jayasumanapupapha...
  4-4 chaṂa. ākāse patiṭṭhāsi, i. ākāsaṁ uṭṭhahi
-------------------------------------------------
[page 241]
  Cakkaratanaṁ otaritvā paṭhaviyaṁ patiṭṭhāsi saddhiṁ pariṇāyakaratanappamukhāya cāturaṅginiyā
  senāya. Rājā ekakova tāvatiṁsabhavanaṁ agamāsi. Sakko "mandhātā āgato"ti
  sutvāva tassa paccuggamanaṁ katvā "svāgataṁ te mahārāja, sakante mahārāja,
  anusāsa mahārājā"ti vatvā saddhiṁ nāṭakehi rajjaṁ dve bhāge katvā ekaṁ
  bhāgamadāsi. Rañño tāvatiṁsabhavane patiṭṭhitamattasseva manussattabhāvo 1- vigacchi,
  devattabhāvo 1- pāturahosi.
      Tassa kira sakkena saddhiṁ paṇḍukambalasilāyaṁ nisinnassa akkhinimmilamattena 2-
  nānattaṁ paññāyati. Taṁ asallakkhentā devā sakkassa ca tassa ca
  nānatte muyhanti. So tattha dibbasampattiṁ anubhavamāno yāva chattiṁsa sakkā
  uppajjitvā cutā, tāva rajjaṁ kāretvā atittova kāmehi tato cavitvā attano
  uyyāne patiṭṭhito vātātapena phuṭṭhitagatto 3- kālamakāsi.
      Cakkaratane pana paṭhaviyaṁ patiṭṭhite pariṇāyakaratanaṁ suvaṇṇapaṭṭe mandhātūpāhanaṁ
  likhāpetvā idaṁ mandhāturajjanti rajjamanusāsi. Tepi tīhi dīpehi
  āgatamanussā puna gantuṁ asakkontā pariṇāyakaratanaṁ upasaṅkamitvā"deva mayaṁ
  rañño ānubhāvena āgatā, idāni gantuṁ na sakkoma, vasanaṭṭhānaṁ no dehī"ti
  yāciṁsu. So tesaṁ vasanatthāya ekekaṁ janapadamadāsi. Tattha pubbavidehato
  āgatamanussehi āvasitappadeso tāyeva purimasaññāya videharaṭṭhanti nāmaṁ labhi.
  Amaragoyānato āgatamanussehi āvasitappadeso aparantajanapadoti nāmaṁ labhi.
  Uttarakuruto āgatamanussehi āvasitappadeso kururaṭṭhanti nāmaṁ labhīti. Bahuke pana
  gāmanigamādayo upādāya bahuvacanena vohareyyunti. 4- Tena vuttaṁ "kurūsu viharatī"ti.
      Kammāsadhammaṁ nāma kurūnaṁ nigamoti kammāsadhammanti ettha keci dhakārassa
  dakārena atthaṁ vaṇṇayanti. Kammāso ettha damitoti kammāsadammaṁ. Kammāsoti
  kammāsapādo porisādo vuccati. Tassa kira pāde khāṇukena viddhaṭṭhāne vaṇo
  ruhanto cittadārusadiso hutvā ruhi, tasmā kammāsapādoti paññāyittha. So ca

  *  *  *  *  *  *
  Footnote: 1 chaṂa. manussabhāvo, devabhāvo 2 chaṂa. akkhinimisamattena
  3 Sī. phuṭitagagto, chaṂa. phuṭṭhagatto 4 chaṂa. voharīyati
-------------------------------------------------
[page 242]
  Tasmiṁ okāse damito porisādibhāvato paṭisedhito. Kena? mahāsattena. Katarasmiṁ
  jātaketi? suttasomajātaketi eke. Ime pana therā jayaddisajātaketi vadanti.
  Tathāhi mahāsattena kammāsapādo damito. Yathāha:-
                   "putto yadā homi jayaddisassa
                    pañcālaraṭṭhādhipatissa atrajo
                    cajitvāna pāṇaṁ pitaraṁ amocayiṁ 1-
                    kammāsapādampicahampasādayin"ti.
      Keci pana dhakāreneva atthaṁ vaṇṇayanti. Kururaṭṭhavāsīnaṁ kira kuruvattadhammo
  tasmiṁ kammāso jāto, tasmā taṁṭhānaṁ kammāso ettha dhammo jātoti
  kammāsadhammanti vuccati, tattha niviṭṭhanigamassāpi etadeva nāmaṁ. Bhummavacanena kasmā na
  vuttanti, avasanokāsato. Bhagavato kira tasmiṁ nigameva vasanokāso koci vihāro
  nāhosi. Nigamato pana apakkamma aññatarasmiṁ udakasampanne ramaṇīye bhūmibhāge
  mahāvanasaṇḍo ahosi. Tattha bhagavā vihāsi. Taṁ nigamaṁ gocaragāmaṁ katvā, tasmā
  evamettha attho veditabbo "kurūsu viharati kammāsadhammannāma kurūnaṁ nigamo, taṁ
  gocaragāmaṁ katvā"ti.
                         Uddesavārakathāvaṇṇanā
      [106] Ekāyano ayaṁ bhikkhave maggoti kasmā bhagavā idaṁ suttamabhāsi?
  kururaṭṭhavāsīnaṁ gambhīradesanāpaṭiggahaṇasamatthatāya. Kururaṭṭhavāsino kira
  bhikkhubhikkhuniyo upāsakaupāsikāyo utupaccayādisampannattā tassa raṭṭhassa
  sappāyautupaccayavaseneva niccaṁ kallasarīrā kallacittāva honti. Te cittasarīrakallatāya
  anuggahitapaññābalā gambhīrakathaṁ paṭiggahetuṁ samatthā honti. Tena nesaṁ bhagavā imaṁ
  gambhīradesanāpaṭiggahaṇasamatthataṁ sampassanto ekavīsatiyā ṭhānesu kammaṭṭhānaṁ
  arahatte pakkhipitvā idaṁ gambhīratthaṁ satipaṭṭhānasuttaṁ abhāsi. Yathā hi puriso
  suvaṇṇacaṅkoṭakaṁ labhitvā tattha nānāpupphāni pakkhipeyya, suvaṇṇamañjusaṁ vā

  *  *  *  *  *  *
  Footnote: 1 chaṂa. pamocayiṁ
-------------------------------------------------
[page 243]
  Pana labhitvā satta ratanāni pakkhipeyya, evaṁ bhagavā kururaṭṭhavāsiparisaṁ labhitvā
  gambhīradesanaṁ desesi. Tenevettha aññānipi gambhīratthāni dīghanikāye mahānidānaṁ
  mahāsatipaṭṭhānaṁ imasmiṁ majjhimanikāye sāropamaṁ rukkhūpamaṁ raṭṭhapālaṁ māgaṇḍiyaṁ
  āneñjasappāyanti aññānipi suttāni desesi.
      Apica tasmiṁ janapade catasso parisā pakatiyāva satipaṭṭhānabhāvanānu-
  yogamanuyuttā viharanti, antamaso dāsakammakaraparijanāpi satipaṭṭhānapaṭisaṁyuttameva
  kathaṁ kathenti. Udakatitthasuttakantanaṭṭhānādīsupi niratthakathā nāma nappavattati.
  Sace kāci itthī "amma kataraṁ satipaṭṭhānabhāvanaṁ manasikarosī"ti pucchitā "na
  kiñcī"ti vadati. Taṁ garahanti "niratthaṁ 1- tava jīvitaṁ, jīvantīpi 2- tvaṁ
  matasadisā"ti. Atha naṁ "mādāni puna evarūpamakāsī"ti ovaditvā aññataraṁ satipaṭṭhānaṁ
  uggaṇhāpenti. Yā pana "ahaṁ asukaṁ satipaṭṭhānaṁ nāma manasikaromī"ti vadati. Tassā
  "sādhu sādhū"ti sādhukāraṁ datvā "tava jīvitaṁ 3- sujīvitaṁ, tvaṁ nāma manussattaṁ
  pattā, tavatthāya sammāsambuddho uppanno"tiādīhi pasaṁsanti. Na kevalaṁ cettha
  manussajātikāyeva satipaṭṭhānamanasikārayuttā, te nissāya viharantā tiracchānagatāpi.
  Tatrīdaṁ vatthu:- eko kira naṭo 4- suvapoṭakaṁ gahetvā sikkhāpento vicarati.
  So bhikkhunūpassayaṁ upanissāya vasitvā gamanakāle suvapoṭakaṁ pamussitvā gato.
  Taṁ sāmaṇeriyo gahetvā paṭijaggiṁsu. Buddharakkhitotissa nāmaṁ akaṁsu. Taṁ ekadivasaṁ
  purato nisinnaṁ disvā mahātherī āha "buddharakkhitā"ti, kiṁ ayyeti. Atthi
  koci tava bhāvanāmanasikāroti, natthayyeti. Āvuso pabbajitānaṁ santike vasantena
  nāma vissaṭṭhāttabhāvena bhavituṁ na vaṭṭati, kocideva manasikāro icchitabbo,
  tvaṁ pana aññaṁ na sakkhissasi, "aṭṭhi aṭṭhī"ti sajjhāyaṁ karohīti. So theriyā
  ovāde ṭhatvā "aṭṭhī aṭṭhī"ti sajjhāyanto carati.
      Taṁ ekadivasaṁ pātova toraṇagge nisīditvā bālātapaṁ tappamānaṁ eko
  sakuṇo nakhapañjarena aggahesi. So "kiri kirī"ti saddamakāsi. Sāmaṇeriyo

  *  *  *  *  *  *
  Footnote: 1 Ma. niratthakaṁ, chaṂa., i. dhiratthu 2 chaṂa., i. jīvamānāpi
  3 Ma. satthakaṁ tava jīvitaṁ 4 chaṂa. naṭako, naṭagaṇoitipi pāṭho
-------------------------------------------------
[page 244]
  Sutvā "ayye buddharakkhito sakuṇena gahito, mocema nan"ti leḍḍuādīni
  gahetvā anubandhitvā mocesuṁ. Taṁ ānetvā purato ṭhapitaṁ therī āha "buddharakkhita
  sakuṇena gahitakāle kiṁ cintesī"ti. Na ayye aññaṁ cintesiṁ, "aṭṭhipuñjova
  aṭṭhipuñjaṁ gahetvā gacchati, katarasmiṁpi ṭhāne vippakirissatī"ti evaṁ ayye
  aṭṭhipuñjameva cintesinti. Sādhu sādhu buddharakkhita anāgate bhavakkhayassa te
  paccayo bhavissatīti. Evaṁ tattha tiracchānagatāpi satipaṭṭhānamanasikārayuttā, tasmā
  nesaṁ bhagavā satipaṭṭhānavaḍḍhimeva 1- janento idaṁ suttaṁ abhāsi.
      Tattha ekāyanoti ekamaggo. Maggassa hi:-
            "maggo pantho patho pajjo, añjasaṁ vaṭmāyanaṁ
             nāvā uttarasetū ca, kullo ca bhisi saṅkamo"ti *2-
      bahūni nāmāni. Svāyaṁ idha āyananāmena vutto. Tasmā ekāyano ayaṁ
  bhikkhave maggoti ettha ekamaggo ayaṁ bhikkhave maggo, na dvedhāpathabhūtoti
  evamattho daṭṭhabbo. Athavā ekeneva ayitabboti ekāyano, ekenāti
  gaṇasaṅgaṇikaṁ pahāya vūpakaṭṭhena pavivittacittena. Ayitabboti paṭipajjitabbo. Ayanti
  vā etenāti ayano, saṁsārato nibbānaṁ gacchantīti attho. Ekassa ayano
  ekāyano, ekassāti seṭṭhassa. Sabbasattānaṁ seṭṭho ca bhagavā, tasmā
  bhagavatoti vuttaṁ hoti. Kiñcāpi hi tena aññepi ayanti, evaṁ santepi
  bhagavato va so ayano tena uppāditattā. Yathāha "so hi brāhmaṇa bhagavā
  anuppannassa maggassa uppādetā"tiādi. 3- Ayatīti vā ayano, gacchati
  pavattatīti attho. Ekasmiṁ ayanoti ekāyano, imasmiṁyeva dhammavinaye pavattati,
  na aññatrāti vuttaṁ hoti. Yathāha "imasmiṁ kho subhadda dhammavinaye ariyo
  aṭṭhaṅgiko maggo upalabbhatī"ti. 4- Desanābhedoyeva heso, attho paneko.
  Apica ekaṁ ayatīti ekāyano. Pubbabhāge nānāmukhabhāvanānayena pavattopi
  aparabhāge ekaṁ nibbānameva gacchatīti vuttaṁ hoti. Yathāha brahmā sahampati:-

  *  *  *  *  *  *
  Footnote: 1 chaṂa. satipaṭṭhānabuddhimeva *2 pāli. uttarasetu pakullo saṅkamo.., khu.
  cūḷa. 30/568/277 (syā) 3 Ma. upari. 14/79/59 gopakamoggallānasutta
  4 dī. mahā. 10/214/132 subhaddaparibbājakavatthu
-------------------------------------------------
[page 245]
                    "ekāyanaṁ Jātikhayantadassī
                     maggaṁ pajānāti hitānukampī.
                     Etena maggena tariṁsu pubbe
                     tarissanti ye ca taranti oghan"ti. 1-
      Keci pana "na pāraṁ diguṇaṁ yantī"ti gāthānayena yasmā ekavāraṁ
  nibbānaṁ gacchati. Tasmā "ekāyano"ti vadanti, taṁ na yujjati. Imassa hi
  atthassa sakiṁ ayanoti iminā byañjanena bhavitabbaṁ. Yadi pana ekaṁ ayanamassa
  ekā gati pavattīti evaṁ atthaṁ yojetvā vucceyya, byañjanaṁ yujjeyya. Attho
  pana ubhayathāpi na yujjati. Kasmā? idha pubbabhāgamaggassa adhippetattā,
  kāyādicatuārammaṇappavatto hi pubbabhāgasatipaṭṭhānamaggo idhādhippeto, na
  lokuttaro. So ca anekavāraṁpi ayati, anekaṁ cassa ayanaṁ hoti.
      Pubbepi ca imasmiṁ pade mahātherānaṁ sākacchā ahosiyeva. Tipiṭakacūḷanāgatthero
  "pubbabhāgasatipaṭṭhānamaggo"ti āha. Ācariyo panassa tipiṭakacūḷasumanatthero
  "missakamaggo"ti āha. Pubbabhāgo bhanteti. Missako āvusoti. Ācariye
  punappunaṁ bhaṇante appaṭibāhitvā tuṇhī ahosi. Pañhaṁ avinicchinitvāva
  uṭṭhahiṁsu. Athācariyatthero nhānakoṭṭhakaṁ gacchanto "mayā missakamaggo kathito,
  cūḷanāgo pubbabhāgoti ādāya voharati, ko nukho ettha vinicchayo"ti suttantaṁ ādito
  paṭṭhāya parivattento "yo hi koci bhikkhave ime cattāro satipaṭṭhāne evaṁ
  bhāveyya sattavassānī"ti imasmiṁ ṭhāne sallakkhesi, lokuttaramaggo uppajjitvā
  sattavassāni tiṭṭhamāno nāma natthi, mayā vutto missakamaggo na labbhati,
  cūḷanāgena diṭṭho pubbabhāgamaggo va labbhatīti ñatvā aṭṭhamiyaṁ dhammassavane
  saṅghuṭṭhe agamāsi.
      Porāṇakattherā kira piyadhammassavanā honti. Saddaṁ sutvāva "ahaṁ paṭhamaṁ,
  ahaṁ paṭhaman"ti ekappahāreneva osaranti. Tasmiṁ ca divase cūḷanāgattherassa

  *  *  *  *  *  *
  Footnote: 1 saṁ. mahā. 19/409/162 maggasutta, ka. tarissare ceva taranti coghanti
-------------------------------------------------
[page 246]
  Vāro. Tena dhammāsane nisīditvā vījaniṁ gahetvā pubbakathāsu vuttāsu therassa
  āsanapiṭṭhiyaṁ ṭhitassa etadahosi "raho nisīditvā na vakkhāmī"ti. Porāṇakattherā
  hi anusuyyakā honti, na attano rucimeva ucchubhāraṁ viya evaṁ ukkhipitvā
  vicaranti, kāraṇameva gaṇhanti, akāraṇaṁ visajjenti, tasmā thero "āvuso
  cūḷanāgā"ti āha. So ācariyassa viya saddoti dhammaṁ ṭhapetvā "kiṁ bhante"ti
  āha. Āvuso cūḷanāga mayā vutto missakamaggo na labbhati, tayā vutto
  pubbabhāgasatipaṭṭhānamaggova labbhatīti.
      Thero cintesi "amhākaṁ ācariyo sabbapariyattiko tipiṭako 1- sutabuddho,
  evarūpassāpi nāma bhikkhuno ayaṁ pañho āluḷeti, anāgate mama bhātikā imaṁ
  pañhaṁ āluḷessantīti suttaṁ gahetvā imaṁ pañhaṁ niccalaṁ karissāmīti.
  Paṭisambhidāmaggato "ekāyanamaggo vuccati pubbabhāgasatipaṭṭhānamaggo:-
          "maggānaṭṭhaṅgiko seṭṭho saccānaṁ caturo padā
           virāgo seṭṭho dhammānaṁ dipadānañca cakkhumā
           eseva maggo natthañño dassanassa visuddhiyā
           etañhi tumhe paṭipajjatha mārasenappamaddanaṁ. *-
           etañhi tumhe paṭipannā dukkhassantaṁ karissathā"ti 2-
  suttaṁ āharitvā ṭhapesi.
      Maggoti kenatthena maggo? nibbānagamanaṭṭhena nibbānatthikehi
  Magganīyanaṭṭhena ca. Sattānaṁ visuddhiyāti rāgādīhi malehi abhijjhāvisamalobhādīhi ca
  upakkisesehi kiliṭṭhacittānaṁ sattānaṁ visuddhatthāya. Tathāhi imināva maggena ito
  satasahassakappādhikānaṁ catunnaṁ asaṅkheyyānaṁ upari ekasmiññeva kappe nibbatte
  taṇhaṅkaramedhaṅkarasaraṇaṅkaradīpaṅkaranāmake buddhe ādiṁ katvā sākyamunipariyosānā
  aneke sammāsambuddhā anekasatā paccekabuddhā gaṇanapathaṁ vītivattā

  *  *  *  *  *  *
  Footnote: 1 chaṂa., i. tepiṭako *2 pāli. mārassetaṁ pamohanaṁ, khu.
  dhamMa. 25/273-5/64 maggavagga.
-------------------------------------------------
[page 247]
  Ariyasāvakā cāti ime sattā sabbacittamale pavāhitvā paramavisuddhiṁ pattā.
  Rūpamalavasena pana saṅkilesavodānapaññattiyeva natthi. Tathāhi:-
          rūpena saṅkiliṭṭhena saṅkilissanti māṇavā
          rūpe suddhe visujjhanti anakkhātaṁ mahesinā.
          Cittena saṅkiliṭṭhena saṅkilissanti māṇavā
          citte suddhe visujjhanti iti vuttaṁ mahesinā.
      Yathāha "cittasaṅkilesā bhikkhave sattā saṅkilissanti, cittavodānā
  visujjhantī"ti. 1- Tañca cittavodānaṁ iminā satipaṭṭhānamaggena hoti. Tenāha
  "sattānaṁ visuddhiyā"ti.
      Sokaparidevānaṁ samatikkamāyāti sokassa ca paridevassa ca samatikkamāya,
  pahānāyāti attho. Ayaṁ hi maggo bhāvito santatimahāmattādīnaṁ viya
  sokasamatikkamāya, paṭācārādīnaṁ viya ca paridevasamatikkamāya saṁvattati. Tenāha
  "sokaparidevānaṁ samatikkamāyā"ti. Kiñcāpi hi santatimahāmatto:-
          "yaṁ pubbe taṁ visosehi pacchā te māhu kiñcanaṁ
           majjhe ce no gahessasi upasanto carissasī"ti 2-
  imaṁ gāthaṁ sutvā saha paṭisambhidāhi arahattaṁ patto. Paṭācārā:-
          "na santi puttā tāṇāya na pitā napi bandhavā
           antakenādhipannassa natthi ñātīsu tāṇatā"ti 3-
  imaṁ gāthaṁ sutvā sotāpattiphale patiṭṭhitā. Yasmā pana kāyavedanācittadhammesu
  kañci dhammaṁ anāmasitvā bhāvanā nāma natthi, tasmā tepi imināva maggena
  sokaparideve samatikkantāti veditabbā.
      Dukkhadomanassānaṁ atthaṅgamāyāti kāyikadukkhassa ca cetasikadomanassassa cāti
  imesaṁ dvinnaṁ atthaṅgamāya, nirodhāyāti attho. Ayaṁ hi maggo bhāvito
  tissattherādīnaṁ viya dukkhassa, sakkādīnaṁ viya ca domanassassa atthaṅgamāya saṁvattati.

  *  *  *  *  *  *
  Footnote: 1 saṁ. khandha. 17/100/119 dutiyagaddūlabaddhasutta 2 khu. sutta. 25/956/520
  attadaṇḍasutta 3 khu. dhamMa. 25/288/66 paṭācārāvatthu
-------------------------------------------------
[page 248]
      Tatrāyaṁ atthadīpanā:-
      sāvatthiyaṁ kira tisso nāma kuṭumbikaputto cattāḷīsahiraññakoṭiyo pahāya
  pabbajitvā agāmake araññe viharati, tassa kaniṭṭhabhātubhariyā "gacchatha naṁ jīvitā
  voropethā"ti pañcasate core pesesi. Te gantvā theraṁ parivāretvā nisīdiṁsu.
  Thero āha "kasmā āgatattha upāsakā"ti. Taṁ jīvitā voropessāmāti. Pāṭibhogaṁ 1-
  me upāsakā gahetvā ajjekarattiṁ jīvitaṁ dethāti. Ko te samaṇa imasmiṁ ṭhāne
  pāṭibhogo bhavissatīti. Thero mahantaṁ pāsāṇaṁ gahetvā dve ūruṭṭhīni bhinditvā
  vaṭṭati "upāsakā pāṭibhogo"ti āha. Te apakkamitvā caṅkamanasīse aggiṁ katvā
  nipajjiṁsu. Therassa vedanaṁ vikkhambhitvā sīlaṁ paccavekkhato parisuddhaṁ sīlaṁ nissāya
  pītipāmojjaṁ uppajji. Tato anukkamena vipassanaṁ vaḍḍhento tiyāmarattiṁ
  samaṇadhammaṁ katvā aruṇuggamane arahattaṁ patto imaṁ udānaṁ udānesi:-
          "ubho pādāni bhinditvā saññapessāmi vo ahaṁ
           aṭṭiyāmi harāyāmi sarāgamaraṇaṁ ahaṁ.
           Evāhaṁ cintayitvāna yathābhūtaṁ vipassayiṁ 2-
           sampatte aruṇuggamhi arahattaṁ apāpuṇin"ti.
      Aparepi tiṁsa bhikkhū bhagavato santi ke kammaṭṭhānaṁ gahetvā araññavihāre
  vassaṁ upagantvā "āvuso tiyāmarattiṁ samaṇadhammova kātabbo na aññamaññassa
  santikaṁ āgantabban"ti vatvā vihariṁsu. Tesaṁ samaṇadhammaṁ katvā paccūsasamaye
  capalāyantānaṁ eko byaggho āgantvā ekekaṁ bhikkhuṁ gahetvā gacchati. Na
  koci "maṁ byaggho gaṇhī"ti vācaṁpi nicchāresi. Evaṁ pañcasu dasasu bhikkhūsu
  khāditesu uposathadivase "itare āvuso kuhin"ti pucchitvā ñatvāva "idāni
  gahitena gahitomhīti vattabban"ti vatvā vihariṁsu.
      Atha aññataraṁ daharabhikkhuṁ purimanayeneva byaggho gaṇhi. So "byaggho
  bhante"ti āha. Bhikkhū kattaradaṇḍe ca ukkāyo ca gahetvā mocessāmāti
  anubandhiṁsu. Byaggho bhikkhūnaṁ agatiṁ 3- chinnataṭaṭṭhānaṁ āruyha taṁ bhikkhuṁ

  *  *  *  *  *  *
  Footnote: 1 Ma. pātibhogaṁ 2 chaṂa. vipassisaṁ 3 Sī., i. agatipathaṁ
-------------------------------------------------
[page 249]
  Pādaṅguṭṭhakato paṭṭhāya khādituṁ ārabhi. Itarepi "idāni sappurisa amhehi kattabbaṁ
  natthi, bhikkhūnaṁ viseso nāma evarūpe ṭhāne paññāyatī"ti āhaṁsu. So byagghamukhe
  nipannova taṁ vedanaṁ vikkhambhetvā vipassanaṁ vaḍḍhento yāva gopphakā khāditasamaye
  sotāpanno hutvā, yāva jaṇṇukā khāditasamaye sakadāgāmī hutvā, yāva nābhiyā
  khāditasamaye anāgāmī hutvā, hadayarūpe akhāditeyeva saha paṭisambhidāhi arahattaṁ
  patvā imaṁ udānaṁ udānesi:-
          "sīlavā vata sampanno paññavā susamāhito
           muhuttaṁ pamādamanvāya byagghe no ruddhamānaso.
           Pañjarasmiṁ gahetvāna silāya upanītako 1-
           kāmaṁ khādatu naṁ byaggho bhakkho kāyo acetano 2-
           paṭiladdhe kammaṭṭhāne maraṇaṁ hoti 3- bhaddakan"ti.
      Aparopi dīpamallatthero 4- nāma gihikāle tīsu rajesu 5- paṭākaṁ gahetvā
  tambapaṇṇidīpaṁ āgamma rājānaṁ disvā raññā katānuggaho ekadivasaṁ
  kilañjakāsanasālādvārena 6- gacchanto "rūpaṁ bhikkhave na tumhākaṁ, taṁ pajahatha, taṁ vo
  pahīnaṁ dīgharattaṁ hitāya sukhāya bhavissatī"ti 7- natumhākasuttaṁ sutvā cintesi
  "neva kira rūpaṁ attano, na vedanā"ti. So taṁyeva aṅkusaṁ katvā nikkhamitvā
  mahāvihāraṁ gantvā pabbajjaṁ yācitvā pabbajito upasampanno dve mātikā
  paguṇaṁ katvā tiṁsa bhikkhū gahetvā garavāliyāṅgaṇaṁ 8- gantvā samaṇadhammaṁ akāsi.
  Pādesu avahantesu jaṇṇukehi caṅkamati. Tamenaṁ rattiṁ eko migaluddako migoti
  maññamāno sattiyā pahari. Satti vinivijjhitvā gatā. So taṁ sattiṁ harāpetvā
  pahāramukhāni tiṇavaṭṭiyā ca pūrāpetvā pāsāṇapiṭṭhiyaṁ attānaṁ nisīdāpetvā
  okāsaṁ kāretvā vipassanaṁ vaḍḍhetvā saha paṭisambhidāhi arahattaṁ patvā
  ukkāsitasaddena āgatānaṁ bhikkhūnaṁ byākaritvā imaṁ udānaṁ udānesi:-

  *  *  *  *  *  *
  Footnote: 1 chaṂa. uparīkato, su.vi. 2/364 passitabbaṁ 2 chaṂa. amittānaṁ
  3 chaṂa., i. hehiti 4 chaṂa. pītamallatthero 5 chaṂa. rajje
  6 chaṂa. kilañjakāpaṇasāladvārena 7 saṁ. khandha. 17/33/28 natumhākasutta
  8 chaṂa. gabalavāliyāṅgaṇaṁ
-------------------------------------------------
[page 250]
          "bhāsitaṁ Buddhaseṭṭhena sabbalokaggavādinā 1-
           na tumhākaṁ idaṁ rūpaṁ taṁ jaheyyātha bhikkhavo.
           Aniccā vata saṅkhārā uppādavayadhammino
           uppajjitvā nirujjhanti tesaṁ vūpasamo sukho"ti.
      Atha naṁ bhikkhū āhaṁsu "sace bhante sammāsambuddho arogo abhavissā,
  addhā te samuddamatthakena 2- hatthaṁ pasāretvā sīsaṁ parāmaseyyā"ti. Ettāvatā
  ayaṁ maggo tissattherādīnaṁ viya dukkhassa atthaṅgamāya saṁvattati.
      Sakko pana devānamindo attano pañcavidhaṁ pubbanimittaṁ disvā
  maraṇabhayasantajjito domanassajāto bhagavantaṁ upasaṅkamitvā pañhaṁ pucchi. So
  pañhavisajjanāvasāne 3- asītisahassāhi devatāhi saddhiṁ sotāpattiphale patiṭṭhāsi.
  Sāpassa 4- upapatti puna pākatikāva ahosi.
      Subrahmāpi devaputto accharāsahassaparivāro saggasampattiṁ anubhoti,
  tattha pañcasatā accharāyo rukkhato pupphāni ocinantiyova cavitvā niraye upapannā.
  So "kiṁ imā cirāyantī"ti upadhārento tāsaṁ niraye nibbattabhāvaṁ disvā
  "kittakaṁ nukho mama āyū"ti upaparikkhanto attanopi āyuparikkhayaṁ viditvāva
  tattheva niraye nibbattanabhāvaṁ disvā bhīto ativiya domanassajāto hutvā "imaṁ
  me domanassaṁ satthā vinessati 5- na añño"ti avasesā pañcasatā acchārāyo
  gahetvā bhagavantaṁ upasaṅkamitvā pañhaṁ pucchi:-
          "niccaṁ uttarastamidaṁ cittaṁ niccaṁ ubbiggamidaṁ mano
           anuppannesu kicchesu 6- atho uppattitesu ca
           sace atthi anutrastaṁ taṁ me akkhāhi pucchito"ti. 7-
  Tato naṁ bhagavā āha:-

  *  *  *  *  *  *
  Footnote: 1 chaṂa. bhāsitaṁ buddhaseṭṭhassa sabbalokaggavādino 2 chaṂa. muddamatthake
  3 chaṂa. upekkhāpañhavisajjanāvasāne 4 chaṂa., i. sā cassa
  5 Ma. vinodessati, chaṂa. vinayissati 6 ka. kiccesu
  7 saṁ. sagā. 15/98/63 subrahmasutta
-------------------------------------------------
[page 251]
          "nāññatra Bojjhaṅgatapasā 1- nāññatra indriyasaṁvarā
           nāññatra sabbanissaggā sotthiṁ passāmi pāṇinan"ti. 2-
      So desanāpariyosāne pañcahi accharāsatehi saddhiṁ sotāpattiphale
  patiṭṭhāya taṁ sampattiṁ thāvaraṁ katvā devalokameva agamāsīti. Evamayaṁ maggo
  bhāvito sakkādīnaṁ viya domanassassa atthaṅgamāya saṁvattatīti veditabbo.
      Ñāyassa adhigamāyāti ñāyo vuccati ariyo aṭṭhaṅgiko maggo, tassa
  adhigamāya, pattiyāti vuttaṁ hoti. Ayaṁ hi pubbabhāge lokiyo satipaṭṭhānamaggo
  bhāvito lokuttaramaggassa adhigamāya saṁvattati. Tenāha "ñāyassa adhigamāyā"ti.
  Nibbānassa sacchikiriyāyāti taṇhāvānavirahitattā nibbānanti laddhanāmassa
  amatassa sacchikiriyāya, attapaccakkhatāyāti vuttaṁ hoti. Ayaṁ hi maggo bhāvito
  anupubbena nibbānasacchikiriyaṁ sādheti. Tenāha "nibbānassa sacchikiriyāyā"ti.
      Tattha kiñcāpi "sattānaṁ visuddhiyā"ti vutte sokasamatikkamādīni atthato
  siddhāneva honti, ṭhapetvā pana sāsanayuttikovide aññesaṁ na pākaṭāni, na
  ca bhagavā paṭhamaṁ sāsanayuttikovidaṁ janaṁ katvā pacchā dhammaṁ deseti. Tena
  teneva pana suttena taṁ taṁ atthaṁ ñāpeti. Tasmā idha yaṁ yaṁ atthaṁ ekāyanamaggo
  sādheti, taṁ taṁ pākaṭaṁ katvā dassento "sokaparidevānaṁ samatikkamāyā"tiādimāha.
  Yasmā vā yā sattānaṁ visuddhi ekāyanamaggena saṁvattati, sā sokaparidevānaṁ
  samatikkamena hoti, sokaparidevānaṁ samatikkamo dukkhadomanassānaṁ atthaṅgamena,
  dukkhadomanassānaṁ atthaṅgamo ñāyassa adhigamena, ñāyassa adhigamo nibbānassa
  sacchikiriyāya. Tasmā imaṁpi kamaṁ dassento "sattānaṁ visuddhiyā"ti vatvā
  "sokaparidevānaṁ samatikkamāyā"tiādimāha.
      Apica vaṇṇabhaṇanametaṁ ekāyanamaggassa. Yatheva hi bhagavā "dhammaṁ vo
  bhikkhave desissāmi ādikalyāṇaṁ majjhekalyāṇaṁ pariyosānakalyāṇaṁ sātthaṁ
  sabyañjanaṁ kevalaparipuṇṇaṁ parisuddhaṁ brahmacariyaṁ pakāsessāmi, yadidaṁ
  chachakkānī"ti 2-

  *  *  *  *  *  *
  Footnote: 1 chaṂa., i. bojjhā tapasā 2 Ma. upari. 14/420/360 chachakkasutta
-------------------------------------------------
[page 252]
  Chachakkadesanāya aṭṭhahi padehi vaṇṇaṁ abhāsi, yathā ca ariyavaṁsadesanāya
  "cattārome bhikkhave ariyavaṁsā aggaññā rattaññā vaṁsaññā porāṇā asaṅkiṇṇā
  asaṅkiṇṇapubbā na saṅkiyanti, na saṅkiyissanti, appaṭikuṭṭhā samaṇehi
  brāhmaṇehi viññūhī"ti 1- navahi padehi vaṇṇaṁ abhāsi, evaṁ imassapi
  ekāyanamaggassa sattānaṁ visuddhiādīhi 2- sattahi padehi vaṇṇaṁ abhāsi.
      Kasmā iti ce, tesaṁ bhikkhūnaṁ ussāhajananatthaṁ. Vaṇṇabhāsanaṁ hi sutvā
  te bhikkhū "ayaṁ kira maggo hadayasantāpabhūtaṁ sokaṁ, vācāvippalāpabhūtaṁ paridevaṁ,
  kāyikaṁ asātabhūtaṁ dukkhaṁ, cetasikaṁ asātabhūtaṁ domanassanti cattāro upaddave
  harati, 3- visuddhiṁ ñāyaṁ nibbānanti tayo visese āvahatī"ti ussāhajātā
  imaṁ dhammadesanaṁ uggahetabbaṁ pariyāpuṇitabbaṁ dhāretabbaṁ vācetabbaṁ, imañca
  maggaṁ bhāvetabbaṁ maññissanti. Iti tesaṁ bhikkhūnaṁ ussāhajananatthaṁ vaṇṇaṁ abhāsi,
  kambalavāṇijādayo kambalādīnaṁ vaṇṇaṁ viya.
      Yathā hi satasahassagghanikapaṇḍukambalavāṇijena kambalaṁ gaṇhathāti
  ugghositepi asukakambaloti na tāva manussā jānanti. Kesakambalavālakambalādayopi hi
  duggandhā kharasamphassā kambalātveva vuccanti. Yadā pana tena gandhārakarattakambalo
  sukhumo ujjalo sukhasamphassoti ugghositaṁ hoti, tadā ye pahonti, te gaṇhanti.
  Ye nappahonti, te dassanakāmā honti, evameva "ekāyano ayaṁ bhikkhave
  maggo"ti vuttepi asukamaggoti na tāva pākaṭo hoti. Nānappakārakā hi
  aniyyānikamaggā maggātveva vuccanti. "sattānaṁ Visuddhiyā"tiādimhi pana vutte
  "ayaṁ kira maggo cattāro upaddave harati, 3- tayo visese āvahatī"ti ussāhajātā
  imaṁ dhammadesanaṁ uggahetabbaṁ pariyāpuṇitabbaṁ dhāretabbaṁ vācetabbaṁ, imañca
  maggaṁ bhāvetabbaṁ maññissantīti vaṇṇaṁ bhāsento "sattānaṁ visuddhiyā"ti
  ādimāha. Yathā ca satasahassagghanikapaṇḍukambalavāṇijopamā, evaṁ
  rattajambunadasuvaṇṇaudakappasādakamaṇiratanasuvisuddhamuttāratanadhotapavāḷādivāṇijūpamādayo
  cettha āharitabbā.

  *  *  *  *  *  *
  Footnote: 1 aṅ. catukka. 21/28/32 ariyavaṁsasutta 2 chaṂa. visuddhiyātiādīhi 3 chaṂa. hanati
-------------------------------------------------
[page 253]
      Yadidanti nipāto, ye imeti ayamassa attho. Cattāroti gaṇanaparicchedo,
  tena na tato heṭṭhā na uddhanti satipaṭṭhānaparicchedaṁ dīpeti. Satipaṭṭhānāti
  tayo satipaṭṭhānā satigocaropi, tidhā paṭipannesu sāvakesu satthuno paṭighānu
  nayavītivattatāpi, satipi. "catunnaṁ Bhikkhave satipaṭṭhānānaṁ samudayañca atthaṅgamañca
  desissāmi, taṁ suṇātha, .pe. Ko ca bhikkhave kāyassa samudayo? āhārasamudayā
  kāyasamudayo"tiādīsu 1- hi satigocaro satipaṭṭhānanti vuccati. Tathā "kāyo
  upaṭṭhānaṁ, 2- no sati. Sati upaṭṭhānañceva 2- sati cā"ti ādīsupi. 3- Tassattho:-
  patiṭṭhāti asminti paṭṭhānaṁ. Kā patiṭṭhāti? sati. Satiyā paṭṭhānaṁ satipaṭṭhānaṁ.
  Padhānaṁ ṭhānanti vā paṭṭhānaṁ satiyā paṭṭhānaṁ satipaṭṭhānaṁ, hatthiṭṭhānāssaṭṭhānādīni
  viya. "tayo Satipaṭṭhānā, yadariyo sevati, yadariyo 4- sevamāno satthā
  gaṇamanusāsitumarahatī"ti 5- etthāpi tidhā paṭipannesu sāvakesu satthuno
  paṭighānunayavītivattatā "satipaṭṭhānan"ti vuttā. Tassattho:- paṭṭhapetabbato paṭṭhānaṁ,
  pavattayitabbatoti attho. Kena paṭṭhapetabbatoti, satiyā. Satiyā paṭṭhānaṁ satipaṭṭhānanti.
  "cattāro Satipaṭṭhānā bhāvitā bahulīkatā satta bojjhaṅge paripūrentī"tiādīsu 6- pana
  satiyeva "satipaṭṭhānan"ti vuccati. Tassattho:- patiṭṭhātīti paṭṭhānaṁ, upaṭṭhāti
  okkanditvā 7- pakkhanditvā pavattatīti attho. Satiyeva paṭṭhānaṁ satipaṭṭhānaṁ.
  Athavā saraṇaṭṭhena sati, upaṭṭhānaṭṭhena paṭṭhānaṁ. Iti sati ca sā paṭṭhānañcātipi
  satipaṭṭhānaṁ. Idamidha adhippetaṁ.
      Yadi evaṁ, kasmā "satipaṭṭhānā"ti bahuvacanaṁ? satibahuttā. Ārammaṇabhedena
  Hi bahukā etā satiyo. Atha maggoti kasmā ekavacanaṁ? maggaṭṭhena ekattā.
  Catassopi hi etā satiyo maggaṭṭhena ekattaṁ gacchanti. Vuttañhetaṁ "maggoti
  kenaṭṭhena maggo, nibbānagamanaṭṭhena, nibbānatthikehi magganīyaṭṭhena cā"ti.
  Catassopi cetā aparabhāge kāyādīsu ārammaṇesu kiccaṁ sādhayamānā nibbānaṁ

  *  *  *  *  *  *
  Footnote: 1 saṁ. mahā. 19/408/161 samudayasutta. 2-2 chaṂa. paṭṭhānaṁ 3 khu. paṭi. 31/727/623
  satipaṭṭhānakathā 4 ka. tadariyo 5 Ma. upari. 14/311/284 saḷāyatanavibhaṅgasutta.
  6 saṁ. mahā. 19/989/285 paṭhamāanandasutta 7 chaṂa. okantitvā, Sī. okkhanditvā
-------------------------------------------------
[page 254]
  Gacchanti. Ādito paṭṭhāya ca nibbānatthikehi maggiyanti, tasmā catassopi
  eko maggoti vuccati, evañca sati vacanānusandhinā sānusandhikāva desanā
  hoti, "mārasenappamaddanaṁ vo bhikkhave maggaṁ desessāmi, taṁ suṇātha, .pe.
  Katamo ca bhikkhave mārasenappamaddano maggo? yadidaṁ sattabojjhaṅgā"tiādīsu 1-
  Viya yathā mārasenappamaddanoti ca sattabojjhaṅgāti ca atthato ekaṁ, byañjanamevettha
  ca nānaṁ. Evaṁ ekāyanamaggoti ca cattāro satipaṭṭhānāti atthato ekaṁ,
  byañjanamevettha nānaṁ. Tasmā maggaṭṭhena ekattā ekavacanaṁ, ārammaṇabhedena
  satibahuttā bahuvacanaṁ veditabbaṁ.
      Kasmā pana bhagavatā cattārova satipaṭṭhānā vuttā anūnā anadhikāti.
  Veneyyahitattā. Taṇhācaritadiṭṭhicaritasamathayānikavipassanāyānikesu hi mandatikkhavasena
  dvedhā dvedhā pavattesu veneyyesu mandassa taṇhācaritassa oḷārikaṁ
  kāyānupassanāsatipaṭṭhānaṁ visuddhimaggo, tikkhassa sukhumaṁ vedanānupassanāsatipaṭṭhānaṁ.
  Diṭṭhicaritassāpi mandassa nātippabhedagataṁ cittānupassanāsatipaṭṭhānaṁ visuddhimaggo,
  tikkhassa atippabhedagataṁ dhammānupassanāsatipaṭṭhānaṁ. Samathayānikassa ca mandassa
  akicchena adhigantabbanimittaṁ paṭhamaṁ satipaṭṭhānaṁ visuddhimaggo, tikkhassa
  oḷārikārammaṇe asaṇṭhahanato dutiyaṁ. Vipassanāyānikassapi mandassa
  nātippabhedagatārammaṇaṁ tatiyaṁ, tikkhassa atippabhedagatārammaṇaṁ catutthaṁ. Iti cattārova
  vuttā anūnā anadhikāti.
      Subhasukhaniccāttabhāvavipallāsappahānatthaṁ vā. Kāyo hi asubho, tattha ca
  subhavipallāsavipallaṭṭhā 2- sattā, tesaṁ tattha asubhabhāvadassanena tassa vipallāsassa
  pahānatthaṁ paṭhamaṁ satipaṭṭhānaṁ vuttaṁ. Sukhaṁ niccaṁ attāti gahitesupi vedanādīsu ca
  vedanā dukkhā, cittaṁ aniccaṁ, dhammā anattā, te 3- subhasukhaniccāttavipallāsa-
  vipallaṭṭhā sattā, tesaṁ tattha dukkhādibhāvadassanena tesaṁ vipallāsānaṁ pahānatthaṁ
  sesāni tīṇi vuttānīti evaṁ subhasukhaniccāttabhāvavipallāsapahānatthaṁ vā cattārova
  vuttā anūnā anadhikāti veditabbā.

  *  *  *  *  *  *
  Footnote: 1 saṁ. mahā. 19/224/89 mārasutta 2 chaṂa...subha...vipallatthā evamuparipi
  3 chaṂa., i. tesu ca sukhanicca...
-------------------------------------------------
[page 255]
      Na kevalañca vipallāsappahānatthameva, athakho caturoghayogāasavaganthaupādāna-
  agatippahānatthaṁpi catubbidhāhārapariññātatthaṁ ca cattārova vuttāti veditabbā.
  Ayaṁ tāva pakaraṇanayo.
      Aṭṭhakathāyaṁ pana saraṇavasena ceva ekantasamosaraṇavasena 1- ca ekameva
  satipaṭṭhānaṁ ārammaṇavasena cattāroti etadeva vuttaṁ. Yathā hi catudvāre nagare
  pācīnato āgacchantā pācīnadisāya uṭṭhānakabhaṇḍaṁ gahetvā pācīnadvārena
  nagarameva pavisanti, dakkhiṇato pacchimato uttarato āgacchantā uttaradisāya
  uṭṭhānakabhaṇḍaṁ gahetvā uttaradvārena nagarameva pavisanti, evaṁ sampadamidaṁ
  veditabbaṁ. Nagaraṁ viya hi nibbānaṁ. Mahānagaradvāraṁ viya 2- aṭṭhaṅgiko lokuttaramaggo.
  Pācīnadisādayo viya kāyādayo.
      Yathā ca pācīnato āgacchantā pācīnadisāya uṭṭhānakabhaṇḍaṁ gahetvā
  pācīnadvārena nagarameva pavisanti, evaṁ kāyānupassanāmukhena āgacchantā
  cuddasavidhena kāyānupassanaṁ bhāvetvā kāyānupassanābhāvanānubhāvanibbattena
  ariyamaggena ekaṁ nibbānameva osaranti.
      Yathā dakkhiṇato āgacchantā dakkhiṇadisāya uṭṭhānakabhaṇḍaṁ gahetvā
  dakkhiṇadvārena nagarameva pavisanti, evaṁ vedanānupassanāmukhena āgacchantā
  navavidhena vedanānupassanaṁ bhāvetvā vedanānupassanābhāvanānubhāvanibbattena
  ariyamaggena ekaṁ nibbānameva osaranti.
      Yathā pacchimato āgacchantā pacchimadisāya uṭṭhānakabhaṇḍaṁ gahetvā
  pacchimadvārena nagarameva pavisanti, evaṁ cittānupassanāmukhena āgacchantā
  soḷasavidhena cittānupassanaṁ bhāvetvā cittānupassanābhāvanānubhāvanibbattena
  ariyamaggena ekaṁ nibbānameva osaranti.
      Yathā ca uttarato āgacchantā uttaradisāya uṭṭhānakabhaṇḍaṁ gahetvā
  uttaradvārena nagarameva pavisanti, evaṁ dhammānupassanāmukhena āgacchantā
  pañcavidhena dhammānupassanaṁ bhāvetvā dhammānupassanābhāvanānubhāvanibbattena
  ariyamaggena ekaṁ nibbānameva osaranti.

  *  *  *  *  *  *
  Footnote: 1 chaṂa. ekattasamosaraṇavasena 2 chaṂa. nagaraṁ viya hi nibbānamahānagaraṁ.
  dvāraṁ viya aṭṭhaṅgiko...
-------------------------------------------------
[page 256]
      Evaṁ saraṇavasena ceva ekantasamosaraṇavasena 1- ca ekameva satipaṭṭhānaṁ
  ārammaṇavasena cattārova vuttāti veditabbā.
      Katame cattāroti kathetukamyatāpucchā. Idhāti imasmiṁ sāsane. Bhikkhaveti
  dhammapaṭiggāhakapuggalālapanametaṁ. Bhikkhūti paṭipattisampādakapuggalanidassanametaṁ.
  Aññepi vā 2- devamanussā paṭipattiṁ sampādentiyeva, seṭṭhattā pana paṭipattiyā
  bhikkhubhāvadassanato ca "bhikkhū"ti āha. Bhagavato hi anusāsaniṁ paṭipannesu bhikkhū
  seṭṭhā, 3- sabbappakārāya anusāsaniyā bhājanabhāvato, tasmā seṭṭhattā "bhikkhū"ti
  āha. Tasmiṁ gahite pana sesā gahitāva honti. Rājagamanādīsu rājagahaṇena
  sesaparisā viya. Yo ca imaṁ paṭipattiṁ paṭipajjati, so bhikkhu nāma hotīti
  paṭipattiyā bhikkhubhāvadassanatopi "bhikkhū"ti āha. Paṭipannako hi devo vā
  hotu manusso vā, bhikkhūti saṅkhaṁ gacchatiyeva. Yathāha:-
               "alaṅkato cepi samaṁ careyya,
                 santo danto niyato brahmacārī.
                 Sabbesu bhūtesu nidhāya daṇḍaṁ,
                 so brāhmaṇo so samaṇo sa bhikkhū"ti. 4-
      Kāyeti rūpakāye. Rūpakāyo hi idha aṅgapaccaṅgānaṁ kesādīnañca dhammānaṁ
  samūhaṭṭhena hatthikāyāssakāyādayo viya kāyoti adhippeto. Yathā ca samūhaṭṭhena,
  evaṁ kucchitānaṁ āyaṭṭhena. Kucchitānaṁ hi paramajegucchānaṁ so āyotipi kāyo.
  Āyoti uppattideso. Tatrāyaṁ vacanattho, āyanti tatoti āyo. Ke āyanti?
  Kucchitā kesādayo. Iti kucchitānaṁ āyoti kāyo. Kāyānupassīti kāyaṁ
  anupassanasīlo, kāyaṁ vā anupassamāno.
      "kāye"ti Ca vatvāpi puna "kāyānupassī"ti dutiyaṁ kāyagahaṇaṁ asammissato
  vavatthānaghanavinibbhogādidassanatthaṁ katanti veditabbaṁ. Tena na kāye vedanānupassī

  *  *  *  *  *  *
  Footnote: 1 chaṂa.,i. ekatta... 2 chaṂa. ca 3 chaṂa. sampaṭicchantesu bhikkhu seṭṭho
  4 khu. dhamMa. 25/142/42 santatimahāmattavatthu
-------------------------------------------------
[page 257]
  Cittadhammānupassī vā, athakho kāyānupassīyevāti kāyasaṅkhāte vatthusmiṁ
  kāyānupassanākārasseva dassanena asammissato vavatthānaṁ dassitaṁ hoti. Tathā na
  kāye aṅgapaccaṅgavinimuttaekadhammānupassī, nāpi kesalomādivinimuttaitthī-
  purisānupasSī. Yopi cettha kesalomādiko bhūtūpādāyasamūhasaṅkhāto kāyo, tatthapi
  na bhūtūpādāyavinimuttaekadhammānupassī, athakho rathasambhārānupassako viya
  aṅgasamūhānupassī, 1- nagarāvayavānupassako viya kesalomādisamūhānupassī,
  kadalikkhandhapattavaṭṭivinibbhujjako 2- viya rittamuṭṭhiviniveṭhako viya ca
  bhūtūpādāyasamūhānupassīyevāti nānappakārato samūhavaseneva kāyasaṅkhātassa vatthuno
  dassanena ghanavinibbhogo dassito hoti. Na hettha yathāvuttasamūhavinimutto kāyo
  vā itthī vā puriso vā añño vā koci dhammo dissati, yathāvuttadhammasamūhamatteyeva
  pana tathā tathā sattā micchābhinivesaṁ karonti. Tenāhu porāṇā:-
          "yaṁ passati na taṁ diṭṭhaṁ, yaṁ diṭṭhaṁ taṁ na passati.
           Apassaṁ bajjhate mūḷho, bajjhamāno na muccatī"ti.
      Ghanavinibbhogādidassanatthanti vuttaṁ. Ādisaddena cettha ayampi attho
  veditabbo:- ayañhi ekasmiṁ kāye kāyānupassīyeva, na aññadhammānupassī, kiṁ
  vuttaṁ hoti, yathā anodakabhūtāyapi marīciyā udakānupassino honti, na evaṁ
  aniccadukkhānattāsubhabhūteyeva imasmiṁ kāye niccasukhāttasubhabhāvanānupassī, athakho
  kāyānupassī aniccadukkhānattāsubhakāyasamūhānupassīyevāti vuttaṁ hoti. 3- Athavā
  yvāyaṁ parato "idha bhikkhave bhikkhu araññagato vā .pe. So satova
  assasatī"tiādinā nayena assāsapassāsādicuṇṇikajātāṭṭhikapariyosāno kāyo
  vutto, yo ca "idhekacco paṭhavīkāyaṁ aniccato anupassati āpokāyaṁ tejokāyaṁ
  vāyokāyaṁ kesakāyaṁ lomakāyaṁ chavikāyaṁ cammakāyaṁ maṁsakāyaṁ ruhirakāyaṁ nahārukāyaṁ
  aṭṭhikāyaṁ aṭṭhimiñjakāyan"ti paṭisambhidāyaṁ 4- kāyo vutto, tassa sabbassa
  imasmiṁyeva kāye anupassanato "kāye kāyānupassī"ti evaṁpi attho daṭṭhabbo.

  *  *  *  *  *  *
  Footnote: 1 chaṂa.,i. aṅgapaccaṅgasamūhā.... 2 chaṂa....vinibhujjanako. 3 chaṂa. vuttaṁ
  hotīti na dissati. 4 khu. paṭi. 31/727/622-3 satipaṭṭhānakathā (syā)
-------------------------------------------------
[page 258]
      Athavā kāye ahanti vā mamanti vā evaṁ gahetabbassa yassa kassaci
  ananupassanato, tassa tasseva pana kesalomādikassa nānādhammasamūhassa anupassanato
  nānākāye 1- kesādidhammasamūhasaṅkhātakāyānupassīti evamattho daṭṭhabbo. Apica
  "imasmiṁ kāye aniccato anupassati, no niccato"ti ādinā nayena paṭisambhidāyaṁ 2-
  āgatanayassa sabbasseva aniccalakkhaṇādino ākārasamūhasaṅkhātassa
  kāyassānupassanatopi "kāye kāyānupassī"ti evaṁpi attho daṭṭhabbo.
      Tathāhi ayaṁ kāye kāyānupassanāpaṭipadaṁ paṭipanno bhikkhu imaṁ kāyaṁ
  aniccānupassanādīnaṁ sattannaṁ anupassanānaṁ vasena aniccato anupassati, no niccato.
  Dukkhato anupassati, no sukhato. Anattato anupassati, no attato. Nibbindati,
  no nandati. Virajjati, no rajjati. Nirodheti, no samudeti. Paṭinissajjati,
  no ādiyati. So taṁ aniccato anupassanto niccasaññaṁ pajahati, dukkhato
  anupassanto sukhasaññaṁ pajahati, anattato anupassanto attasaññaṁ pajahati,
  nibbindanto nandiṁ pajahati, virajjanto rāgaṁ pajahati, nirodhento samudayaṁ
  pajahati, paṭinissajjanto ādānaṁ pajahatīti veditabbo.
      Viharatīti iriyati. Ātāpīti tīsu bhavesu kilese ātāpetīti ātāpo,
  viriyassetaṁ nāmaṁ. Ātāpo assa atthīti ātāpī. Sampajānoti sampajaññasaṅkhātena
  ñāṇena samannāgato. Satimāti kāyapariggāhikāya satiyā samannāgato. Ayaṁ pana
  yasmā satiyā ārammaṇaṁ pariggahetvā paññāya anupassati, na hi sativirahitassa
  anupassanā nāma atthi. Tenevāha "satiṁ ca khvāhaṁ bhikkhave sabbatthikaṁ vadāmī"ti. 3-
  Tasmā ettha "kāye kāyānupassī viharatī"ti ettāvatā kāyānupassanāsatipaṭṭhāna-
  kammaṭṭhānaṁ vuttaṁ hoti. Athavā yasmā anātāpino antosaṅkhepo
  antarāyakaro hoti, asampajāno upāyapariggahe anupāyaparivajjane ca sammuyhati,
  muṭṭhassati upāyapariggahe anupāyapariccāge ca asamattho hoti, tenassa taṁ
  kammaṭṭhānaṁ na sampajjati, tasmā yesaṁ dhammānaṁ ānubhāvena taṁ sampajjati. Tesaṁ
  dassasanatthaṁ "ātāpī sampajāno satimāti idaṁ vuttan"ti veditabbaṁ.

  *  *  *  *  *  *
  Footnote: 1 chaṂa., i. kāye 2 khu. paṭi. 31/727/626-3 satipaṭṭhānakathā (syā)
  3 saṁ. mahā. 19/234/102 aggisutta
-------------------------------------------------
[page 259]
      Iti kāyānupassasanāsatipaṭṭhānaṁ sampayogaṅgañcassa dassetvā idāni
  pahānaṅgaṁ dassetuṁ vineyya loke abhijjhādomanassanti vuttaṁ. Tattha vineyyāti
  tadaṅgavinayena vā vikkhambhanavinayena vā vinayitvā. Loketi tasmiṁyeva kāye. Kāyo
  hi idha lujjanapalujjanaṭṭhena lokoti adhippeto. Yasmā panassa na kāyamatteyeva.
  Abhijjhādomanassaṁ pahīyati, vedanādīsupi pahīyatiyeva, tasmā "pañcapi upādānakkhandhā
  loko"ti vibhaṅge 1- vuttaṁ. Lokasaṅkhātattā vā tesaṁ dhammānaṁ atthuddhāranayena
  taṁ vuttaṁ. Yaṁ panāha "tattha katamo loko. Sveva kāyo loko"ti. Ayamevettha
  attho. Tasmiṁ loke abhijjhādomanassaṁ vineyyāti evaṁ sambandho daṭṭhabbo.
  Yasmā panettha abhijjhāgahaṇena kāmacchando domanassagahaṇena byāpādo
  saṅgahaṁ gacchati, tasmā nīvaraṇapariyāpannabalavadhammadvayadassanena nīvaraṇappahānaṁ
  vuttaṁ hotīti veditabbaṁ.
      Visesena cettha abhijjhāvinayena kāyasampattimūlakassa anurodhassa,
  domanassavinayena pana kāyavipattimūlakassa virodhassa, abhijjhāvinayena ca kāye
  abhiratiyā, domanassavinayena kāyabhāvanāya anabhiratiyā, abhijjhāvinayena kāye abhūtānaṁ
  subhasukhabhāvādīnaṁ pakkhepassa domanassavinayena kāye bhūtānaṁ asubhāsukhabhāvādīnaṁ
  apanayanassa ca pahānaṁ vuttaṁ. Tena yogāvacarassa yogānubhāvo yogasamatthatā ca
  dīpitā hoti. Yogānubhāvo hi esa, yadidaṁ anurodhavirodhavippamutto aratiratisaho
  abhūtapakkhepabhūtāpanayanarahito ca hoti. Anurodhavirodhavippamutto cesa aratiratisaho
  abhūtaṁ apakkhipanto bhūtaṁ ca anapanento yogasamattho hotīti.
      Aparo nayo "kāye kāyānupassī"ti ettha anupassanāya kammaṭṭhānaṁ
  vuttaṁ. "viharatī"ti Ettha vuttavihārena kammaṭṭhānikassa kāyapariharaṇaṁ. "ātāpī"ti
  Ādīsu ātāpena sammappadhānaṁ, satisampajaññena sabbatthakakammaṭṭhānaṁ kammaṭṭhāna-
  pariharaṇūpāyo vā, satiyā vā kāyānupassanāvasena paṭiladdhasamatho, sampajaññena
  vipassanā, abhijjhādomanassavinayena bhāvanābalaṁ vuttanti veditabbaṁ.

  *  *  *  *  *  *
  Footnote: 1 abhi. vibhaṅga. 35/373/241 dhammānupassanāniddesa
-------------------------------------------------
[page 260]
      Vibhaṅge pana "anupassīti tattha katamā anupassanā, yā paññā pajānanā
  .pe. Sammādiṭṭhi, ayaṁ vuccati anupassanā. Imāya anupassanāya upeto hoti
  samupeto upāgato samupāgato upapanno sampanno samannāgato, tena vuccati
  anupassī"ti.
      Viharatīti iriyati vattati pāleti yapeti yāpeti carati viharati. Tena
  vuccati viharatīti.
      Ātāpīti tattha katamaṁ ātappaṁ. 1- Yo cetasiko viriyārambho .pe.
  Sammāvāyāmo, idaṁ vuccati ātappaṁ. 2- Iminā ātappena upeto hoti .pe.
  Samannāgato, tena vuccati ātāpīti.
      Sampajānoti tattha katamaṁ sampajaññaṁ. Yā paññā pajānanā .pe.
  Sammādiṭṭhi, idaṁ vuccati sampajaññaṁ. Iminā sampajaññena upeto hoti .pe.
  Samannāgato. Tena vuccati sampajānoti.
      Satimāti tattha katamā sati. Yā sati anussati .pe. Sammāsati. Ayaṁ
  vuccati sati. Imāya satiyā upeto hoti .pe. Samannāgato, tena vuccati
  satimāti.
      Vineyya loke abhijjhādomanassanti tattha katamo loko. Sveva kāyo
  loko, pañcapi upādānakkhandhā loko. Ayaṁ vuccati loko. Tattha katamā abhijjhā.
  Yo rāgo sārāgo anunayo anurodho nandi nandirāgo cittassa sārāgo,
  ayaṁ vuccati abhijjhā. Tattha katamaṁ domanassaṁ. Yaṁ cetasikaṁ asātaṁ, cetasikaṁ dukkhaṁ,
  cetosamphassajā asātā 3- dukkhā vedanā, idaṁ vuccati domanassaṁ. Iti ayañca
  abhijjhā idañca domanassaṁ imamhi loke vinītā honti paṭivinītā santā vūpasantā
  samitā vūpasamitā atthaṅgatā abbhatthaṅgatā appitā byappitā sositā visositā
  byantīkatā, tena vuccati "vineyya loke abhijjhādomanassan"ti. 4- Evametesaṁ

  *  *  *  *  *  *
  Footnote: 1 chaṂa. katamo ātāPo. 2 chaṂa. ayaṁ vuccati ātāpo
  3 chaṂa. cetosamphassajaṁ asātaṁ. 4 abhi. vibhaṅga. 35/368-373/240-1
  dhammānussatiniddesa
-------------------------------------------------
[page 261]
  Padānaṁ attho vutto. Tena saha ayaṁ aṭṭhakathānayo yathā saṁsandati, evaṁ
  veditabbo. Ayaṁ tāva kāyānupassanāsatipaṭṭhānuddesassa atthavaṇṇanā.
      Idāni vedanāsu. Citte. Dhammesu dhammānupassī viharati .pe. Vineyya loke
  abhijjhādomanassanti ettha pana vedanāsu vedanānupassīti evamādīsu vedanādīnaṁ
  puna kathane payojanaṁ kāyānupassanāyaṁ vuttanayeneva veditabbaṁ. Vedanāsu
  vedanānupassī, citte cittānupassī, dhammesu dhammānupassīti ettha pana
  vedanāti tisso vedanā, tā ca lokiyā eva. Cittaṁpi lokiyaṁ, tathā dhammā.
  Tesaṁ vibhāgo niddesavāre pākaṭo bhavissati. Kevalaṁ panīdha yathā vedanā
  anupassitabbā, tathā anupassanto vedanāsu vedanānupassīti veditabbo. Eseva
  nayo cittadhammesu. Kathañca vedanā anupassitabbāti. Sukhā tāva vedanā dukkhato,
  dukkhā sallato, adukkhamasukhā aniccato. Yathāha:-
          "yo sukhaṁ dukkhato adda dukkhamaddakkhi sallato
           adukkhamasukhaṁ santaṁ addakkhi naṁ aniccato
           save sammaddaso bhikkhu upasanto carissatī"ti. 1-
      Sabbā eva cetā dukkhātipi anupassitabbā. Vuttañhetaṁ "yaṁ kiñci
  vedayitaṁ, sabbantaṁ dukkhasminti vadāmī"ti. 2- Sukhā dukkhatopi ca anupassitabbā.
  Yathāha "sukhā vedanā ṭhitisukhā vipariṇāmadukkhā"ti 3- sabbaṁ vitthāretabbaṁ. Apica
  aniccādisattānupassanāvasenapi anupassitabbā. Sesaṁ niddesavāreyeva pākaṭaṁ
  bhavissati. Cittadhammesupi cittaṁ tāva ārammaṇādhipatisahajātabhūmikammavipākakiriyā-
  dinānattabhedānaṁ aniccādisattānupassanānaṁ niddesavāre āgatasarāgādibhedānañca vasena
  anupassitabbaṁ. Dhammasalakkhaṇasāmaññalakkhaṇānaṁ suññatādhammassa aniccādisattā-
  nupassanānaṁ niddesavāre āgatasantāsantādibhedānañca vasena anupassitabbā. Sesaṁ
  vuttanayemeva. Kāmañcettha yassa kāyasaṅkhāte loke abhijjhādomanassaṁ pahīnaṁ,

  *  *  *  *  *  *
  Footnote: 1 pāli. chaṂa. parijānāti vedanā, saṁ. saḷā. 18/368/257 daṭṭhabbasutta (syā)
  2 saṁ. saḷā. 18/391/268 rahogatasutta (syā) 3 Ma. mū. 12/465/414 cūḷavedallasutta
-------------------------------------------------
[page 262]
  Tassa vedanādilokesupi taṁ pahīnameva. Nānāpuggalavasena pana
  nānācittakkhaṇikasatipaṭṭhānabhāvanāvasena ca sabbattha vuttaṁ. Yato vā ekattha pahīnaṁ
  sesesupi pahīnaṁ hoti. Tenevassa tattha pahānadassanatthaṁpi evaṁ vuttanti
  veditabbanti.
                        Uddesavārakathā niṭṭhitā.
                          ---------------
                    Kāyānupassanā ānāpānapabbavaṇṇanā
      [107] Idāni seyyathāpi nāma cheko vilīvakārako thūlakilañjasaṇha-
  kilañjacaṅkoṭakapeḷāpuṭādīni upakaraṇāni kattukāmo ekaṁ mahāveḷuṁ labhitvā
  catudhā bhinditvā tato ekekaṁ veḷukkhandhaṁ gahetvā phāletvā taṁ taṁ upakaraṇaṁ
  kareyya, evameva bhagavā satipaṭṭhānadesanāya sattānaṁ anekappakāravisesādhigamaṁ
  kattukāmo ekameva sammāsatiṁ "cattāro satipaṭṭhānā. Katame cattāro, idha
  bhikkhave bhikkhu kāye kāyānupassī"tiādinā nayena ārammaṇavasena catudhā bhinditvā
  tato ekekaṁ satipaṭṭhānaṁ gahetvā vibhajanto "kathañca bhikkhave"tiādinā nayena
  niddesavāraṁ vattumāraddho.
      Tattha kathañcātiādi vitthāretukamyatāpucchā. Ayaṁ panettha saṅkhepattho:-
  bhikkhave kena ca pakārena bhikkhu kāye kāyānupassī viharatīti. Esa nayo sabbattha
  pucchāvāresu. Idha bhikkhave bhikkhūti bhikkhave imasmiṁ sāsane bhikkhu. Ayañhettha
  idhasaddo sabbappakārakāyānupassanānibbattakassa puggalassa sannissayabhūtasāsana-
  paridīpano aññasāsanassa tathābhāvapaṭisedhano ca. Vuttañhetaṁ "idheva bhikkhave
  samaṇo .pe. Suññā parappavādā samaṇehi aññebhī"ti. 1- Tena vuttaṁ "imasmiṁ
  sāsane bhikkhū"ti.
      Araññagato vā .pe. Suññāgāragato vā"ti idamassa satipaṭṭhāna-
  bhāvanānurūpasenāsanapariggahaparidīpanaṁ. Imassa hi bhikkhuno dīgharattaṁ rūpādīsu

  *  *  *  *  *  *
  Footnote: 1 Ma. mū. 12/139/98 cūḷasīhanādasutta
-------------------------------------------------
[page 263]
  Ārammaṇesu anuvisaṭaṁ cittaṁ kammaṭṭhānavīthiṁ otarituṁ na icchati, kūṭagoṇayuttaratho
  viya uppathameva dhāvati, tasmā seyyathāpi nāma gopo kūṭadhenuyā sabbaṁ khīraṁ
  pivitvā vaḍḍhitaṁ kūṭavacchaṁ dametukāmo dhenuto apanetvā ekamante mahantaṁ
  thambhaṁ nikhanitvā tattha yottena bandheyya. Athassa so vaccho ito cito ca
  vipphanditvā palāyituṁ asakkonto tameva thambhaṁ upanisīdeyya vā upanipajjeyya
  vā, evameva imināpi bhikkhunā dīgharattaṁ rūpārammaṇādirasapānavaḍḍhitaṁ duṭṭhacittaṁ 1-
  dametukāmena rūpādiārammaṇato apanetvā araññaṁ vā rukkhamūlaṁ vā suññāgāraṁ
  vā pavisitvā 2- tattha satipaṭṭhānārammaṇathambhe satiyottena bandhitabbaṁ. Evamassa
  taṁ cittaṁ ito cito ca vipphanditvāpi pubbe āciṇṇaṁ ārammaṇaṁ alabhamānaṁ
  satiyottaṁ bhinditvā palāyituṁ asakkontaṁ tamevārammaṇaṁ upacārappanāvasena
  upanisīdati ceva upanipajjati ca. Tenāhu porāṇā:-
          "yathā thambhe nibandheyya vacchaṁ damaṁ naro idha
           bandheyyevaṁ sakaṁ cittaṁ satiyārammaṇe daḷhan"ti.
      Evamassa taṁ senāsanaṁ bhāvanānurūpaṁ hoti. Tena vuttaṁ "idamassa
  satipaṭṭhānabhāvanānurūpasenāsanapariggahaparidīpanan"ti.
      Apica yasmā idaṁ kāyānupassanāya muddhabhūtaṁ 3- sabbabuddhapacceka-
  buddhabuddhasāvakānaṁ visesādhigamadiṭṭhadhammasukhavihārapadaṭṭhānaṁ ānāpānasatikammaṭṭhānaṁ
  itthīpurisahatthiassādisaddasamākulaṁ gāmantaṁ apariccajitvāna sukaraṁ sampādetuṁ
  saddakaṇṭakattā jhānassa. Agāmake pana araññe sukaraṁ yogāvacarena idaṁ
  kammaṭṭhānaṁ pariggahetvā ānāpānacatutthajjhānaṁ nibbattetvā tameva jhānaṁ
  pādakaṁ katvā saṅkhāre sammasitvā aggaphalārahattaṁ pāpuṇituṁ. Tasmāssa anurūpaṁ
  senāsanaṁ dassento bhagavā "araññagato vā"tiādimāha.
      Vatthuvijjācariyo viya hi bhagavā. So yathā vatthuvijjācariyo nagarabhūmiṁ
  passitvā suṭṭhu upaparikkhitvā "ettha nagaraṁ māpethā"ti upadisati, 4- sotthinā

  *  *  *  *  *  *
  Footnote: 1 Ma. muṭṭhacittaṁ. 2 chaṂa. pavesetvā. 3 kāyānupassanāsamiddhibhūtaṁ itipi.
  4 chaṂa. uddisati itipi.
-------------------------------------------------
[page 264]
  Ca nagare niṭṭhite rājakulato mahāsakkāraṁ labhati, evameva yogāvacarassa anurūpaṁ
  senāsanaṁ upaparikkhitvā "ettha kammaṭṭhānaṁ anuyuñjitabban"ti upadisati. Tato
  tattha kammaṭṭhānaṁ anuyuñjantena yoginā anukkamena arahatte patte
  "sammāsambuddho vata so bhagavā"ti mahantaṁ sakkāraṁ labhati.
      Ayaṁ pana bhikkhu dīpisadisoti vuccati. Yathā hi mahādīpirājā araññe
  tiṇagahanaṁ vā vanagahanaṁ vā pabbatagahanaṁ vā nissāya nilīyitvā
  vanamahisagokaṇṇasūkarādayo mige gaṇhāti, evameva ayaṁ araññādīsu kammaṭṭhānaṁ
  anuyuñjanto bhikkhu yathākkamena cattāro magge ceva cattāri ariyaphalāni ca gaṇhāti.
  Tenāhu porāṇā:-
          "yathāpi 1- dīpiko nāma nilīyitvā gaṇhatī mige
           tathevāyaṁ buddhaputto yuttayogo vipassako
           araññaṁ pavisitvāna gaṇhāti phalamuttaman"ti.
      Tenassa parakkamajavayoggabhūmiṁ araññasenāsanaṁ dassento bhagavā "araññagato
  vā"ti ādimāha. Ito paraṁ imasmiṁ tāva ānāpānapabbe yaṁ vattabbaṁ siyā,
  taṁ visuddhimagge vuttameva.
      Tassa pana imesaṁ "dīghaṁ assasanto dīghaṁ assasāmīti pajānāti .pe.
  Passambhayaṁ kāyasaṅkhāraṁ passasissāmīti sikkhatī"ti evaṁ vuttānaṁ assāsapassāsānaṁ
  vasena sikkhato assāsapassāsanimitte cattāri jhānāni uppajjanti. So
  jhānā vuṭṭhahitvā assāsapassāse vā pariggaṇhati jhānaṅgāni vā pariggaṇhati.
  Tattha assāsapassāsakammiko "ime assāsapassāsā kiṁnissitā, vatthunissitā,
  vatthu nāma karajakāyo, karajakāyo nāma cattāri mahābhūtāni upādārūpañcā"ti
  evarūpaṁ pariggaṇhati. Tato tadārammaṇe phassapañcamake nāmanti evarūpaṁ
  pariggaṇhitvā tassa paccayaṁ pariyesanto avijjādipaṭiccasamuppādaṁ disvā
  "paccayapaccayuppannadhammamattamevetaṁ, añño satto vā puggalo vā natthī"ti

  *  *  *  *  *  *
  Footnote: 1 Sī., i. yathā hi.
-------------------------------------------------
[page 265]
  Vitiṇṇakaṅkho sappaccayanāmarūpe tilakkhaṇaṁ āropetvā vipassanaṁ vaḍḍhento
  anukkamena arahattaṁ pāpuṇāti. Idaṁ ekassa bhikkhuno yāva arahattā
  niyyānamukhaṁ.
      Jhānakammikopi "imāni jhānaṅgāni kiṁnissitāni, vatthunissitāni. Vatthu
  nāma karajakāyo jhānaṅgāni nāmaṁ, karajakāyo rūpan"ti nāmarūpaṁ vavatthapetvā
  tassa paccayaṁ pariyesanto avijjādipaccayākāraṁ disvā "paccayapaccayuppanna-
  dhammamattamevetaṁ, añño satto vā puggalo vā natthī"ti vitiṇṇakaṅkho
  sappaccayanāmarūpe tilakkhaṇaṁ āropetvā vipassanaṁ vaḍḍhento anukkamena arahattaṁ
  pāpuṇāti, idamekassa bhikkhuno yāva arahattā niyyānamukhaṁ.
      Iti ajjhattaṁ vāti evaṁ attano vā assāsapassāsakāye kāyānupassī
  viharati. Bahiddhā vāti parassa vā assāsapassāsakāye. Ajjhattabahiddhā vāti
  evaṁ attano kālena parassa assāsapassāsakāye. Etenassa paguṇakammaṭṭhānaṁ
  aṭṭhapetvā aparāparaṁ sañcaraṇakālo kathito. Ekakāle pana idaṁ ubhayaṁ na labbhati.
      Samudayadhammānupassī vāti yathā nāma kammārabhastaṁ ca gaggaranāḷiṁ ca
  tajjañca vāyāmaṁ paṭicca vāto aparāparaṁ sañcarati, evaṁ bhikkhuno karajakāyañca
  nāsapūṭañca cittañca paṭicca assāsapassāsakāyo aparāparaṁ sañcarati. Kāyādayo
  dhammā samudayadhammā, te passanto "samudayadhammānupassī vā kāyasmiṁ viharatī"ti
  vuccati. Vayadhammānupassī vāti yathā bhastāya apanītāya gaggaranāḷiyā bhinnāya
  tajje ca vāyāme asati so vāto nappavattati, evameva kāye bhinne nāsapuṭe
  viddhaste citte ca niruddhe assāsapassāsakāyo nāma nappavattatīti kāyādinirodhā
  assāsapassāsanirodhoti evaṁ passanto "vayadhammānupassī vā kāyasmiṁ viharatī"ti
  vuccati. Samudayavayadhammānupassīti kālena samudayaṁ, kālena vayaṁ anupassanto. Atthi
  kāyoti vā panassāti kāyo ca atthi, na satto na puggalo na itthī na
  puriso na attā na attaniyaṁ nāhaṁ na mamaṁ na koci na kassacīti evamassa
  sati paccupaṭṭhitā hoti.
-------------------------------------------------
[page 266]
      Yāvadevāti payojanaparicchedavavatthāpanametaṁ. Idaṁ vuttaṁ hoti:- yā sati
  paccupaṭṭhitā hoti, sā na aññadatthāya. Atha kho yāvadeva ñāṇamattāya aparāparaṁ
  uttariñāṇapamāṇatthāya 1- ceva satipamāṇatthāya ca, satisampajaññānaṁ vuḍḍhatthāyāti
  attho. Anissito ca viharatīti taṇhānissayadiṭṭhinissayānaṁ vasena anissito viharati.
  Na ca kiñci loke upādiyatīti lokasmiṁ kiñci rūpaṁ vā .pe. Viññāṇaṁ vā
  "ayaṁ me attā vā attaniyaṁ vā"ti na gaṇhati. Evaṁpīti upari atthaṁ upādāya
  sampiṇḍanatthe pikāro. Iminā pana padena bhagavā ānāpānapabbadesanaṁ
  niyyātetvā dasseti. 2-
      Tattha assāsapassāsapariggāhikā sati dukkhasaccaṁ, tassā samuṭṭhāpikā
  purimataṇhā samudayasaccaṁ, ubhinnaṁ appavatti nirodhasaccaṁ, dukkhaparijānano
  samudayappajahano nirodhārammaṇo ariyamaggo maggasaccaṁ. Evaṁ catusaccavasena
  ussakkitvā nibbutiṁ pāpuṇātīti idamekassa assāsapassāsavasena abhiniviṭṭhassa
  bhikkhuno yāva arahattā niyyānamukhanti.
                      Ānāpānapabbavaṇṇanā niṭṭhitā.
                            -----------
                          Iriyāpathapabbavaṇṇanā
      [108] Evaṁ assāsapassāsavasena kāyānupassanaṁ vibhajitvā idāni
  iriyāpathavasena vibhajituṁ puna caparanti ādimāha. Tattha kāmaṁ soṇasiṅgālādayopi
  gacchantā "gacchāmā"ti jānanti, na panetaṁ evarūpaṁ pajānanaṁ sandhāya vuttaṁ.
  Evarūpañhi jānanaṁ sattūpaladdhiṁ na pajahati, attasaññaṁ na ugghāṭeti, kammaṭṭhānaṁ
  vā satipaṭṭhānabhāvanā vā na hoti. Imassa pana bhikkhuno jānanaṁ sattūpaladdhiṁ
  pajahati, attasaññaṁ ugghāṭeti, kammaṭṭhānañceva satipaṭṭhānabhāvanā ca hoti.

  *  *  *  *  *  *
  Footnote: 1 chaṂa. uttaruttari ñāṇapamāṇatthāya, Sī. uttaruttariṁ... 2 ka. dassetīti
-------------------------------------------------
[page 267]
  Idañhi "ko gacchati, kassa gamanaṁ, kiṁkāraṇā gacchatī"ti evaṁ sampajānanaṁ 1-
  sandhāya vuttaṁ. Ṭhānādīsupi eseva nayo.
      Tattha ko gacchatīti na koci satto vā puggalo vā gacchati. Kassa gamananti
  na kassaci sattassa vā puggalassa vā gamanaṁ. Kiṁkāraṇā gacchatīti
  cittakiriyavāyodhātuvipphārena gacchati. Tasmā esa evaṁ pajānāti. "gamissāmī"ti 2-
  Cittaṁ uppajjati, taṁ vāyaṁ janeti, vāyoviññattiṁ janeti, cittakiriyavāyodhātu-
  vipphārena sakalakāyassa purato abhinīhāro gamananti vuccati. Ṭhānādīsupi eseva nayo.
      Tatrāpi hi "tiṭṭhāmī"ti cittaṁ uppajjati, taṁ vāyaṁ janeti, vāyoviññattiṁ
  janeti, cittakiriyavāyodhātuvipphārena sakalakāyassa koṭito paṭṭhāya ussitabhāvo
  ṭhānanti vuccati. "nisīdāmī"ti Cittaṁ uppajjati, taṁ vāyaṁ janeti, vāyoviññattiṁ
  janeti, cittakiriyavāyodhātuvipphārena heṭṭhimakāyassa sammiñjanaṁ uparimakāyassa
  ussitabhāvo nisajjāti vuccati. "sayāmī"ti Cittaṁ uppajjati, taṁ vāyaṁ janeti,
  vāyoviññattiṁ janeti, cittakiriyavāyodhātuvipphārena sakalasarīrassa tiriyato pasāraṇaṁ
  sayananti vuccatīti.
      Tassa evaṁ pajānato evaṁ passato 3- hoti "satto gacchati satto
  tiṭṭhatī"ti vuccati. Atthi 4- pana koci satto gacchanto vā ṭhito vāti, natthi.
  Yathā pana "sakaṭaṁ gacchati sakaṭaṁ tiṭṭhatī"ti vuccati, na ca kiñci sakaṭaṁ nāma
  gacchantaṁ vā tiṭṭhantaṁ vā atthi. Cattāro pana goṇe yojetvā chekamhi
  sārathimhi pājente "sakaṭaṁ gacchati sakaṭaṁ tiṭṭhatī"ti vohāramattaṁ hoti, evameva
  ajānanaṭṭhena 5- sakaṭaṁ viya kāyo. Goṇā viya cittajā vātā. Sārathī viya
  cittaṁ. Gacchāmi tiṭṭhāmīti citte 6- uppanne vāyodhātu viññattiṁ janayamānā
  uppajjati, cittakiriyavāyodhātuvipphārena gamanādīni pavattanti. Tato "satto
  gacchati, satto tiṭṭhati, ahaṁ gacchāmi, ahaṁ tiṭṭhāmī"ti vohāramattaṁ hotīti.
  Tenāha:-

  *  *  *  *  *  *
  Footnote: 1 Sī. evarūpaṁ jānanaṁ 2 Sī. gacchissāmīti 3 chaṂa., i. ayaṁ saddo na dissati
  4 Ma. atthato 5 Sī., i ajavanaṭṭhena, Ma. pājanaṭṭhena 6 ka. gacchāmīti citte
-------------------------------------------------
[page 268]
          "nāvā Mālutavegena jiyāvegena tejanaṁ
           yathā yāti tathā kāyo yāti vātāhato ayaṁ.
           Yantaṁ suttavaseneva cittasuttavasenidaṁ
           payuttaṁ kāyayantaṁpi yāti ṭhāti nisīdati.
           Ko nāma ettha so satto yo vinā hetupaccaye
           attano ānubhāvena tiṭṭhe vā yadi vā vaje"ti.
      Tasmā evaṁ hetupaccayavaseneva pavattāni gamanādīni sallakkhento esa
  gacchanto vā gacchāmīti pajānāti, ṭhito vā, nisinno vā, sayāno vā
  sayānomhīti pajānātīti veditabbo.
      Yathā yathā vā panassa kāyo paṇihito hoti, tathā tathā naṁ pajānātīti
  sabbasaṅgāhikavacanametaṁ. Idaṁ vuttaṁ hoti:- yena yena vā ākārena tassa
  kāyo ṭhito hoti, tena tena naṁ pajānāti. Gamanākārena ṭhitaṁ gacchatīti
  pajānāti. Ṭhānanisajjāsayanākārena ṭhitaṁ sayānoti pajānātīti.
      Iti ajjhattaṁ vāti evaṁ attano vā catuiriyāpathapariggaṇhanena kāye
  kāyānupassī viharati. Bahiddhā vāti parassa vā catuiriyāpathapariggaṇhanena.
  Ajjhattabahiddhā vāti kālena attano, kālena parassa catuiriyāpathapariggaṇhanena
  kāye kāyānupassī viharati. Samudayadhammānupassī vātiādīsu pana "avijjāsamudayā
  rūpasamudayo"ti 1- ādinā nayena pañcahākārehi rūpakkhandhassa samudayo ca vayo ca
  nīharitabbo. Tañhi sandhāya idha "samudayadhammānupassī vā"tiādi vuttaṁ. Atthi kāyoti
  vā panassātiādi vuttasadisameva.
      Idha pana catuiriyāpathapariggāhikā sati dukkhasaccaṁ, tassā samuṭṭhāpikā
  purimataṇhā samudayasaccaṁ, ubhinnaṁ appavatti nirodhasaccaṁ, dukkhaparijānano

  *  *  *  *  *  *
  Footnote: 1 khu. paṭi. 31/106/97 udayabbayañāṇaniddesa (syā)
-------------------------------------------------
[page 269]
  Samudayappajahano nirodhārammaṇo ariyamaggo maggasaccaṁ. Evaṁ catusaccavasena
  ussakkitvā nibbutiṁ pāpuṇātīti idamekassa catuiriyāpathapariggāhakassa bhikkhuno
  yāva arahattā niyyānamukhanti.
                       Iriyāpathapabbavaṇṇanā niṭṭhitā.
                           ------------
                         Catusampajaññapabbavaṇṇanā
      [109] Evaṁ iriyāpathavasena kāye kāyānupassanaṁ vibhajitvā idāni
  catusampajaññavasena vibhajituṁ puna ca parantiādimāha. Tattha abhikkante paṭikkanteti
  ettha tāva abhikkantaṁ vuccati gamanaṁ. Paṭikkantaṁ nivattanaṁ. Tadubhayaṁpi catūsu
  iriyāpathesu labbhati. Gamane tāva purato kāyaṁ abhiharanto abhikkamati nāMa.
  Paṭinivattanto paṭikkamati nāMa. Ṭhānepi ṭhitakova kāyaṁ purato onāmento
  abhikkamati nāMa. Pacchato apanāmento paṭikkamati nāMa. Nisajjāyapi nisinnakova
  āsanassa purimāṅgābhimukho saṁsaranto abhikkamati nāMa. Pacchimaṁ aṅgapadesaṁ
  pacchā saṁsaranto paṭikkamati nāMa. Nipajjāyapi eseva nayo.
      Sampajānakārī hotīti sampajaññena sabbakiccakārī, sampajaññameva vā kārī.
  So hi abhikkantādīsu sampajaññaṁ karoteva, na katthaci sampajaññavirahito hoti.
  Tattha sātthakasampajaññaṁ sappāyasampajaññaṁ gocarasampajaññaṁ asammohasampajaññanti
  catubbidhaṁ sampajaññaṁ. Tattha abhikkamanacitte uppanne cittavaseneva agantvā
  "kinnu me ettha gatena atthoyeva atthi natthī"ti atthānatthaṁ pariggaṇhitvā
  atthapariggaṇhanaṁ sātthakasampajaññaṁ. Tattha ca atthoti cetiyadassanabodhidassana-
  saṁghadassanatheradassanāsubhadassanādivasena dhammato vaḍḍhi. Cetiyaṁ vā bodhiṁ vā disvāpi
  hi buddhārammaṇaṁ saṁghadassanena saṁghārammaṇaṁ pītiṁ uppādetvā tadeva khayavayato
  sammasanto arahattaṁ pāpuṇāti. There disvā tesaṁ ovāde patiṭṭhāya asubhaṁ
  disvā tattha paṭhamajjhānaṁ uppādetvā tadeva khayavayato sammasanto arahattaṁ
-------------------------------------------------
[page 270]
  Pāpuṇāti. Tasmā etesaṁ dassanaṁ sātthakaṁ. Keci pana "āmisatopi vaḍḍhi
  atthoyeva, taṁ nissāya brahmacariyānuggahāya paṭipannattā"ti vadanti.
      Tasmiṁ pana gamane sappāyāsappāyaṁ pariggaṇhitvā sappāyapariggaṇhanaṁ
  sappāyasampajaññaṁ. Seyyathīdaṁ, cetiyassa dassanaṁ tāva sātthaṁ. Sace pana cetiyassa
  mahāpūjāya dasadvādasayojanantare parisā sannipatanti. Attano vibhavānurūpaṁ
  itthiyopi purisāpi alaṅkatapaṭiyattā cittakammarūpakāni viya sañcaranti. Tatra
  cassa iṭṭhe ārammaṇe lobho, aniṭṭhe paṭigho, asamapekkhaṇe 1- moho uppajjati,
  kāyasaṁsaggāpattiṁ vā āpajjati, jīvitabrahmacariyānaṁ vā antarāyo hoti, evaṁ
  taṁ ṭhānaṁ asappāyaṁ hoti. Vuttappakārāntarāyābhāve sappāyaṁ. Bodhidassanepi
  eseva nayo. Saṁghadassanaṁpi sātthaṁ. Sace pana antogāme mahāmaṇḍapaṁ kāretvā
  sabbarattiṁ dhammassavanaṁ kārentesu manussesu vuttappakāreneva janasannipāto
  ceva antarāyo ca hoti, evaṁ taṁ ṭhānaṁ asappāyaṁ. Antarāyābhāve sappāyaṁ.
  Mahāparisaparivārānaṁ therānaṁ dassanepi eseva nayo.
      Asubhadassanaṁpi sātthaṁ. Tadatthadīpanatñca idaṁ vatthu:-
      eko kira daharabhikkhu sāmaṇeraṁ gahetvā dantakaṭṭhatthāya gato. Sāmaṇero
  maggā okkamitvā purato gacchanto asubhaṁ disvā paṭhamaṁ jhānaṁ nibbattetvā
  tadeva pādakaṁ katvā saṅkhāre sammasanto tīṇi phalāni sacchikatvā uparimaggatthāya
  kammaṭṭhānaṁ pariggahetvā aṭṭhāsi. Daharo taṁ apassanto "sāmaṇerā"ti
  pakkosi. So "mayā pabbajitadivasato paṭṭhāya bhikkhunā saddhiṁ dve kathā nāma
  na kathitapubbā, aññasmiṁpi divase uparivisesaṁ nibbattessāmī"ti cintetvā "kiṁ
  bhante"ti paṭivacanaṁ adāsi. Ehīti ca vutto ekavacaneneva āgantvā "bhante
  iminā tāva maggena gantvā mama ṭhitokāse muhuttaṁ puratthābhimukho ṭhatvā
  olokethā"ti āha. So tathā katvā tena pattavisesameva pāpuṇi. Evaṁ ekaṁ
  asubhaṁ dvinnaṁ janānaṁ atthāya jātaṁ. Evaṁ sātthaṁpi panetaṁ purisassa mātugāmāsubhaṁ

  *  *  *  *  *  *
  Footnote: 1 Sī., i. asamapekkhanena
-------------------------------------------------
[page 271]
  Asappāyaṁ. Mātugāmassa ca purisāsubhaṁ. Sabhāgameva sappāyanti evaṁ sappāyapariggahaṇaṁ
  sappāyasampajaññaṁ nāMa.
      Evaṁ pariggahitasātthakasappāyassa pana aṭṭhatiṁsāya kammaṭṭhānesu attano
  cittarucitaṁ kammaṭṭhānasaṅkhātaṁ gocaraṁ uggahetvā bhikkhācāragocare taṁ gahetvā
  gamanaṁ gocarasampajaññaṁ nāMa. Tassāvibhāvatthaṁ idaṁ catukkaṁ veditabbaṁ. Idhekacco
  bhikkhu harati na paccāharati, ekacco na harati paccāharati, ekacco neva harati
  na paccāharati, ekacco harati ca paccāharati ca.
      Tattha yo bhikkhu divasaṁ caṅkamena nisajjāya āvaraṇīyehi dhammehi cittaṁ
  parisodhetvā tathā rattiyā paṭhamaṁ yāmaṁ majjhime yāme seyyaṁ kappetvā pacchime
  yāmepi nisajjāya caṅkamehi vītināmetvā pageva cetiyaṅgaṇabodhiyaṅgaṇavattaṁ katvā
  bodhirukkhe udakaṁ āsiñcitvā pānīyaparibhojanīyaṁ paccupaṭṭhapetvā
  ācariyūpajjhāyavattādīni sabbāni khandhakavattādīni samādāya vattati. So sarīraparikammaṁ
  katvā senāsanaṁ pavisitvā ca dve tayo pallaṅke usumaṁ gāhāpetvā
  kammaṭṭhānamanuyuñjitvā bhikkhācāravelāya uṭṭhahitavā kammaṭṭhānasīseneva
  pattacīvaramādāya senāsanato nikkhamitvā kammaṭṭhānaṁ manasikarontova cetiyaṅgaṇaṁ
  gantvā sace buddhānussatikammaṭṭhānaṁ hoti, taṁ avisajjetvāva cetiyaṅgaṇaṁ pavisati.
  Aññaṁ ce kammaṭṭhānaṁ hoti, sopānapādamūle ṭhatvā hatthena gahitabhaṇḍaṁ viya taṁ ṭhapetvā
  buddhārammaṇaṁ pītiṁ gahetvā cetiyaṅgaṇaṁ āruyha mahantaṁ ce cetiyaṁ, tikkhattuṁ
  padakkhiṇaṁ katvā catūsu ṭhānesu vanditabbaṁ. Khuddakaṁ ce cetiyaṁ, tatheva padakkhiṇaṁ
  katvā aṭṭhasu ṭhānesu vanditabbaṁ. Cetiyaṁ vanditvā bodhiyaṅgaṇaṁ pattenāpi
  buddhassa bhagavato sammukhā viya nipaccakāraṁ dassetvā bodhi vanditabbo. So evaṁ
  cetiyañca bodhiñca vanditvā paṭisāmitaṭṭhānaṁ gantvā paṭisāmitabhaṇḍakaṁ hatthena
  gaṇhanto viya nikkhittakammaṭṭhānaṁ gahetvā gāmasamīpe kammaṭṭhānasīseneva cīvaraṁ
  pārupitvā gāmaṁ piṇḍāya pavisati.
     Atha naṁ manussā disvā "ayyo no āgato"ti paccuggantvā pattaṁ
  gahetvā āsanasālāya vā gehe vā nisīdāpetvā yāguṁ datvā yāva 1- bhattaṁ

  *  *  *  *  *  *
  Footnote: 1 chaṂa. yāva bhattaṁ na niṭṭhāti
-------------------------------------------------
[page 272]
  Niṭṭhāti, tāva pāde dhovitvā makkhetvā purato nisīditvā pañhaṁ vā pucchanti,
  dhammaṁ vā sotukāmā honti. Sace pana 1- kathāpenti janasaṅgahatthaṁ dhammakathā
  nāma kātabbāyevāti aṭṭhakathācariyā vadanti. Dhammakathā hi kammaṭṭhānavimuttā
  nāma natthi. Tasmā kammaṭṭhānasīseneva dhammaṁ kathetvā kammaṭṭhānasīseneva
  āhāraṁ paribhuñjitvā anumodanaṁ katvā nivattiyamānehipi manussehi anugatova
  gāmato nikkhamitvā tattheva nivattitvā maggaṁ paṭipajjati. Atha naṁ puretaraṁ
  nikkhamitvā bahigāme katabhattakiccā sāmaṇeradaharabhikkhū disvā paccuggantvā
  pattacīvaramassa gaṇhanti.
      Porāṇakabhikkhū kira "na amhākaṁ upajjhāyo ācariyo"ti mukhaṁ oloketvā
  vattaṁ karonti. Sampattaparicchedeneva karonti. Te taṁ pucchanti "bhante ete
  manussā kiṁ te honti 2- mātipakkhato sambandhā pitipakkhato"ti. Kiṁ disvā
  pucchathāti. Tumhesu etesaṁ pemaṁ bahumānanti. Āvuso yaṁ mātāpitūhipi dukkaraṁ, taṁ
  ete amhākaṁ karonti, pattacīvaraṁpi no etesaṁ santakameva, etesaṁ ānubhāvena
  neva bhaye bhayaṁ, na chātake chātakaṁ jānāma, edisā nāma amhākaṁ upakārino
  natthīti tesaṁ guṇe kathento gacchati, ayaṁ vuccati harati na paccāharati.
      Yassa pana pageva vuttappakāravattapaṭipattiṁ karontassa kammajatejo
  pajjalati, anupādinnakaṁ muñcitvā upādinnakaṁ gaṇhati, sarīrato sedā muñcanti,
  kammaṭṭhānavīthiṁ nārohati, so pageva pattacīvaramādāya vegasāva cetiyaṁ vanditvā
  gorūpānaṁ nikkhamanavelāyameva gāmaṁ yāgubhikkhāya pavisitvā yāguṁ labhitvā āsanasālaṁ
  gantvā pivati. Athassa dvattikkhattuṁ ajjhoharaṇamatteneva kammajatejo upādinnakaṁ
  muñcitvā anupādinnakaṁ gaṇhati. Ghaṭasatena nhāto viya tejodhātu pariḷāhanibbāpanaṁ
  katvā kammaṭṭhānasīsena yāguṁ paribhuñjitvā pattañca mukhañca
  dhovitvā antarābhatte kammaṭṭhānaṁ manasikatvā avasesaṭṭhāne piṇḍāya caritvā
  kammaṭṭhānasīsena āhāraṁ paribhuñjitvā tato paṭṭhāya poṅkhānupoṅkhaṁ 3- upaṭṭhahamānaṁ

  *  *  *  *  *  *
  Footnote: 1 chaṂa., i sacepi na 2 chaṂa., i. manussā tumhākaṁ kiṁ honti. 3 ka. pokhānupokhaṁ
-------------------------------------------------
[page 273]
  Kammaṭṭhānaṁ gahetvā gacchati, 1- ayaṁ vuccati na harati paccāharatīti. Edisā ca bhikkhū
  yāguṁ pivitvā vipassanaṁ ārabhitvā buddhasāsane arahattaṁ pattā nāma gaṇanapathaṁ
  vītivattā, sīhaladīpeyeva tesu tesu gāmesu āsanasālāya na taṁ āsanaṁ atthi,
  yattha yāguṁ pivitvā arahattaṁ pattabhikkhu natthīti.
      Yo pana pamādavihārī hoti nikkhittadhuro, sabbavattāni bhinditvā
  papañcacetokhīlavinibandhacitto 2- viharanto "kammaṭṭhānaṁ nāma atthī"tipi saññaṁ
  akatvā gāmaṁ piṇḍāya pavisitvā ananulomikena gihisaṁsaggena saṁsaṭṭho vicaritvā
  ca bhuñjitvā ca tuccho nikkhamati, ayaṁ vuccati neva harati na paccāharatīti.
      Yo panāyaṁ 3- harati ca paccāharati cāti vutto, so gatapaccāgatikavattavasena
  veditabbo. Atthakāmā hi kulaputtā sāsane pabbajitvā dasapi vīsaṁpi tiṁsaṁpi
  cattālīsaṁpi paññāsaṁpi sataṁpi ekato vasantā katikavattaṁ katvā viharanti "āvuso
  tumhe na iṇaṭṭā na bhayaṭṭā na jīvikāpakatā pabbajitā, dukkhā muñcitukāmakā
  panettha 4- pabbajitā, tasmā gamane uppannakilesaṁ gamaneyeva niggaṇhatha, ṭhāne
  nisajjāya sayane uppannakilesaṁ sayaneyeva niggaṇhathā"ti. Te evaṁ katikavattaṁ katvā
  bhikkhācāraṁ gacchantā aḍḍhausabhausabhāḍḍhagāvutagāvutantaresu pāsāṇā honti. Tāya
  saññāya kammaṭṭhānaṁ manasikarontāva gacchanti. Sace kassaci gamane kileso uppajjati,
  tattheva naṁ niggaṇhati. Tathā asakkonto tiṭṭhati. Athassa pacchato āgacchantopi
  tiṭṭhati. So "ayaṁ bhikkhu tuyhaṁ uppannavitakkaṁ jānāti, ananucchavikaṁ te etan"ti
  attānaṁ paṭicodetvā vipassanaṁ vaḍḍhetvā tattheva ariyabhūmiṁ okkamati. Tathā
  asakkonto nisīdati. Athassa pacchato āgacchantopi nisīdatīti soyeva nayo.
  Ariyabhūmiṁ okkamituṁ asakkontopi taṁ kilesaṁ vikkhambhetvā kammaṭṭhānaṁ
  manasikarontova gacchati. Na kammaṭṭhānavippayuttena cittena pādaṁ uddharati. Uddharati
  ce, paṭinivattitvā purimapadesaṁyeva eti ālindakavāsimahāpussadevatthero viya.

  *  *  *  *  *  *
  Footnote: 1 chaṂa., i. gahetvāva āgacchati 2 chaṂa., i. pañcavidha.... 3 i. yo pāyaṁ.
  4 Sī.,i. panattha.
-------------------------------------------------
[page 274]
      So kira ekūnavīsati vassāni gatapaccāgatikavattaṁ pūrentoeva vihāsi.
  Manussāpi sudaṁ antarāmagge kasantā vapantā maddantā kammāni ca karontā
  theraṁ tathā gacchantaṁ disvā "ayaṁ thero punappunaṁ nivattitvā gacchati. Kinnu
  kho maggamuḷho udāhu kiñci pamuṭṭho"ti sallapanti. So taṁ anādiyitvā
  kammaṭṭhānayuttacitteneva samaṇadhammaṁ karonto vīsativassabbhantare arahattaṁ pāpuṇi.
  Arahattappattadivaseyevassa caṅkamanakoṭiyaṁ adhivatthā devatā aṅgulīhi dīpaṁ katvā 1-
  aṭṭhāsi. Cattāropi mahārājāno sakko ca devānamindo brahmā ca sahampati
  upaṭṭhānaṁ agamaṁsu. Tañca obhāsaṁ disvā vanavāsimahātissatthero taṁ dutiyadivase
  pucchi "rattibhāge āyasmato santike obhāso ahosi, kiṁ so obhāso"ti.
  Thero vikkhepaṁ karonto "obhāso nāma dīpobhāsopi hota maṇiobhāsopī"ti
  evamādimāha. Tato "paṭicchādetha tumheti nibandho 2- āmā"ti paṭijānitvā
  ārocesi kālavallīmaṇḍapavāsī mahānāgatthero viya ca.
      Sopi kira gatapaccāgatikavattaṁ pūrento paṭhamaṁ tāva bhagavato mahāpadhānaṁ
  pūjessāmīti sattavassāni caṅkamameva adhiṭṭhāsi. Puna soḷasavassāni gatapaccāgatikavattaṁ
  pūretvā arahattaṁ pāpuṇi. So kammaṭṭhānayutteneva cittena pādaṁ uddharanto
  viyuttena uddhaṭe paṭinivattanto gāmasamīpaṁ gantvā "gāvī nu pabbajito nū"ti
  sāsaṅkaniyapadese ṭhatvā cīvaraṁ pārupitvā kacchakantarato udakena pattaṁ dhovitvā
  udakagaṇḍūsaṁ 3- karoti. Kiṁkāraṇā, mā me bhikkhaṁ dātuṁ vandituṁ vā āgate manusse
  dīghāyukā hontūti 4- vacanamattenāpi kammaṭṭhānavikkhepo ahosīti. Ajja bhante
  katamīti divasaṁ vā bhikkhugaṇanaṁ vā pañhaṁ vā pucchito pana udakaṁ gilitvā
  ārocesi. Sacepi divasādipucchakā na honti, nikkhamanavelāyaṁ gāmadvāre niṭṭhubhitvāva
  yāti kalambatitthavihāre vassūpagatapaññāsabhikkhū viya.
      Te kira āsāḷhapuṇṇamāyaṁ katikavattaṁ akaṁsu "arahattaṁ apatvā
  aññamaññaṁ na ālapissāmā"ti. Gāmañca piṇḍāya pavisantā udakagaṇḍūsaṁ

  *  *  *  *  *  *
  Footnote: 1 chaṂa. ujjāletvā 2 chaṂa. nibaddho 3 gaṇḍusaṁ itipi pāṭho 4 chaṂa. hothāti
-------------------------------------------------
[page 275]
  Katvā pavisiṁsu. Divasādīsu pucchitesu vuttanayeneva paṭipajjiṁsu. Tattha manussā
  niṭṭhubhanaṁ disvā jāniṁsu "ajjeko āgato, ajja dve"ti. Evañca cintesuṁ "kiṁ
  nu kho ete amheheva saddhiṁ na sallapanti, udāhu aññamaññaṁpi, yadi
  aññamaññaṁ na sallapanti, addhā vivādajātā bhavissanti, etha te 1- aññamaññaṁ
  khamāpessāmā"ti. Sabbe vihāraṁ gantvā paññāsāya bhikkhūsu dvepi bhikkhū
  ekokāse nāddasaṁsu. Tato yo tesu cakkhumā puriso, so āha "na bho
  kalahakārakānaṁ okāso īdiso hoti, susammaṭṭhaṁ cetiyaṅgaṇaṁ bodhiyaṅgaṇaṁ, sanikkhittā
  sammajjanīyo, supaṭṭhitaṁ 2- pānīyaṁ paribhojanīyan"ti. Te tato vinivattā, 3- tepi
  bhikkhū antotemāseyeva arahattaṁ patvā mahāpavāraṇāya visuddhipavāraṇāya 4-
  pavāresuṁ.
      Evaṁ kāḷavallimaṇḍapavāsī mahānāgatthero viya kalambatitthavihāre vassūpagatabhikkhū
  viya ca kammaṭṭhānayutteneva cittena pādaṁ uddharanto gāmasamīpaṁ patvā
  udakagaṇḍūsaṁ katvā vīthiyo sallakkhetvā yattha surāsoṇḍadhuttādayo kalahakārakā
  caṇḍahatthiassādayo vā natthi, taṁ vīthiṁ paṭipajjati. Tattha ca piṇḍāya caramāno
  na turitaturito viya javena gacchati. Na hi javena piṇḍapātiyadhutaṅgaṁ nāma
  kiñci atthi. Visamabhūmibhāgappattaṁ pana udakasakaṭaṁ viya niccalo hutvā gacchati.
  Anugharaṁ paviṭṭho ca taṁ dātukāmataṁ adātukāmataṁ sallakkhetuṁ tadanurūpaṁ kālaṁ
  āgamento bhikkhaṁ gahetvā antogāme vā bahigāme vā vihārameva vā āgantvā
  yathāphāsuke paṭirūpe okāse nisīditvā kammaṭṭhānaṁ manasikaronto āhāre
  paṭikūlasaññaṁ upaṭṭhāpetvā akkhabhañjanavaṇalepanaputtamaṁsūpamāvasena naṁ paccavekkhanto
  aṭṭhaṅgasamannāgataṁ āhāraṁ āhāreti, neva davāya na madāya na maṇḍanāya
  na vibhūsanāya. Bhuttāvī ca udakakiccaṁ katvā muhuttaṁ bhattakilamathaṁ paṭipassambhetvā
  yathā purebhattaṁ, evaṁ pacchābhattaṁ. Yathā purimayāmaṁ, evaṁ pacchimayāmaṁ ca kammaṭṭhānameva
  manasikaroti, ayaṁ vuccati harati ca paccāharati cāti.

  *  *  *  *  *  *
  Footnote: 1 chaṂa. me 2 chaṂa. sūpaṭṭhapitaṁ 3 chaṂa., i. tatova nivattā.
  4 chaṂa., i. visuddhipavāraṇaṁ
-------------------------------------------------
[page 276]
      Imaṁ pana haraṇapaccāharaṇasaṅkhātaṁ gatapaccāgatikavattaṁ pūrento yadi upanissayasampanno
  hoti. Paṭhamavaye eva arahattaṁ pāpuṇāti. No ce paṭhamavaye pāpuṇāti,
  atha majjhimavaye. No ce majjhimavaye pāpuṇāti, atha pacchimavaye. No ce pacchimavaye
  pāpuṇāti, atha maraṇasamaye. No ce maraṇasamaye pāpuṇāti, atha devaputto hutvā
  pāpuṇāti, no ce devaputto hutvā pāpuṇāti, anuppanne buddhe nibbatto
  paccekabodhiṁ sacchikaroti. No ce paccekabodhiṁ sacchikaroti, atha buddhānaṁ sammukhībhāve
  khippābhiñño vā hoti seyyathāpi thero bāhiyo dārucīriyo, mahāpañño vā
  seyyathāpi thero sāriputto, mahiddhiko vā seyyathāpi thero mahāmoggallāno,
  dhūtavādo 1- vā seyyathāpi thero mahākassapo, dibbacakkhuko vā seyyathāpi thero
  anuruddho, vinayadharo vā seyyathāpi thero upāli, dhammakathiko vā seyyathāpi
  thero puṇṇo mantānīputto, āraññiko vā seyyathāpi thero revato, bahussuto
  vā seyyathāpi thero ānando, sikkhākāmo vā seyyathāpi thero rāhulo
  buddhaputtoti. Iti imasmiṁ catukke yvāyaṁ harati ca paccāharati ca, tassa
  gocarasampajaññaṁ sikkhāppattaṁ hoti.
      Abhikkamādīsu pana asammuyhanaṁ asammohasampajaññaṁ. Taṁ evaṁ veditabbaṁ:-
  idha bhikkhu abhikkamanto vā paṭikkamanto vā yathā andhaputhujjanā abhikkamādīsu
  "attā abhikkamati, attanā abhikkamo nibbattito"ti vā "ahaṁ abhikkamāmi, mayā
  abhikkamo nibbattito"ti vā sammuyhanti. Tathā asammuyhanto "abhikkamāmī"ti
  citte uppajjamāne teneva cittena saddhiṁ cittasamuṭṭhānā vāyodhātu viññattiṁ
  janayamānā uppajjati, iti cittakiriyavāyodhātuvipphāravasena ayaṁ kāyasammato
  aṭṭhisaṅghāṭo abhikkamati, tassevaṁ 2- abhikkamato ekekapāduddharaṇe paṭhavīdhātu
  āpodhātūti dve dhātuyo omattā honti mandā, itarā dve adhimattā honti
  balavatiyo, tathā atiharaṇavītiharaṇesu. Vossajjane tejodhātuvāyodhātuyo omattā honti
  mandā, itarā dve adhimattā honti balavatiyo. Tathā sannikkhepanasannirumbhanesu. 3-
  Tattha uddharaṇe pavattā rūpārūpadhammā atiharaṇaṁ na pāpuṇanti. Tathā atiharaṇe
  pavattā vītiharaṇaṁ, vītiharaṇe pavattā vossajjanaṁ, vossajjane pavattā sannikkhepanaṁ,

  *  *  *  *  *  *
  Footnote: 1 chaṂa. dhutaṅgadharo 2 ka. tasseva 3 Ma....sannirujjanesu
-------------------------------------------------
[page 277]
  Sannikkhepane pavattā sannirumbhanaṁ 1- na pāpuṇanti. Tattha tattheva pabbapabbaṁ
  sandhisandhi 2- odhiodhi hutvā tattakapāle pakkhittatilāni viya taṭataṭāyantā
  bhijjanti. Tattha ko eko abhikkamati, kassa vā ekassa abhikkamanaṁ. Paramatthato
  hi dhātūnaṁyeva gamanaṁ, dhātūnaṁ ṭhānaṁ, dhātūnaṁ nisajjā, 3- dhātūnaṁ sayanaṁ, tasmiṁ
  tasmiñhi koṭṭhāse saddhiṁ rūpena:-
               aññaṁ uppajjate cittaṁ aññaṁ cittaṁ nirujjhati
               avīcimanusambandho nadīsotova vattatīti.
      Evaṁ abhikkamādīsu asammuyhanaṁ asammohasampajaññaṁ nāmāti.
      Niṭṭhito abhikkante paṭikkante sampajānakārī hotīti padassa attho.
      Ālokite vilokiteti ettha pana ālokitaṁ nāma purato pekkhanaṁ.
  Vilokitaṁ nāma anudisā pekkhanaṁ. Aññānipi heṭṭhā upari pacchato pekkhanavasena
  olokitaullokitāpalokitāni nāma honti, tāni idha na gahitāni. Sāruppavasena
  pana imāneva dve gahitāni, iminā vā mukhena sabbānipi tāni gahitānevāti.
      Tattha "ālokessāmī"ti citte uppanne cittavaseneva anāloketvā 4-
  atthaparigaṇhanaṁ sātthakasampajaññaṁ. Taṁ āyasmantaṁ nandaṁ kāyasakkhiṁ katvā
  veditabbaṁ. Vuttañhetaṁ bhagavatā "sace bhikkhave nandassa puratthimā disā
  āloketabbā hoti, sabbaṁ cetaso 5- samannāharitvā nando puratthimaṁ disaṁ
  āloketi, evaṁ me puratthimaṁ disaṁ ālokayato na abhijjhādomanassā pāpakā akusalā
  dhammā 6- anvāssavissantīti itiha 6- tattha sampajāno hoti, sace bhikkhave nandassa
  pacchimā disā, uttarā disā, dakkhiṇā disā, uddhaṁ, adho, anudisā āloketabbā
  hoti, sabbaṁ cetaso samannāharitvā nando anudisaṁ āloketi. Evaṁ me anudisaṁ
  ālokayato .pe. Sampajāno hotī"ti. 7-

  *  *  *  *  *  *
  Footnote: 1 Ma. sannirujjanaṁ 2 Sī. sandhisandhiṁ 3 chaṂa. nisajjanaṁ. 4 chaṂa. anoloketvā
  5 chaṂa. cetasā 6-6 chaṂa. anvāssaveyyunti iti so
  7 chaṂa. aṅ. aṭṭhaka. 23/99/168-9 nandasutta (syā)
-------------------------------------------------
[page 278]
      Apica idhāpi pubbe vuttacetiyadassanādivaseneva sātthakatā ca sappāyatā
  ca veditabbā. Kammaṭṭhānassa pana avijahanameva gocarasampajaññaṁ. Tasmā
  khandhadhātuāyatanakammaṭṭhānikehi attano kammaṭṭhānavaseneva, kasiṇādikammaṭṭhānikehi
  vā pana kammaṭṭhānasīseneva ālokanavilokanaṁ kātabbaṁ. Abbhantare attā nāma
  āloketā viloketā vā natthi, ālokessāmīti pana citte uppajjamāne
  teneva cittena saddhiṁ cittasamuṭṭhānā vāyodhātu viññattiṁ janayamānā uppajjati.
  Iti cittakiriyavāyodhātuvipphāravaseneva heṭṭhimaṁ akkhidalaṁ adho sīdati, uparimaṁ
  uddhaṁ laṅgheti, koci yantakena vivaranto nāma natthi, tato cakkhuviññāṇaṁ
  dassanakiccaṁ sādhentaṁ uppajjatīti. Evaṁ sampajānanaṁ panettha asammohasampajaññaṁ
  nāMa.
      Apica mūlapariññāāgantukatāvakālikabhāvavasenapettha asammohasampajaññaṁ
  veditabbaṁ. Mūlapariññāvasena tāva:-
               bhavaṅgāvajjanaṁ ceva dassanaṁ sampaṭicchanaṁ
               santīraṇaṁ voṭṭhabbanaṁ javanaṁ bhavati sattamaṁ.
      Tattha bhavaṅgaṁ upapattibhavassa aṅgakiccaṁ sādhayamānaṁ pavattati, taṁ āvattitvā 1-
  kiriyamanodhātu āvajjanakiccaṁ sādhayamānā, tannirodhā cakkhuviññāṇaṁ dassanakiccaṁ
  sādhayamānaṁ, tannirodhā vipākamanodhātu sampaṭicchanakiccaṁ sādhayamānā, tannirodhā
  vipākamanoviññāṇadhātu santīraṇakiccaṁ sādhayamānā, tannirodhā kiriyamanoviññāṇadhātu
  voṭṭhabbanakiccaṁ sādhayamānā, tannirodhā sattakkhattuṁ javanaṁ javati. Tattha
  paṭhamajavanepi "ayaṁ itthī ayaṁ puriso"ti rajjanadussanamuyhanavasena ālokitavilokitaṁ
  na hoti. Dutiyajavanepi .pe. Sattamajavanepi etesu pana yuddhamaṇḍale yodhesu viya
  heṭṭhupariyavasena bhijjitvā pavattitesu 2- "ayaṁ itthī ayaṁ puriso"ti rajjanādivasena
  ālokitavilokitaṁ hoti. Evaṁ tāvettha mūlapariññāvasena asammohasampajaññaṁ
  veditabbaṁ.

  *  *  *  *  *  *
  Footnote: 1 chaṂa. āvaṭṭetvā 2 chaṂa.. patitesu
-------------------------------------------------
[page 279]
      Cakkhudvāre pana rūpe āpāthagate bhavaṅgacalanato uddhaṁ sakakiccanipphādanavasena
  āvajjanādīsu uppajjitvā niruddhesu avasāne javanaṁ uppajjati. Taṁ pubbe
  uppannānaṁ āvajjanādīnaṁ gehabhūte cakkhudvāre āgantukapuriso viya hoti.
  Tassa yathā paragehe kiñci yācituṁ paviṭṭhassa āgantukassa purisassa gehasāmikesu
  tuṇhimāsīnesu āṇākaraṇaṁ na yuttaṁ. Evaṁ āvajjanādīnaṁ gehabhūte cakkhudvāre
  āvajjanādīsupi arajjantesu adussantesu amuyhantesu ca rajjanadussanamuyhanaṁ
  ayuttanti evaṁ āgantukabhāvavasena asammohasampajaññaṁ veditabbaṁ.
      Yāni panetāni cakkhudvāre voṭṭhabbanapariyosānāni cittāni uppajjanti,
  tāni saddhiṁ sampayuttadhammehi tattha tattheva bhijjanti, aññamaññaṁ na passantīti
  itarāni tāvakālikāni honti. Tattha yathā ekasmiṁ ghare sabbesu mānusakesu
  matesu avasesassa ekassa taṁkhaṇaññeva maraṇadhammassa na yuttā naccagītādīsu
  abhirati nāma, evameva ekadvāre sampayuttesu āvajjanādīsu tattha tattheva
  matesu avasesassa taṁkhaṇeyeva maraṇadhammassa javanassāpi rajjanadussanamuyhanavasena
  abhirati nāma na yuttāti evaṁ tāvakālikabhāvavasena asammohasampajaññaṁ veditabbaṁ.
      Apica khandhāyatanadhātupaccayapaccavekkhaṇavasena cetaṁ veditabbaṁ. Ettha hi
  cakkhuñceva rūpañca rūpakkhandho, dassanaṁ viññāṇakkhandho, taṁsampayuttā vedanā
  vedanākkhandho, saññā saññākkhandho, phassādikā saṅkhārakkhandho. Evametesaṁ
  pañcannaṁ khandhānaṁ samavāye ālokanavilokanaṁ paññāyati. Tattha ko eko
  āloketi, ko viloketi. Tathā cakkhuṁ cakkhvāyatanaṁ, rūpaṁ rūpāyatanaṁ, dassanaṁ manāyatanaṁ,
  vedanādayo sampayuttadhammā dhammāyatanaṁ. Evameva tesaṁ catunnaṁ, āyatanānaṁ samavāye
  ālokanavilokanaṁ paññāyati. Tattha ko eko āloketi, ko viloketi. Tathā
  cakkhu cakkhudhātu, rūpaṁ rūpadhātu, dassanaṁ cakkhuviññāṇadhātu, taṁsampayuttā vedanādayo
  dhammadhātu, evametāsaṁ catunnaṁ dhātūnaṁ samavāye ālokanavilokanaṁ paññāyati.
  Tattha ko eko āloketi, ko viloketi. Tathā cakkhu nissayapaccayo, rūpaṁ
  ārammaṇapaccayo, āvajjanaṁ anantarasamanantarūpanissayanatthivigatapaccayo, āloko
-------------------------------------------------
[page 280]
  Upanissayapaccayo, vedanādayo sahajātapaccayā. Evametesaṁ paccayānaṁ samavāye
  ālokanavilokanaṁ paññāyati. Tattha ko eko āloketi, ko viloketīti evamettha
  khandhāyatanadhātupaccayapaccavekkhaṇavasenapi asammohasampajaññaṁ veditabbaṁ.
      Sammiñjite pasāriteti pabbānaṁ sammiñjanapasāraṇe. Tattha cittavaseneva
  sammiñjanapasāraṇaṁ akatvā hatthapādānaṁ sammiñjanapasāraṇapaccayā atthānatthaṁ
  parigaghetvā atthaparigagaṇhanaṁ sātthakasampajaññaṁ. Tattha hatthapāde aticiraṁ
  sammiñjitvā vā pasāritvā vā ṭhitassa khaṇe khaṇe vedanā uppajjanti, cittaṁ
  ekaggaṁ na labhati, kammaṭṭhānaṁ paripatati, visesaṁ na adhigacchati. Kālena 1-
  sammiñjantassa kālena 1- pasārentassa pana tā vedanā na uppajjanti, cittaṁ
  ekaggaṁ hoti, kammaṭṭhānaṁ phātiṁ gacchati, visesaṁ adhigacchatīti evaṁ
  atthānatthapariggaṇhanaṁ veditabbaṁ.
      Atthe pana satipi sappāyāsappāyaṁ pariggaṇhitvā sappāyapariggahaṇaṁ
  sappāyasampajaññaṁ. Tatrāyaṁ nayo:- mahācetiyaṅgaṇe kira daharabhikkhū sajjhāyaṁ
  karonti. 2- Tesaṁ piṭṭhipasse daharabhikkhuniyo dhammaṁ suṇanti. Tatreko daharo hatthaṁ
  pasāretvā kāyasaṁsaggaṁ patvā teneva kāraṇena gihī jāto. Aparopi bhikkhu pādaṁ
  pasārento aggimhi pasāresi, aṭṭhiṁ āhacca pādo jhāyi. Aparo vammike
  pasāresi, so āsīvisena daṭṭho. Aparo cīvarakuṭidaṇḍake pasāresi, taṁ maṇisappo
  ḍaṁsi. Tasmā evarūpe asappāye apasāretvā sappāye pasāretabbaṁ. Idamettha
  sappāyasampajaññaṁ.
      Gocarasampajaññaṁ pana mahātheravatthunā dīpetabbaṁ:- mahāthero kira
  divāṭṭhāne nisinno antevāsikehi saddhiṁ kathayamāno sahasā hatthaṁ sammiñjitvā
  puna yathāṭṭhāne ṭhapetvā saṇikaṁ sammiñjesi. Taṁ antevāsikā pucchiṁsu "kasmā
  bhante sahasā hatthaṁ sammiñjitvā puna yathāṭṭhāne ṭhapetvā saṇikaṁ sammiñjayitthā"ti.
  Yato paṭṭhāyāhaṁ āvuso kammaṭṭhānaṁ manasikātuṁ āraddho, na me kammaṭṭhānaṁ
  muñcitvā hattho sammiñjitapubbo, idāni pana tumhehi saddhiṁ kathayamānena

  *  *  *  *  *  *
  Footnote: 1 chaṂa. kāle 2 chaṂa. gaṇhanti
-------------------------------------------------
[page 281]
  Kammaṭṭhānaṁ muñcitvā sammiñjito, tasmā puna yathāṭṭhāne ṭhapetvā
  sammiñjesinti. Sādhu bhante bhikkhunā nāma evarūpena bhavitabbanti. Evametthāpi
  kammaṭṭhānāvijahanameva gocarasampajaññanti veditabbaṁ.
      Abbhantare attā nāma koci sammiñjento vā pasārento vā natthi.
  Vuttappakāracittakiriyavāyodhātuvipphārena pana suttākaḍḍhanavasena dāruyantassa
  hatthapādalālanaṁ viya sammiñjanapasāraṇaṁ hotīti evaṁ parijānanaṁ panettha
  asammohasampajaññanti veditabbaṁ.
      Saṅghāṭipattacīvaradhāraṇeti ettha saṅghāṭicīvarānaṁ nivāsanapārupanavasena
  pattassa bhikkhāpaṭiggahaṇādivasena paribhogo dhāraṇaṁ nāMa. Tattha saṅghāṭicīvaradhāraṇe
  tāva nivāsetvā pārupitvā ca piṇḍāya carato āmisalābho "sītassa
  paṭighātāyā"tiādinā nayena bhagavatā vuttappakāroyeva ca attho attho nāMa.
  Tassa vasena sātthakasampajaññaṁ veditabbaṁ.
      Uṇhapākatikassa pana dubbalassa ca cīvaraṁ sukhumaṁ sappāyaṁ. Sītālukassa ghanaṁ
  dupaṭṭaṁ. Viparītaṁ asappāyaṁ. Yassa kassaci jiṇṇaṁ asappāyameva. Aggaḷādidānena
  hissa taṁ palibodhakaraṁ hoti. Tathā paṭṭadukūlādibhedaṁ 1- lobhanīyaṁ cīvaraṁ. Tādisaṁ
  hi araññe ekekassa nivāsanantarāyakaraṁ jīvitantarāyakaraṁ vāpi hoti. Nippariyāyena
  pana yaṁ nimittakammādimicchājīvavasena uppannaṁ, yañcassa sevamānassa akusalā
  dhammā abhivaḍḍhanti, kusalā dhammā parihāyanti, taṁ asappāyaṁ. Viparītaṁ sappāyaṁ.
  Tassa vasenettha sappāyasampajaññaṁ, kammaṭṭhānāvijahanavaseneva ca gocarasampajaññaṁ
  veditabbaṁ.
      Abbhantare attā nāma koci cīvaraṁ pārupanto nāma natthi. Vuttappakāra-
  cittakiriyavāyodhātuvipphāreneva pana cīvarapārupanaṁ hoti. Tattha cīvaraṁpi acetanaṁ,
  kāyopi acetano. Cīvaraṁ na jānāti "mayā kāyo pāruto"ti. Kāyopi na jānāti
  "ahaṁ cīvarena pāruto"ti, dhātuyova dhātusamūhaṁ paṭicchādenti paṭapilotikāya

  *  *  *  *  *  *
  Footnote: 1 chaṂa. paṭṭuṇṇadukūlādibhedaṁ
-------------------------------------------------
[page 282]
  Potthakarūpapaṭicchādane viya. Tasmā neva sundaraṁ cīvaraṁ labhitvā somanassaṁ kātabbaṁ,
  na asundaraṁ labhitvā domanassaṁ. Nānāvammikacetiyarukkhādīsu 1- hi keci
  mālāgandhadhūpavatthādīhi sakkāraṁ karonti, keci gūthamuttakaddamadaṇḍasatthappahārādīhi
  asakkāraṁ, na tena vammikarukkhādayo somanassaṁ vā domanassaṁ vā karonti. Evameva
  neva sundaraṁ cīvaraṁ labhitvā somanassaṁ kātabbaṁ. Na asundaraṁ labhitvā domanassanti
  evaṁ pavattapaṭisaṅkhānavasenettha asammohasampajaññaṁ veditabbaṁ.
      Pattadhāraṇepi pattaṁ sahasāva agahetvā imaṁ gahetvā piṇḍāya caramāno
  bhikkhaṁ labhissāmīti evaṁ pattagahaṇapaccayā paṭilabhitabbātthavasena sātthakasampajaññaṁ
  veditabbaṁ.
      Kīsadubbalasarīrassa pana garupatto asappāyo. Yassa kassaci
  catupañcagaṇṭhikāhato dubbisodhanīyo asappāyova. Duddhotapatto hi na vaṭṭati, taṁ
  dhovantasseva cassa palibodho hoti. Maṇivaṇṇapatto pana lobhanīyo cīvare
  vuttanayeneva asappāyo. Nimittakammādivasena laddho pana yañcassa sevamānassa
  akusalā dhammā abhivaḍḍhanti, kusalā dhammā parihāyanti, ayaṁ ekantāsappāyova.
  Viparīto sappāyo. Tassa vasenettha sappāyasampajaññaṁ, kammaṭṭhānāvijahanavaseneva
  ca gocarasampajaññaṁ veditabbaṁ.
      Abbhantare attā nāma koci pattaṁ gaṇhanto natthi. Vuttappakāra-
  cittakiriyavāyodhātuvipphāreneva pana pattagahaṇaṁ nāma hoti. Tattha pattopi acetano,
  hatthāpi acetanā. Patto na jānāti "ahaṁ hatthehi gahito"ti. Hatthāpi na
  jānanti "patto amhehi gahito"ti. Dhātuyova dhātusamūhaṁ gaṇhanti saṇḍāsena
  aggivaṇṇapattagahaṇe viyāti evaṁ pavattapaṭisaṅkhānavasenettha asammohasampajaññaṁ
  veditabbaṁ.
      Apica yathā chinnahatthapāde vaṇamukhehi paggharitapubbalohitakimikule
  nīlamakkhikasamparikiṇṇe anāthasālāyaṁ nipanne anāthamanusse disvā dayālukā

  *  *  *  *  *  *
  Footnote: 1 chaṂa. nāgavammikacetiyarukkhādīsu.
-------------------------------------------------
[page 283]
  Purisā tesaṁ vaṇapaṭicchādanacoḷakāni ceva kapālādīhi ca bhesajjāni upanāmenti.
  Tattha coḷakānipi kesañci saṇhāni, kesañci thūlāni pāpuṇanti. Bhesajjakapālakānipi
  kesañci susaṇṭhānāni, kesañci dussaṇṭhānāni pāpuṇanti, na te tattha
  sumanā vā dummanā vā honti. Vaṇapaṭicchādanamatteneva hi coḷakena
  bhesajjapaṭiggahaṇamattakeneva ca kapālakena tesamattho, evameva yo bhikkhu vaṇacoḷakaṁ viya
  cīvaraṁ, bhesajjakapālakaṁ viya pattaṁ, kapālake bhesajjamiva ca patte laddhabhikkhaṁ
  sallakkheti. Ayaṁ saṅghāṭipattacīvaradhāraṇe asammohasampajaññena
  uttamasampajaññakārīti veditabbo.
      Asitādīsu asiteti piṇḍapātabhojane. Pīteti yāguādipāne. Khāyiteti
  piṭṭhakhajjakādikhādane. Sāyiteti madhuphāṇitādisāyane. Tattha "neva davāyā"ti
  ādinā nayena vutto aṭṭhavidhopi attho attho nāMa. Tassa vasena
  sātthakasampajaññaṁ veditabbaṁ. Lūkhapaṇītatittamadhurādīsu pana yena bhojanena yassa aphāsu
  hoti, taṁ tassa asappāyaṁ. Yaṁ pana nimittakammādivasena paṭiladdhaṁ, yañcassa
  bhuñjato akusalā dhammā abhivaḍḍhanti, kusalā dhammā parihāyanti, taṁ
  ekantāsappāyameva viparītaṁ sappāyaṁ. Tassa vasena 1- sappāyasampajaññaṁ,
  kammaṭṭhānāvijahanavaseneva ca gocarasampajaññaṁ veditabbaṁ.
      Abbhantare attā nāma koci bhuñjako natthi, vuttappakāracittakiriya-
  vāyodhātuvipphāravaseneva pana pattapaṭiggahaṇaṁ nāma hoti. Cittakiriyavāyodhātu-
  vipphāravaseneva hatthassa patte otāraṇaṁ nāma hoti. Cittakiriyavāyodhātuvipphāreneva
  ālopakaraṇaṁ ālopauddharaṇaṁ mukhavivaraṇaṁ ca hoti. Na koci kuñcikāya yantakena
  ca hanukaṭṭhīni vivarati, cittakiriyavāyodhātuvipphāreneva ālopassa mukhe ṭhapanaṁ,
  uparidantānaṁ musalakiccasādhanaṁ, heṭṭhādantānaṁ udukkhalakiccasādhanaṁ, jivhāya
  hatthakiccasādhanañca hoti.
      Iti naṁ tattha aggajivhāya tanukakheḷo mūlajivhāya bahalakheḷo makkheti. Taṁ
  heṭṭhādantaudukkhale jivhāhatthaparivattitaṁ kheḷaudakatemitaṁ
  uparidantamusalasañcuṇṇitaṁ

  *  *  *  *  *  *
  Footnote: 1 chaṂa. tassa vasenettha
-------------------------------------------------
[page 284]
  Koci kaṭacchunā vā dabbiyā vā anto pavesanto nāma natthi, vāyodhātuyāva
  pavisati. Paviṭṭhaṁ paviṭṭhaṁ koci palālasantharakaṁ 1- katvā dhārento nāma natthi,
  vāyodhātuvaseneva tiṭṭhati. Ṭhitaṁ ṭhitaṁ koci uddhanaṁ katvā aggiṁ jāletvā
  paccanto nāma natthi, tejodhātuyā ca paccati. 2- Pakkaṁ pakkaṁ koci daṇḍena
  vā yaṭṭhiyā vā bahinīharako nāma natthi, vāyodhātuyeva nīharati.
      Iti vāyodhātu atiharati ca vītiharati ca dhāreti ca pavatteti ca sañcuṇṇeti
  ca visoseti ca nīharati ca. Paṭhavīdhātu dhāreti ca parivatteti ca sañcuṇṇeti ca
  visoseti ca. Āpodhātu sineheti ca allatañca anupāleti. Tejodhātu antopaviṭṭhaṁ
  paripāceti. Ākāsadhātu añjaso hoti. Viññāṇadhātu tattha tattha sammāpayogamanvāya
  ābhuñjatīti 3- evaṁ pavattapaṭisaṅkhānavasenettha asammohasampajaññaṁ veditabbaṁ.
      Apica gamanato pariyesanato paribhogato āsayato nidhānato aparipakkato
  paripakkato phalato nisandato sammakkhanatoti 4- evaṁ dasavidhaṁ paṭikūlabhāvaṁ paccavekkhaṇato
  cettha asammohasampajaññaṁ veditabbaṁ. Vitthārakathā panettha visuddhimagge
  āhārapaṭikūlasaññāniddesato gahetabbā.
      Uccārapassāvakammeti uccārassa ca passāvassa ca karaṇe. Tattha pattakāle
  uccārapassāvaṁ akarontassa sakalasarīrato sedā muñcanti, akkhīni bhamanti, cittaṁ
  na ekaggaṁ hoti, aññe ca rogā uppajjanti. Karontassa pana sabbantaṁ
  na hotīti ayamettha attho. Tassa vasena sātthakasampajaññaṁ veditabbaṁ. Aṭṭhāne
  uccārapassāvaṁ karontassa pana āpatti hoti, ayaso vaḍḍhati, jīvitantarāyo
  hoti. Paṭirūpe ṭhāne karontassa sabbantaṁ na hotīti idamettha sappāyaṁ.
  Tassa vasena sappāyasampajaññaṁ, kammaṭṭhānāvijahanavaseneva ca gocarasampajaññaṁ
  veditabbaṁ.
      Abbhantare attā nāma koci uccārapassāvaṁ karonto natthi.
  Cittakiriyavāyodhātuvipphāreneva pana uccārapassāvakammaṁ hoti. Yathā pana pakke

  *  *  *  *  *  *
  Footnote: 1 chaṂa. palālasantharaṁ 2 Ma. pacati 3 chaṂa. ābhujatīti 4 chaṂa. sammakkhaṇatoti
-------------------------------------------------
[page 285]
  Gaṇḍe gaṇḍabhedena pubbalohitaṁ akāmatāya nikkhamati, yathā ca atibharitā
  udakabhājanā udakaṁ akāmatāya nikkhamati, evaṁ pakkāsayamuttavatthīsu sannissitā 1-
  uccārapassāvā vāyuvegasamuppīḷitā akāmatāyapi nikkhamanti. Yo 2- panāyaṁ evaṁ
  nikkhamanto uccārapassāvo neva tassa bhikkhuno attano hoti, na parassa. Kevalaṁ
  sarīranissandova hoti. Yathākiṁ? yathā udakakumbhato 3- purāṇaudakaṁ chaḍḍentassa
  neva taṁ attano hoti, na paresaṁ. Kevalaṁ paṭijagganamattameva hoti. Evaṁ
  pavattapaṭisaṅkhānavasenettha asammohasampajaññaṁ veditabbaṁ.
      Gatādīsu gateti gamane. Ṭhiteti ṭhāne. Nisinneti nisajjāya. Sutteti
  sayane. Jāgariteti jāgaraṇe. Bhāsiteti kathane. Tuṇhībhāveti akathane. "gacchanto
  Vā gacchāmīti pajānāti, ṭhito vā ṭhitomhīti pajānāti, nisinno vā
  nisinnomhīti pajānāti, sayāno vā sayānomhīti pajānātī"ti imasmiñhi ṭhāne
  addhānairiyāpathā kathitā. "abhikkante Paṭikkante ālokite vilokite sammiñjite
  pasārite"ti imasmiṁ majjhimā. "gate Ṭhite nisinne sutte jāgarite"ti idha pana
  khuddakacuṇṇiyairiyāpathā kathitā. Tasmā etesupi vuttanayeneva sampajānakāritā
  veditabbā.
      Tipiṭakamahāsivatthero panāha:- yo ciraṁ gantvā vā caṅkamitvā vā
  aparabhāge ṭhito iti paṭisañcikkhati "caṅkamanakāle pavattā rūpārūpadhammā ettheva
  niruddhā"ti, ayaṁ gate sampajānakārī nāMa. Yo sajjhāyaṁ vā karonto pañhaṁ
  vā vissajjento kammaṭṭhānaṁ vā manasikaronto ciraṁ ṭhatvā aparabhāge nisinno
  iti paṭisañcikkhati "ṭhitakāle pavattā rūpārūpadhammā ettheva niruddhā"ti, ayaṁ
  ṭhite sampajānakārī nāMa. Yo sajjhāyādikaraṇavaseneva ciraṁ nisīditvā aparabhāge
  nipanno iti paṭisañcikkhati "nisinnakāle pavattā rūpārūpadhammā ettheva
  niruddhā"ti, ayaṁ nisinne sampajānakārī nāMa. Yo pana nipannakova 4- sajjhāyaṁ
  vā karonto kammaṭṭhānaṁ vā manasikaronto niddaṁ okkamitvā aparabhāge
  uṭṭhāya iti paṭisañcikkhati "sayanakāle pavattā rūpārūpadhammā ettheva niruddhā"ti,
  ayaṁ sutte ca jāgarite ca sampajānakārī nāMa. Kiriyamayacittānañhi appavattaṁ

  *  *  *  *  *  *
  Footnote: 1 chaṂa. sannicitā 2 chaṂa. so 3 chaṂa. udakatumbato 4 chaṂa. va-saddo na dissati
-------------------------------------------------
[page 286]
  Suttaṁ nāma, pavattaṁ jāgaritaṁ nāmāti. Yo pana bhāsamāno "ayaṁ saddo nāma
  oṭṭhe ca paṭicca dante ca jivhañca tāluñca paṭicca cittassa ca tadanurūpaṁ
  payogaṁ paṭicca jāyatī"ti sato sampajāno bhāsati, ciraṁ vā pana kālaṁ sajjhāyaṁ
  vā katvā dhammaṁ vā kathetvā kammaṭṭhānaṁ vā parivattetvā pañhaṁ vā vissajjetvā
  aparabhāge tuṇhībhūto iti paṭisañcikkhati "bhāsitakāle uppannā rūpārūpadhammā
  ettheva niruddhā"ti, ayaṁ bhāsite sampajānakārī nāMa. Yo tuṇhībhūto ciraṁ
  dhammaṁ vā kammaṭṭhānaṁ vā manasikatvā aparabhāge iti paṭisañcikkhati "tuṇhībhūtakāle
  pavattā rūpārūpadhammā ettheva niruddhā, upādārūpappavattiyā sati bhāsati
  nāma, asati tuṇhī bhavati nāmā"ti, ayaṁ tuṇhībhāve sampajānakārī nāmāti.
      Tayidaṁ mahāsivattherena vuttaṁ asammohadhuraṁ imasmiṁ satipaṭṭhānasutte
  adhippetaṁ. Sāmaññaphale pana sabbaṁpi catubbidhaṁ sampajaññaṁ labhati. 1- Tasmā visesato
  ettha asammohasampajaññasseva vasena sampajaññakāritā 2- veditabbā. Sampajānakārī
  sampajānakārīti ca sabbapadesu satisampayuttasseva sampajaññassa vasena attho
  veditabbo. Vibhaṅgappakaraṇe pana "sato sampajāno abhikkamati, sato sampajāno
  paṭikkamatī"ti 3- evaṁ etāni padāni vibhattāneva.
      Iti ajjhattaṁ vāti evaṁ catusampajaññapariggaṇhanena 4- attano vā
  kāye, parassa vā kāye, kālena vā attano, kālena vā parassa kāye
  kāyānupassī viharati. Idhāpi 5- samudayavayadhammānupassītiādīsu rūpakkhandhasseva
  samudayo ca vayo ca nīharitabbo. Sesaṁ vuttasadisameva.
      Idha catusampajaññapariggāhikā sati dukkhasaccaṁ, tassā samuṭṭhāpikā
  purimataṇhā samudayasaccaṁ, ubhinnaṁ appavatti nirodhasaccaṁ, vuttappakāro ariyamaggo
  maggasaccaṁ. Evaṁ catusaccavasena ussakkitvā nibbutiṁ pāpuṇātīti idhamekassa
  catusampajaññapariggāhakassa bhikkhuno vasena yāva arahattā niyyānamukhanti.
                      Catusampajaññapabbavaṇṇanā niṭṭhitā.
                           -------------

  *  *  *  *  *  *
  Footnote: 1 chaṂa. labbhati 2 chaṂa. sampajānakāritā 3 abhi. vibhaṅga. 35/523/301 jhānavibhaṅga
  4 chaṂa.....pariggahaṇena, sabbattha evamuparipi 5 ka. idha
-------------------------------------------------
[page 287]
                        Paṭikūlamanasikārapabbavaṇṇanā
      [110] Evaṁ catusampajaññavasena kāyānupassanaṁ vibhajitvā idāni
  paṭikūlamanasikāravasena vibhajituṁ puna caparantiādimāha. Tattha imameva kāyanti
  ādīsu yaṁ vattabbaṁ siyā, taṁ sabbaṁ sabbākārena vitthārato visuddhimagge
  kāyagatāsatikammaṭṭhāne vuttaṁ. Ubhatomukhāti heṭṭhā ca upari cāti dvīhi mukhehi
  yuttā. Nānāvihitassāti nānāvidhassa.
      Idaṁ panettha opammasaṁsandanaṁ:- ubhatomukhā mūtoḷi 1- viya hi
  cātummahābhūtiko kāyo, tattha missitvā pakkhittanānāvidhadhaññaṁ viya kesādayo
  dvattiṁsākārā, cakkhumā puriso viya yogāvacaro, tassa taṁ mūtoḷiṁ muñcitvā
  paccavekkhato nānāvidhadhaññassa pākaṭakālo viya yogino dvattiṁsākārassa vibhūtākāro 2-
  veditabbo.
      Iti ajjhattaṁ vāti evaṁ kesādīsu pariggaṇhanena attano vā kāye, parassa
  vā kāye, kālena vā attano, kālena vā parassa kāye kāyānupassī
  viharati, ito paraṁ vuttanayameva. Kevalañhi idha dvattiṁsākārapariggāhikā sati
  dukkhasaccanti evaṁ yojanaṁ katvā niyyānamukhaṁ veditabbaṁ. Sesaṁ purimasadisamevāti.
                     Paṭikūlamanasikārapabbavaṇṇanā niṭṭhitā.
                         -----------------
                         Dhātumanasikārapabbavaṇṇanā
      [111] Evaṁ paṭikūlamanasikāravasena kāyānupassanaṁ vibhajitvā idāni
  dhātumanasikāravasena vibhajituṁ puna caparantiādimāha. Tatrāyaṁ opammasaṁsandanena
  saddhiṁ atthavaṇṇanā:- yathā koci goghātako vā tasseva vā bhattavettanabhato
  antevāsiko gāviṁ vadhitvā vinivijjhitvā catasso disā gatānaṁ mahāpathānaṁ
  vemajjhaṭṭhānasaṅkhāte catumahāpathe koṭṭhāsaṁ koṭṭhāsaṁ katvā nisinno assa,
  evameva bhikkhu catunnaṁ iriyāpathānaṁ yena kenaci ākārena ṭhitattā yathāṭhitaṁ,

  *  *  *  *  *  *
  Footnote: 1 chaṂa. putoḷi 2 Ma. vibhūtakālo
-------------------------------------------------
[page 288]
  Yathāṭhitattā ca yathāpaṇihitaṁ kāyaṁ "atthi imasmiṁ kāye paṭhavīdhātu .pe.
  Vāyodhātū"ti evaṁ paccavekkhati.
      Kiṁ vuttaṁ hoti:- yathā goghātakassa gāviṁ posentassāpi āghātanaṁ
  āharantassāpi āharitvā tattha bandhitvā ṭhapentassāpi vadhentassāpi vadhitaṁ
  mataṁ passantassāpi tāvadeva gāvīti saññā na antaradhāyati, yāva naṁ padāletvā
  vilaso 1- na vibhajati. Vibhajitvā nisinnassa pana gāvīti saññā antaradhāyati,
  maṁsasaññā pavattati, nāssa evaṁ hoti "ahaṁ gāviṁ vikkiṇāmi, ime gāviṁ
  harantī"ti. Atha khvassa "ahaṁ maṁsaṁ vikkiṇāmi, ime maṁsaṁ haranti"icceva hoti,
  evameva imassāpi bhikkhuno pubbe bālaputhujjanakāle gihībhūtassāpi
  pabbajitassāpi tāvadeva sattoti vā puggaloti vā saññā na antaradhāyati, yāva
  imameva kāyaṁ yathāṭhitaṁ yathāpaṇihitaṁ ghanavinibbhogaṁ katvā dhātuso na paccavekkhati.
  Dhātuso paccavekkhato panassa sattasaññā antaradhāyati, dhātuvaseneva cittaṁ
  santiṭṭhati. Tenāha bhagavā "imameva kāyaṁ yathāṭhitaṁ yathāpaṇihitaṁ dhātuso paccavekkhati,
  atthi imasmiṁ kāye paṭhavīdhātu āpodhātu tejodhātu vāyodhātūti, seyyathāpi
  bhikkhave dakkho goghātako vā .pe. Vāyodhātū"ti.
      Goghātako viya hi yogī, gāvīsaññā viya sattasaññā, catumahāpatho viya
  catuiriyāpatho, vilaso vibhajitvā nisinnagoghātako 2- viya dhātuso paccavekkhaṇanti.
  Ayamettha pālivaṇṇanā, kammaṭṭhānakathā pana visuddhimagge vitthāritā.
      Iti ajjhattaṁ vāti evaṁ catudhātupariggaṇhanena 3- attano vā kāye,
  kālena vā attano, kālena vā parassa kāye kāyānupassī viharati. Ito paraṁ
  vuttanayameva. Kevalañhi idha catudhātupariggāhikā sati dukkhasaccanti evaṁ yojanaṁ
  katvā niyyānamukhaṁ veditabbaṁ. Sesaṁ purimasadisamevāti.
                     Dhātumanasikārapabbavaṇṇanā niṭṭhitā.
                          --------------

  *  *  *  *  *  *
  Footnote: 1 chaṂa. bīlaso, i. dilaso evamuparipi 2 chaṂa., i. nisinnabhāvo
  3 chaṂa.....pariggahaṇena sabbattha evamuparipi
-------------------------------------------------
[page 289]
                          Navasīvathikāpabbavaṇṇanā
      [112] Evaṁ dhātumanasikāravasena kāyānupassanaṁ vibhajitvā idāni navahi
  sīvathikāpabbehi vibhajituṁ puna caparantiādimāha. Tattha seyyathāpi passeyyāti
  yathā passeyya. Sarīranti matasarīraṁ. Sīvathikāya chaḍḍitanti susāne apaviṭṭhaṁ. Ekāhaṁ
  matassa assāti ekāhamataṁ. Dvīhaṁ matassa assāti dvīhamataṁ. Tīhaṁ matassa assāti
  tīhamataṁ. Bhastā viya vāyunā uddhaṁ jīvitapariyādānā yathānukkamaṁ samuggatena
  sūnabhāvena uddhumātattā uddhumātakaṁ. Vinīlaṁ vuccati viparibhinnavaṇṇaṁ. Vinīlameva
  vinīlakaṁ. Paṭikūlattā vā kucchitaṁ vinīlanti vinīlakaṁ. Maṁsussadaṭṭhānesu
  rattavaṇṇassa pubbasanniccayaṭṭhānesu setavaṇṇassa yebhuyyena vinīlavaṇṇassa
  nīlaṭṭhānesu nīlasāṭakapārutasseva chavasarīrassetaṁ adhivacanaṁ. Paribhinnaṭṭhānepi 1- navahi
  vā vaṇamukhehi vissandamānaṁ pubbaṁ vipubbaṁ. Vipubbameva vipubbakaṁ, paṭikūlattā vā
  kucchitaṁ vipubbanti vipubbakaṁ. Vipubbakaṁ jātaṁ tathābhāvaṁ gatanti vipubbakajātaṁ.
      So imameva kāyanti so bhikkhu imaṁ attano kāyaṁ tena kāyena saddhiṁ
  ñāṇena upasaṁharati upaneti. Kathaṁ? ayaṁpi kho kāyo evaṁdhammo evaṁbhāvī
  evaṁanatītoti.
      Kiṁ 1- vuttaṁ hoti:- āyu usmā viññāṇanti imesaṁ tiṇṇaṁ dhammānaṁ
  atthitāya ayaṁ kāyo ṭhānagamanādikkhamo hoti, imesaṁ pana vigamā ayaṁpi evaṁdhammo
  evaṁpūtikasabhāvoyeva, evaṁbhāvīti evaṁuddhumātādibhedo bhavissati, evaṁanatītoti
  evaṁuddhumātādibhāvaṁ anatikkanto.
      Iti ajjhattaṁ vāti evaṁ uddhumātādipariggaṇhanena attano vā kāye,
  parassa vā kāye, kālena vā attano, kālena vā parassa kāye kāyānupassī
  viharati.
      Khajjamānanti udarādīsu nisīditvā udaramaṁsaṁ oṭṭhamaṁsaṁ akkhikuṭādīni
  luñcitvā khādiyamānaṁ. Samaṁsalohitanti sesāvasesamaṁsalohitayuttaṁ.

  *  *  *  *  *  *
  Footnote: 1 chaṂa., i. paribhinnaṭṭhānehi. 2 chaṂa., i. idaṁ
-------------------------------------------------
[page 290]
  Nimmaṁsalohitamakkhitanti maṁse khīṇepi lohitaṁ na sussati, taṁ sandhāya vuttaṁ
  "nimmaṁsalohitamakkhitan"ti. Aññenāti aññena disābhāgena. Hatthaṭṭhikanti
  catusaṭṭhibhedaṁpi hatthaṭṭhikaṁ pāṭiyekkaṁ vippakiṇṇaṁ. Pādaṭṭhikādīsupi eseva nayo.
  Terovassikānīti atikkantasaṁvaccharāni. Pūtīnīti abbhokāse ṭhitāni
  vātātapavuṭṭhisamphasse na terovassikāneva pūtīni honti. Antobhūmigatāni
  pana cirataraṁ tiṭṭhanti. Cuṇṇakajātānīti cuṇṇacuṇṇaṁ hutvā vippakiṇṇāni. Sabbattha
  so imamevāti vuttanayena khajjamānādīnaṁ vasena yojanā kātabbā.
      Iti ajjhattaṁ vāti evaṁ khajjamānādipariggaṇhanena yāva cuṇṇakabhāvā
  attano vā kāye, parassa vā kāye, kālena vā attano, kālena vā parassa
  kāye kāyānupassī viharati.
      Idha pana ṭhatvā navasīvathikā samodhānetabbā. "ekāhamataṁ Vā"tiādinā
  nayena vuttā sabbāpi ekā, "kākehi vā khajjamānan"tiādikā ekā,
  "aṭṭhikasaṅkhalikaṁ samaṁsalohitaṁ nahārusambandhan"ti ekā, "nimmaṁsalohitamakkhitaṁ
  nahārusambandhan"ti ekā, "apagatamaṁsalohitaṁ nahārusambandhan"ti ekā, "aṭṭhikāni
  apagatasambandhanānī"tiādikā ekā, "aṭṭhikāni setāni saṅkhavaṇṇapaṭibhāgānī"ti
  ekā, "puñjakitāni terovassikānī"ti ekā, "pūtīni cuṇṇakajātānī"ti ekā.
      Evaṁ kho bhikkhaveti idha 1- navasīvathikā dassetvā kāyānupassanaṁ niṭṭhapento
  āha. Tattha navasīvathikāpariggāhikā sati dukkhasaccaṁ, tassā samuṭṭhāpikā purimataṇhā
  samudayasaccaṁ, ubhinnaṁ appavatti nirodhasaccaṁ, dukkhaparijānano samudayaṁ pajahano
  nirodhārammaṇo ariyamaggo maggasaccaṁ. Evaṁ catusaccavaseneva ussakkitvā nibbutiṁ
  pāpuṇātīti idaṁ navasīvathikāpariggāhakānaṁ bhikkhūnaṁ yāva arahattā niyyānamukhanti.
                      Navasīvathikāpabbavaṇṇanā niṭṭhitā.
      Ettāvatā ca ānāpānapabbaṁ iriyāpathapabbaṁ catusampajaññapabbaṁ
  paṭikūlamanasikārapabbaṁ dhātumanasikārapabbaṁ navasīvathikāpabbāni"ti 2- catuddasapabbā
  kāyānupassanā niṭṭhitā hoti. Tattha ānāpānapabbaṁ paṭikūlamanasikārapabbanti

  *  *  *  *  *  *
  Footnote: 1 chaṂa. idaṁ 2 i. nava....pabbanti
-------------------------------------------------
[page 291]
  Imāneva dve appanākammaṭṭhānāni. Sīvathikānaṁ pana ādīnavānupassanāvasena
  vuttattā sesāni dvādasāpi upacārakammaṭṭhānānevāti.
                         Kāyānupassanā niṭṭhitā.
                           -------------
                         Vedanānupassanāvaṇṇanā
      [113] Evaṁ bhagavā cuddasavidhena kāyānupassanāsatipaṭṭhānaṁ kathetvā
  idāni navavidhena vedanānupassanaṁ kathetuṁ kathañca bhikkhaveti ādimāha. Tattha
  sukhaṁ vedananti kāyikaṁ vā cetasikaṁ vā sukhaṁ vedanaṁ vediyamāno "ahaṁ sukhaṁ vedanaṁ
  vediyāmī"ti pajānātīti attho. Tattha kāmaṁ uttānaseyyakāpi dārakā
  thaññapivanādikāle sukhaṁ vediyamānā "sukhaṁ vediyamānā"ti pajānanti, na panetaṁ evarūpaṁ
  jānanaṁ sandhāya vuttaṁ. Evarūpaṁ jānanaṁ hi sattūpaladdhiṁ na vijahati, sattasaññaṁ
  na ugghāṭeti, kammaṭṭhānaṁ satipaṭṭhānabhāvanā vā na hoti. Imassa pana bhikkhuno
  jānanaṁ sattūpaladdhiṁ vijahati, sattasaññaṁ ugghāṭeti, kammaṭṭhānaṁ ceva satipaṭṭhānabhāvanā
  ca hoti. Idañhi "ko vediyati, kassa vedanā, kiṁkāraṇā vedanā"ti
  evaṁ sampajānavediyanaṁ sandhāya vuttaṁ.
      Tattha ko vediyatīti na koci satto vā puggalo vā vediyati. Kassa
  vedanāti na kassaci sattassa vā puggalassa vā vedanā. Kiṁkāraṇā vedanāti
  vatthuārammaṇāva panassa vedanā. 1- Tasmā esa evaṁ pajānāti "taṁ taṁ
  sukhādīnaṁ vatthuṁ ārammaṇaṁ katvā vedanāva vediyati, taṁ pana vedanāpavattiṁ upādāya
  `ahaṁ vediyāmī'ti vohāramattaṁ hotī"ti. Evaṁ vedanāva vatthuṁ ārammaṇaṁ katvā
  vedanāva vediyatīti sallakkhento esa "sukhaṁ vedanaṁ vediyāmī"ti pajānātīti
  veditabbo. Cittalatāpabbate aññataro thero viya. Thero kira aphāsukakāle
  balavavedanāya nitthunanto aparāparaṁ parivattati. Tameko daharo āha "kataraṁ vo
  bhante ṭhānaṁ rujjatī"ti. Āvuso pāṭiyekkaṁ rujjanaṭṭhānaṁ nāma natthi, vatthuṁ

  *  *  *  *  *  *
  Footnote: 1 ka. vedanāti
-------------------------------------------------
[page 292]
  Ārammaṇaṁ katvā vedanāva vediyatīti. Evaṁ jānanakālato paṭṭhāya adhivāsetuṁ
  vaṭṭati no bhanteti. Adhivāsemi āvusoti. Adhivāsanā bhante seyyāti. Thero
  adhivāsesi. Tato vāto yāva hadayā phālesi, mañcake antāni rāsibhūtāni
  ahesuṁ. Thero daharassa dassesi "vaṭṭatāvuso ettakā adhivāsanā"ti. Daharo
  tuṇhī ahosi. Thero viriyasamathaṁ yojetvā saha paṭisambhidāhi arahattaṁ pāpuṇitvā
  samasīsī hutvā parinibbāyi.
      Yathā ca sukhaṁ, evaṁ dukkhaṁ .pe. Nirāmisaṁ adukkhamasukhaṁ vedanaṁ vediyamāno
  "nirāmisaṁ adukkhamasukhaṁ vedanaṁ vediyāmī"ti pajānāti. Iti bhagavā rūpakammaṭṭhānaṁ
  kathetvā arūpakammaṭṭhānaṁ kathento vedanāvasena kathesi. Duvidhañhi kammaṭṭhānaṁ
  rūpakammaṭṭhānañca arūpakammaṭṭhānañca. Rūpapariggaho arūpapariggahotipi etadeva
  vuccati. Tattha bhagavā rūpakammaṭṭhānaṁ kathento saṅkhepamanasikāravasena vā
  vitthāramanasikāravasena vā catudhātuvavatthānaṁ katheti. Tadubhayaṁpi sabbākārato
  visuddhimagge dassitameva.
      Arūpakammaṭṭhānaṁ pana kathento yebhuyyena vedanāvasena katheti. Tividho
  hi arūpakammaṭṭhāne abhiniveso phassavasena vedanāvasena cittavasenāti. Kathaṁ?
  ekaccassa hi saṅkhittena vā vitthārena vā pariggahite rūpakammaṭṭhāne tasmiṁ
  ārammaṇe cittacetasikānaṁ paṭhamābhinipāte 1- taṁ ārammaṇaṁ phusanto uppajjamāno
  phasso pākaṭo hoti. Ekaccassa taṁ ārammaṇaṁ anubhavantī uppajjamānā vedanā
  pākaṭā hoti. Ekaccassa taṁ ārammaṇaṁ pariggahetvā vijānantaṁ uppajjamānaṁ
  viññāṇaṁ pākaṭaṁ hoti. Tattha yassa phasso pākaṭo hoti, sopi "na kevalaṁ
  phassova uppajjati, tena saddhiṁ tadeva ārammaṇaṁ anubhavamānā vedanāpi uppajjati,
  sañjānamānā 2- saññāpi, cetayamānā cetanāpi, vijānamānaṁ 3- viññāṇaṁpi
  uppajjatī"ti phassapañcamakeyeva pariggaṇhati. Yassa vedanā pākaṭā hoti, so
  "na kevalaṁ vedanāva uppajjati, tāya saddhiṁ tadevārammaṇaṁ phusamāno phassopi
  uppajjati, sañjānamānā 2- saññāpi, cetayamānā cetanāpi, vijānamānaṁ 3- viññāṇaṁpi
  uppajjatī"ti phassapañcamakeyeva pariggaṇhati. Yassa viññāṇaṁ pākaṭaṁ hoti, so

  *  *  *  *  *  *
  Footnote: 1 chaṂa. paṭhamābhinipāto 2-2 chaṂa. sañjānanamānā 3-3 chaṂa. vijānanamānaṁ
-------------------------------------------------
[page 293]
  "na Kevalaṁ viññāṇameva uppajjati, tena saddhiṁ tadevārammaṇaṁ phusamāno phassopi
  uppajjati, anubhavamānā vedanāpi, sañjānamānā saññāpi, cetayamānā cetanāpi
  uppajjatī"ti phassapañcamakeyeva pariggaṇhati.
      So "ime phassapañcamakā dhammā kiṁ nissitā"ti upadhārento "vatthuṁ
  nissitā"ti pajānāti. Vatthu nāma karajakāyo, yaṁ sandhāya vuttaṁ "idañca pana
  me viññāṇaṁ ettha nissitaṁ ettha paṭibaddhan"ti. 1- So atthato bhūtāni ceva
  upādārūpāni ca. Evamettha "vatthu rūpaṁ, phassapañcamakā nāman"ti nāmarūpamattameva
  passati. Rūpañcettha rūpakkhandho, nāmaṁ cattāro arūpino khandhāti pañcakkhandhamattaṁ
  hoti. Nāmarūpavinimuttā hi pañcakkhandhā pañcakkhandhavinimuttaṁ vā nāmarūpaṁ natthi.
      So "ime pañcakkhandhā kiṁhetukā"ti upaparikkhanto "avijjādihetukā"ti
  passati. Tato paccayā ceva paccayuppannañca idaṁ, añño satto vā puggalo vā
  natthi, suddhasaṅkhārapuñjamattamevāti sappaccayanāmarūpavasena tilakkhaṇaṁ āropetvā
  vipassanāpaṭipāṭiyā "aniccaṁ dukkhaṁ anattā"ti sammasanto vicarati.
      So "ajja ajjā"ti paṭivedhaṁ ākaṅkhamāno tathārūpe divase utusappāyaṁ
  puggalasappāyaṁ bhojanasappāyaṁ dhammassavanasappāyaṁ ca labhitvā ekapallaṅkena
  nisinno vipassanaṁ matthakaṁ pāpetvā arahatte patiṭṭhāti. Evaṁ imesaṁpi tiṇṇaṁ
  janānaṁ yāva arahattā kammaṭṭhānaṁ kathitaṁ hoti.
      Idha pana bhagavā arūpakammaṭṭhānaṁ kathento vedanāvasena kathesi. Phassavasena
  vā hi viññāṇavasena vā kathiyamānaṁ na pākaṭaṁ hoti, andhakāraṁ viya khāyati.
  Vedanāvasena pana pākaṭaṁ hoti. Kasmā? vedanāuppattipākaṭatāya.
  Sukhadukkhavedanānañhi uppatti pākaṭā. Yadā sukhaṁ uppajjati, sakalasarīraṁ khobhentaṁ
  maddantaṁ pharamānaṁ abhisandayamānaṁ satadhotaṁ sappiṁ khādāpayantaṁ viya satapākatelaṁ
  makkhayamānaṁ viya ghaṭasahassena pariḷāhaṁ nibbāpayamānaṁ viya "aho sukhaṁ aho

  *  *  *  *  *  *
  Footnote: 1 dī.Sī. 9/234-5/77 sāmaññaphalasutta, MaṂa. 13/252/228 mahāsakuludāyisutta
-------------------------------------------------
[page 294]
  Sukhan"ti vācaṁ nicchārayamānameva uppajjati. Yadā dukkhaṁ uppajjati, sakalasarīraṁ
  khobhentaṁ maddantaṁ pharamānaṁ abhisandayamānaṁ tattaphālaṁ pavesantaṁ viya vilīnatambalohena
  āsiñcantaṁ viya sukkhatiṇavanappatimhi araññe dārūkkākalāpaṁ pakkhipayamānaṁ 1- viya
  "aho dukkhaṁ aho dukkhan"ti vippalāpayamānameva uppajjati. Iti sukhadukkhavedanānaṁ
  uppatti pākaṭā hoti.
      Adukkhamasukhā pana duddīpanā andhakārā avibhūtā. Hesā 2- sukhadukkhānaṁ
  apagameva sātāsātapaṭikkhepavasena majjhattākārabhūtā adukkhamasukhā vedanāti nayato
  gaṇhantassa pākaṭā hoti. Yathākiṁ? yathā antarā piṭṭhipāsāṇaṁ ārohitvā palātassa
  migassa anupathaṁ gacchanto migaluddako piṭṭhipāsāṇassa orabhāgepi parabhāgepi
  padaṁ disvā majjhe apassantopi "ito āruḷho, ito oruḷho, majjhe
  piṭṭhipāsāṇe iminā padesena gato bhavissatī"ti nayato jānāti, evaṁ
  āruḷhaṭṭhāne padaṁ viya hi sukhavedanāya uppatti pākaṭā hoti. Oruḷhaṭṭhāne
  padaṁ viya dukkhavedanāya uppatti pākaṭā hoti. "ito Āruyha ito oruyha
  majjheeva gato"ti nayato gahaṇaṁ viya sukhadukkhānaṁ apagameva sātāsātapaṭikkhepavasena
  majjhattākārabhūtā adukkhamasukhā vedanāti nayato gaṇhantassa pākaṭā hoti.
  Evaṁ bhagavā paṭhamaṁ rūpakammaṭṭhānaṁ kathetvā pacchā arūpakammaṭṭhānaṁ vedanāvasena
  nivattetvā ca 3- dassesi.
      Na kevalaṁ idheva evaṁ dassesi, cūḷataṇhāsaṅkhaye mahātaṇhāsaṅkhaye
  cūḷavedalle mahāvedalle raṭṭhapālasutte māgandiyasutte dhātuvibhaṅge
  āneñjasappāye dīghanikāyamhi mahānidāne sakkapañhe mahāsatipaṭṭhāne saṁyuttamhi
  cūḷanidānasutte rukkhopame parivīmaṁsanasutte sakale vedanāsaṁyutteti evaṁ anekesu
  suttesu paṭhamaṁ rūpakammaṭṭhānaṁ kathetvā pacchā arūpakammaṭṭhānaṁ vedanāvasena
  nivattetvā dassesi. Yathā ca tesu, evaṁ imasmiṁpi satipaṭṭhānasutte paṭhamaṁ
  rūpakammaṭṭhānaṁ kathetvā pacchā arūpakammaṭṭhānaṁ vedanāvasena nivattetvā
  dassesi.

  *  *  *  *  *  *
  Footnote: 1 chaṂa. khipamānaṁ, Sī. khipiyamānaṁ, Ma. pakkhipamānaṁ 2 chaṂa. sā
  3 chaṂa. nibbattetvā va
-------------------------------------------------
[page 295]
      Tattha sukhaṁ vedanantiādīsu ayaṁ aparopi pajānanapariyāyo:- sukhaṁ vedanaṁ
  vediyāmīti pajānātīti sukhavedanākkhaṇe dukkhavedanāya abhāvato sukhaṁ vedanaṁ
  vediyamāno "sukhaṁ vedanaṁ vediyāmī"ti pajānāti. Tena yā pubbe anubhūtapubbā
  dukkhā vedanā, tassā idāni abhāvato imissā ca sukhāya vedanāya ito paṭhamaṁ
  abhāvato vedanā nāma aniccā adhuvā vipariṇāmadhammāti 1- itiha tattha sampajāno
  hoti.
      Vuttampi cetaṁ bhagavatā:-
      "yasmiṁ aggivessana samaye sukhaṁ vedanaṁ vedeti, neva tasmiṁ samaye
  dukkhaṁ vedanaṁ vedeti, na adukkhamasukhaṁ vedanaṁ vedeti, sukhaṁyeva tasmiṁ samaye
  vedanaṁ vedeti, yasmiṁ aggivessana samaye dukkhaṁ .pe. Adukkhamasukhaṁ vedanaṁ
  vedeti, neva tasmiṁ samaye sukhaṁ vedanaṁ vedeti, na dukkhaṁ vedanaṁ vedeti,
  adukkhamasukhaññeva tasmiṁ samaye vedanaṁ vedeti. Sukhāpi kho aggivessana
  vedanā aniccā saṅkhatā paṭiccasamuppannā khayadhammā vayadhammā virāgadhammā
  nirodhadhammā. Dukkhāpi kho .pe. Adukkhamasukhāpi kho aggivessana vedanā
  aniccā .pe. Nirodhadhammā. Evaṁ passaṁ aggivessana sutavā ariyasāvako sukhāyapi
  vedanāya nibbindati dukkhāyapi adukkhamasukhāyapi vedanāya nibbindati,
  nibbindaṁ virajjati, virāgā vimuccati, vimuttasmiṁ vimuttamiti ñāṇaṁ hoti.
  `khīṇā Jāti, vusitaṁ brahmacariyaṁ kataṁ karaṇīyaṁ, nāparaṁ itthattāyā'ti
  pajānātī"ti. 2-
      Sāmisaṁ vā sukhantiādīsu sāmisā sukhā nāma pañcakāmaguṇāmisanissitā
  cha gehasitasomanassavedanā. Nirāmisā sukhā nāma cha nekkhammasitasomanassavedanā.
  Sāmisā dukkhā nāma cha gehasitadomanassavedanā. Nirāmisā dukkhā nāma cha
  nekkhammasitadomanassavedanā. Sāmisā adukkhamasukhā nāma cha gehasitaupekkhāvedanā.
  Nirāmisā adukkhamasukhā nāma cha nekkhammasitaupekkhāvedanā. Tāsaṁ vibhāgo
  uparipaṇṇāsake pāliyaṁ āgatoyeva.

  *  *  *  *  *  *
  Footnote: 1 chaṂa. iti-saddo na dissati 2 MaṂa. 13/205/182 dīghanakhasutta
-------------------------------------------------
[page 296]
      Iti ajjhattaṁ vāti evaṁ sukhavedanādipariggaṇhanena attano vā vedanāsu,
  parassa vā vedanāsu, kālena vā attano, kālena vā parassa vedanāsu
  vedanānupassī viharati. Samudayadhammānupassī vāti ettha pana "avijjāsamudayā
  vedanāsamudayo"tiādīhi 1- pañcahi pañcahi ākārehi vedanānaṁ samudayañca vayañca
  passanto samudayadhammānupassī vā vedanāsu viharati, vayadhammānupassī vā vedanāsu
  viharati, kālena samudayadhammānupassī vā kālena vayadhammānupassī vā vedanāsu
  viharatīti veditabbo. Ito paraṁ kāyānupassanāya vuttanayameva.
      Kevalañhi idha vedanāpariggāhikā sati dukkhasaccanti evaṁ yojanaṁ katvā
  vedanāpariggāhakassa bhikkhuno niyyānamukhaṁ veditabbaṁ. Sesaṁ tādisamevāti.
                        Vedanānupassanā niṭṭhitā.
                           -------------
                          Cittānupassanāvaṇṇanā
      [114] Evaṁ navavidhena vedanānupassanāsatipaṭṭhānaṁ kathetvā idāni
  soḷasavidhena cittānupassanaṁ kathetuṁ kathañca bhikkhavetiādimāha. Tattha sarāganti
  aṭṭhavidhalobhasahagataṁ. Vītarāganti lokiyakusalābyākataṁ. Idaṁ pana yasmā sammasanaṁ na
  dhammasamodhānaṁ, tasmā idha ekapadepi lokuttaraṁ na labbhati. Sesāni cattāri
  akusalacittāni neva purimapadaṁ, na pacchimapadaṁ bhajanti. Sadosanti duvidhaṁ
  domanassasahagataṁ. Vītadosanti lokiyakusalābyākataṁ. Sesāni dasākusalacittāni neva
  purimapadaṁ, na pacchimapadaṁ bhajanti. Samohanti vicikicchāsahagatañceva uddhaccasahagatañcāti
  duvidhaṁ. Yasmā pana moho sabbākusalesu uppajjati, tasmā tānipi idha
  vaṭṭantiyeva. Imasmiṁyeva hi duke dvādasākusalacittāni pariyādinnānīti.
  Vītamohanti lokiyakusalābyākataṁ. Saṅkhittanti thīnamiddhānupatitaṁ, etamhi
  saṅkucitacittaṁ nāMa. Vikkhittanti uddhaccasahagataṁ, etañhi pasavacittaṁ 2- nāMa.

  *  *  *  *  *  *
  Footnote: 1 khu. paṭi. 31/108/80 ñāṇakathā (syā) 2 chaṂa., i. pasaṭacittaṁ
-------------------------------------------------
[page 297]
      Mahaggatanti rūpāvacarārūpāvacaraṁ. Amahaggatanti kāmāvacaraṁ. Sauttaranti
  kāmāvacaraṁ. Anuttaranti rūpāvacarañca arūpāvacarañca. Tatrāpi sauttaraṁ rūpāvacaraṁ,
  anuttaraṁ arūpāvacarameva. Samāhitanti yassa appanāsamādhi upacārasamādhi vā atthi.
  Asamāhitanti ubhayasamādhivirahitaṁ. Vimuttanti tadaṅgavikkhambhanavimuttīhi vimuttaṁ.
  Avimattanti ubhayavimuttivirahitaṁ, samucchedapaṭipassaddhinissaraṇavimuttīnaṁ pana idha
  okāsova natthi.
      Iti ajjhattaṁ vāti evaṁ sarāgādipariggaṇhanena yasmiṁ yasmiṁ khaṇe yaṁ yaṁ cittaṁ
  pavattati, taṁ taṁ sallakkhento attano vā citte, parassa vā citte, kālena
  vā attano, kālena vā parassa citte cittānupassī viharati. Samudayavayadhammānupassīti
  ettha pana "avijjāsamudayā viññāṇasamudayo"ti 1- evaṁ pañcahi pañcahi ākārehi
  viññāṇassa samudayo ca vayo ca nīharitabbo. Ito paraṁ vuttanayameva.
      Kevalañhi idha cittapariggāhikā sati dukkhasaccanti evaṁ yojanaṁ katvā
  cittapariggāhakassa bhikkhuno niyyānamukhaṁ veditabbaṁ. Sesaṁ tādisamevāti.
                         Cittānupassanā niṭṭhitā.
                            ----------
                      Dhammānupassanā nīvaraṇapabbavaṇṇanā
      [115] Evaṁ soḷasavidhena cittānupassanaṁ kathetvā idāni pañcavidhena
  dhammānupassanaṁ dassetuṁ kathañca bhikkhavetiādimāha. Apica bhagavatā kāyānupassanāya
  suddharūpapariggaho kathito, vedanā cittānupassanāhi suddhārūpapariggaho. Idāni
  rūpārūpamissakapariggahaṁ kathetuṁ "kathañca bhikkhave"tiādimāha. Kāyānupassanāya vā
  rūpakkhandhapariggahova kathito, vedanānupassanāya vedanākkhandhapariggahova,
  cittānupassanāya viññāṇakkhandhapariggahova. 2- Idāni saññāsaṅkhārakkhandhapariggahaṁpi
  kathetuṁ "kathañca bhikkhave"tiādimāha.

  *  *  *  *  *  *
  Footnote: 1 khu. paṭi. 31/110/81 ñāṇakathā (syā) 2 chaṂa.....pariggahovāti.
-------------------------------------------------
[page 298]
      Tattha santanti abhiṇhasamudācāravasena saṁvijjamānaṁ. Asantanti asamudācāravasena
  vā pahīnattā vā avijjamānaṁ. Yathā cāti yena kāraṇena kāmacchandassa
  uppādo hoti. Tañca pajānātīti tañca kāraṇaṁ pajānāti. 1- Iminā nayena
  sabbapadesu attho veditabbo.
      Tattha subhanimitte ayonisomanasikārena kāmacchandassa uppādo hoti.
  Subhanimittaṁ nāma subhaṁpi subhanimittaṁ, subhārammaṇaṁpi subhanimittaṁ. Ayonisomanasikāro
  nāma anupāyamanasikāro uppathamanasikāro anicce niccanti vā dukkhe sukhanti
  vā anattani attāti vā asubhe subhanti vā manasikāro, taṁ tattha bahulaṁ
  pavattayato kāmacchando uppajjati. Tenāha bhagavā "atthi bhikkhave subhanimittaṁ,
  tatthāyonisomanasikārabahulīkāro, ayamāhāro anuppannassa vā kāmacchandassa
  uppādāya uppannassa vā kāmacchandassa bhiyyobhāvāya vepullāyā"ti. 2-
      Asubhanimitte pana yonisomanasikārenassa pahānaṁ hoti. Asubhanimittaṁ nāma
  asubhaṁpi asubhārammaṇaṁpi. Yonisomanasikāro nāma upāyamanasikāro pathamanasikāro
  anicce aniccanti vā dukkhe dukkhanti vā anattani anattāti vā asubhe
  asubhanti vā manasikāro, taṁ tattha bahulaṁ pavattayato kāmacchando pahiyyati.
  Tenāha bhagavā "atthi bhikkhave asubhanimittaṁ, tattha yonisomanasikārabahulīkāro,
  ayamāhāro anuppannassa vā kāmacchandassa anuppādāya uppannassa vā
  kāmacchandassa pahānāyā"ti. 3-
      Apica cha dhammā kāmacchandassa pahānāya saṁvattanti asubhanimittassa
  uggaho asubhabhāvanānuyogo indriyesu guttadvāratā bhojane mattaññutā
  kalyāṇamittatā sappāyakathāti. Dasavidhaṁ hi asubhanimittaṁ uggaṇhantassāpi
  kāmacchando pahiyyati, bhāventassāpi, indriyesu pihitadvārassāpi, catunnaṁ
  pañcannaṁ ālopānaṁ okāse sati udakaṁ pivitvā yāpanasīlatāya bhojane mattaññunopi.
  Tenetaṁ vuttaṁ vuttaṁ:-

  *  *  *  *  *  *
  Footnote: 1 ka. pajānātīti 2 saṁ. mahā. 19/232/91 āhārasutta
  3 saṁ. mahā. 19/232/94 āhārasutta
-------------------------------------------------
[page 299]
          "cattāro Pañca ālope abhutvā udakaṁ pive
           alaṁ phāsuvihārāya pahitattassa bhikkhuno"ti. 1-
      Asubhakammikatissattherasadise asubhabhāvanārate kalyāṇamitte sevantassāpi
  kāmacchando pahiyyati, ṭhānanisajjādīsu dasāsubhanissitasappāyakathāyapi pahiyyati.
  Tena vuttaṁ "cha dhammā kāmacchandassa pahānāya saṁvattantī"ti. Imehi pana chahi
  dhammehi pahīnassa kāmacchandassa arahattamaggena āyatiṁ anuppādo hotīti
  pajānāti.
      Paṭighanimitte ayonisomanasikārena pana byāpādassa uppādo hoti.
  Tattha paṭighaṁpi paṭighanimittaṁ, paṭighārammaṇaṁpi paṭighanimittaṁ. Ayonisomanasikāro
  sabbattha ekalakkhaṇova. Taṁ tasmiṁ nimitte bahulaṁ pavattayato byāpādo uppajjati.
  Tenāha bhagavā "atthi bhikkhave paṭighanimittaṁ, tattha ayonisomanasikārabahulīkāro,
  ayamāhāro anuppannassa vā byāpādassa uppādāya uppannassa vā byāpādassa
  bhiyyobhāvāya vepullāyā"ti. 2-
      Mettāya pana cetovimuttiyā yonisomanasikārenassa pahānaṁ hoti. Tattha tattha
  "mettā"ti vutte appanāpi upacāropi vaṭṭati. "cetovimuttī"ti Appanāva.
  Yonisomanasikāro vuttalakkhaṇova. Taṁ tattha bahulaṁ pavattayato byāpādo pahiyyati.
  Tenāha bhagavā "atthi bhikkhave mettā cetovimutti, tattha yonisomanasikārabahulīkāro,
  ayamāhāro anuppannassa vā byāpādassa anuppādāya uppannassa vā
  byāpādassa pahānāyā"ti. 3-
      Apica cha dhammā byāpādassa pahānāya saṁvattanti mettānimittassa
  uggaho mettābhāvanānuyogo kammassakatāpaccavekkhaṇā paṭisaṅkhānabahulatā
  kalyāṇamittatā sappāyakathāti. Odissakānodissakadisāpharaṇānañhi aññataravasena mettaṁ
  uggaṇhantassāpi byāpādo pahiyyati, odiso anodiso disāpharaṇavasena mettaṁ
  bhāventassāpi. "tvaṁ Etassa kuddho kiṁ karissasi, kimassa sīlādīni nāsetuṁ
  sakkhissasi, nanu tvaṁ attano kammena āgantvā attano kammeneva gamissasi,

  *  *  *  *  *  *
  Footnote: 1 khu. thera. 26/983/395 sāriputtattheragāthā 2 saṁ. mahā. 19/232/92 āhārasutta
  4 saṁ. mahā. 19/232/94 āhārasutta
-------------------------------------------------
[page 300]
  Parassa kujjhanaṁ nāma vitacchitāṅgāratattāyasalākagūthādīni gahetvā paraṁ
  paharitukāmatāsadisaṁ hoti, esopi tava kuddho kiṁ karissati, kiṁ te sīlādīni vināsetuṁ
  sakkhissati, esa attano kammeneva āgantvā attano kammena gamissati,
  apaṭicchitapaheṇakaṁ viya paṭivātaṁ khittarajomuṭṭhi viya ca etassevesa kodho matthake
  paṭissatī"ti 1- evaṁ attano ca parassa ca kammassakataṁ paccavekkhatopi, ubhaya-
  kammasakataṁ paccavekkhitvā paṭisaṅkhāne ṭhitassāpi, assaguttattherasadise
  mettābhāvanārate kalyāṇamitte sevantassāpi byāpādo pahiyyati. Ṭhānanisajjādīsu
  mettānissitasappāyakathāyapi pahiyyati. Tena vuttaṁ "cha dhammā byāpādassa
  pahānāya saṁvattantī"ti. Imehi pana chahi dhammehi pahīnassa byāpādassa
  anāgāmimaggena āyatiṁ anuppādo hotīti pajānāti.
      Aratiādīsu ayonisomanasikārena thīnamiddhassa uppādo hoti. Arati
  nāma ukkaṇṭhittā. Tandi nāma kāyālasiyatā. Vijambhitā nāma kāyāvinamanā.
  Bhattasammado nāma bhattamucchābhattapariḷāho. Cetaso līnattaṁ nāma cittassa
  līnākāro. Imesu aratiādīsu ayonisomanasikāraṁ bahulaṁ pavattayato thīnamiddhaṁ
  uppajjati. Tenāha bhagavā "atthi bhikkhave arati tandi vijambhitā bhattasammado
  cetaso līnattaṁ, tattha ayonisomanasikārabahulīkāro, ayamāhāro anuppannassa vā
  thīnamiddhassa uppādāya uppannassa vā thīnamiddhassa bhiyyobhāvāya vepullāyā"ti 2-
      ārambhadhātuādīsu pana yonisomanasikārenassa pahānaṁ hoti. Ārambhadhātu
  nāma paṭhamārambhaviriyaṁ. Nikkamadhātu nāma kosajjato nikkhantatāya tato balavataraṁ.
  Parakkamadhātu nāma paraṁ paraṁ ṭhānaṁ akkamanato tatopi balavataraṁ. Imasmiṁ tippabhede
  viriye yonisomanasikāraṁ bahulaṁ pavattayato thīnamiddhaṁ pahiyyati. Tenāha "atthi
  bhikkhave ārambhadhātu nikkamadhātu parakkamadhātu, tattha yonisomanasikārabahulīkāro,
  ayamāhāro anuppannassa vā thīnamiddhassa anuppādāya uppannassa vā
  thīnamiddhassa pahānāyā"ti. 3-
      Apica cha dhammā thīnamiddhassa pahānāya saṁvattanti, atibhojane nimittaggāho
  iriyāpathasamparivattanatā ālokasaññāmanasikāro abbhokāsavāso

  *  *  *  *  *  *
  Footnote: 1 chaṂa. patissatīti 2 saṁ. mahā. 19/232/92 āhārasutta
  3 saṁ. mahā. 19/232/94 āhārasutta
-------------------------------------------------
[page 301]
  Kalyāṇamittatā sappāyakathāti. Āhārahatthakabhuttavamitakatatravaṭṭakālaṁsāṭakakākamāsakabhojanaṁ
  bhuñjitvā rattiṭṭhānadivāṭṭhāne nisinnassa hi samaṇadhammaṁ karoto thīnamiddhaṁ
  mahāhatthī viya ottharantaṁ āgacchati. Catupañcāalopaokāsaṁ pana ṭhapetvā
  pānīyaṁ pivitvā yāpanasīlassa bhikkhuno taṁ na hotīti evaṁ atibhojananimittaṁ
  gaṇhantassapi thīnamiddhaṁ pahiyyati. Yasmiṁ iriyāpathe thīnamiddhaṁ okkamati, tato aññaṁ
  parivattentassāpi rattiṁ candālokadīpālokaukkāloke divā suriyālokaṁ
  manasikarontassāpi, abbhokāse vasantassāpi, mahākassapattherasadise pahīnathīnamiddhe
  kalyāṇamitte sevantassāpi thīnamiddhaṁ pahiyyati. Ṭhānanisajjādīsu
  dhutaṅganissitasappāyakathāyapi pahiyyati. Tena vuttaṁ "cha dhammā thīnamiddhassa pahānāya
  saṁvattantī"ti. Imehi pana chahi dhammehi pahīnassa thīnamiddhassa arahattamaggena āyatiṁ
  anuppādo hotīti pajānāti.
      Cetaso avūpasame ayonisomanasikārena uddhaccassa kukkuccassa uppādo
  hoti. Avūpasamo nāma avūpasantākāro. Uddhaccakukkuccameva taṁ atthato. Tattha
  ayonisomanasikāraṁ bahulaṁ pavattayato uddhaccakukkuccaṁ uppajjati. Tenāha "atthi
  bhikkhave cetaso avūpasamo, tattha yonisomanasikārabahulīkāro, ayamāhāro
  anuppannassa vā uddhaccakukkuccassa uppādāya uppannassa vā
  uddhaccakukccassa bhiyyobhāvāya vepullāyā"ti. 1-
      Samādhisaṅkhāte pana cetaso vūpasame yonisomanasikārenassa pahānaṁ hoti.
  Tenāha "atthi bhikkhave cetaso vūpasamo, tattha yonisomanasikārabahulīkāro,
  ayamāhāro anuppannassa vā uddhaccakukkuccassa anuppādāya uppannassa vā
  uddhaccakukkuccassa pahānāyā"ti. 2-
      Apica cha dhammā uddhaccakukkuccassa pahānāya saṁvattanti bahussutatā
  paripucchakatā vinaye pakataññutā vuḍḍhasevitā kalyāṇamittatā sappāyakathāti.
  Bāhusaccenapi hi ekaṁ vā dve vā tayo vā cattāro vā pañca vā nikāye
  pālivasena ca atthavasena ca uggaṇhantassāpi uddhaccakukkuccaṁ pahiyyati.

  *  *  *  *  *  *
  Footnote: 1 saṁ. mahā. 19/232/92 2 saṁ. mahā. 19/232/94 bojjhaṅgasaṁyutta āhārasutta
-------------------------------------------------
[page 302]
  Kappiyākappiyaparipucchābahulassāpi vinayapaṇṇattiyaṁ ciṇṇavasikatāya pakataññunopi
  vuḍḍhe mahallakatthere upasaṅkamantassāpi upālittherasadise vinayadhare kalyāṇamitte
  sevantassāpi uddhaccakukkuccaṁ pahiyyati. Ṭhānanisajjādīsu kappiyākappiyanissita-
  sappāyakathāya pahiyyati. Tena vuttaṁ "cha dhammā uddhaccakukkuccassa pahānāya
  saṁvattantī"ti. Imehi pana chahi dhammehi pahīne uddhaccakukkucce uddhaccassa
  arahattamaggena kukkuccassa anāgāmimaggena āyatiṁ anuppādo hotīti pajānāti.
      Vicikicchāṭṭhānīyesu dhammesu ayonisomanasikārena vicikicchāya uppādo
  hoti. Vicikicchāṭṭhānīyā dhammā nāma punappunaṁ vicikicchāya kāraṇattā vicikicchāva,
  tattha ayonisomanasikāraṁ bahulaṁ pavattayato vicikicchā uppajjati. Tenāha "atthi
  bhikkhave vicikicchāṭṭhānīyā dhammā, tattha ayonisomanasikārabahulīkāro, ayamāhāro
  anuppannāya vā vicikicchāya uppādāya uppannāya vā vicikicchāya bhiyyobhāvāya
  vepullāyā"ti. 1-
      Kusalādīsu dhammesu yonisomanasikārena panassāpi vicikicchāya pahānaṁ
  hoti. Tenāha "atthi bhikkhave kusalākusalā dhammā sāvajjānavajjā dhammā 2-
  sevitabbāsevitabbā 2- dhammā hīnappaṇītā dhammā kaṇhasukkasappaṭibhāgā dhammā,
  tattha yonisomanasikārabahulīkāro, ayamāhāro anuppannāya vā vicikicchāya
  uppādāya uppannāya vā vicikicchāya bhiyyobhāvāya vepullāyā"ti. 3-
      Apica cha dhammā vicikicchāya pahānāya saṁvattanti bahussutatā paripucchakatā
  vinaye pakataññutā adhimokkhabahulatā kalyāṇamittatā sappāyakathāti. Bāhusaccenapi
  hi ekaṁ vā .pe. Pañca vā nikāye pālivasena ca atthavasena ca uggaṇhantassāpi
  vicikicchā pahiyyati. Tīṇi ratanāni ārabbha paripucchābahulassāpi vinaye
  ciṇṇavasibhāvassāpi tīsu ratanesu okappaniyasaddhāsaṅkhātādhimokkhabahulassāpi
  saddhādhimutte vakkalittherasadise kalyāṇamitte sevantassāpi vicikicchā pahiyyati.
  Ṭhānanisajjādīsu tiṇṇaṁ ratanānaṁ guṇanissitasappāyakathāyapi pahiyyati. Tena vuttaṁ "cha
  dhammā vicikicchāya pahānāya saṁvattantī"ti. Imehi pana chahi dhammehi pahīnāya
  vicikicchāya sotāpattimaggena āyatiṁ anuppādo hotīti pajānāti.

  *  *  *  *  *  *
  Footnote: 1 saṁ. mahā. 19/232/92 āhārasutta 2-2 pāliyaṁ ime pāṭhā na dissanti
  3 saṁ. mahā. 19/232/94 āhārastta
-------------------------------------------------
[page 303]
      Iti ajjhattaṁ vāti evaṁ pañcanīvaraṇapariggaṇhanena attano vā dhammesu,
  parassa vā dhammesu, kālena vā attano, kālena vā parassa dhammesu dhammānupassī
  viharati. Samudayavayā panettha subhanimittāsubhanimittādīsu ayonisomanasikāra-
  yonisomanasikāravasena pañcasu nīvaraṇesu vuttanayena nīharitabbā. Ito paraṁ vuttanayameva.
      Kevalañhi idha nīvaraṇapariggāhikā sati dukkhasaccanti evaṁ yojanaṁ katvā
  nīvaraṇapariggāhakassa bhikkhuno niyyānamukhaṁ veditabbaṁ. Sesaṁ tādisamevāti.
                        Nīvaraṇapabbavaṇṇanā niṭṭhitā.
                           -------------
                            Khandhapabbavaṇṇanā
      [116] Evaṁ pañcanīvaraṇavasena dhammānupassanaṁ vibhajitvā idāni
  pañcakkhandhavasena vibhajituṁ puna caparantiādimāha. Tattha pañcasu upādānakkhandhesūti
  upādānassa khandhā upādānakkhandhā, upādānassa paccayabhūtā dhammapuñjā
  dhammarāsiyoti attho. Ayamettha saṅkhePo. Vitthārato pana khandhakathā visuddhimagge
  vuttā. Iti rūpanti "idaṁ rūpaṁ, ettakaṁ rūpaṁ, na ito paraṁ rūpaṁ atthī"ti
  sabhāvato rūpaṁ jānāti. Vedanādīsupi eseva nayo. Ayamettha saṅkhePo. Vitthārena
  pana rūpādīni visuddhimagge khandhakathāyameva vuttāni. Iti rūpassa samudayoti evaṁ
  avijjāsamudayādivasena pañcahākārehi rūpassa samudayo. Iti rūpassa atthaṅgamoti
  evaṁ avijjānirodhādivasena pañcahākārehi rūpassa atthaṅgamo, vedanādīsupi eseva
  nayo. Ayamettha saṅkhePo. Vitthāro pana visuddhimagge udayabbayañāṇakathāyaṁ vutto,
      iti ajjhattaṁ vāti evaṁ pañcakkhandhapariggaṇhanena attano vā dhammesu,
  parassa vā dhammesu, kālena vā attano, kālena vā parassa dhammesu
  dhammānupassī viharati. Samudayavayā panettha "avijjāsamudayā rūpasamudayo"tiādīnaṁ 1-
  pañcasu khandhesu vuttānaṁ paññāsāya lakkhaṇānaṁ vasena nīharitabbā. Ito
  paraṁ vuttanayameva.

  *  *  *  *  *  *
  Footnote: 1 khu. paṭi. 31/106/79 udayabbayañāṇaniddesa (syā)
-------------------------------------------------
[page 304]
      Kevalañhi idha khandhapariggāhikā sati dukkhasaccanti evaṁ yojanaṁ katvā
  khandhapariggāhakassa bhikkhuno niyyānamukhaṁ veditabbaṁ. Sesaṁ tādisamevāti.
                        Khandhapabbavaṇṇanā niṭṭhitā.
                            ----------
                           Āyatanapabbavaṇṇanā
      [117] Evaṁ pañcakkhandhavasena dhammānupassanaṁ vibhajitvā idāni
  āyatanavasena vibhajituṁ puna caparantiādimāha. Tattha chasu ajjhattikabāhiresu āyatanesūti
  cakkhu sotaṁ ghānaṁ jivhā kāyo manoti imesu chasu ajjhattikesu rūpaṁ saddo
  gandho raso phoṭṭhabbo dhammāti imesu chasu bāhiresu. Cakkhuñca pajānātīti
  cakkhupasādaṁ yāthāvasarasalakkhaṇavasena pajānāti. Rūpe ca pajānātīti bahiddhā
  catusamuṭṭhānikarūpaṁ ca yāthāvasarasalakkhaṇavasena pajānāti. Yañca tadubhayaṁ paṭicca uppajjati
  saññojananti yañca taṁ cakkhuñceva rūpe cāti ubhayaṁ paṭicca kāmarāgaññojanaṁ
  paṭighamānadiṭṭhivicikicchāsīlabbataparāmāsabhavarāgaissāmacchariyāvijjāsaññojananti
  dasavidhaṁ saññojanaṁ uppajjati, tañca yāthāvasarasalakkhaṇavasena pajānāti.
      Kathaṁ panetaṁ uppajjatīti. Cakkhudvāre tāva āpāthagataṁ iṭṭhārammaṇaṁ
  kāmassādavasena assādayato abhinandato kāmarāgasaññojanaṁ uppajjati.
  Aniṭṭhārammaṇe kujjhato paṭighasaññojanaṁ uppajjati. "ṭhapetvā Maṁ na koci añño
  etaṁ ārammaṇaṁ vibhāvetuṁ samattho atthī"ti maññato mānasaññojanaṁ uppajjati
  "evaṁ 1- rūpārammaṇaṁ niccaṁ dhuvan"ti gaṇhato diṭṭhisaññojanaṁ uppajjati. "evaṁ 1-
  Rūpārammaṇaṁ satto nukho sattassa nukho"ti vicikicchato vicikicchāsaññojanaṁ
  uppajjati. "sampattibhave Vata no idaṁ sulabhaṁ jātan"ti bhavaṁ patthentassa
  bhavasaññojanaṁ uppajjati. "āyatiṁ Evarūpaṁ sīlabbataṁ samādiyitvā sakkā laddhun"ti
  sīlabbataṁ samādiyantassa sīlabbataparāmāsasaññojanaṁ uppajjati. "aho Vatetaṁ
  rūpārammaṇaṁ aññe na labheyyun"ti usūyāyato 2- issāsaññojanaṁ uppajjati.

  *  *  *  *  *  *
  Footnote: 1-1 chaṂa. etaṁ 2 chaṂa. usūyato
-------------------------------------------------
[page 305]
  Attanā laddhaṁ rūpārammaṇaṁ aññassa maccharāyato macchariyasaññojanaṁ uppajjati.
  Sabbeheva sahajātāññāṇavasena avijjāsaññojanaṁ uppajjati.
      Yathā ca anuppannassāti yena kāraṇena asamudācāravasena anuppannassa
  tassa dasavidhassāpi saññojanassa uppādo hoti, tañca kāraṇaṁ pajānāti.
  Yathā ca uppannassāti appahīnaṭṭhena pana samudācāravasena vā uppannassa
  tassa dasavidhassāpi saññojanassa yena kāraṇena pahānaṁ hoti, tañca kāraṇaṁ
  pajānāti. Yathā ca pahīnassāti tadaṅgavikkhambhanappahānavasena pahīnassāpi tassa
  dasavidhassa saññojanassa yena kāraṇena āyatiṁ anuppādo hoti, tañca pajānāti.
  Kena kāraṇena panassa āyatiṁ anuppādo hoti,? diṭṭhivicikicchāsīlabbataparāmāsa-
  issāmacchariyabhedassa tāva pañcavidhassa saññojanassa sotāpattimaggena āyatiṁ
  anuppādo hoti. Kāmarāgapaṭighasaññojanadvayassa oḷārikassa sakadāgāmimaggena
  anusahagatassa anāgāmimaggena mānabhavarāgāvijjāsaññojanattayassa arahattamaggena
  āyatiṁ anuppādo hoti.
      So tañca pajānāti sadde cātiādīsupi eseva nayo. Apicettha
  āyatanakathā vitthārato visuddhimagge āyatananiddese vuttanayeneva veditabbā.
      Iti ajjhattaṁ vāti evaṁ ajjhattikāyatanapariggaṇhanena attano vā
  dhammesu, bāhirāyatanapariggaṇhanena parassa vā dhammesu, kālena vā attano,
  kālena vā parassa dhammesu dhammānupassī viharati. Samudayavayā panettha
  "avijjāsamudayā cakkhusamudayo"ti rūpāyatanassa rūpakkhandhe, arūpāyatanesu manāyatanassa
  viññāṇakkhandhe, dhammāyatanassa sesakkhandhesu vuttanayena nīharitabbā.
  Lokuttaradhammā na gahetabbā. Ito paraṁ vuttanayameva.
      Kevalañhi idha āyatanapariggāhikā sati dukkhasaccanti evaṁ yojanaṁ katvā
  āyatanapariggāhakassa bhikkhuno niyyānamukhaṁ veditabbaṁ. Sesaṁ tādisamevāti.
                       Āyatanapabbavaṇṇanā niṭṭhitā.
                           ------------
-------------------------------------------------
[page 306]
                          Bojjhaṅgapabbavaṇṇanā
      [118] Evaṁ chājjhattikabāhirāyatanavasena dhammānupassanaṁ vibhajitvā
  idāni bojjhaṅgavasena vibhajituṁ puna caparantiādimāha. Tattha bojjhaṅgesūti
  bujjhanakasattassa aṅgesu. Santanti paṭilābhavasena saṁvijjamānaṁ. Satisambojjhaṅganti
  satisaṅkhātaṁ sambojjhaṅgaṁ. Ettha hi sambujjhati āraddhavipassakato paṭṭhāya
  yogāvacaroti sambodhi, yāya vā so satiādikāya sattadhammasāmaggiyā sambujjhati
  kilesaniddāto uṭṭhāti, saccāni vā paṭivijjhati, sā dhammasāmaggī sambodhi.
  Tassa sambodhissa, tassā vā sambodhiyā aṅganti sambojjhaṅgaṁ. Tena vuttaṁ
  "satisaṅkhātaṁ sambojjhaṅgan"ti. Sesasambojjhaṅgesupi imināva nayena vacanattho
  veditabbo.
      Asantanti appaṭilābhavasena avijjamānaṁ. Yathā ca anuppannassātiādīsu
  pana satisambojjhaṅgassa tāva "atthi bhikkhave satisambojjhaṅgaṭṭhānīyā dhammā,
  tattha yonisomanasikārabahulīkāro, ayamāhāro anuppannassa vā satisambojjhaṅgassa
  uppādāya, uppannassa vā satisambojjhaṅgassa bhiyyobhāvāya vepullāya 1- bhāvanāya
  pāripūriyā saṁvattatī"ti 2- evaṁ uppādo hoti. Tattha satiyeva
  satisambojjhaṅgaṭṭhānīyā dhammā. Yonisomanasikāro vuttalakkhaṇoyeva, taṁ tattha
  bahulaṁ pavattayato satisambojjhaṅgo uppajjati.
      Apica cattāro dhammā satisambojjhaṅgassa uppādāya saṁvattanti satisampajaññaṁ
  muṭṭhassatipuggalaparivajjanatā upaṭṭhitassatipuggalasevanatā tadadhimuttāti.
  Abhikkantādīsu hi sattasu ṭhānesu satisampajaññena bhattanikkhittakākasadisamuṭṭhassati-
  puggalaparivajjanena tissadattattherābhayattherasadisaupaṭṭhitassatipuggalasevanena
  ṭhānanisajjādīsu satisamuṭṭhāpanatthaṁ ninnapoṇapabbhāracittatāya ca satisambojjhaṅgo
  uppajjati. Evaṁ catūhi kāraṇehi uppannassa panassa arahattamaggena bhāvanāpāripūrī
  hotīti pajānāti.

  *  *  *  *  *  *
  Footnote: 1 pāliyaṁ bhiyyobhāvāya vepullāyāti ime pāṭhā na dissanti
  2 saṁ. mahā. 19/183/60 kāyasutta.
-------------------------------------------------
[page 307]
      Dhammavicayasambojjhaṅgassa pana "atthi bhikkhave kusalākusalā dhammā .p.
  Kaṇhasukkasappaṭibhāgā dhammā, tattha yonisomanasikārabahulīkāro, ayamāhāro
  anuppannassa vā dhammavicayasambojjhaṅgassa uppādāya, uppannassa vā dhammavicaya-
  sambojjhaṅgassa bhiyyobhāvāya vepullāya bhāvanāya pāripūriyā saṁvattatī"ti 1- evaṁ
  uppādo hotīti.
      Apica satta dhammā dhammavicayasambojjhaṅgassa uppādāya saṁvattanti
  paripucchakatā vatthuvisadakiriyā indriyasamattapaṭipādanā duppaññapuggalaparivajjanā
  paññavantapuggalasevanā gambhīrañāṇacariyapaccavekkhaṇā tadadhimuttatāti. Tattha
  paripucchakatāti khandhadhātuāyatanaindriyabalabojjhaṅgamaggaṅgajhānaṅgasamathavipassanānaṁ
  atthasannissitaparipucchābahulatā.
      Vatthuvisadakiriyāti ajjhattikabāhirānaṁ vatthūnaṁ visadabhāvakaraṇaṁ. Yadā hissa
  kesanakhalomā atidīghā honti, sarīraṁ vā ussannadosañceva sedamalamakkhitañca,
  tadā ajjhattikavatthu avisadaṁ hoti aparisuddhaṁ. Yadā pana cīvaraṁ jiṇṇaṁ kiliṭṭhaṁ
  duggandhaṁ hoti, senāsanaṁ vā uklāpaṁ, tadā bāhiravatthu avisadaṁ hoti aparisuddhaṁ.
  Tasmā kesādicchedāpanena uddhaṁvirecanādhovirecanādīhi sarīrasallahukabhāvakaraṇena
  ucchādananhāpanena ca 2- ajjhattikavatthu visadaṁ kātabbaṁ.
      Sūcikammadhovanarajanaparibhaṇḍakaraṇādīhi bāhiravatthu visadaṁ kātabbaṁ. Etasmiñhi
  ajjhattikabāhire vatthusmiṁ avisade uppannesu cittacetasikesu ñāṇaṁpi aparisuddhaṁ
  hoti, aparisuddhāni dīpakapallakavaṭṭitelāni nissāya uppannadīpasikhāya obhāso
  viya. Visade pana ajjhattikabāhire vatthumhi uppannesu cittacetasikesu ñāṇaṁpi
  visadaṁ hoti, parisuddhāni dīpakapallakavaṭṭitelāni nissāya uppannadīpasikhāya
  obhāso viya. Tena vuttaṁ "vatthuvisadakiriyā dhammavicayasambojjhaṅgassa uppādāya
  saṁvattatī"ti.

  *  *  *  *  *  *
  Footnote: 1 saṁ. mahā. 19/232/92 āhārasutta. 2 ka. ca-saddo na dissati
-------------------------------------------------
[page 308]
      Indriyasamattapaṭipādanā nāma saddhādīnaṁ indriyānaṁ samabhāvakaraṇaṁ. Sace
  hissa saddhindriyaṁ balavaṁ hoti, itarāni mandāni. Tato viriyindriyaṁ paggahakicca,
  satindriyaṁ upaṭṭhānakiccaṁ, samādhindriyaṁ avikkhepakiccaṁ, paññindriyaṁ
  dassanakaccaṁ kātuṁ na sakkoti. Tasmā taṁ dhammasabhāvapaccavekkhaṇena vā yathā vā
  manasikaroto balavaṁ jātaṁ, tathā amanasikārena hāpetabbaṁ. Vakkalittheravatthu cettha
  nidassanaṁ. Sace pana viriyindriyaṁ balavaṁ hoti, atha neva saddhindriyaṁ adhimokkhakiccaṁ
  kātuṁ sakkoti, na itarāni itarakiccabhedaṁ. Tasmā taṁ passaddhādibhāvanāya hāpetabbaṁ.
  Tatrāpi soṇattherassa vatthu dassetabbaṁ. Evaṁ sesesupi ekassa balavabhāve
  sati itaresaṁ attano kiccesu asamatthatā veditabbā.
      Visesato panettha saddhāpaññānaṁ samādhiviriyānañca samattaṁ pasaṁsanti.
  Balavasaddho hi mandapañño muddhappasanno 1- hoti, avatthusmiṁ pasīdati. Balavapañño
  mandasaddho kerāṭikapakkhaṁ bhajati. Bhesajjasamuṭṭhito viya rogo atekiccho hoti.
  Cittuppādamatteneva kusalaṁ hotīti atidhāvitvā dānādīni akaronto niraye
  uppajjati. Ubhinnaṁ samatāya vatthusmiṁyeva pasīdati. Balavā samādhi 2- pana mandaṁ
  viriyaṁ samādhissa kosajjapakkhattā kosajjaṁ abhibhavati. 3- Balavaṁ viriyaṁ mando samādhi 2-
  viriyassa uddhaccapakkhattā uddhaccaṁ abhibhavati. 3- Samādhi pana viriyena saṁyojito
  kosajje patituṁ na labhati. Viriyaṁ samādhinā saṁyojitaṁ uddhacce patituṁ na labhati.
  Tasmā tadubhayaṁ samaṁ kātabbaṁ. Ubhayasamatāya hi appanā hoti.
      Apica samādhikammikassa balavatīpi saddhā vaṭṭati. Evaṁ saddahanto okappento
  appanaṁ pāpuṇissati. Samādhipaññāsu pana samādhikammikassa ekaggatā balavatī
  vaṭṭati, evañhi so appanaṁ pāpuṇāti. Vipassanākammikassa paññā balavatī
  vaṭṭati, evañhi so lakkhaṇapaṭivedhaṁ pāpuṇāti. Ubhinnaṁ pana samatāyapi appanā
  hotiyeva. Sati pana sabbattha balavatī vaṭṭati. Sati hi cittaṁ uddhaccapakkhikānaṁ
  saddhāviriyapaññānaṁ vasena uddhaccapātato, kosajjapakkhikena samādhinā kosajjapātato
  rakkhati. Tasmā sā loṇadhūpanaṁ viya sabbabyañjanesu sabbakammikāmacco viya ca

  *  *  *  *  *  *
  Footnote: 1 chaṂa. mudhāpasanno. 2-2 chaṂa. i. samādhiṁ. 3-3 chaṂa. adhibhavati.
-------------------------------------------------
[page 309]
  Sabbarājakiccesu sabbattha icchitabbā. Tenāha "sati ca pana sabbatthikā vuttā
  bhagavatā, kiṁkāraṇā? cittañhi satipaṭisaraṇaṁ, ārakkhapaccupaṭṭhānāva 1- sati, na ca
  vinā satiyā cittassa paggahaniggaho hotī"ti.
      Duppaññapuggalaparivajjanā nāma khandhādibhede anogāḷhapaññānaṁ
  dummedhapuggalānaṁ ārakāva parivajjanaṁ. Paññavantapuggalasevanā nāma
  samapaññāsalakkhaṇapariggāhikāya udayabbayapaññāya samannāgatapuggalasevanā.
  Gambhīrañāṇacariyapaccavekkhaṇā nāma gambhīresu khandhādīsu pavattāya gambhīrapaññāya
  pabhedapaccavekkhaṇā. Tadadhimuttatā nāma ṭhānanisajjādīsu dhammavicayasambojjhaṅga-
  samuṭṭhāpanatthaṁ ninnapoṇapabbhāracittatā. Evaṁ uppannassa panassa arahattamaggena
  bhāvanāpāripūrī hotīti pajānāti.
      Viriyasambojjhaṅgassa "atthi bhikkhave ārambhadhātu nikkamadhātu parakkamadhātu,
  tattha yonisomanasikārabahulīkāro, ayamāhāro anuppannassa vā viriyasambojjhaṅgassa
  uppādāya, uppannassa vā viriyasambojjhaṅgassa bhiyyobhāvāya vepullāya bhāvanāya
  pāripūriyā saṁvattatī"ti 2- evaṁ uppādo hoti.
      Apica ekādasa dhammā viriyasambojjhaṅgassa uppādāya saṁvattanti
  apāyabhayapaccavekkhaṇatā ānisaṁsadassāvitā gamanavīthipaccavekkhaṇatā piṇḍapātāpacāyanatā
  dāyajjamahattapaccavekkhaṇatā satthumahattapaccavekkhaṇatā jātimahattapaccavekkhaṇatā
  sabrahmacārimahattapaccavekkhaṇatā kusītapuggalaparivajjanatā āraddhaviriyapuggalasevanatā
  tadadhimuttatāti.
      Tattha nirayesu pañcavidhabandhanakammakaraṇato paṭṭhāya mahādukkhamanubhavanakālepi,
  tiracchānayoniyaṁ jālakkhipakuminādīhi gahitakālepi, pājanakaṇṭakādippahāratunnassa
  pana sakaṭāhanādikālepi, pittivisaye anekānipi vassasahassāni ekaṁ buddhantaraṁpi
  khuppipāsāhi āturībhūtakālepi 3- kālakañjikāsuresu saṭṭhihatthāsītihatthappamāṇena 4-
  aṭṭhicammamatteneva attabhāvena vātātapādidukkhānubhavanakālepi na sakkā

  *  *  *  *  *  *
  Footnote: 1 chaṂa., i. ca. 2 saṁ. mahā. 19/232/93 āhārasutta.
  3 chaṂa. āturitakālepi. 4 Ma. sattati...
-------------------------------------------------
[page 310]
  Viriyasambojjhaṅgaṁ uppādetuṁ, ayameva te bhikkhukālo viriyakaraṇāyāti evaṁ apāyabhayaṁ
  paccavekkhantassāpi viriyasambojjhaṅgo uppajjati.
      "na Sakkā kusītena navalokuttaradhammaṁ laddhuṁ āraddhaviriyeneva sakkā
  ayamānisaṁso viriyassā"ti evaṁ ānisaṁsadassāvinopi uppajjati. "sabbabuddha-
  paccekabuddhamahāsāvakehi 1- te gatamaggo gantabbo, so ca na sakkā kusītena
  gantun"ti evaṁ gamanavīthiṁ paccavekkhantassāpi uppajjati. "ye Taṁ piṇḍapātādīhi
  upaṭṭhahanti, ime te manussā neva ñātakā, na dāsakammakarā, nāpi `taṁ
  nissāya jīvissāmā'ti te paṇītāni piṇḍapātādīni denti, athakho attano
  kārānaṁ mahapphalataṁ paccāsiṁsamānā denti, satthārāpi `ayaṁ ime paccaye
  paribhuñjitvā kāyadaḷhībahulo sukhaṁ viharissatī'ti na evaṁ sampassatā tuyhaṁ paccayā
  anuññātā, athakho `ayaṁ ime paribhuñjamāno samaṇadhammaṁ katvā vaṭṭadukkhato
  muccissatī'ti te paccayā anuññātā, sodāni tvaṁ kusīto viharanto na taṁ
  piṇḍapātaṁ apacāyissasi, āraddhaviriyasseva hi piṇḍapātāpacāyanaṁ nāma hotī"ti
  evaṁ piṇḍapātāpacāyanaṁ paccavekkhantassāpi uppajjati mahāmittattherassa viya.
      Thero kira kassakaleṇe nāma paṭivasati. Tassa ca gocaragāme ekā
  mahāupāsikā theraṁ puttaṁ katvā paṭijaggati. Sā ekadivasaṁ araññaṁ gacchantī dhītaraṁ
  āha "amma asukasmiṁ ṭhāne purāṇataṇḍulā, asukasmiṁ khīraṁ, asukasmiṁ sappi,
  asukasmiṁ phāṇitaṁ, tava bhātikassa ayyamittassa āgatakāle bhattaṁ pacitvā
  khīrasappiphāṇitehi saddhiṁ dehi, tvaṁ ca bhuñjeyyāsi, ahaṁ pana hiyyo
  pakkapārivāsikabhattaṁ kañjiyena bhuttamhī"ti. Divā kiṁ bhuñjissasi ammāti.
  Sākapaṇṇaṁ pakkhipitvā kaṇataṇḍulehi ambilayāguṁ pacitvā ṭhapehi ammāti.
      Thero cīvaraṁ pārupitvā pattaṁ nīharantova taṁ saddaṁ sutvā attānaṁ
  ovadi "mahāupāsikā kira kañjiyena pārivāsikabhattaṁ bhuñji, divāpi
  kaṇapaṇṇambilayāguṁ bhuñjissati, tuyhaṁ atthāya pana purāṇataṇḍulādīni ācikkhati, taṁ
  nissāya kho panesā neva khettaṁ na vatthuṁ na bhattaṁ na vatthaṁ paccāsiṁsati, tisso pana
  sampattiyo patthayamānā deti, tvaṁ etissā tā sampattiyo dātuṁ sakkhissasi, na

  *  *  *  *  *  *
  Footnote: 1 Sī...ṃahāsāvakeheva
-------------------------------------------------
[page 311]
  Sakkhissasīti, ayaṁ kho pana piṇḍapāto tayā sarāgena sadosena samohena na
  sakkā gaṇhitunti pattaṁ thavikāya pakkhipitvā gaṇṭhikaṁ muñcitvā nivattitvā
  kassakaleṇameva gantvā pattaṁ heṭṭhāmañce cīvaraṁ cīvaravaṁse ṭhapetvā arahattaṁ
  pāpuṇitvā na nikkhamissāmī"ti viriyaṁ adhiṭṭhahitvā nisīdi. Dīgharattaṁ appamatto
  hutvā nivutthabhikkhu vipassanaṁ vaḍḍhetvā purebhattameva arahattaṁ patvā vikasitamiva
  padumaṁ mahākhīṇāsavo sitaṁ karontova nikkhami. Leṇadvāre rukkhamhi adhivatthā
  devatā:-
          "namo te purisājañña namo te purisuttama
           yassa te āsavā khīṇā dakkhiṇeyyosi mārisā"ti
  evaṁ udānaṁ udānetvā "bhante piṇḍāya paviṭṭhānaṁ tumhādisānaṁ arahantānaṁ
  bhikkhaṁ datvā mahallakitthiyo dukkhā muccissantī"ti āha.
      Thero uṭṭhahitvā dvāraṁ vivaritvā kālaṁ olokento pātoyevāti ñatvā
  pattacīvaramādāya gāmaṁ pāvisi. Dārikāpi bhattaṁ sampādetvā "idāni me bhātā
  āgamissati, idāni āgamissatī"ti dvāraṁ olokayamānā nīsīdi. Sā there gharadvāraṁ
  sampatte pattaṁ gahetvā sappiphāṇitayojitassa khīrapiṇḍapātassa pūretvā hatthe
  ṭhapesi. Thero "sukhaṁ hotū"ti anumodanaṁ katvā pakkāmi. Sāpi taṁ olokayamānāva
  aṭṭhāsi. Therassa hi tadā ativiya parisuddho chavivaṇṇo ahosi, vippasannāni
  indriyāni, mukhaṁ bandhanā pamuttatālapakkaṁ viya ativiya virocittha. Mahāupāsikā
  araññā āgantvā "kiṁ amma bhātiko te āgato"ti pucchi. Sā sabbaṁ taṁ
  pavuttiṁ ārocesi. Sā upāsikā "aj jame puttassa pabbajitakiccaṁ matthakaṁ
  pattan"ti ñatvā "abhiramati te amma bhātā buddhasāsane na ukkaṇṭhatī"ti āha.
      "mahantaṁ Kho panetaṁ satthu dāyajjaṁ, yadidaṁ satta ariyadhanāni nāma,
  taṁ na sakkā kusītena gahetuṁ. Yathā hi vippaṭipannaṁ puttaṁ mātāpitaro `ayaṁ
  amhākaṁ aputto'ti paribāhiraṁ karonti, so tesaṁ accayena dāyajjaṁ na labhati,
  evaṁ kusītopi idaṁ ariyadhanadāyajjaṁ na labhati, āraddhaviriyova labhatī"ti
  dāyajjamahattaṁ paccavekkhatopi uppajjati. "mahā Kho pana te satthā, satthuno hi
-------------------------------------------------
[page 312]
  Mātukucchismiṁ paṭisandhiggahaṇakālepi abhinikkhamanepi abhisambodhiyaṁpi dhammacakkappa-
  vattanepi yamakapāṭihāriyadevorohaṇāayusaṅkhāravossajjanesupi parinibbānakālepi
  dasasahassīlokadhātu kampittha, yuttaṁ nu te evarūpapassa satthuno sāsane `pabbajitvā
  kusītena bhavitun"ti evaṁ satthumahattaṁ paccavekkhatopi uppajjati.
      Jātiyāpi "tvaṁ idāni na lāmakajātiko, asambhinnāya mahāsammatapaveṇiyā
  āgato, okkākarājavaṁse sañjātosi, suddhodanamahārājassapi mahāmāyādeviyā ca
  nattā, rāhulabhaddassa kaniṭṭho, tayā nāma evarūpena jinaputtena hutvā na
  yuttaṁ kusītena viharitun"ti evaṁ jātimahattaṁ paccavekkhatopi uppajjati.
  "sāriputtamoggallānā Ceva asīti ca mahāsāvakā viriyeneva lokuttaradhammaṁ
  paṭivijjhiṁsu, tvaṁ etesaṁ sabrahmacārīnaṁ maggaṁ paṭipajjissasi na paṭipajjissasī"ti
  evaṁ sabrahmacārimahattaṁ paccavekkhatopi uppajjati. Kucchiṁ pūretvā ṭhitājagarasadise
  vissaṭṭhakāyikacetasikaviriye kusītapuggale parivajjentassāpi āraddhaviriye pahitatte
  puggale sevantassāpi, ṭhānanisajjādīsu viriyuppādanatthaṁ ninnapoṇapabbhāra-
  cittassāpi uppajjati. Evaṁ uppannassa panassa arahattamaggena bhāvanāpāripūrī
  hotīti pajānāti.
      Pītisambojjhaṅgassa "atthi bhikkhave pītisambojjhaṅgaṭṭhānīyā dhammā,
  tattha yonisomanasikārabahulīkāro, ayamāhāro anuppannassa vā pītisambojjhaṅgassa
  uppādāya, uppannassa vā pītisambojjhaṅgassa bhiyyobhāvāya vepullāya bhāvanāya
  pāripūriyā saṁvattatī"ti 1- evaṁ uppādo hoti. Tattha pītiyeva
  pītisambojjhaṅgaṭṭhānīyā dhammā nāma, tassa uppādakamanasikāro yonisomanasikāro nāMa.
      Apica ekādasa dhammā pītisambojjhaṅgassa uppādāya saṁvattanti
  buddhānussati dhammasaṁghasīlacāgadevatānussati upasamānussati lūkhapuggalaparivajjanatā
  siniddhapuggalasevanatā pasādanīyasuttantapaccavekkhaṇatā tadadhimuttatāti.
      Buddhaguṇe anussarantassāpi hi yāva upacārā sakalasarīraṁ pharamāno
  pītisambojjhaṅgo uppajjati. Dhammasaṁghaguṇaṁ 2- anussarantassāpi, dīgharattaṁ akhaṇḍaṁ

  *  *  *  *  *  *
  Footnote: 1 saṁ. mahā. 19/232/93 āhārasutta 2 chaṂa., i. dhammasaṁghaguṇe
-------------------------------------------------
[page 313]
  Katvā rakkhitacatuppārisuddhasīlaṁ paccavekkhantassāpi, gihinopi dasasīlaṁ pañcasīlaṁ
  paccavekkhantassāpi, dubbhikkhabhayādīsu paṇītaṁ bhojanaṁ sabrahmacārīnaṁ datvā "evaṁ
  nāma adamhā"ti cāgaṁ paccavekkhantassāpi gihinopi evarūpe kāle sīlavantānaṁ
  dinnaṁ dānaṁ paccavekkhantassāpi yehi guṇehi samannāgatā devatā devattaṁ
  pattā, tathārūpānaṁ guṇānaṁ attani atthitaṁ paccavekkhantassāpi, "samāpattiyā
  vikkhambhitā kilesā saṭṭhīpi sattatipi vassāni na samudācarantī"ti
  paccavekkhantassāpi, cetiyadassanabodhidassanatheradassanesu asakkaccakiriyāya
  saṁsūcitalūkhabhāve buddhādīsu pasādasinehābhāvena gadrabhapiṭṭhe rajasadise lūkhapuggale
  parivajjentassāpi, buddhādīsu pasādabahule muducittena siniddhapuggale
  sevantassāpi, ratanattayaguṇaparidīpake pasādanīye suttante paccavekkhantassāpi,
  ṭhānanisajjādīsu pītiuppādanatthaṁ ninnapoṇapabbhāracittassāpi uppajjati. Evaṁ
  uppannassa panassa arahattamaggena bhāvanāpāripūrī hotīti pajānāti.
      Passaddhisambojjhaṅgassa "atthi bhikkhave kāyapassaddhi cittapassaddhi,
  tattha yonisomanasikārabahulīkāro, ayamāhāro anuppannassa vā passaddhi-
  sambojjhaṅgassa uppādāya, uppannassa vā passaddhisamabojjhaṅgassa bhiyyobhāvāya
  vepullāya bhāvanāya pāripūriyā saṁvattatī"ti 1- evaṁ uppādo hoti.
      Apica satta dhammā passaddhisambojjhaṅgassa uppādāya saṁvattanti
  paṇītabhojanasevanatā utusukhasevanatā iriyāpathasukhasevanatā majjhattapayogatā
  sāraddhakāyapuggalaparivajjanatā passaddhakāyapuggalasevanatā tadadhimuttāti.
      Paṇītañhi siniddhaṁ sappāyabhojanaṁ bhuñjantassāpi, sītuṇhesu utūsu ṭhānādīsu
  iriyāpathesu sappāyaṁ utuñca iriyāpathañca sevantassāpi passaddhi uppajjati.
  Yo pana mahāpurisajātiko sabbautuiriyāpathakkhamova hoti, na taṁ sandhāyetaṁ vuttaṁ.
  Yassa sabhāgavisabhāgatā atthi, tasseva visabhāge utuiriyāpathe vajjetvā sabhāge
  sevantassāpi uppajjati. Majjhattapayogo vuccati attano ca parassa ca
  kammassakatāpaccavekkhaṇā, iminā majjhattapayogena uppajjati. Yo leḍḍudaṇḍādīhi

  *  *  *  *  *  *
  Footnote: 1 saṁ. mahā. 19/232/93 āhārasutta
-------------------------------------------------
[page 314]
  Paraṁ viheṭhayamānova vicarati. Evarūpaṁ sāraddhakāyaṁ puggalaṁ parivajjentassāpi,
  saṁyatapādapāṇipassaddhakāyaṁ puggalaṁ sevantassāpi, ṭhānanisajjādīsu passaddhi-
  uppādanatthāya ninnapoṇapabbhāracittassāpi uppajjati. Evaṁ uppannassa panassa
  arahattamaggena bhāvanāpāripūrī hotīti pajānāti.
      Samādhisambojjhaṅgassa "atthi bhikkhave samathanimittaṁ abyagganimittaṁ, tattha
  yonisomanasikārabahulīkāro, ayamāhāro anuppannassa vā samādhisambojjhaṅgassa
  uppādāya, uppannassa vā samādhisambojjhaṅgassa bhiyyobhāvāya vepullāya bhāvanāya
  pāripūriyā saṁvattatī"ti 1- evaṁ uppādo hoti. Tattha samathova samathanimittaṁ,
  avikkhepaṭṭhena ca abyagganimittanti.
      Apica ekādasa dhammā samādhisambojjhaṅgassa uppādāya saṁvattanti
  vatthuvisadakiriyatā indriyasamattapaṭipādanatā nimittakusalatā samaye cittassa
  paggaṇhanatā samaye cittassa niggaṇhanatā samaye sampahaṁsanatā samaye
  ajjhupekkhanatā asamāhitapuggalaparivajjanatā samāhitapuggalasevanatā jhānavimokkha-
  paccavekkhaṇatā tadadhimuttatāti. Tattha vatthuvisadakiriyatā indriyasamattapaṭipādanatā
  ca vuttanayeneva veditabbā.
      Nimittakusalatā nāma kasiṇanimittassa uggahakusalatā. Samaye cittassa
  paggaṇhanatāti yasmiṁ samaye atisithilaviriyatādīhi līnaṁ cittaṁ hoti, tasmiṁ samaye
  dhammavicayaviriyapītisambojjhaṅgasamuṭṭhāpanena 2- tassa paggaṇhanaṁ. Samaye cittassa
  niggaṇhanatāti yasmiṁ samaye accāraddhaviriyatādīhi uddhataṁ cittaṁ hoti, tasmiṁ
  samaye passaddhisamādhiupekkhāsambojjhaṅgasamuṭṭhāpanena tassa niggaṇhanaṁ. Samaye
  sampahaṁsanatāti yasmiṁ samaye cittaṁ paññāpayogamandatāya vā upasamasukhānadhigamena
  vā nirassādaṁ hoti, tasmiṁ samaye aṭṭhasaṁvegavatthupaccavekkhaṇena saṁvejeti. Aṭṭha
  saṁvegavatthūni nāma jātijarābyādhimaraṇāni cattāri, apāyadukkhaṁ pañcamaṁ, atīte
  vaṭṭamūlakaṁ dukkhaṁ, anāgate vaṭṭamūlakaṁ dukkhaṁ, paccuppanne āhārapariyeṭṭhimūlakaṁ

  *  *  *  *  *  *
  Footnote: 1 saṁ. mahā. 19/232/96 āhārasutta.
  2 chaṂa. dhammavicayaviriyasambojjhaṅga.... (pīti na dissati)
-------------------------------------------------
[page 315]
  Dukkhanti. Ratanattayaguṇānussaraṇena ca pasādaṁ janeti. Ayaṁ vuccati "samaye
  sampahaṁsanatā"ti.
      Samaye ajjhupekkhanatā nāma yasmiṁ samaye sammāpaṭipattiṁ āgamma alīnaṁ
  anuddhataṁ anirassādaṁ ārammaṇe samappavattaṁ samathavīthipaṭipannaṁ cittaṁ hoti,
  tadāssa paggahaniggahasampahaṁsanesu na byāpāraṁ āpajjati sārathī viya
  samappavattesu assesu. Ayaṁ vuccati "samaye ajjhupekkhanatā"ti. Asamāhitapuggala-
  parivajjanatā nāma upacāraṁ vā appanaṁ vā appattānaṁ vikkhittacittānaṁ puggalānaṁ
  ārakā parivajjanaṁ. Samāhitapuggalasevanatā nāma upacārena vā appanāya vā
  samāhitacittānaṁ sevanā bhajanā payirupāsanā. Tadadhimuttatā nāma ṭhānanisajjādīsu
  samādhiuppādanatthaṁyeva ninnapoṇapabbhāracittatā. Evaṁ hi paṭipajjato esa
  uppajjati. Evaṁ uppannassa panassa arahattamaggena bhāvanāpāripūrī hotīti
  pajānāti.
      Upekkhāsambojjhaṅgassa "atthi bhikkhave upekkhāsambojjhaṅgaṭṭhānīyā
  dhammā, tattha yonisomanasikārabahulīkāro, ayamāhāro anuppannassa vā upekkhā-
  sambojjhaṅgassa uppādāya, uppannassa vā upekkhāsambojjhaṅgassa bhiyyobhāvāya
  vepullāya bhāvanāya pāripūriyā saṁvattatī"ti 1- evaṁ uppādo hoti. Tattha upekkhāva
  upekkhāsambojjhaṅgaṭṭhānīyā dhammā nāMa.
      Apica pañca dhammā upekkhāsambojjhaṅgassa uppādāya saṁvattanti
  sattamajjhattatā saṅkhāramajjhattatā sattasaṅkhārakelāyanapuggalaparivajjanatā
  sattasaṅkhāramajjhattapuggalasevanatā tadadhimuttatāti.
      Tattha dvīhākārehi sattamajjhattataṁ samuṭṭhāpeti "tvaṁ attano kammena
  āgantvā attano kammena gamissasi, esopi attano kammena āgantvā
  attano kammena gamissati, tvaṁ kaṁ kelāyasī"ti evaṁ kammassakatāpaccavekkhaṇena ca,
  "paramatthato sattoyeva natthi, so tvaṁ kaṁ kelāyasī"ti evaṁ nissattapaccavekkhaṇena

  *  *  *  *  *  *
  Footnote: 1 saṁ. mahā. 19/232/94 āhārasutta.
-------------------------------------------------
[page 316]
  Ca. Dvīhākārehi saṅkhāramajjhattataṁ samuṭṭhāpeti "idaṁ cīvaraṁ anupubbena vaṇṇavikāraṁ
  ceva jiṇṇabhāvañca upagantvā pādapuñjanacoḷakaṁ hutvā yaṭṭhikoṭiyā chaḍḍanīyaṁ
  bhavissati, sace panassa sāmiko bhaveyya, nāssa evaṁ vinassituṁ dadeyyā"ti evaṁ
  assāmikabhāvapaccavekkhaṇena ca "anaddhaniyaṁ idaṁ tāvakālikan"ti evaṁ
  tāvakālikabhāvapaccavekkhaṇena ca, yathā ca cīvare, evaṁ pattādīsupi yojanā kātabbā.
      Sattasaṅkhārakelāyanapuggalaparivajjanatāti ettha yo puggalo gihī vā attano
  puttadhītādike pabbajito vā attano antevāsikasaddhivihārikasamānupajjhāyakādike 1-
  mamāyati, sahattheneva nesaṁ kesacchedanasūcikammacīvaradhovanarajanapattapacanādīni karoti,
  muhuttaṁpi apassanto "asuko sāmaṇero kuhiṁ, asuko daharo kuhin"ti
  bhantamigo viya ito cito ca āloketi, aññena kesacchedanādīnaṁ atthāya
  "muhuttaṁ tāva asukaṁ pesethā"ti yāciyamānopi "amhepi taṁ attano kammaṁ na
  kārema, tumhe taṁ gahetvā kilamessathā"ti na deti. Ayaṁ sattakelāyano nāMa.
  Yo pana pattacīvarathālakakattarayaṭṭhiādīni mamāyati, aññassa hatthena parāmasituṁpi
  na deti, tāvakālikaṁ yācito "mayaṁpi idaṁ mamāyantā 2- na paribhuñjāma, tumhākaṁ
  kiṁ dassāmā"ti vadati. Ayaṁ saṅkhārakelāyano nāMa. Yo pana tesu dvīsu vatthūsupi
  majjhatto udāsino. Ayaṁ sattasaṅkhāramajjhatto nāMa. Iti ayaṁ upekkhāsambojjhaṅgo
  evarūpaṁ sattasaṅkhārakelāyanapuggalaṁ ārakā parivajjentassāpi
  sattasaṅkhāramajjhattapuggalaṁ sevantassāpi ṭhānanisajjādīsu taduppādanatthaṁ
  ninnapoṇapabbhāracittassāpi uppajjati. Evaṁ uppannassa panassa arahattamaggena
  bhāvanāpāripūrī hotīti pajānāti.
      Iti ajjhattaṁ vāti evaṁ attano vā sattasambojjhaṅge pariggaṇhitvā parassa
  vā, kālena vā attano, kālena vā parassa sambojjhaṅge pariggaṇhitvā dhammesu
  dhammānupassī viharati. Samudayavayā panettha sambojjhaṅgānaṁ nibbattinirodhavasena
  veditabbā. Ito paraṁ vuttanayameva.

  *  *  *  *  *  *
  Footnote: 1 chaṂa. antevāsikasamānupajjhāyakādike 2 Ma. noyantā
-------------------------------------------------
[page 317]
      Kevalañhi idha bojjhaṅgapariggāhikā sati dukkhasaccanti evaṁ yojanaṁ
  katvā bojjhaṅgapariggāhakassa bhikkhuno niyyānamukhaṁ veditabbaṁ. Sesaṁ tādisamevāti.
                       Bojjhaṅgapabbavaṇṇanā niṭṭhitā.
                           -------------
                           Catusaccapabbavaṇṇanā
      [119] Evaṁ sattabojjhaṅgavasena dhammānupassanaṁ vibhajitvā idāni
  catusaccavasena vibhajituṁ puna caparantiādimāha.
      Tattha idaṁ dukkhanti yathābhūtaṁ pajānātīti ṭhapetvā taṇhaṁ tebhūmike dhamme
  "idaṁ dukkhan"ti yathāsabhāvato pajānāti, tasseva kho pana dukkhassa janikaṁ
  samuṭṭhāpikaṁ purimataṇhaṁ "ayaṁ dukkhasamudayo"ti, ubhinnaṁ appavatti nibbānaṁ "ayaṁ
  dukkhanirodho"ti, dukkhaparijānanaṁ samudayapajahanaṁ nirodhasacchikaraṇaṁ ariyamaggaṁ "ayaṁ
  dukkhanirodhagāminī paṭipadā"ti yathāsabhāvato pajānātīti attho. Avasesā ariyasaccakathā
  visuddhimagge vitthāritāyeva.
      Iti ajjhattaṁ vāti evaṁ attano vā cattāri saccāni pariggaṇhitvā,
  parassa vā, kālena vā attano, kālena vā parassa cattāri saccāni pariggaṇhitvā
  dhammesu dhammānupassī viharati. Samudayavayā panettha catunnaṁ saccānaṁ yathāsabhāvato
  uppattinibbutivasena 1- veditabbā. Ito paraṁ vuttanayameva.
      Kevalañhi idha catusaccapariggāhikā sati dukkhasaccanti evaṁ yojanaṁ katvā
  saccapariggāhakassa bhikkhuno niyyānamukhaṁ veditabbaṁ. Sesaṁ tādisamevāti.
                       Catusaccapabbavaṇṇanā niṭṭhitā.
                           -------------

  *  *  *  *  *  *
  Footnote: 1 chaṂa. uppattinivattivasena
-------------------------------------------------
[page 318]
      Ettāvatā ānāpānaṁ catuiriyāpathaṁ catusampajaññaṁ dvattiṁsākāraṁ
  catudhātuvavatthānaṁ navasīvathikā vedanānupassanā cittānupassanā nīvaraṇapariggaho
  khandhapariggaho āyatanapariggaho bojjhaṅgapariggaho saccapariggahoti ekavīsati
  kammaṭṭhānāni vuttāni. Tesu ānāpānadvattiṁsākāranavasīvathikāti ekādasa appanā-
  kammaṭṭhānāni honti. Dīghabhāṇakamahāsivatthero pana "navasīvathikā ādīnavānu-
  passanāvasena vuttā"ti āha. Tasmā tassa matena dveyeva appanākammaṭṭhānāni,
  sesāni upacārakammaṭṭhānāni. Kiṁ panetesu sabbesu abhiniveso jāyati na jāyatīti.
  Na jāyati. Iriyāpathasampajaññanīvaraṇasambojjhaṅgesu hi abhiniveso na jāyati,
  sesesu jāyatīti. Mahāsivatthero panāha "etesupi abhiniveso jāyati, ayañhi
  atthi nu kho me cattāro iriyāpathā, udāhu natthi, atthi nu kho me catusampajaññaṁ,
  udāhu natthi, atthi nu kho me pañca nīvaraṇā, udāhu natthi, atthi nu kho me
  sattabojjhaṅgā, udāhu natthīti evaṁ pariggaṇhāti, tasmā sabbattha abhiniveso
  jāyatī"ti.
      [137] Yo hi koci bhikkhaveti yo koci 1- bhikkhu vā bhikkhunī vā upāsako
  vā upāsikā vā. Evaṁ bhāveyyāti ādito paṭṭhāya vuttena bhāvanānukkamena
  bhāveyya. Pāṭikaṅkhanti paṭikaṅkhitabbaṁ, avassaṁ bhāvīti attho. Aññāti arahattaṁ.
  Sati vā upādiseseti upādisese vā sati aparikkhīṇe. Anāgāmitāti anāgāmibhāvo.
      Evaṁ sattannaṁ vassānaṁ vasena sāsanassa niyyānikabhāvaṁ dassetvā
  puna tato appatarepi kāle dassento "tiṭṭhantu bhikkhave"tiādimāha. Sabbaṁpi
  cetaṁ majjhimasseva veneyyapuggalassa 2- vasena vuttaṁ. Tikkhapaññaṁ pana sandhāya
          "pāto anusiṭṭho sāyaṁ visesaṁ adhigamissati,
           sāyaṁ anusiṭṭho pāto visesaṁ adhigamissatī"ti 3-
  vuttaṁ.

  *  *  *  *  *  *
  Footnote: 1 chaṂa. yo hi koci 2 chaṂa. neyyapuggalassa
  3 MaṂa. 13/345/328 bodhirājakumārasutta
-------------------------------------------------
[page 319]
      Iti bhagavā "evaṁ niyyānikaṁ bhikkhave mama sāsanan"ti dassetvā
  ekavīsatiyāpi ṭhānesu arahattanikūṭena desitaṁ desanaṁ niyyātento "ekāyano
  ayaṁ bhikkhave maggo .pe. Iti yantaṁ vuttaṁ, idametaṁ paṭicca vuttan"ti āha.
  Sesaṁ uttānatthamevāti.
                     Papañcasūdaniyā majjhimanikāyaṭṭhakathāya
                      satipaṭṭhānasuttavaṇṇanā niṭṭhitā.
                            -----------
                    Mūlapariyāyavaggo nāma paṭhamo vaggo.
                               Niṭṭhito
                          ---------------
-------------------------------------------------
[page 320]
                            2. Sīhanādavagga
                         1. Cūḷasīhanādasuttavaṇṇanā
      [139] Evamme sutanti cūḷasīhanādasuttaṁ. 1- Yasmā panassa atthuppattiko
  nikkhepo, tasmā taṁ dassetvācassa apubbapadavaṇṇanaṁ karissāMa. Katarāya pana
  idaṁ atthuppattiyā nikkhittanti. Lābhasakkārapaccayā titthiyaparidevite. Bhagavato
  kira dhammadāyādasutte vuttanayena mahālābhasakkāro uppajji. Catuppamāṇiko
  hi ayaṁ lokasannivāso, rūpappamāṇo rūpappasanno, ghosappamāṇo ghosappasanno,
  lūkhappamāṇo lūkhappasanno, dhammappamāṇo dhammappasannoti imesaṁ puggalānaṁ
  vasena catudhā ṭhito.
      Tesaṁ idaṁ nānākaraṇaṁ:- katamo ca puggalo rūpappamāṇo rūpappasanno?
  Idhekacco puggalo ārohaṁ vā passitvā pariṇāhaṁ vā passitvā pāripūriṁ vā
  passitvā saṇṭhānaṁ vā passitvā tattha pamāṇaṁ gahetvā pasādaṁ janeti, ayaṁ
  vuccati puggalo rūpappamāṇo rūpappasanno.
      Katamo ca puggalo ghosappamāṇo ghosappasanno? idhekacco puggalo
  Paravaṇṇanāya parathomanāya parapasaṁsanāya paravaṇṇahārikāya tattha pamāṇaṁ gahetvā
  pasādaṁ janeti, ayaṁ vuccati puggalo ghosappamāṇo ghosappasanno.
      Katamo ca puggalo lūkhappamāṇo lūkhappasanno? idhekacco puggalo cīvaralūkhaṁ
  Vā passitvā pattalūkhaṁ vā passitvā senāsanalūkhaṁ vā passitvā vividhaṁ vā
  dukkarakārikaṁ passitvā tattha pamāṇaṁ gahetvā pasādaṁ janeti, ayaṁ vuccati
  puggalo lūkhappamāṇo lūkhappasanno.
      Katamo ca puggalo dhammappamāṇo dhammappasanno? idhekacco puggalo
  Sīlaṁ vā passitvā samādhiṁ vā passitvā paññaṁ vā passitvā tattha pamāṇaṁ
  gahetvā pasādaṁ janeti, ayaṁ vuccati puggalo dhammappamāṇo dhammappasannoti.

  *  *  *  *  *  *
  Footnote: 1 ka. cullasīhanādasuttaṁ
-------------------------------------------------
[page 321]
      Imesu catūsu puggalesu rūpappamāṇopi bhagavato ārohapariṇāhasaṇṭhāna-
  pāripūrivaṇṇapokkharataṁ asītianubyañjanapaṭimaṇḍitattā nānāratanacittamiva
  suvaṇṇamahāpaṭaṁ dvattiṁsamahāpurisalakkhaṇasamākiṇṇatāya tārāgaṇasamujjalaṁ viya gaganatalaṁ
  sabbaphāliphullaṁ viya ca yojanasatubbedhaṁ pārichattakaṁ aṭṭhārasaratanubbedhaṁ
  byāmappabhāparikkhepasassirīkaṁ anopamasarīraṁ disvā sammāsambuddheyeva pasīdati.
      Ghosappamāṇopi bhagavatā kappasatasahassādhikāni cattāri asaṅkheyyāni
  dasa pāramiyo dasa upapāramiyo dasa paramatthapāramiyo pūritā, aṅgapariccāgo
  puttadārapariccāgo rajjapariccāgo dhanapariccāgo 1- nayanapariccāgo ca katotiādinā
  nayena pavattaṁ ghosaṁ sutvā sammāsambuddheyeva pasīdati.
      Lūkhappamāṇopi bhagavato cīvaralūkhaṁ disvā "sace bhagavā agāraṁ ajjhāvasittha,
  kāsivatthameva adhārayissa. Pabbajitvā panānena sāṇapaṁsukūlacīvarena santussamānena
  bhāriyaṁ katan"ti sammāsambuddheyeva pasīdati. Pattalūkhaṁpi disvā "iminā agāraṁ
  ajjhāvasatā 2- rattavarasuvaṇṇabhājanesu cakkavattibhojanārahaṁ sugandhasālibhojanaṁ
  paribhuttaṁ, pabbajitvā pana pāsāṇamayaṁ pattaṁ ādāya uccanīcakuladvāresu
  sapadānaṁ piṇḍāya caritvā laddhapiṇḍiyālopena santussamāno bhāriyaṁ karotī"ti
  sammāsambuddheyeva pasīdati. Senāsanalūkhaṁ disvāpi "ayaṁ agāraṁ ajjhāvasanto
  tiṇṇaṁ utūnaṁ anucchavikesu tīsu pāsādesu tividhanāṭakaparivāro dibbasampattiṁ viya
  rajjasiriṁ anubhavitvā idāni pabbajjūpagato rukkhamūlasenāsanādīsu dāruphalakasilā-
  paṭṭavidalamañcakādīhi 3- santussamāno bhāriyaṁ karotī"ti sammāsambuddheyeva pasīdati.
  Dukkarakārikamassa disvāpi "chabbassāni nāma muggayūsakulatthayūsahareṇuyūsādīnaṁ
  pasatamattena yāpessati, appāṇakajjhānaṁ jhāyissati, sarīre ca jīvite ca
  anapekkho viharissati, aho dukkarakārako bhagavā"ti sammāsambuddheyeva pasīdati.

  *  *  *  *  *  *
  Footnote: 1 chaṂa. attapariccāgo 2 chaṂa. ajjhāvasantena 3 chaṂa. dāru...paṭṭapīṭhamañcakādīhi,
  Sī....bidalamañcakādīsu sayamāno
-------------------------------------------------
[page 322]
      Dhammappamānopi bhagavato sīlaguṇaṁ samādhiguṇaṁ paññāguṇaṁ jhānavimokkhasamādhi-
  samāpattisampadaṁ abhiññāpāripūriṁ yamakapāṭihāriyaṁ devorohaṇaṁ pāṭikaputtadamanādīni 1-
  ca anekāni acchariyāni disvā sammāsambuddheyeva pasīdati, te evaṁ pasannā
  bhagavato mahantaṁ lābhasakkāraṁ abhiharanti. Titthiyānaṁ pana bāverujātake kākassa
  viya lābhasakkāro parihāyittha. Yathāha:-
          "adassanena morassa sikhino mañjubhāṇino
           kākantattha apūjesuṁ maṁsena ca phalena ca.
           Yadā ca sarasampanno moro bāverumāgamā 2-
           atha lābho ca sakkāro vāyasassa ahāyatha.
           Yāva nuppajjatī buddho dhammarājā pabhaṅkaro
           tāva aññe apūjesuṁ puthū samaṇabrāhmaṇe.
           Yadā ca sarasampanno buddho dhammamadesayi
           atha lābho ca sakkāro titthiyānaṁ ahāyathā"ti. 3-
      Te evaṁ pahīnalābhasakkārā rattiṁ ekadvaṅgulamattaṁ obhāsetvāpi
  suriyuggamane khajjopanakā viya hatappabhā ahesuṁ.
           Yathāpi 4- khajjopanakā kālapakkhamhi rattiyā
           nidassayanti obhāsaṁ etesaṁ visayo hi so.
           Yadā ca rasmisampanno abbhudeti pabhaṅkaro
           atha khajjopasaṅghānaṁ 5- pabhā antaradhāyati.
           Evaṁ khajjūpasadisā titthiyāpi puthū idha
           kālapakkhūpame loke dīpayanti sakaṁ guṇaṁ.
           Yadā ca buddho lokasmiṁ udeti amitappabho
           nippabhā titthiyā honti suriye khajjupakā yathāti.

  *  *  *  *  *  *
  Footnote: 1 chaṂa. pāthika.... 2 Ma. pāverumāgamā 3 khu. jā. catukka. 27/654/154
  bāverujātaka (syā) 4 chaṂa. yathā hi 5 chaṂa. khajjupasaṅghānaṁ, Sī. khajjupasaṅkhānaṁ
-------------------------------------------------
[page 323]
      Te evaṁ nippabhā hutvā kacchupiḷakādiparikiṇṇasarīrā paramapārijuññappattā
  yena buddho yena dhammo yena saṁgho yena ca mahājanassa sannipāto,
  tena tena gantvā antaravīthiyampi siṅghāṭakepi catukkepi sabhāyaṁpi ṭhatvā
  paridevanti:-
      "kiṁ bho samaṇoyeva gotamo samaṇo, mayaṁ assamaṇā. Samaṇasseva gotamassa
  sāvakā samaṇā, amhākaṁpi sāvakā assamaṇā. Samaṇassa ca gotamassa,
  sāvakānañcassa dinnaṁ mahapphalaṁ, 1- amhākaṁ dinnaṁ na mahapphalaṁ. 1- Nanu samaṇopi
  gotamo samaṇo, mayaṁpi samaṇā. Samaṇassapi gotamassa sāvakā samaṇā,
  amhākaṁpi sāvakā samaṇā. Samaṇassapi gotamassa sāvakānañcassa dinnaṁ
  mahapphalaṁ, amhākaṁpi sāvakānañca no dinnaṁ mahapphalaṁ. 2- Samaṇassapi gotamassa
  sāvakānañcassa detha karotha, amhākaṁpi sāvakānañca no detha karotha. 3-
  Nanu samaṇo gotamo purimāni divasāni uppanno, mayaṁ pana loke
  uppajjamānāyeva 4- uppannā"ti.
      Evaṁ nānappakāraṁ viravanti. Atha bhikkhū bhikkhuniyo upāsakā upāsikāyoti
  catasso parisā tesaṁ saddaṁ sutvā bhagavato ārocesuṁ "titthiyā bhante idañcidañca
  kathentī"ti. Taṁ sutvā bhagavā "mā tumhe bhikkhave titthiyānaṁ vacanena `aññatra
  samaṇo atthī'ti saññino ahuvatthā"ti vatvā aññatitthiyesu samaṇabhāvaṁ
  paṭisedhento idheva ca anujānanto imissā atthuppattiyā idheva bhikkhave samaṇoti
  idaṁ suttaṁ abhāsi.
      Tatra 5- idhevāti imasmiṁyeva sāsane. Ayaṁ pana niyamo sesapadesupi
  veditabbo. Dutiyādayopi hi samaṇā idheva, na aññattha. Samaṇoti sotāpanno.
  Tenevāha "katamo ca bhikkhave paṭhamo samaṇo? idha bhikkhave bhikkhu tiṇṇaṁ

  *  *  *  *  *  *
  Footnote: 1-1 chaṂa. na amhākaṁ, sāvakānañca no dinnaṁ mahapphalaṁ. 2 chaṂa. mahapphalañceva
  3 chaṂa. sakkarotha 4 chaṂa. uppajjamāneyeva 5 chaṂa. tattha
-------------------------------------------------
[page 324]
  Saṁññojanānaṁ parikkhayā sotāpanno hoti avinipātadhammo niyato sambodhiparāyano,
  ayaṁ bhikkhave paṭhamo samaṇo"ti. 1-
      Dutiyoti sakadāgāmī. Tenevāha "katamo ca bhikkhave dutiyo samaṇo?
  idha bhikkhave bhikkhu tiṇṇaṁ saññojanānaṁ parikkhayā rāgadosamohānaṁ tanuttā
  sakadāgāmī hoti sakideva imaṁ lokaṁ āgantvā dukkhassantaṁ karoti, ayaṁ bhikkhave
  dutiyo samaṇo"ti. 1-
      Tatiyoti anāgāmī. Tenevāha "katamo bhikkhave tatiyo samaṇo? idha
  bhikkhave bhikkhu pañcannaṁ orambhāgiyānaṁ saññojanānaṁ parikkhayā opapātiko
  hoti tattha parinibbāyī anāvattidhammo tasmā lokā, ayaṁ bhikkhave tatiyo
  samaṇo"ti. 1-
      Catutthoti arahā. Tenevāha "katamo ca bhikkhave catuttho samaṇo? idha
  bhikkhave bhikkhu āsavānaṁ khayā anāsavaṁ cetovimuttiṁ paññāvimuttiṁ diṭṭheva dhamme sayaṁ
  abhiññā sacchikatvā upasampajja viharati, ayaṁ bhikkhave catuttho samaṇo"ti. 1- Iti
  imasmiṁ ṭhāne cattāro phalaṭṭhakasamaṇāva adhippetā.
      Suññāti rittā tucchā. Parappavādāti cattāro sassatavādā, cattāro
  ekaccasassatikā, cattāro antānantikā, cattāro amarāvikkhepikā, dve
  adhiccasamuppannikā, soḷasa saññīvādā, aṭṭha asaññīvādā, aṭṭha nevasaññī-
  nāsaññīvādā, satta ucchedavādā, pañca diṭṭhadhammanibbānavādāti ime sabbepi
  brahmajāle āgatā dvāsaṭṭhī diṭṭhiyo, ito bāhirānaṁ paresaṁ vādā parappavādā
  nāma, te sabbepi imehi catūhi phalaṭṭhakasamaṇehi suññā, na hi te ettha
  santi. Na kevalañca eteheva suññā, catūhi pana maggaṭṭhakasamaṇehipi catunnaṁ
  maggānaṁ atthāya āraddhavipassakehipīti dvādasahipi samaṇehi suññāeva.
  Imamevatthaṁ sandhāya bhagavatā mahāparinibbāne vuttaṁ:-

  *  *  *  *  *  *
  Footnote: 1 aṅ. catukka. 21/241/266 samaṇasutta
-------------------------------------------------
[page 325]
               "ekūnatiṁso Vayasā subhadda
                yaṁ pabbajiṁ kiṁ kusalānuesī
                vassāni paññāsa samādhikāni
                yato ahaṁ pabbajito subhadda
                ñāyassa dhammassa padesavattī
                ito bahiddhā samaṇopi natthi.
      Dutiyopi samaṇo natthi, tatiyopi samaṇo natthi, catutthopi samaṇo natthi,
  suññā parappavādā samaṇebhi aññehī"ti. 1-
      Ettha hi padesavattīti āraddhavipassako adhippeto, tasmā sotāpattimaggassa
  āraddhavipassakaṁ maggaṭṭhaṁ phalaṭṭhanti tayopi ekato katvā samaṇopi natthīti
  āha. Sakadāgāmimaggassa āraddhavipassakaṁ maggaṭṭhaṁ phalaṭṭhanti tayopi ekato
  katvā dutiyopi samaṇo natthīti āha. Itaresupi dvīsu eseva nayo.
      Kasmā panete aññattha natthīti. Akhettatāya. Yathā hi na āragge sāsapo
  tiṭṭhati, na udakapiṭṭhe aggi jalati, na piṭṭhipāsāṇe vījāni ruhanti, evameva
  bāhiresu titthāyatanesu na ime samaṇā uppajjanti, imasmiṁyeva pana sāsane
  uppajjanti. Kasmā? sukhettatāya. 2- Sā panesā 3- akhettatā ca sukhettatā 4- ca
  ariyamaggassa abhāvato ca bhāvato ca veditabbā. Tenāha bhagavā:-
      "yasmiṁ kho subhadda dhammavinaye ariyo aṭṭhaṅgiko maggo na upalabbhati,
  samaṇopi tattha na upalabbhati, dutiyopi tattha samaṇo na upalabbhati, tatiyopi tattha
  samaṇo na upalabbhati, catutthopi tattha samaṇo na upalabbhati. Yasmiñca kho subhadda
  dhammavinaye ariyo aṭṭhaṅgiko maggo upalabbhati, samaṇopi tattha upalabbhati, dutiyopi
  tattha .pe. Catutthopi tattha samaṇo upalabbhati. Imasmiṁ kho subhadda dhammavinaye
  ariyo aṭṭhaṅgiko maggo upalabbhati, idheva subhadda samaṇo, idha dutiyo samaṇo, idha
  tatiyo samaṇo, idha catuttho samaṇo, suññā parappavādā samaṇebhi aññehī"ti. 5-

  *  *  *  *  *  *
  Footnote: 1 dī. mahā. 10/214/133 subhaddaparibbājakavatthu 2 chaṂa. khettatāya 3 chaṂa. tesaṁ
  4 chaṂa. khettatā 5 dī. mahā. 10/214/132 subhaddaparibbājakavatthu
-------------------------------------------------
[page 326]
      Evaṁ yasmā titthāyatanaṁ akhettaṁ, sāsanaṁ khettaṁ, tasmā yathā surattahatthapādo
  bhāsurakesarasīho 1- migarājā na susāne vā saṅkārakūṭe vā paṭivasati, tiyojanasahassa-
  vitthataṁ pana himavantaṁ ajjhogāhetvā maṇiguhāyaṁyeva paṭivasati. Yathā ca chaddanto
  nāgarājā na gocariyahatthikulādīsu navasu nāgakulesu uppajjati, chaddantakuleyeva
  uppajjati. Yathā ca valāhako assarājā na gadrabhakule vā ghoṭakakule vā uppajjati,
  sindhuyā tīre pana sindhavakuleyeva uppajjati. Yathā ca sabbakāmadadaṁ manoharaṁ
  maṇiratanaṁ na saṅkārakūṭe vā paṁsupabbatādīsu vā uppajjati, vepullapabbatabbhantareyeva
  uppajjati. Yathā ca timirapiṅgalo maccharājā na āvāṭakhuddakapokkharaṇīsu 2-
  uppajjati, caturāsītiyojanasahassagambhīre mahāsamuddeyeva uppajjati. Yathā ca
  diyaḍḍhayojanasatiko supaṇṇarājā na gāmadvāre eraṇḍavanādīsu paṭivasati,
  mahāsamuddaṁ pana ajjhogāhetvā simbalidahavaneyeva paṭivasati. Yathā ca dhataraṭṭho
  suvaṇṇahaṁso na gāmadvāre āvāṭakādīsu paṭivasati, navutihaṁsasahassaparivāro pana 3-
  hutvā cittakūṭapabbateyeva paṭivasati. Yathā ca catudīpissaro cakkavattirājā na
  nīcakule uppajjati, asambhinnakhattiyakuleyeva 4- pana uppajjati. Evameva imesu
  samaṇesu ekasamaṇopi na aññatitthāyatane uppajjati, ariyamaggaparikkhitte pana
  buddhasāsaneyeva uppajjati. Tenāha bhagavā "idheva bhikkhave samaṇo .pe.
  Suññā parappavādā samaṇebhi aññehī"ti.
      Sammā sīhanādaṁ nadathāti ettha sammāti hetunā nayena kāraṇena.
  Sīhanādanti seṭṭhanādaṁ abhītanādaṁ appaṭihatanādaṁ. 5- Imesañca 6- catunnaṁ samaṇānaṁ
  idheva atthitāya ayaṁ nādo seṭṭhanādo nāma hoti. Uttamanādo. "ime
  Samaṇā idheva atthī"ti vadantassa aññato bhayaṁ vā āsaṅkā vā natthīti
  abhītanādo nāma hoti. "amhākaṁpi Sāsane ime samaṇā atthī"ti pūraṇādīsu
  ekassāpi uṭṭhahitvā vattuṁ asamatthatāya ayaṁ nādo appaṭihatanādo nāma
  hoti. Tena vuttaṁ "sīhanādanti seṭṭhanādaṁ abhītanādaṁ appaṭihatanādan"ti.

  *  *  *  *  *  *
  Footnote: 1 chaṂa. sūrakesarako sīho, Sī. bhāsurakesarasaṭo 2 chaṂa. khuddakapokkharaṇīsu
  3 chaṂa. pana-saddo na dissati 4 chaṂa. asambhinnajātikhattiYu... 5 chaṂa. appaṭinādaṁ
  evamuparipi 6 chaṂa. imesaṁ hi, Sī. imesaṁ
-------------------------------------------------
[page 327]
      [140] Ṭhānaṁ kho panetaṁ vijjatīti idaṁ kho pana kāraṇaṁ vijjati.
  Yaṁ aññatitthiyāti yena kāraṇena aññatitthiyā. Ettha ca titthaṁ jānitabbaṁ,
  titthakaro jānitabbo, titthiyā jānitabbā, titthiyasāvakā jānitabbā. Titthaṁ
  nāma dvāsaṭṭhīdiṭṭhiyo. Ettha hi sattā taranti ullavanti 1- ummujjanimmujjaṁ
  karonti, tasmā titthanti vuccanti. Tāsaṁ diṭṭhīnaṁ uppādetā titthakaro nāMa.
  Tassa laddhiṁ gahetvā pabbajitā titthiyā nāMa. Tesaṁ paccayadāyakā titthiyasāvakāti
  veditabbā. Paribbājakāti gihibandhanaṁ pahāya pabbajjūpagatā. Assāsoti
  avassayo patiṭṭhā upatthambho. Balanti thāmo. Yena tumheti yena assāsena
  vā balena vā evaṁ vadetha.
      Atthi kho no āvuso tena bhagavatā jānatā passatā arahatā sammā-
  sambuddhenāti ettha ayaṁ saṅkhepattho:- yo so bhagavā samatiṁsa pāramiyo
  pūretvā sabbakilese bhañjitvā anuttaraṁ sammāsambodhiṁ abhisambuddho, tena
  bhagavatā tesaṁ tesaṁ sattānaṁ āsayānusayaṁ jānatā, hatthatale ṭhapitaṁ āmalakaṁ viya
  sabbaññeyyadhammaṁ passatā. Apica pubbenivāsādīhi jānatā, dibbena cakkhunā
  passatā. Tīhi vijjāhi chahi vā pana abhiññāhi jānatā, sabbattha appaṭihatena
  samantacakkhunā passatā. Sabbadhammajānanasamatthāya paññāya jānatā, sabbasattānaṁ
  cakkhuvisayātītāni tirokuḍḍādigatāni 2- vāpi rūpāni ativisuddhena maṁsacakkhunā
  passatā. Attahitasādhikāya samādhipadaṭṭhānāya paṭivedhapaññāya jānatā,
  parahitasādhikāya karuṇāpadaṭṭhānāya desanāpaññāya passatā. Arīnaṁ hatattā paccayādīnaṁ
  arahattā ca arahatā, sammā sāmañca saccānaṁ buddhattā sammāsambuddhena.
  Antarāyikadhamme vā jānatā, niyyānikadhamme passatā. Kilesārīnaṁ hatattā
  arahatā, sammā sāmaṁ sabbadhammānaṁ buddhattā sammāsambuddhenāti evaṁ
  catuvesārajjavasena catūhi ākārehi thomitena cattāro dhammā akkhātā, ye
  mayaṁ attani sampassamānā evaṁ vadema, na rājarājamahāmattādīnaṁpi upatthambhaṁ
  na 3- kāyabalanti.

  *  *  *  *  *  *
  Footnote: 1 chaṂa. uppalavanti 2 chaṂa. tirokuṭṭādigatāni 3 chaṂa. na-saddo na dissati
-------------------------------------------------
[page 328]
      Satthari pasādoti "itipi so bhagavā"ti ādinā nayena buddhaguṇe
  anussarantānaṁ uppannappasādo. Dhamme pasādoti "svākkhāto bhagavatā dhammo"tiādinā
  nayena dhammaguṇe anussarantānaṁ uppannappasādo. Sīlesu paripūrakāritāti
  ariyakantesu sīlesu paripūrakāritā. Ariyakantasīlāni nāma pañcasīlāni. Tāni hi
  bhavantaragatopi ariyasāvako attano ariyasāvakabhāvaṁ ajānantopi na vītikkamati.
  Sacepi hi naṁ koci vadeyya "imaṁ sakalacakkavattirajjaṁ sampaṭicchitvā khuddakamakkhikaṁ
  jīvitā voropehī"ti, aṭṭhānametaṁ, yaṁ so tassa vacanaṁ kareyya. Evaṁ ariyānaṁ
  sīlāni kantāni piyāni manāpāni. Tāni sandhāya vuttaṁ "sīlesu paripūrakāritā"ti.
      Sahadhammikā kho panāti bhikkhu bhikkhunī sikkhamānā sāmaṇero sāmaṇerī
  upāsako upāsikāti ete satta sahadhammacārino. Etesu hi bhikkhu bhikkhūhi
  saddhiṁ sahadhammañcarati samānasikkhatāya. Tathā bhikkhunī bhikkhunīhi .pe. Upāsikā
  upāsikāhi, sotāpanno sotāpannehi, sakadāgāmī .pe. Anāgāmī anāgāmīhi
  sahadhammañcarati. Tasmā sabbe cete 1- sahadhammikāti vuccanti. Apicettha
  ariyasāvakāyeva adhippetā. Tesaṁ hi bhavantarepi maggadassanamhi vivādo natthi,
  tasmā te accantaṁ ekadhammacāritāya sahadhammikā. Iminā "supaṭipanno bhagavato
  sāvakasaṁgho"tiādinā nayena saṁghaṁ anussarantānaṁ uppannappasādo kathito.
  Ettāvatā cattāri sotāpannassa aṅgāni kathitāni honti.
      Ime kho no āvusoti āvuso ime cattāro dhammā tena bhagavatā
  amhākaṁ assāso ceva balañcāti akkhātā, ye mayaṁ attani sampassamānā
  evaṁ vadeMa.
      [141] Yo amhākaṁ satthāti iminā pūraṇakassapādike cha satthāro
  apadissanti. Yathā pana idāni sāsane ācariyaupajjhāyādīsu "amhākaṁ ācariyo,
  amhākaṁ upajjhāyo"ti gehasitapemaṁ hoti. Evarūpaṁ pemaṁ sandhāya "satthari
  pasādo"ti vadanti. Thero panāha "yasmā satthā nāma na ekassa, na dvinnaṁ

  *  *  *  *  *  *
  Footnote: 1 chaṂa. sabbepete
-------------------------------------------------
[page 329]
  Hoti, sadevakassa lokassa ekova satthā, tasmā titthiyā `amhākaṁ satthā'ti
  ekapadeneva satthāraṁ visuṁ katvā imināva padena viruddhā parājitā"ti. Dhamme pasādoti
  idha 1- pana yathā idāni sāsane "amhākaṁ dīghanikāyo amhākaṁ majjhimanikāyo"ti
  mamāyanti, evaṁ attano attano pariyattidhamme gehasitapemaṁ sandhāya vadanti.
  Sīlesūti ajasīlagosīlameṇḍakasīlakukkurasīlādīsu. Idha no āvusoti ettha idhāti
  pasādaṁ 2- sandhāya vadanti. Ko adhippāyoti 3- ko adhikappayogo. Yadidanti yaṁ
  idaṁ tumhākañceva amhākañca nānākaraṇaṁ vadeyyātha, taṁ kiṁ nāMa. Tumhākaṁpi
  hi catūsu ṭhānesu pasādo, amhākaṁpi. Nanu etasmiṁ pasāde tumhe ca amhe
  ca dvedhā bhinnasuvaṇṇaṁ viya ekasadisāti vācāya samadhurā hutvā aṭṭhaṁsu.
      Atha nesaṁ taṁ samadhurataṁ bhindanto bhagavā evaṁvādinotiādimāha. Tattha
  ekā niṭṭhāti yā tassa pasādassa pariyosānabhūtā niṭṭhā, kiṁ sā ekā,
  udāhu puthūti evaṁ pucchathāti vadati. Yasmā pana tasmiṁ tasmiṁ samaye niṭṭhaṁ
  apaññapento nāma natthi, brāhmaṇānaṁ hi brahmaloko niṭṭhā, ekā 4-
  nibbatti 4- tāpasānaṁ 5- ābhassarā, paribbājakānaṁ subhakiṇhā, ājīvakānaṁ
  "anantamānaso"ti evaṁ parikappito asaññībhavo. Imasmiṁ sāsane pana arahattaṁ
  niṭṭhā. Sabbeva cete arahattameva niṭṭhāti. Vadanti. Diṭṭhivasena pana
  brahmalokādīni paññapenti. Tasmā attano attano laddhivasena ekameva niṭṭhaṁ
  paññapenti, taṁ dassetuṁ bhagavā sammā byākaramānātiādimāha.
      Idāni bhikkhūnaṁpi ekā niṭṭhā, titthiyānaṁpi ekā niṭṭhāti dvīsu
  aṭṭakārakesu viya ṭhitesu bhagavā anuyogavattaṁ dassento sā panāvuso niṭṭhā
  sarāgassa, udāhu vītarāgassātiādimāha. Tattha yasmā rāgarattādīnaṁ niṭṭhā nāma
  natthi. Yadi siyā, soṇasiṅgālādīnipi 6- siyāti imaṁ dosaṁ passantānaṁ titthiyānaṁ
  "vītarāgassa āvuso sā niṭṭhā"tiādinā nayena byākaraṇaṁ dassitaṁ.

  *  *  *  *  *  *
  Footnote: 1 chaṂa. idaṁ 2 Ma. sāsanaṁ 3 ka. adhippāyaso, chaṂa. adhippayāso
  4-4 chaṂa. ayaṁ pāṭho na dissati 5 chaṂa. mahātāpasānaṁ 6 chaṂa. soṇasiṅgālādīnampi
-------------------------------------------------
[page 330]
      Tattha viddasunoti paṇḍitassa. Anuruddhapaṭiviruddhassāti rāgena anuruddhassa
  kodhena paṭiviruddhassa. Papañcārāmassa papañcaratinoti attha āramanti etthāti
  ārāmo. Papañco ārāmo assāti papañcārāmo. Papañce 1- rati assāti papañcarati.
  Papañcoti ca mattapamattākārabhāvena pavattānaṁ taṇhādiṭṭhimānānaṁ etaṁ adhivacanaṁ.
  Idha pana taṇhādiṭṭhiyova adhippetā. Sarāgassātiādīsu pañcasu ṭhānesu
  ekova kileso āgato. Tassa ākāranānattaṁ veditabbaṁ. Sarāgassāti hi
  vuttaṭṭhāne pañcakāmaguṇikarāgavasena gahito. Sataṇhassāti bhavataṇhāvasena.
  Saupādānassāti gahaṇavasena. Anuruddhapaṭiviruddhassāti yugalavasena. Papañcarāmassāti
  papañcuppattidassanavasena. Sarāgassāti vā ettha akusalamūlavasena gahito.
  Sataṇhassāti ettha taṇhāpaccayā upādānavasena. 2- Sesaṁ purimasadisameva. Thero
  panāha "kasmā evaṁ viddhaṁsetha, ekoyeva hi ayaṁ lobho rajjanavasena rāgoti
  vutto. Taṇhākaraṇavasena pana 3- taṇhā gahaṇaṭṭhena upādānaṁ. Yugalavasena
  anurodhapaṭivirodho. Papañcuppattiyaṭṭhena 4- papañco"ti.
      [142] Idāni imesaṁ kilesānaṁ mūlabhūtaṁ diṭṭhivādaṁ dassento dvemā
  bhikkhave diṭṭhiyotiādimāha.
      Tattha bhavadiṭṭhīti sassatadiṭṭhi. Vibhavadiṭṭhīti ucchedadiṭṭhi. Bhavadiṭṭhiṁ
  allīnāti taṇhādiṭṭhivasena sassatadiṭṭhiṁ allīnā. Upagatāti taṇhādiṭṭhivaseneva
  upagatā. Ajjhositāti taṇhādiṭṭhivaseneva anupaviṭṭhā. Vibhavadiṭṭhiyā te
  paṭiviruddhāti te sabbe ucchedavādīhi saddhiṁ "tumhe andhabālā na jānātha, sassato
  ayaṁ loko, nāyaṁ loko ucchijjatī"ti paṭiviruddhā niccaṁ kalahabhaṇḍanapasutā viharanti.
  Dutiyavārepi eseva nayo.
      Samudayañcātiādīsu dve diṭṭhīnaṁ samudayā khaṇikasamudayo paccayasamudayo
  ca. Khaṇikasamudayo diṭṭhīnaṁ nibbatti. Paccayasamudayo aṭṭhaṭṭhānāni. Seyyathīdaṁ,

  *  *  *  *  *  *
  Footnote: 1 Ma. papañcova 2 chaṂa. upādānadassanavasena 3 chaṂa. ayaṁ saddo na dissati
  4 chaṂa. papañcuppattidassanaṭṭhena
-------------------------------------------------
[page 331]
  Khandhāpi diṭṭhiṭṭhānaṁ, avijjāpi, phassopi, saññāpi, vitakkopi, ayoniso-
  manasikāropi, pāpamittopi, parato ghosopi diṭṭhiṭṭhānaṁ. "khandhā Hetu khandhā
  paccayo diṭṭhīnaṁ *- upādāya samuṭṭhānaṭṭhena. Evaṁ khandhāpi diṭṭhiṭṭhānaṁ.
  Avijjā, phasso, saññā, vitakko, ayonisomanasikāro, pāpamitto,
  paratoghoso hetu paratoghoso paccayo diṭṭhīnaṁ upādāya samuṭṭhānaṭṭhena. Evaṁ
  paratoghosopi diṭṭhiṭṭhānaṁ". 1- Atthaṅgamāpi dveyeva khaṇikatthaṅgamo paccayatthaṅgamo
  ca. Khaṇikatthaṅgamo nāma khayo vayo bhedo paribhedo aniccatā antaradhānaṁ.
  Paccayatthaṅgamo nāma sotāpattimaggo. Sotāpattimaggo hi diṭṭhīnaṁ samugghātoti 2-
  vutto.
      Assādanti diṭṭhimūlakaṁ ānisaṁsaṁ. Sandhāya vuttaṁ "yaṁdiṭṭhiko satthā hoti,
  taṁdiṭṭhikā sāvakā honti. Yaṁdiṭṭhikaṁ 3- satthāraṁ sāvakā sakkaronti, garukaronti,
  mānenti, pūjenti, labhanti tatonidānaṁ cīvarapiṇḍapātasenāsanagilānapaccaya-
  bhesajjaparikkhārānaṁ. 4- Ayaṁ bhikkhave diṭṭhiyā diṭṭhadhammiko ānisaṁso"ti.
  Ādīnavanti. Diṭṭhiggahaṇamūlakaṁ upaddavaṁ. So vaggulivattaṁ 5- ukkuṭikappadhānaṁ
  kaṇṭakāpassayatā pañcātapatappanaṁ 6- 7- maruppapātapatanaṁ kesamassulocanaṁ
  appāṇakajjhānantiādīnaṁ 7- vasena veditabbo. Nissaraṇanti diṭṭhīnaṁ nissaraṇaṁ nāma
  nibbānaṁ. Yathābhūtaṁ nappajānantīti ye etaṁ sabbaṁ yathāsabhāvaṁ na jānanti. Na
  parimuccanti dukkhasmāti sakalavaṭṭadukkhato na parimuccanti. Iminā etesaṁ niṭṭhā
  nāma natthīti dasseti. Parimuccanti dukkhasmāti sakalavaṭṭadukkhato parimuccanti.
  Iminā etesaṁ niṭṭhā nāma atthīti dvinnaṁ aṭṭakārakānaṁ aṭṭaṁ chindanto viya
  sāsanasmiṁyeva niṭṭhāya atthitaṁ patiṭṭhapeti.
      [143] Idāni diṭṭhicchedanaṁ dassento cattārimāni bhikkhave
  upādānānītiādimāha. Tesaṁ vitthārakakā visuddhimagge vuttāyeva.

  *  *  *  *  *  *
  Footnote: * pāli. diṭṭhiṭṭhānaṁ, 1. khu. paṭi. 31/304/200 diṭṭhikathā (syā)
  2 chaṂa. diṭṭhiṭṭhānasamugghātoti 3 chaṂa. yaṁdiṭṭhikā 4 chaṂa......parikkhāraṁ
  5 chaṂa. vaggulivataṁ 6 Sī. pañcatāpatappanaṁ
  7-7 chaṂa. sānupapātapatanaṁ kesamassuluñcanaṁ appāṇakaṁ jhānanti
-------------------------------------------------
[page 332]
      Sabbupādānapariññāvādā paṭijānamānāti mayaṁ sabbesaṁ upādānānaṁ
  pariññaṁ samatikkamaṁ vadāmāti evaṁ paṭijānamānā. Na sammā sabbupādānapariññaṁ
  paññapentīti sabbesaṁ upādānānaṁ samatikkamaṁ sammā na paññapenti. Keci
  kāmupādānamattassa pariññaṁ paññapenti, keci diṭṭhupādānamattassa paññapenti,
  keci sīlabbatupādānamattassāpi. 1- Attavādupādānassa pana pariññaṁ paññapento
  nāma natthi. Tesaṁ pana bhedaṁ dassento kāmupādānassa pariññaṁ paññapentītiādimāha.
  Tattha sabbepi kāmupādānassa pariññaṁ paññapentiyeva, channavuti
  pāsaṇḍāpi hi "kāmā kho pabbajitena na sevitabbā"ti vatthupaṭisevanako 2-
  kappatīti na paññapenti, akappiyameva katvā paññapenti. Ye pana sevanti,
  te theyyena sevanti. Tena vuttaṁ "kāmupādānassa pariññaṁ paññapentī"ti.
      Yasmā "natthi dinnan"tiādīni gahetvā caranti. "sīlena Suddhi vatena
  suddhi na 3- bhāvanāya suddhī"ti gaṇhanti, attupaladdhiṁ nappajahanti, tasmā na
  diṭṭhupādānassa, na sīlabbatupādānassa, attavādupādānassa pariññaṁ paññapenti.
  Taṁ kissa hetūti taṁ apaññāpanaṁ etesaṁ kissa hetu kiṁ kāraṇā. Imāni hi
  te bhontoti yasmā te bhonto imāni tīṇi kāraṇāni yathāsabhāvato na
  jānantīti attho. Ye panettha dvinnaṁ pariññānaṁ paññāpanakāraṇaṁ diṭṭhiñceva
  sīlabbatañca "etaṁ pahātabban"ti yathāsabhāvato jānanti. Te sandhāya parato dve
  vārā vuttā. Tattha ye "atthi dinnan"tiādīni gaṇhanti, te diṭṭhupādānassa
  pariññaṁ paññapenti. Ye pana "sīlena suddhi, vatena suddhi, bhāvanāya suddhī"ti 4-
  gaṇhanti, te sīlabbatupādānassapi pariññaṁ paññapenti. Attavādupādānassa
  pariññaṁ pana ekopi parato 5- paññapetuṁ na sakkoti. Aṭṭhasamāpattilābhinopi
  hi candimasuriye pāṇinā parimajjitvāva samānāpi 6- ca titthiyā tisso pariññā
  paññapenti. Attavādaṁ 7- pana 8- muñcituṁ na sakkonti. Tasmā punappunaṁ
  vaṭṭasmiṁyeva patanti, paṭhavījigucchanasasako viya hi ete.

  *  *  *  *  *  *
  Footnote: 1 chaṂa. sīlabbatupādānassāpi 2 chaṂa. vatthupaṭisevanaṁ kāmaṁ
  3 chaṂa. na-saddo na dissati 4 chaṂa. "na sīlena suddhi, na vatena suddhi,
  na bhāvanāya suddhīti 5 chaṂa. idaṁ padaṁ na dissati 6 chaṂa. caramānāpi
  7 Sī. attavādupādānaṁ 8 chaṂa. ayaṁ saddo na dissati
-------------------------------------------------
[page 333]
      Tatthāyaṁ atthasallāpikā upamā:- paṭhavī kira sasakaṁ āha "bho sasakā"ti.
  Sasako āha "ko eso"ti. "kasmā Mameva upari sabbairiyāpathe kappento
  uccārapassāvaṁ karonto maṁ na jānasī"ti. "suṭṭhu Tayā ahaṁ diṭṭho, mayā
  akkantaṭṭhānañhi 1- aṅgulaggehi phuṭṭhaṭṭhānaṁ viya hoti, vissaṭṭhaudakaṁ
  appamattakaṁ, karīsaṁ katakaphalamattaṁ hatthiassādīhi pana akkantaṭṭhānaṁpi mahantaṁ,
  passāvopi nesaṁ ghaṭamatto hoti, uccāro pacchimatto hoti, alaṁ mayhaṁ tayā"ti
  uppatitvā aññasmiṁ ṭhāne patito. Tato naṁ paṭhavī āha "aho dūraṅgatosi 2- nanu mayhaṁ
  upariyeva patitosī"ti. So puna taṁ jigucchanto uppatitvā aññattha patito,
  evaṁ vassasahassaṁpi uppatitvā patamāno sasako paṭhaviṁ muñcituṁ na sakkoti.
  Evameva titthiyā sabbupādānapariññaṁ paññapentāpi kāmupādānadīnaṁ tiṇṇaṁyeva
  samatikkamaṁ paññapenti. Attavādaṁ pana muñcituṁ na sakkonti, asakkontā punappunaṁ
  vaṭṭasmiṁyeva patantīti.
      Evaṁ yaṁ titthiyā samatikkamituṁ na sakkonti, tassa vasena diṭṭhicchedavādaṁ
  vatvā idāni pasādacchedavādaṁ dassento evarūpe kho bhikkhave dhammavinayetiādimāha.
  Tattha dhammavinayeti dhamme ceva vinaye ca, ubhayenapi aniyyānikasāsanaṁ dasseti. "yo
  Satthari pasādo so na sammaggato"ti aniyyānikasāsanasmiṁ hi satthā kālaṁ
  katvā sīhopi hoti, byagghopi hoti, dīpipi acchopi taracchopi. Sāvakā panassa
  migāpi sūkarāpi sasakāpi 3- honti, so "ime mayhaṁ pubbe upaṭṭhākā
  paccayadāyakā"ti khantiṁ vā mettaṁ vā anuddayaṁ vā akatvā tesaṁ upari patitvā
  lohitaṁ pivati, thūlathūlamaṁsānipi khādati. Satthā vā pana viḷāro 4- hoti, sāvakā
  kukkuṭā vā musikā vā. Atha ne vuttanayeneva anukampaṁ akatvā khādati.
  Athavā satthā nirayapālo hoti, sāvakā nerayikasattā. So "ime mayhaṁ pubbe
  upaṭṭhākā paccayadāyakā"ti anukampaṁ akatvā vividhā kammakaraṇā karoti,
  ādittepi rathe yojeti, aṅgārapabbataṁpi āropeti, 5- lohakumbhiyaṁ siraṁ khipati, 5-

  *  *  *  *  *  *
  Footnote: 1 chaṂa. akkantaṭṭhānampi 2 chaṂa. are dūraṁ gatopi 3 chaṂa. pasadāpi
  4 chaṂa. biḷāro 5-5 chaṂa. lohakumbhiyampi khipati
-------------------------------------------------
[page 334]
  Anekehipi dukkhadhammehi sampayojeti. Sāvakā vā pana kālaṁ katvā sīhādayo
  honti, satthā migādīsu aññataro. Te "imaṁ mayaṁ pubbe catūhi paccayehi
  upaṭṭhahimhā, satthā no ayan"ti tasmiṁ khantiṁ vā mettaṁ vā anuddayaṁ vā
  akatvā vuttanayeneva anayabyasanaṁ pāpenti. Evaṁ aniyyānikasāsane yo satthari
  pasādo, so na sammaggato hoti. Kañci kālaṁ gantvāpi pacchā vinassatiyeva.
      Yo dhamme pasādoti aniyyānikasāsanasmiṁ hi dhamme pasādo nāma,
  uggahitapariyāpuṇitadhāritavācitamattake 1- tantidhamme pasādo hoti, vaṭṭamokkho
  panettha natthi. Tasmā yo ettha pasādo, so punappunaṁ vaṭṭameva gambhīraṁ
  karotīti sāsanasmiṁ asammaggato asabhāvato akkhāyati.
      Yā sīlesu paripūrakāritāti yāpi 2- aniyyānikasāsane ajasīlādīnaṁ vasena
  paripūrakāritā, sāpi yasmā vaṭṭamokkhaṁ bhavanissaraṇaṁ na sampāpeti. Sampajjamānā
  pana tiracchānayoniṁ āvahati, vipaccamānā nirayaṁ, tasmā na samgaggato 3- akkhāyati.
  Yā sahadhammikesūti aniyyānikasāsanasmiṁ hi ye sahadhammikā, tesu yasmā ekacce
  kālaṁ katvā sīhādayopi honti, ekacce migādayo. Tattha sīhādibhūtā "ime
  amhākaṁ sahadhammikā ahesun"ti migādibhūtesu khantiādīni akatvā pubbe
  vuttanayeneva nesaṁ mahādukkhaṁ uppādenti. Tasmā ettha sahadhammikesu piyamanāpatāpi
  asammaggatā akkhāyati.
      Imaṁ 4- pana sabbaṁpi kāraṇabhedaṁ ekato katvā dassento bhagavā taṁ kissa
  hetu evaṁ hetaṁ bhikkhave hotītiādimāha. Tatrāyaṁ saṅkhepattho:- evaṁ hetaṁ bhikkhave
  hoti, yaṁ mayā vuttaṁ "yo satthari pasādo so na sammaggato hotī"ti 5- ādi, taṁ
  evametaṁ 6- hoti. Kasmā? yasmā te pasādādayo durakkhāte dhammavinaye .pe.
  Asammāsambuddhappavediteti, ettha hi yathātanti kāraṇatthe nipāto. Tattha
  durakkhāteti dukkathite, dukkathitattāyeva duppavedite. So panesa yasmā maggaphalatthāya

  *  *  *  *  *  *
  Footnote: 1 chaṂa. uggahitapariyāpuṭa.... 2 chaṂa. yāpi ca 3 chaṂa. sammaggatā
  4 chaṂa. idaṁ 5 chaṂa. akkhāyatīti 6 chaṂa. evameva
-------------------------------------------------
[page 335]
  Na niyyāti, tasmā aniyyāniko. Rāgādīnaṁ upasamāya asaṁvattanato anupasamasaṁvattaniko.
  Na sammāsambuddhena sabbaññunā paveditoti asammāsambuddhappavedito. Tasmiṁ
  aniyyānike anupasamasaṁvattanike asammāsambuddhappavedite. Ettāvatā bhagavā
  titthiyesu pasādo surāpītasiṅgāle pasādo viya niratthakoti dassesi.
      Eko kira kāṇasiṅgālo 1- rattiṁ nagaraṁ paviṭṭho surājallikaṁ khāditvā
  punnāgavane nipajjitvā niddāyanto suriyuggamane pabujjhitvā cintesi
  "imasmiṁ kāle na sakkā gantuṁ, bahū amhākaṁ verino, ekaṁ vañcetuṁ vaṭṭatī"ti.
  So ekaṁ brāhmaṇaṁ gacchantaṁ disvā imaṁ vañcissāmīti 2- "ayya brāhmaṇā"ti
  āha. Ko eso brāhmaṇaṁ pakkosatīti. Ahaṁ sāmi ito tāva ehīti. Kiṁ
  bhoti. Maṁ bahigāmaṁ nehi, ahante dve kahāpaṇasatāni dassāmīti. Sopi nayissāmīti
  taṁ pādesu gaṇhi. Ayya 3- bāla brāhmaṇa na mayhaṁ kahāpaṇā chaḍḍitakā
  atthi, dullabhā kahāpaṇā, sādhukaṁ maṁ gaṇhāhīti. Kathaṁ bho gaṇhāmīti, uttarāsaṅge 4-
  bhaṇḍikaṁ katvā aṁse laggetvā gaṇhāhīti, brāhmaṇo taṁ tathā gahetvā
  dakkhiṇadvārasamīpaṭṭhānaṁ gantvā ettha otāremīti pucchi. Kataraṁ ṭhānaṁ nāma
  etanti. Mahādvāraṁ etanti. Are bālabrāhmaṇa kiṁ tava ñātakā antaradvāre
  kahāpaṇaṁ ṭhapenti, parato maṁ harāti. So punappunaṁ thokaṁ gantvā "ettha
  otāremi ettha otāremī"ti pucchitvā tena tajjito 5- khemaṭṭhānaṁ gantvā
  tattha otārehīti vutto otāretvā sāṭakaṁ gaṇhi. Kāṇasiṅgālo āha "ahaṁ
  te dve kahāpaṇasatāni dassāmīti avocaṁ, mayahaṁ pana kahāpaṇā bahū, na dve
  kahāpaṇasatāneva, yāva ahaṁ kahāpaṇe āharāmi, tāva tvaṁ suriyaṁ olokento
  tiṭṭhā"ti vatvā thokaṁ gantvā nivatto 6- puna brāhmaṇaṁ āha "ayya brāhmaṇa
  mā ito olokehi, suriyameva olokento tiṭṭhā"ti. Evañca pana vatvā
  ketakīvanaṁ 7- pavisitvā yathāruciṁ pakkanto. Brāhmaṇassapi suriyaṁ olokentasseva
  nalāṭato ceva kacchehi ca sedā mucciṁsu. Atha naṁ rukkhadevatā āha:-

  *  *  *  *  *  *
  Footnote: 1 chaṂa. kāḷasiṅgālo, evamuparipi 2 chaṂa. vañcessāmīti 3 chaṂa. are
  4 chaṂa. uttarāsaṅgena 5 Sī. tajjitavañcito 6 chaṂa. nivattetvā
  7 chaṂa. ketakavanaṁ
-------------------------------------------------
[page 336]
          "saddahāsi Siṅgāssa *- surāpitassa brāhmaṇa
        *- sippiyānaṁ sataṁ natthi kuto kaṁsasatā duve"ti 1-
      evaṁ yathā kāṇasiṅgāle pasādo niratthako, evaṁ titthiyesupīti.
      [144] Aniyyānikasāsane pasādassa niratthakabhāvaṁ dassetvā
  niyyānikasāsane tassa sātthakabhāvaṁ 2- dassetuṁ tathāgato ca kho bhikkhavetiādimāha. Tattha
  kāmupādānassa pariññaṁ paññapetīti arahattamaggena kāmupādānassa pahānapariññaṁ
  samatikkamaṁ paññapeti, itaresaṁ tiṇṇaṁ upādānānaṁ sotāpattimaggena pariññaṁ
  paññapeti. Evarūpe kho bhikkhave dhammavinayeti bhikkhave evarūpe dhamme ca vinaye
  ca. Ubhayenapi niyyānikasāsanaṁ dasseti. Satthari pasādoti evarūpe sāsane yo
  satthari pasādo, so sammaggato akkhāyati, bhavadukkhanissaraṇāya saṁvattati.
      Tatrīmāni vatthūni:- bhagavā kira vedissakapabbate 3- indasālaguhāyaṁ
  paṭivasati. Atheko ulūkasakuṇo bhagavati gāmaṁ piṇḍāya pavisante upaḍḍhamaggaṁ
  anugacchati, nikkhamante upaḍḍhamaggaṁ paccuggamanaṁ karoti, so ekadivasaṁ sammā-
  sambuddhaṁ sāyaṇhasamaye bhikkhusaṁghaparivutaṁ nisinnaṁ pabbatā oruyha vanditvā pakkhe
  paṇāmetvā añjaliṁ paggayha sīsaṁ heṭṭhā katvā dasabalaṁ namassamāno aṭṭhāsi.
  Bhagavā taṁ oloketvā sitaṁ pātuṁ akāsi. 4- Ānandatthero "ko nu kho bhante
  hetu ko paccayo sitassa pātukammāyā"ti pucchi. "passānanda Imaṁ ulūkasakuṇaṁ,
  ayaṁ mayi ca bhikkhusaṁghe ca cittaṁ pasādetvā satasahassakappe devesu ca manussesu
  ca saṁsaritvā somanasso nāma paccekabuddho bhavissatī"ti āha.
                 Ulūka 5- maṇḍalakkhika 5-
                 vedissake 6- ciradīghavāsika
                 sukhitosi tvaṁ ayya kosiya
                 kāluṭṭhitaṁ passasi buddhavaraṁ.

  *  *  *  *  *  *
  Footnote: 1 chaṂa. pāli. * sigālassa, ** sippikānaṁ khu. jā. ekaka. 27/113/37
  sigālajātaka (syā) 2 chaṂa. sātthakataṁ 3 chaṂa. vedisakapabbate
  4 chaṂa. pātvākāsi 5-5 ulūko maṇḍalakkhiko, khu. khuddaka. A. 10/131
  maṅgalasuttavaṇṇanā 6 paramatthajotikāyaṁ vediyaketi pāṭho dissati, chaṂa. vedissake
-------------------------------------------------
[page 337]
          Mayi cittaṁ pasādetvā bhikkhusaṁghe anuttare
          kappānaṁ satasahassāni duggatiṁ so 1- na gacchati.
          Devalokā cavitvāna kusalamūlena codito
          bhavissati anantañāṇo somanassoti vissutoti.
      Aññānipi cettha rājagahanagare sumanamālākāravatthu mahābherivādakavatthu
  morajātakavatthu 2- vīṇāvādakavatthu saṅkhadhamakavatthūti evamādīni vatthūni
  vitthāretabbāni. Evaṁ niyyānikasāsane satthari pasādo sammaggato hoti.
      Dhamme pasādoti niyyānikasāsanamhi dhamme pasādo sammaggato hoti,
  saramatte nimittaṁ gahetvā suṇantānaṁ tiracchānagatānaṁpi sampattidāyako hoti,
  paramatthe kiṁ pana vattabbaṁ. Ayamattho maṇḍūkadevaputtādīnaṁ vatthuvasena veditabbo.
      Sīlesu paripūrakāritāti niyyānikasāsanamhi sīlesu paripūrakāritāpi sammaggatā
  hoti, saggamokkhasampattiṁ āvahati. Tattha chattamāṇavakavatthusāmaṇeravatthuādīni
  dīpetabbāni.
      Sahadhammikesūti niyyānikasāsane sahadhammikesu piyamanāpatāpi sammaggatā
  hoti, mahāsampattiṁ āvahati. Ayamattho vimānapetavatthūhi dīpetabbo. Vuttaṁ hetaṁ:-
               "khīrodanamahamadāsiṁ bhikkhuno piṇḍāya carantassa .pe.
                Phāṇitaṁ .pe. Ucchukhaṇḍikaṁ.
                Timbarusakaṁ. Kakkārikaṁ.
                Eḷālukaṁ. Vallipakkaṁ. 3-
                Phārusakaṁ. Hatthapatākaṁ. 4-
                Sākamuṭṭhiṁ. Pupphakamuṭṭhiṁ. Mūlakaṁ.
                Nimbamuṭṭhiṁ. Ambilakañjikaṁ. 5-

  *  *  *  *  *  *
  Footnote: 1 chaṂa. dugateso 2 chaṂa. morajikavatthu 3 pāli. valliphalaṁ, chaṂa. vallipakkaṁ
  4 pāli. hatthappatāpakaṁ. chaṂa. hatthapatākaṁ 5 pāli. ambakañjikaṁ chaṂa. ambakañjikaṁ
-------------------------------------------------
[page 338]
                Doṇinimmajjaniṁ. Kāyabandhanaṁ.
                Aṁsabandhakaṁ. 1- Āyogapaṭṭaṁ.
                Vidhūpanaṁ. Tālapaṇṇaṁ. 2-
                Morahatthaṁ. Chattaṁ. Upāhanaṁ.
                Pūvaṁ. Modakaṁ.
          Saṅkhalikamahamadāsiṁ, bhikkhuno piṇḍāya carantassa .pe.
          Tassā me passa vimānaṁ, accharā kāmavaṇṇinīhamasmī"ti. 3-
      Taṁ kissa hetūtiādi vuttanayānusāreneva yojetvā veditabbaṁ.
      [145] Idāni yesaṁ upādānānaṁ titthiyā na sammā pariññaṁ paññapenti,
  tathāgato paññapeti, tesaṁ paccayaṁ dassetuṁ ime ca bhikkhavetiādimāha. Tattha
  kiṁnidānātiādīsu nidānādīni sabbāneva kāraṇavevacanāni. Kāraṇaṁ hi yasmā
  phalaṁ nideti handa naṁ gaṇhathāti appeti viya, tasmā nidānanti vuccati.
  Yasmā taṁ tato jāyati samudeti pabhavati, tasmā samudayo, jāti, pabhavoti vuccati.
  Ayaṁ panettha padattho:- kiṁ nidānaṁ etesanti kiṁnidānā. Ko samudayo etesanti
  kiṁsamudayā. Kā jāti etesanti kiṁjātikā. Ko pabhavo etesanti kiṁpabhavā.
  Yasmā pana tesaṁ taṇhā yathāvuttena atthena nidānañceva samudayo ca jāti
  ca pabhavo ca, tasmā "taṇhānidānā"tiādimāha. Evaṁ sabbapadesu attho
  veditabbo. Yasmā pana bhagavā na kevalaṁ upādānasseva paccayaṁ jānāti,
  upādānassa paccayabhūtāya taṇhāyapi, taṇhādipaccayānaṁ vedanādīnaṁpi paccayaṁ
  jānātiyeva, tasmā taṇhā cāyaṁ bhikkhavetiādimāha.
      Yato ca khoti yasmiṁ kāle. Avijjā pahīnā hotīti vaṭṭamūlikā avijjā
  anuppādanirodhena pahīnā hoti. Vijjā uppannāti arahattamaggavijjā uppannā.

  *  *  *  *  *  *
  Footnote: 1 chaṂa. aṁsabaddhakaṁ 2 chaṂa. tālavaṇṭaṁ
  3 khu. vimāna. 26/413/55 khīrodanadāyikāvimāna
-------------------------------------------------
[page 339]
  So avijjāvirāgā vijjuppādāti so bhikkhu avijjāya ca pahīnattā vijjāya
  ca uppannattā. Neva kāmupādānaṁ upādiyatīti neva kāmupādānaṁ gaṇhāti na
  upeti, na sesāni upādānāni. Anupādiyaṁ na paritassatīti evaṁ kiñci upādānaṁ
  aggaṇhanto taṇhāparitassanāya na paritassati. Aparitassanti aparitassanto
  taṇhaṁ anuppādento. Paccattaṁyeva parinibbāyatīti sayameva kilesaparinibbānena
  parinibbāyatīti. 1- Evamassa āsavakkhayaṁ dassetvā idāni khīṇāsavassa bhikkhuno
  paccavekkhaṇaṁ dassento khīṇā jātītiādimāha. Sesaṁ 2- vuttatthamevāti.
                     Papañcasūdaniyā majjhimanikāyaṭṭhakathāya
                      cūḷasīhanādasuttavaṇṇanā niṭṭhitā.
                           ------------
                        2. Mahāsīhanādasuttavaṇṇanā
                           vesālinagaravaṇṇanā
      [146] Evamme sutanti mahāsīhanādasuttaṁ. Tattha vesāliyanti evaṁnāmake
  nagare. Taṁ kira aparāparaṁ visālībhūtatāya "vesālī"ti saṅkhaṁ 3- gataṁ. Tatrāyaṁ
  anupubbikathā 3-:- bārāṇasirañño kira aggamahesiyā kucchimhi gabbho saṇṭhāsi,
  sā ñatvā rañño nivedeti. 4- Rājā gabbhaparihāraṁ adāsi. Sā sammāparihariyamānā
  gabbhaparipākakāle vijāyanagharaṁ pāvisi. Puññavantīnaṁ paccūsasamaye gabbhavuṭṭhānaṁ
  hoti, sā ca tāsaṁ aññatarā, tena paccūsasamaye alattakapaṭalabandhujīvapupphasadisaṁ 5-
  maṁsapesiṁ vijāyi. Tato "aññā deviyo suvaṇṇabimbasadise putte vijāyanti,
  aggamahesī maṁsapesinti rañño purato mama avaṇṇo uppajjeyyā"ti cintetvā
  tena avaṇṇabhayena taṁ maṁsapesiṁ ekasmiṁ bhājane pakkhipitvā paṭikujjitvā

  *  *  *  *  *  *
  Footnote: 1 chaṂa. iti-saddo na dissati 2 chaṂa. taṁ 3 chaṂa. saṅkhayaṁ evamuparipi
  4 chaṂa. anupubbakathā 5 chaṂa. nivedesi 6 chaṂa. bandhujīvakapupphasadisaṁ
-------------------------------------------------
[page 340]
  Rājamuddikāya lañcetvā 1- gaṅgāya sote pakkhipāpesi. Manussehi chaḍḍitamatte
  devatā ārakkhaṁ 2- saṁvidahiṁsu. Suvaṇṇapaṭṭakaṁ cettha jātihiṅgulakena "bārāṇasirañño
  aggamahesiyā pajā"ti likhitvā bandhiṁsu. Tato taṁ bhājanaṁ ūmibhayādīhi anupaddutaṁ
  gaṅgāsotena pāyāsi.
      Tena ca samayena aññataro tāpaso gopakulaṁ 3- nissāya gaṅgātīre viharati.
  So pātova gaṅgamotiṇṇo taṁ bhājanaṁ āgacchantaṁ disvā paṁsukūlasaññāya aggahesi.
  Athettha taṁ akkharapaṭṭakaṁ 4- rājamuddikālañcanaṁ 5- ca disvā muñcitvā taṁ maṁsapesiṁ
  addasa, disvānassa etadahosi "siyā gabbho, tathāhissa duggandhapūtikabhāvo
  natthī"ti assamaṁ ānetvā 6- suddhe okāse ṭhapasi. Atha addhamāsaccayena 7- dve
  maṁsapesiyo ahesuṁ. Tāpaso disvā sādhutaraṁ ṭhapesi. Tato puna addhamāsaccayena
  ekamekissā maṁsapesiyā hatthapādasīsānamatthāya pañca pañca pīḷakā uṭṭhahiṁsu.
  Atha tato addhamāsaccayena ekā maṁsapesi suvaṇṇabimbasadiso dārako, ekā
  dārikā ahosi.
      Tesu tāpasassa puttasineho uppajji, aṅguṭṭhakatopassa 8- khīraṁ nibbatti,
  tato pabhūti ca khīrabhattaṁ alabhittha, so bhattaṁ bhuñjitvā khīraṁ dārakānaṁ mukhe
  āsiñcati. Tesaṁ udaraṁ yaṁ yaṁ pavisati, taṁ taṁ sabbaṁ maṇibhājanagataṁ viya dissati,
  evaṁ nicchavī ahesuṁ. Apare āhu "sibbetvā ṭhapitā viya nesaṁ aññamaññaṁ
  līnacchavī ahesun"9- ti. Evaṁ te nicchavitāya vā līnacchavitāya vā licchavīti
  paññāyiṁsu.
      Tāpaso dārake posento ussūre gāmaṁ bhikkhāya 10- pavisati, atidivā
  paṭikkamati. Tassa taṁ byāpāraṁ ñatvā gopālakā āhaṁsu "bhante pabbajitānaṁ
  dārakaposanaṁ palibodho, amhākaṁ dārake detha, mayaṁ posissāma, 11- tumhe attano
  kammaṁ karothā"ti. Tāpaso sādhūti paṭissuṇi. Gopālakā dutiyadivase maggaṁ samaṁ

  *  *  *  *  *  *
  Footnote: 1 chaṂa. lañchetvā 2 ka. rakkhaṁ 3 chaṂa. gopālakakulaṁ, Sī. gopakakulaṁ
  4 chaṂa. akkharapaṭṭikaṁ 5 chaṂa....ḷañchanaṁ 6 chaṂa. netvā 7 chaṂa. aḍḍha....,
  evamuparipi 8 aṅguṭṭhakato cassa 9 chaṂa. līnā chavi ahosīti 10 Sī. piṇḍāya
  11 chaṂa. posessāma
-------------------------------------------------
[page 341]
  Katvā pupphehi okiritvā dhajapaṭākā ussāpetvā turiyehi vajjamānehi assamaṁ
  āgatā. Tāpaso "mahāpuññā dārakā appamādena vaḍḍhetha, vaḍḍhetvā ca
  aññamañañaṁ āvāhavivāhaṁ karotha, pañcagorasena rājānaṁ tosetvā bhūmibhāgaṁ
  gahetvā nagaraṁ māpetha, tattha kumāraṁ abhisiñcathā"ti vatvā dārake adāsi. Te
  sādhūti paṭissuṇitvā dārake netvā posesuṁ.
      Dārakā vuddhimanvāya kīḷantā vivādaṭṭhānesu aññe gopālakadārake
  hatthenapi pādenapi paharanti. Te rodantā 1- "kissa rodathā"ti ca mātāpitūhi
  vuttā "ime nimmātāpitikā tāpasapositā amhe atipaharantī"ti vadanti.
  Tato tesaṁ mātāpitaro "ime dārakā aññe dārake vināsenti dukkhāpenti,
  na ime saṅgahetabbā, vajjetabbā ime"ti āhaṁsu. Tato pabhūti kira so padeso
  vajjīti vuccati yojanasatiko parimāṇena. Atha taṁ padesaṁ gopālakā rājānaṁ
  tosetvā aggahesuṁ. Tattha ca nagaraṁ māpetvā soḷasavassuddesikaṁ kumāraṁ
  abhisiñcitvā rājānaṁ akaṁsu. Tāyapassa 2- dārikāya saddhiṁ vivāhaṁ katvā katikaṁ
  akaṁsu "na bāhirato dārikā ānetabbā, ito dārikā na kassaci dātabbā"ti.
  Tesaṁ paṭhamasaṁvāsena dve dārakā jātā dhītā ca putto ca. Evaṁ soḷasakkhattuṁ
  dve dve jātā. Tato tesaṁ dārakānaṁ yathākkamaṁ vaḍḍhantānaṁ ārāmuyyāna-
  nivāsaṭṭhānaparivārasampattiṁ gahetuṁ appahontaṁ 3- nagaraṁ tikkhattuṁ gāvutantarena
  gāvutantarena parikkhipiṁsu. Tassa punappunaṁ visālīkatattā vesālītveva nāmaṁ jātaṁ.
  Tena vuttaṁ "vesāliyanti evaṁnāmake nagare"ti.
      Bahinagareti nagarassa bahi, na ambapālivanaṁ viya antonagarasmiṁ. Ayaṁ
  pana jīvakambavanaṁ viya nagarassa bahiddhā vanasaṇḍo. Tena vuttaṁ "bahinagare"ti.
  Aparapureti purassa apare, pacchimadisāyanti attho. Vanasaṇḍeti so kira vanasaṇḍo
  nagarassa pacchimadisāyaṁ gāvutamatte ṭhāne. Tattha manussā bhagavato gandhakuṭiṁ
  katvā taṁ parivāretvā bhikkhūnaṁ rattiṭṭhānadivāṭṭhānacaṅkamaleṇakuṭimaṇḍapādīni
  patiṭṭhapesuṁ, bhagavā tattha viharati. Tena vuttaṁ "aparapure vanasaṇḍe"ti. Sunakkhattoti

  *  *  *  *  *  *
  Footnote: 1 chaṂa. rodanti 2 chaṂa. tāya cassa 3 chaṂa. appahontā
-------------------------------------------------
[page 342]
  Tassa nāmaṁ. Licchavīnaṁ pana puttattā licchaviputtoti vutto. Acirapakkantoti
  vibbhamitvā gihibhāvūpagamanena adhunā pakkanto. Parisatīti parisamajjhe.
  Uttarimanussadhammāti ettha manussadhammo 1- nāma dasa kusalakammapathā. Te paṭisedhetuṁ na
  sakkoti. Kasmā? upārambhabhayā. Vesāliyaṁ hi bahū manussā ratanattaye pasannā
  buddhamāmakā dhammamāmakā saṁghamāmakā. Te dasa kusalakammapathamattaṁpi natthi samaṇassa
  gotamassāti vutte tvaṁ kattha bhagavantaṁ pāṇaṁ hanantaṁ addasa, kattha adinnaṁ
  ādiyantantiādīni vatvā attano pamāṇaṁ na jānāsi, kiṁ dantā me atthīti
  2- pāsāṇasakkharāni khādi, 2- ahinaṅguṭṭhe gaṇhituṁ vāyamasi, kakacadantesu pupphāvalikaṁ
  kīḷituṁ icchasi, mukhato te dante pātessāmāti vadeyyuṁ. So tasmā 3- upārambhabhayā
  evaṁ vattuṁ na sakkoti.
                        Uttarimanussadhammādivaṇṇanā
      tato uttariṁ pana visesādhigamaṁ paṭisedhento uttarimanussadhammā
  alamariyañāṇadassanavisesoti āha.
      Tattha alamariyaṁ ñātunti alamariyo, ariyabhāvāya samatthoti vuttaṁ hoti.
  Ñāṇadassanameva ñāṇadassanaviseso. Alamariyo ca so ñāṇadassanaviseso cāti
  alamariyañāṇadassanaviseso. Ñāṇadassananti dibbacakkhupi vipassanāpi maggopi phalaṁpi
  paccavekakhaṇañāṇaṁpi sabbaññutañāṇaṁpi vuccati. "appamatto Samāno ñāṇadassanaṁ
  ārādhetī"ti 4- hi ettha dibbacakkhu ñāṇadassanaṁ nāMa. "ñāṇadassanāya Cittaṁ
  abhinīharati abhininnāmetī"ti 5- ettha hi 6- vipassanāñāṇaṁ. "abhabbā Te ñāṇadassanāya
  anuttarāya sambodhāyā"ti. 7- Ettha maggo. "ayaṁ Maññe *- uttarimanussadhammā
  alamariyañāṇadassanaviseso adhigato phāsuvihāro"ti 8- ettha phalañāṇaṁ. "ñāṇañca
  Pana me dassanaṁ udapādi, `akuppā me vimutti, ayamantimā jāti, natthidāni

  *  *  *  *  *  *
  Footnote: 1 pāli., chaṂa. manussadhammā, Maṃū. 12/146/105 saṁsandetabbaṁ
  2-2 pāsāṇasakkharā khādasi 3 chaṂa. tesaṁ 4 Maṃū. 12/311/279 mahāsāropamasutta
  5 dī.Sī. 9/234/77 sāmaññaphalasutta 6 chaṂa. hi-saddo na dissati
  7 aṅ catukka. 21/196/225 sāḷhasutta *8 pāli. ayamañño,
  Maṃū. 12/328/291 cūḷagosiṅgasutta
-------------------------------------------------
[page 343]
  Punabbhavo"ti 1- ettha paccavekkhaṇañāṇaṁ. "ñāṇañca Pana me dassanaṁ udapādi
  sattāhakālakato āḷāro kāḷāmo"ti 2- ettha sabbaññutañāṇaṁ. Idha pana
  lokuttaramaggo adhippeto. Taṁpi 3- hi so bhagavato paṭisedheti.
      Takkapariyāhatanti iminā ācariyaṁ paṭibāhati. Evaṁ kirassa ahosi:-
  samaṇena gotamena ācariye upasaṅkamitvā sukhumaṁ dhammantaraṁ gahitaṁ nāma natthi,
  takkapariyāhataṁ pana takketvā vitakketvā 4- evaṁ bhavissati evaṁ bhavissatīti
  takkapariyāhataṁ dhammaṁ deseti. 5- Vīmaṁsānucaritanti imināssa 6- lokiyapaññaṁ
  anujānāta. Samaṇo gotamo paññavā, so taṁ paññāsaṅkhātaṁ indavajirūpamaṁ vīmaṁsaṁ evaṁ
  vaṭṭissati. Ito cito ca anucarāpetvā vīmaṁsāya anucaritaṁ dhammaṁ deseti.
  Sayaṁpaṭibhānanti imināssa dhammesu paccakkhabhāvaṁ paṭibāhati. Evaṁ hissa ahosi:-
  samaṇassa gotamassa sukhumaṁ dhammantaraṁ vipassanā vā maggo vā phalaṁ vā
  paccavekkhaṇā vā 7- natthi, ayaṁ pana laddhapariso, rājānaṁ cakkavattiṁ viya naṁ
  cattāro vaṇṇā parivārenti, suphussitaṁ panassa dantāvaraṇaṁ, mudukā jivhā,
  madhuro saro, anelagaḷā vācā, so yaṁ yaṁ devassa 8- upaṭṭhāti, taṁ taṁ gahetvā
  sayaṁpaṭibhānaṁ kathaṁ 9- kathento mahājanaṁ rañjeti. 10-
      Yassa ca khvāssatthāya dhammo desitoti yassa ca kho atthāya ayaṁ 11-
  desito. Seyyathīdaṁ? rāgapaṭighātatthāya asubhakammaṭṭhānaṁ, dosapaṭighātatthāya
  mettābhāvanā, mohapaṭighātatthāya pañca dhammā, vitakkūpacchedāya ānāpānassati.
      So niyyāti takkarassa sammādukkhakkhayāyāti so dhammo yo taṁ yathādesitaṁ
  karoti, tassa takkarassa sammā hetunā nayena kāraṇena vaṭṭadukkhakkhayāya
  niyyāti gacchati taṁ atthaṁ sādhetīti dīpeti. Idaṁ panetaṁ 12- na attano ajjhāsayena
  vadati. Buddhānaṁ hi dhammo aniyyānikoti evamevaṁ vadeyya, 13- na pana sakkoti

  *  *  *  *  *  *
  Footnote: 1 vinaYu. mahā. 4/16/15 pañcavaggiyakathā 2 MaṂa. 13/341/322 bodhirājakumārasutta
  3 chaṂa. pi-saddo na dissati 4 chaṂa. ayaṁ pāṭho na dissati 5 chaṂa. desetīti
  6 chaṂa. iminā cassa 7 ka. paccakkhaṁ nāma 8 chaṂa. so yaṁ yadevassa
  9 chaṂa. ayaṁ pāṭho na dissati 10 chaṂa. rañjetīti 11 chaṂa. assa dhammo
  12 chaṂa. panesa 13 chaṂa. pavedeyya
-------------------------------------------------
[page 344]
  Vattuṁ. Kasmā? upārambhabhayā. Vesāliyaṁ hi bahū sotāpannasakadāgāmianāgāmiupāsakā.
  Te evaṁ vadeyyuṁ "sunakkhatta tvaṁ bhagavatā desito dhammo aniyyānikoti
  vadasi, yadi ayaṁ dhammo aniyyāniko, imasmiṁ nagare ime kasmā ettakā
  sotāpannā jātā, ettakā sakadāgāmī, ettakā anāgāmīti pubbe vuttanayena
  upārambhaṁ kareyyun"ti. So iminā upārambhabhayena aniyyānikoti vattuṁ
  asakkonto ajjhanena 1- vissaṭṭhakaṇḍaṁ viya assa dhammo amogho niyyāti,
  abbhantare panassa kiñci natthīti vadati.
      Assosi khoti vesāliyaṁ brāhmaṇakulaseṭṭhikulādīsu tattha tattha parisamajjhe
  evaṁ bhāsamānassa taṁ vacanaṁ suṇi, na pana paṭisedhesi. Kasmā? kāruññatāya.
  Evaṁ kirassa ahosi ayaṁ kuddho jhāyamānaṁ veḷuvanaṁ viya pakkhittaloṇaṁ uddhanaṁ
  viya ca kodhavasena taṭataṭāyati, 2- mayā paṭibāhito pana mayipi āghātaṁ bandhissati,
  evamassa tathāgate ca mayi cāti dvīsu janesu āghāto atibhāriyo bhavissatīti
  kāruññatāya na paṭisedhesi. Apicassa evaṁ ahosi, buddhānaṁ avaṇṇakathanannāma
  puṇṇacande dosāropanasadisaṁ, ko imassa kathaṁ gaṇhissati, sayameva kheḷe
  pacchinne mukhe sukkhe oramissatīti iminā kāraṇena na paṭisedheti. 3-
  Piṇḍapātapaṭikkantoti piṇḍapātapariyesanato apagato.
      [147] Kodhanoti caṇḍo pharuso. Moghapurisoti tucchapuriso. Yassa hi
  tasmiṁ attabhāve maggaphalānaṁ upanissayo natthi, taṁ buddhā "moghapuriso"ti
  vadanti. Upanissaye satipi tasmiṁ khaṇe magge vā phale vā asati "moghapuriso"ti
  vadantiyeva. Imassa pana tasmiṁ attabhāve maggaphalānaṁ upanissayo samucchinnoyeva,
  tena taṁ "moghapuriso"ti āha. Kodhā ca panassa esā vācā bhāsitāti esā
  ca panassa vācā kodhena bhāsitā
      kasmā panesa bhagavato kuddhoti. Ayaṁ hi pubbe bhagavantaṁ upasaṅkamitvā
  dibbacakkhuparikammaṁ pucchi. Athassa bhagavā kathesi. So dibbacakkhuṁ nibbattetvā

  *  *  *  *  *  *
  Footnote: 1 chaṂa. ajjunena 2 chaṂa. paṭapaṭāyati 3 chaṂa. paṭisedhesi
-------------------------------------------------
[page 345]
  Ālokaṁ vaḍḍhetvā devaloke olokento nandanavanacittalatāvanapārusakavanamis-
  sakavanesu 1- dibbasampattiṁ anubhavamāne devaputte ca devadhītaro ca disvā etesaṁ
  evarūpāya attabhāvasampattiyā ṭhitānaṁ kiṁ madhuro 2- nu kho saddo bhavissatīti saddaṁ
  sotukāmo hutvā dasabalaṁ upasaṅkamitvā dibbasotadhātuparikammaṁ pucchi. Bhagavā
  panassa dibbasotadhātuyā upanissayo natthīti ñatvā parikammaṁ na kathesi. Na hi
  buddhā upanissayavirahitassa parikammaṁ kathenti. So bhagavati āghātaṁ bandhitvā
  cintesi "ahaṁ samaṇaṁ gotamaṁ paṭhamaṁ dibbacakkhuparikammaṁ pucchiṁ, so `mayhaṁ taṁ
  sampajjatu vā mā vā sampajjatū'ti kathesi. Ahaṁ pana paccattapurisakārena
  taṁ nibbattetvā dibbasotadhātuparikammaṁ pucchiṁ, taṁ me na kathesi. Addhāssa evaṁ
  hoti `ayaṁ rājapabbajito dibbacakkhuñāṇaṁ nibbattetvā dibbasotadhātuñāṇaṁ
  nibbattetvā cetopariyañāṇaṁ nibbattetvā āsavānaṁ khayañāṇaṁ nibbattetvā
  mayā samasamo bhavissatī'ti issāmacchariyavasena mayhaṁ na kathetī"ti. Bhiyyoso
  mattāya 3- āghātaṁ bandhitvā kāsāyāni chaḍḍetvā gihibhāvaṁ patvāpi na
  tuṇhībhūtova 4- vicarati. Dasabalaṁ pana asatā tucchena abbhācikkhanto vicarati.
  Tenāha bhagavā "kodhā ca panassa esā vācā bhāsitā"ti.
      Vaṇṇo heso sāriputtāti sāripatta tathāgatena satasahassakappādhikāni
  cattāri asaṅkheyyāni pāramiyo pūrentena etadatthameva vāyāmo kato "desanādhammo
  me niyyāniko bhavissatī"ti. Tasmā yo evaṁ vadeyya, so vaṇṇaṁyeva
  tathāgatassa bhāsati. Vaṇṇo 5- heso sāriputta guṇo so tathāgatassa guṇoti 5-
  dasseti.
      Ayampi hi nāma sāriputtātiādinā kiṁ dasseti? sunakkhattena paṭisedhitassa 6-
  Uttarimanussadhammassa attani atthitaṁ dasseti. Bhagavā kira ayaṁ 7- sāriputta
  sunakkhatto moghapuriso natthi gathāgatassa uttarimanussadhammo vadati. Mayhaṁ ca
  sabbaññutañāṇaṁ nāma atthi, iddhividhañāṇaṁ nāma atthi, dibbasotadhātuñāṇaṁ

  *  *  *  *  *  *
  Footnote: 1 chaṂa......phārusakavana..... 2 chaṂa. kīvamadhuro 3 chaṂa. ayaṁ saddo na dissati
  4 chaṂa. tuṇhībhūto 5-5 chaṂa. vaṇṇo heso sāriputta tathāgatassa, guṇo eso
  tathāgatassa, na aguṇoti 6 chaṂa. paṭisiddhassa 7 Sī. passa
-------------------------------------------------
[page 346]
  Nāma atthi, cetopariyañāṇaṁ nāma atthi, dasabalañāṇaṁ nāma atthi,
  catuvesārajjañāṇannāma atthi, aṭṭhasu parisāsu akampanañāṇannāma atthi,
  catuyoniparicchedakañāṇannāma atthi, pañcagatiparicchedakañāṇaṁ nāma atthi, sabbepi cete
  uttarimanussadhammāyeva. Evarūpesu uttarimanussadhammesu ekassāpi hi 1-
  jānanasamatthaṁ 2- dhammanvayamattaṁpi nāma etassa moghapurisassa na bhavissatīti etamatthaṁ
  dassetuṁ ayampi hi nāma sāriputtātiādinā nayena imaṁ desanaṁ ārabhi. Tattha
  anvetīti anvayo, jānāti anubujjhatīti attho. Dhammassa anvayo dhammanvayo, taṁ taṁ
  sabbaññutañāṇādidhammajānanapaññāyetaṁ adhivacanaṁ. "itipi So bhagavā"tiādīhi
  evarūpaṁpi nāma mayhaṁ sabbaññutañāṇasaṅkhātaṁ uttarimanussadhammaṁ vijjamānameva
  atthīti jānituṁ tassa moghapurisassa dhammanvayopi na bhavissatīti dasseti.
  Iddhividhañāṇādīsupi evaṁ yojanā veditabbā.
                          Dasabalañāṇādivaṇṇanā
      [148] Ettha ca kiñcāpi cetopariyañāṇānantaraṁ tisso vijjā vattabbā
  siyuṁ, yasmā pana tāsu vuttāsu upari dasabalañāṇaṁ nāma 3- paripūrati, tasmā tā
  avatvā tathāgatassa dasabalañāṇaṁ paripūraṁ katvā dassento dasa kho panimāni
  sāriputtātiādimāha. Tattha tathāgatabalānīti aññehi asādhāraṇāni tathāgatasseva
  balāni. Yathā vā pubbabuddhānaṁ balāni puññissariyasampattiyā 4- āgatāni, tathā
  āgatabalānītipi attho. Tattha duvidhaṁ tathāgatassa balaṁ kāyabalañca ñāṇabalañca.
  Tesu kāyabalaṁ hatthikulānusārena veditabbaṁ. Vuttaṁ hetaṁ porāṇehi:-
          "kāḷāvakañca gaṅgeyyaṁ paṇḍaraṁ tambapiṅgalaṁ
           gandhamaṅgalahemañca uposathaṁ chaddantime dasā"ti.
      Imāni hi dasa hatthikulāni. Tattha kāḷāvakanti pakatihatthikulaṁ daṭṭhabbaṁ.
  Yaṁ dasannaṁ purisānaṁ kāyabalaṁ, taṁ ekassa kāḷāvakahatthino. Yaṁ dasannaṁ kāḷāvakānaṁ
  balaṁ, taṁ ekassa gaṅgeyyassa. Yaṁ dasannaṁ gaṅgeyyānaṁ, taṁ ekassa paṇḍarassa.

  *  *  *  *  *  *
  Footnote: 1 chaṂa. hi-saddo na dassati 2 chaṂa. vijānanasamatthaṁ
  3 chaṂa. na 4 chaṂa. puññussayasampattiyā
-------------------------------------------------
[page 347]
  Yaṁ dasannaṁ paṇḍarānaṁ, taṁ ekassa tambassa. Yaṁ dasannaṁ tambānaṁ, taṁ ekassa
  piṅgalassa. Yaṁ dasannaṁ piṅgalānaṁ, taṁ ekassa gandhahatthino. Yaṁ dasannaṁ gandhahatthīnaṁ,
  taṁ ekassa maṅgalassa. Yaṁ dasannaṁ maṅgalānaṁ, taṁ ekassa hemavatassa. Yaṁ dasannaṁ
  hemavatānaṁ, taṁ ekassa uposathassa. Yaṁ dasannaṁ uposathānaṁ, taṁ ekassa
  chaddantassa. Yaṁ dasannaṁ chaddantānaṁ, taṁ ekassa tathāgatassa. Nārāyanasaṅghātabalantipi
  idameva vuccati. Tadetaṁ pakatihatthigaṇanāya hatthīnaṁ koṭisahassānaṁ purisagaṇanāya
  dasannaṁ purisakoṭisahassānaṁ balaṁ hoti. Idaṁ tāva tathāgatassa kāyabalaṁ.
      Ñāṇabalaṁ pana pāliyaṁ tāva āgatameva. Dasabalañāṇaṁ, catuvesārajjañāṇaṁ,
  aṭṭhasu parisāsu akampanañāṇaṁ, catuyoniparicchedakañāṇaṁ, pañcagatiparicchedakañāṇaṁ.
  Saṁyuttake 1- āgatāni tesattati ñāṇāni sattasattati ñāṇānīti evaṁ aññānipi
  anekāni ñāṇasahassāni, etaṁ ñāṇabalaṁ nāMa. Idhāpi ñāṇabalameva adhippetaṁ.
  Ñāṇañhi akampiyatthena upatthambhanatthena ca balanti vuttaṁ.
      Yehi balehi samannāgatoti yehi dasahi ñāṇabalehi upeto samupeto.
  Āsabhaṁ ṭhānanti seṭṭhaṭṭhānaṁ uttamaṭṭhānaṁ. Āsabhā vā pubbabuddhā, tesaṁ
  ṭhānanti attho. Apica gavasatajeṭṭhako usabho, gavasahassajeṭṭhako vasabho.
  Gavajasatajeṭṭhako 2- vā usabho, gavajasahassajeṭṭhako 3- vasabho, sabbagavaseṭṭho
  sabbaparissayasaho seto pāsādiko mahābhāravaho asanisatasaddehipi akampaniyo nisabho,
  so idha usabhoti adhippeto. Idaṁpi hi tassa pariyāyavacanaṁ. Usabhassa idanti
  āsabhaṁ. Ṭhānanti catūhi pādehi paṭhaviṁ uppīḷetvā acalaṭṭhānaṁ. Idaṁ pana āsabhaṁ
  viyāti āsabhaṁ. Yatheva hi nisabhasaṅkhāto usabho usabhabalena samannāgato catūhi
  pādehi paṭhaviṁ uppīḷetvā acalaṭṭhānena tiṭṭhati, evaṁ tathāgatopi dasahi
  tathāgatabalehi samannāgato catūhi vesārajjapādehi aṭṭhaparisapaṭhaviṁ uppīḷetvā
  sadevake loke kenaci paccatthikena paccāmittena akampiyo acalaṭṭhānena tiṭṭhati.
  Evaṁ tiṭṭhamāno ca 4- taṁ āsabhaṁ ṭhānaṁ paṭijānāti upagacchati na paccakkhāti attani
  āropeti. Tena vuttaṁ "āsabhaṁ ṭhānaṁ paṭijānātī"ti.

  *  *  *  *  *  *
  Footnote: 1 saṁ. nidāna 16/34/58 dutiyañāṇavatthusutta 2 chaṂa. vajasatajeṭṭhako
  3 chaṂa. vajasahassajeṭṭhako 4 chaṂa. va
-------------------------------------------------
[page 348]
      Parisāsūti aṭṭhasu parisāsu. Sīhanādaṁ nadatīti seṭṭhanādaṁ abhītanādaṁ nadati,
  sīhanādasadisaṁ vā nādaṁ nadati. Ayamattho sīhanādasuttena dīpetabbo. Yathā vā
  sīho sahanato ca hananato ca sīhoti vuccati, evaṁ tathāgato lokadhammānaṁ sahanato
  parappavādānañca hananato sīhoti vuccati. Evaṁ vuttassa sīhassa nādaṁ sīhanādaṁ.
  Tattha yathā sīho sīhabalena samannāgato sabbattha visārado vigatalomahaṁso
  sīhanādaṁ nadati, evaṁ tathāgatasīhopi tathāgatabalehi samannāgato aṭṭhasu parisāsu
  visārado vigatalomahaṁso iti rūpantiādinā nayena nānāvidhadesanāvilāsasampannaṁ
  sīhanādaṁ nadati. Tena vuttaṁ "parisāsu sīhanādaṁ nadatī"ti.
      Brahmacakkaṁ pavattetīti ettha brahmanti seṭṭhaṁ uttamaṁ visiṭṭhaṁ. Cakkasaddo
  panāyaṁ:-
          sampattiyaṁ ca lakkhaṇe rathaṅge iriyāpathe
          dāne ratane dhamma- cakkādīsu ca dissati 1-
          dhamme idha adhippeto tañca dvedhā vibhāvaye. 2-
      "cattārīmāni Bhikkhave cakkāni, yehi samannāgatānaṁ devamanussāsanan"tiādīsu 3-
  hi ayaṁ sampattiyaṁ dissati. "pādatalesu Cakkāni jātānī"ti 4- ettha
  lakkhaṇe. "cakkaṁva Vahato padan"ti 5- ettha rathaṅge. "catucakkaṁ Navadvāran"ti 6-
  ettha iriyāpathe. "dadaṁ 7- Bhuñja ca 8- mā ca pamādo, cakkaṁ pavattaya sabbapāṇīnan"ti
  9- ettha dāne. "dibbaṁ Cakkaratanaṁ pāturahosī"ti 10- ettha ratanacakke.
  "mayā Pavattitaṁ cakkan"ti 11- ettha dhammacakke. "icchāhatassa Posassa, cakkaṁ
  bhamati matthake"ti 12- ettha khuracakke. 13- "khurapariyantena Cepi cakkenā"ti 14-
  ettha paharacakke. 15- "asanivicakkan"ti 16- Ettha asanimaṇḍale. Idha panāyaṁ
  dhammacakke adhippeto.

  *  *  *  *  *  *
  Footnote: 1 chaṂa. dāne ratanadhammūra, cakkādīsu ca dissati 2 chaṂa. dhammacakke idha mato taṁ
  ca dvedhā vibhāvaye 3 aṅ catukka. 21/31/37 cakkasutta
  4 dī. mahā. 10/35/15 mahāpadānasutta 5 khu. dhamMa. 25/1/15 cakakhupālattheravatthu
  6 saṁ. sagā. 15/29/18 catucakkasutta 7 Sī., i. dada 8 chaṂa. ayaṁ pāṭho na dissati
  9 khu. jā. sattaka. 27/1110/234 kummāsapiṇḍajātaka (syā) 10 dī. mahā.
  10/243/150 mahāsudassanasutta 11 khu. sutta. 25/563/448 selasutta
  12 khu. jā. ekaka. 27/104,796/34,180 mittavindukajātaka (syā) 13 chaṂa. uracakke
  14 dī.Sī. 9/166/52 sāmaññaphalasutta 15 chaṂa. paharaṇa....
  16 dī. pāṭi 11/61/36 udumbarikasutta, saṁ. nidāna 16/162/219 asanisutta
-------------------------------------------------
[page 349]
      Taṁ pana dhammacakkaṁ duvidhaṁ hoti paṭivedhañāṇañca desanāñāṇañca. Tattha
  paññāpabhāvitaṁ attano ariyaphalāvahaṁ 1- paṭivedhañāṇaṁ. Karuṇāpabhāvitaṁ sāvakānaṁ
  ariyaphalāvahaṁ desanāñāṇaṁ. Tattha paṭivedhañāṇaṁ uppajjamānaṁ uppannanti duvidhaṁ.
  Tañhi abhinikkhamanato yāva arahattamaggā uppajjamānaṁ, phalakkhaṇe uppannaṁ
  nāMa. Tusitabhavanato vā yāva mahābodhipallaṅke arahattamaggā uppajjamānaṁ,
  phalakkhaṇe uppannaṁ nāMa. Dīpaṅkarato 2- paṭṭhāya vā yāva arahattamaggā
  uppajjamānaṁ, phalakkhaṇe uppannaṁ nāMa. Desanāñāṇaṁpi pavattamānaṁ pavattanti duvidhaṁ.
  Tañhi yāva aññākoṇḍaññassa 3- sotāpattimaggā pavattamānaṁ, phalakkhaṇe
  pavattannāMa. Tesu paṭivedhañāṇaṁ lokuttaraṁ, desanāñāṇaṁ lokiyaṁ. Ubhayaṁpi panetaṁ
  aññehi asādhāraṇaṁ, buddhānaṁyeva orasaññāṇaṁ.
      Idāni yehi balehi samannāgato tathāgato āsabhaṇṭhānaṁ paṭijānāti,
  yāni ādito ca 4- "dasa kho panīmāni sāriputta tathāgatassa tathāgatabalānī"ti
  nikkhittāni, tāni vitthārato dassetuṁ katamāni dasa, idha sāriputta tathāgato
  ṭhānañca ṭhānatotiādimāha. Tattha ṭhānañca ṭhānatoti kāraṇañca kāraṇato.
  Kāraṇañhi yasmā tattha phalaṁ tiṭṭhati tadāyattavuttitāya 5- uppajjati ceva pavattati
  ca, tasmā ṭhānanti vuccati. Taṁ bhagavā "ye ye dhammā yesaṁ yesaṁ dhammānaṁ
  hetupaccayā upādāya, taṁ taṁ ṭhānaṁ. Ye ye dhammā yesaṁ yesaṁ dhammānaṁ na
  hetupaccayā 6- upādāya, taṁ taṁ aṭṭhānan"ti pajānanto ṭhānañca ṭhānato
  aṭṭhānañca aṭṭhānato yathābhūtaṁ pajānāti. Abhidhamme panetaṁ "tattha katamaṁ
  tathāgatassa ṭhānañca ṭhānato aṭṭhānañca aṭṭhānato yathābhūtaṁ ñāṇan"tiādinā 7-
  nayena vitthāritameva. Yampiti yena ñāṇena. Idampi sāriputta tathāgatassāti idaṁpi
  ṭhānāṭhānañca ñāṇaṁ 8- tathāgatassa balannāma hotīti attho. Evaṁ sabbapadesu
  yojanā veditabbā.
     Kammasamādānānanti samādiyitvā katānaṁ kusalāsusalakammānaṁ, kammameva
  vā kammasamādānaṁ. Ṭhānaso hetusoti paccayato ceva hetuto ca. Tattha

  *  *  *  *  *  *
  Footnote: 1 chaṂa. ariyabalāvahaṁ, evamuparipi 2 chaṂa. dīpaṅkaradasabalato
  3 chaṂa. aññātakoṇḍañña...evamuparipi 4 chaṂa. va
  5 chaṂa. tadāyattavuttiyāya 6 chaṂa. na hetū na paccayā 7 abhi. vibhaṅga 35/809/409
  ñāṇavibhaṅga. dasakaniddesa 8 chaṂa. ṭhānāṭṭhānañāṇaṁ
-------------------------------------------------
[page 350]
  Gatiupadhikālapayogā vipākassa ṭhānaṁ. Kammaṁ hetu. Imassa pana ñāṇassa vitthārakathā
  "atthekaccāni pāpakāni kammasamādānāni gatisampattipaṭibāḷhāni na
  vipaccantī"tiādinā 1- nayena abhidhamme āgatāyeva.
      Sabbattha gāmininti sabbattha gatigāminiñca 2- agatigāminiñca. Paṭipadanti
  maggaṁ. Yathābhūtaṁ pajānātīti bahūsupi manussesu ekameva pāṇaṁ ghātentesu imassa
  cetanā nirayagāminī bhavissati, imassa cetanā tiracchānayonigāminīti iminā nayena
  ekavatthusmiṁpi kusalākusalacetanāsaṅkhātānaṁ paṭipattīnaṁ aviparītato sabhāvaṁ jānātīti. 3-
  Imassapi ca 4- ñāṇassa vitthārakathā "tattha katamaṁ tathāgatassa sabbatthagāminiṁ
  paṭipadaṁ yathābhūtaṁ ñāṇaṁ? idha tathāgato `ayaṁ maggo ayaṁ paṭipadā nirayagāminī'ti
  pajānātī"tiādinā 5- nayena abhidhamme āgatāyeva.
      Anekadhātunti cakkhudhātuādīhi kāmadhātuādīhi vā dhātūhi bahudhātuṁ.
  Nānādhātunti tāsaṁyeva dhātūnaṁ vilakkhaṇattā 6- nānappakāradhātuṁ. Lokanti
  khandhāyatanadhātulokaṁ. Yathābhūtaṁ pajānātīti tāsaṁ tāsaṁyeva 7- dhātūnaṁ aviparītato sabhāvaṁ
  paṭivijjhati. Idaṁpi ñāṇaṁ "tattha katamaṁ tathāgatassa anekadhātunānādhātulokaṁ
  yathābhūtaṁ ñāṇaṁ? idha tathāgato khandhanānattaṁ pajānātī"tiādīnā 8- nayena
  abhidhamme vitthāritameva.
      Nānādhimuttikatanti hīnādīhi adhimutīhi nānādhimuttikabhāvaṁ. Idaṁpi ñāṇaṁ
  "tattha katamaṁ tathāgatassa sattānaṁ nānādhimuttikataṁ yathābhūtaṁ ñāṇaṁ? idha tathāgato
  pajānāti `santi sattā hīnādhimuttikā"tiādinā 9- nayena abhidhamme vitthāritameva.
      Parasattānanti padhānasattānaṁ. Parapuggalānanti tato paresaṁ hīnasattānaṁ.
  Ekatthameva vā etaṁ padadvayaṁ. Veneyyavasena pana dvedhā vuttaṁ.
  Indriyaparopariyattanti saddhādīnaṁ indriyānaṁ parabhāvañca aparabhāvañca, vuḍḍhiñca
  10- hāniñcāti attho. Imassapi ñāṇassa vitthārakathā "tattha katamaṁ tathāgatassa parasattānaṁ

  *  *  *  *  *  *
  Footnote: 1 abhi. vibhaṅga. 35/810/412 ñāṇavibhaṅga: dasakaniddesa 2 chaṂa. sabbagatigāminiṁ
  3 chaṂa. jānāti 4 chaṂa. imassa ca 5 abhi. vibhaṅga 35/811/413 dasakaniddesa
  6 chaṂa. vilakkhaṇatāya 7 chaṂa. tāsaṁ tāsaṁ 8 abhi. vibhaṅga. 35/812/414 dasakaniddesa
  9 abhi. vibhaṅga. 35/813/414 dasakaniddesa 10 chaṂa. vuddhiñca
-------------------------------------------------
[page 351]
  Parapuggalānaṁ indriyaparopariyattaṁ yathābhūtaṁ ñāṇaṁ? idha tathāgato sattānaṁ āsayaṁ
  pajānāti anusayaṁ pajānātī"tiādinā 1- nayena abhidhamme āgatāyeva.
      Jhānavimokkhasamādhisamāpattīnanti paṭhamādīnaṁ catunnaṁ jhānānaṁ rūpī rūpāni
  passatīti ādīnaṁ aṭṭhannaṁ vimokkhānaṁ savitakkasavicārādīnaṁ tiṇṇaṁ samādhīnaṁ
  paṭhamajjhānasamāpattiādīnañca navannaṁ anupubbasamāpattinaṁ. Saṅkilesanti
  hānabhāgiyadhammaṁ. Vodānanti visesabhāgiyadhammaṁ. Vuṭṭhānanti "vodānampi vuṭṭhānaṁ,
  tamhā tamhā samādhimhā vuṭṭhānampi vuṭṭhānan"ti 2- evaṁ vuttaṁ paguṇajjhānañceva
  bhavaṅgaphalasamāpattiyo ca. Heṭṭhimaṁ heṭṭhimañhi paguṇajjhānaṁ uparimassa uparimassa
  padaṭṭhānaṁ hoti. Tasmā "vodānampi vuṭṭhānan"ti vuttaṁ. Bhavaṅgena sabbajjhānehi
  vuṭṭhānaṁ hoti. Phalasamāpattiyā nirodhasamāpattito vuṭṭhānaṁ hoti. Taṁ sandhāya
  "tamhā tamhā samādhimhā vuṭṭhānampi vuṭṭhānan"ti vuttaṁ. Idaṁpi ñāṇaṁ "tattha
  katamaṁ tathāgatassa jhānavimokkhasamādhisamāpattīnaṁ saṅkilesaṁ vodānaṁ vuṭṭhānaṁ yathābhūtaṁ
  ñāṇaṁ? jhāyīti cattāro jhāyī, atthekacco jhāyī sampattiṁyeva samānaṁ vipattīti
  paccetī"tiādinā 3- nayena abhidhamme vitthāritaṁ. Sabbaññutañāṇañca 4- vitthārakathāya
  vinicchayo 4- sammohavinodaniyaṁ vibhaṅgaṭṭhakathāyaṁ vutto. Pubbenivāsānussatidibba-
  cakkhuñāṇakathā visuddhimagge 5- vitthāritā. Āsavakkhayakathā bhayabherave.
      [149] Imāni kho sāriputtāti yāni pubbe "dasa kho sāriputta
  tathāgatassa tathāgatabalānī"ti avocaṁ, imāni tānīti appanaṁ karoti. Tattha
  paravādikathā hoti:- dasabalañāṇaṁ nāma pāṭiyekkaṁ natthi, sabbaññutañāṇassevāyaṁ
  pabhedoti. Taṁ na tathā daṭṭhabbaṁ. Aññameva, hi dasabalañāṇaṁ, aññaṁ
  sabbaññutañāṇaṁ. Dasabalañāṇañhi sakasakakiccameva jānāti. Sabbaññutañāṇaṁ taṁpi tato
  avasesaṁpi jānāti. 6- Dasabalañāṇesupi hi 7- paṭhamaṁ kāraṇākāraṇameva jānāti. Dutiyaṁ
  kammantaravipākantarameva. Tatiyaṁ kammaparicchedameva. Catutthaṁ dhātunānattakāraṇameva.
  Pañcamaṁ sattānaṁ ajjhāsayādhimuttimeva. Chaṭṭhaṁ indriyānaṁ tikkhamudubhāvameva. Sattamaṁ

  *  *  *  *  *  *
  Footnote: 1 abhi. vibhaṅga. 35/814/414 ñāṇavibhaṅga: dasakaniddesa
  2 abhi. vibhaṅga 35/828/419 dasakaniddesa 3 abhi. vibhaṅga. 35/828/417 dasakaniddesa
  4-4 chaṂa. sattannaṁ ñāṇānaṁ vitthārakathāvinicchayo 5 visuddhi. 2/251-2
  abhiññāniddesa 6 chaṂa. pajānāti 7 chaṂa. dasabalañāṇesu hi
-------------------------------------------------
[page 352]
  Jhānādīhi saddhiṁ tesaṁ saṅkilesādimeva. Aṭṭhamaṁ pubbenivutthakhandhasantatimeva. Navamaṁ
  sattānaṁ cutipaṭisandhimeva. Dasamaṁ saccaparicchedameva. Sabbaññutañāṇaṁ pana etehi
  jānitabbaṁ ca tato uttariñca pajānāti. Etesaṁ pana kiccaṁ na sabbaṁ karoti.
  Tañhi jhānaṁ hutvā appetuṁ na sakkoti, iddhi hutvā vikubbituṁ na sakkoti,
  maggo hutvā kilese khepetuṁ na sakkoti. Apica paravādī evaṁ pucchitabbo
  "dasabalañāṇaṁ nāma etaṁ savitakkasavicāraṁ avitakkavicāramattaṁ avitakkāvicāraṁ
  kāmāvacaraṁ rūpāvacaraṁ arūpāvacaraṁ lokiyaṁ lokuttaran"ti. Jānanto paṭipāṭiyā satta
  ñāṇāni savitakkasavicārānīti vakkhati. Tato parāni dve avitakkāvicārānīti vakkhati.
  Āsavakkhayañāṇaṁ siyā savitakkasavicāraṁ, siyā avitakkavicāramattaṁ, siyā
  avitakkāvicāranti vakkhati. Tathā paṭipāṭiyā satta kāmāvacarāni, tato dve 1-
  rūpāvacarāni, avasāne ekaṁ lokuttaranti vakkhati, sabbaññutañāṇaṁ pana savitakkasavicārameva
  kāmāvacarameva lokiyamevāti vakkhati.
      Evamettha anupadavaṇṇanaṁ ñatvā 2- idāni yasmā tathāgato paṭhamaṁyeva
  ṭhānāṭṭhānañāṇena veneyyasattānaṁ āsavakkhayādhigamanassa ceva anadhigamassa ca
  ṭhānāṭṭhānabhūtaṁ kilesāvaraṇābhāvaṁ passati, lokiyasammādiṭṭhiṭṭhānadassanato
  niyatamicchādiṭṭhiṭṭhānābhāvadassanato ca. Atha nesaṁ kammavipākañāṇena vipākāvaraṇābhāvaṁ
  passati, tihetukapaṭisandhidassanato. Sabbatthagāminīpaṭipadāñāṇena kammāvaraṇābhāvaṁ
  passati, anantariyakammābhāvadassanato. Evaṁ anāvaraṇānaṁ anekadhātunānādhātuñāṇena
  anukūladhammadesanatthaṁ cariyavisesaṁ passati, dhātuvemattadassanato. Atha nesaṁ
  nānādhimuttikatāñāṇena adhimuttiṁ passati, payogaṁ anādiyitvāpi adhimuttivasena
  dhammadesanatthaṁ. Athevaṁ diṭṭhādhimuttīnaṁ yathāsatti yathābalaṁ dhammaṁ desetuṁ
  indriyaparopariyattiñāṇena 3- indriyaparopariyattaṁ passati, saddhādīnaṁ
  tikkhamudubhāvadassanato. Evaṁ pariññātindriyaparopariyattā pana tesaṁ 4-
  ce 4- dūre honti, paṭhamajjhānādīsu vasībhūttā iddhiviseseneva 5-
  te khippaṁ upagacchati, upagantvā ca nesaṁ pubbenivāsānussati ñāṇena
  pubbajātibhāvanaṁ, dibbacakkhuñāṇānubhāvato pattabbena cetopariyañāṇena

  *  *  *  *  *  *
  Footnote: 1 chaṂa. tato parāni dve 2 chaṂa. katvā 3 chaṂa.....pariyattañāṇena
  4-4 chaṂa. te sace 5 chaṂa. iddhivisesena
-------------------------------------------------
[page 353]
  Sampati cittavisesaṁ passanto āsavakkhayañāṇānubhāvena āsavakkhayagāminiyā paṭipadāya
  vigatasammohattā āsavakkhayāya dhammaṁ deseti. Tasmā iminā anukkamena imāni
  basabalāni vuttānīti veditabbāni.
      Taṁ sāriputta vācaṁ appahāyātiādīsu puna evarūpaṁ 1- vācaṁ na vakkhāmīti
  vadanto taṁ vācaṁ pajahati nāMa. Puna evarūpaṁ cittaṁ na uppādessāmīti cintento
  cittaṁ pajahati nāMa. Puna evarūpaṁ diṭṭhiṁ na gaṇhissāmīti pajahanto diṭṭhiṁ
  paṭinissajjati nāma, tathā akaronto neva pajahati na paṭinissajjati. So
  yathābhataṁ nikkhitto evaṁ nirayeti yathā nirayapālehi āharitvā niraye ṭhapito,
  evaṁ niraye ṭhapitoyevāti. Veditabbo.
      Idānissa atthasādhakaṁ upamaṁ dassento seyyathāpītiādimāha. Tattha
  sīlasampannotiādīsu lokiyalokuttarasīlasamādhipaññā veditabbā. Lokuttaravaseneva
  vinivattetuṁpi vaṭṭati. Ayañhi sammāvācākammanatājīvehi sīlasampanno,
  sammāvāyāmasatisamādhīhi samādhisampanno, sammādiṭṭhisaṅkappehi paññāsampanno, so
  evaṁ sīlādisampanno bhikkhu yathā diṭṭheva dhamme imasmiṁyeva attabhāve aññaṁ
  ārādheti arahattaṁ pāpuṇāti, evaṁ sampadamidaṁ sāriputta vadāmi imaṁpi kāraṇaṁ
  evarūpameva, yathā hi maggānantaraṁ avirajjhitvāva phalaṁ nibbattati, evameva
  imassapi puggalassa cutianantaraṁ avirajjhitvāva niraye paṭisandhi hotīti dasseti.
  Sakalasmiñhi buddhavacane imāya upamāya gāḷhataraṁ katvā vuttaupamā nāma
  natthi.
      [150] Vesārajjānīti ettha sārajjapaṭipakkho vesārajjaṁ, catūsu ṭhānesu
  sārajjābhāvaṁ 2- paccavekkhantassa uppannasomanassamayañāṇassetaṁ nāmaṁ.
  Sammāsambuddhassa te paṭijānatoti ahaṁ sammāsambuddho, sabbe dhammā mayā
  abhisambuddhāti evaṁ paṭijānato tava. Anabhisambuddhāti ime nāma dhammā tayā
  anabhisambuddhā. Tatra vatāti tesu vata anabhisambuddhāti evaṁ dassitadhammesu.

  *  *  *  *  *  *
  Footnote: 1 chaṂa. evarūpiṁ 2 ka. sārajjabhāvaṁ
-------------------------------------------------
[page 354]
  Sahadhammenāti sahetunā sakāraṇena vacanena sunakkhatto viya vippalapanto
  appamāṇaṁ. Nimittametanti ettha puggalopi dhammopi nimittanti adhippeto. Taṁ
  puggalaṁ na passāmi, yo maṁ paṭicodessati, taṁ dhammaṁ na passāmi, yaṁ dassetvā
  ayaṁ nāma dhammo tayā anabhisambuddhoti maṁ paṭicodessatīti ayamettha attho.
  Khemappattoti khemaṁ patto, sesapadadvayaṁ imasseva vevacanaṁ. Sabbaṁ hetaṁ
  vesārajjañāṇameva sandhāya vuttaṁ. Dasabalassa hi ayaṁ nāma dhammo tayā
  anabhisambuddhoti codakaṁ puggalaṁ vā codanākāraṇaṁ anabhisambuddhaṁ dhammaṁ vā apassato
  sabhāvabuddhoyeva vā samāno ahaṁ buddhosmīti vadāmīti paccavekkhantassa balavataraṁ
  somanassaṁ uppajjati. Tena sampayuttaṁ ñāṇaṁ vesārajjaṁ nāMa. Taṁ sandhāya
  "khemappatto"tiādimāha. Evaṁ sabbattha attho veditabbo.
      Antarāyikā dhammāti ettha pana antarāyaṁ karontīti antarāyikā, te
  atthato sañcicca vītikkantā satta āpattikkhandhā. Sañcicca vītikkantañhi
  antamaso dukkaṭadubbhāsitaṁpi maggaphalānaṁ antarāyaṁ karoti. Idha pana methunadhammo
  adhippeto. Methunaṁ sevato hi yassa kassaci nissaṁsayameva maggaphalānaṁ antarāyo
  hoti. Yassa kho pana tesu atthāyāti rāgakkhayādīsu yassa atthāya. Dhammo
  desitoti asubhabhāvanādidhammo kathito. Tatra vata manti tasmiṁ niyyānikadhamme 1-
  maṁ. Sesaṁ vuttanayeneva veditabbaṁ.
                            Aṭṭhaparisavaṇṇanā
      [151] "aṭṭha Kho 2- imā sāriputtā"ti idaṁ kasmā āraddhaṁ?
  vesārajjañāṇassa baladassanatthaṁ. Yathā hi byattaparisaṁ ajjhogāhetvā viññūnaṁ cittaṁ
  ārādhanasamatthāya kathāya dhammakathikassa chekabhāvo paññāyati, evaṁ imā 3- aṭṭha
  parisā patvā vesārajjañāṇassa 3- vesārajjabhāvo sakkā ñātunti
  vesārajjañāṇassa balaṁ dassento aṭṭha kho imā sāriputtātiādimāha.

  *  *  *  *  *  *
  Footnote: 1 chaṂa. aniyyānikadhamme 2 ka. atha kho
  3-3 ka. imāhi aṭṭhahi parisāhipi vesārajjañāṇassa
-------------------------------------------------
[page 355]
      Tattha khattiyaparisāti khattiyānaṁ sannipatitvā nisinnaṭṭhānaṁ, esa nayo
  sabbattha. Mārakāyikānaṁ pana sannipatitvā nisinnaṭṭhānaṁ māraparisā veditabbā,
  na mārānaṁ. Sabbāpi cetā parisā uggaṭṭhānadassanavasena gahitā. Manussā hi
  "ettha rājā nisinno"ti pakativacanaṁpi vattuṁ na sakkonti, kacchehi sedā
  muccanti. Evaṁ uggā khattiyaparisā. Brāhmaṇā tīsu vedesu kusalā honti,
  gahapatayo nānāvohāresu ceva akkharacintāya ca. Samaṇā sakavādaparavādesu
  kusalā honti. Tesaṁ majjhe dhammakathākathanaṁ nāma ativiya bhāro. Amanussāpi
  uggā honti. Amanussoti hi vuttamattepi manussānaṁ sakalasarīraṁ saṅkampati,
  tassa 1- rūpaṁ vā disvā saddaṁ vā sutvā sattā visaññinopi 2- honti. Evaṁ
  amanussaparisā uggā. Tāsupi dhammakathākathanannāma ativiya bhāro. Iti
  uggaṭṭhānadassanavasenetā 3- gahitāti veditabbā.
      Ajjhogāhatīti anupavisati. Anekasataṁ khattiyaparisanti bimbisārasamāgamañāti-
  samāgamalicchavisamāgamasadisaṁ. Aññesupi cakkavāḷesu labbhatiyeva. Kiṁ pana bhagavā
  aññāni cakkavāḷānipi gacchatīti, āma gacchati. Kīdiso hutvā? yādisā te,
  tādisoyeva. Tenevāha "abhijānāmi kho panāhaṁ ānanda anekasataṁ khattiyaparisaṁ
  upasaṅkamitvā 4- tattha yādisako tesaṁ vaṇṇo hoti, tādisako mayhaṁ vaṇṇo
  hoti. Yādisako tesaṁ saro hoti, tādisako mayhaṁ saro hoti. Dhammiyā ca kathāya
  sandassemi samādapemi samuttejemi sampahaṁsemi. Bhāsamānañca maṁ na jānanti
  `ko nu kho ayaṁ bhāsati devo vā manusso vā'ti. Dhammiyā ca kathāya
  sandassetvā samādapetvā samuttejetvā sampahaṁsetvā antaradhāyāmi. Antarahitañca
  maṁ na jānanti `ko nu kho ayaṁ antarahito devo vā manusso vā"ti. 5-
      Khattiyā keyūraṅgamālāgandhādivibhūsitā nānāvirāgavasanā
  āmuttamaṇikuṇḍalā 6- molīdharā honti. Kiṁ bhagavāpi evaṁ attānaṁ maṇḍeti.
  Tepi 7- odātāpi honti kāḷāpi maṅguracchavīpi. 8- Kiṁ satthāpi evarūpo

  *  *  *  *  *  *
  Footnote: 1 chaṂa. tesaṁ 2 chaṂa. pi-saddo na dissati 3 chaṂa...ḍassanavasena tā
  4 pāli., chaṂa. upasaṅkamitā 5 dī. mahā. 10/172/98 mahāparinibbānasutta
  6 chaṂa. āmukkamaṇikuṇḍalā 7 chaṂa. te ca 8 chaṂa. maṅgulacchavīpi
-------------------------------------------------
[page 356]
  Hoti. 1- Satthā attano pabbajitaveseneva gacchati, tesaṁ pana tādiso hutvā
  upaṭṭhāti, gantvā rājāsane nisinnaṁ attānaṁ dasseti, tesaṁ "ajja amhākaṁ
  rājā ativiya virocatī"ti hoti. Te ca bhinnassarāpi 2- honti gambhīrassarāpi 3-
  kākassarāpi. Satthā brahmassareneva dhammaṁ katheti. Tādisako mayhaṁ saro hotīti
  idaṁ pana bhāsantaraṁ sandhāya kathitaṁ. Manussānaṁ pana taṁ sutvā "ajja rājā
  madhurena saddena 4- kathetī"ti hoti. Kathetvā pakkante ca bhagavati puna rājānaṁ
  āgataṁ disvā "ko nukho ayan"ti vīmaṁsā uppajjati.
      Idaṁ vuttaṁ hoti:- ko nukho ayaṁ imasmiṁ ṭhāne idāneva magadhabhāsāya 5-
  sīhalabhāsāya 6- madhurena sarena kathento antarahito, kiṁ devo udāhu manussoti.
  Kimatthaṁ panevaṁ ajānantānaṁ dhammaṁ desetīti. Vāsanatthāya. Evaṁ sutopi hi dhammo
  anāgate paccayo hotiyevāti anāgataṁ paṭicca deseti. 7-
      Sannisinnapubbanti saṅgamma nisinnapubbaṁ. Sallapitapubbanti ālāpasallāpo
  katapubbo. Sākacchāti dhammasākacchāpi samāpajjitapubbā. Anekasataṁ brāhmaṇa-
  parisantiādinā hi 8- soṇadaṇḍasamāgamādivasena ceva aññacakkavāḷavasena ca
  sambhavo veditabbo.
                            Catuyonivaṇṇanā
      [152] Catasso kho imā sāriputta yoniyoti ettha yonīti
  khandhakoṭṭhāsassapi kāraṇassapi passāvamaggassapi nāmaṁ. "catasso Nāgayoniyo catasso
  supaṇṇayoniyo"ti 9- ettha hi khandhakoṭṭhāso yoni nāMa. "yoni Hesā bhūmija
  phalassa adhigamāyā"ti 10- ettha kāraṇaṁ. "na Cāhaṁ brāhmaṇaṁ brūmi, yonijaṁ
  mattisambhavan"ti 11- ettha passāvamaggo. Idha pana khandhakoṭṭhāso yonīti

  *  *  *  *  *  *
  Footnote: 1 chaṂa. hotīti 2 Sī. chinnassarāpi 3 chaṂa. gaggarassarāpi, Sī. baddhassarāpi
  4 chaṂa. sarena 5 chaṂa. māgadha... 6 chaṂa. sīhaḷa... evamuparipi
  7 chaṂa. desetīti 8 chaṂa.... ādīnampi 9 saṁ. khandha. 17/342/204 nāgasaṁyutta
  10 Ma. upari. 14/226/192 bhūmijasutta 11 MaṂa. 13/457/449 vāseṭṭhasutta,
  khu. dhamMa. 25/396/86 aññatarabrāhmaṇavatthu
-------------------------------------------------
[page 357]
  Adhippeto. Tattha aṇḍe jātā aṇḍajā. Jalābumhi jātā jalābujā. Saṁsede
  jātā saṁsedajā. Vinā etehi kāraṇehi uppatitvā viya nibbattā abhinibbattāti
  opapātikā. Abhinibbhijja jāyantīti bhinditvā nikkhamanavasena jāyanti. Pūtikuṇape
  vātiādīhi aniṭṭhaṭṭhānāneva 1- dassitāni. Iṭṭhesupi sappitelamadhuphāṇitādīsu
  sattā jāyantieva. Devātiādīsu catummahārājikato paṭṭhāya uparidevā
  opapātikāva honti. Bhummadevā 2- pana catuyonikā. Ekacce ca manussāti manussesu
  keci devā viya opapātikā ca honti. Yebhuyyena panete jalābujāva, aṇḍajāpi
  ettha kontaputtā 3- dve bhātiyattherā viya, saṁsedajāpi padumagabbhe nibbatta-
  pokkharasātibrāhmaṇapadumavatīdevīādayo viya, evaṁ vinipātikesu, nijjhāmataṇhikapetā
  nerayikā viya opapātikāyeva, avasesā catuyonikāpi honti. Yathā ca 4- te,
  evaṁ yakkhāpi sabbacatuppadapakkhijātidīghajātiādayopi sabbepi catuyonikāyeva.
                            Pañcagativaṇṇanā
      [153] Pañca kho imā sāriputta gatiyoti ettha sukatadukkaṭakammavasena
  gantabbāti gatiyo. Apica gatigatinibbattigatiajjhāsayagativibhavagatinipphattigatīti
  bahuvidhā gati nāMa. Tattha "taṁ gatiṁ pecca gacchāmī"ti 5- ca, "yassa gatiṁ na
  jānanti, devā gandhabbamānusā"ti 6- ca ayaṁ gatigati nāMa. "imesaṁ Kho ahaṁ
  bhikkhūnaṁ sīlavantānaṁ kalyāṇadhammānaṁ neva jānāmi gatiṁ vā agatiṁ vā"ti 7- ayaṁ
  nibbattigati nāMa. "evaṁ 8- Kho te ahaṁ brahme gatiñca pajānāmi jutiñca
  pajānāmī"ti 9- ayaṁ ajjhāsayagati nāMa. "vibhavo Gati dhammānaṁ, nibbānaṁ arahato
  gatī"ti 10- ayaṁ vibhavagati nāMa. "dveyeva Gatiyo bhavanti anaññā"ti 11- ayaṁ
  nipphattigati nāMa. Tāsu idha gatigati adhippetā.

  *  *  *  *  *  *
  Footnote: 1 Sī....ādīni aniṭṭhāneva 2 chaṂa. bhūmadevā 3 Ma. koṇḍaputtā
  4 chaṂa. ca saddo na dissati 5 aṅ. catukka. 21/184/199 abhayasutta
  6 khu. dhamMa. 25/420/90 vaṅgīsattheravatthu 7 Maṃū. 12/508/452 māratajjanīyasutta
  8 chaṂa. evampi 9 Maṃū. 12/503/445 brahmanimantanikasutta
  10 vinaYu. pari. 8/339/315 gāthāsaṅgaṇika 11 dī.Sī. 9/58/88 ambaṭṭhasutta,
  dī. mahā. 10/34/14 mahāpadānasutta
-------------------------------------------------
[page 358]
      Nirayotiādīsu niratiaṭṭhena nirassādaṭṭhena nirayo. Tiriyaṁ añchantīti 1-
  tiracchānā. Tesaṁ yoni tiracchānayoni. Peccabhāvaṁ pattānaṁ visayoti pettivisayo.
  Manaso ussannattā manussā. Pañcahi kāmaguṇehi attano attano ānubhāvehi
  ca dibbantīti devā. Nirayañcāhaṁ sāriputtātiādīsu nirayoti saddhiṁ okāsena
  khandhā. Tiracchānayoniṁ cātiādīsupi eseva nayo. Maggaṁ paṭipadanti ubhayenāpi
  vuttaṁ gatisaṁvattanikakammameva dasseti. Yathā ca paṭipannoti yena maggena yāya
  paṭipadāya paṭipannoti ubhayaṁpi ekato katvā niddisati. Apāyantiādīsu
  vuḍḍhisaṅkhātā 2- sukhasaṅkhātā vā ayā apetattā apāyo. Dukkhassa gati paṭissaraṇanti
  duggati. Dukkaṭakārino ettha vinipatantīti vinipāto. Nibbānañcāhanti idaṁ pana
  na kevalaṁ gatigatimeva, gatinissaraṇaṁ nibbānaṁpi jānāmīti dassanatthaṁ āha. Idha
  maggoti paṭipadāti 3- ubhayenapi ariyamaggova vutto.
                         Ñāṇappavattākāravaṇṇanā
      [154] Idāni yathāvuttesu ṭhānesu 4- attano ñāṇappavattākāraṁ dassento
  idhāhaṁ sāriputtātiādimāha.
      Tattha ekantadukkhāti niccadukkhā nirantaradukkhā. Tippāti 5- bahalā.
  Kaṭukāti khaRā. Seyyathāpītiādīni opammadassanatthaṁ vuttāni. Tattha kāsūti āvāṭopi
  vuccati rāsīpi.
          "kinnu Santaramānova kāsuṁ khaṇasi sārathi
           puṭṭho me samma akkhāhi kiṁ kāsuyā karissasī"ti 6-
  ettha hi āvāṭo kāsu nāma:-
                   "aṅgārakāsuṁ apare thunanti 7-
                    narā rudantā paridaḍḍhagattā"ti 8-

  *  *  *  *  *  *
  Footnote: 1 chaṂa. añchitāti 2 chaṂa. vaḍḍhisaṅkhātā 3 chaṂa. maggo paṭipadāti
  4 chaṂa. sattasu ṭhānesu aṭṭhasu ṭhānesu 5 chaṂa. tibbāti 6 khu. jā,
  mahā. 28/396/153 temiyajātaka (syā) 7 chaṂa. phuṇanti, i. phunanti
  8 khu. jā, mahā. 28/546/203 nemirājajātaka (syā)
-------------------------------------------------
[page 359]
  Ettha rāSī. Idha pana āvāṭo adhippeto. Tenevāha "sādhikaporisā"ti. Tattha
  sādhikaṁ porisaṁ pamāṇaṁ assāti sādhikaporisā, atirekapañcaratanāti attho. Vītaccikānaṁ
  vītadhūmānanti etaṁ pariḷāhassa balavabhāvadīpanatthaṁ vuttaṁ, acciyā vā sati dhūme
  vā sati vāto samuṭṭhāti, tena pariḷāho na balavā hoti. Ghammaparetoti
  ghammānugato. Tasitoti jātataṇho. Pipāsitoti udakaṁ pātukāmo. Ekāyanena maggenāti
  ekapatheneva maggena, anugamanīyena 1- ubhosu passesu nirantarakaṇṭakarukkhagahanena.
  Paṇidhāyāti aṅgārakāsuyaṁ patthanā nāma natthi, aṅgārakāsuṁ ārabbha pana
  iriyāpathassa ṭhapitattā evaṁ vuttaṁ.
      Evameva khoti ettha idaṁ opammasaṁsandanaṁ:- aṅgārakāsu viya hi nirayo
  daṭṭhabbo. Aṅgārakāsumaggo viya nirayūpagaṁ kammaṁ. Maggāruḷho viya
  kammasamaṅgīpuggalo. Cakkhumā puriso viya dibbacakkhuko bhagavā. Yathā so puriso
  maggārūḷhaṁ disvāva jānāti 2- "ayaṁ iminā maggena gantvā aṅgārakāsuyaṁ
  patissatī"ti, evameva 3- bhagavā pāṇātipātādīsu yaṅkiñci kammaṁ āyūhantaṁ evaṁ
  jānāti "ayaṁ imaṁ kammaṁ katvā niraye nibbattissatī"ti. Yathā so puriso aparabhāge
  taṁ aṅgārakāsuyā patitaṁ passati, evameva bhagavā aparabhāge "so puriso taṁ kammaṁ
  katvā kuhiṁ nibbatto"ti ālokaṁ vaḍḍhetvā dibbacakkhunā olokento niraye
  nibbattaṁ passati pañcavidhabandhanādimahādukkhaṁ anubhavantaṁ. Tattha kiñcāpi tassa
  kammāyūhanakāle añño vaṇṇo, niraye nibbattassa aññoti 4-, athāpi "so
  satto taṁ kammaṁ katvā tattha nibbatto"ti olokentassa anekasahassānaṁ
  sattānaṁ majjhe ṭhitopi "ayaṁ so"ti soyeva satto āpāthaṁ āgacchatīti 5-
  "dibbacakkhubalaṁ nāma etan"ti vadanti.
      Dutiyaupamāyaṁ yasmā aṅgārakāsuyaṁ viya gūthakūpe pariḷāho natthi, tasmā
  "ekantadukkhā"ti avatvā "dukkhā"tiādimāha. Etthapi purimanayeneva
  opammasaṁsandanaṁ veditabbaṁ. Imaṁpi hi puggalaṁ bhagavā hatthiyoniādīsu yattha katthaci
  nibbattaṁ vadhabandhanāakaḍḍhanavikaḍḍhanādīhi mahādukkhaṁ anubhavamānaṁ passatiyeva.

  *  *  *  *  *  *
  Footnote: 1 chaṂa. anukkamaniyena 2 chaṂa. disvā vijānāti 3 chaṂa. evamevaṁ
  4 chaṂa. iti-saddo na dissati 5 chaṂa. iti-saddo na dissati
-------------------------------------------------
[page 360]
      Tatiyaupamāyaṁ tanupattapalāsoti na abbhapaṭalaṁ viya tanupaṇṇo, viraḷapaṇṇataṁ
  pana 1- sandhāya idaṁ vuttaṁ. Kabaracchāyoti viraḷacchāyo. Dukkhabahulanti 2-
  pittivisayasmiṁ hi dukkhameva bahulaṁ, sukhaṁ parittaṁ, kadāci anubhavitabbaṁ hoti, tasmā
  evamāha. Idhāpi 3- purimanayeneva opammasaṁsandanaṁ veditabbaṁ.
      Catutthaupamāyaṁ bahalapattapalāsoti nirantarapaṇṇo pattasañchanno.
  Saṇḍacchāyoti 4- pāsāṇacchattaṁ viya ghanacchāyo. Sukhabahulā vedanāti manussaloke
  khattiyakulādīsu sukhabahulā vedanā veditabbā hoti, tā vediyamānaṁ nipannaṁ vā
  nisinnaṁ vā passāmīti dasseti. Idaṁpi 5- opammasaṁsandanaṁ purimanayeneva veditabbaṁ.
      Pañcamaupamāyaṁ pāsādoti dīghapāsādo. Ullittāvalittanti anto ceva
  ullitaṁ bahi ca avalittaṁ. Phusitaggaḷanti dvārabāhāhi saddhiṁ supihitakavāṭaṁ.
  Gonakatthatoti caturaṅgulādhikalomena kāḷakojavena atthato. Paṭikatthatoti uṇṇāmayena
  setāttharaṇena atthato. Paṭalikatthatoti ghanapubbakena uṇṇāmayāttharaṇena atthato.
  Kaddalimigapavarapaccattharaṇoti kadalimigacammamayena uttamapaccattharaṇena atthato. Taṁ
  kira paccattharaṇaṁ setavatthassa upari kadalimigacammaṁ attharitvā sibbetvā karonti.
  Sauttaracchadoti saha uttaracchadena, uparibandhena 6- rattavitānena saddhinti attho.
  Ubhato lohitakūpadhānoti sīsūpadhānañca pādūpadhānañcāti pallaṅkassa ubhato
  ṭhapitalohitakūpadhāno. Idhāpi upamāsaṁsandanaṁ purimanayena vibhajitabbaṁ. 7-
      Ayampanettha aparabhāgayojanā, yathā so puriso maggāruḷhameva jānāti
  "ayaṁ etena maggena gantvā pāsādaṁ abhiruyha 8- kūṭāgāraṁ pavisitvā pallaṅke
  nisīdissati vā nipajjissati vā"ti, evameva bhagavā dānādīsu puññakiriyāvatthūsu
  yaṅkiñci kusalakammaṁ āyūhantaṁyeva puggalaṁ disvā "ayaṁ imaṁ katvā devaloke
  nibbattissatī"ti jānāti. Yathā so puriso aparabhāge taṁ pāsādaṁ āruyha
  kūṭāgāraṁ pavisitvā pallaṅke nisinnaṁ vā nipannaṁ vā ekantasukhaṁ nirantarasukhaṁ
  vediyamānaṁ passati, evameva bhagavā aparabhāge "so puriso taṁ kalyāṇakammaṁ

  *  *  *  *  *  *
  Footnote: 1 chaṂa. panassa 2 chaṂa. dukkhabahulāti 3 chaṂa. etthāpi 4 chaṂa. santanadāyo
  5 chaṂa. idhāpi 6 chaṂa. uttaribaddhena 7 chaṂa. veditabbaṁ 8 chaṂa. āruyha
-------------------------------------------------
[page 361]
  Katvā kuhiṁ nibbatto"ti ālokaṁ vaḍḍhetvā dibbacakkhunā olokento
  devaloke nibbattaṁ passati nandanavanādīsu accharāsaṅghaparivutaṁ dibbasampattiṁ
  anubhavamānaṁ.
                          Āsavakkhayavāravaṇṇanā
      āsavakkhayavāre "dibbena cakkhunā"ti avatvā "tamenaṁ passāmī"ti vuttaṁ.
  Taṁ kasmāti ce? niyamābhāvā. Imaṁ hi puggalaṁ dibbacakkhunāpi passissati,
  Cetopariyañāṇenāpi jānissati, sabbaññutañāṇenāpi jānissatiyeva. Ekantasukhā
  vedanāti idaṁ kiñcāpi devalokasukhena saddhiṁ byañjanato ekaṁ, atthato pana
  nānā hoti. Devalokasukhaṁ hi rāgapariḷāhādīnaṁ atthitāya na ekanteneva
  ekantasukhaṁ. 1- Nibbānasukhaṁ pana sabbapariḷāhānaṁ vūpasamāya sabbākārena
  ekantasukhaṁ. Upamāyaṁpi "yathā pāsāde ekantasukhā"ti vuttaṁ. Taṁ maggapariḷāhassa
  avūpasantatāya chātajjhattatāya pipāsābhibhūtāya ca ekantameva sukhaṁ. Vanasaṇḍe
  pana pokkharaṇiyaṁ oruyha rajojallassa pavāhitattā maggadarathassa vūpasantatāya
  bhisamuḷālakhādanena 2- ceva madhurodakapānena ca khuppipāsānaṁ vinītatāya udakasāṭakaṁ
  parivattetvā maṭṭhadukūlaṁ nivāsetvā taṇḍulatthavikaṁ ussīsake katvā udakasāṭakaṁ
  pīḷetvā hadaye ṭhapetvā mandamandena ca vātena vījayamānassa nipannattā
  sabbākārena ekantasukhaṁ hoti.
      Evameva khoti ettha idaṁ opammasaṁsandanaṁ:- pokkharaṇī viya hi ariyamaggo
  daṭṭhabbo. Pokkharaṇīmaggo viya pubbabhāgapaṭipadā. Maggāruḷho viya
  paṭipadāsamaṅgīpuggalo. Cakkhumā puriso viya dibbacakkhu bhagavā. Vanasaṇḍo viya nibbānaṁ.
  Yathā so puriso maggāruḷhaṁ disvāva jānāti "ayaṁ iminā maggena gantvā
  pokkharaṇiyaṁ nhātvā 3- ramaṇīye vanasaṇḍe rukkhamūle nisīdissati vā nipajjissati
  vā"ti, evameva bhagavā paṭipadaṁ pūrentameva nāmarūpaṁ paricchindantameva
  paccayapariggahaṁ karontameva lakkhaṇārammaṇāya vipassanāya kammaṁ karontameva

  *  *  *  *  *  *
  Footnote: 1 chaṂa. sukhaṁ 2 chaṂa. bhisamūlakhādanena 3 chaṂa. nhatvā, evamuparipi
-------------------------------------------------
[page 362]
  Jānāti "ayaṁ imaṁ paṭipadaṁ pūretvā sabbāsave khepetvā anāsavaṁ cetovimuttiṁ
  paññāvimuttinti evaṁ vuttaphalasamāpattiṁ upasampajja viharissatī"ti. Yathā so
  puriso aparabhāge tāyaṁ pokkharaṇiyaṁ nhātvā vanasaṇḍaṁ pavisitvā nisinnaṁ vā
  nipannaṁ vā ekantasukhaṁ vedanaṁ vedayamānaṁ passati, evameva bhagavā aparabhāge
  taṁ puggalaṁ paṭipadaṁ pūretvā maggaṁ bhāvetvā phalaṁ sacchikatvā nirodhasayanavaragataṁ
  nibbānārammaṇaṁ phalasamāpattiṁ appetvā ekantasukhaṁ vedanaṁ vedayamānaṁ passati.
                        Dukkarakārikādisuddhivaṇṇanā
      [155] "abhijānāmi Kho panāhaṁ sāriputta caturaṅgasamannāgatan"ti idaṁ
  kasmā āraddhaṁ? pāṭiyekkaṁ anusandhivasena āraddhaṁ. Ayaṁ kira sunakkhatto
  dukkarakārikāya suddhi hotīti evaṁladdhiko. Athassa bhagavā mayā etasmiṁ attabhāve
  ṭhatvā caturaṅgasamannāgataṁ dukkaraṁ kataṁ, dukkarakārako nāma mayā sadiso natthi.
  Dukkarakārena suddhiyā sati ahameva suddho bhaveyyanti dassetuṁ imaṁ desanaṁ
  ārabhi. Apica ayaṁ sunakkhatto dukkarakārikāya pasanno, sopassa 1- pasannabhāvo
  "addasā kho bhagavā sunakkhatto licchaviputto acelaṁ korakkhattiyaṁ catukuṇḍikaṁ
  chamānikiṇṇaṁ bhakkhasaṁ mukheneva 2- khādantaṁ mukheneva 2- bhuñjantaṁ, disvānassa
  etadahosi `sādhurūpo vata bho ayaṁ 3- samaṇo catukuṇḍiko chamānikiṇṇaṁ bhakkhasaṁ mukheneva
  khādati, mukheneva bhuñjatī"tievamādinā pāṭikasutte 4- āgatanayena veditabbo.
      Atha bhagavā ayaṁ dukkarakārikāya pasanno, mayā ca etasmiṁ attabhāve
  ṭhatvā caturaṅgasamannāgataṁ dukkaraṁ kataṁ, dukkarakāre pasīdantenāpi anena mayi
  pasīditabbaṁ siyā, sopissa pasādo mayi natthīti dassento 5- idaṁ desanaṁ
  ārabhi.
      Tatra brahmacariyanti dānaṁpi veyyāvaccaṁpi sikkhāpadaṁpi brahmavihārāpi
  dhammadesanāpi methunaviratipi sadārasantosopi uposathopi ariyamaggopi sakalasāsanaṁpi
  ajjhāsayopi viriyaṁpi vuccati.

  *  *  *  *  *  *
  Footnote: 1 chaṂa. so cassa 2-2 chaṂa. mukhena 3 pāli., Sī. arahaṁ
  4 dī. pāṭi. 11/7/5 korakkhattiyavatthu 5 chaṂa. Sī. dassentopi
-------------------------------------------------
[page 363]
               "kinte Vataṁ kiṁ pana brahmacariyaṁ
                kissa suciṇṇassa ayaṁ vipāko
                iddhī jutī balaviriyūpapatti
                akkhāhi me 1- nāga mahāvimānaṁ.
                Ahañca bhariyā ca manussaloke
                saddhā ubho dānapatī ahumhā
                opānabhūtaṁ me gharaṁ tadāsi
                santappitā samaṇabrāhmaṇā ca.
                Taṁ me vataṁ taṁ pana brahmacariyaṁ
                tassa suciṇṇassa ayaṁ vipāko
                iddhī jutī balaviriyūpapatti
                idañca me dhīra mahāvimānan"ti 2-
  imasmiñhi puṇṇakajātake dānaṁ brahmacariyanti vuttaṁ.
          "kena Pāṇi kāmadado kena pāṇi madhussavo
           kena te brahmacariyena puññaṁ pāṇimhi ijjhati.
           Tena pāṇi kāmadado tena pāṇi madhussavo
           tena me brahmacariyena puññaṁ pāṇimhi ijjhatī"ti 3-
      imasmiṁ aṅkurapetavatthusmiṁ veyyāvaccaṁ brahmacariyanti vuttaṁ. "idaṁ 4- Kho
  bhikkhave tittiriyannāma brahmacariyaṁ ahosī" 4- imasmiṁ tittirajātake
  pañcasikkhāpadaṁ brahmacariyanti vuttaṁ. "taṁ Kho pana me pañcasikkha brahmacariyaṁ neva
  nibbidāya na virāgāya na nirodhāya yāvadeva brahmalokūpapattiyā"ti 5- imasmiṁ
  mahāgovindatte brahmavihārā brahmacariyanti vuttā. "ekasmiṁ Brahmacariyassumiṁ,
  sahassaṁ

  *  *  *  *  *  *
  Footnote: 1 pāli., chaṂa. idañca te 2 khu. jā, mahā. 28/1010-11/355 vidhurajātaka (syā)
  3 khu. peta. 26/275,277/183 ubbarīvagga 4-4 pāli evaṁ, vinaYu. cūḷa. 7/311/82
  senāsanakkhandhaka 5 dī. mahā 10/329/214 mahāgovindapabbajjā
-------------------------------------------------
[page 364]
  Maccuhāyinan"ti 1- ettha dhammadesanā brahmacariyanti vuttā. "apare 2- Abrahmacārī
  bhavissanti, mayamettha brahmacārī bhavissāmā"ti 2- sallekhasutte methunavirati
  brahmacariyanti vuttā.
               "mayañca Bhariyā nātikkamāma
                bhariyāpi amhe 3- nātikkamanti
                aññatra tāhi brahmacariyaṁ carāma
             4- tasmātihamha daharā na miyyare"ti 4-
  mahādhammapālajātake sadārasantoso brahmacariyanti vutto.
          "hīnena Brahmacariyena khattiye upapajjati
           majjhimena ca devesu 5- uttamena visujjhatī"ti 5-
      evaṁ nimijātake attadamanavasena kato aṭṭhaṅgiko uposatho brahmacariyanti
  vutto. "idaṁ Kho pana me pañcasikha brahmacariyaṁ ekantanibbidāya virāgāya
  .pe. Ayameva ariyo aṭṭhaṅgiko maggo"ti 6- mahāgovindasuttasmiññeva ariyamaggo
  brahmacariyanti vutto. "tayidaṁ Brahmacariyaṁ iddhañceva phītañca vitthārikaṁ
  bāhujaññaṁ puthubhūtaṁ yāva devamanussehi suppakāsitan"ti 7- pāsādikasutte
  sikkhāttayasaṅgahaṁ sāsanaṁ brahmacariyanti vuttaṁ.
          "api Ataramānānaṁ phalāsāva samijjhati
           vipakkabrahmacariyosmi evaṁ jānāhi gāmaṇī"ti 8-
  ettha ajjhāsayo brahmacariyanti vutto. Idha pana viriyaṁ brahmacariyanti adhippetaṁ.
  Viriyabrahmacariyassa hi idameva suttaṁ. Tadetaṁ ekasmiṁ attabhāve catubbidhassa
  dukkarassa katattā caturaṅgasamannāgatanti vuttaṁ.

  *  *  *  *  *  *
  Footnote: 1 saṁ. sagā. 15/184/186 andhakavindasutta, 2-2 pāli. pare, Maṃū. 12/83/56
  mūlapariyāyavagga 3 chaṂa. amhe ca bhariyā 4-4 pāli. tasmā hi amhaṁ, khu. jā.
  dasaka. 27/1415/289 mahādhammapālajātaka (syā) 5-5 pāli. devattaṁ, khu. jā.
  aṭṭhaka. 27/1186/249 ādittajātaka (syā) 6 dī. mahā. 10/329/214
  mahāgovindapabbajjā 7 dī. pāṭi. 11/174/107 brahmacariyaparipūrādikathā
  8 khu. jā. ekaka. 27/8/3 gāmaṇijātaka (syā)
-------------------------------------------------
[page 365]
      Tapassī sudaṁ homīti sudanti nipātamattaṁ, tapanissitako homīti attho.
  Paramatapassīti paramo tapassī, tapanissitakānaṁ uttamo. Lūkho sudaṁ homīti lūkho
  homi. Jegucchīti pāpajegucchiko. Pavivitto sudaṁ homīti pavivitto ahaṁ homi.
  Tatrassu me idaṁ sāriputtāti tatra caturaṅge brahmacariye idaṁ mama tapassitāya
  hoti, tapanissitakabhāve mayhaṁ idaṁ acelakāditapassitakataṁ hotīti dasseti.
      Tattha acelakoti niccelo naggo. Muttācāroti visaṭṭhācāro,
  uccārakammādīsu lokiyakulaputtācārena virahito, ṭhitakova uccāraṁ karomi, passāvaṁ
  karomi, khādāmi bhuñjāmi ca. Hatthāvalekhanoti 1- hatthe piṇḍamhi niṭṭhite 2-
  jivhāya hatthaṁ avalikhāmi, 3- uccāraṁ vā katvā hatthasmiṁyeva daṇḍakasaññī hutvā
  hatthena avalikhāmīti dasseti. Te kira daṇḍakaṁ sattoti paññapenti, tasmā
  tesaṁ paṭipadaṁ pūrento evamakāsi. Bhikkhāgahaṇatthaṁ ehi bhanteti 4- vutto na
  etīti na ehibhaddantiko. Tenahi tiṭṭha tiṭṭha bhanteti 5- vuttopi na tiṭṭhatīti
  na tiṭṭhabhaddantiko. Tadubhayaṁpi titthiyā ca 6- etassa vacanaṁ kataṁ bhavissatīti na
  karonti. Ahaṁpi evaṁ akāsinti dasseti. Abhihatanti puretaraṁ gahetvā āhaṭabhikkhaṁ.
  Uddissa katanti imaṁ tumhe uddissa katanti evaṁ ārocitabhikkhaṁ. Na nimantananta
  asukannāma kulaṁ vā vīthiṁ vā gāmaṁ vā paviseyyāthāti evaṁ nimantitabhikkhaṁpi na
  sādiyāmi na gaṇhāmi.
      Na kumbhimukhāti kumbhito uddharitvā diyyamānaṁ bhikkhaṁ na gaṇhāmi. Na
  kaḷopimukhāti kaḷopīti ukkhali vā pacchi vā, tatopi na gaṇhāmi. Kasmā?
  kumbhikaḷopiyo maṁ nissāya kaṭacchunā pahāraṁ labhantīti. Na eḷakamantaranti ummāraṁ
  antaraṁ katvā diyyamānaṁ na gaṇhāmi. Kasmā? ayaṁ maṁ nissāya antarakaraṇaṁ
  labhatīti. Daṇḍamusalesupi eseva nayo. Na dvinnanti dvīsu bhuñjamānesu ekasmiṁ
  uṭṭhāya dente na gaṇhāmi. Kasmā? kabaḷantarāyo hotīti. Na gabbhiniyātiādīsu
  pana gabbhiniyā kucchiyaṁ dārako kilamati, pāyantiyā dārakassa khīrantarāyo

  *  *  *  *  *  *
  Footnote: 1 chaṂa., i. hatthāpalekhano 2 chaṂa. ṭhite 3 chaṂa., i. apalijāmi, evamuparipi
  4 chaṂa. bhaddanteti 5 chaṂa. evaṁ
-------------------------------------------------
[page 366]
  Hoti, purisantaragatāyāti 1- ratiantarāyo hotīti na gaṇhāmi. Na saṅkittīsūti
  saṅkittetvā katabhattesu. Dubbhikkhasamaye kira acelakasāvakā acelakānaṁ atthāya
  tato tato taṇḍulādīhi 2- samādapetvā bhattaṁ pacanti. Ukkaṭṭhācelako. Gato 3-
  na paṭigaṇhāti,
      na yattha sāti yattha sunakho piṇḍaṁ labhissāmīti upaṭṭhito hoti, tattha
  tassa adatvā āhaṭaṁ na gaṇhāmi. Kasmā? etassa piṇḍantarāyo hotīti.
  Saṇḍasaṇḍacārinīti samūhasamūhacārinī, sace hi acelakaṁ disvā imassa bhikkhaṁ
  dassāmāti mānusakā bhattagehaṁ pavisanti. Tesu ca pavisantesu kaḷopimukhādīsu
  nilīnā makkhikā uppatitvā saṇḍasaṇḍā vicaranti. 4- Tato āhaṭabhikkhaṁ na
  gaṇhāmi, kasmā? maṁ nissāya makkhikānaṁ gocarantarāyo jātoti, ahaṁpi tathā
  akāsiṁ. Na thusodakanti sabbasassasambhārehi 5- kataṁ loṇasocirakaṁ, 6- ettha ca
  surāpānameva sāvajjaṁ, ayaṁ pana sabbesupi sāvajjasaññī.
      Ekāgārikoti yo ekasmiṁyeva gehe bhikkhaṁ labhitvā nivattati. Ekālopikoti
  yo ekeneva ālopena yāpeti. Dvāgārikādīsupi eseva nayo.
  Ekissāpi dattiyāti ekāya dattiyā. Datti nāma ekā khuddakapātī hoti, yattha
  aggabhikkhaṁ pakkhipitvā ṭhapenti. Ekāhikanti ekadivasantarikaṁ. Aḍḍhamāsikanti
  aḍḍhamāsantarikaṁ. Pariyāyabhattabhojananti vārabhattabhojanaṁ. Ekāhavārena dvīhavārena
  sattāhavārena aḍḍhamāsavārenāti evaṁ divasavārena āgataṁ bhattabhojanaṁ.
      Sākabhakkhoti allasākabhakkho. Sāmākabhakkhoti sāmākataṇḍulabhakkho. Nīvārādīsu
  nīvārā nāma tāva araññe sayaṁ jātavīhijāti. Daddulanti cammakārehi cammaṁ
  likhitvā chaḍḍitakasaṭaṁ. Haṭaṁ vuccati silesopi sevālopi kaṇṇikārādirukkhaniyyāsopi.
  Kaṇanti koṇḍakaṁ. 7- Ācāmoti bhattaukkhalikāya laggojjhāmaodano, taṁ
  chaḍḍitaṭṭhāne gahetvā khādatīti. 8- "odanakañjiyan"tipi Vadanti. Piññākādayo
  pākaṭā. 9- Pavattaphalabhojīti patitaphalabhojī.

  *  *  *  *  *  *
  Footnote: 1 chaṂa. iti-saddo na dissagi 2 chaṂa. taṇḍulādīni 3 chaṂa. tatopi
  4 chaṂa. caranti 5 Ma. sabbasambhārehi 6 chaṂa. loṇasovīrakaṁ, Sī. suvīrakaṁ
  7 chaṂa. kuṇḍakaṁ 8 chaṂa. iti-saddo na dissati 9 chaṂa. pākaṭāeva
-------------------------------------------------
[page 367]
      Sāṇānīti sāṇavākacoḷāni. Masāṇānīti missakacoḷāni. Chavadussānīti
  matasarīrato chaḍḍitavatthāni. Erakatiṇādīni vā ganthetvā katanivāsanāni. Paṁsukūlānīti
  paṭhaviyaṁ chaḍḍitanantakāni. Tiriṭānīti rukkhatacavatthāni. Ajinanti ajinamigacammaṁ.
  Ajinakkhipanti tadeva majjhe dāḷikaṁ 1- sakhurakantipi vadanti. Kusacīranti kusatiṇaṁ
  ganthetvā katacīraṁ. Vākacīraphalakacīresupi eseva nayo. Kesakambalanti manussakesehi
  katakambalaṁ. Yaṁ sandhāya vuttaṁ "yāni kānici bhikkhave tantāvutānaṁ vatthānaṁ,
  kesakambalo tesaṁ paṭikuṭṭho akkhāyati. Kesakambalo bhikkhave sīte sīto uṇhakāle
  uṇho dubbaṇṇo duggandho dukkhasamphassoti" 2- vālakambalanti assavālādīhi
  katakambalaṁ. Ulūkapakkhanti ulūkapattāni ganthetvā katanivāsanaṁ. Ubbhaṭṭhakoti uddhaṁ
  ṭhitako. Ukkuṭikappadhānamanuyuttoti ukkaṭikaviriyaṁ anuyutto, gacchantopi
  ukkuṭikova hutvā uppatitvā uppatitvā gacchati. Kaṇṭakāpassayikoti ayakaṇṭake
  vā pakatikaṇṭake vā bhūmiyaṁ koṭṭetvā tattha cammaṁ attharitvā ṭhānacaṅkamādīni karomīti
  dasseti. Seyyanti sayantopi tattheva seyyaṁ kappemi. Sāyatatiyakanti 3-
  sāyatatiyaṁ. 3- Pāto majjhantike sāyanti divassa tikkhattuṁ pāpaṁ pavāhessāmīti
  udakorohanānuyogaṁ anuyutto viharāmīti dasseti.
      [156] Nekavassagaṇikanti nekavassagaṇasañjātaṁ. Rajojallanti rajamalaṁ,
  idaṁ attano rajojallakavatasamādānakālaṁ sandhāya vadati. Jegucchisminti
  pāpajigucchanabhāve. Yāva udakabindumhipīti yāva udakatthevepi 4- mama dayā
  paccupaṭṭhitā hoti. Ko pana vādo aññesu sakkharakathaladaṇḍakavālakādīsu. Te kira
  udakabinduṁ ca ete ca sakkharakathalādayo khuddakapāṇāti paññapenti. Tenāha "yāva
  udakabindumhipi me dayā paccupaṭṭhitā hotī"ti. Udakabindumpi na hanāmi na
  vināsemi, kiṁkāraṇa? māhaṁ khuddake pāṇe visamagate saṅghātaṁ āpādesinti
  ninnathalatiṇaggarukkhasākhādīsu viya 5- visamaṭṭhāne gate udakabindusaṅkhāte khuddakapāṇe
  saṅghātaṁ vadhaṁ mā āpādesinti. Etamatthaṁ "sato ca 5- abhikkamāmī"ti dasseti.
  Acelakesu

  *  *  *  *  *  *
  Footnote: 1 chaṂa. phālitaṁ 2 aṅ tika. 20/138/279 kesakambalasutta
  3-3 chaṂa. sāyaṁ tatiyamassāti sāyatatiyakaṁ 4 chaṂa. udakathevakepi
  5 chaṂa. ayaṁ saddo na dissati 6 chaṂa. va
-------------------------------------------------
[page 368]
  Kira bhūmiakkantakālato pabhūti sīlavā nāma natthi. Bhikkhācāraṁ gacchantāpi dussīlāva
  hutvā gacchanti, upaṭṭhākānaṁ gehe bhuñjantāpi dussīlāva hutvā bhuñjanti.
  Āgacchantāpi dussīlāva hutvā āgacchanti. Yadā pana morapiñchena phalakaṁ
  sammajjitvā sīlaṁ adhiṭṭhāya nisīdanti, tadā sīlavanto nāma hoti.
      Vanakammikanti kaṇḍamūlaphalādīnaṁ 1- atthāya vane vicarantaṁ. Vanena vananti
  vanato vanaṁ, esa nayo sabbattha. Papatāmīti 2- gacchāmi. Āraññakoti araññe
  jātavaddho, 3- idaṁ attano ājīvakakālaṁ sandhāya vadati. Bodhisatto kira pāsaṇḍaṁ
  parigaṇhanatthāya taṁ pabbajjaṁ pabbajji, niratthakabhāvaṁ pana ñatvāpi na upabbajito,
  bodhisattā hi yaṁ yaṁ ṭhānaṁ upenti, tato anivattitadhammā honti, pabbajitvā
  pana mā maṁ koci addasāti tatova araññaṁ paviṭṭho. Tenevāha "mā maṁ te
  addasaṁsu ahañca mā te addasan"ti.
      Goṭṭhāti govajā. Paṭṭhitagāvoti nikkhantagāvo. Tattha catukuṇḍikoti
  vananteyeva 4- ṭhito gopālakānaṁ gāvīhi saddhiṁ apagatabhāvaṁ disvā dve hatthe
  dve ca jaṇṇukāni bhūmiyaṁ ṭhapetvā evaṁ catukuṇḍiko upasaṅkamitvāti attho.
  Tāni sudaṁ āhāremīti mahallakavacchakānaṁ gomayāni kasaṭāni nirojāni honti,
  tasmā tāni vajjetvā yāni taruṇakānaṁ 5- khīrapāṇeneva vadantānaṁ saojāni
  gomayāni, tāni kucchipūraṁ khāditvā puna vanasaṇḍameva pavisati. Taṁ sandhāyāha
  "tāni sudaṁ āhāremī"ti. Yāvakīvañca meti yattakaṁ kālaṁ mama sakaṁ muttakarīsaṁ
  aparikkhīṇaṁ hoti. Yāva me dvāravalañjo pavattittha, tāva tadeva āhāremīti
  attho. Kāle pana gacchante gacchante parikkhīṇamaṁsalohito upacchinnadvāravalañjo
  vacchakānaṁ gomayāni āhāremi. Mahāvikaṭabhojanasminti mahante vikaṭabhojane,
  apakatibhojaneti attho.
      [157] Tatra sudaṁ sāriputta bhiṁsanakassa vanasaṇḍassa bhiṁsanakatasmiṁ hotīti
  tatrāti purimavacanāpekkhanaṁ. Sudanti padapūraṇamatte nipāto. Sāriputtāti ālapanaṁ.

  *  *  *  *  *  *
  Footnote: 1 chaṂa. kandamūlaphalāphalādīnaṁ 2 chaṂa. saṁpatāmīti
  3 chaṂa. jātavuddho 4 ka. carantoyeva 5 chaṂa. taruṇavacchakānaṁ
-------------------------------------------------
[page 369]
  Ayaṁ panettha atthayojanā:- tatrāti yaṁ vuttaṁ 1- aññatarasmiṁ bhiṁsanake vanasaṇḍeti, 1-
  tatra yo so bhiṁsanako vanasaṇḍo vutto, tassa bhiṁsanakassa vanasaṇḍassa
  bhiṁsanakatasmiṁ hoti, bhiṁsanakakiriyāya hotīti attho. Kiṁ hoti, idaṁ hoti, yo koci
  avītarāgo .pe. Lomāni haṁsantīti.
      Athavā tatrāti sāmiatthe bhummaṁ. Su iti nipāto, kiṁsu nāma te bhonto
  samaṇabrāhmaṇātiādīsu viya. Idanti adhippetamatthaṁ paccakkhaṁ viya katvā
  dassanavacanaṁ. Sudanti su idaṁ, sandhivasena ikāralopo veditabbo cakkhundriyaṁ
  itthindriyaṁ anaññataññassāmītindriyaṁ kiṁsūdha vittantiādīsu viya. Ayaṁ panettha
  atthayojanā, tassa sāriputta bhiṁsanakassa vanasaṇḍassa bhiṁsanakatasmiṁ idaṁsu hotīti.
  Bhiṁsanakatasminti bhiṁsanakabhāveti attho. Ekassa takārassa lopo daṭṭhabbo.
  "bhiṁsanakattasmin"ti Yeva vā pāṭho, bhiṁsanakatāya iti vā vattabbe liṅgavipallāso
  kato, nimittatthe cettha 2- bhummavacanaṁ, tasmā evaṁ sambandho veditabbo,
  bhiṁsanakabhāve idaṁsu hoti, bhiṁsanakabhāvanimittaṁ bhiṁsanakabhāvahetu bhiṁsanakabhāvapaccayā
  idaṁsu hoti, yo koci avītarāgo taṁ vanasaṇḍaṁ pavisati, yebhuyyena lomāni
  haṁsanti bahutarāni lomānī haṁsanti, uddhaṁmukhāni sūcisadisāni kaṇṭakasadisāni ca
  hutvā tiṭṭhanti, appāni na haṁsanti, bahutarānaṁ vā sattānaṁ haṁsanti, appakānaṁ
  atisūrapurisānaṁ na haṁsantīti.
      Antaraṭṭhakāti māghamāsassa avasāne catasso, phagguṇamāsassa ādimhi
  catassoti evaṁ ubhinnaṁ antare aṭṭharatti. Abbhokāseti mahāsatto himapātasamaye
  rattiṁ abbhokāse viharati, athassa lomakūpesu āvutā muttā viya himabindūni
  tiṭṭhanti, sakalasarīraṁ 3- setadukūlapārutaṁ viya hoti. Divā vanasaṇḍeti divā
  himabindūsu suriyātāpasamphassena vigatesu assāsopi bhaveyya, ayaṁ pana suriye
  uggacchanteyeva vanasaṇḍaṁ pavisati, tatrāpissa suriyātapena paggharantaṁ himaṁ sarīreyeva
  patatīti. 4- Divā abbhokāse viharāmi rattiṁ vanasaṇḍeti gimhakāle kiresa divā
  abbhokāse

  *  *  *  *  *  *
  Footnote: 1-1 chaṂa. aññataraṁ bhiṁsanakaṁ vanasaṇḍanti 2 chaṂa. cetaṁ 3 chaṂa. sarīraṁ
  4 chaṂa. iti-saddo na dissati
-------------------------------------------------
[page 370]
  Vihāsi, tenassa kacchehi sedadhārā mucciṁsu, rattiṁ assāso bhaveyya, ayaṁ
  pana suriye atthaṅgacchanteyeva vanasaṇḍaṁ pavisati. Athassa divā gahitausme
  vanasaṇḍe aṅgārakāsuyaṁ pakkhitto viya attabhāvo pariḍayhittha. Anacchariyāti
  anuacchariyā. Paṭibhāsīti upaṭṭhāsi.
      Sotattoti divā ātapena rattiṁ pavanausmāya 1- sutatto. Sosinnoti
  rattiṁ himena divā himodakena suṭṭhu tinto. Bhiṁsanaketi bhayajanake. Naggoti
  niccelo. Nivāsanapārupane hi sati sītaṁ vā uṇhaṁ vā na atibādheyya, tampi
  me natthīti dasseti. Na caggimāsinoti aggiṁpi na upagato. Esanāpasutoti
  suddhiesanatthāya pasuto payutto. Munīti tadā attānaṁ munīti katvā kathesi. 2-
      Chavaṭṭhikānīti upaḍḍhadaḍḍhāni aṭṭhīni. Upadhāyāti 3- yathā sīsūpadhānañca
  pādūpadhānañca paññāyati, evaṁ santharitvā tattha seyyaṁ kappemīti dasseti.
  Gomaṇḍalāti 4- gopāladārakā. Te kira bodhisattassa santikaṁ gantvā sumedha
  tvaṁ imasmiṁ ṭhāne kasmā nisinno, kathehīti vadanti. Bodhisatto adhomukho
  nisīdati, na katheti. Atha naṁ te akathetuṁ na dassāmāti parivāretvā oṭṭhubhanti
  sarīre kheḷaṁ pātenti. Bodhisatto evaṁpi na katheti. Atha naṁ tvaṁ na kathesīti
  omuttenti passāvamassa upari vissajjenti. Bodhisatto evaṁpi na kathetiyeva.
  Tato naṁ kathehi kathehīti paṁsukena okiranti. Bodhisatto evaṁpi na kathetiyeva.
  Athassa na kathesīti daṇḍasalākā gahetvā kaṇṇasotesu pavesenti. Bodhisatto
  dukkhā tippā 5- kaṭukā vedanā adhivāsento kassaci kiñci na kathessāmīti 6-
  matako viya acchati. Tenāha "na kho panāhaṁ sāriputta abhijānāmi tesu pāpakaṁ
  cittaṁ uppādetā"ti. Na mayā tesu pāpakaṁ cittaṁpi uppāditanti attho.
  Upekkhāvihārasmiṁ hotīti upekkhāvihāro hoti. Vihārova 7- hi vihārasminti
  vutto. Teneva ca "idaṁsu me"ti etthāpi ayaṁsu meti evaṁ attho veditabbo.

  *  *  *  *  *  *
  Footnote: 1 chaṂa. vanausmāya 2 chaṂa. katheti 3 ka. upaṇidhāyāti 4 chaṂa. gāmanḍalāti
  5 chaṂa. tibbā 7 chaṂa. karissāmīti 6 chaṂa. vihāro eva.
-------------------------------------------------
[page 371]
  Iminā nayena aññānipi evarūpāni padāni veditabbāni. Iminā ito
  ekanavute kappe pūritaṁ upekkhāvihāraṁ dasseti. Yaṁ sandhāyāha:-
          "sukhe patte 1- na rajjāmi dukkhe na homi dummano
           sabbattha tulito homi esā me upekkhāpāramī"ti.
                             Āhārasuddhivaṇṇanā
      [158] Āhārena suddhīti kolādinā ekaccena parittakāahārena sakkā
  sujjhitunti evaṁ diṭṭhino honti. Evamāhaṁsūti evaṁ vadanti. Kolehīti bada-
  rehi. 2- Kolodakanti kolāni maddetvā katapānakaṁ. Kolavikatinti kolasāḷavakolapūva-
  kolaguḷādikolavikāraṁ. Etaparamoti etaṁ pamāṇaṁ paramaṁ assāti etaparamo. Tadā
  ekanavutikappamatthake pana na beluvapakkatālapakkappamāṇo kolo hoti, yaṁ
  etarahi kolassa pamāṇaṁ, ettakova hotīti attho.
      [159] Adhimattakisamānanti ativiya kisabhāvaṁ. Āsītikapabbāni vā kāḷapabbāni
  vāti yathā āsītikavalliyā vā kāḷavalliyā vā sandhiṭṭhānesu milāyitvā majjhe
  unnatunnatā 3- honti, evaṁ mayhaṁ aṅgapaccaṅgāni hontīti dasseti.
  Oṭṭhapadanti yathā oṭṭhassa padaṁ majjhe gambhīraṁ hoti, evameva bodhisattassa milāte
  maṁsalohite vaccadvārassa antopaviṭṭhattā ānisadaṁ majjhe gambhīraṁ hoti. Athassa
  bhūmiyaṁ nisinnaṭṭhānaṁ sarapoṅkhena akkantaṁ viya majjhe unnataṁ hoti. Vaṭṭanāvaḷīti
  yathā yaṭṭhi 4- rajjuyā āvunitvā katā vaṭṭanāvalī vaṭṭanānaṁ antarantarā
  ninnā hoti, vaṭṭanaṭṭhānesu unnatā, evaṁ piṭṭhikaṇṭako unnatāvanato hoti,
  jarasālāya gopānasiyoti jiṇṇasālāya gopānasiyo, tā vaṁsato muccitvā
  maṇḍale patiṭṭhanti maṇḍalato muccitvā bhūmiyanti evaṁ ekā upari hoti,
  ekā heṭṭhāti oluggaviluggā bhavanti. Bodhisattassa pana na evaṁ phāsuḷiyo,

  *  *  *  *  *  *
  Footnote: 1 chaṂa. sukhapatto 2 chaṂa. padarehi 3 chaṂa. unnatunnatāni
  4 chaṂa. ayaṁ saddo na dissati
-------------------------------------------------
[page 372]
  Tassa hi lohite chinne maṁse milāte phāsuḷantarehi cammāni heṭṭhā otiṇṇāni,
  taṁ sandhāyetaṁ vuttaṁ.
      Okkhāyikāti heṭṭhā anupaviṭṭhā. Tassa kira lohite chinne maṁse
  milāte akkhiāvāṭakā matthaluṅgaṁ āhacca aṭṭhaṁsu, tenassa evarūpā akkhitārakā
  ahesuṁ. Āmakacchinnoti atitaruṇakāle chinno, so hi vātātapena samphusati ceva
  milāyati ca. Yāvassu me sāriputtāti sāriputta mayhaṁ udaracchavi yāva piṭṭhikaṇṭakaṁ
  allīnā hoti. Athavā yāvassu me sāriputta bhāriyabhāriyā ahosi dukkarakārikā,
  mayhaṁ udaracchavi yāva piṭṭhikaṇṭakaṁ allīnā ahosīti evamettha sambandho
  veditabbo. Piṭṭhikaṇṭakaññeva pariggaṇhāmīti sahaudaracchaviṁ gaṇhāmi. Udaracchaviṁyeva
  pariggaṇhāmīti sahapiṭṭhikaṇṭakaṁ gaṇhāmi. Avakujjo papatāmīti tassa hi uccāra-
  passāvatthāya nisinnassa passāvo neva nikkhamati, vaccaṁ pana ekadvekatakaṭṭhimattaṁ
  nikkhami. Balavadukkhaṁ uppādeti. Sarīrato sedā muccanti, tattheva avakujjo
  bhūmiyaṁ patati. Tenāha "avakujjo papatāmī"ti. Tameva kāyanti taṁ ekanavutikappamatthake
  kāyaṁ. Mahāsaccakasutte pana pacchimabhavakāyaṁ 1- sandhāya imameva kāyanti āha.
  Pūtimūlānīti maṁse vā lohite vā sati tiṭṭhanti. Tassa pana abhāve cammakhaṇḍe
  lomāni viya hattheyeva lagganti, taṁ sandhāyāha "pūtimūlāni lomāni kāyasmā
  papatantī"ti.
      Alamariyañāṇadassanavisesanti ariyabhāvaṁ kātuṁ samatthaṁ lokuttaramaggaṁ.
  Imissāyeva ariyāya paññāyāti vipassanāya paññāya anadhigamā. Yāyaṁ ariyāti
  yā ayaṁ maggapaññā adhigatā. Idaṁ vuttaṁ hoti:- yathā etarahi vipassanāya
  paññāya adhigatattā maggapaññā adhigatā, evaṁ ekanavutikappamatthake vipassanāya
  paññāya anadhigatattā lokuttaramaggapaññaṁ nādhigatosmīti, majjhimabhāṇakattherā
  panāhu, imissāyevāti vuttapaññāpi yāyaṁ ariyāti vuttapaññāpi maggapaññāyeva.
  Atha ne bhikkhū ahaṁsu "evaṁ sante maggassa anadhigatattā maggaṁ nādhigatosmīti

  *  *  *  *  *  *
  Footnote: 1 chaṂa. pacchimabhavikakāyaṁ
-------------------------------------------------
[page 373]
  Idaṁ vuttaṁ hoti bhante"ti, āvuso kiñcāpi dīpetuṁ na sakkomi, dvepi pana
  maggapaññāyevāti, etadeva cettha yuttaṁ. Itarathā hi yā ayanti niddeso
  ananurūpo siyā.
                          Saṁsārasuddhiādivaṇṇanā
      [160] Saṁsārena suddhīti bahukaṁ saṁsaritvā sujjhantīti vadanti. Upapattiyā
  suddhīti bahukaṁ upapajjitvā sujjhantīti vadanti. Āvāsena suddhīti bahūsu ṭhānesu
  vasitvā sujjhantīti vadanti. Tīsupi ṭhānesu saṁsaraṇakavasena saṁsāro. Upapajjanakavasena
  upapatti. Vasanakavasena āvāsoti khandhāyeva vuttā. Yaññenāti
  bahuyāge yajitvā sujjhantīti vadanti. Muddhāvasittenāti tīhi saṅkhehi
  khattiyābhisekena muddhani abhisittena. Aggipāricariyāyāti bahuaggiparicaraṇena
  sujjhantīti vadanti.
      [161] Daharoti taruṇo. Yuvāti yobbanena samannāgato. Susukāḷakesoti
  suṭṭhu kāḷakeso. Bhadrena yobbanena samannāgatoti imināssa yena yobbanena
  samannāgato yuvā, taṁ yobbanaṁ bhaddaṁ laddhakanti dasseti. Paṭhamena vayasāti
  paṭhamavayo nāma tettiṁsa vassāni, tena samannāgatoti attho, paññāveyyattiyenāti
  paññāveyyattibhāvena. Jiṇṇoti jarājiṇṇo. Vuḍḍhoti vaḍḍhitvā
  ṭhitāṅgapaccaṅgo. Mahallakoti jātiyā mahallako. Addhagatoti bahuaddhānaṁ gato
  cirakālātikkanto. Vayo anuppattoti vassasatassa tatiyakoṭṭhāsaṁ pacchimavayaṁ
  anuppatto. Āsītiko me vayo vattatīti imaṁ kira suttaṁ bhagavā parinibbānasaṁvacchare
  kathesi. Tasmā evamāha. Paramāyāti uttamāya. Satiyātiādīsu padasataṁpi
  padasahassaṁpi vadantasseva uggaṇhaṇasamatthatā 1- sati nāMa. Tadeva
  ādhāraṇaupanibandhanasamatthatā gati nāMa. Evaṁ gahitaṁ dhāritaṁ sajjhāyaṁ kātuṁ samatthaviriyaṁ
  dhiti nāMa. Tassa atthañca kāraṇañca dassanasamatthatā paññāveyyattiyaṁ nāMa.

  *  *  *  *  *  *
  Footnote: 1 chaṂa. gahaṇasamatthatā
-------------------------------------------------
[page 374]
      Daḷhadhammo 1- dhanuggahoti daḷhadhanuṁ gahetvā ṭhito issāso. Daḷhadhanu
  nāma dvisahassathāmaṁ vuccati, dvisahassathāmaṁ nāma yassa āropitassa jiyābandho
  lohasīsādīnaṁ bhāro daṇḍe gahetvā yāva kaṇṭhappamāṇā 2- ukkhittassa paṭhavito
  muccati. Sikkhitoti dasadvādasa vassāni ācariyakule uggahitasipPo. Katahatthoti
  koci sippameva uggaṇhāti. Katahattho na hoti, ayaṁ pana katahattho
  ciṇṇavasībhāvo. Katūpāsanoti rājakulādīsu dassitasipPo. Lahukena asanenāti anto
  susiraṁ katvā tulādīni pūretvā katalākhāparikammena sallahukakaṇḍena. Evaṁ kataṁ
  hi ekausabhagāmi dve usabhāni gacchati, aṭṭhausabhagāmi soḷasa usabhāni gacchati.
  Appakasirenāti niddukkhena. Atipāteyyāti atikkameyya. Evaṁ adhimattasatimantoti
  yathā so dhanuggaho taṁ vidatthicaturaṅgulacchāyaṁ sīghameva atikkameti, evaṁ padasataṁpi
  padasahassaṁpi uggahetuṁ upadhāretuṁ sajjhāyituṁ atthakāraṇāni ca upaparikkhituṁ
  samatthāti 3- attho. Aññatra asitapītakhāyitasāyitāti asitapītādīni hi bhagavatāpi
  kātabbāni honti, bhikkhūhipi. Tasmā tesaṁ karaṇamattakālaṁ ṭhapetvāti dasseti.
      Apariyādinnāyevāti aparikkhīṇā eva. Sace hi eko bhikkhu
  kāyānupassanaṁ pucchati, añño vedanānupassanaṁ, añño cittānupassanaṁ, añño
  dhammānupassanaṁ. Iminā puṭṭho 4- ahaṁ pucchissāmīti eko ekaṁ na oloketi.
  Evaṁ santepi tesaṁ vāro paññāyati. Evaṁ buddhānaṁ pana vāro na paññāyati,
  vidatthicaturaṅgulacchāyaṁ sīghameva 5- atikkamanato puretaraṁyeva bhagavā cuddasavidhena
  kāyānupassanaṁ, navavidhena vedanānupassanaṁ, soḷasavidhena cittānupassanaṁ, pañcavidhena
  dhammānupassanaṁ katheti. Tiṭṭhantu vā tāva ete cattāro. Sace hi aññe
  cattāro sammappadhānesu, aññe iddhipādesu, aññe pañcindriyesu, 6- aññe
  pañcabalesu, 7- aññe satta bojjhaṅgesu, aññe aṭṭhasu maggaṅgesu pañhaṁ
  puccheyyuṁ, taṁpi bhagavā katheyya. Tiṭṭhantu vā ete aṭṭha. Sace aññe
  sattatiṁsajanā bodhipakkhiyesu pañhaṁ puccheyyuṁ, taṁpi bhagavā tāvadeva katheyya. Kasmā?

  *  *  *  *  *  *
  Footnote: 1 chaṂa. daḷhadhammā 2 chaṂa. kaṇḍappamāṇā 3 Ma. samatthoti
  4 chaṂa. puṭṭhaṁ 5 chaṂa. ayaṁ saddo na dissati
  6 Ma. indriyesu 7 Ma. balesu
-------------------------------------------------
[page 375]
  Yāvatā hi lokiyamahājanā ekaṁ padaṁ kathenti. Tāvatā 1- ānandatthero aṭṭha
  padāni katheti. Ānandatthere pana ekaṁ padaṁ kathenteyeva bhagavā soḷasapadāni
  katheti. Kasmā? bhagavato hi jivhā mudukā dantāvaraṇaṁ suphusitaṁ vacanaṁ
  agalitaṁ bhavaṅgaparivāso lahuko. Tenāha "pariyādinnāyevassa sāriputta tathāgatassa
  dhammadesanā"ti.
      Tattha dhammadesanāti tantiṭhapanā. Dhammapadabyañjananti pāliyā padabyañjanaṁ,
  tassa tassa atthassa byañjanakaṁ akkharaṁ. Pañhapaṭibhānanti pañhābyākaraṇaṁ.
  Iminā kiṁ dasseti? tathāgato pubbe daharakāle akkharāni sampiṇḍetvā padaṁ
  Vattuṁ sakkoti, padāni sampiṇḍetvā gāthaṁ vattuṁ sakkoti, catuakkharehi vā
  aṭṭhākkharehi vā soḷasākkharehi vā padehi yuttāya gāthāya atthaṁ vattuṁ sakkoti.
  Idāni pana mahallakakāle akkharāni sampiṇḍetvā padaṁ vā, padāni sampiṇḍetvā
  gāthaṁ vā, gāthāya atthaṁ vā vattuṁ na sakkotīti evaṁ natthi. Daharakāle
  ca mahallakakāle ca sabbametaṁ tathāgatassa apariyādinnamevāti idaṁ 2- dasseti.
  Mañcakena cepi manti idaṁ buddhabaladīpanatthameva parikappetvā āha. Dasabalaṁ
  pana mañcakaṁ 3- āropetvā gāmanigamarājadhāniyo pariharaṇakālo nāma natthi.
  Tathāgatā hi pañcame āyukoṭṭhāse khaṇḍiccādīhi anabhibhūtā suvaṇṇavaṇṇassa
  sarīrassa vevaṇṇiye anuppatte 4- devamanussānaṁ piyamanāpakāleyeva parinibbāyanti.
      [162] Nāgasamāloti tassa therassa nāmaṁ. Paṭhamabodhiyaṁ hi
  vīsativassabbhantare upavānanāgitameghiyattherā viya ayaṁpi bhagavato upaṭṭhāko ahosi.
  Vījayamānoti mandamandena tālavaṇṭavātena bhagavato utusukhaṁ samuṭṭhāpayamāno.
  Etadavocāti sakalasuttantaṁ sutvā bhagavato pubbacaritaṁ dukkarakāraṁ āgamma pasanno
  etaṁ "acchariyaṁ bhante"tiādivacanaṁ avoca. Tattha accharaṁ paharituṁ yuttanti
  acchariyaṁ. Abhūtapubbaṁ bhūtanti abhūtaṁ. Ubhayenapi attano vimhayameva dīpeti. Ko nāmo

  *  *  *  *  *  *
  Footnote: 1 chaṂa. tāva 2 chaṂa. imaṁ
  3 chaṂa. mañcake 4 chaṂa. ananuppatte
-------------------------------------------------
[page 376]
  Ayaṁ bhanteti idaṁ bhaddako vatāyaṁ dhammapariyāyo, handassa bhagavantaṁ āyācitvā
  nāmaṁ gaṇhāpemīti adhippāyena āha. Athassa bhagavā nāmaṁ gaṇhanto tasmā
  tiha tvantiādimāha. Tassattho, yasmā idaṁ suttaṁ sutvā tava lomāni haṭṭhāni,
  tasmātiha tvaṁ nāgasamāla imaṁ dhammapariyāyaṁ "lomahaṁsanapariyāyo"tveva naṁ dhārehīti.
                     Papañcasūdaniyā majjhimanikāyaṭṭhakathāya
                      mahāsīhanādasuttavaṇṇanā niṭṭhitā.
                           ------------
-------------------------------------------------
[page 377]
                       3. Mahādukkhakkhandhasuttavaṇṇanā
      [163] Evamme sutanti mahādukkhakkhandhasuttaṁ. Tattha vinayapariyāyena
  tayo janā sambahulāti vuccanti, tato paraṁ saṁgho. Suttantapariyāyena tayo tayo
  eva, tato uddhaṁ sambahulāti vuccanti. Idha suttantapariyāyena sambahulāti
  veditabbā. Piṇḍāya pāvisiṁsūti paviṭṭhā, te pana na tāva paviṭṭhā, pavisissāmāti
  nikkhantā 1- pana pavisiṁsūti vuttā. Yathākiṁ 2-? yathā gāmaṁ gamissāmīti nikkhanta-
  puriso taṁ gāmaṁ appattopi "kuhiṁ itthannāmo"ti vutte "gāmaṁ gato"ti vuccati,
  evaṁ. Paribbājakānaṁ ārāmoti jetavanato avidūre aññatitthiyānaṁ paribbājakānaṁ
  ārāmo atthi, taṁ sandhāya evamāhaṁsu. Samaṇo āvusoti āvuso tumhākaṁ satthā
  samaṇo gotamo. Kāmānaṁ pariññanti kāmānaṁ pahānaṁ samatikkamaṁ paññapeti.
  Rūpavedanādīsupi eseva nayo.
      Tattha titthiyā sakasamayaṁ jānantā kāmānaṁ pariññaṁ paññapeyyuṁ paṭhamajjhānaṁ
  vadamānā, rūpānaṁ pariññaṁ paññapeyyuṁ arūpabhavaṁ vadamānā, vedanānaṁ pariññaṁ
  paññapeyyuṁ asaññibhavaṁ 3- vadamānā. Te pana "idaṁ nāma paṭhamajjhānaṁ ayaṁ
  rūpabhavo ayaṁ arūpabhavo"tipi na jānanti. Te paññapetuṁ asakkontāpi kevalaṁ
  "paññapema paññapemā"ti vadanti. Tathāgato kāmānaṁ pariññaṁ anāgāmimaggena
  paññapeti, rūpavedanānaṁ arahattamaggena. Te evaṁ mahante visese vijjamānepi
  idha no āvuso ko visesotiādimāhaṁsu.
      Tattha idhāti imasmiṁ paññāpane. Dhammadesanāya vā dhammadesananti yadidaṁ
  samaṇassa vā gotamassa dhammadesanāya saddhiṁ amhākaṁ dhammadesanaṁ, amhākaṁ vā
  dhammadesanāya saddhiṁ samaṇassa gotamassa dhammadesanaṁ ārabbha nānākaraṇaṁ
  vuccatha, 4- taṁ kiṁ nāmāti vadanti. Dutiyapadepi eseva nayo. Iti te vemajjhe
  bhinnasuvaṇṇaṁ viya sāsanena saddhiṁ attano ladadhiṁ vacanamattena samadhuraṁ ṭhapayiṁsu.

  *  *  *  *  *  *
  Footnote: 1 chaṂa. nikkhantattā 2 chaṂa. ayaṁ pāṭho na dissati 3 chaṂa. asaññabhavaṁ
  4 chaṂa. vuccetha
-------------------------------------------------
[page 378]
  Neva abhinandiṁsūti evametanti na sampaṭicchiṁsu. Nappaṭikkosiṁsūti nayidaṁ evanti
  na paṭisedhesuṁ. Kasmā? te kira titthiyā nāma andhasadisā, 1- jānitvā vā
  ajānitvā vā katheyyunti nābhinandiṁsu, pariññanti vacanena īsakaṁ sāsanagandho
  atthīti nappaṭikkosiṁsu. Janapadavāsino vā ete sakasamayaparasamayesu na suṭṭhu
  kusalātipi ubhayaṁ akaṁsu. 2-
      [165] Na ceva sampāyissantīti sampādetvā kathetuṁ na sakkhissanti.
  Uttariñca vighātanti asampāyanato uttariṁ ca 3- dukkhaṁ āpajjissanti.
  Sampādetvā kathetuṁ asakkontānaṁ nāma hi dukkhaṁ uppajjati. Yathā taṁ bhikkhave
  avisayasminti ettha yathāti kāraṇavacanaṁ, tanti nipātamattaṁ. Yasamā avisaye pañhe 4-
  pucchito hotīti attho. Sadevaketi sahadevake. 5- Samārakādīsupi eseva nayo. Evaṁ
  tīṇi ṭhānāni loke pakkhipitvā dve pajāyāti pañcahipi sattalokameva pariyādiyitvā
  etasmiṁ sadevakādibhede loke kaṁ 6- devaṁ vā manussaṁ vā na passāmīti
  dīpeti. Ito vā pana sutvāti ito vā pana mama sāsanato sutvā, atathāgatopi
  atathāgatasāvakopi ārādheyya paritoseyya. Aññathā ārādhanā 7- nāma natthīti
  dasseti.
      [166] Idāni attano tesaṁ pañhānaṁ veyyākaraṇena cittārādhanaṁ
  dassento ko ca bhikkhavetiādimāha. Kāmaguṇāti kāmayitabbaṭṭhena kāmā.
  Bandhanaṭṭhena guṇā. "anujānāmi Bhikkhave āhaṭānaṁ vatthānaṁ diguṇaṁ saṁghāṭin"ti 8-
  ettha 9- paṭalaṭṭho guṇaṭṭho. "accenti Kālā tarayanti rattiyo, vayoguṇā
  anupubbaṁ jahantī"ti 10- ettha rāsaṭṭho guṇaṭṭho. "sataguṇā Dakkhiṇā
  pāṭikaṅkhitabbā"ti 11- ettha ānisaṁsaṭṭho guṇaṭṭho. "antaṁ Antaguṇaṁ 12- kayirā

  *  *  *  *  *  *
  Footnote: 1 Sī. andhajātā 2 chaṂa. nākaṁsu 3 chaṂa. uttarimpi 4 chaṂa. pañho
  5 chaṂa. saha devehi sadevake 6 chaṂa. taṁ 7 chaṂa. ārādhanaṁ
  8 pāli. anujānāmi bhikkhave ahatānaṁ dussānaṁ ahatakappānaṁ dviguṇaṁ saṁghāṭiṁ, vinaYu.
  mahā. 5/348/151 cīvarakkhandhaka 9 chaṂa. ettha hi, Ma. idha
  10 saṁ. sagā. 15/4/3 accentisutta 11 Ma. upari. 14/379/124
  dakkhiṇāvibhaṅgasugta 12 dī. mahā. 10/377/251 mahāsatipaṭṭhānasutta,
  khu.khu. 25/2/dvattiṁsākāra
-------------------------------------------------
[page 379]
  Mālāguṇe bahū"ti 1- ettha bandhanaṭṭho guṇaṭṭho. Idhāpi eseva adhippeto,
  tena vuttaṁ "bandhanaṭṭhena guṇā"ti. Cakkhuviññeyyāti cakkhuviññāṇena passitabbā.
  Etenupāyena sotaviññeyyādīsupi attho veditabbo. Iṭṭhāti pariyiṭṭhā vā
  hontu mā vā, iṭṭhārammaṇabhūtāti attho. Kantāti kāmanīyā. 2- Manāpāti
  manavaḍḍhanakā. Piyarūpāti piyajātikā. Kāmūpasañhitāti ārammaṇaṁ katvā
  uppajjamānena kāmena upasañhitā. Rajanīyāti rajanīyā, rāguppattikāraṇabhūtāti
  attho.
      [167] Yadi muddhāyāti 3- ādīsu muddhāyāti aṅgulipabbesu saññaṁ
  ṭhapetvā hatthamuddhāya. Gaṇanāyāti acchiddagaṇanāya. Saṅkhānanti piṇḍagaṇanā.
  Yāya khettaṁ oloketvā idha ettakā vīhī bhavissantīti, 4- rukkhaṁ oloketvā
  idha ettakāni phalāni bhavissanti, ākāsaṁ oloketvā ime ākāse sakuṇā
  ettakā nāma bhavissantīti jānanti. Kasīti kasikammaṁ. Vaṇijjāti
  jalavaṇijjathalavaṇijjādivaṇijjappatho. 5- Gorakkhanti attano vā paresaṁ vā gāvo
  rakkhitvā pañcagorasavikkayena jīvanakammaṁ. 6- Issaṭṭho 7- vuccati āvudhaṁ gahetvā
  upaṭṭhānakammaṁ. Rājaporisanti āvudhena rājakammaṁ katvā upaṭṭhānaṁ. Sippaññataranti
  gahitāvasesaṁ hatthiassasippādi. Sītassa purakkhatoti lakkhaṁ viya sarassa sītassa purato,
  ṭhito 8- sītena bādhiyamānoti attho. Uṇhepi eseva nayo. Ḍaṁsādīsu ḍaṁsāti
  piṅgalamakkhikā. Makasāti sabbamakkhikā, siriṁsapāti 9- ye keci saritvā gacchanti.
  Rissamānoti kampamāno 10- ghaṭṭiyamāno. Miyyamānoti maramāno. Ayaṁ bhikkhaveti
  bhikkhave ayaṁ muddhādīhi jīvitakappanaṁ āgamma sītādipaccayo ābādho. Kāmānaṁ
  ādīnavoti kāmesu upaddavo, upasaggoti attho. Sandiṭṭhikoti paccakkho sāmaṁ
  passitabbo. Dukkhakkhandhoti dukakharāsi. Kāmahetūtiādīsu paccayaṭṭhena kāmā assa
  hetūti kāmahetu. Mūlaṭṭhena kāmā nidānamassāti kāmanidāno. Liṅgavipallāsena pana
  kāmanidānanti vutto. Kāraṇaṭṭhena kāmā adhikaraṇaṁ assāti kāmādhikaraṇo.

  *  *  *  *  *  *
  Footnote: 1 khu. dhamMa. 25/53/26 visākhāvatthu 2 chaṂa. kamanīyā 3 chaṂa. muddāyāti
  4 chaṂa. iti-saddo na dissati 5 chaṂa. jaṅghavaṇijja....vaṇippatho
  6 Ma. jīvitakappanaṁ 7 chaṂa. issatto 8 chaṂa. ayaṁ saddo na dissati
  9 chaṂa. sarīsapāti chaṂa. 10 ruppamāno
-------------------------------------------------
[page 380]
  Liṅgavipallāseneva pana kāmādhikaraṇanti vutto. Kāmānameva hetūti idaṁ niyamavacanaṁ,
  kāmapaccayā uppajjatiyevāti attho.
      Uṭṭhahatoti ājīvasamuṭṭhāpakaviriyena uṭṭhahantassa. Ghaṭatoti taṁ viriyaṁ
  pubbe nāma paraṁ 1- ghaṭentassa. Vāyamatoti vāyāmaṁ parakkamaṁ payogaṁ karontassa.
  Nābhinipphajjantīti na nipphajjanti, hatthaṁ nābhirūhanti. Socatīti citte uppanna-
  balavasokena socati. Kilamatīti kāye uppannadukkhena kilamati. Paridevatīti vācāya
  paridevati. Urattāḷinti uraṁ tāḷitvā. Kandatīti rodati. Sammohaṁ āpajjatīti
  visaññī viya sammuḷho hoti. Moghanti tucchaṁ. Aphaloti nipphalo. Ārakkhādikaraṇanti
  ārakkhakāraṇā. Kinti meti 2- kena nukho upāyena. Yampi meti yaṁpi mayhaṁ
  kasikammādīni katvā uppāditaṁ dhanaṁ ahosi. Tampi no natthīti taṁpi amhākaṁ
  idāni natthi.
      [168] "puna Ca paraṁ bhikkhave kāmahetū"tiādināpi kāraṇaṁ dassetvā va
  ādīnavaṁ dīpeti. Tattha kāmahetūti kāmapaccayā rājānopi rājūhi vivadanti,
  kāmanidānanti bhāvanapuṁsakaṁ, kāme nidānaṁ katvā vivadantīti attho. Kāmādhikaraṇantipi
  bhāvanapuṁsakameva, kāme adhikaraṇaṁ katvā vivadantīti attho. Kāmānameva hetūti
  gāmanigamanagarasenāpatipurohitaṭṭhānantarādīnaṁ kāmānaṁyeva hetu vivadantīti
  attho. Upakkamantīti paharanti. Asicammanti asiṁ ceva kheṭakaphalakādīni ca. Dhanukalāpaṁ
  sannayhitvāti dhanuṁ gahetvā sarakalāpaṁ sannayhitvā. Ubhatobyūḷhanti 3- ubhato
  rāsibhūtaṁ. Pakkhandantīti pavisanti. Usūsūti kaṇḍesu. Vijjotalantesūti
  viparivattantesu te tatthāti te tasmiṁ saṅgāme.
      Aṭṭāvalepanā 4- upakāriyoti cettha manussā pākārapādaṁ
  assakhurasaṇṭhānena iṭṭhakāhi cinitvā upari sudhāya limpanti. Evaṁ katā pākārapādā
  upakāriyoti vuccanti. Tā tattena 5- kalalena sittā aṭṭāvalepanā nāma honti.
  Pakkhandantīti tāsaṁ heṭṭhā tikhiṇāyasūlādīhi vijjhiyamānāpi pākārassa picchilabhāvena

  *  *  *  *  *  *
  Footnote: 1 chaṂa. pubbenāparaṁ 2 chaṂa. kintīti 3 chaṂa. ubhatobyūḷanti, sī, i.
  ubhatoviyūḷhanti 4 chaṂa., Sī. addāvalepanā, evamuparipi 5 chaṂa. tintena
-------------------------------------------------
[page 381]
  Ārohituṁ asakkontāpi upadhāvantiyeva. Chakaṇaṭiyāti 1- kuṭṭhitagomayena. Abhivaggenāti
  saha dantena. Taṁ aṭṭhadantākārena katvā "nagaradvāraṁ bhinditvā pavisissāmā"ti
  āgate uparidvāre ṭhitā tassa bandhanayottāni chinditvā tena abhivaggena
  omaddanti.
      [169] Sandhimpi chindantīti gharasandhiṁpi chindanti. Nillopanti gāmādayo 2-
  paharitvā mahāvilopaṁ karonti. Ekāgārikanti paṇṇāsamattāpi saṭṭhīmattāpi
  paharitvā 3- jīvaggāhaṁ gahetvā āharāpenti. Paripanthe tiṭṭhantīti panthadūhanakammaṁ
  karonti. Aḍḍhadaṇḍakehīti muggarehi pahārasādhanatthaṁ vā catuhatthadaṇḍaṁ dvedhā
  chetvā gahitadaṇḍakehi. Bilaṅgathālikanti kañjiyaukkhalikammakaraṇaṁ, 4- taṁ karontā
  sīsakapālaṁ uppāṭetvā tattaṁ ayoguḷaṁ saṇḍāsena gahetvā tattha pakkhipanti,
  tena matthaluṅgaṁ pakkuthitvā, 5- upari uttarati. Saṅkhamuṇḍikanti saṅkhamuṇḍa-
  kammakaraṇaṁ, taṁ karontā uttaroṭṭhaubhatokaṇṇacuḷikagalavāṭakaparicchedena cammaṁ chinditvā
  sabbakese ekatova gaṇṭhiṁ katvā daṇḍakena valitvā 6- uppāṭenti, saha kesehi
  cammaṁ uppāṭeti. 7- Tato sīsakaṭāhaṁ thūlasakkharāhi ghaṁsitvā dhovantā saṅkhavaṇṇaṁ
  karonti.
      Rāhumukhanti rāhumukhakammakaraṇaṁ, taṁ karontā saṅkunā mukhaṁ vivaritvā
  antomukhe dīpaṁ jāletvā 8- kaṇṇacuḷikāhi vā paṭṭhāya mukhaṁ nikhādanena khaṇanti.
  Lohitaṁ paggharitvā mukhaṁ pūreti. Jotimālikanti sakalasarīraṁ telapilotikāya veṭhetvā
  ālimpanti. Hatthapajjotikanti hatthe telapilotikāya veṭhetvā dīpaṁ 9-
  jālenti. 10- Erakavattikanti erakavattakammakaraṇaṁ, taṁ karontā gīvato 11- paṭṭhāya
  cammapaṭṭe 12- kantantā gopphakesu 12- ṭhapenti. Atha naṁ yottehi bandhitvā
  kaḍḍhanti. So attano cammapaṭṭe akkamitvā akkamitvā patti. Cīrakavāsikanti
  cīrakavāsikakammakaraṇaṁ, taṁ karontā tatheva cammapaṭṭe kantitvā kaṭiyaṁ
  ṭhapenti. Kaṭito paṭṭhāya

  *  *  *  *  *  *
  Footnote: 1 chaṂa. chakaṇakāyāti, Sī., i. pakkaṭaṭhiyāti 2 chaṂa. gāme 3 chaṂa. parivāretvā
  4 chaṂa......kammakāraṇaṁ, evamuparipi 5 Sī. pakkaṭṭhitvā 6 chaṂa. vallitvā, Sī.
  cāletvā 7 chaṂa. uṭṭhahati 8 chaṂa. jālenti 9 chaṂa. dīpaṁ viya
  10 Sī. pajjālenti 11 Sī. heṭṭhā gīvato 12-12 chaṂa. cammabadadhe kantitvā
  gopphake
-------------------------------------------------
[page 382]
  Kantitvā gopphakesu ṭhapenti. Uparimehi heṭṭhimasarīraṁ cīrakanivāsananivatthaṁ viya
  hoti. Eṇeyyakanti eṇeyyakakammakaraṇaṁ. Taṁ karontā ubhosu kapparesu ca jāṇūsu
  ca ayavalayāni datvā ayasūlāni koṭṭenti. So catūhi ayasūlehi bhūmiyaṁ
  patiṭṭhahati. Atha naṁ parivāretvā aggiṁ karonti. "eṇeyyako Jotipariggaho
  yathā"ti āgataṭṭhānepi idameva vuttaṁ. Taṁ kālena kālaṁ sūlāni apanetvā
  catūhi aṭṭhikoṭīhiyeva ṭhapenti. Evaṁ 1- evarūpā karaṇā 2- nāma natthi.
      Baḷisamaṁsikanti ubhato mukhehi baḷisehi paharitvā cammamaṁsanhārūni
  uppāṭenti. Kahāpaṇikanti sakalasarīraṁ tiṇhāhi vāsīhi koṭito paṭṭhāya
  kahāpaṇamattaṁ pātentā koṭṭenti. Khārāpaṭicchikanti sarīraṁ tattha tattha āvudhena
  paharitvā kocchehi khāraṁ ghaṁsanti. Cammamaṁsanhārūni paggharitvā savanti.
  Aṭṭhikasaṅkhalikāva tiṭṭhati. Palighaparivattikanti ekena passena nipajjāpetvā
  kaṇṇacchidde ayasūlaṁ koṭṭetvā paṭhaviyā ekābaddhaṁ karonti. Atha naṁ pāde
  gahetvā āvijjhanti. Palālapīṭhakanti chekā kāraṇikā chavicammaṁ chinditvā 3-
  nisadapotakehi aṭṭhīhi bhinditvā kesesu gahetvā ukkhipanti. Maṁsarāsiyeva hoti,
  atha naṁ keseyeva 4- pariyonaddhitvā gaṇhanti. 5- Palālavaṭṭi viya katvā
  paliveṭhenti. 5- Sunakhehīti katipayāni divasāni āhāraṁ adatvā chātakehi sunakhehi
  khādāpenti. Te muhuttena aṭaṭhisaṅkhalikameva karonti. Samparāyikoti samparāye
  dutiyattabhāve vipākoti attho.
      [170] Chandarāgavinayo chandarāgappahānanti nibbānaṁ. Nibbānañhi
  āgamma kāmesu chandarāgo viniyyati ceva pahiyyati ca, tasmā nibbānaṁ
  chandarāgavinayo chandarāgappahānanti ca vuttaṁ. Sāmaṁ vā kāme parijānissantīti
  sayaṁ vā te kāme tīhi pariññāhi parijānissanti. Tathattāyāti tathabhāvāya.
  Yathāpaṭipannoti yāya paṭipadāya paṭipanno.

  *  *  *  *  *  *
  Footnote: 1 chaṂa. ayaṁ saddo na dassati 2 chaṂa. kāraṇā 3 chaṂa. acchinditvā
  4 chaṂa. keseheva 5-5 chaṂa. palālavaṭṭiṁ viya katvā pana veṭhenti
-------------------------------------------------
[page 383]
      [171] Khattiyakaññā vātiādi aparittena vipulena kusalena gahitapaṭisandhikaṁ
  vatthālaṅkārādīni labhanaṭṭhāne nibbattaṁ dassetuṁ vuttaṁ. Paṇṇarasavassuddesikāti
  paṇṇarasavassavayā. Dutiyapadepi eseva nayo. Vayapadesaṁ kasmā gaṇhati?
  vaṇṇasampattiṁ dassanatthaṁ. Mātugāmassa hi duggatakule nibbattassāpi ekasmiṁ 1-
  kāle thokaṁ kokaṁ vaṇṇāyatanaṁ pasīdati. Purisānaṁ pana vīsativassapañcavīsativassakāle
  pasannaṁ hoti. Nātidīghātiādīhi chadosavirahitaṁ sarīrasampattiṁ dīpeti. Vaṇṇanibhāti
  vaṇṇāyeva. 2-
      Jiṇṇanti jarājiṇṇaṁ. Gopānasivaṅkanti gopānasī viya vaṅkaṁ. Bhogganti
  bhaggaṁ, imināpissa vaṅkabhāvameva dīpeti. Daṇḍaparāyananti daṇḍapaṭissaraṇaṁ
  daṇḍadutiyaṁ. Pavedhamānanti kampamānaṁ. Āturanti jarāturaṁ. Khaṇḍadantanti
  jiṇṇabhāvena khaṇḍitadantaṁ. Palitakesanti paṇḍarakesaṁ. Vilūnanti luñcitvā
  gahitakesaṁ viya khallātaṁ. Khalitasiranti mahākhallātasīsaṁ. Valinanti sañjātavaliṁ.
  Tilakāhatagattanti setakāḷatilakehi vikiṇṇasarīraṁ. Ābādhikanti byādhikaṁ. Dukkhitanti
  dukkhappattaṁ.
      Bāḷhagilānanti adhimattagilānaṁ. Sīvathikāya chaḍḍitanti āmakasusāne
  pātitaṁ. Sesamettha satipaṭṭhāne vuttameva. Idhāpi nibbānaṁyeva chandarāgavinayo.
      [173] Neva tasmiṁ samaye attabyābādhāyāti tasmiṁ samaye attanopi
  dukkhatthāya na ceteti. Abyāpajjhaṁyevāti niddukkhameva.
      [174] Yaṁ bhikkhave vedanā aniccāti bhikkhave yasmā vedanā aniccā,
  tasmā ayaṁ aniccādiākārova vedanāya ādīnavoti attho, nissaraṇaṁ
  vuttappakāramevāti.
                     Papañcasūdaniyā majjhimanikāyaṭṭhakathāya
                     mahādukkhakkhandhasuttavaṇṇanā niṭṭhitā.
                         ----------------

  *  *  *  *  *  *
  Footnote: 1 chaṂa. etasmiṁ 2 chaṂa. vañṇoyeva
-------------------------------------------------
[page 384]
                       4. Cūḷadukkhakkhandhasuttavaṇṇanā
      [175] Evamme sutanti cūḷadukkhakkhandhasuttaṁ. Tattha sakkesūti evaṁnāmake
  janapade. So hi janapado sakyānaṁ rājakumārānaṁ vasanaṭṭhānattā sakyātveva
  saṅkhaṁ 1- gato. Sakyānaṁ pana uppatti ambaṭṭhasutte āgatāva. Kapilavatthusminti
  evaṁnāmake nagare, tañhi kapilassa isino nivāsanaṭṭhāne katattā kapilavatthunti
  vuttaṁ, taṁ gocaragāmaṁ katvā. Nigrodhārāmeti nigrodho nāma sakko, so
  ñātisamāgamakāle kapilavatthuṁ āgate bhagavati attano ārāme vihāraṁ kāretvā
  bhagavato niyyādesi, 2- tasmiṁ viharatīti attho. Mahānāmoti anuruddhattherassa bhātā
  bhagavato cullapituputto. Suddhodano sukkodano sakkodano dhotodano amitodanoti
  ime pañca janā bhātaro. Amitā nāma devī tesaṁ bhaginī. Tissatthero tassā
  putto. Tathāgato ca nandatthero ca suddhodanassa puttā, mahānāmo ca
  anuruddhatthero ca sukkodanassa. Ānandatthero amitodanassa, so bhagavato
  kaniṭṭho. Mahānāmo mahallakataro sakadāgāmī ariyasāvako.
      Dīgharattanti mayhaṁ sakadāgāmiphaluppattito paṭṭhāya ciraṁ rattaṁ jānāmīti
  dasseti. Lobhadhammāti lobhasaṅkhātā dhammā, nānappakāraṁ lobhaṁyeva sandhāya vadati.
  Itaresupi dvīsu eseva nayo. Pariyādāya tiṭṭhantīti khepetvā tiṭṭhanti. Idaṁ
  hi pariyādānannāma "sabbaṁ hatthikāyaṁ pariyādiyitvā sabbaṁ assakāyaṁ sabbaṁ
  rathakāyaṁ sabbaṁ pattikāyaṁ pariyādiyitvā jīvantaṁyeva naṁ ossajjeyyan"ti ettha
  gahaṇe āgataṁ. "aniccasaññā Bhikkhave bhāvitā bahulīkatā sabbaṁ kāmarāgaṁ pariyādiyatī"ti
  4- ettha khepane. Idhāpi khepane adhippeto. 5- Tena vuttaṁ "pariyādiyitvāti
  khepetvā"ti.

  *  *  *  *  *  *
  Footnote: 1 chaṂa. saṅkhyaṁ 2 chaṂa. niyyātesi 3 saṁ. sagā. 15/126/101
  dutiyasaṅgāmasutta 4 saṁ. khandha. 17/102/122 aniccasaññāsutta 5 chaṂa. adhippetaṁ
-------------------------------------------------
[page 385]
      Yena me ekadā lobhadhammāpīti yena mayhaṁ ekekasmiṁ kāle lobhadhammāpi
  cittaṁ pariyādāya tiṭṭhantīti pucchati. Ayaṁ kira rājā "sakadāgāmimaggena
  lobhadosamohā niravasesā pahīyantī"ti saññī ahosi, ayaṁ "appahīnaṁ me atthī"tipi
  jānāti, appahīnakaṁ upādāya 1- pahīnakaṁ puna pacchato vattatīti 1- saññī hoti.
  Ariyasāvakassa evaṁ sandeho uppajjatīti. Āma uppajjati. Kasmā? paṇṇattiyā
  Akovidattā. "ayaṁ Kileso asukamaggavajjho"ti imissā paṇṇattiyā akovidassa
  hi ariyasāvakassapi evaṁ hoti. Kiṁ tassa paccavekkhaṇā natthīti. Atthi. Sā ca 2-
  na sabbesaṁ paripuṇṇā hoti. Eko hi pahīnakilesameva paccavekkhati. Eko
  avasiṭṭhakilesameva, eko maggameva, eko phalameva, eko nibbānameva. Imāsu
  pana pañcasu paccavekkhaṇāsu ekaṁ vā dve vā no laddhuṁ na vaṭṭati. 3- Iti
  yassa paccavekkhaṇā na paripuṇṇā, tassa maggavajjhakilesapaṇṇattiyaṁ akovidattā
  evaṁ hoti.
      [176] Soeva kho teti soyeva lobho doso moho ca tava santāne
  appahīno, tvaṁ pana pahīnasaññī ahosīti dasseti. So ca hi teti so tuyhaṁ
  lobhadosamohadhammo. Kāmeti duvidhe kāme. Na paribhuñjeyyāsīti mayaṁ viya
  pabbajeyyāsīti dasseti.
      [177] Appassādāti parittasukhā. Bahudukkhāti diṭṭhadhammikasamparāyika-
  dukkhamevettha bahukaṁ. Bahupāyāsāti diṭṭhadhammikasamparāyiko upāyāsakilesoyevettha
  bahu. Ādīnavoti diṭṭhadhammikasamparāyiko upaddavo. Ettha bhiyyoti etesu
  kāmesu ayaṁ ādīnavoyeva bahu. Assādo pana himavantaṁ upanidhāya sāsapo viya
  appo parittako. Iti cepi mahānāmāti mahānāma evaṁ cepi ariyasāvakassa.
  Yathābhūtanti yathāsabhāvaṁ. Sammā nayena kāraṇena paññāya suṭṭhu diṭṭhaṁ hotīti
  dasseti. Tattha paññāyāti vipassanāpaññāya, heṭṭhāmaggadvayañāṇenāti attho.
  So cāti soeva maggadvayena diṭṭhakāmādīnavo ariyasāvako. Pītisukhanti iminā

  *  *  *  *  *  *
  Footnote: 1-1 chaṂa. pahīnakampi puna pacchatovā vattatīti 2 chaṂa. pana 3 chaṂa. vaṭṭanti
-------------------------------------------------
[page 386]
  Sappītikāni dve jhānāni dasseti. Aññaṁ vā tato santataranti tato
  jhānadvayato santataraṁ aññaṁ uparijhānadvayañceva maggadvayañca. Neva tāva anāvaṭṭī
  kāmesu hotīti athakho so dve magge paṭivijjhitvā ṭhitopi ariyasāvako upari
  jhānānaṁ maggānaṁ vā anadhigatattā neva tāva kāmesu anāvaṭṭī hoti,
  anāvaṭṭino anābhogo na hoti. Sāvaṭṭino 1- sābhogoyeva hoti. Kasmā? catūhi
  jhānehi vikkhambhanappahānassa, dvīhi maggehi samucchedappahānassa abhāvā.
      Mayhampi khoti na kevalaṁ tuyhameva, athakho mayhaṁpi. Pubbeva sambodhāti
  maggasambodhito paṭhamatarameva. Paññāya sudiṭṭhaṁ hotīti 2- ettha
  orodhanāṭakāpajahanapaññā adhippetā. Pītisukhaṁ nājjhagaminti 3- sappītikāni dve
  jhānāni na paṭilabhiṁ. Aññaṁ vā tato santataranti idha uparijhānadvayaṁ ceva cattāro ca
  maggā adhippetā. Paccaññāsinti paṭiaññāsiṁ.
      [179] Ekamidāhaṁ mahānāma samayanti kasmā āraddhaṁ? ayaṁ pāṭiyekko
  Anusandhi. Heṭṭhā kāmānaṁ assādopi ādīnavopi kathito, nissaraṇaṁ na kathitaṁ,
  taṁ kathetuṁ ayaṁ desanā āraddhā. Kāmasukhallikānuyogo hi eko anto
  attakilamathānuyogo eko 4- imehi antehi muttaṁ mama sāsananti upariphala-
  samāpattisīsena sakalasāsanaṁ dassetuṁpi ayaṁ desanā āraddhā.
      Gijjhakūṭe pabbateti tassa pabbatassa gijjhasadisaṁ kūṭaṁ atthi, tasmā
  gijjhakūṭoti vuccati. Gijjhā vā tassa kūṭesu nivasantītipi gijjhakūṭoti vuccati.
  Isigilipasseti isigilipabbatassa passe. Kāḷasilāyanti kāḷavaṇṇe piṭṭhipāsāṇe.
  Ubbhaṭṭhakā hontīti ubbhāyeva 5- ṭhitakā honti anisinnā. Opakkamikāti
  ubbhaṭṭhakādinā attano upakkamena nibbattitā. Nigantho āvusoti aññaṁ kāraṇaṁ
  vatthuṁ asakkontā niganthassa upari pakkhipiṁsu. Sabbaññū sabbadassāvīti so
  amhākaṁ satthā atītānāgatapaccuppannaṁ sabbaṁ jānāti passatīti dasseti.
  Aparisesaṁ ñāṇadassanaṁ paṭijānātīti so amhākaṁ satthā aparisesadhammaṁ jānanto

  *  *  *  *  *  *
  Footnote: 1 chaṂa. āvaṭṭino 2 ka. ahosīti 3 chaṂa. nājjhagamanti
  4 chaṂa. ekoti 5 chaṂa. uddhaṁyeva, Sī. ubbhaṁyeva
-------------------------------------------------
[page 387]
  Aparisesasaṅkhātaṁ ñāṇadassanaṁ paṭijānāti, paṭijānanto ca evaṁ paṭijānāti
  "carato me tiṭṭhato ca .pe. Paccupaṭṭhitan"ti. Tattha satatanti niccaṁ. Samitanti
  tasseva vevacanaṁ.
      [180] Kiṁ pana tumhe āvuso niganthā jānātha ettakaṁ vā dukkhaṁ
  nijjiṇṇanti idaṁ bhagavā puriso nāma yaṁ karoti, taṁ jānāti. Vīsatikahāpaṇe
  iṇaṁ gahetvā dasa datvā "dasa me dinnā dasa ṭhitā"ti 1- jānāti, tepi
  datvā "sabbakicce 2- sabbaṁ dinnan"ti jānāti. Khettassa tatiyaṁ bhāgaṁ lāyitvā
  "eko bhāgo lāyito, dve avasiṭṭhā"ti jānāti. Puna ekaṁ lāyitvā "dve
  lāyitā, eko avasiṭṭho"ti jānāti. Tasmiṁpi lāyite "sabbaṁ niṭṭhitan"ti
  jānāti, evaṁ sabbakiccesu katañca akatañca jānāti, tumhehipi tathā ñātabbaṁ
  siyāti dasseti. Akusalānaṁ dhammānaṁ pahānanti iminā akusalaṁ pahāya kusalaṁ
  bhāvetvā suddhattaṁ 3- patto nigantho nāma tumhākaṁ sāsane atthīti pucchati.
      Evaṁ santeti tumhākaṁ evaṁ jānanabhāve 4- sati. Luddāti luddācaRā.
  Lohitapāṇinoti pāṇe jīvitā voropentā lohitena makkhitapāṇino. Pāṇaṁ hi
  hanantassapi yassa lohitena pāṇi nāma 5- makkhiyati, sopi lohitapāṇītveva
  vuccati. Kurūrakammantāti dāruṇakammā. Mātari pitari dhammikasamaṇabrāhmaṇādīsu ca
  katāparādhā. Māgavikādayo vā kakkhaḷakammā.
      Na kho āvuso gotamāti idaṁ niganthā "ayaṁ amhākaṁ vāde dosaṁ
  deti, mayaṁpissa dosaṁ āropemā"ti maññamānā ārabhiṁsu. Tassattho "āvuso
  gotama yathā tumhe paṇītacīvarāni dhārentā sālimaṁsodanaṁ bhuñjantā devavimānavaṇṇāya
  gandhakuṭiyā vasamānā sukhena sukhaṁ adhigacchatha, na evaṁ sukhena sukhaṁ
  adhigantabbaṁ. Yathā pana mayaṁ ukkuṭikappadhānādīhi nānappakārakaṁ dukkhaṁ anubhavāma,
  evaṁ dukkhena sukhaṁ adhigantabban"ti. Sukhena ca āvusoti 6- idaṁ sace sukhena ca
  sukhaṁ adhigantabbaṁ siyā. Rājā adhigaccheyyāti dassanatthaṁ vuttaṁ. Tattha māgadhoti
  magadharaṭṭhassa issaro. Seniyoti tassa nāmaṁ. Bimbīti attabhāvassa nāmaṁ. So

  *  *  *  *  *  *
  Footnote: 1 chaṂa. avasiṭṭhāti 2 chaṂa. ayaṁ pāṭho na dissati 3 chaṂa. suddhantaṁ
  4 chaṂa. ajānanabhāve 5 chaṂa. na 6 chaṂa. hāvusoti
-------------------------------------------------
[page 388]
  Tassa sārabhūto dassanīyo pāsādiko attabhāvasamiddhiyā bimbisāroti vuccati.
  Sukhavihāritaroti idaṁ te 1- rañño tīsu pāsādesu tividhavayehi nāṭakehi saddhiṁ
  sampattiṁ anubhavanaṁ sandhāya vadanti. Addhāti ekaṁsena. Sahasā appaṭisaṅkhāti
  sahasaṁ katvā apaccavekkhitvāva yathā ratto rāgavasena duṭṭho dosavasena muḷho
  mohavasena bhāsati, evamevaṁ vācā bhāsitāti dasseti.
      Tattha paṭipucchissāmīti tasmiṁ atthe pucchissāmi. Yathā vo khameyyāti
  yathā tumhākaṁ rucceyya. Pahotīti sakkoti.
      Aniñjamānoti acalamāno. Ekantasukhaṁ paṭisaṁvedīti nirantarasukhaṁ paṭisaṁvedī.
  "ahaṁ Kho āvuso niganthā 2- pahomi .pe. Ekantasukhaṁ paṭisaṁvedī"ti idaṁ attano
  phalasamāpattisukhaṁ dassento āha. Ettha ca kathāpatiṭṭhāpanatthaṁ rājavāre satta
  ādiṁ katvā pucchā katā. Satta rattindivāni nappahotīti hi vutte cha pañca
  cattārīti sukhaṁ pucchituṁ hoti. Buddhavāre 3- pana sattātivutte puna cha pañca
  cattārīti vuccamānaṁ anacchariyaṁ hoti, tasmā ekaṁ ādiṁ katvā desanā katā.
  Sesaṁ sabbattha uttānatthamevāti.
                     Papañcasūdaniyā majjhimanikāyaṭṭhakathāya
                     cūḷadukkhakkhandhasuttavaṇṇanā niṭṭhitā.
                         ----------------

  *  *  *  *  *  *
  Footnote: 1 chaṂa. te nigaṇṭhā 2 chaṂa. nigaṇṭhā 3 chaṂa. suddhavāre
-------------------------------------------------
[page 389]
                         5. Anumānasuttavaṇṇanā
      [181] Evamme sutanti anumānasuttaṁ.
      Tattha bhaggesūti evaṁnāmake janapade, vacanattho panettha vuttānusāreneva
  veditabbo. Suṁsumāragireti 1- evaṁnāmake nagare. Tassa kira nagarassa
  vatthupariggahaṇadivase 2- avidūre udakarahade suṁsumāro saddamakāsi, giraṁ nicchāresi. Atha
  nagare niṭṭhite 3- suṁsumāragiraṁtvevassa nāmaṁ akaṁsu. Bhesakaḷāvaneti bhesakaḷānāmake
  vane. "bhesakaḷāvane"tipi Pāṭho. Migadāyeti taṁ vanaṁ migapakkhīnaṁ abhayaṁ dinnaṭṭhāne
  jātaṁ, tasmā migadāyoti vuccati.
      Pavāretīti icchāpeti. Vadantūti ovādānusāsanīvasena vadantu, ovadantu, 4-
  anusāsantūti attho. Vacanīyomhīti ahaṁ tumhehi vattabbo, anusāsitabbo
  ovaditabboti attho. So ca hoti dubbacoti so ca dukkhena vattabbo hoti,
  vutto na sahati. Dovacassakaraṇehīti dubbacabhāvakārakehi upari āgatehi soḷasahi
  dhammehi. Apadakkhiṇaggāhī anusāsaninti yo hi vuccamāno tumhe maṁ kasmā vadatha,
  ahaṁ attano kappiyākappiyaṁ sāvajjānavajjaṁ atthānatthaṁ jānāmīti vadati, ayaṁ
  anusāsaniṁ padakkhiṇato na gaṇhāti, vāmato gaṇhāti, tasmā apadakkhiṇaggāhīti
  vuccati.
      Pāpikānaṁ icchānanti lāmakānaṁ asantasambhāvanapatthanānaṁ. Paṭippharatīti
  paṭiviruddho, paccanīko hutvā tiṭṭhati, apasādetīti kiṁ nukho tuyhaṁ bālassa
  abyattassa bhaṇitena, tvaṁpi nāma bhaṇitabbaṁ maññissasīti evaṁ ghaṭeti. 5-
  Paccāropetīti tvaṁpi khosi itthannāmaṁ āpattiṁ āpanno, taṁ tāva paṭikarohīti
  evaṁ paṭiāropeti.
      Aññenaññaṁ paṭicaratīti aññena kāraṇena vacanena vā aññaṁ kāraṇaṁ
  vacanaṁ vā paṭicchādeti, "āpattiṁ āpannosī"ti vutte "ko āpanno, kiṁ

  *  *  *  *  *  *
  Footnote: 1 chaṂa. susumāragireti evamuparipi 2 chaṂa.....pariggahadivase 3 Sī. nimmite
  4 chaṂa. ayaṁ pāṭho na dissati 5 chaṂa. ghaṭṭeti
-------------------------------------------------
[page 390]
  Āpanno, kismiṁ āpanno, kaṁ bhaṇatha, kiṁ bhaṇathā"ti vā vadati, "evarūpaṁ kiñci
  tayā diṭṭhan"ti vutte "na suṇāmī"ti sotaṁ vā upaneti. Bahiddhā kathaṁ apanāmetīti
  "itthannāmaṁ āpattiṁ āpannosī"ti puṭṭho "pāṭaliputtaṁ gatomhī"ti vatvā
  puna "na tava pāṭaliputtagamanaṁ pucchāma, āpattiṁ pucchāmā"ti vutte "tato
  rājagehaṁ gatomhī"ti, rājagehaṁ vā yāhi brāhmaṇagehaṁ vā, āpattiṁ āpannosīti.
  Tattha me sūkaramaṁsaṁ laddhantiādīni vadanto kathaṁ bahiddhā vikkhipati.
      Apadāneti attano cariyāyaṁ. 1- Na sampāyatīti āvuso tvaṁ kuhiṁ vasasi,
  kaṁ nissāya vasasīti vā, yaṁ tvaṁ vadesi "mayā esa āpattiṁ āpanno
  diṭṭho"ti. Tvaṁ tasmiṁ samaye kiṁ karosi, ahaṁ kiṁ karomi, 2- kattha vā tvaṁ acchasi,
  kattha vā ahanti 3- ādinā nayena cariyaṁ puṭṭho sampādetvā kathetuṁ na sakkoti.
      [183] Tatrāvusoti āvuso tesu soḷasasu dhammesu. Attanāva attānaṁ
  evaṁ anumānitabbanti 4- evaṁ attanāva attā anumetabbo tuletabbo
  tīretabbo.
      [184] Paccavekkhitabbanti paccavekkhitabbo. Ahorattānusikkhināti
  divāpi rattimpi sikkhantena, rattiñca divā ca kusalesu dhammesu sikkhantena
  pītipāmojjameva uppādetabbanti attho.
      Acche vā udakapatteti pasanne vā udakabhājane. Mukhanimittanti
  mukhapaṭibimbaṁ. Rajanti āgantukarajaṁ. Aṅgaṇanti tattha jātakaṁ tilakaṁ vā piḷakaṁ
  vā. Sabbepime pāpake akusale dhamme pahīneti iminā sabbaṁ pahānaṁ kathesi.
  Kathaṁ? ettakā akusalā dhammā pabbajitassa nānucchavikāti paṭisaṅkhānaṁ uppādayato
  Hi paṭisaṅkhānappahānaṁ kathitaṁ hotīti. 5- Sīlaṁ padaṭṭhānaṁ katvā kasiṇaparikammaṁ
  ārabhitvā aṭṭhasamāpattiyo nibbattentassa vikkhambhanappahānaṁ kathitaṁ. Samāpattiṁ
  padaṭṭhānaṁ katvā vipassanaṁ vaḍḍhentassa tadaṅgappahānaṁ kathitaṁ. Vipassanaṁ vaḍḍhetvā

  *  *  *  *  *  *
  Footnote: 1 chaṂa. cariyāya 2 chaṂa. ayaṁ kiṁ karoti 3 chaṂa. kattha vā ayanti
  4 chaṂa. anuminitabba...., Maṃū. 12/183/148 saṁsandetabbaṁ 5 chaṂa. hoti
-------------------------------------------------
[page 391]
  Maggaṁ bhāventassa samucchedappahānaṁ kathitaṁ. Phale āgate paṭipassaddhippahānaṁ,
  nibbāne āgate nissaraṇappahānanti evaṁ imasmiṁ sutte sabbaṁ pahānaṁ kathitaṁva
  hoti.
      Idaṁ hi suttaṁ bhikkhupāṭimokkhaṁ nāmāti porāṇā vadanti. Iti 1- divasassa
  tikkhattuṁ paccavekkhitabbaṁ. Pāto eva vasanaṭṭhānaṁ pavisitvā nisinnena "ime
  ettakā kilesā atthi nu kho mayhaṁ natthī"ti paccavekkhitabbaṁ. 2- Sace atthīti
  passati, tesaṁ pahānāya vāyamitabbaṁ. No ce passati, supabbajitosmīti attamanena
  bhavitabbaṁ. Bhattakiccaṁ katvā rattiṭṭhāne vā divāṭṭhāne vā nisīditvāpi
  paccavekkhitabbaṁ. Sāyaṁ vasanaṭṭhāne nisīditvāpi paccavekkhitabbaṁ. Tikkhattuṁ
  asakkontena dvikkhattuṁ 3- paccavekkhitabbaṁ. Dve vāre asakkontena pana
  avassaṁ ekavāraṁ paccavekkhitabbaṁ, apaccavekkhituṁ na vaṭṭatīti. Vadanti sesaṁ
  sabbattha uttānatthamevāti.
                     Papañcasūdaniyā majjhimanikāyaṭṭhakathāya
                       anumānasuttavaṇṇanā niṭṭhitā.
                            -----------

  *  *  *  *  *  *
  Footnote: 1 chaṂa. idaṁ 2 chaṂa. paccavekkhitabbā 3 chaṂa. dve vāre
-------------------------------------------------
[page 392]
                       6. Cetokhīlasuttavaṇṇanā 1-
      [185] Evamme sutanti cetokhīlasuttaṁ.
      Tattha cetokhīlāti cittassa thaddhabhāvā kacavarabhāvā khāṇukabhāvā. Cetaso
  vinibandhāti cittaṁ bandhitvā muṭṭhiyaṁ katvā viya gaṇhantīti cetaso vinibandhā.
  Vuḍḍhinti 2- ādīsu sīlena vuḍḍhiṁ, maggena viruḷhiṁ, nibbānena vepullaṁ.
  Sīlasamādhīhi vā vuḍḍhiṁ, vipassanāmaggehi viruḷhiṁ, phalanibbānehi vepullaṁ. Satthari
  kaṅkhatīti satthu sarīre vā guṇe vā kaṅkhati. Sarīre kaṅkhamāno dvattiṁsavaralakkhaṇa-
  paṭimaṇḍitaṁ nāma sarīraṁ atthi nu kho natthīti kaṅkhati, guṇe kaṅkhamāno atītānāgata-
  paccuppannajānanasamatthaṁ sabbaññutañāṇaṁ atthi nu kho natthīti kaṅkhati. Vicikicchatīti
  vicinanto kicchati, dukkhaṁ āpajjati, vinicchetuṁ na sakkoti. Nādhimuccatīti
  evametanti adhimokkhaṁ na paṭilabhati. Na sampasīdatīti guṇesu otaritvā
  nibbicikicchabhāvena pasīdituṁ, anāvilo bhavituṁ na sakkoti. Ātappāyāti
  kilesasantāpakaviriyakaraṇatthāya. Anuyogāyāti punappunaṁ yogāya. Sātaccāyāti
  sātaccakiriyāya. 3- Padhānāyāti padahanatthāya. Ayaṁ paṭhamo cetokhīloti
  ayaṁ satthari vicikicchāsaṅkhāto paṭhamo cittassa thaddhabhāvo, evametassa
  bhikkhuno appahīno hoti. Dhammeti pariyattidhamme ca paṭipattidhamme
  ca 4- paṭivedhadhamme ca. Pariyattidhamme kaṅkhamāno tepiṭakaṁ buddhavacanaṁ
  caturāsītidhammakkhandhasahassānīti vadanti, atthi nu kho etaṁ natthīti kaṅkhati.
  Paṭivedhadhamme kaṅkhamāno vipassanānissando maggo nāma, magganissando phalaṁ
  nāma, sabbasaṅkhārapaṭinissaggo nibbānaṁ nāmāti vadanti, taṁ atthi nu kho
  natthīti kaṅkhati. Saṁghe kaṅkhatīti supaṭipannotiādīnaṁ padānaṁ vasena evarūpaṁ
  paṭipadaṁ paṭipannā cattāro maggaṭṭhā cattāro phalaṭṭhāti aṭṭhannaṁ puggalānaṁ
  samūhabhūto saṁgho nāma, so atthi nu kho natthīti kaṅkhati. Sikkhāya kaṅkhamāno
  adhisīlasikkhā nāma adhicittasikkhā nāma adhipaññāsikkhā nāmāti vadanti, sā

  *  *  *  *  *  *
  Footnote: 1 chaṂa. cetokhila...., Maṃū. 12/185/156 passitabbaṁ. 2 chaṂa. vuddhiṁ.....,
  evamuparipi 3 chaṂa. satatakiriyāya 4 chaṂa. paṭipattidhamme cāti pāṭho na dissati
  3 chaṂa. satatakiriyāya 4 chaṂa. paṭipattidhamme cāti pāṭho na dissati
-------------------------------------------------
[page 393]
  Atthi nukho natthīti kaṅkhati. Ayaṁ pañcamoti ayaṁ sabrahmacārīsu kopasaṅkhāto
  pañcamo cittassa thaddhabhāvo kacavarabhāvo khāṇukabhāvo.
      [186] Vinibandhesu kāmeti vatthukāmepi kilesakāmepi. Kāyeti attano
  kāye. Rūpeti bahiddhā rūpe. Yāvadatthanti yattakaṁ icchati, tattakaṁ. Udarāvadehakanti
  udarapūraṁ. Tañhi udaraṁ avadehanato udarāvadehakanti vuccati. Seyyasukhanti
  mañcapīṭhasukhaṁ, utusukhaṁ vā. Passasukhanti yathā samparivattakaṁ sayantassa
  dakkhiṇapassavāmapassānaṁ sukhaṁ hoti, evaṁ uppannasukhaṁ hoti. Middhasukhanti
  niddāsukhaṁ. Anuyuttoti yuttappayutto viharati.
      Paṇidhāyāti patthayitvā. Sīlenāti ādīsu hi 1- sīlanti catuppārisuddhasīlaṁ.
  Vatanti vatasamādānaṁ. Tapoti tapacaraṇaṁ. Brahmacariyanti methunavirati. Devo vā
  bhavissāmīti mahesakkhadevo vā bhavissāmi. Devaññataro vāti appesakkhadevesu
  vā aññataro.
      [189] Iddhipādesu chandaṁ nissāya patto chandasamādhi. Padhānabhūtā
  saṅkhārā padhānasaṅkhāRā. Samannāgatanti tehi dhammehi upetaṁ. Iddhiyā pādaṁ,
  iddhibhūtaṁ vā pādanti iddhipādaṁ. Sesesupi eseva nayo, ayamettha saṅkhePo.
  Vitthāro pana iddhipādavibhaṅge 2- āgato eva. Visuddhimagge panassa 3- attho
  dīpito. Iti imehi catūhi iddhipādehi vikkhambhanappahānaṁ kathitaṁ.
      Ussoḷhīyeva pañcamīti ettha ussoḷhīti sabbattha kattabbaṁ viriyaṁ
  dasseti. Ussoḷhīpaṇṇarasaṅgasamannāgatoti 4- pañcacetokhīlappahānāni
  pañcavinibandhappahānāni cattāro iddhipādā ussoḷhīti evaṁ ussoḷhiyā saddhiṁ
  paṇṇarasahi aṅgehi samannāgato. Bhabboti anurūpo anucchaviko. Abhinibbhidāyāti
  ñāṇena kilesabhedāya. Sambodhāyāti catumaggasambodhāya. Anuttarassāti seṭṭhassa.
  Yogakkhemassāti catūhi yogehi khemassa arahattassa. Adhigamāyāti paṭilābhāya.

  *  *  *  *  *  *
  Footnote: 1 chaṂa. hi-saddo na dissati 2 abhi. vibhaṅga. 35/413 ādi/260
  3 chaṂa. visuddhimaggepissa, visuddhi. 2/199 ādi. iddhividhaniddesa
  4 chaṂa.....pannarasa...., evamuparipi, Maṃū. 12/189/160 saṁsandetabbaṁ
-------------------------------------------------
[page 394]
  Seyyathāti opammatthe nipāto. Pīti sambhāvanatthe. Ubhayenāpi seyyathāpi nāma
  bhikkhaveti dasseti.
      Kukkuṭiyā aṇḍāni aṭṭha vā dasa vā dvādasa vāti ettha pana
  kiñcāpi kukkuṭiyā vuttappakārato onādhikānipi 1- aṇḍāni honti,
  vacanasiliṭṭhatāya pana etaṁ 2- vuttaṁ. Evaṁ hi loke siliṭṭhavacanaṁ hoti. Tānassūti tāni
  assu, bhaveyyunti attho. Kukkuṭiyā sammā adhisayitānīti tāya janettiyā
  kukkuṭiyā pakkhe pasāretvā tesaṁ upari sayantiyā sammā adhisayitāni. Sammā
  pariseditānīti kālena kālaṁ utuṁ gāhāpentiyā suṭṭhu samantato seditāni
  usamīkatāni. Sammā paribhāvitānīti kālena kālaṁ suṭṭhu samantato bhāvitāni,
  kukkuṭagandhaṁ gāhāpitānīti attho. Kiñcāpi tassā kukkuṭiyāti tassā kukkuṭiyā
  imaṁ 3- tividhakiriyākaraṇena appamādaṁ katvā kiñcāpi na evaṁ icchā uppajjeyya.
  Athakho bhabbāva teti athakho te kukkuṭapotakā vuttanayena sotthinā
  abhinibbhijjituṁ bhabbāva. Te hi yasmā tāya kukkuṭiyā evaṁ tīhākārehi tāni
  aṇḍāni paripāliyamānāni na pūtīni honti. Yopi nesaṁ allasineho, sopi
  pariyādānaṁ gacchati, kapālaṁ tanukaṁ hoti, pādanakhasikhā ca mukhatuṇḍakaṁ ca kharaṁ
  hoti, sayaṁ paripākaṁ gacchanti, 4- kapālassa tanuttā bahi āloko anto
  paññāyati, tasmā "ciraṁ vata mayaṁ saṅkuṭitahatthapādā sambādhe sayimhā, ayañca
  bahi āloko dissati, etthadāni no sukhavihāro bhavissatī"ti nikkhamitukāmā
  hutvā kapālaṁ pādena paharanti, gīvaṁ pasārenti, tato taṁ kapālaṁ dvedhā
  bhijjati. Atha kho 5- pakkhe vidhunantā taṁkhaṇānurūpaṁ viravantā nikkhamantiyeva,
  nikkhamitvāva 6- gāmakkhettaṁ upasobhayamānā vicaranti.
      Evameva khoti idaṁ opammasampaṭipādanatthaṁ 7- evaṁ etthena saṁsandetvā
  veditabbaṁ:- tassā kukkuṭiyā aṇḍesu tividhakiriyākaraṇaṁ viya hi imassa bhikkhuno
  ussoḷhīpaṇṇarasehi aṅgehi samannāgatabhāvo. Kukkuṭiyā tividhakiriyāsampādanena
  aṇḍānaṁ apūtibhāvo viya paṇṇarasaṅgasamannāgatassa bhikkhuno

  *  *  *  *  *  *
  Footnote: 1 chaṂa. ūnādhikānipi 2 chaṂa. evaṁ 3 Sī. idha 4 chaṂa. gacchati
  5 chaṂa. atha te 6 chaṂa. nikkhamitvā ca 7 chaṂa. opammasampaṭipādanaṁ. taṁ
-------------------------------------------------
[page 395]
  Tividhānupassanāsampādanena vipassanāñāṇassa aparihāni. Tassā tividhakiriyākaraṇena
  aṇḍānaṁ allasinehapariyādānaṁ viya tassa bhikkhuno tividhānupassanāsampādanena
  bhavattayānugatanikantisinehapariyādānaṁ. Aṇḍakapālānaṁ tanubhāvo viya bhikkhuno
  avijjaṇḍakosassa tanubhāvo. Kukkuṭapotakānaṁ pādanakhamukhatuṇḍakānaṁ thaddhakharabhāvo viya
  bhikkhuno vipassanāñāṇassa tikkhakharavippasannasūrabhāvo. Kukkuṭapotakānaṁ pariṇāmakālo
  viya bhikkhuno vipassanāñāṇassa pariṇāmakālo vaḍḍhitakālo gabbhaggahaṇakālo.
  Kukkuṭapotakānaṁ pādanakhasikhāya vā mukhatuṇḍakena vā aṇḍakosaṁ padāletvā
  pakkhe pappoṭhetvā 1- sotthinā abhinibbhidākālo viya 2- tassa vipassanāñāṇaṁ
  gabbhaṁ gaṇhāpetvā vicarantassa tajjātikaṁ utusappāyaṁ vā bhojanasappāyaṁ vā
  puggalasappāyaṁ vā dhammassavanasappāyaṁ vā labhitvā ekāsane nisinnasseva
  vipassanaṁ vaḍḍhentassa anupubbādhigatena arahattamaggena avijjaṇḍakosaṁ
  padāletvā abhiññāpakkhe pappoṭhetvā sotthinā arahattappattakālo veditabbo.
  Yathā pana kukkuṭapotakānaṁ pariṇatabhāvaṁ ñatvā mātāpi aṇḍakosaṁ bhindati, evaṁ
  tathārūpassa bhikkhuno ñāṇaparipākaṁ ñatvā satthāpi:-
               "ucchinda 3- sinehamattano
                kumudaṁ sāradikaṁva pāṇinā
                santimaggameva brūhaya 4-
                nibbānaṁ sugatena desitan"ti 5-
  ādinā nayena obhāsaṁ pharitvā gāthāya avijjaṇḍakosaṁ paharati, so
  gāthāpariyosāne avijjaṇḍakosaṁ bhinditvā arahattaṁ pāpuṇāti. Tato paṭṭhāya yathā
  te kukkuṭapotakā gāmakkhettaṁ upasobhayamānā tattha tattha vicaranti, evaṁ ayampi
  mahākhīṇāsavo nibbānārammaṇaṁ phalasamāpattiṁ appetvā saṁghārāmaṁ upasobhayamāno
  vicarati.

  *  *  *  *  *  *
  Footnote: 1 chaṂa. papphoṭetvā evamuparipi 2 chaṂa. abhinikkhamanakālo viya 3 ka. ucchinna
  4 ka. brūheyya 5 khu. dhamMa. 25/285/66 sāriputtattherassa saddhivihārikavatthu
-------------------------------------------------
[page 396]
      Iti imasmiṁ sutte cattāri pahānāni kathitāni. Kathaṁ? cetokhīlānañhi
  cetovinibandhānaṁ pahānena paṭisaṅkhānappahānaṁ kathitaṁ, iddhipādehi vikkhambhanappahānaṁ
  kathitaṁ, magge āgate samucchedappahānaṁ kathitaṁ, phale āgate
  paṭipassaddhippahānaṁ kathitaṁ. Sesaṁ sabbattha uttānatthamevāti.
                     Papañcasūdaniyā majjhimanikāyaṭṭhakathāya
                       cetokhīlasuttavaṇṇanā niṭṭhitā.
                           -------------
-------------------------------------------------
[page 397]
                     7. Vanapatthapariyāyasuttavaṇṇanā 1-
      [190] Evamme sutanti vanapatthapariyāyasuttaṁ. Vanapatthapariyāyanti
  vanapatthakāraṇaṁ, vanapatthadesanaṁ vā.
      [191] Vanapatthaṁ upanissāya viharatīti manussūpacārātikkantaṁ
  vanasaṇḍasenāsanaṁ nissāya samaṇadhammaṁ karonto viharati. Anupaṭṭhitātiādīsu pubbe
  anupaṭṭhitā sati taṁ upanissāya viharatopi na upaṭṭhāti, pubbe asamāhitaṁ cittaṁ
  na samādhiyati, pubbe aparikkhīṇā āsavā na parikkhayaṁ gacchanti, pubbe
  ananuppattaṁ anuttaraṁ yogakkhemasaṅkhātaṁ arahattañca na pāpuṇātītiattho.
  Jīvitaparikkhārāti jīvitasambhāRā. Samudānetabbāti samāharitabbā. Kasirena
  samudāgacchantīti dukkhena uppajjanti. Rattibhāgaṁ vā divasabhāgaṁ vāti rattikoṭṭhāse
  vā divasakoṭṭhāse vā. Ettha ca rattibhāge paṭisañcikkhamānena ñatvā rattiṁyeva
  pakkamitabbaṁ, rattiṁ caṇḍavāḷādīnaṁ paripanthe 2- sati aruṇuggamanaṁ āgametabbaṁ.
  Divasabhāge ñatvā divāva pakkamitabbaṁ, divā paripanthe 2- sati suriyatthaṅgamanaṁ
  āgametabbaṁ.
      [192] Saṅkhāpīti evaṁ samaṇadhammassa anipphajjanabhāvaṁ jānitvā.
  Anantaravāre pana saṅkhāpīti evaṁ samaṇadhammassa nipphajjanabhāvaṁ jānitvā.
      [194] Yāvajīvanti yāva jīvitaṁ vattati, tāva vatthabbameva. 3-
      [195] So puggaloti padassa nānubandhitabboti iminā sambandho.
  Anāpucchāti idha pana taṁ puggalaṁ anāpucchā pakkamitabbanti attho.
      [197] Saṅkhāpīti evaṁ samaṇadhammassa anipphajjanabhāvaṁ ñatvā so puggalo
  nānubandhitabbo, taṁ āpucchā pakkamitabbaṁ.

  *  *  *  *  *  *
  Footnote: 1 pāli. vanapatthasutta....., Maṃū. 12/190/160 saṁsandetabbaṁ 2 chaṂa. paribandhe
  3 ka. vaṭṭhabbameva
-------------------------------------------------
[page 398]
      [198] Api samujjamānenapīti 1- api nikkaḍḍhiyamānenapi. Evarūpo hi
  puggalo sacepi dārukalāpasataṁ vā udakaghaṭasataṁ vā vālikambanasataṁ vā daṇḍaṁ
  āharāpeti, mā idha vasīti nikkaḍḍhāpeti vā, taṁ taṁ khamāpetvā yāvajīvaṁ
  vatthabbamevāti.
                     Papañcasūdaniyā majjhimanikāyaṭṭhakathāya
                     vanapatthapariyāyasuttavaṇṇanā niṭṭhitā.
                           ------------

  *  *  *  *  *  *
  Footnote: 1 chaṂa. panujjamānenāpīti
-------------------------------------------------
[page 399]
                         8. Madhupiṇḍikasuttavaṇṇanā
      [199] Evamme sutanti madhupiṇḍikasuttaṁ.
      Tattha mahāvananti. Himavantena saddhiṁ ekābaddhaṁ aropitaṁ 1- jātivanaṁ, na
  yathā vesāliyaṁ ropitāropitamissakaṁ. Divāvihārāyāti divā paṭisallānatthāya.
  Veluvalaṭṭhikāyāti 2- taruṇaveluvarukkhassa. Daṇḍapāṇīti na jarādubbalatāya daṇḍahattho.
  Ayaṁ hi taruṇova 3- paṭhamavaye ṭhito, daṇḍacittatāya pana suvaṇṇadaṇḍaṁ gahetvā
  vicarati, tasmā daṇḍapāṇīti vutto. Jaṅghāvihāranti jaṅghākilamathavinodanatthaṁ
  jaṅghācāraṁ. Anucaṅkamamāno anuvicaramānoti 4- vanadassanapabbatadassanādīnaṁ atthāya
  ito cito ca vicaramāno. Abhinikkhamanto 5- kiresa nikkhamitvā evaṁ vicarati.
  Daṇḍamolubbhāti daṇḍaṁ olumbitvā gopālakadārako viya daṇḍaṁ purato ṭhapetvā
  daṇḍamatthake dve hatthe patiṭṭhāpetvā piṭṭhipāṇiṁ hanukena 6- uppīḷetvā
  ekamantaṁ aṭṭhāsi.
      [200] Kiṁvādīti kiṁdiṭṭhiko. Kimakkhāyīti kiṁ katheti. Ayaṁ rājā bhagavantaṁ
  avanditvāva paṭisanthāramattakameva katvā pañhaṁ pucchati. Taṁ pana 7- añātukāmatāya,
  acittīkārena pucchati. Kasmā? devadattassa pakkhiko kiresa, devadatto attano
  santikaṁ āgacchamāne tathāgate bhindati. So kira evaṁ vadeti "samaṇo gotamo
  amhākaṁ kulena saddhiṁ verī, na no kulassa vuḍḍhiṁ icchati, bhaginīpi me
  cakkavattiparibhogā, taṁ pahāya `nassatesā'ti nikkhamitvā pabbaji, bhāgineyyopi
  me cakkavattibījanti ñatvā amhākaṁ kulassa vuḍḍhiyā 8- atussanto `nassatetan'ti
  taṁpi daharakāleyeva pabbājesi. Ahaṁ panetena 9- vinā vattituṁ asakkonto
  anupabbajito, evaṁ pabbajitaṁpi maṁ pabbajitadivasato paṭṭhāya na ujukehi
  akkhīhi oloketi, parisamajjhe bhāsantopi mahāpharasunā paharanto viya apāyiko

  *  *  *  *  *  *
  Footnote: 1 chaṂa. aropimaṁ 2 chaṂa. pāli, chaṂa. beluva.... 3 chaṂa. taruṇo
  4 pāli. anuvicaramānoti pāṭho na dissati 5 chaṂa. adhiccanikkhamano 6 ka. haṇukena
  7 chaṂa. tampi na 8 chaṂa. vaḍḍhiyā 9 chaṂa. pana tena
-------------------------------------------------
[page 400]
  Devadattotiādīni bhāsatī"ti. Evaṁ ayaṁpi rājā devadattena bhinno, tasmā
  evamākāsi.
      Atha bhagavā yathā ayaṁ rājā mayā pañhe pucchite na kathetīti vattuṁ
  na labhati, yathā ca bhāsitassa atthaṁ na jānāti, evamassa kathessāmīti
  tassānucchavikaṁ kathento yathāvādī khotiādimāha.
      Tattha na kenaci loke viggayha tiṭṭhatīti loke kenaci saddhiṁ
  viggāhikakathaṁ na karoti na vivadati. Tathāgato hi lokena saddhiṁ na vivadati, loko
  pana tathāgatena saddhiṁ aniccanti vutte niccanti vadamāno, dukkhaṁ, anattā,
  asubhanti vutte subhanti vadamāno vivadatīti. 1- Tenevāha "nāhaṁ bhikkhave lokena
  vivadāmi, lokova kho bhikkhave mayā vivadati, tathā na bhikkhave dhammavādī kenaci
  lokasmiṁ vivadati, adhammavādīva kho bhikkhave vivadatī"ti. 2- Yathāti yena kāraṇena.
  Kāmehīti vatthukāmehipi kilesakāmehipi. Taṁ brāhmaṇanti taṁ khīṇāsavabrāhmaṇaṁ.
  Akathaṁkathinti nibbicikicchaṁ. Chinnakukkuccanti vippaṭisārakukkuccassa ceva
  hatthapādakukkuccassa ca chinnattā chinnakukkuccaṁ. Bhavābhaveti punappunaṁ bhave, 3-
  hīnappaṇīte vā bhave, paṇīto hi bhavo vuḍḍhippatto 4- abhavoti vuccati. Saññāti
  kilesasaññā. Kilesāyeva vā idha saññānāmena vuttā, tasmā yena kāraṇena kāmehi
  visaṁyuttaṁ viharantaṁ taṁ lokehi 5- nibbānavādiṁ 6- khīṇāsavabrāhmaṇaṁ kilesasaññā
  nānusenti, tañca kāraṇaṁ ahaṁ vadāmīti ayamettha attho. Iti bhagavā attano
  khīṇāsavabhāvaṁ dīpeti. Nillāḷetvāti nīharitvā kīḷāpetvā. Tivisākhanti tisākhaṁ.
  Nalāṭikanti valibhaṅgaṁ 7- nalāṭe tisso rājiyo dassento valibhaṅgaṁ vuṭṭhāpetvāti
  attho. Daṇḍamolubbhāti daṇḍaṁ pīḷetvā. 8- "daṇḍamālubbhā"tipi Pāṭho, gahetvā
  pakkāmīti attho.
      [201] Aññataroti nāmena apākaṭo eko bhikkhu.
      So kira anusandhikusalo, bhagavatā yathā daṇḍapāṇī na jānāti, tathā
  mayā kathitanti vutte kinti nukho bhagavatā aviññeyyo 9- katvā pañho kathitoti

  *  *  *  *  *  *
  Footnote: 1 chaṂa. vivadati 2 saṁ. khandha. 17/94/110 pupphasutta 3 chaṂa. punappunabbhave
  4 chaṂa. vuddhippatto 5 chaṂa. loke 6 Sī. nibbivādaṁ 7 Ma. valibhaṅge
  8 chaṂa. uppīḷetvā 9 chaṂa. aviññeyyaṁ
-------------------------------------------------
[page 401]
  Anusandhiṁ gahetvā dasabalaṁ yācitvā imaṁ pañhaṁ bhikkhusaṁghassa pākaṭaṁ karissāmīti
  uṭṭhāyāsanā ekaṁsaṁ uttarāsaṅgaṁ karitvā dasanakhasamujjalaṁ añjaliṁ paggayha
  kiṁvādī pana bhante bhagavātiādimāha.
      Yatonidānanti bhāvanapuṁsakaṁ etaṁ, yena kāraṇena yasmiṁ kāraṇe satīti
  attho. Papañcasaññāsaṅkhāti ettha saṅkhāti koṭṭhāso. 1- Papañcasaññāti
  taṇhāmānadiṭṭhipapañcasampayuttā saññā, saññānāmena vā papañcāyeva vuttā.
  Tasmā papañcakoṭṭhāsāti ayamettha attho. Samudācarantīti pavattanti. Ettha ce
  natthi abhinanditabbanti yasmiṁ dvādasāyatanasaṅkhāte kāraṇe sati papañcasaññāsaṅkhā
  samudācaranti, ettha ekāyatanaṁpi ce abhinanditabbaṁ abhivaditabbaṁ ajjhositabbaṁ
  natthīti attho. Tattha abhinanditabbanti 2- ahaṁ mamanti abhinanditabbaṁ.
  Abhivaditabbanti ahaṁ mamanti vattabbaṁ. Ajjhositabbanti ajjhositvā gilitvā
  pariniṭṭhāpetvā gahetabbayuttaṁ. Etenettha taṇhādīnaṁyeva appavattiṁ katheti.
  Esevantoti ayaṁ abhinandanādīnaṁ natthibhāvova rāgānusayādīnaṁ anto. Eseva
  nayo sabbattha.
      Daṇḍādānādīsu pana yāya cetanāya daṇḍaṁ ādiyati, sā daṇḍādānaṁ.
  Yāya satthaṁ ādiyati parāmasati, sā satthādānaṁ. Matthakappattaṁ kalahaṁ. Nānāgāhappattaṁ 3-
  viggahaṁ. Nānāvādappattaṁ 4- vivādaṁ. Tuvaṁ tuvanti evaṁ pavattaṁ tuvaṁ tuvaṁ
  vācaṁpi. 5- Pesuññakaraṇaṁ 6- pesuññaṁ. Ayathāsabhāvaṁ musāvādaṁ karoti, sā musāvādoti
  veditabbā. Ettheteti ettha dvādasasu āyatanesu ete kilesā. Kilesā hi
  uppajjamānāpi dvādasa āyatanāni nissāya uppajjanti, nirujjhamānāpi dvādasasu
  āyatanesuyeva nirujjhanti. Evaṁ yatthuppannā, tattheva niruddhā honti. Svāyamattho
  samudayasaccapañhena dīpetabbo:-
      "sā kho panesā taṇhā kattha uppajjamānā uppajjati, kattha
  nivisamānā nivisatī"ti 7- hi 8- vatvā "yaṁ loke piyarūpaṁ sātarūpaṁ, etthesā taṇhā

  *  *  *  *  *  *
  Footnote: 1 chaṂa. koṭṭhāsā 2 chaṂa. abhininditabbanti 3 chaṂa. nānāgāhamattaṁ
  4 chaṂa. nānāvādamattaṁ 5 chaṂa. ayaṁ pāṭho na dissati 6 chaṂa. piyasuññakaraṇaṁ
  7 abhi. vibhaṅga. 35/203/120 samudayasacca 8 chaṂa. hi-saddo na dissati
-------------------------------------------------
[page 402]
  Uppajjamānā uppajjati, ettha nivisamānā nivisati. Kiñca loke piyarūpaṁ
  sātarūpaṁ. Cakkhu loke piyarūpaṁ sātarūpan"tiādinā 1- nayena dvādasasuyeva āyatanesu
  tassā uppatti ca nirodho ca vutto. Yatheva ca taṇhā dvādasasu āyatanesu
  uppajjitvā nibbānaṁ āgamma niruddhāpi āyatanesu puna samudācārassa abhāvato
  āyatanesuyeva niruddhāti vuttā, evamimepi pāpakā akusalā dhammā āyatanesu
  nirujjhantīti veditabbā. Athavā yvāyaṁ abhinandanādīnaṁ abhāvova rāgānusayādīnaṁ
  antoti vutto. Etthete rāgānusayādīnaṁ antoti laddhavohāre nibbāne
  pāpakā akusalā dhammā aparisesā nirujjhanti. Yañhi yattha natthi, taṁ tattha
  niruddhaṁ nāma hoti, svāyamattho nirodhapañhena 2- dīpetabbo. Vuttaṁ hetaṁ
  "dutiyajjhānaṁ samāpannassa vitakkavicārā vacīsaṅkhārā paṭipassaddhā hontī"tiādi. 3-
      [202] Satthu ceva saṁvaṇṇitoti satthārāva pasaṭṭho. 4- Viññūnanti idaṁpi
  kāraṇatthe sāmivacanaṁ, paṇḍitehi sabrahmacārīhi ca sambhāvitoti attho. Pahotīti
  sakkoti.
      [203] Atikkammeva mūlaṁ atikkamma khandhanti sāro nāma mūle vā
  khandhe vā bhaveyya, taṁpi atikkamitvāti attho. Evaṁ sampadanti evaṁ sampattikaṁ,
  īdisanti attho. Atisitvāti atikkamitvā. Jānaṁ jānātīti jānitabbameva jānāti.
  Passaṁ passatīti passitabbameva passati. Yathā vā ekacco viparītaṁ gaṇhanto
  jānantopi na jānāti, passantopi na passati, na evaṁ bhagavā. Bhagavā pana
  jānanto jānātiyeva, passanto passatiyeva. Svāyaṁ dassanapariṇāyakaṭṭhena
  cakkhubhūto. Viditakaraṇaṭṭhena ñāṇabhūto. Aviparītasabhāvaṭṭhena pariyattidhammappavattanato
  vā hadayena cintetvā vācāya nicchāritadhammamayoti dhammabhūto. Seṭṭhaṭṭhena
  brahmabhūto. Athavā cakkhu viya bhūtoti cakkhubhūto 5- evametesu padesupi 6- attho
  veditabbo. Svāyaṁ dhammassa vattanato vattā. Pavattanato 7- pavattā. Atthaṁ

  *  *  *  *  *  *
  Footnote: 1 abhi. vibhaṅga. 35/203/120 saccavibhaṅga 2 abhi. vibhaṅga. 35/204/122 nirodhasacca
  3 khu. paṭi. 31/222/154 ñāṇakathā (syā) 4 chaṂa. satthārā ca pasaṁsito
  5 chaṂa. bhūto cakkhubhūtoti 6 chaṂa. padesu 7 chaṂa. pavattāpanato
-------------------------------------------------
[page 403]
  Nīharitvā nīharitvā 1- dassanasamatthatāya atthassa ninnetā. Amatādhigamāya
  paṭipattiṁ dadātīti amatassa dātā. Agarukaritvāti 2- punappunaṁ āyācāpentopi 3-
  hi garuṁ karoti nāma, attano sāvakapāramīñāṇe ṭhatvā sinerupādato vālukaṁ
  uddharamāno viya duviññeyyaṁ 4- katvā kathentopi garuṁ karotiyeva nāMa. Evaṁ
  akatvā amhe punappunaṁ āyācāpetvā suviññeyyaṁpi no katvā kathehīti
  vuttaṁ hoti.
      [204] Yaṁ kho no āvusoti ettha kiñcāpi "yaṁ kho vo"ti vattabbaṁ
  siyā, te pana bhikkhū attanā saddhiṁ saṅgaṇhanto "yaṁ kho no"ti āha.
  Yasmā vā uddesova tesaṁ uddiṭṭho. Bhagavā pana therassāpi tesaṁpi bhagavāva.
  Tasmā bhagavāti padaṁ sandhāyapi evamāha, yaṁ kho amhākaṁ bhagavā tumhākaṁ
  saṅkhittena uddesaṁ uddisitvāti attho.
      Cakkhuñcāvusotiādīsu ayamattho, āvuso nissayabhāvena pana 5- cakkhupasādañca
  ārammaṇabhāvena catusamuṭṭhānikarūpe ca paṭicca cakkhuviññāṇaṁ nāma uppajjati.
  Tiṇṇaṁ saṅgati phassoti tesaṁ tiṇṇaṁ saṅgatiyā phasso nāma uppajjati. Taṁ phassaṁ
  paṭicca sahajātādivasena phassapaccayā vedanā uppajjati. Tāya vedanāya ca 6-
  yaṁ ārammaṇaṁ vedeti, tadeva saññā sañjānāti, yaṁ saññā sañjānāti, tadeva
  ārammaṇaṁ vitakko vitakketi. Yaṁ vitakko vitakketi, tadevārammaṇaṁ papañco
  papañceti. Tatonidānanti etehi cakkhurūpādīhi kāraṇehi. Purisaṁ papañcasaññāsaṅkhā
  samudācarantīti taṁ apariññātakāraṇaṁ purisaṁ papañcakoṭṭhāsā abhibhavanti, tassa
  pavattantīti attho. Tattha phassavedanāsaññā cakkhuviññāṇena sahajātā honti.
  Vitakko cakkhuviññāṇānantarādīsu savitakkacittesu daṭṭhabbo. Papañcasaṅkhā
  javanena sahajātā honti. Yadi evaṁ kasmā atītānāgataggahaṇaṁ katanti. Tathā
  uppajjanato. Yatheva hi etarahi cakkhudvāriko papañco cakkhuñca rūpe ca

  *  *  *  *  *  *
  Footnote: 1 chaṂa. ekameva "nīharitvāti padaṁ dissati 2 chaṂa. agaruṁ katvā, Sī. agarukatvā,
  Maṃū. 12/203/171 passitabbaṁ 3 Sī. yācāpentopi 4 chaṂa. dubbiññeyyaṁ
  5 chaṂa. pana-saddo na dissati 6 chaṂa. ca-saddo natthi
-------------------------------------------------
[page 404]
  Phassavedanāsaññāvitakke ca paṭicca uppanno, evameva 1- atītānāgatesupi
  cakkhuviññeyyesu rūpesu tassuppattiṁ dassento evamāha.
      Sotañcāvusotiādīsupi eseva nayo. Chaṭṭhadvāre pana mananti bhavaṅgacittaṁ.
  Dhammeti tebhūmikadhammārammaṇaṁ. 2- Manoviññāṇanti āvajjanaṁ vā javanaṁ vā. Āvajjane
  gahite phassavedanāsaññāvitakkā āvajjanasahajātā honti. Papañco javanasahajāto.
  Javane gahite sahāvajjanakaṁ bhavaṅgaṁ mano nāma hoti, tato phassādayo sabbepi
  javanena sahajātāva. Manodvāre pana yasmā atītādibhedaṁ sabbaṁpi ārammaṇaṁ
  hoti, tasmā atītānāgatapaccuppannesūti idaṁ yuttameva.
      Idāni vaṭṭaṁ dassento so vatāvusoti desanaṁ ārabhi. Phassapaññattiṁ
  paññapessatīti phasso nāma eko dhammo uppajjatīti evaṁ phassapaññattiṁ
  paññapessati, dassessatīti attho. Esa nayo sabbattha. Evaṁ imasmiṁ sati
  idaṁ hotīti dvādasāyatanavasena sakalaṁ vaṭṭaṁ dassetvā idāni dvādasāyatana-
  paṭipakkhepavasena vivaṭṭaṁ dassento so vatāvuso cakkhusmiṁ asatīti desanaṁ ārabhi.
  Tattha vuttanayeneva attho veditabbo.
      Evaṁ pañhaṁ vissajjetvā idāni sāvakena pañho kathitoti mā kaṅkhā
  ahuvattha, 3- ayaṁ bhagavā sabbaññutaññāṇatulaṁ gahetvā nisinno, icchamānā
  tameva upasaṅkamitvā nikkaṅkhā hothāti uyyojento ākaṅkhamānā ca
  panātiādimāha.
      [205] Imehi ākārehīti imehi kāraṇehi papañcuppattiyā pāṭiyekka-
  kāraṇehi ceva vaṭṭavivaṭṭakāraṇehi ca. Imehi padehīti imehi akkharasampiṇḍanehi.
  Byañjanehīti pāṭiyekkākkharehi. Paṇḍitoti paṇḍiccena samannāgato. Catūhi
  vā kāraṇehi paṇḍito dhātukusalo āyatanakusalo paccayākārakusalo kāraṇākāraṇa-
  kusaloti. Mahāpaññoti mahante atthe mahante dhamme mahantā niruttiyo
  mahantāni paṭibhāṇāni pariggaṇhanasamatthāya 4- mahāpaññāya samannāgato. Yathā taṁ

  *  *  *  *  *  *
  Footnote: 1 chaṂa. evamevaṁ 2 chaṂa. tebhūmaka....., evamuparipi
  3 chaṂa. mā nikkaṅkhā ahuvattha, 4 chaṂa. pariggahaṇa....
-------------------------------------------------
[page 405]
  Mahākaccānenāti yathā mahākaccānena byākataṁ, taṁ sandhāya tanti vuttaṁ. Yathā
  mahākaccānena byākataṁ, ahaṁpi taṁ evameva 1- byākareyyanti attho.
      Madhupiṇḍikanti mahantaṁ guḷapūvaṁ baddhasattuguḷakaṁ vā. Asecanakanti
  asecitabbakaṁ. Sappiphāṇitamadhusakkarādīsu idannāmettha mandaṁ idaṁ bahukanti na
  vattabbaṁ samayojitarasaṁ. Cetasoti cintakajātiko. Dabbajātikoti paṇḍitasabhāvo.
  Ko nāmo ayanti idaṁ thero "atigaruko 2- ayaṁ dhammapariyāyo, dasabalassa
  sabbaññutaññāṇenevassa nāmaṁ gaṇhāpessāmī"ti cintetvā āha. Tasmāti
  yasmā madhupiṇḍiko viya madhuro, tasmā madhupiṇḍikapariyāyotveva naṁ dhārehīti
  vadati. Sesaṁ sabbattha uttānatthamevāti.
                     Papañcasūdaniyā majjhimanikāyaṭṭhakathāya
                       madhupiṇḍikasuttavaṇṇanā niṭṭhitā.
                           -------------

  *  *  *  *  *  *
  Footnote: 1 chaṂa. evamevaṁ 2 chaṂa. atibhaddako
-------------------------------------------------
[page 406]
                       9. Dvedhāvitakkasuttavaṇṇanā
      [206] Evamme sutanti dvedhāvitakkasuttaṁ.
      Tattha dvidhā katvā dvidhā katvāti dve dve bhāge katvā.
  Kāmavitakkoti kāmapaṭisaṁyutto vitakko. Byāpādavitakkoti byāpādapaṭisaṁyutto
  vitakko. Vihiṁsāvitakkoti vihiṁsāpaṭisaṁyutto vitakko. Ekaṁ bhāganti ajjhattaṁ vā
  bahiddhā vā oḷāriko vā sukhumo vā sabbopāyaṁ vitakko akusalapakkhikoyevāti
  tayopi kāmabyāpādavihiṁsāvitakke ekaṁ koṭṭhāsamakāsiṁ. Kāmehi nissaṭo
  nekkhammapaṭisaṁyutto vitakko nekkhammavitakko nāma, so yāva paṭhamajjhānā
  vaṭṭati. Abyāpādapaṭisaṁyutto vitakko abyāpādavitakko, so mettāpubbabhāgato
  paṭṭhāya yāva paṭhamajjhānā vaṭṭati. Avihiṁsāpaṭisaṁyutto vitakko avihiṁsāvitakko,
  so karuṇāpubbabhāgato paṭṭhāya yāva paṭhamajjhānā vaṭṭati. Dutiyaṁ bhāganti
  sabbopāyaṁ kusalapakkhikoyevāti dutiyaṁ koṭṭhāsamakāsinti. 1- Iminā bodhisattassa
  vitakkaniggaṇhanakālo 2- kathito.
      Bodhisattassa hi chabbassāni padhānaṁ padahantassa nekkhammavitakkādayo
  puñjapuñjā mahānadiyaṁ 3- oghā viya pavattiṁsu. Satisammosena pana sahasā
  kāmavitakkādayo uppajjitvā kusalavāraṁ pacchinditvā sayaṁ akusalajavanavārā
  hutvā tiṭṭhanti. Tato bodhisatto cintesi "mayhaṁ ime kāmavitakkādayo kusalavāraṁ
  pacchinditvā tiṭṭhanti, handāhaṁ ime vitakke dve bhāge katvā viharāmī"ti
  kāmavitakkādayo akusalapakkhikāti ekaṁ bhāgaṁ karoti nekkhammavitakkādayo kusalapakkhikāti
  ekaṁ. Atha puna cintesi "akusalapakkhato āgatavitakkaṁ mantena kaṇhasappaṁ
  uppīḷetvā gaṇhanto viya amittaṁ gīvāyaṁ akkamanto viya ca niggahessāmi,

  *  *  *  *  *  *
  Footnote: 1 chaṂa. iti-saddo na dissati 2 cha,Ma.....ṇiggahaṇakālo, evamuparipi
  3 ka. mahānadī
-------------------------------------------------
[page 407]
  Nāssa vaḍḍhituṁ dassāmi. Kusalapakkhato āgatavitakkaṁ meghasamaye meghaṁ viya sukhettaṁ 1-
  sālakalyāṇapotakaṁ viya ca sīghaṁ sīghaṁ vaḍḍhessāmī"ti. So tathā katvā akusalavitakke
  niggaṇhi, kusalavitakke vaḍḍhesi. Evaṁ iminā bodhisattassa vitakkaniggaṇhanakālo
  kathitoti veditabbo.
      [207] Idāni yathāssa te vitakkā uppajjiṁsu, yathā ca ne niggahesi,
  taṁ dassento tassa mayhaṁ bhikkhavetiādimāha. Tattha appamattassāti satiyā
  avippavāse ṭhitassa. Ātāpinoti ātāpaviriyavantassa. Pahitattassāti pesitacittassa.
  Uppajjati kāmavitakkoti bodhisattassa chabbassāni padhānaṁ padahato rajjasukhaṁ
  vā ārabbha, pāsāde vā nāṭakāni vā orodhe vā kiñcideva vā sampattimārabbha
  kāmavitakko nāma uppannapubbo. 2- Dukkarakārikāya panassa āhārūpacchedena
  adhimattakasamādānaṁ 3- pattassa etadahosi "na sakkā āhārūpacchedena visesaṁ
  nibbattetuṁ, yannūnāhaṁ oḷārikaṁ āhāraṁ āhāreyyan"ti. So uruvelaṁ piṇḍāya
  pāvisi. Manussā "mahāpuriso pubbe āharitvā dinnaṁpi na gaṇhi, addhāssa
  idāni manoratho matthakaṁ patto, tasmā sayameva āgato"ti paṇītapaṇītaṁ
  āhāraṁ upahariṁsu. Bodhisattassa attabhāvo na cirasseva pākatiko ahosi.
  Jarājiṇṇattabhāvo hi sappāyabhojanaṁ labhitvāpi pākatiko na hoti. Bodhisatto
  pana daharo. Tenassa sappāyabhojanaṁ bhuñjato attabhāvo na cirasseva pākatiko
  jāto, vippasannāni indriyāni, parisuddho chavivaṇṇo, samuggatatārāgaṇaṁ viya
  nabhaṁ paripuṇṇadvattiṁsamahāpurisalakkhaṇappaṭimaṇḍitaṁ sarīraṁ ahosi. So taṁ oloketvā
  "tāva kilanto nāma attabhāvo evaṁ paṭipākatiko jāto"ti cintetvā attano
  paññāmahantatāya evaṁ parittakaṁpi vitakkaṁ gahetvā kāmavitakkoti akāsi.
      Paṇṇasālāya purato nisinno 4- camararurupasadagavayarohitamigādike migagaṇe 4-
  manuññasaddaravane moravanakukkuṭādike pakkhigaṇe nīluppalakumudakamalādisañchannāni
  pallalāni nānākusumasañchannaviṭapā vanarājiyo maṇikkhandhanimmalajalavahaṁ 5- nadiṁ

  *  *  *  *  *  *
  Footnote: 1 chaṂa. sukhette 2 chaṂa. na uppannapubbo 3 chaṂa. adhimattakasimānaṁ
  4-4 chaṂa. camarapasadagavayarohitamigādige magagaṇe 5 chaṂa.....jalapavāhañca
-------------------------------------------------
[page 408]
  Nerañjaraṁ ca passati. Tassa evaṁ hoti "sobhanā vatime migajātā pakkhigaṇā
  pallalāni vanarājiyo nadī nerañjarā"ti. So taṁpi evaṁ parittakaṁ vitakkaṁ
  gahetvā kāmavitakkaṁ akāsi, tenāha "uppajjati kāmavitakko"ti.
      Attabyābādhāyapīti attadukkhāyapi. Eseva nayo sabbattha. Kiṁ pana
  mahāsattassa ubhayadukkhāya saṁvattanikavitakko 1- nāma atthīti. Natthi. Apariññāya 2-
  ṭhitassa pana vitakko yāva ubhayabyādhāya saṁvattatīti evaṁ tāni 3- tīṇi nāmāni
  labhati, tasmā evamāha. Paññānirodhikoti anuppannāya lokiyalokuttarāya
  paññāya uppajjituṁ na deti, lokiyapaññaṁ pana aṭṭhasamāpattipañcābhiññāvasena
  uppannaṁpi samucchinditvā khipatīti paññānirodhiko. Vighātapakkhikoti
  dukkhakoṭṭhāsiko. Asaṅkhataṁ nibbānaṁ nāma, taṁ paccakkhaṁ kātuṁ na detīti
  anibbānasaṁvattaniko. Abbhatthaṁ gacchatīti khayaṁ natthibhāvaṁ gacchati. Udakabubḷako 4- viya
  nirujjhati. Pajahamevāti chaḍḍitameva. 5- Vinodamevāti vinīharitameva. 6- Byantameva 7-
  naṁ akāsinti vigatantaṁ nissesaṁ parivaṭmaṁ paṭicchannameva naṁ akāsiṁ.
      [208] Byāpādavitakkoti na bodhisattassa parūpaghātappaṭisaṁyutto nāma
  vitakko citte uppajjati, athassa ativassāccuṇhātisītādīni pana paṭicca
  cittapariṇāmabhāvo hoti, taṁ sandhāya "byāpādavitakko"ti āha. Vihiṁsāvitakkoti na
  mahāsattassa paresaṁ dukkhuppādapaṭisaṁyutto 8- vitakko uppajjati, citte pana
  uddhatākāro anekaggatākāro hoti, taṁ gahetvā vihiṁsāvitakkaṁ akāsi.
  Paṇṇasālādvāre nisinno hi sīhabyagghādike vāḷamige sūkarādayo khuddakamige
  vihiṁsante passati, atha bodhisatto imasmiṁpi nāma akutobhaye araññe imesaṁ
  tiracchānagatānaṁ paccatthikā uppajjanti, balavanto dubbale khādanti,
  dubbalakhādakā 9- vattantīti kāruññaṁ uppādeti. Aññepi viḷārādayo
  kukkuṭamūsikādīni khādente passati, gāmaṁ piṇḍāya paviṭṭho manusse
  rājakammikehi upaddute

  *  *  *  *  *  *
  Footnote: 1 chaṂa. saṁvattanakavitakko 2 chaṂa. apariññāyaṁ 3 chaṂa. saṁvattatīti etāni
  4 chaṂa. udakapupphuḷako 5 chaṂa. pajahimeva 6 chaṂa. nīharimeva 7 Sī., i. byanteva,
  Maṃū 12/207/176 passitabbaṁ 8 chaṂa. dukkhuppādana....., 9 chaṂa. balavantakhādikā
-------------------------------------------------
[page 409]
  Vadhabandhādīni anubhavante attano kasivāṇijjādīni kammāni katvā jīvituṁ na
  labhantīti kāruññaṁ uppādeti, taṁ sandhāya "uppajjati vihiṁsāvitakko"ti āha.
  Tathā tathāti tena tena kāraṇena. 1- Idaṁ vuttaṁ hoti:- kāmavitakkādīsu yaṁ yaṁ
  vitakketi, yaṁ yaṁ vitakkaṁ pavatteti, tena tena cassākārena kāmavitakkādibhāveneva 2-
  cetaso na hi hotīti. Pahāsi nekkhammavitakkanti nekkhammavitakkaṁ pajahati.
  Bahulamakāsīti bahulaṁ akāsi. 3- Tassa taṁ kāmavitakkāya cittanti tassa taṁ cittaṁ
  kāmavitakkatthāya. Yathā kāmavitakkasampayuttaṁ hoti, evameva 4- namatīti attho.
  Sesapadesupi eseva nayo.
      Idāni atthadīpakaṁ 5- upamaṁ dassento seyyathāpītiādimāha. Tattha
  kiṭṭhasambādheti sassasambādhe. Ākoṭṭeyyāti ujukaṁ piṭṭhikaṁ 6- pahareyya.
  Paṭikoṭṭeyyāti tiriyaṁ phāsukāsu pahareyya. Sanniruddheyyāti āvaritvā
  tiṭṭheyya. Sannivāreyyāti ito cito ca gantuṁ na dadeyya. Tatonidānanti tena
  kāraṇena, evaṁ arakkhitānaṁ gunnaṁ paresaṁ sassakhādanakāraṇenāti attho. Bālo hi
  gopālako evaṁ gāvo arakkhamāno "ayaṁ amhākaṁ bhattavetanaṁ khādati, ujuṁ gāvo rakkhituṁpi
  na sakkoti, kulehi saddhiṁ veraṁ gaṇhāpetī"ti gosāmikānaṁpi santikā vadhādīni
  pāpuṇāti, kiṭṭhasāmikānaṁpi. Paṇḍito pana imāni cattāri bhayāni sampassanto gāvo
  phāsukaṁ 7- rakkhati, taṁ sandhāyetaṁ vuttaṁ. Ādīnavanti upaddavaṁ. Okāranti
  lāmakabhāvaṁ, 8- khandhesu okāraṁ. 9- Saṅkilesanti saṅkiliṭṭhabhāvaṁ. Nekkhammeti
  nekkhammamhi. Ānasaṁsanati visuddhipakkhaṁ. Vodānapakkhanti idamasseva 10- vevacanaṁ,
  kusalānaṁ dhammānaṁ nekkhammamhi visuddhipakkhaṁ addasanti attho.
      [209] Nekkhammanti ca kāmehi nissaṭaṁ sabbaṁ kusalaṁ, ekadhamme
  saṅgayhamāne nibbānameva. Tatridaṁ opammasaṁsandanaṁ:- kiṭṭhasambādhaṁ viya hi
  rūpādiārammaṇaṁ, kūṭagāvo viya kūṭacittaṁ, paṇḍitagopālako viya bodhisatto,
  catubbidhabhayaṁ viya attaparūbhayabyābādhāya saṁvattanavitakkā, 11- paṇḍitagopālassa

  *  *  *  *  *  *
  Footnote: 1 chaṂa. ākārena 2 chaṂa. kāmavitakkādibhāvo 3 chaṂa. karoti 4 chaṂa. evamevaṁ
  5 chaṂa. atthadīpikaṁ 6 chaṂa. piṭṭhiyaṁ 7 chaṂa. sādhukaṁ 8 chaṂa. lāmakaṁ
  9 chaṂa. otāraṁ 10 chaṂa. idaṁ tasseva 11 chaṂa.......vitakko
-------------------------------------------------
[page 410]
  Catubbidhaṁ bhayaṁ disvā kiṭṭhasambādhe appamādena gorakkhanaṁ viya bodhisattassa
  chabbassāni padhānaṁ padahato attabyābādhādibhayaṁ disvā rūpādīsu ārammaṇesu
  yathā kāmavitakkādayo na uppajjanti, evaṁ cittarakkhanaṁ. Paññāvuḍḍhikoti 1-
  ādīsu anuppannāya lokiyalokuttarapaññāya uppādāya, uppannāya ca vuḍḍhiyā
  saṁvattatīti paññāvuḍḍhiko. Na dukkhakoṭṭhāsāya saṁvattatīti avighātapakkhiko.
  Nibbānadhātusacchikiriyāya saṁvattatīti nibbānasaṁvattaniko. Rattiñcepi taṁ bhikkhave
  anuvitakkeyyanti sakalarattiñcepi taṁ vitakkaṁ pavatteyyaṁ. Tatonidānanti taṁmūlakaṁ.
  Ohaññeyyāti ugghāṭiyeyya, uddhaccāya saṁvatteyyāti attho. Ārāti dūre.
  Samādhimhāti upacārasamādhitopi appanāsamādhitopi. So kho ahaṁ bhikkhave
  ajjhattameva cittanti so ahaṁ bhikkhave mā me cittaṁ samādhimhā dūre hotūti
  ajjhattameva cittaṁ saṇṭhapemi, gocarajjhatte ṭhapemīti attho. Sannisādemīti
  tattheva ca naṁ sannisīdāpemi. Ekodiṁ karomīti ekaggaṁ karomi. Samādahāmīti sammā
  ādahāmi, suṭṭhu āropemīti attho. Mā me cittaṁ ugghāṭīti 2- mā mayhaṁ cittaṁ
  ugghāṭayittha 3- mā uddhaccāya saṁvattatūti attho.
      [210] Uppajjati abyāpādavitakko .pe. Avihiṁsāvitakkoti ettha yo
  so imāya heṭṭhā vuttataruṇavipassanāya saddhiṁ uppannavitakko kāmapaccanīkaṭṭhena
  nekkhammavitakkoti vutto. Soyeva byāpādapaccanīkaṭṭhena abyāpādavitakkoti ca,
  vihiṁsāpaccanīkaṭṭhena avihiṁsāvitakkoti ca vutto.
      Ettāvatā bodhisattassa samāpattiṁ nissāya vipassanāpaṭṭhapanakālo
  kathito. Tassa 4- hi samādhipi taruṇo, vipassanāpi. Tassa vipassanaṁ paṭṭhapetvā
  aticiraṁ nisinnassa kāyo kilamati, anto aggi viya uṭṭhahati, 5- kacchehi sedā
  muccanti, matthakato usumā vaṭṭi viya uṭṭhahati, cittaṁ haññati vihaññati
  vipphandati uddhataṁ hoti. 6- So puna samāpattiṁ samāpajjitvā taṁ paridametvā
  mudukaṁ katvā

  *  *  *  *  *  *
  Footnote: 1 chaṂa. paññāvuddhiko. evamuparipi, Maṃū. 12/209/177 saṁsandetabbaṁ
  2 chaṂa. ūhaññīti, Ma. mū. 12/209/179 passitabbaṁ 3 chaṂa. ugghāṭīyittha
  4 chaṂa. yassa 5 Sī. upaṭṭhahati 6 chaṂa. uddhataṁ hotīti pāṭhā na dissanti
-------------------------------------------------
[page 411]
  Samassāsetvā puna vipassanaṁ paṭṭhapeti. Tassa puna aticiraṁ nisinnassa tatheva
  hoti. So puna samāpattiṁ samāpajjitvā tatheva karoti. Vipassanāya hi
  bahūpakārā samāpatti.
      Yathā yodhassa phalakakoṭṭhako nāma bahūpakāro hoti, so taṁ nissāya
  saṅgāmaṁva pavisati, tattha hatthīhipi assehipi yodhehipi saddhiṁ kammaṁ katvā āvudhesu
  vā khīṇesu bhuñjitukāmatādibhāve vā sati nivattitvā phalakakoṭṭhakaṁ pavisitvā
  āvudhāni gaṇhāti, vīmaṁsatipi, 1- bhuñjatipi, pānīyaṁ pivatipi, sannāhaṁpi
  paṭisannayhati, taṁ taṁ katvā puna saṅgāmaṁ pavisati, tattha kammaṁ katvā puna
  uccārādipīḷito vā kenacideva vā karaṇīyena phalakakoṭṭhakaṁ pavisati. Tattha santhambhitvā
  puna saṅgāmaṁ pavisati, evaṁ yodhassa phalakakoṭṭhako viya vipassanāya bahūpakārā samāpatti.
      Samāpattiyā pana saṅgāmaṁ nittharaṇakayodhassa phalakakoṭṭhakatopi vipassanā
  bahūpakārataRā. Kiñcāpi hi tattha 2- samāpattiṁ nissāya vipassanaṁ paṭṭhapeti,
  vipassanā pana thāmajātā samāpattiṁpi rakkhati. Thāmajātaṁ karoti.
      Yathā hi thale nāvaṁpi nāvāya bhaṇḍaṁpi sakaṭabhāraṁ karonti. Udakaṁ
  patvā pana sakaṭaṁpi sakaṭabhaṇḍaṁpi yuttagoṇepi nāvābhāraṁ karonti. Nāvā tiriyaṁ
  sotaṁ chinditvā sotthinā supaṭṭanaṁ gacchati, evameva 3- kiñcāpi samāpattiṁ
  nissāya vipassanaṁ paṭṭhapeti, vipassanā pana thāmajātā samāpattiṁpi rakkhati,
  thāmajātaṁ karoti. Thalaṁ patvā sakaṭaṁ viya hi samāpatti. Udakaṁ patvā nāvā viya
  vipassanā. Iti bodhisattassa ettāvatā samāpattiṁ nissāya vipassanāpaṭṭhapanakālo
  kathitoti veditabbo.
      Yaññadevātiādi kaṇhapakkhe vuttānusāreneva veditabbaṁ, idhāpi
  atthadīpakaṁ 4- upamaṁ dassetuṁ seyyathāpītiādimāha. Tattha gāmantasambhavesūti 5-
  gāmantāahaṭesu. Satikaraṇīyameva hotīti etā gāvoti satiuppādamattameva kātabbaṁ
  hoti. Ito cito ca gantvā ākoṭanādikiccaṁ natthi. Ete dhammāti ete

  *  *  *  *  *  *
  Footnote: 1 chaṂa. vissamatipi 2 chaṂa. tatthāti pāṭho na dissati 3 chaṂa. evamevaṁ evamuparipi
  4 chaṂa. atthadīpikaṁ 5 chaṂa. gāmantasambhatesūti......, Maṃū. 12/210/178 passitabbaṁ
-------------------------------------------------
[page 412]
  Samathavipassanādhammāti satuppādamattameva kātabbaṁ hoti. Iminā bodhisattassa
  samathavipassanānaṁ thāmajātakālo kathito. Tadā kirassa samāpattiappanatthāya
  nisinnassa aṭṭhasamāpattiyo ekāvajjanena āpāthaṁ āgacchanti, vipassanaṁ
  paṭṭhapetvā nisinno satta anupassanā ekappahāreneva āruḷhova hoti.
      [215] Seyyathāpīti idha kiṁ dasseti? ayaṁ pāṭiyekko anusandhi,
  Sattānañhi hitūpacāraṁ attano satthubhāvasampadaṁ ca dassento bhagavā imaṁ desanaṁ
  ārabhi. Tattha araññeti aṭaviyaṁ. Pavaneti vanasaṇḍe. Atthato hi idaṁ dvayaṁ
  ekameva, paṭhamassa pana dutiyaṁ vevacanaṁ. Ayogakkhemakāmoti catūhi yogehi khemaṁ
  nibbhayaṭṭhānaṁ anicchanto bhayameva icchanto. Sovatthikoti sotthibhāvāvaho.
  Pītigamanīyoti tuṭṭhiṁ gamanīyo. Pītagamanīyo"ti vā pāṭho. Pidaheyyāti sākhādīhi
  thakeyya. Vivareyyāti visadaṁ mukhaṁ katvā vivaṭaṁ kareyya. Kummagganti
  udakavanapabbatādīhi sanniruddhaṁ amaggaṁ. Odaheyya okacaranti tesaṁ oke caramānaṁ viya
  ekadīpimigaṁ 1- ekasmiṁ ṭhāne ṭhapeyya. Okacārikanti dīgharajjuyā bandhitaṁyeva migiṁ.
      Migaluddako hi araññaṁ migānaṁ vasanaṭṭhānaṁ gantvā "idha vasanti, iminā
  maggena nikkhamanti, ettha caranti, ettha pivanti, iminā maggena pavisantī"ti
  sallakkhetvā maggaṁ pidhāya kummaggaṁ vivaritvā okacarañca okacārikañca ṭhapetvā
  sayaṁ paṭicchannaṭṭhāne sattiṁ gahetvā tiṭṭhati, atha sāyaṇhasamaye migā akutobhaye
  araññe caritvā pānīyaṁ pivanti 2- migapotakehi saddhiṁ kīḷamānā vasanaṭṭhānasantikaṁ
  āgantvā okacarañca okacārikañca disvā "sahāyakā no āgatā bhavissantī"ti
  nirāsaṅkā pavisanti, te maggaṁ pihitaṁ disvā "nāyaṁ maggo, ayaṁ maggo bhavissatī"ti
  kummaggaṁ paṭipajjanti. Migaluddako na tāva kiñci karoti, paviṭṭhesu pana sabbapacchima
  sanikaṁ 3- paharati, so uttasati, tato sabbe uttasitvā "bhayaṁ uppannan"ti purato
  oloketvā 4- udakena vā vanena vā pabbatena vā sanniruddhaṁ maggaṁ disvā
  ubhohi passehi aṅgulisaṅkhalikaṁ viya gahanavanaṁ pavisituṁ asakkontā paviṭṭhamaggeneva

  *  *  *  *  *  *
  Footnote: 1 chaṂa. ekaṁ dīpakamigaṁ 2 chaṂa. pivitvā
  3 chaṂa. saṇikaṁ evamuparipi 4 chaṂa. olokentā
-------------------------------------------------
[page 413]
  Nikkhamituṁ ārabhanti. Luddako tesaṁ nivattabhāvaṁ 1- ñatvā ādito paṭṭhāya tiṁsaṁpi
  cattāḷīsaṁpi mige ghāteti. Idaṁ satthārā 2- evañhi so bhikkhave mahāmigasaṅgho
  aparena samayena anayabyasanaṁ āpajjeyyāti vuttaṁ.
      "nandirāgassetaṁ Adhivacanaṁ, avijjāyetaṁ 3- adhivacanan"ti ettha yasmā
  ime sattā avijjāya aññāṇā hutvā nandirāgena ābandhitvā rūpārammaṇādīni
  upanītā vaṭṭadukkhasattiyā ghātaṁ labhanti. Tasmā bhagavā okacaraṁ nandirāgoti,
  okacārikaṁ avijjāti katvā dassesi.
      Migaluddako hi ekadāpi tesaṁ sākhābhaṅgena sarīraṁ puñchitvā manussagandhaṁ
  apanetvā okacaraṁ ekasmiṁ ṭhāne ṭhapetvā okacārikaṁ saha rajjuyā vissajjitvā
  attānaṁ paṭicchādetvā sattiṁ ādāya okacarassa santike tiṭṭhati, okacārikā
  migagaṇassa caraṇaṭṭhānābhimukhī gacchati. Taṁ disvā migā sīsāni ukkhipitvā tiṭṭhanti,
  sāpi sīsaṁ ukkhipitvā tiṭṭhati, te "amhākaṁ samajātikā ayan"ti gocaraṁ gaṇhanti.
  Sāpi tiṇāni khādantī viya sanikaṁ upagacchati. Āraññako 4- yūthapati migo tassā
  vātaṁ labhitvā sakaparisaṁ 5- vissajjitvā tadabhimukho hoti.
      Sattānañhi navanavameva piyaṁ hoti. Okacārikā āraññakassa migassa
  accāsannabhāvaṁ adatvā tadabhimukhīva pacchato paṭikkamitvā okacarassa santikaṁ
  gacchati, yattha yatthassa 6- rajju laggati, tattha tattha khurena paharitvā moceti,
  āraññako migo okacaraṁ disvā okacārikāya sammatto hutvā okacare usūyaṁ
  katvā piṭṭhiṁ nāmetvā sīsaṁ kampento tiṭṭhati, tasmiṁ khaṇe sattiṁ jivhāya
  lehantopi "kiṁ etan"ti na jānāti, okacaropi sacassa uparibhāgena taṁ migaṁ
  paharituṁ sukhaṁ hoti, piṭṭhiṁ nāmeti. Sacassa heṭṭhābhāgena paharituṁ sukhaṁ hoti,
  hadayaṁ unnāmeti. Atha luddako āraññakaṁ migaṁ sattiyā paharitvā tattheva ghātetvā
  maṁsaṁ ādāya gacchati. Evameva yathā so migo okacārikāya sammatto okacare
  usūyaṁ katvā sattiṁ jivhāya lehantopi kiñci na jānāti, tathā ime sattā

  *  *  *  *  *  *
  Footnote: 1 chaṂa. nivattanabhāvaṁ 2 chaṂa. idaṁ sandhāya 3 ka. avijjāyeva
  4 chaṂa. āraññiko evamuparipi 5 chaṂa. sakabhariyaṁ 6 chaṂa. yatthassā
-------------------------------------------------
[page 414]
  Avijjāya sammattā andhabhūtā kiñci ajānantā rūpādīsu nandirāgaṁ upagamma
  vaṭṭadukkhasattiyā vadhaṁ labhantīti bhagavā okacaraṁ nandirāgoti, 1- okacārikaṁ avijjāti
  katvā dasseti. 2-
      Iti kho bhikkhave vivaṭo mayā khemo maggoti iti kho bhikkhave mayā
  imesaṁ sattānaṁ hitacaraṇena sammāsambodhiṁ patvā ahaṁ buddhosmīti tuṇhībhūtena
  anisīditvā dhammacakkappavattanato paṭṭhāya dhammaṁ desentena vivaṭo khemo ariyo
  aṭṭhaṅgiko maggo, pihito kummaggo, aññākoṇḍaññādīnaṁ 3- bhabbapuggalānaṁ
  ohato okacaro nandirāgo dvedhā chetvā pāpito, nāsitā okacārikā
  avijjā sabbena sabbaṁ samugghātitāti attano hitūpacāraṁ dasseti. 4- Sesaṁ
  sabbattha uttānamevāti. 5-
                     Papañcasūdaniyā majjhimanikāyaṭṭhakathāya
                     dvedhāvitakkasuttavaṇṇanā niṭṭhitā.
                           ------------

  *  *  *  *  *  *
  Footnote: 1 chaṂa. nandīrāgo.....evamuparipi 2 chaṂa. dassesi
  3 chaṂa. aññātakoṇḍaññā.,..evamuparipi
  4 chaṂa. dassesi 5 uttānatthamevāti
-------------------------------------------------
[page 415]
                       10. Vitakkasaṇṭhānasuttavaṇṇanā
      [216] Evamme suttanti vitakkasaṇṭhānasuttaṁ.
      Tattha adhicittamanuyuttenāti dasakusalakammapathavasena uppannaṁ cittaṁ cittameva,
  vipassanāpādakaṭṭhasamāpatticittaṁ tato cittato adhikaṁ cittanti adhicittaṁ.
  Anuyuttenāti taṁ adhicittaṁ anuyuttena, tattha yuttappayuttenāti attho.
      Tatrāyaṁ bhikkhu purebhattaṁ piṇḍāya caritvā pacchābhattaṁ piṇḍapātappaṭikkanto
  nisīdanaṁ ādāya asukasmiṁ rukkhamūle vā vanasaṇḍe vā pabbatapāde
  vā pabbhāre vā samaṇadhammaṁ karissāmīti nikkhamantopi, tattha gantvā hatthehi
  vā pādehi vā nisajjaṭṭhānato tiṇapaṇṇāni apanentopi 1- adhicittaṁ anuyuttoyeva.
  Nisīditvā pana hatthapāde dhovitvā pallaṅkaṁ ābhujitvā mūlakammaṭṭhānaṁ gahetvā
  viharantopi adhicittaṁ anuyuttoyeva.
      Nimittānīti kāraṇāni. Kālena kālanti samayena samayaṁ. 2- Nanu ca kammaṭṭhānaṁ
  nāma muhuttaṁpi achaḍḍetvā nirantaraṁ nirantaraṁ manasikātabbaṁ, kasmā bhagavā
  "kālena kālan"ti āhāti. Pāliyaṁ hi aṭṭhattiṁsa kammaṭṭhānāni vibhattāni,
  tesu bhikkhunā attano cittarucitaṁ kammaṭṭhānaṁ gahetvā nisinnena yāva kocideva
  upakkileso nuppajjati, tāva imesaṁ nimittānaṁ manasikārakiccaṁ natthi. Yadā pana
  uppajjati, tadā imāni gahetvā citte uppannaṁ abbudaṁ nīharitabbanti
  dassento evamāha.
      Chandūpasañhitāti chandasahagatā rāgasampayuttā. Imesaṁ pana tiṇṇaṁ
  vitakkānaṁ khettañca ārammaṇañca jānitabbaṁ. Tattha chandūpasañhitānaṁ aṭaṭhalobha-
  sahagatacittāni khettaṁ, dosūpasañhitānaṁ dve domanassasahagatāni, mohūpasañhitānaṁ
  dvādasapi akusalacittāni. Vicikicchāuddhaccasampayuttacittāni pana dve etesaṁ
  pāṭipuggalikaṁ khettaṁ. Sabbesaṁpi sattā ceva saṅkhārā ca ārammaṇāva, 3-

  *  *  *  *  *  *
  Footnote: 1 Ma. upanentopi 2 chaṂa. samaye samaye 3 chaṂa. ārammaṇaṁ
-------------------------------------------------
[page 416]
  Iṭṭhāniṭṭhesu asamapekkhitesu hi sattesu ca saṅkhāresu ca te uppajjanti.
  Aññaṁpi 1- nimittaṁ manasikātabbaṁ kusalūpasañhitanti tato nimittato aññaṁ
  kusalanissita nimittaṁ manasikātabbaṁ. Tattha aññaṁ nimittaṁ nāma chanadūpasañhite vitakke
  sattesu uppanne asubhabhāvanā aññaṁ nimittaṁ nāMa. Saṅkhāresu uppanne
  aniccamanasikāro aññaṁ nimittaṁ nāMa. Dosūpasañhite sattesu uppanne
  mettābhāvanā aññaṁ nimittaṁ nāMa. Saṅkhāresu uppanne dhātumanasikāro aññaṁ
  nimittaṁ nāMa. Mohūpasañhite yattha katthaci uppanne pañcadhammaupanissayo aññaṁ
  nimittaṁ nāMa.
      Imassa hatthā vā sobhaṇā 2- pādā vātiādinā nayena hi sattesu lobhe
  uppanne asubhato upasaṁharitabbaṁ. Kimhi sārattosi, kesesu sārattosi. Lomesu
  .pe. Mutte 3- sārattosi. Ayaṁ attabhāvo nāma tīhi aṭṭhisatehi ussāhito, 4-
  navahi nahārusatehi avabaddho, 5- navahi maṁsapesisatehi anulitto, allacammena
  pariyonaddho, chavirāgena paṭicchanno, navahi vaṇamukhehi navanavutilomakūpasahassehi ca
  asuci paggharati, kuṇapapūrito, duggandho, jeguccho, paṭikkūlo, dvattiṁsakuṇapasañcayo,
  natthettha sāraṁ vā varaṁ vāti evaṁ asubhato upasaṁharantassa sattesu uppanno
  lobho pahīyati, tenassa asubhato upasaṁharaṇaṁ aññaṁ nimittaṁ nāma hoti.
      Pattacīvarādīsu saṅkhāresu lobhe uppanne dvīhākārehi saṅkhāramajjhattataṁ
  samuṭṭhapetīti satipaṭṭhānavaṇṇanāyaṁ vuttanayena assāmikatāvakālikabhāvavasena
  manasikaroto so pahīyati, tenassa aniccato manasikāro aññaṁ nimittaṁ nāma
  hoti, sattesu dose uppanne pana āghātavinayakakacopamādīnaṁ 6- vasena mettā
  bhāvetabbā, taṁ bhāvayato doso pahīyati, tenassa mettābhāvanā aññaṁ nimittaṁ
  nāma hoti. Khānukaṇṭakatiṇapaṇṇādīsu pana dose uppanne tvaṁ kassa kuppasi,
  kiṁ paṭhavidhātuyā, udāhu āpodhātuyā, ko vā panāyaṁ kuppati nāma, kiṁ paṭhavīdhātu

  *  *  *  *  *  *
  Footnote: 1 pāli. aññaṁ 2 chaṂa. sobhanā 3 chaṂa. muttesu
  4 chaṂa. ussāpito 5 chaṂa. ābaddho 6 chaṂa......kacopamovādādīnaṁ
-------------------------------------------------
[page 417]
  Udāhu āpodhātūtiādinā nayena dhātumanasikāraṁ karontassa doso pahīyati,
  tenassa dhātumanasikāro aññaṁ nimittaṁ nāma hoti.
      Mohe pana yattha katthaci uppanne:-
          "garusaṁvāso uddeso uddiṭṭhaparipucchanaṁ
           kālena dhammassavanaṁ ṭhānāṭṭhānavinicchayo
           pañca dhamme upanissāya moho 1- pahīyatī"ti.
      Ime pañca dhammā upanissitabbā. Garuṁ upanissāya viharanto hi bhikkhu 2-
  "ācariyo gāmappavesanaṁ anāpucchantassa vattakāle 3- vattaṁ akarontassa
  ghaṭasataudakāharaṇādidaṇḍakammaṁ karotī"ti yattappaṭiyatto hoti, athassa moho pahīyati.
  Uddesaṁ gaṇhantopi 4- "āciriyo uddesakāle uddesaṁ agaṇhantassa asādhukaṁ
  5- sajjhāyantassa asajjhāyantassa ca daṇḍaṁ 5- karotī"ti yattappaṭiyatto hoti,
  evaṁpissa moho pahīyati. Garubhāvanīye bhikkhū upasaṅkamitvā "idaṁ bhante kathaṁ imassa
  ko attho"ti paripucchantopi kaṅkhaṁ vinodeti, evaṁpissa moho pahīyati. Kālena
  dhammassavanaṭṭhānaṁ gantvā sakkaccaṁ dhammaṁ suṇantassāpi tesu tesu ṭhānesu attho
  pākaṭo hoti. Evaṁpissa moho pahīyati. Idamassa kāraṇaṁ, idaṁ akāraṇanti 6-
  ṭhānāṭṭhānavinicchaye cheko hoti, evaṁpissa moho pahīyati, tenassa pañca
  dhamme upanissayo 7- aññaṁ nimittaṁ nāma hoti.
      Apica aṭṭhattiṁsāya ārammaṇesu yaṁkiñci bhāventassāpi ime vitakkā
  pahīyanti. 8- Evaṁ imāni pañca 8- nimittāni ujuvipaccanīkāni paṭipakkhabhūtāni.
  Imehi pahīnā rāgādayo supahīnā honti. Yathā hi aggiṁ allakaṭṭhehipi paṁsūhipi
  sākhāhipi 9- pothetvā nibbāpentiyeva, udakaṁ pana aggissa ujuvipaccanīkaṁ, tena
  nibbuto sunibbuto hoti, evamimehi nimittehi pahīnā rāgādayo supahīnā
  honti. Tasmā etāni kathitānīti veditabbāni.

  *  *  *  *  *  *
  Footnote: 1 chaṂa. mohadhātu 2 ka.,Ma. viharato hi 3 chaṂa. pattakāle
  4 ka.,Ma. gaṇhatopi 5-5 chaṂa. sajjhāyantassa ca daṇḍakammaṁ 6 chaṂa. na kāraṇanti
  7 chaṂa. dhammūpanissayo 8-8 chaṂa. pahīyanti eva. imāni pana 9 chaṂa. sākhādīhipi
-------------------------------------------------
[page 418]
      Kusalapasañhitanti 1- kusalanissitaṁ kusalassa paccayabhūtaṁ. Ajjhattamevāti
  gocarajjhattameva palagaṇḍoti vaḍḍhakī. Sukhumāya āṇiyāti yaṁ āṇiṁ nīharitukāmo
  hoti, tato sukhumatarāya sāradāruāṇattiyā. Oḷārikaṁ āṇinti candanaphalake vā
  sāraphalake vā ākoṭitaṁ visamāṇiṁ. Abhinihaneyyāti 2- muggarena ākoṭento
  haneyya. Abhinīhareyyāti 3- evaṁ abhihananto 4- phalakato nīhareyya. Abhinivatteyyāti
  idāni bahū nikkhantāti 5- ñatvā hatthena cāletvā nikkaḍḍheyya. Tattha phalakaṁ
  viya cittaṁ, phalake visamāṇi viya akusalavitakko, 6- sukhumāṇi viya
  asubhabhāvanādikusalanimittaṁ, sukhumāṇiyā oḷārikāṇinīharaṇaṁ viya asubhabhāvanādīhi
  kusalanimittehi tesaṁ vitakkānaṁ nīharaṇaṁ.
      [217] Ahikuṇapenātiādi atijegucchapaṭikkūlakuṇapadassanatthaṁ vuttaṁ.
  Kaṇṭhe ālaggenāti 7- katthacideva paccatthikena ānetvā kaṇṭhe bandhena 8-
  paṭimukkena. Aṭṭiyeyyāti aṭṭo dukkhito bhaveyya. Harāyeyyāti lajjeyya.
  Jiguccheyyāti sañjātajiguccho bhaveyya.
      Pahīyantīti evaṁ imināpi kāraṇena ete akusalā dhammā sāvajjā
  dukkhavipākāti attano paññābalena upaparikkhato ahikuṇapādīni viya jigucchantassa
  pahīyanti. Yo pana attano paññābalena upaparikkhituṁ na sakkoti, tena ācariyaṁ
  vā upajjhāyaṁ vā aññataraṁ vā garuṭṭhānīyaṁ sabrahmacāriṁ saṁghattheraṁ vā upasaṅkamitvā
  gaṇḍiṁ paharitvā bhikkhusaṁghameva vā sannipātetvā ārocetabbaṁ, bahunnaṁ
  hi sannipāte bhavissateva eko paṇḍitamanusso, svāyaṁ evaṁ etesu ādīnavo
  daṭṭhabboti kathissati, 9- kāyavicchindanīyakathādīhi 10- vā pana te vitakke
  niggaṇhissatīti.
      [218] Asatimanasikāro āpajjitabboti neva so vitakko saritabbo
  na manasikātabbo, aññavihiteneva 11- bhavitabbaṁ. Yathā hi rūpaṁ apassitukāmo
  puriso akkhīni nimmileyya, 12- evametaṁ mūlakammaṭṭhānaṁ gahetvā nisinnabhikkhunā

  *  *  *  *  *  *
  Footnote: 1 chaṂa. kusalūpasaṁhitanti 2,3 ka. abhihaneyYu...., abhinīhaneyyāti
  Maṃū. 12/216/182 saṁsandetabbaṁ 4 chaṂa. abhinihananto 5 chaṂa. idāni
  bahunikkhantāti 6 chaṂa. akusalavitakkā 7 chaṂa., Sī., i. āsattenāti
  8 chaṂa. baddhena, evamuparipi 9 chaṂa. kathessati 10 Sī. kāyavicchandaniyakathādīhi
  11 chaṂa. aññavihitakena 12 chaṂa. nimīleyya
-------------------------------------------------
[page 419]
  Cittamhi vitakke uppanne aññavihitakena bhavitabbaṁ, evamassa so vitakko
  pahīyati, tasmiṁ pahīne puna kammaṭṭhānaṁ gahetvā nisīditabbaṁ.
      Sace na pahīyati, uggaṇhato dhammakathāpāṭho 1- hoti, so mahāsaddena
  sajjhāyitabbo. Evaṁpi ce aññavihitakassa sato so na pahīyati. Thavikāya muṭṭhipotthako
  hoti, yattha ca buddhavaṇṇāpi dhammavaṇṇāpi likhitā honti, taṁ nīharitvā
  cittena 2- aññavihitakena bhavitabbaṁ. Evaṁpi ce na pahīyati, thavikato araṇīsahitāni
  nīharitvā "ayaṁ uttarāraṇī ayaṁ adharāraṇī"ti āvajjantena aññavihitakena
  bhavitabbaṁ. Evaṁpi ce na pahīyati, sipāṭikaṁ nīharitvā "idaṁ ārakaṇḍakaṁ nāma,
  ayaṁ pipphalako nāma, idaṁ nakhacchedanaṁ nāma, ayaṁ sūci nāmā"ti parikkhāraṁ
  samannānentena aññavihitakena bhavitabbaṁ. Evaṁpi ce na pahīyati, sūciṁ gahetvā
  cīvare jiṇṇaṭṭhānaṁ sibbantena aññavihitakena bhavitabbaṁ. Evaṁ yāva na pahīyati,
  tāva taṁ taṁ kusalakammaṁ karontena aññavihitakena bhavitabbaṁ. Pahīne pana 3-
  mūlakammaṭṭhānaṁ gahetvā nisīditabbaṁ, navakammaṁ pana na paṭṭhapetabbaṁ. Kasmā?
  vitakke apacchinne 4- kammaṭṭhānamanasikārassa okāso na hoti.
      Porāṇakapaṇḍitā pana navakammaṁ katvāpi vitakkaṁ pacchindiṁsu. Tatridaṁ vatthu:-
      tissasāmaṇerassa kira upajjhāyo tissamahāvihāre vasati. Tissasāmaṇero
  "bhante ukkaṇṭhitomhī"ti āha. Atha naṁ thero "imasmiṁ vihāre nhānaudakaṁ
  dullabhaṁ, maṁ gahetvā cittalatāpabbataṁ 5- gacchāhī"ti āha. So tathā akāsi.
  Tattha naṁ thero āha "ayaṁ vihāro accantasaṁghiko, ekaṁ puggalikaṭṭhānaṁ
  karohī"ti. So sādhu bhanteti ādito paṭṭhāya saṁyuttanikāyaṁ 6- pabbhārasodhanaṁ
  tejodhātukasiṇaparikammanti tīṇipi ekato ārabhitvā kammaṭṭhānaṁ appanaṁ pāpeti,
  saṁyuttanikāyaṁ 6- pariyosāpesi, leṇakammaṁ paṭṭhapesi, 7- sabbaṁ katavā upajjhāyassa
  saññaṁ adāsi. Upajjhāyo "dukkhena te sāmaṇera kataṁ, ajja tāva tvaṁyeva
  vasāhī"ti āha. So taṁ rattiṁ leṇe vasanto utusappāyaṁ labhitvā vipassanaṁ

  *  *  *  *  *  *
  Footnote: 1 chaṂa. uggahito dhammakathāpabandho 2 chaṂa. vācentena 3 chaṂa. puna
  4 chaṂa. pacchinne 5 chaṂa. cittalapabbataṁ 6 chaṂa. saṁyuttakanikāyaṁ
  7 chaṂa. niṭṭhāpesi
-------------------------------------------------
[page 420]
  Vaḍḍhetvā arahattaṁ patvā tattheva parinibbāyi. Tassa dhātuyo gahetvā cetiyaṁ
  akaṁsu, ajjāpi tissattherassa cetiyanti paññāyittha. 1- Idaṁ pabbaṁ asatipabbaṁ
  nāMa.
      [219] Imasmiṁ ṭhatvā vitakke niggaṇhituṁ asakkonto idha ṭhatvā
  niggaṇhissatīti vitakkamūlabhedapabbaṁ dassento puna tassa ce bhikkhavetiādimāha.
  Tattha vitakkasaṅkhārasaṇṭhānaṁ mamasikātabbanti saṅkharotīti saṅkhāro, paccayo, kāraṇaṁ
  mūlanti attho. Santiṭṭhati etthāti saṇṭhānaṁ, vitakkasaṅkhārassa saṇṭhānaṁ
  vitakkasaṅkhārasaṇṭhānaṁ, taṁ manasikātabbanti. Idaṁ vuttaṁ hoti, ayaṁ vitakko kiṁhetu
  kiṁpaccayo 2- kiṁkāraṇā uppannoti vitakkānaṁ mūlañca mūlāmūlañca 3- manasikātabbanti.
  Kiṁ nukho ahaṁ sīghaṁ gacchāmīti kena nukho kāraṇena ahaṁ sīghaṁ gacchāmi. Yannūnāhaṁ
  sanikaṁ gaccheyyanti kiṁ me iminā sīghagamanena, sanikaṁ 4- gacchissāmīti cinteti. 5-
  So sanikaṁ gaccheyyāti so evaṁ cintetvā sanikaṁ gaccheyya. Esa nayo sabbattha.
      Tattha tassa purisassa sīghagamanakālo viya imassa bhikkhuno vitakkasamāruḷhakālo,
  tattha sanikagamanakālo viya imassa vitakkacāraparicchedakālo, 6- tassa
  vitakkakālo 7- viya imassa vitakkacāre pacchinne mūlakammaṭṭhānaṁ vitakkāharaṇakālo, 8-
  tassa nisinnakālo viya imassa vipassanaṁ vaḍḍhetvā arahattappattakālo,
  tassa nipannakālo viya imassa nibbānārammaṇāya phalasamāpattiyā divasaṁ
  vītivattanakālo. Tattha ime vitakkā kiṁhetukā kiṁpaccayāti vitakkānaṁ mūlamūlaṁ
  gacchantassa vitakkacāro sithilo hoti. Tasmiṁ sithilībhūte matthakaṁ gacchante vitakkā
  sabbaso nirujjhanti. Ayamattho duddubhajātakena 9- dīpetabbo:-
      sasakassa kira veluvarukkhamūle 10- niddāyantassa veluvapakkaṁ vaṇṭato
  chijjitvā kaṇṇamūle patitaṁ. 11- So tassa saddena "paṭhavī bhijjatī"ti saññāya
  uṭṭhahitvā vegena palāyi. Taṁ disvā purato aññepi catuppādā palāyiṁsu.
  Tadā bodhisatto sīho hoti, so cintesi "ayaṁ paṭhavī nāma kappavināse

  *  *  *  *  *  *
  Footnote: 1 chaṂa. tissattheracetiyanti paññāyati 2 chaṂa. kiṁpaccayā 3 chaṂa. mūlamūlañca
  4 chaṂa. saṇikaṁ, evamuparipi 5 chaṂa. cintesi 6 chaṂa. vitakkacārapacchedakālo
  7 chaṂa. ṭhitakālo 8 chaṂa. cittotaraṇakālo 9 Sī. daddabhajātakena
  10 chaṂa. beluva....evamuparipi 11 Sī. pati
-------------------------------------------------
[page 421]
  Bhijjati, antarā paṭhavībhedo nāma natthi, yannūnāhaṁ mūlamūlaṁ gantvā
  anuvijjeyyan"ti. So hatthināgato paṭṭhāya yāva sasakaṁ pucchi "tayā tāva 1- paṭhavī
  bhijjamānā diṭṭhā"ti. So 2- "āma devā"ti āha. Sīho "ehi bho dassehī"ti.
  Saso "na sakkomi sāmī"ti. "ehi Re mā bhāyī"ti saṇhamudukena gahetvā
  gato saso rukkhassa avidūre ṭhatvā:-
          "duddubhāyati bhaddante yasmiṁ dese vasāmahaṁ
           ahampetaṁ na jānāmi kimetaṁ duddubhāyatī"ti 3-
  gāthamāha, bodhisatto "tvaṁ ettheva tiṭṭhāhī"ti 4- rukkhamūlaṁ gantvā sasakassa
  nipannaṭṭhānaṁ addasa, beluvapakkaṁ addasa, uddhaṁ oloketvā vaṇṭaṁ addasa,
  disvā "ayaṁ saso ettha nipanno, niddāyamāno imassa kaṇṇamūle patitassa
  saddena `paṭhavī bhijjatī'ti evaṁsaññī hutvā palāyī"ti ñatvā taṁ kāraṇaṁ sasaṁ
  pucchi, saso "āma devā"ti āha. Bodhisatto imaṁ gāthamāha:-
          "beluvaṁ patitaṁ sutvā duddubhanti saso javi
           sasassa vacanaṁ sutvā santattā migavāhinī"ti. 5-
      Tato bodhisatto "mā bhāyathā"ti migagaṇe assāsesi. Evaṁ vitakkānaṁ
  mūlamūlaṁ gacchantassa vitakkā pahīyanti.
      [220] Imasmiṁ vitakkamūlabhedapabbe ṭhatvā vitakke niggaṇhituṁ
  asakkontena pana evaṁ niggaṇhitabbāti idaṁpi 6- kāraṇaṁ dassento puna tassa
  ce bhikkhavetiādimāha.
      Dantebhi dantamādhāyāti heṭṭhādante uparidantaṁ ṭhapetvā. Cetasā
  cittanti kusalacittena akusalacittaṁ abhiniggaṇhitabbaṁ. Balavā purisoti yathā
  thāmasampanno mahābalo puriso dubbalaṁ purisaṁ sīse vā gale vā khandhe vā

  *  *  *  *  *  *
  Footnote: 1 chaṂa. tāta 2 chaṂa. saso 3 khu. jā. catukka. 27/586/142 duddubhāyajātaka (syā)
  4 chaṂa. tiṭṭhā"ti 5 khu. jā. catukka. 27/587/143 6 chaṂa. aparampi
-------------------------------------------------
[page 422]
  Gahetvā abhiniggaṇheyya abhinippīḷeyya abhisantāpeyya, santattaṁ, kilantaṁ
  mucchāparetaṁ viya kareyya, evameva bhikkhunā vitakkehi saddhiṁ paṭimallena hutvā
  "ke ca tumhe ko cāhan"ti abhibhavitvā "kāmaṁ taco ca nahāru ca aṭṭhi
  ca avasissatu 1- sarīre upasussatu maṁsalohitan"ti 2- evaṁ mahāviriyaṁ paggayha
  vitakkā niggaṇhitabbāti dassento imaṁ atthadīpakaṁ 3- upamaṁ āha. 4-
      [221] Yato ca kho 5- bhikkhaveti idaṁ mariyādabhājanīyaṁ nāma, taṁ uttānatthameva.
  Yathā pana satthācariyo tiroraṭṭhā āgataṁ rājaputtaṁ pañcāvudhasippaṁ uggaṇhāpetvā
  "gaccha, attano raṭṭhe rajjaṁ gaṇha, sace te antarāmagge corā uṭṭhahanti,
  dhanunā kammaṁ katvā gaccha, sace te dhanu nassati vā bhijjati vā sattiyā
  asinā"ti evaṁ pañcahipi āvudhehi kattabbaṁ dassetvā uyyojeti, so tathā
  katvā sakaṁ raṭṭhaṁ gantvā rajjaṁ gahetvā rajjasiriṁ anubhoti, evameva bhagavā
  adhicittamanuyuttaṁ bhikkhuṁ arahattagahaṇatthāya uyyojento "sacassa antarā
  akusalavitakkā uppajjanti, aññanimittapabbe ṭhatvā te niggahetvā 6-
  vipassanaṁ vaḍḍhetvā arahattaṁ pāpuṇissati, tattha asakkonto ādīnavapabbe
  ṭhatvā, tatrāpi asakkonto asatipabbe ṭhatvā, tatrāpi asakkonto
  vitakkamūlakabhedapabbe ṭhatvā, tatrāpi asakkonto abhiniggaṇhanapabbe ṭhatvā vitakke
  niggaṇhitvā vipassanaṁ vaḍḍhetvā arahattaṁ pāpuṇissatī"ti imāni pañca
  pabbāni desesi.
      Vasī vitakkapariyāyapathesūti vitakkavārapathesu ciṇṇavasī paguṇavasīti vuccati.
  Yaṁ vitakkaṁ ākaṅkhissatīti idamassa vasībhāvākāradassanatthaṁ vuttaṁ. Ayaṁ hi pubbe
  yaṁ vitakkaṁ vitakketukāmo hoti, taṁ na vitakketi. Yaṁ na vitakketukāmo hoti,
  taṁ vitakketi. Idāni pana vasībhūtattā yaṁ vitakkaṁ vitakketukāmo hoti, taṁyeva

  *  *  *  *  *  *
  Footnote: 1 ka. avasussatu 2 aṅ. duka. 20/5/50 upaññātasutta. 3 chaṂa. atthadīpikaṁ......
  evamuparipi 4 chaṂa. āhari 5 Sī., i., chaṂa. yato kho,
  6 chaṂa. niggaṇhitvā
-------------------------------------------------
[page 423]
  Vitakketi. Yaṁ na vitakketukāmo, na taṁ vitakketi. Tena vuttaṁ "yaṁ vitakkaṁ
  ākaṅkhissati, taṁ vitakkaṁ vitakkessati. Yaṁ vitakkaṁ na ākaṅkhissati, na taṁ vitakkaṁ
  vitakkessatī"ti. Acchecchi taṇhantiādi sabbāsavasutte vuttamevāti.
                     Papañcasūdaniyā majjhimanikāyaṭṭhakathāya
                     vitakkasaṇṭhānasuttavaṇṇanā niṭṭhitā.
                            Sīhanādavaggassa
                        dutiyavaggavaṇṇanā niṭṭhitā.
                            ----------
                          Mūlapaṇṇāsakaṭṭhakathāya
                             paṭhamo bhāgo
                              niṭṭhito.
-------------------------------------------------
