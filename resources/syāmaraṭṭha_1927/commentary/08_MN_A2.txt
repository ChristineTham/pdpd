[page 001]
                     Papañcasūdanī nāma majjhimanikāyaṭṭhakathā
                     mūlapaṇṇāsakavaṇṇanāya dutiyo bhāgo
                         -----------------
                 namo tassa bhagavato arahato sammāsambuddhassa.
                            3. Opammavagga
                         1. Kakacūpamasuttavaṇṇanā
     [222] Evamme sutanti kakacūpamasuttaṁ. Tattha moliyaphaggunoti molīti 1-
  cūlā 2- vuccati. Yathāha:-
                  "chetvāna moliṁ 2- varagandhavāsitaṁ
                    vehāyasaṁ ukkhipi sakyapuṅgavo
                    ratanacaṅkoṭavarena vāsavo
                    sahassanetto sirasā paṭiggahī"ti. 3-
     Sā tassa gihikāle mahatī ahosi, tenassa moliyaphaggunoti saṅkhā
  udapādi. Pabbajitaṁpi naṁ teneva nāmena sañjānanti. Ativelanti velaṁ atikkamitvā.
  Tattha kālavelā sīmavelā sīlavelāti tividhā velā. "tāyaṁ Velāyaṁ imaṁ
  udānaṁ udānesī"ti 4- hi ayaṁ kālavelā nāMa. "ṭhitadhammo Velaṁ nātivattatī"ti 5-
  ayaṁ sīmavelā nāMa. "velāanatikkamo Setughāto"ti 6- ca "velāvesā 7-
  avītikkamaṭṭhenā"ti ca ayaṁ sīlavelā nāMa. Taṁ tividhaṁpi so atikkametiyeva. 8-
  Bhikkhuniyo hi ovadituṁ kālo nāma atthi, so atthaṅgatepi suriye ovadanto taṁ
  kālavelaṁpi atikkami. Bhikkhunīnaṁ ovāde pamāṇaṁ nāma atthi sīmāmariyādā, so uttariṁ

  *  *  *  *  *  *
  Footnote: 1 chaṂa. moḷiyaphaggunoti moḷīti 2 chaṂa. cūḷā, moḷiṁ evamuparipi
  3 sā. pakā. 2/38, khu.buddha.A. 27/443 gotamabuddhavaṁsavaṇṇanā, khu.jā.A. 1/103 (syā)
  4 vinaYu. mahā. 4/1-41-2-4 bodhikathā, khu.u. 25/1-ādi/94 paṭhamabodhisutta
  5 vinaYu. cūḷa. 7/384/206 pāṭimokkhaṭṭhapanakkhandhaka, khu.u. 25/45/166 uposathasutta,
  aṅ. aṭṭhaka. 23/104/201 pahārādasutta (syā) 6 abhi. saṅgaṇi. 34/299/88
  cittuppādakaṇḍa 7 chaṂa. velā cesā 8 chaṂa. atikkamiyeva
-------------------------------------------------
[page 002]
  Chappañcavācāhi ovadanto taṁ sīmavelaṁpi atikkami. Kathento pana davasahagataṁ
  katvā duṭṭhullāpattipahonakaṁ katheti, evaṁ sīlavelaṁpi atikkami.
     Saṁsaṭṭhoti missībhūto samānasukhadukkho hutvā. Sammukhāti purato. Avaṇṇaṁ
  bhāsatīti tā pana pacanakoṭṭanādīni karontiyo disvā natthi imāsaṁ anāpatti
  nāma, imā bhikkhuniyo anācārā dubbacā 1- pagabbhāti aguṇaṁ katheti. Adhikaraṇampi
  karotīti imesaṁ bhikkhūnaṁ imā bhikkhuniyo diṭṭhakālato paṭṭhāya akkhīni ḍayhanti,
  imasmiṁ vihāre pupphapūjā vā āsanadhovanaparibhaṇḍakaraṇādīni vā imāsaṁ vasena
  vattanti. Kuladhītā etā lajjiniyo, tumhe imāsaṁ 2- idañcidañca vadatha, ayaṁ
  nāma tumhākaṁ āpatti hoti, vinayadharānaṁ santikaṁ āgantvā vinicchayaṁ me
  dethāti adhikaraṇaṁ ākaḍḍhati.
     Moliyaphaggunassa avaṇṇaṁ bhāsatīti natthi imassa bhikkhuno āpatti 3- nāMa.
  Niccakālaṁ imassa pariveṇaṭṭhānaṁ 4- asuññaṁ bhikkhunīhīti aguṇaṁ katheti. Adhikaraṇampi
  karontīti imesaṁ bhikkhūnaṁ moliyaphaggunattherassa diṭṭhakālato paṭṭhāya akkhīni
  ḍayhanti. Imasmiṁ vihāre aññesaṁ vasanaṭṭhānaṁ oloketuṁpi na sakkā. Vihāraṁ
  āgatabhikkhuniyo ovādaṁ vā paṭisanthāraṁ vā uddesapadaṁ vā therameva nissāya
  labhanti, kulaputtako lajjī kukkuccako, evarūpaṁ nāma tumhe idañcidañaca vadatha,
  etha vinayadharānaṁ santike vinicchayaṁ me dethāti adhikaraṇaṁ ākaḍḍhanti.
     So bhikkhu bhagavantaṁ etadavocāti neva piyakamyatāya na bhedādhippāyena,
  atthakāmatāya avoca. Evaṁ kirassa ahosi "imassa bhikkhussa evaṁ saṁsaṭṭhassa
  viharato ayaso uppajjissati. So sāsanassāpi avaṇṇoyeva. Aññena pana kathito
  ayaṁ na oramissati, bhagavatā dhammaṁ desetvā ovadito oramissatī"ti tassa
  atthakāmatāya bhagavantaṁ etaṁ "āyasmā bhante"tiādivacanaṁ avoca.
     [223] Āmantehīti jānāpehi. Āmantetīti pakkosati.
     [224] Saddhāti saddhāya. Tasmāti yasmā tvaṁ kulaputto ceva saddhā
  pabbajito ca, yasmā vā te etāhi saddhiṁ saṁsaṭṭhassa viharato ye tā

  *  *  *  *  *  *
  Footnote: 1 Sī. dubbatā 2 chaṂa. imā
  3 chaṂa. anāpatti 4 chaṂa. pariveṇadvāraṁ
-------------------------------------------------
[page 003]
  Akkosissanti vā paharissanti vā, tesu domanassaṁ uppajjissati, saṁsagge pahīne
  nuppajjissati, tasmā. Tatarāti tasmiṁ avaṇṇabhāsane. Gehasitāti pañcakāmaguṇanissitā.
  Chandāti taṇhāchandāpi paṭighachandāpi. Vipariṇatanti rattaṁpi cittaṁ
  vipariṇataṁ hoti. 1- Duṭṭhaṁpi, muḷhaṁpi cittaṁ vipariṇataṁ. Idha pana taṇhāchandavasena
  rattaṁpi vaṭṭati, paṭighachandavasena duṭṭhaṁpi vaṭṭati. Hitānukampīti hitena
  anukampamāno hitena pharamāno. Na dosantaroti na dosacitto bhavissāmi.
     [225] Atha kho bhagavāti kasmā ārabhi? phaggunassa kira ettakaṁ
  Ovādaṁ katvāpi 2- "bhikkhunīsaṁsaggato oramissāmi viramissāmī"ti cittaṁpi na
  uppannaṁ, bhagavatā pana saddhiṁ paṭāṇi viya paṭiviruddho aṭṭhāsi, atha 3- bhagavato yathā
  nāma jighacchitassa bhojane, pipāsitassa pānīye, sītena phuṭṭhassa uṇhe,
  dukkhitassa sukhe patthanā uppajjati, evameva imaṁ dubbacaṁ bhikkhuṁ disvā paṭhamabodhiyaṁ
  subbacāpi 4- bhikkhū āpāthaṁ āgamiṁsu. Atha tesaṁ vaṇṇaṁ kathetukāmo hutvā imaṁ
  desanaṁ ārabhi.
     Tattha ārādhayiṁsūti ārādhayiṁsu gaṇhiṁsu. 5- Ekaṁ samayanti ekasmiṁ samaye.
  Ekāsanabhojananti ekaṁ purebhattabhojanaṁ. Suriyuggamanato hi yāva majjhantikā
  dasakkhattuṁ 6- bhuttabhojanaṁpi idha ekāsanabhojanameva 7- adhippetaṁ. Appābādhatanti
  nirābādhataṁ. Appātaṅkatanti niddukkhataṁ. Lahuṭṭhānanti sarīrassa sallahukaṁ uṭṭhānaṁ.
  Balanti kāyabalaṁ. Phāsuvihāranti kāyassa sukhavihāraṁ. Iminā kiṁ kathitaṁ? divā
  Vikālabhojanaṁ pajahāpitakālo kathito. Bhaddālisutte pana rattiṁ vikālabhojanaṁ
  pajahāpitakālo kathito. Imāni hi dve bhojanāni bhagavā na ekappahārena
  pajahāpesi. Kasmā? imāni 8- dve bhojanāni vaṭṭe sattānaṁ āciṇṇāni.
  Santi kulaputtā sukhumālā. Te ekato dvepi bhojanāni pajahantā kilamanti.
  Tasmā ekato apajahāpetvā ekasmiṁ kāle divā vikālabhojanaṁ, ekasmiṁ rattiṁ
  vikālabhojananti visuṁ pajahāpesi. Tesu idha divā vikālabhojanaṁ pajahāpitakālo

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. sutvāpi 3 chaṂa. athassa
  4 chaṂa. pi-saddo na dissati 5 chaṂa. gaṇhiṁsu pūrayiṁsu
  6 chaṂa. sattakkhattuṁ, Sī. satakkhattuṁ 7 chaṂa....bhojananteva 8 chaṂa. imāneva hi
-------------------------------------------------
[page 004]
  Kathito. Tattha yasmā buddhā na bhayaṁ dassentā 1- tajjetvā pajahāpenti,
  ānisaṁsaṁ pana dassetvā pajahāpenti, evaṁpi sattā sukhena pajahanti. Tasmā
  ānisaṁsaṁ dassento ime pañcaguṇe dassesi. Anusāsanī karaṇīyāti punappunaṁ
  sāsane na 2- kattabbaṁ nāhosi "idaṁ karotha idaṁ mā karothā"ti
  satuppādakaraṇīyamattameva ahosi. Tāvattakeneva te kattabbaṁ akaṁsu, pahātabbaṁ pajahiṁsu,
  paṭhamabodhiyaṁ bhikkhave subbacā bhikkhū ahesuṁ assavā ovādapaṭikarāti.
     Idāni nesaṁ subbacabhāvadīpakaṁ upamaṁ āharanto seyyathāpītiādimāha.
  Tattha subhūmiyanti samabhūmiyaṁ. "subhūmiyaṁ Sukhette vihatakhāṇuke bījāni
  patiṭṭhapeyyā"ti 3- ettha pana maṇḍabhūmi subhūmīti āgatā. Catumahāpatheti dvinnaṁ
  mahāmaggānaṁ vinivijjhitvā gataṭṭhāne. Ājaññarathoti vinītāssaratho. Odhastapatodoti
  yathā rathaṁ abhiruhitvā ṭhitena sakkā hoti gaṇhituṁ, evaṁ ālambanaṁ nissāya tiriyato
  ṭhapitapatodo. Yoggācariyoti assācariyo. Sveva assadamme sāretīti
  assadammasārathi. Yenicchakanti yena yena maggena icchati. Yadicchakanti yaṁ yaṁ gatiṁ
  icchati. Sāreyyāti ujukaṁ purato peseyya. Paccāsāreyyāti paṭinivatteyya.
     Evameva khoti yathā hi so yoggācariyo yena yena maggena gamanaṁ
  icchati, taṁ taṁ assā āruḷhāva honti. Yāya yāya ca gatiyā icchati, sā sā
  gati gahitāyeva hoti. Rathaṁ pesetvā assā neva vāretabbā na vijjhitabbā
  honti. Kevalaṁ tesaṁ same bhūmibhāge khuresu nimittaṁ ṭhapetvā gamanameva passitabbaṁ
  hoti. Evaṁ mayhaṁpi tesu bhikkhūsu puna 4- vattabbaṁ nāhosi. Idaṁ karotha idaṁ
  mā karothāti satuppādanamattameva kattabbaṁ hoti. Tehipi tāvadeva kattabbaṁ
  katameva hoti, akattabbaṁ jahitameva. Tasmāti yasmā subbacā yuttayānapaṭibhāgā
  hutvā satuppādanamatteneva pajahiṁsu, tasmā tumhepi pajahathāti attho.
  Elaṇḍehīti elaṇḍā kira sāladūsanā honti, tasmā evamāha. Visodheyyāti

  *  *  *  *  *  *
  Footnote: 1 chaṂa. dassetvā 2 chaṂa. na-saddo na dissati
  3 chaṂa. pāli. sukhette subhūme suvihatakhāṇukañṭake bījāni
  patiṭṭhāpeyya, dīṃahā. 10/438/299 pāyāsisutta 4 chaṂa. punappunaṁ
-------------------------------------------------
[page 005]
  Elaṇḍe ceva aññā ca valliyo chinditvā bahinīharaṇena sodheyya. Sujātāti
  susaṇṭhitā. Sammā parihareyyāti mariyādaṁ bandhitvā udakāsiñcanenapi kālena kālaṁ
  mūlamūle khananenapi 1- valligumbādicchedanenapi kipillapūṭakaharaṇenapi makkaṭakajāla-
  sukkhadaṇḍakaharaṇenapi sammā vaḍḍheyya 2- poseyya. Vuḍḍhiādīni vuttatthāneva.
     [226] Idāni akkhantiyā dosaṁ dassento bhūtapubbantiādimāha.
  Tattha vedehikāti videharaṭṭhavāsikassa kulassa 3- dhītā. Athavā vedoti paññā
  vuccati, vedena īhati iriyatīti vedehikā, paṇḍitāti attho. Gahapatānīti
  gharasāminī. Kittisaddoti kittighoso. Soratāti soraccena samannāgatā. Nivātāti
  nivātavutti. Upasantāti nibbutā. Dakkhāti bhattapacanasayanattharaṇadīpujjalanādikammesu
  chekā. Analasāti uṭṭhāhikā. Susaṁvihitakammantāti suṭṭhu ṭhapitakammantā. 4- Ekā
  analasā hoti, yaṁ yaṁ pana bhājanaṁ gaṇhāti, taṁ taṁ bhindati vā chiddaṁ vā
  karoti, ayaṁ na tādisāti dasseti.
     Divā uṭṭhāsīti pātova kattabbāni dhenudūhanādikammānipi akatvā
  ussūre uṭṭhitā. He je kāḷīti are kāḷi. Kiṁ je divā uṭṭhāsīti kinte
  kiñci aphāsukaṁ atthi, kiṁ divā uṭṭhāsīti. No vata re kiñcīti are yadi tena
  kiñci aphāsukaṁ atthi, neva sīsaṁ rujjati, na piṭṭhi, atha kasmā pāpadāsi 5-
  divā uṭṭhāsīti kupitā anattamanā bhākuṭiṁ akāsi. Divātaraṁ uṭṭhāsīti puna
  divase ussūrataraṁ uṭṭhāsi. Anattamanavācanti are pāpadāsi attano pamāṇaṁ
  na jānāsi, kiṁ atisītoti maññasi, 6- idāni taṁ sikkhāpessāmītiādīni vadamānā
  kupitavacanaṁ nicchāresi.
     Paṭivissakānanti sāmantagehavāsīnaṁ. Ujjhāpesīti avajānāpesīti. Caṇḍīti
  asoratā kibbisā. Iti ettakā 7- guṇā, tato diguṇā dosā uppajjiṁsu.

  *  *  *  *  *  *
  Footnote: 1 chaṂa. khaṇanenapi Sī. mūlapalikhaṇanenapi 2 chaṂa. vaḍḍhetvā 3 chaṂa. ayaṁ pāṭho na dissati
  4 chaṂa. saṁvihitakammantā, Sī. suṭṭhapitakammantā 5 chaṂa. pāpi dāsi, evamuparipi
  6 chaṂa. kiṁ aggiṁ sītoti maññasi, Sī. sītoti maññati 7 chaṂa. yattakā
-------------------------------------------------
[page 006]
  Guṇā nāma sanikaṁ sanikaṁ āgacchanti, dosā ekadivaseneva patthatā honti
  soratasoratoti ativiya sorato, sotāpanno nukho, sakadāgāmī anāgāmī arahā
  nukhoti vattabbataṁ āpajjati. Phusantīti phusantā ghaṭentā vā 1- āpāthaṁ
  āgacchanti.
     Atha bhikakhu soratoti veditabboti atha adhivāsanakhantiyaṁ ṭhito bhikkhu
  soratoti veditabbo. Yo cīvara .pe. Parikkhārahetūti yo etāni cīvarādīni
  paṇītapaṇītāni labhanto pādaparikammapiṭṭhiparikammādīni ekavacaneneva karoti.
  Alabhamānoti yathā pubbe labhati, evaṁ alabhanto. Dhammaṁyeva sakkarontoti dhammaṁyeva
  sakkāraṁ sukataṁ kāraṁ karonto. Garukarontoti garuṁ bhāriyaṁ karonto. Mānentoti
  manena piyaṁ karonto. Pūjentoti paccayapūjāya pūjento. Apacāyamānoti
  dhammaṁyeva apacāyamāno apacitiṁ nīcavuttiṁ dassento.
     [227] Evaṁ akkhantiyā dosaṁ dassetvā idāni ye adhivāsenti, te
  evaṁ adhivāsentīti pañca vacanapathe dassento pañcime bhikkhavetiādimāha. Tattha
  kālenāti yuttappattakālena. Bhūtenāti satā vijjamānena. Saṇhenāti maṭṭhena. 2-
  Atthasañhitenāti atthanissitena kāraṇanissitena. Akālenātiādīni tesaṁyeva
  paṭipakkhavasena veditabbāni. Mettacittāti uppannamettacittā hutvā. Dosantarāti
  duṭṭhacittā, abbhantare uppannadosā hutvā. Tatrāpīti tesu vacanapathesu.
  Pharitvāti adhimuccitvā. Tadārammaṇañcāti kathaṁ tadārammaṇaṁ sabbāvantaṁ lokaṁ karoti?
  Pañca vacanapathe gahetvā āgataṁ puggalaṁ mettacittassa ārammaṇaṁ katvā puna
  tasseva mettacittassa avasesasatte ārammaṇaṁ karonto sabbāvantaṁ lokaṁ tadārammaṇaṁ
  karoti nāMa. Tatrāyaṁ vacanattho. Tadārammaṇañcāti tasseva ca 3- mettacittassa
  ārammaṇaṁ katvā. Sabbāvantanti sabbasattavantaṁ. Lokanti sattalokaṁ. Vipulenāti
  anekasattārammaṇena. Mahaggatenāti mahaggatabhūmikena. Appamāṇenāti subhāvitena.
  Averenāti niddosena. Abyāpajjhenāti 4- niddukkhena. Pharitvā viharissāmāti

  *  *  *  *  *  *
  Footnote: 1 chaṂa. vā-saddo na dissati 2 chaṂa. sammaṭṭhena
  3 chaṂa. ca-saddo na dissati 4 chaṂa. abyābajjhenāti
-------------------------------------------------
[page 007]
  Evarūpena mettāsahagatena cetasā tañca puggalaṁ sabbaṁ ca lokaṁ tassa cittassa
  ārammaṇaṁ katvā adhimuccitvā vihareyyāma 1-
     [228] Idāni tadatthadīpikaṁ upamaṁ āharanto seyyathāpītiādimāha.
  Tattha apaṭhavinti nippaṭhaviṁ karissāmi, abhāvaṁ gamessāmīti attho. Tatra tatrāti
  tasmiṁ tasmiṁ ṭhāne. Vikireyyāti pacchiyā paṁsuṁ uddharitvā bījāni viya vikireyya.
  Oṭṭhubheyyāti kheḷaṁ pāteyya. Apaṭhaviṁ kareyyāti evaṁ kāyena ca vācāya ca
  payogaṁ katvāpi sakkuṇeyya apaṭhaviṁ kātunti? gambhīrāti bahalattena dviyojanasatasahassāni
  cattāri ca nahutāni gambhīRā. Appameyyāti tiriyaṁ pana aparicchinnā.
  Evameva khoti ettha idaṁ opammasaṁsandanaṁ:- paṭhavī viya hi mettacittaṁ daṭṭhabbaṁ.
  Kuddālapiṭakaṁ gahetvā āgatapuriso viya pañca vacanapathe gahetvā āgatapuggalo.
  Yathā so kuddālapiṭakena mahāpaṭhaviṁ apaṭhaviṁ kātuṁ na sakkoti, evaṁ vo 2- pañca
  vacanapathe gahetvā āgatapuggalo mettacittassa aññathattaṁ kātuṁ na sakkhissatīti.
     [229] Dutiyaupamāyaṁ haliddinti yaṁ kiñci pītakavaṇṇaṁ. Nīlanti kaṁsanīlaṁ
  vā palāsanīlaṁ vā. Arūpīti arūPo. Nanu ca dvinnaṁ kaṭṭhānaṁ vā rukkhānaṁ vā
  seyyānaṁ vā selānaṁ vā antaraṁ paricchinnākāsaṁ rūpanti āgataṁ, kasmā idha
  arūpīti vuttoti. Sanidassanabhāvapaṭikkhepato. Tenevāha "anidassano"ti. Tasmiṁ hi
  rūpaṁ likhituṁ, rūpapātubhāvaṁ dassetuṁ na sakkā, tasmā "arūpī"ti vutto. Anidassanoti
  dassanassa cakkhuviññāṇassa anāpātho. Upamāsaṁsandane panettha ākāso viya
  mettacittaṁ, tulikapañcamā cattāro raṅgajātā viya pañca vacanapathā, tulikapañcame
  raṅge gahetvā āgatapuriso viya pañca vacanapathe gahetvā āgatapuggalo. Yathā
  so tulikapañcamehi raṅgehi ākāse rūpapātubhāvaṁ kātuṁ na sakkoti, evaṁ vo
  pañca vacanapathe gahetvā āgatapuggalo mettacittassa aññathattaṁ katvā dosuppattiṁ
  dassetuṁ na sakkhissatīti.

  *  *  *  *  *  *
  Footnote: 1 chaṂa. viharissāma 2 Ma. te
-------------------------------------------------
[page 008]
     [230] Tatiyaupamāyaṁ ādittanti pajjalitaṁ. Gambhīrā appameyyāti
  imissā gaṅgāya gambhīraṭṭhānaṁ gāvutaṁpi atthi, aḍḍhayojanaṁpi, yojanaṁpi. Puthulaṁ
  panassā evarūpaṁyeva, dīghato pana pañca yojanasatāni, sā kathaṁ gambhīrā
  appameyyāti. Etena payogena parivattetvā uddhanena 1- udakaṁ viya tāpetuṁ
  asakkuṇeyyato. Ṭhitodakaṁ pana kenaci upāyena aṅgulamattaṁ 2- vā aṭṭhaṅgulamattaṁ
  vā etaṁ 3- tāpetuṁ sakkā bhaveyya, ayaṁ pana na sakkā, tasmā evaṁ vuttaṁ.
  Upamāsaṁsandane panettha gaṅgā viya mettacittaṁ, tiṇukkaṁ ādāya āgatapuriso
  viya pañca vacanapathe gahetvā āgatapuggalo. Yathā so ādittāya tiṇukkāya
  gaṅgaṁ tāpetuṁ na sakkoti, evaṁ vo pañca pacanapathe gahetvā āgatapuggalo
  mettacittassa aññathattaṁ kātuṁ na sakkhissatīti.
     [231] Catutthaupamāyaṁ viḷārabhastāti viḷāracammapasibbakā. Sumadditāti suṭṭhu
  madditā. Suparimadditāti anto ca bahi ca samantato suparimadditā. Tūlinīti
  simbalītūlalatātūlasamānā. Chinnasassarāti chinnasassarasaddā. 4- Chinnapabbharāti
  chinnapabbharasaddā. 4- Upamāsaṁsandane panettha viḷārabhastā viya mettacittaṁ,
  kaṭṭhakathalaṁ 5- ādāya āgatapuriso viya pañca vacanapathe gahetvā āgatapuggalo. Yathā
  so kaṭṭhena vā kathalena vā viḷārabhastaṁ sarasaraṁ bharabharaṁ saddaṁ kātuṁ na sakkoti,
  evaṁ vo pañca vacanapathe gahetvā āgatapuggalo mettacittassa aññathattaṁ katvā
  dosānugatabhāvaṁ kātuṁ na sakkhissatīti
     [232] Ocarakāti avacarakā heṭṭhācarakā, nīcakammakārakāti attho. Yo
  mano padoseyyāti yo bhikkhu vā bhikkhunī vā mano padoseyya, taṁ kakacena
  okkantanaṁ nādhivāseyya. Na me so tena sāsanakaroti so tena anadhivāsanena
  mayhaṁ ovādakaro na hoti. Āpatti panettha natthi.

  *  *  *  *  *  *
  Footnote: 1 chaṂa. uddhane 2 Ma. aṅgulimattaṁ 3 chaṂa. aḍḍhaṅgulamattaṁ vā evaṁ
  4-4 chaṂa. chinnabhabbharāti chinnabhabbharasaddā 5 chaṂa. kaṭṭhakaṭhalaṁ, evamuparipi
-------------------------------------------------
[page 009]
     [233] Aṇuṁ vā thūlaṁ vāti appasāvajjaṁ vā mahāsāvajjaṁ vā.
  Yaṁ tumhe nādhivāseyyāthāti yo tumhehi adhivāsetabbo na bhaveyyāti attho.
  No hetaṁ bhanteti bhante anadhivāsetabbaṁ nāma vacanapathaṁ na passāmāti adhippāyo.
  Dīgharattaṁ hitāya sukhāyāti iti bhagavā arahattena kūṭaṁ gaṇhanto yathānusandhinā
  desanaṁ niṭṭhapesīti.
                     Papañcasūdaniyā majjhimanikāyaṭṭhakathāya
                       kakacūpamasuttavaṇṇanā niṭṭhitā.
                           ------------
                        2. Alagaddūpamasuttavaṇṇanā
     [234] Evamme sutanti alagaddūpamasuttaṁ. Tattha gaddhe bādhayiṁsūti
  gaddhabādhino, gaddhabādhino pubbapurisā assāti gaddhabādhipubbo, tassa
  gaddhabādhipubbassa, gijjhaghātakakulappasutassāti attho. Saggamokkhānaṁ antarāyaṁ
  karontīti antarāyikā. Te kammakilesavipākāriyūpavādāaṇāvītikkamavasena pañcavidhā.
  Tattha pañcānantariyakammāni kammantarāyikā nāMa. Tathā bhikkhunīdūsakakammaṁ, taṁ
  pana mokkhasseva antarāyaṁ karoti, na saggassa. Niyatamicchādiṭṭhidhammā
  kilesantarāyikā nāMa. Paṇḍakatiracchānagataubhatobyañjanakānaṁ paṭisandhidhammā
  vipākantarāyikā nāMa. Ariyūpavādadhammā upavādantarāyikā nāma, te pana yāva
  ariye na khamāpenti, tāvadeva, na tato paraṁ. Sañcicca vītikkantā sattāapattikkhandhā
  āṇāvītikkamantarāyikā nāma, tepi yāva bhikkhubhāvaṁ vā paṭijānāti
  na vuṭṭhāti vā deseti vā, tāvadeva, na tato paraṁ.
     Tatrāyaṁ bhikkhu bahussuto dhammakathiko sesantarāyike jānāti, vinaye
  pana akovidattā paṇṇattivītikkamantarāyike na jānāti, tasmā rahogato evaṁ
-------------------------------------------------
[page 010]
  Cintesi:- ime āgārikā pañca kāmaguṇe paribhuñjantā sotāpannāpi
  sakadāgāminopi anāgāminopi honti, 1- bhikkhūpi manāpikāni ca 2- cakkhuviññeyyāni
  rūpāni passanti .pe. Kāyaviññeyye phoṭṭhabbe phusanti, mudukāni
  attharaṇapāpuraṇāni 3- paribhuñjanti, etaṁ sabbaṁ vaṭṭati. Kasmā itthīnaṁyeva
  rūpasaddagandharasaphoṭṭhabbā na vaṭṭanti, etepi vaṭṭantīti. Evaṁ rasena rasaṁ
  saṁsandetvā sacchandarāgaparibhogañca nicchandarāgaparibhogañca ekaṁ katvā thūlavākehi
  saddhiṁ atisukhumasuttaṁ ghaṭento viya, 4- sāsapena saddhiṁ sineruṁ upasaṁharanto viya,
  pāpakaṁ diṭṭhigataṁ uppādetvā "kiṁ bhagavatā mahāsamuddaṁ bandhantena viya mahatā
  ussāhena paṭhamapārājikaṁ paññattaṁ, natthi ettha doso"ti sabbaññutañāṇena
  saddhiṁ paṭivirujjhanto vesārajjañāṇaṁ paṭibāhanto ariyamagge khāṇukaṇṭakādīni
  pakkhipanto methunadhamme doso natthīti jinassa āṇācakke pahāraṁ adāsi.
  Tenāha "tathāhaṁ bhagavatā dhammaṁ desitaṁ ājānāmī"tiādi.
     Evaṁ byā khoti evaṁ viya kho. Samanuyuñjantītiādīsu kiṁladdhiko tvaṁ,
  laddhiṁ vadehīti pucchamānā samanuyuñjanti nāMa. Diṭṭhiṁ paṭṭhapentā 5- samanuggāhanti
  nāMa. Kena kāraṇena evaṁ vadesīti kāraṇaṁ pucchantā samanubhāsanti nāMa. 6-
  Aṭṭhikaṅkalūpamātiādīsu aṭṭhikaṅkalūpamā appassādaṭṭhena. Maṁsapesūpamā
  bahusādhāraṇaṭṭhena. Tiṇukkūpamā anudahanaṭṭhena. Aṅgārakāsūpamā mahābhitāpanaṭṭhena.
  Supinakūpamā itarapaccupaṭṭhānaṭṭhena. Yācitakūpamā tāvakālikaṭṭhena. Visarukkhaphalūpamā
  sabbaṅgapaccaṅgapalibhañjanaṭṭhena. 6- Asisūnūpamāti adhichindanaṭṭhena. 7-
  Sattisūlūpamāti vinivijjhanaṭṭhena. Sappasirūpamā sāsaṅkasappaṭibhayaṭṭhena. 8- Thāmasāti
  diṭṭhithāmena. Parāmāsāti diṭṭhiparāmāsena. Abhinivissa voharatīti adhiṭṭhahitvā
  voharati dīpeti vā.

  *  *  *  *  *  *
  Footnote: 1 sakadāgāminopīhonti 2 chaṂa. ayaṁ saddo na dissati
  3 chaṂa....pāvuraṇādīni 4 chaṂa. upanento viya 5 chaṂa. patiṭṭhāpentā
  6-6 MaṂa. 13/42-8/29-31 potaliyasutta 7 chaṂa. adhikuṭṭanaṭṭhena,
  Maṃū. 12/351/214 vammikasutta 8 khu. mahā.29/12/7 kāmasuttaniddes(syā)
-------------------------------------------------
[page 011]
     [235] Yato kho te bhikkhūti yadā te bhikkhū. Evaṁ byā kho ahaṁ
  bhante bhagavatāti idaṁ esa attano ajjhāsayena natthīti vattukāmopi bhagavato
  ānubhāvena sampaṭicchati, buddhānaṁ kira sammukhā dve kathā kathetuṁ samattho nāma natthi.
     [236] Kassa kho nāma tvaṁ moghapurisāti tvaṁ moghapurisa kassa khattiyassa
  vā brāhmaṇassa vā vessassa vā suddassa vā gahaṭṭhassa vā pabbajitassa
  vā devassa vā manussassa vā mayā evaṁ dhammaṁ desitaṁ ājānāsi. Atha kho
  bhagavā bhikkhū āmantesīti ayaṁ pāṭiyekko anusandhi. Ariṭṭho kira cintesi
  "bhagavā maṁ moghapurisoti vadeti, na kho pana moghapurisoti vuttamattakena maggaphalānaṁ
  upanissayo na hoti. Upasenaṁpi hi vaṅgantaputtaṁ atilahuṁ kho tvaṁ moghapurisa
  bāhullāya āvatto'ti 1- bhagavā moghapurisavādena ovadi, thero aparabhāge
  ghaṭento vāyamanto cha abhiññā sacchākāsi. Ahaṁpi tathārūpaṁ viriyaṁ paggaṇhitvā
  maggaphalāni nibbattessāmī"ti. Athassa bhagavā bandhanā muttassa 2- paṇḍupalāsassa
  viya aviruḷhibhāvaṁ dassento imaṁ desanaṁ ārabhi.
     Usmīkatopīti bhikkhave tumhe kinti maññatha, ayaṁ ariṭṭho evaṁladdhiko
  sabbaññutañāṇena paṭivirujjhitvā vesārajjañāṇaṁ paṭibāhetvā tathāgatassa
  āṇācakke pahāraṁ dadamāno api nu imasmiṁ dhammavinaye usmīkatopi. Yathā
  nibbutepi mahante aggikkhandhe khajjupanakamattāpi aggipapaṭikā hotiyeva, yaṁ
  nissāya puna mahāaggikkhandho bhaveyya, kiṁ nukho evaṁ imassa appamattikāpi
  ñāṇusmā atthi, yaṁ nissāya vāyamanto maggaphalāni nibbatteyyāti. No hetaṁ
  bhanteti bhante evaṁladdhikassa kuto evarūpā ñāṇusmāti maggaphalānaṁ paccayasamatthāya
  ñāṇusmāya usmīkatabhāvaṁ paṭikkhipantā vadanti. Maṅkubhūtoti nittejabhūto.
  Pattakkhandhoti patitakkhandho. Appaṭibhāṇoti kiñci paṭibhāṇaṁ apassanto
  chinnapaṭibhāṇo 3- evarūpampi nāma niyyānikasāsanaṁ labhitvā aviruḷhidhammo kiramhi
  samugghātitapaccayo jātoti attano abhabbataṁ paccavekkhanto pādaṅguṭṭhakena
  bhūmiṁ khaṇamāno nisīdi.

  *  *  *  *  *  *
  Footnote: 1 vinaYu. mahā. 47/75/76 mahākhandhaka 2 chaṂa. pavuttassa 3 chaṂa. bhinnapaṭibhāno
-------------------------------------------------
[page 012]
     Paññāyissasi khoti ayampi pāṭiyekko anusandhi. Ariṭṭho kira cintesi
  "bhagavā mayhaṁ maggaphalānaṁ upanissayo pacchinnoti vadati, na kho pana buddhā
  saupanissayānaṁyeva dhammaṁ desenti, anupanissayānaṁpi desenti, ahaṁ satthu santikā
  sugatovādaṁ labhitvā attano sampattūpagaṁ kusalaṁ karissāmī"ti. Atha bhagavā ovādaṁ 1-
  paṭipassambhento "paññāyissasī"tiādimāha. Tassattho, tvaṁyeva kho moghapurisa
  iminā pāpakena diṭṭhigatena nirayādīsu paññāyissasi, mama santikā tuyhaṁ
  sugatovādo nāma natthi, na me tayā attho, idhāhaṁ bhikkhū paṭipucchissāmīti.
     [237] Athakho bhagavāti ayampi pāṭiyekko anusandhi. Imasmiṁ hi ṭhāne
  bhagavā parisaṁ sodheti, ariṭṭhaṁ gaṇato nissāreti. Sace hi parisagatānaṁ kassaci
  evaṁ bhaveyya "ayaṁ ariṭṭho bhagavatā akathitaṁ kathetuṁ kiṁ sakkhissati, kacci nukho
  parisamajjhe bhagavatā kathāya samāraddhāya sahasā kathitan"ti. Evaṁ kathitaṁ pana na
  ariṭṭhoyeva suṇāti, aññenapi sutaṁ bhavissati. Athāpissa siyā "yathā satthā
  ariṭṭhaṁ niggaṇhati, maṁpi evaṁ niggaṇheyyāti sutvāpi tuṇhībhāvaṁ
  āpajjeyyā"ti. "taṁ Sabbaṁ na karissantī"ti mayāpi na kathitaṁ, aññena sutaṁpi
  natthīti "tumhepi me bhikkhave"tiādinā parisāya laddhiṁ sodheti. Parisāya pana
  laddhisodhaneneva ariṭṭho gaṇato 2- nissārito nāma hoti.
     Idāni ariṭṭhassa laddhiṁ pakāsento so vata bhikkhavetiādimāha. Tattha
  aññatreva kāmehītiādīsu yo so bhikkhave bhikkhu "te paṭisevato nālaṁ
  antarāyāyā"ti evaṁladdhiko, so vata kilesakāmehi ceva kilesakāmasampayuttehi
  saññāvitakkehi ca aññatra, ete dhamme pahāya, vinā etehi dhammehi,
  vatthukāme paṭisevissati, methunasamācāraṁ samācarissatīti netaṁ ṭhānaṁ vijjati, idaṁ
  kāraṇaṁ nāma natthi, aṭṭhānametaṁ anavakāsoti.
     [238] Evaṁ bhagavā ayaṁ ariṭṭho yathā nāma rajako sugandhānipi
  duggandhānipi jiṇṇānipi navānipi suddhānipi asuddhānipi vatthāni ekato
  bhaṇḍikaṁ karoti, evameva bhikkhūnaṁ nicchandarāgapaṇītacīvarādiparibhogañca

  *  *  *  *  *  *
  Footnote: 1 chaṂa. athassa bhagavā ovādaṁ, Ma. bhagavā etaṁ ovādaṁ, Sī. satthā ovādaṁ 2 Ma. bhagavatā
-------------------------------------------------
[page 013]
  Anibaddhasīlānaṁ gahaṭṭhānaṁ antarāyakaraṁ sacchandarāgaparibhogañca nibaddhasīlānaṁ
  bhikkhūnaṁ āvaraṇakaraṁ sacchandarāgaparibhogañca sabbaṁ ekasadisaṁ karotīti ariṭṭhassa
  laddhiṁ pakāsetvā idāni uggahitāya pariyattiyā dosaṁ dassento idha bhikkhave
  ekaccetiādimāha. Tattha pariyāpuṇantīti uggaṇhanti. Suttantiādīsu
  ubhatovibhaṅganiddesakhandhakaparivārā, suttanipāte maṅgalasuttaratanasuttanāḷaka-
  suttatuvaṭṭakasuttāni, aññaṁpi ca suttanāmakaṁ tathāgatavacanaṁ suttanti veditabbaṁ.
  Sabbaṁpi sagāthakaṁ suttaṁ geyyanti veditabbaṁ, visesena saṁyuttake sakalopi
  sagāthāvaggo. Sakalaṁ abhidhammapiṭakaṁ, niggāthakaṁ suttaṁ, yañca aññaṁpi aṭṭhahi aṅgehi
  asaṅgahitaṁ buddhavacanaṁ, taṁ veyyākaraṇanti veditabbaṁ. Dhammapadaṁ, theragāthā, therīgāthā,
  suttanipāte no suttanāmikā suddhikagāthā ca gāthāti veditabbā. Somanassañāṇamayika-
  gāthāpaṭisaṁyuttā dveasīti suttantā udānanti veditabbā. "vuttamidaṁ 1-
  Bhagavatā"tiādinayappavattā 2- dasuttarasatasuttantā itivuttakanti veditabbā.
  Apaṇṇakajātakādīni paṇṇāsādhikāni pañcajātakasatāni jātakanti veditabbāni. "cattārome
  Bhikkhave acchariyā abbhutadhammā ānande"tiādinayappavattā 3- sabbepi
  acchariyabbhūtadhammappaṭisaṁyuttā suttantā abbhūtadhammanti veditabbā.
  Cūḷavedallamahāvedallasammādiṭṭhisakkapañhasaṅkhārabhājanīyamahāpuṇṇamasuttādayo sabbepi
  vedañca tuṭṭhiñca laddhā laddhā pucchitasuttantā vedallanti veditabbā.
     Atthaṁ na upaparikkhantīti suttatthaṁ 4- kāraṇatthaṁ na passanti 5- na ca 6-
  pariggaṇhanti. Anupaparikkhatanti anupaparikkhantānaṁ. Na nijjhānaṁ khamantīti na
  upaṭṭhahanti na āpāthaṁ āgacchanti, imasmiṁ ṭhāne sīlaṁ samādhi vipassanā maggo phalaṁ
  vaṭṭaṁ vivaṭṭaṁ kathitanti evaṁ jānituṁ na sakkā hotīti 7- attho. Te upārambhānisaṁsā
  cevāti te paresaṁ vāde dosāropanānisaṁsā hutvā pariyāpuṇantīti
  attho. Itivādappamokkhānisaṁsā cāti evaṁ vādapamokkhānisaṁsā, parehi sakavāde
  dose āropite taṁ dosaṁ evaṁ 8- mocessāmāti imināva kāraṇena pariyāpuṇantīti

  *  *  *  *  *  *
  Footnote: 1 chaṂa. vutaṁtañhetaṁ 2 khu. iti. 25/1/233 lobhasutta
  3 aṅ. catukka. 21/129/149 ānandācchariyasutta 4 chaṂa. atthatthaṁ
  5 Sī. na tulayanti 6 chaṂa. ca-saddo na dissati 7 chaṂa. hontīti
  8 Sī.evañca evañca
-------------------------------------------------
[page 014]
  Attho. Tañcassa atthaṁ nānubhontīti yassa ca maggassa vā phalassa vā atthāya
  kulaputtā dhammaṁ pariyāpuṇanti, tañcassa dhammassa atthaṁ ete duggahitagāhino
  nānubhonti. Apica parassa vāde upārambhaṁ āropetuṁ attano vādaṁ mocetuṁ
  asakkontāpi tañca atthaṁ nānubhontiyeva.
     [239] Alagaddatthikoti āsīvisātthiko. Gaddoti hi visassa nāmaṁ, taṁ
  tassa alaṁ paripuṇṇaṁ atthīti alagaddo. Bhogeti sarīre. Idha pana bhikkhave ekacce
  kulaputtā dhammaṁ pariyāpuṇantīti nittharaṇapariyattivasena uggaṇhanti. Tisso hi
  pariyattiyo alagaddapariyatti nittharaṇapariyatti bhaṇḍāgārikapariyattīti.
     Tattha yo buddhavacanaṁ uggahetvā evaṁ cīvarādīni vā labhissāmi, catuparisamajjhe
  vā maṁ jānissantīti lābhasakkārahetu pariyāpuṇāti, tassa sā pariyatti
  alagaddapariyatti nāMa. Evaṁ pariyāpuṇato hi buddhavacanaṁ apariyāpuṇitvā
  niddokkamanaṁ varataraṁ.
     Yo pana buddhavacanaṁ uggaṇhitvā sīlassa āgataṭṭhāne sīlaṁ pūretvā
  samādhissa āgataṭṭhāne samādhigabbhaṁ gaṇhāpetvā vipassanāya āgataṭṭhāne
  vipassanaṁ paṭṭhapetvā maggaphalānaṁ āgataṭṭhāne maggaṁ bhāvessāmi phalaṁ
  sacchikarissāmīti uggaṇhāti, tassa sā pariyatti nittharaṇapariyatti nāma hoti.
     Khīṇāsavassa pana pariyatti bhaṇḍāgārikapariyatti nāMa. Tassa hi apariññātaṁ
  appahīnaṁ abhāvitaṁ asacchikataṁ vā natthi, so hi pariññātakkhandho pahīnakileso
  bhāvitamaggo sacchikataphalo, tasmā buddhavacanaṁ pariyāpuṇanto tantidhārako
  paveṇipālako vaṁsānurakkhitova 1- hutvā uggaṇhāti, itissa sā pariyatti
  bhaṇḍāgārikapariyatti nāma hoti.
     Yo pana puthujjano chātakabhayādīsu ganthadhuresu 2- ekasmiṁ ṭhāne vasituṁ
  asakkontesu sayaṁ bhikkhācārena akilamamāno atimadhuraṁ buddhavacanaṁ mā nassatu,
  tantiṁ dhāressāmi, vaṁsaṁ ṭhapessāmi, paveṇiṁ pālessāmīti pariyāpuṇāti, tassa
  pariyatti bhaṇḍāgārikapariyatti hoti, na hotīti. Na hoti. Kasmā? na attano

  *  *  *  *  *  *
  Footnote: 1 chaṂa. vaṁsānurakkhakova 2 chaṂa. ganthadharesu
-------------------------------------------------
[page 015]
  Ṭhāne ṭhatvā pariyāpuṇattā. Puthujjanassa hi pariyatti nāma alagaddā vā hoti
  nittharaṇā vā, sattannaṁ sekhānaṁ nittharaṇāva, khīṇāsavassa bhaṇḍāgārikapariyattiyeva.
  Imasmiṁ pana ṭhāne nittharaṇapariyatti adhippetā.
     Nijjhānaṁ khamantīti sīlādīnaṁ āgataṭṭhānesu idha sīlaṁ kathitaṁ, idha samādhi,
  idha vipassanā, idha maggo, idha phalaṁ, idha vaṭṭaṁ, idha vivaṭṭanti āpāthaṁ āgacchanti.
  Tañcassa atthaṁ anubhontīti yesaṁ maggaphalānaṁ atthāya pariyāpuṇanti. Suggahitaṁ
  pariyattiṁ nissāya maggaṁ bhāvetvā phalaṁ sacchikarontā tañcassa dhammassa atthaṁ
  anubhavanti. Paravāde upārambhaṁ āropetuṁ asakkontāpi 1- sakavāde āropitadosaṁ
  icchiticchitaṭṭhānaṁ gahetvā mocetuṁ asakkontāpi anubhontiyeva. Dīgharattaṁ hitāya
  sukhāya saṁvattantīti sīlādīnaṁ āgataṭṭhāne sīlādīni pūrentānaṁpi, paresaṁ vāde
  saha dhammena upārambhaṁ āropentānaṁpi, sakavādato dosaṁ harantānaṁpi, arahattaṁ
  patvā parisamajjhe dhammaṁ desetvā dhammadesanāya pasannehi upanīte cattāro
  paccaye paribhuñjantānaṁpi dīgharattaṁ hitāya sukhāya saṁvattanti.
     Evaṁ suggahite buddhavacane ānisaṁsaṁ dassetvā idāni tattheva niyojento
  tasmātiha bhikkhavetiādimāha. Tattha tasmāti yasmā duggahitā pariyatti
  duggahitālagaddo viya dīgharattaṁ ahitāya dukkhāya saṁvattati, suggahitapariyatti
  suggahitālagaddo viya dīgharattaṁ hitāya sukhāya saṁvattati, tasmāti attho. Tathā naṁ
  dhāreyyāthāti tatheva naṁ dhāreyyātha, teneva atthena gaṇheyyātha. Ye vā
  panassu viyattā bhikkhūti ye vā pana aññe sāriputtamoggallānamahākassapa-
  mahākaccāyanādikā byattā paṇḍitā bhikkhū assu, te pucchitabbā. Na ariṭṭhena
  viya pana mama sāsane kalalaṁ vā kacavaraṁ vā pakkhipitabbaṁ.
     [240] Kullūpamanti kullasadisaṁ. Nittharaṇatthāyāti caturoghanittharaṇatthāya.
  Udakaṇṇavanti yañhi udakaṁ gambhīraṁ, na puthulaṁ. Puthulaṁ vā pana na gambhīraṁ, na
  taṁ aṇṇavoti vuccati. Yaṁ pana gamabhīraṁ ceva puthulaṁ ca, taṁ aṇṇavoti vuccati.
  Tasmā mahantaṁ udakaṇṇavanti mahantaṁ puthulaṁ gambhīraṁ udakanti ayamettha attho.

  *  *  *  *  *  *
  Footnote: 1 chaṂa. sakkontāpi, evamuparipi
-------------------------------------------------
[page 016]
  Sāsaṅkaṁ nāma yattha corānaṁ nivuṭṭhokāso dissati ṭhitokāso, nisinnokāso,
  nipannokāso dissati. Sappaṭibhayaṁ nāma yattha corehi manussā hatā dissanti,
  viluttā dissanti, ākoṭṭitā dissanti. Uttarasetūti udakaṇṇavassa upari
  baddho setu. Kullaṁ bandhitvāti kullo nāma taraṇatthāya kalāpaṁ katvā baddho.
  Pattharitvā baddhā pana dārucāṭiādayo 1- uḷumpoti vuccanti. Uccāretvāti 2-
  ṭhapetvā. Kiccakārīti pattakārī 3- yuttakārī, paṭirūpakārīti attho. Dhammāpi vo
  pahātabbāti ettha dhammāti samathavipassanā. Bhagavā hi samathepi chandarāgaṁ
  pajahāpesi, vipassanāyapi. Samathe chandarāgaṁ kattha pajahāpesi? "iti kho ahaṁ
  udāyi neva saññānāsaññāyatanassapi pahānaṁ vadāmi, passasi no tvaṁ udāyi
  taṁ saññojanaṁ aṇuṁ vā thūlaṁ vā, yassāhaṁ no pahānaṁ vadāmī"ti 4- ettha samathe
  chandarāgaṁ pajahāpesi. "imañce Tumhe bhikkhave diṭṭhiṁ evaṁ parisuddhaṁ evaṁ
  pariyodātaṁ na allīyetha na keḷāyetha na dhanāyethā"ti 5- ettha vipassanāya
  chandarāgaṁ pajahāpesi. Idha pana ubhayattha pajahāpento "dhammāpi vo pahātabbā,
  pageva adhammā"ti āha.
     Tatrāyaṁ adhippāyo:- bhikkhave ahaṁ evarūpesu santapaṇītesu dhammesu
  chandarāgappahānaṁ vadāmi, kiṁ pana imasmiṁ asaddhamme gāmadhamme vasaladhamme
  duṭṭhulle odakantike, yattha ayaṁ ariṭṭho moghapuriso niddosasaññī pañcasu
  kāmaguṇesu chandarāgaṁ nālaṁ antarāyāyāti vadati, ariṭṭhena viya na tumhehi
  mayhaṁ sāsane kalalaṁ vā kacavaro vā pakkhipitabboti evaṁ bhagavā imināpi
  ovādena ariṭṭhaṁyeva niggaṇhāti.
     [241] Idāni yo pañcasu khandhesu tividhagāhavasena ahaṁ mamanti
  gaṇhāti, so mayhaṁ sāsane ayaṁ ariṭṭho viya kalalaṁ vā kacavaraṁ vā pakkhipatīti
  dassento chayimāni bhikkhavetiādimāha. Tattha diṭṭhiṭṭhānānīti diṭṭhipi
  diṭṭhiṭṭhānaṁ, diṭṭhiyā ārammaṇaṁpi diṭṭhiṭṭhānaṁ, diṭṭhiyā paccayopi. Rūpaṁ etaṁ
  mamātiādīsu

  *  *  *  *  *  *
  Footnote: 1 chaṂa. padaracāṭiādayo 2 ka. ussāpetvāti 3 Sī. kattabbakārī
  4 MaṂa. 13/156/130 laṭukikopamasutta 5 Maṃū. 12/401/359 mahātaṇhāsaṅkhayasutta
-------------------------------------------------
[page 017]
  Etaṁ mamāti taṇhāgāho. Esohamasmīti mānaggāho. Eso me attāti
  diṭṭhiggāho hoti. 1- Evaṁ rūpārammaṇā taṇhāmānadiṭṭhiyo kathitā honti. Rūpaṁ pana
  attāti na vattabbaṁ. Vedanādīsupi eseva nayo. Diṭṭhaṁ rūpāyatanaṁ, sutaṁ saddāyatanaṁ,
  mutaṁ gandhāyatanaṁ rasāyatanaṁ phoṭṭhabbāyatanaṁ, tañhi patvā gahetabbato mutanti
  vuttaṁ. Avasesāni sattāyatanāni viññātannāMa. Pattanti pariyesitvā vā
  apariyesitvā vā pattaṁ. Pariyesitanti pattaṁ vā appattaṁ vā pariyesitaṁ. Anuvicaritaṁ
  manasāti cittena anusañcaritaṁ. Lokasmiṁ hi pariyesitvā pattaṁpi atthi, pariyesitvā
  no pattaṁpi. Apariyesitvā pattampi atthi, apariyesitvā no pattampi.
  Tattha pariyesitvā pattaṁ pattannāMa. Pariyesitvā no pattaṁ pariyesitaṁ nāMa.
  Apariyesitvā pattañca apariyesitvā no pattañca manasānucaritaṁ nāMa.
     Athavā pariyesitvā pattaṁpi apariyesitvā no 2- pattampi pattaṭṭhena
  pattaṁ nāMa. Pariyesitvā no pattameva pariyesitannāMa. 3- Apariyesitvā pattañca
  apariyesitvā no pattañca manasānucaritannāMa. 3- Sabbaṁ vā etaṁ manasānucaritattā
  manasānucaritaṁ nāMa. Iminā viññāṇārammaṇā taṇhāmānadiṭṭhiyo kathitā,
  desanāvilāsena heṭṭhā diṭṭhādiārammaṇavasena viññāṇaṁ dassitaṁ. Yampi taṁ
  diṭṭhiṭṭhānanti yaṁpi etaṁ so lokotiādinā nayena pavattadiṭṭhiṭṭhānaṁ.
     So loko so attāti yā esā "rūpaṁ attato samanupassatī"tiādinā
  nayena pavattā diṭṭhi loko ca attā cāti gaṇhāti, taṁ sandhāyetaṁ 4- vuttaṁ.
  So pecca bhavissāmīti so ahaṁ paralokaṁ gantvā nicco bhavissāmi, dhuvo sassato
  avipariṇāmadhammo bhavissāmi, sinerumahāpaṭhavīmahāsamuddādisassatisamaṁ tatheva ṭhassāmi.
  Tampi etaṁ mamāti taṁpi dassanaṁ etaṁ mama, esohamasmi, eso me attāti
  samanupassati. Iminā diṭṭhārammaṇā taṇhāmānadiṭṭhiyo kathitā. Vipassanāya
  paṭivipassanākālo viya pacchimadiṭṭhiyā purimadiṭṭhigahaṇakāloeva 5- hoti.
     Sukkapakkhe rūpaṁ netaṁ mamāti rūpe taṇhāmānadiṭṭhigāhā paṭikkhittā.
  Sukkapakkhe rūpaṁ netaṁ mamāti rūpe taṇhāmānadiṭṭhigāhā paṭikkhittā.
  Vedanādīsupi eseva nayo. Samanupassatīti imassa pana padassa taṇhāsamanupassanā

  *  *  *  *  *  *
  Footnote: 1 chaṂa. ayaṁ saddo na dissati 2 chaṂa. ayaṁ saddo na dissati
  3-3 chaṂa. apariyesitvā no pattaṁ manasānuvicaritaṁ nāma
  4 chaṂa. sandhāya 5 chaṂa....kāle evaṁ
-------------------------------------------------
[page 018]
  Mānasamanupassanā diṭṭhisamanupassanā ñāṇasamanupassanāti catasso samanupassanāti
  attho. Tā kaṇhapakkhe tissannaṁ samanupassanānaṁ sukkapakkhe ñāṇasamanupassanāya
  vasena veditabbā. Asati na paritassatīti avijjamāne bhayaparitassanāya taṇhāparitassanāya
  vā na paritassati. Iminā bhagavā ajjhattakkhandhavināse aparitassamānaṁ
  khīṇāsavaṁ dassento desanaṁ matthakaṁ pāpesi.
     [242] Evaṁ vutte aññataro bhikkhūti evaṁ bhagavatā vutte aññataro
  anusandhikusalo bhikkhu "bhagavatā ajjhattakkhandhavināse aparitassantaṁ khīṇāsavaṁ
  dassetvā desanā niṭṭhāpitā, ajjhattaṁ aparitassante kho pana sati ajjhattaṁ
  paritassakena bahiddhā parikkhāravināse paritassakena aparitassakena tahiṁ 1- bhavitabbaṁ,
  iti imehi catūhi kāraṇehi ayaṁ pañho pucchitabbo"ti cintetvā ekaṁsaṁ cīvaraṁ
  katvā añjaliṁ paggayha bhagavantaṁ etadavoca. Bahiddhā asatīti bahiddhā
  parikkhāravināse. Ahu vata meti ahosi vata me bhaṇḍakaṁ 2- yānaṁ vāhanaṁ hiraññaṁ
  suvaṇṇanti attho. Taṁ vata me natthīti taṁ vata idāni mayhaṁ natthi, rājūhi vā
  corehi vā hataṁ, 3- agginā vā daḍḍhaṁ, udakena vā vuḷhaṁ, paribhogena vā
  jiṇṇaṁ. Siyā vata meti bhaveyya vata mayhaṁ yānaṁ vāhanaṁ hiraññaṁ suvaṇṇaṁ sāli
  vīhi yavo godhumo. Taṁ vatāhaṁ na labhāmīti tamahaṁ alabhamāno tadanucchavikaṁ kammaṁ
  akatvā nisinnattā idāni na labhāmīti socati, ayaṁ āgāriyasocanā,
  anāgāriyassa pattacīvarādīnaṁ vasena veditabbā.
     Aparitassanāvāre na evaṁ hotīti yehi kilesehi evaṁ bhaveyya, tesaṁ pahīnattā
  na evaṁ hoti. Diṭṭhiṭṭhānādhiṭṭhānapariyuṭṭhānābhinivesānusayānanti diṭṭhīnañca
  diṭṭhiṭṭhānānañca diṭṭhādhiṭṭhānānañca diṭṭhipariyuṭṭhānānañca abhinivesānusayānañca.
  Sabbasaṅkhārasamathāyāti nibbānatthāya. Nibbānaṁ hi āgamma sabbasaṅkhāraiñjitāni
  sabbasaṅkhāracalanāni sabbasaṅkhāravipphanditāni sammanti vūpasammanti, tasmā taṁ
  "sabbasaṅkhārasamatho"ti vuccati. Tadeva ca āgamma khandhūpadhi kilesūpadhi abhisaṅkhārūpadhi
  pañcakāmaguṇūpadhīti ime upadhayo paṭinisajjiyanti, taṇhā khīyati virajjati nirujjhati,

  *  *  *  *  *  *
  Footnote: 1 chaṂa. cāpi 2 chaṂa. bhaddakaṁ 3 chaṂa. haṭaṁ
-------------------------------------------------
[page 019]
  Tasmā taṁ "sabbūpadhipaṭinissaggo taṇhakkhayo virāgo nirodho"ti vuccati.
  Nibbānāyāti ayaṁ panassa sarūpaniddeso, iti sabbeheva imehi padehi
  nibbānassa sacchikiriyatthāya dhammaṁ desentassāti ayamattho dīpito. Tassevaṁ hotīti
  tassa diṭṭhigatikassa ucchijjissāmi nāmassu, vinassissāmi nāmassu, nāssu nāma
  bhavissāmīti evaṁ hoti. Diṭṭhigatikassa hi tilakkhaṇaṁ āropetvā suññatapaṭisaṁyuttaṁ
  katvā desiyamānaṁ dhammaṁ suṇantassa tāso uppajjati. Vuttaṁpi cetaṁ 1- "tāso
  heso bhikkhave assutavato puthujjanassa no cassaṁ, no ca me siyā"ti. 2-
     [243] Ettāvatā bahiddhāparikkhāravināse tassanakassa ca no tassanakassa
  ca ajjhattakkhandhavināse tassanakassa ca no tassanakassa cāti imesaṁ
  vasena catukoṭikā suññatā kathitā. Idāni bahiddhāparikkhāraṁ pariggahaṁ nāma
  katvā vīsativatthukaṁ sakkāyadiṭṭhiṁ attavādūpādānaṁ nāma katvā sakkāyadiṭṭhippamukhā
  dvāsaṭṭhī diṭṭhiyo nissayaṁ 3- nāma katvāti koṭikaṁ suññataṁ dassetuṁ taṁ bhikkhave
  pariggahantiādimāha. Tattha pariggahanti bahiddhāparikkhāraṁ. Pariggaṇheyyāthāti yathā
  viññūmanusso pariggaṇheyya. Ahampi kho taṁ bhikkhaveti bhikkhave tumhepi na
  passatha, ahaṁpi na passāmi, iti evarūpo pariggaho natthīti dasseti. Evaṁ
  sabbattha attho veditabbo.
     [244] Evaṁ tikoṭikaṁ suññataṁ dassetvā ināni ajjhattakkhandhe
  attāti bahiddhāparikkhāre attaniyanti katvā dvekoṭikaṁ dassento attani vā
  bhikkhave satītiādimāha. Tattha ayaṁ saṅkhepattho, bhikkhave attani vā sati idaṁ me
  parikkhārajātaṁ attaniyanti assa, attaniyeva vā parikkhāre sati ayaṁ me attā
  imassa parikkhārassa sāmīti, evamahanti. Sati mamāti, mamāti sati ahanti yuttaṁ
  bhaveyya. Saccatoti bhūtato. Thetatoti tathato thirato vā.
     Idāni ime pañcakkhandhe aniccaṁ dukkhaṁ anattāti evantiparivaṭṭavasena
  aggaṇhanto ayaṁ ariṭṭho viya mayhaṁ sāsane kalalaṁ kacavaraṁ pakkhipatīti dassento
  taṁ kiṁ maññatha bhikkhave rūpaṁ niccaṁ vātiādimāha. Tattha aniccaṁ bhanteti bhante yasmā

  *  *  *  *  *  *
  Footnote: 1 chaṂa. vuttaṁ hetaṁ, Sī. vuttampi hetaṁ 2 chaṂa. tāso hesā bhikkhave, pāli.
  tāso hesā bhikkhusaṁ.khandha 17/55/47 udānasutta 3 chaṂa. diṭṭhinissayaṁ
-------------------------------------------------
[page 020]
  Hutvā na hoti, tasmā aniccaṁ, uppādavayavattito vipariṇāmatāvakālika-
  niccapaṭikkhepaṭṭhena vāti catūhi kāraṇehi aniccaṁ. Dukkhaṁ bhanteti bhante
  paṭipīḷanākārena dukkhaṁ, santāpadukkhamadukkhavatthukasukhapaṭikkhepaṭṭhena vāti catūhi
  kāraṇehi dukkhaṁ. Vipariṇāmadhammanti bhavasaṅkantiupagamanasabhāvaṁ pakatibhāvavijahanasabhāvaṁ.
  Kallaṁ nu taṁ samanupassituṁ etaṁ mama, esohamasmi, eso me attāti yuttaṁ nukho taṁ
  imesaṁ tiṇṇaṁ taṇhāmānadiṭṭhigāhānaṁ vasena ahaṁ mamāti evaṁ gahetuṁ. No hetaṁ
  bhanteti iminā te bhikkhū avasavattanākārena rūpaṁ bhante anattāti paṭijānanti.
  Suññāssāmikānissarāttapaṭikkhepaṭṭhena vāti catūhi kāraṇehi anattā.
     Bhagavā hi katthaci aniccavasena anattataṁ dasseti, katthaci dukkhavasena
  katthaci ubhayavasena. "cakkhu Attāti yo vadeyya, taṁ na upapajjati, cakkhussa
  uppādopi vayopi paññāyati. Yassa kho pana uppādopi vayopi paññāyati,
  attā me uppajjati ca veti cāti iccassa evamāgataṁ hoti, tasmā taṁ na
  upapajjati, cakkhu anattāti yo vadeyya, iti cakkhu anattā"ti 1- imasmiṁ hi
  chachakkasutte aniccavasena anattataṁ dasseti. "rūpañca Hidaṁ bhikkhave attā
  abhavissa, nayidaṁ rūpaṁ ābādhāya saṁvatteyya, labbhetha ca rūpe' evaṁ me rūpaṁ hoti,
  evaṁ me rūpaṁ mā ahosī'ti. Yasmā ca kho bhikkhave rūpaṁ anattā, tasmā rūpaṁ ābādhāya
  saṁvattati, na ca labbhati rūpe'evaṁ me rūpaṁ hotu, evaṁ me rūpaṁ mā ahosī"ti 2-
  imasmiṁ anattalakkhaṇasutte dukkhavasena anattataṁ dasseti. "rūpaṁ Bhikkhave aniccaṁ,
  yadaniccaṁ taṁ dukkhaṁ, yaṁ dukkhaṁ tadanattā, yadanattā, taṁ' netaṁ mama, nesohamasmi, na
  meso attā'ti evametaṁ yathābhūtaṁ sammappaññāya daṭṭhabban"ti 3- imasmiṁ
  arahattasutte ubhayavasena anattataṁ dasseti. Kasmā? aniccaṁ dukkhaṁ ca pākaṭaṁ.
  Anattāti na pākaṭaṁ.
     Paribhogabhājanādīsu hi bhinnesu aho aniccanti vadanti, aho anattāti
  vattā nāma natthi. Sarīre gaṇḍapīḷakādīsu vā uṭṭhitāsu kaṇṭakena vā paviddhā

  *  *  *  *  *  *
  Footnote: 1 pāli. attāti, Ma. upari. 14/422/362 saḷāyatanavagga
  2 vinaYu. mahā. 4/20/17 pañcavaggiyakathā, saṁ.khandha. 17/59/55 upayavagga
  3 saṁ. khandha. 17/76/67 khajjanīyavagga
-------------------------------------------------
[page 021]
  Aho dukkhanti vadanti, aho anattāti pana vattā nāma natthi. Kasmā? idaṁ
  hi anattalakkhaṇaṁ nāma avibhūtaṁ duddasaṁ duppaññāpanaṁ. Tena taṁ bhagavā aniccavasena
  vā dukkhavasena vā ubhayavasena vā dasseti. Tayidaṁ imasmiṁpi teparivaṭṭe
  aniccadukkhavaseneva dassitaṁ. Vedanādīsupi eseva nayo.
     Tasmātiha bhikkhaveti bhikkhave yasmā etarahipi aññadāpi rūpaṁ aniccaṁ
  dukkhaṁ anattā, tasmāti attho. Yaṁ kiñci rūpantiādīni visuddhimagge
  khandhaniddese vitthāritāneva.
     [245] Nibbindatīti ukkaṇṭhati. Ettha ca nibbidāti vuṭṭhānagāminīvipassanā
  adhippetā. Vuṭṭhānagāminīvipassanāya hi bahūni nāmāni. Esā hi
  katthaci saññagganti vuttā. Katthaci dhammaṭṭhitiñāṇanti. Katthaci
  pārisuddhipadhāniyaṅganti. Katthaci paṭipadāñāṇadassanavisuddhīti. Katthaci tammayaṁ
  pariyādānanti. 1- Katthaci tīhi nāmehi. Katthaci dvīhi. 2-
     Tattha poṭṭhapādasutte tāva "saññā kho poṭṭhapāda paṭhamaṁ uppajjati,
  pacchā ñāṇan"ti 3- evaṁ saññagganti vuttā. Susimasutte "pubbe kho susima
  dhammaṭṭhitiñāṇaṁ, pacchā nibbāne ñāṇan"ti 4- evaṁ dhammaṭṭhitiñāṇanti vuttā.
  Dasuttarasutte "paṭipadāñāṇadassanavisuddhipadhāniyaṅgan"ti 5- evaṁ pārisuddhi-
  padhāniyaṅganti vuttā rathavinīte "kiṁ nu kho āvuso paṭipadāñāṇadassanavisuddhatthaṁ
  bhagavati brahmacariyaṁ vussatī"ti 6- evaṁ paṭipadāñāṇadassanavisuddhīti vuttā.
  Saḷāyatanavibhaṅge "atammayataṁ bhikkhave nissāya atammayataṁ āgamma yāyaṁ upekkhā nānattā
  nānattasitā, taṁ abhinivajjetvā yāyaṁ upekkhā ekattā ekattasitā, taṁ nissāya
  taṁ āgamma evametissā pahānaṁ hoti, evametissā samatikkamo hotī"ti 7-
  evaṁ tammayaṁ pariyādānanti vuttā. Paṭisambhidāmagge "yā ca muñcitukamyatā,

  *  *  *  *  *  *
  Footnote: 1 chaṂa. tammayatāpariyādānanti, Sī. tammayapariyādānanti, evamūparipi
  2 chaṂa. dvīhīti 3 dī.Sī. 9/416/181 sahetukasaññuppādanirodhakathā
  4 saṁ. nidāna. 16/70/120 mahāvagga 5 dī. pāṭi. 11/359/272 nava dhammā
  6 Maṃū. 12/257/217 opammavagga 7 Ma. upari. 14/310/284 vibhaṅgavagga
-------------------------------------------------
[page 022]
     Yā ca paṭisaṅkhānupassasā, yā ca saṅkhārupekkhā, ime dhammā ekatthā byañjanameva
  nānan"ti 1- evaṁ tīhi nāmehi vuttā. Paṭṭhāne "anulomaṁ gotrabhussa anantara-
  paccayena paccayo, anulomaṁ vodānassa anantarapaccayena paccayo"ti 2- evaṁ dvīhi
  nāmehi vuttā. Imasmiṁ pana alagaddasutte nibbindatīti nibbidānāmena āgatā.
     Nibbindaṁ 3- virajjatīti ettha virāgoti maggo. Virāgā vimuccatīti ettha
  virāgena maggena vimuccatīti phalaṁ kathitaṁ. Vimuttasmiṁ vimuttamiti ñāṇaṁ hotīti idha
  paccavekkhaṇā kathitā.
     Evaṁ vimuttacittaṁ mahākhīṇāsavaṁ dassetvā idāni tassa yathābhūtehi
  pañcahi kāraṇehi nāmaṁ gaṇhanto ayaṁ vuccati bhikkhavetiādimāha. Avijjāti
  vaṭṭamūlikā avijjā. Ayaṁ hi durukkhipanaṭṭhena palighoti vuccati. Tenesa tassā 4-
  ukkhittattā ukkhittapalighoti vutto. Tālāvatthukatāti sīsacchinnatālo viya katā,
  samūlaṁ vā tālaṁ uddharitvā tālassa vatthu viya katā, yathā tasmiṁ vatthusmiṁ
  puna so tālo na paññāyati, evaṁ puna appaññattibhāvaṁ nītāti attho.
  Ponobbhavikoti punabbhavadāyako. Jātisaṁsāroti jātīsu jāyanavasena ceva
  saṁsaraṇavasena ca evaṁ laddhanāmānaṁ punabbhavakkhandhānaṁ paccayo kammābhisaṅkhāro.
  So hi punappunaṁ uppattikaraṇavasena parikkhipitvā ṭhitattā parikkhāti vuccati,
  tenesa tassā saṅkiṇṇattā vikiṇṇattā saṅkiṇṇaparikkhoti vutto. Taṇhāti
  vaṭṭamūlikā taṇhā. Ayaṁ hi gambhīrānugataṭṭhena esikāti vuccati. Tenesa tassā
  abbhuḷhattā luñcitvā chaḍḍitattā abbhuḷhesikoti vutto. Orambhāgiyānīti
  orambhajanakāni kāmabhave upapattipaccayāni. Etāni hi kavāṭaṁ viya nagaradvāraṁ
  cittaṁ pidahitvā ṭhitattāva 5- aggaḷāti vuccanti. Tenesa tesaṁ nirākatattā
  bhinnattā niraggaḷoti vutto. Ariyoti nikkileso parisuddho. Pannaddhajoti
  patitamānaddhajo. Pannabhāroti khandhabhārakilesabhārābhisaṅkhārabhārapañcakāmaguṇabhārā
  pannā orohitā assāti pannabhāro. Apica idha mānabhārasseva orohitattā

  *  *  *  *  *  *
  Footnote: 1 khu. paṭi. 31/120 ādi/87 ñāṇakathā (syā) atthato samānaṁ
  2 abhi. paṭṭhāna 40/417/128- kusalattika 3 chaṂa. nibbidā virajjatīti
  4 chaṂa. tassa 5 chaṂa. va-saddo na dissati
-------------------------------------------------
[page 023]
  Pannabhāroti adhippeto, visaṁyuttoti catūhi yogehi sabbakilesehi ca visaṁyutto.
  Idha pana mānasaṁyogeneva visaṁyuttattā visaṁyuttoti adhippeto. Asmimānoti rūpe
  asmīti māno, vedanāya, saññāya, saṅkhāresu, viññāṇe asmīti māno.
     Ettāvatā bhagavatā maggena kilese khepetvā nirodhasayanavaragatassa
  nibbānārammaṇaṁ phalasamāpattiṁ appetvā viharato khīṇāsavassa kālo dassito.
  Yathā hi dve nagarāni ekaṁ coranagaraṁ, ekaṁ khemanagaraṁ. Atha ekassa mahāyodhassa
  evaṁ bhaveyya "yāvidaṁ coranagaraṁ tiṭṭhati, tāva khemanagaraṁ bhayato na muccati,
  coranagaraṁ anagaraṁ karissāmī"ti sannāhaṁ katvā khaggaṁ gahetvā coranagaraṁ
  upasaṅkamitvā nagaradvāre ussāpite esikatthambhe khaggena chinditvā saddhiṁ
  dvārabāhāhi 1- kavāṭaṁ bhinditvā palighaṁ ukkhipitvā pākāraṁ bhindanto parikkhaṁ
  saṅkiritvā nagarasobhanatthāya ussite dhaje pātetvā nagaraṁ agginā jhāpetvā
  khemanagaraṁ pavisitvā pāsādaṁ abhiruyha ñātigaṇaparivuto surasabhojanaṁ bhuñjeyya,
  evaṁ coranagaraṁ viya sakkāyo, khemanagaraṁ viya nibbānaṁ, mahāyodho viya yogāvacaro.
  Tassevaṁ hoti "yāva sakkāyavaṭṭaṁ vattati, tāva dvattiṁsakammakaraṇāṭṭhanavutiroga-
  pañcavīsatimahābhayehi parimuccanaṁ natthī"ti. So mahāyodho viya sannāhaṁ sīlasannāhaṁ
  katvā, paññākhaggaṁ gahetvā khaggena esikatthambhe viya arahattamaggena taṇhesikaṁ
  luñcitvā, so yodho sadvārabāhaṁ nagarakavāṭaṁ viya pañcorambhāgiyasaṁyojanaggaḷaṁ
  ugghāṭetvā, so yodho palighaṁ viya avijjāpalighaṁ ukkhipitvā, so yodho pākāraṁ
  bhindanto parikkhaṁ viya kammābhisaṅkhāraṁ bhindanto jātisaṁsāraparikkhaṁ saṅkiritvā,
  so yodho nagarasobhanatthāya ussāpite dhaje viya mānaddhaje pātetvā
  sakkāyanagaraṁ jhāpetvā, so yodho khemanagare uparipāsāde surasabhojanaṁ viya
  kilesanibbānanagaraṁ pavisitvā amatanirodhārammaṇaṁ phalasamāpattisukhaṁ anubhavamāno
  kālaṁ vītināmeti.
     [246] Idāni evaṁ vimuttacittassa khīṇāsavassa parehi anadhigamanīyaviññāṇaṁ 2-
  dassento evaṁ vimuttacittaṁ khotiādimāha. Tattha anvesantāti 3-

  *  *  *  *  *  *
  Footnote: 1 chaṂa. sadvārabāhakaṁ 2 chaṂa....viññāṇataṁ 3 chaṂa., pāli. anvesanti
-------------------------------------------------
[page 024]
  Anvesantā gavesantā. Idaṁ nissitanti idaṁ nāma nissitaṁ. Tathāgatassāti ettha
  sattopi tathāgatoti adhippeto, uttamapuggalo khīṇāsavopi. Ananuvijjoti
  asaṁvijjamāno vā avindeyyo vā. Tathāgatoti hi satte gahite asaṁvijjamānoti
  attho vaṭṭati, khīṇāsave gahite avindeyyoti attho vaṭṭati.
     Tattha purimanaye ayamadhippāyo:- bhikkhave ahaṁ diṭṭheva dhamme dharamānakaṁyeva
  khīṇāsavaṁ tathāgato satto puggaloti na paññapemi. Appaṭisandhikaṁ pana parinibbutaṁ
  khīṇāsavaṁ sattoti vā puggaloti vā kiṁ paññapessāmi. Ananuvijjo tathāgato,
  na hi paramatthato satto nāma koci atthi, tassa avijjamānassa idaṁ nissitaṁ
  viññāṇanti anvesantāpi kiṁ adhigacchissanti, kathaṁ paṭilabhissantīti attho.
  Dutiyanaye ayamadhippāyo:- bhikkhave ahaṁ diṭṭheva dhamme dharamānakaṁyeva khīṇāsavaṁ
  viññāṇavasena indādīhi avindiyaṁ vadāmi, na hi saindā devā sabrahmakā
  sapajāpatikā anvesantāpi khīṇāsavassa vipassanācittaṁ vā maggacittaṁ vā phalacittaṁ
  vā idaṁ nāma ārammaṇaṁ nissāya vattatīti jānituṁ sakkonti, te appaṭisandhikassa
  parinibbutassa kiṁ jānissantīti.
     Asatāti asantena. Tucchāti tucchakena. Musāti musāvādena. Abhūtenāti yaṁ
  natthi, tena. Abbhācikkhantīti abhiācikkhanti, abhibhavitvā vadanti. Venayikoti
  vinayati vināsetīti vinayo, so eva venayiko, sattavināsakoti adhippāyo. Yathā
  cāhaṁ bhikkhave nāti 1- bhikkhave yena kāraṇena 2- ahaṁ na sattavināsako. Yathā cāhaṁ
  na vadāmīti yena vā kāraṇena ahaṁ sattavināsaṁ na paññapemi. Idaṁ vuttaṁ
  hoti:- yathāhaṁ na sattavināsako, yathā ca na sattavināsaṁ paññapemi, tathā
  maṁ te bhonto samaṇabrāhmaṇā "venayiko samaṇo gotamo"ti vadantā
  sattavināsako samaṇo gotamoti ca, "sato sattassa ucchedaṁ vināsaṁ vibhavaṁ
  paññapemī"ti 3- vadantā sattavināsaṁ paññapemīti ca asatā tucchā musā abhūtena
  abbhācikkhantīti.

  *  *  *  *  *  *
  Footnote: 1 chaṂa. yathā cāhaṁ na bhikkhaveti 2 chaṂa. vā kārena 3 chaṂa. paññapetīti evamuparipi
-------------------------------------------------
[page 025]
     Pubbe cāti pubbe mahābodhimaṇḍamhiyeva ca. Etarahi cāti etarahi
  dhammadesanāyaṁ ca. Dukkhaṁ ceva paññapemi, dukkhassa ca nirodhanti dhammacakkaṁ
  appavattetvā bodhimaṇḍe viharantopi dhammacakkappavattanato paṭṭhāya dhammaṁ
  desentopi catusaccameva paññapemīti attho. Ettha hi dukkhaggahaṇena tassa
  mūlabhūto samudayo, nirodhaggahaṇena ca 1- taṁsampāpako maggo gahitova hotīti
  veditabbo. Tatra ceti tasmiṁ catusaccappakāsane. Pareti saccāni ājānituṁ
  paṭivijjhituṁ asamatthapuggalā. Akkosantīti dasahi akkosavatthūhi akkosanti.
  Paribhāsantīti vācāya paribhāsanti. Rosenti vihesentīti rosessāma vihesessāmāti
  adhippāyena ghaṭṭenti dukkhāpenti. Tatrāti tesu akkosādīsu, tesu vā
  parapuggalesu. Āghātoti kodho. 2- Appaccayoti domanassaṁ. Anabhiraddhīti 3- atuṭṭhi.
     Tatra ceti catusaccappakāsaneyeva. Pareti catusaccappakāsanaṁ ājānituṁ
  paṭivijjhituṁ samatthapuggalā. Ānandoti ānandapīti. Ubbilāvitattanti 4-
  ubbilāpanapīti. Tatraceti catusaccappakāsanamhiyeva. Tatrāti sakkārādīsu. Yaṁ kho
  idaṁ pubbe pariññātanti yaṁ idaṁ khandhapañcakaṁ pabbe bodhimaṇḍe tīhi pariññāhi
  pariññātaṁ. Tattha'meti tasmiṁ khandhapañcake ime. Kiṁ vuttaṁ hoti? tatrapi tathāgatassa
  ime sakkārā mayi bhavissanti 5- vā ahaṁ ete anubhavāmīti vā na hoti. Pubbe 6-
  pariññātakkhandhapañcakasseva ete sakkārā khandhapañcakaṁyeva ca te sakkāre
  anubhotīti 6- ettakameva hotīti. Tasmāti yasmā saccāni paṭivijjhituṁ asamatthā
  tathāgataṁpi akkosanti, tasmā. Sesaṁ vuttanayeneva veditabbaṁ.
     [247] Tasmātiha bhikkhave yaṁ na tumhākanti yasmā attaniyepi chandarāgappahānaṁ
  dīgharattaṁ hitāya sukhāya saṁvattati, tasmā yaṁ na tumhākaṁ, taṁ pajahathāti
  attho. Yathāpaccayaṁ vā kareyyāti yathā yathā iccheyya, tathā tathā kareyya.
  Na hi no etaṁ bhante attā vāti bhante etaṁ tiṇakaṭṭhasākhāpalāsaṁ amhākaṁ
  neva attā na amhākaṁ rūpaṁ na viññāṇanti vadanti. Attaniyaṁ vāti amhākaṁ

  *  *  *  *  *  *
  Footnote: 1 chaṂa. ca-saddo na dissati 2 chaṂa. kopo 3 ka. anabhinandīti
  4 chaṂa. uppilāvitattanti 5 chaṂa. karīyantīti
  6-6 chaṂa. pubbe pariññātakkhandhapañcakaṁyeva ete sakkāre anubhotīti
-------------------------------------------------
[page 026]
  Cīvarādiparikkhāropi na hotīti attho. Evameva kho bhikkhave yaṁ na tumhākaṁ taṁ
  pajahathāti bhagavā khandhapañcakaṁyeva na tumhākanti dassetvā pajahāpeti, tañca
  kho na uppāṭetvā luñcitvā vā, chandarāgavinayena panetaṁ pajahāpeti.
     [248] Evaṁ svākkhātoti ettha tiparivaṭṭato paṭṭhāya yāva imaṁ ṭhānaṁ
  āharituṁpi vaṭṭati, paṭilomena pemamattakena saggaparāyanato paṭṭhāya yāva imaṁ
  ṭhānaṁ āharituṁpi vaṭṭati. Svākkhātoti sukathito. Sukathitattā ca 1- uttāno vivaṭo
  pakāsito. Chinnapilotikoti pilotikāti vuccati chinnaṁ bhinnaṁ tattha tattha sibbitaṁ
  gaṇṭhikataṁ jiṇṇavatthaṁ, taṁ yassa natthi, aṭṭhahatthaṁ vā navahatthaṁ vā ahaṭasāṭakaṁ
  nivattho, so chinnapilotiko nāMa. Ayaṁpi dhammo tādiso, na hettha kohaññādivasena
  chinnabhinnasibbitagaṇṭhikatabhāvo atthi. Apica kacavaro pilotikoti vuccati.
  Imasmiṁ ca sāsane samaṇakacavaraṁ nāma patiṭṭhātuṁ na labhati. Tenevāha:-
            "kāraṇḍaṁva 2- niddhamatha kasambuñcāvakassatha 3-
             tato palāse 4- vāhetha assamaṇe samaṇamānine.
             Niddhamitvāna pāpicche pāpāacāragocare
             suddhā suddhehi saṁvāsaṁ kappayavho paṭissatā
             tato samaggā nipakkā dukkhassantaṁ karissathā"ti. 5-
     Iti samaṇakacavarassa chinnattāpi ayaṁ dhammo chinnapilotiko nāma hoti.
  Vaṭṭantesaṁ natthi paññāpanāyāti tesaṁ vaṭṭaṁ apaññattibhāvaṁ gataṁ nippaññattikaṁ
  jātaṁ. Evarūpo mahākhīṇāsavo evaṁ svākkhāte sāsaneyeva uppajjati. Yathā ca
  khīṇāsavo, evaṁ anāgāmiādayopi.
     Tattha dhammānusārino saddhānusārinoti ime dve sotāpattimaggaṭṭhā
  honti. Yathāha "katamo ca puggalo dhammānusārī. Yassa puggalassa
  sotāpattiphalasacchikiriyāya paṭipannassa paññindriyaṁ adhimattaṁ hoti, paññāvāhiṁ
  paññāpubbaṅgamaṁ ariyamaggaṁ bhāveti. Ayaṁ vuccati puggalo dhammānusārī.
  Sotāpattiphalasacchikiriyāya paṭipanno puggalo dhammānusārī, phale ṭhito
  diṭṭhippatto. Katamo

  *  *  *  *  *  *
  Footnote: 1 chaṂa. eva 2 chaṂa. kāraṇḍavaṁ 3 chaṂa. kasambuñcāpakassatha
  4 pāli, chaṂa. palāpe 5 khu.sutta. 25/284-6/388-9 dhammacariyasutta
-------------------------------------------------
[page 027]
  Ca puggalo saddhānusārī. Yassa puggalassa sotāpattiphalasacchikiriyāya paṭipannassa
  saddhindriyaṁ adhimattaṁ hoti, saddhāvāhiṁ saddhāpubbaṅgamaṁ ariyamaggaṁ bhāveti. Ayaṁ
  vuccati puggalo saddhānusārī. Sotāpattiphalasacchikiriyāya paṭipanno puggalo
  saddhānusārī, phale ṭhito saddhāvimutto"ti. 1- Yesaṁ mayi saddhāmattaṁ pemamattanti
  iminā yesaṁ añño ariyadhammo natthi, tathāgate pana saddhāmattaṁ pemamattameva
  hoti. Te vipassakā puggalā adhippetā. Vipassakabhikkhūnañhi evaṁ vipassanaṁ
  paṭṭhapetvā nisinnānaṁ dasabale ekā saddhā ekaṁ pemaṁ uppajjati. Tāya
  saddhāya tena pemena hatthe gahetvā sagge ṭhapitā viya honti, niyatagatikā
  kira ete. Porāṇakattherā pana evarūpaṁ bhikkhuṁ cūḷasotāpannoti vadanti. Sesaṁ
  sabbattha uttānamevāti.
                     Papañcasūdaniyā majjhimanikāyaṭṭhakathāya
                      alagaddūpamasuttavaṇṇanā niṭṭhitā.
                          ---------------
                          3. Vammikasuttavaṇṇanā
     [249] Evamame sutanti vammikasuttaṁ. Tattha āyasmāti piyavacanametaṁ.
  Kumārakassapoti tassa nāmaṁ. Kumārakāle pabbajitattā pana bhagavatā "kassapaṁ
  pakkosatha, idaṁ phalaṁ vā khādanīyaṁ vā kassapassa dethā"ti vutte katarakassapassāti
  kumārakassapassāti evaṁ gahitanāmattā tato paṭṭhāya vuḍḍhakālepi
  "kumārakassapo"ti vuccati. Apica raññā posāvanikaputtattāpi taṁ "kumārakassapo"ti
  sañjāniṁsu. Ayaṁ panassa pubbayogato paṭṭhāya āvibhāvakathā:-
     thero kira padumuttarassa bhagavato kāle seṭṭhiputto ahosi. Athekadivasaṁ
  bhagavantaṁ citrakathiṁ ekaṁ attano sāvakaṁ ṭhānantare ṭhapentaṁ disvā bhagavato
  sattāhaṁ dānaṁ datvā "ahaṁpi bhagavā anāgate ekassa buddhassa ayaṁ thero
  viya citrakathī sāvako bhaveyyan"ti patthanaṁ katvā puññāni karonto kassapassa
  bhagavato sāsane pabbajitvā visesaṁ nibbattetuṁ nāsakkhi.

  *  *  *  *  *  *
  Footnote: 1 abhi. puggala. 36/293/122 ekakapuggalapaṇṇatti
-------------------------------------------------
[page 028]
     Tadā kira parinibbutassa bhagavato sāsane osakkante pañca bhikkhū
  nisseṇiṁ bandhitvā pabbataṁ abhiruyha samaṇadhammaṁ akaṁsu. Saṁghatthero tatiyadivase
  arahattaṁ patto. Anuthero catutthadivase anāgāmī ahosi. Itare tayo visesaṁ
  nibbattetuṁ asakkontā devaloke nibbattā. 1- Tesaṁ ekaṁ buddhantaraṁ devesu
  ca manussesu ca sampattiṁ anubhontānaṁ eko takkasilāyaṁ rājakule nibbattitvā
  pukkusāti nāma rājā hutvā bhagavantaṁ uddissa pabbajitvā rājagahaṁ āgacchanto 2-
  kumbhakārasālāyaṁ bhagavato dhammadesanaṁ sutvā anāgāmiphalappatto. Eko ekasmiṁ
  samuddapaṭṭane kulaghare nibbattitvā nāvaṁ āruyha bhinnanāvo dārucīrāni
  nivāsetvā lābhasampattiṁ patto "ahaṁ arahā"ti cittaṁ uppādetvā "na tvaṁ
  arahā, gaccha satthāraṁ pañhaṁ pucchā"ti atthakāmāya devatāya pesito 3- tathā
  katvā arahattaphalaṁ patto.
     Eko rājagahe ekissā kuladārikāya kucchimhi uppanno. Sā ca paṭhamaṁ
  mātāpitaro yācitvā pabbajjaṁ alabhamānā kulagharaṁ gatā gabbhasaṇṭhitaṁpi 4- ajānantī
  sāmikaṁ ārādhetvā tena anuññātā bhikkhunīsu pabbajitā. Tassā gabbhininimittaṁ
  disvā bhikkhuniyo devadattaṁ pucchiṁsu, so "assamaṇī"ti āha. Dasabalaṁ pucchiṁsu,
  satthā upālittheraṁ paṭicchāpesi. Thero sāvatthinagaravāsīni kulāni visākhaṁ ca
  upāsikaṁ pakkosāpetvā sodhento "pure laddho gabbho, pabbajjā arogā"ti
  āha. Satthā "suvinicchitaṁ adhikaraṇan"ti therassa sādhukāraṁ adāsi. Sā bhikkhunī
  suvaṇṇabimbasadisaṁ puttaṁ vijāyi, taṁ gahetvā rājā pasenadikosalo posāpesi.
  "kassapo"ti Cassa nāmaṁ katvā aparabhāge alaṅkaritvā satthu santikaṁ netvā
  pabbājesi. Iti rañño posāvanikaputtattāpi taṁ "kumārakassapo"ti sañjāniṁsūti.
       Andhavaneti evaṁnāmake vane. Taṁ kira vanaṁ dvinnaṁ buddhānaṁ kāle
  avijahitanāmaṁ andhavanaṁtveva paññāyati. Tatrāyaṁ paññattivibhāvanā:-
       appāyukabuddhānaṁ hi 5- sarīradhātūnaṁ ekaghano na hoti. 5- Adhiṭṭhānānubhāvena
  vippakiriyati. Teneva amhākaṁpi bhagavā "ahaṁ na ciraṭṭhitiko, appakehi sattehi

  *  *  *  *  *  *
  Footnote: 1 chaṂa. nibbattiṁsu 2 chaṂa. gacchanto 3 chaṂa. codito 4 Ma. gabbhapatiṭṭhitampi
  5-5 chaṂa. sarīradhātu na ekaghanā hoti
-------------------------------------------------
[page 029]
  Ahaṁ diṭṭho, yehi na diṭṭho, teva bahutarā, te me dhātuyo ādāya tattha tattha
  pūjentā saggaparāyanā bhavissantī"ti parinibbānakāle "attano sarīraṁ vippakiriyatū"ti
  adhiṭṭhāsi. Dīghāyukabuddhānaṁ pana suvaṇṇakkhandho viya ekaghanaṁ dhātusarīraṁ tiṭṭhati.
     Kassapassāpi bhagavato tatheva aṭṭhāsi. Tato mahājanā sannipatitvā
  "dhātuyo ekaghanā na sakkā viyojetuṁ, kiṁ karissāmā"ti sammantayitvā ekaghanameva
  cetiyaṁ karissāma, kittakaṁ pana hotu tanti āhaṁsu. Eke sattayojanikanti
  āhaṁsu. Etaṁ atimahantaṁ, anāgate jaggituṁ na sakkā, chayojanaṁ hotu, pañcayojanaṁ,
  catuyojanaṁ, tiyojanaṁ, dviyojanaṁ, ekayojanaṁ hotūti sanniṭṭhānaṁ katvā iṭṭhakā
  kīdisā hontūti bāhirante iṭṭhakā rattasuvaṇṇamayā ekaghanā satasahassagghanikā
  hontu, abbhantarimante paññāsasahassagghanikā. Haritālamanosilāhi mattikākiccaṁ
  kariyatu, telena udakakiccanti niṭṭhaṁ gantvā cattāri mukhāni catudhā vibhajiṁsu.
  Rājā ekaṁ mukhaṁ gaṇhi, rājaputto paṭhavindharakumāro ekaṁ, amaccānaṁ jeṭṭhako
  hutvā senāpati ekaṁ, janapadānaṁ jeṭṭhako hutvā seṭṭhī ekaṁ.
     Tattha dhanasampannatāya rājāpi suvaṇṇaṁ nīharāpetvā attanā gahitamukhe
  kammaṁ ārabhi, uparājāpi, senāpatipi. Seṭṭhinā gahitamukhe pana kammaṁ olīyati.
  Tato yasodharo 1- nāma eko upāsako tepiṭako bhāṇako anāgāmī ariyasāvako,
  so kammaṁ oliyatīti ñatvā pañca sakaṭasatāni yojāpetvā janapadaṁ gantvā
  "kassapasammāsambuddho vīsativassasahassāni ṭhatvā parinibbuto, tassa yojanikaṁ
  ratanacetiyaṁ kariyati, yo yaṁ dātuṁ ussahati suvaṇṇaṁ vā hiraññaṁ vā sattaratanaṁ
  vā haritālaṁ vā manosilaṁ vā, so taṁ detū"ti samādapesi. Manussā attano
  attano thāmena hiraññasuvaṇṇādīni adaṁsu. Asakkontā telataṇḍulādīni dentiyeva.
  Upāsako telataṇḍulādīni kammakārānaṁ bhattavetanatthaṁ pahiṇati, avasesehi
  suvaṇṇaṁ cetāpetvā pahiṇati, evaṁ sakalajambhūdīpaṁ acari.
     Cetiye kammaṁ niṭṭhitanti cetiyaṭṭhānato paṇṇaṁ pahiṇiṁsu "niṭṭhitaṁ kammaṁ
  ācariyo āgantvā cetiyaṁ vandatū"ti. Sopi paṇṇaṁ pahiṇi "mayā sakalajambūdīpo

  *  *  *  *  *  *
  Footnote: 1 chaṂa. yasorato, Sī. sorato
-------------------------------------------------
[page 030]
  Samādapito, yaṁ atthi, taṁ gahetvā kammaṁ niṭṭhapentū"ti. Dve paṇṇāni
  antarāmagge samāgamiṁsu. Ācariyassa paṇṇato pana cetiyaṭṭhānato paṇṇaṁ paṭhamataraṁ
  ācariyassa hatthaṁ agamāsi. So paṇṇaṁ vācetvā cetiyaṁ vandissāmīti ekakova
  nikkhami. Antarāmagge aṭaviyaṁ pañca corasatāni uṭṭhahiṁsu. Tatrekacce taṁ disvā
  iminā sakalajambūdīpato hiraññasuvaṇṇaṁ sampiṇḍitaṁ, nidhikumbhī no pavattamānā
  āgatāti avasesānaṁ ārocetvā taṁ aggahesuṁ. Kasmā tātā maṁ gaṇhathāti.
  Tayā sakalajambūdīpato sabbaṁ hiraññasuvaṇṇaṁ sampiṇḍitaṁ, amhākaṁ thokaṁ thokaṁ dehīti.
  Kiṁ tumhe na jānātha, kassapo bhagavā parinibbuto, tassa yojanikaṁ ratanacetiyaṁ
  kariyati, tadatthāya mayā samādapitaṁ, no attano atthāya. Taṁ taṁ laddhaladdhaṭṭhānato
  tattheva pesitaṁ, mayhaṁ pana nivatthasāṭakamattaṁ ṭhapetvā aññaṁ vittaṁ 1- kākaṇikaṁpi
  natthīti.
     Eke "evametaṁ vissajjetha ācariyan"ti āhaṁsu. Eke "ayaṁ rājapūjito
  amaccapūjito, amhesu kiñcideva nagaravīthiyaṁ disvā rājarājamahāmattādīnaṁ
  ārocetvā anayabyasanaṁ pāpuṇāpeyyā"ti āhaṁsu. Upāsako "tātā nāhaṁ evaṁ
  karissāmī"ti āha, tañca kho tesu kāruññena, na attano jīvitanikantiyā.
  Atha tesu gahetabbo vissajjetabboti vivadantesu gahetabboti laddhikāeva
  bahutarā hutvā jīvitā voropayiṁsu.
     Tesaṁ balavaguṇe ariyasāvake aparādhena nibbutadīpasikhā viya akkhīni
  antaradhāyiṁsu. Te "kahaṁ bho cakkhuṁ kahaṁ bho cakkhun"ti vippalapantā ekacce
  ñātakehi gehaṁ nītā, ekacce noñātakā anāthāti tattheva aṭaviyaṁ rukkhamūle
  paṇṇasālāyaṁ vasiṁsu. Aṭaviyaṁ 2- āgatamanussā kāruññena tesaṁ taṇḍulaṁ vā
  puṭabhattaṁ vā paribbayaṁ vā denti. Dārupaṇṇādīnaṁ atthāya gantvā āgatā
  manussā kuhiṁ gatatthāti vutte andhavanaṁ gatamhāti vadanti. Evaṁ dvinnaṁpi
  buddhānaṁ kāle taṁ vanaṁ andhavanaṁtveva paññāyati.
     Kassapabuddhakāle panetaṁ chaḍḍitajanapade aṭavī ahosi. Amhākaṁ bhagavato
  kāle sāvatthiyā avidūre jetavanassa piṭṭhibhāge pavivekakāmānaṁ kulaputtānaṁ

  *  *  *  *  *  *
  Footnote: 1 Sī. kiñci 2 chaṂa. aṭaviṁ
-------------------------------------------------
[page 031]
  Vasanaṭṭhānaṁ padhānagharaṁ ahosi, tattha āyasmā kumārakassapo tena samayena
  sekkhapaṭipadaṁ pūrayamāno viharati. Tena vuttaṁ "andhavane viharatī"ti.
     Aññatarā devatāti nāmagottavasena apākaṭā ekā devatāti attho.
  "abhijānāti No bhante bhagavā' ahu ñātaññatarassa mahesakkhassa yakkhassa
  saṅkhittena taṇhāsaṅkhayavimuttiṁ abhāsitthāti 1- ettha pana abhiññāto sakkopi
  devarājā aññataroti vutto. Devatāti ca idaṁ devānaṁpi devadhītānaṁpi
  sādhāraṇavacanaṁ. Imasmiṁ panatthe devo adhippeto. Abhikkantāya rattiyāti ettha
  abhikkantasaddo khayasundarābhirūpābbhanumodanādīsu dissati. Tattha "abhikkantā
  bhante ratti, nikkhanto paṭhamo yāmo, ciranisinno bhikkhusaṁgho, uddisatu bhante
  bhagavā bhikkhūnaṁ paṭimokkhan"tievamādīsu 2- khaye dissati. "ayaṁ Imesaṁ catunnaṁ
  puggalānaṁ abhikkantataro ca paṇītataro cā"ti 3- evamādīsu sundare.
          "ko Me vandati pādāni iddhiyā yasasā jalaṁ
           abhikkantena vaṇṇena sabbā obhāsayaṁ disā"ti 4-
  evamādīsu abhirūpe. "abhikkantaṁ Bho gotamā"tievamādīsu 5- abbhanumodane.
  Idha pana khaye. Tena abhikkantāya rattiyāti parikkhīṇāya rattiyāti vuttaṁ hoti.
  Tatthāyaṁ devaputto majjhimayāmasamanantare āgatoti veditabbo. Abhikkantavaṇṇāti
  idha abhikkantasaddo abhirūpe. Vaṇṇasaddo pana chavithutikulavaggakāraṇasaṇṭhānapamāṇa-
  rūpāyatanādīsu dissati. Tattha "suvaṇṇavaṇṇosi bhagavā"tievamādīsu chaviyā. "kadā
  Saññūḷhā pana te gahapati samaṇassa gotamassa vaṇṇā"tievamādīsu 6- thutiyaṁ.
  "cattārome Bho gotama vaṇṇā"tievamādīsu 7- kulavagge. "atha Kena nu
  vaṇṇena, gandhathenoti vuccatī"tievamādīsu 8- kāraṇe. "mahantaṁ Hatthirāvaṇṇaṁ
  abhinimminitvā"tievamādīsu 9- saṇṭhāne. "tayo Pattassa vaṇṇā"ti 10- evamādīsu

  *  *  *  *  *  *
  Footnote: 1 Maṃū 12/395/352 2 aṅ. aṭṭhaka. 23/110/207 (syā)
  3 aṅ. catukka. 21/100/114 4 khu. 26/857/87 5 vinaYu. mahāvi. 1/15/7
  6 MaṂa. 13/77/54 7 dī. pāṭi. 11/115/69 8 saṁ. sagā. 15/234/246
  9 saṁ. sagā. 15/138/124 10 vinaYu. mahāvi 2/602/68
-------------------------------------------------
[page 032]
  Pamāṇe. "vaṇṇo Gandho raso ojā"tievamādīsu 1- rūpāyatane. So idha
  chaviyā daṭṭhabbo. Tena abhikkantavaṇṇāti abhirūpacchavī iṭṭhavaṇṇā, manāpavaṇṇāti
  vuttaṁ hoti. Devatā hi manussalokaṁ āgacchamānā pakativaṇṇaṁ pakatiiddhiṁ
  pajahitvā oḷārikaṁ attabhāvaṁ katvā atirekavaṇṇaṁ atirekaiddhiṁ māpetvā
  naṭasamajjādīni gacchantā manussā viya abhisaṅkhatena kāyena āgacchanti. Ayaṁpi
  devaputto tatheva āgato. Tena vuttaṁ "abhikkantavaṇṇā"ti.
     Kevalakappanti ettha kevalasaddo anavasesayebhuyyābyāmissānatireka-
  daḷhatthavisaṁyogādianekattho. Tathāhissa "kevalaparipuṇṇaṁ parisuddhaṁ brahmacariyan"ti
  evamādīsu 2- anavasesattamattho. "kevalakappā Ca aṅgamagadhā pahūtaṁ khādanīyaṁ bhojanīyaṁ
  ādāya upasaṅkamissantī"tievamādīsu 3- yebhuyyatā. "kevalassa Dukkhakkhandhassa
  samudayo hotī"tievamādīsu 4- abyāmissatā. "kevalaṁ Saddhāmattakaṁ nūna
  ayamāyasmā"tievamādīsu 5- anatirekatā. "āyasmato Anuruddhassa bāhiyo nāma
  saddhivihāriko kevalakappaṁ saṁghabhedāya ṭhito"tievamādīsu 6- daḷhatthatā. "kevalī
  Vusitavā uttamapurisoti vuccatī"tievamādīsu 7- visaṁyogo. Idha panassa
  anasesattamatthoti adhippeto.
     Kappasaddo panāyaṁ abhisaddahanavohārakālapaññattichedanavikappalesasamantabhāvādianekattho.
  Tathāhissa "okappanīyametaṁ bhoto gotamassa, yathātaṁ arahato
  sammāsambuddhassā"tievamādīsu 8- abhisaddahanamattho. "anujānāmi Bhikkhave imehi
  pañcahi samaṇakappehi phalaṁ paribhuñjitun"tievamādīsu 9- vohāro. "yena Sudaṁ
  niccakappaṁ viharāmī"ti evamādīsu 8- kālo. "iccāyasmā Kappo"ti evamādīsu 10-
  paññatti. "alaṅkatā Kappitakesamassū"tievamādīsu 11- chedanaṁ. "kappati
  Dvaṅgulakappo"tievamādīsu 12- vikapPo. "atthi Kappo
  nipajjitun"tievamādīsu 13-

  *  *  *  *  *  *
  Footnote: 1 abhi. saṅgaṇi. 34/617 ādi/188 ādi 2 vinaYu. mahāvi. 1/1/3
  3 vinaYu. mahā. 4/43/37 4 abhi. vibhaṅga. 35/225/161
  5 vinaYu. mahā. 5/244/6 6 aṅ. catukka. 21/243/267
  7 saṁ. khandha. 17/57/50 8 Maṃū. 12/387/345 9 vinaYu. cūḷa. 7/250/7
  10 saṁ. khandha. 17/124/134 11 saṁ. saḷā. 18/659/425-6 (syā)
  12 vinaYu. cūḷa. 7/446/286 13 aṅ. aṭṭhaka. 23/186/345 yamakavagga.
-------------------------------------------------
[page 033]
  Leso. "kevalakappaṁ Veḷuvanaṁ obhāsetvā"ti 1- evamādīsu samantabhāvo. Idha panassa
  samantabhāvo atthoti adhippeto. Tasmā kevalakappaṁ andhavananti ettha anavasesaṁ
  samantato andhavananti evamattho daṭṭhabbo.
     Obhāsetvāti vatthālaṅkārasarīrasamuṭṭhitāya ābhāya pharitvā, candimā viya
  ca suriyo viya ca ekobhāsaṁ ekappajjotaṁ karitvāti attho. Ekamantaṁ aṭṭhāsīti
  ekasmiṁ ante, ekasmiṁ okāse aṭṭhāsi. Etadavocāti etaṁ "bhikkhū"tiādivacanamavoca.
  Kasmā panāyaṁ avanditvā samaṇavohāreneva kathetīti. Samaṇasaññāya samudācārena. 2-
  Evaṁ kirassa ahosi "ayaṁ antarā kāmāvacare vasi. Ahaṁ 3- pana tasmiṁ kāle
  tato kālato 3- paṭṭhāya brahmacārī"ti samaṇasaññāvassa samudācarati, tasmā
  avanditvā samaṇavohāreneva katheti. Pubbasahāyo kireso devaputto therassa.
  Kuto paṭṭhāyāti. Kassapasammāsambuddhakālato paṭṭhāya. Yo hi pubbabhāge 4- āgatesu
  pañcasu sahāyesu anuthero catutthadivase anāgāmī ahosīti vutto, ayaṁ so.
  Tadā kira tesu saṁghattherassa arahatteneva saddhiṁ abhiññā āgamiṁsu. So "mayhaṁ
  kiccaṁ matthakaṁ pattan"ti vehāsaṁ uppatitvā anotattadahe mukhaṁ dhovitvā
  uttarakuruto piṇḍapātaṁ ādāya āgantvā "āvuso imaṁ piṇḍapātaṁ bhuñjitvā
  appamattā samaṇadhammaṁ karothā"ti āha. Itare āhaṁsu "na āvuso amhākaṁ
  evaṁ katikā atthi' yo paṭhamaṁ visesaṁ nibbattetvā piṇḍapātaṁ āharati, tenābhataṁ
  bhuñjitvā sesehi samaṇadhammo kātabbo'ti. Tumhe attano upanissayena kiccaṁ
  matthakaṁ pāpayittha. Mayaṁpi sace no upanissayo bhavissati, kiccaṁ matthakaṁ pāpessāMa.
  Papañco esa amhākaṁ, gacchatha tumhe"ti. So yathāphāsukaṁ gantvā āyupariyosāne
  parinibbāyi.
     Punadivase anuthero anāgāmiphalaṁ sacchākāsi, tassa abhiññāyo āgamiṁsu.
  Sopi tatheva piṇḍapātaṁ āharitvā tehi paṭikkhitto yathāphāsukaṁ gantvā
  āyupariyosāne suddhāvāse nibbatti. So suddhāvāse ṭhatvā te sahāye

  *  *  *  *  *  *
  Footnote: 1 saṁ. sagā. 15/94/61 2 chaṂa. samudācāreneva
  3-3 chaṂa. ahaṁ pana asmi tato kālato.... 4 chaṂa. pubbayoge
-------------------------------------------------
[page 034]
  Olokento, eko tadāva parinibbuto, eko adhunā bhagavato santike ariyabhūmiṁ
  patto, eko lābhasakkāraṁ nissāya "ahaṁ arahā"ti cittaṁ uppādetvā
  suppārakapaṭṭane vasatīti disvā taṁ upasaṅkamitvā "na tvaṁ arahā, na arahattamaggaṁ
  paṭipanno, gaccha bhagavantaṁ upasaṅkamitvā dhammaṁ suṇāhī"ti uyyojesi. Sopi
  antaraghare bhagavantaṁ ovādaṁ yācitvā "tasmātiha te bāhiya evaṁ sikkhitabbaṁ
  diṭṭhe diṭṭhamattaṁ hotū"ti 1- bhagavatā saṅkhittena ovadito ariyabhūmiṁ sampāpuṇi.
     Tato añño eko atthi, so kuhinti olokento andhavane sekkhapaṭipadaṁ
  pūrayamāno viharatīti disvā cintesi "sahāyakassa santikaṁ 2- gamissāmīti, gacchantena
  pana tucchahatthena agantvā kiñci paṇṇākāraṁ gahetvā gantuṁ vaṭṭati, sahāyo
  kho pana me nirāmiso pabbatamatthake vasanto mayā ākāse ṭhatvā dinnaṁ
  piṇḍapātaṁpi aparibhuñjitvā samaṇadhammaṁ akāsi, idāni āmisapaṇṇākāraṁ kiṁ
  gaṇhissati, dhammapaṇṇākāraṁ gahetvā gamissāmī"ti brahmaloke ṭhitova ratanāvaliṁ
  ganthento viya paṇṇarasa pañhe vibhajitvā taṁ dhammapaṇṇākāraṁ ādāya āgantvā
  sahāyassa avidūre ṭhatvā attano samaṇasaññāsamudācāravasena taṁ anabhivādetvāva
  "bhikkhu bhikkhū"ti ālapitvā ayaṁ vammikotiādimāha. Tattha turitālapanavasena bhikkhu
  bhikkhūti āmeḍitaṁ veditabbaṁ. Yathā vā ekeneva tilakena nalāṭaṁ na sobhati,
  taṁ parivāretvā aññesupi dinnesu phullitamaṇḍitaṁ viya sobhati, evaṁ ekeneva
  padena vacanaṁ na sobhati, parivārikapadena saddhiṁ phullitamaṇḍitaṁ viya sobhatīti taṁ
  parivārikapadavasena vacanaṁ phullitamaṇḍitaṁ viya karontopi evamāha.
     Ayaṁ vammikoti purato ṭhito vammiko nāma natthi, desanāvasena pana
  purato ṭhitaṁ dassento viya ayanti āha. Laṅginti satthaṁ ādāya khaṇanto
  palighaṁ addasa. Ukkhipa laṅgiṁ abhikkhaṇa sumedhāti tāta paṇḍita laṅgī nāma
  rattiṁ dhūmāyati divā pajjalati. Ukkhipetaṁ paraṁ parato khaṇāti. Evaṁ sabbapadesu
  attho daṭṭhabbo. Uddhumāyikanti maṇḍūkaṁ. Caṅkavāranti khāraparissāvanaṁ. Kummanti

  *  *  *  *  *  *
  Footnote: 1 khu. udāna. 25/10/102 chaṂa. santike
-------------------------------------------------
[page 035]
  Kacchapaṁ. Asisūnanti maṁsacchedakaṁ asiñceva adhikuṭṭanañca. Maṁsapesinti nisadapotappamāṇa
  allamaṁsapiṇḍaṁ. Nāganti sumanapupphakalāpasadisaṁ mahāphaṇaṁ tividhasovatthikaparikkhittaṁ
  ahināgaṁ addasa. Mā nāgaṁ ghaṭṭesīti daṇḍakakoṭiyā vā vallikoṭiyā vā
  paṁsucuṇṇaṁ vā pana khipamāno mā nāgaṁ ghaṭṭayi. Namo karohi nāgassāti
  uparivātato apagamma suddhavatthaṁ nivāsetvā nāgassa namakāraṁ karohi. Nāgena
  adhisayitadhanaṁ nāma yāva sattamā kulaparivaṭṭā khādato na khīyati, nāgo te
  adhisayitaṁ dhanaṁ dassati, tasmā namo karohi nāgassāti. Ito vā pana sutvāti
  yathā dukkhakkhandhe itoti sāsane nissakkaṁ, na tathā idha. Idha pana devaputte
  nissakkaṁ, tasmā ito vā panāti mama vā pana santikā sutvāti ayamettha
  attho.
     [251] Cātummahābhūtikassāti catumahābhūtamayassa. Kāyassetaṁ adhivacananti
  sarīrassa nāmaṁ. Yatheva hi bāhirako vammiko, vamatīti vantakoti vantussayoti
  vantasinehasambandhoti 1- catūhi kāraṇehi vammikoti vuccati. So hi
  ahinakulaundūragharagoḷikādayo 2- nānappakāre pāṇake vamatīti vammiko. Upacikāhi
  vantakoti vammiko upacikāhi vamitvā mukhatuṇḍakena ukkhittapaṁsucuṇṇena
  kaṭippamāṇenapi purisappamāṇenapi ussitoti vammiko. Upacikāhi vantakheḷasinehena
  ābandhatāya 3- sattasattāhaṁ 4- deve vassantepi na vippakiriyati, nidāghepi tato
  paṁsumuṭṭhiṁ gahetvā tasmiṁ muṭṭhinā pīḷiyamāne sineho nikkhamati, evaṁ vantasinehena
  sambandhoti vammiko. Evaṁ ayaṁ kāyopi "akkhimhā akkhigūthako"tiādinā
  nayena nānappakārakaṁ asucikalimalaṁ vamatīti vammiko. Buddhapaccekabuddhakhīṇāsavā
  imasmiṁ attabhāve nikantipariyādānena attabhāvaṁ chaḍḍetvā gatāti ariyehi
  vantakotipi vammiko. Yehi cāyaṁ tīhi aṭṭhisatehi ussito nahārūsambandho
  maṁsāvalepano allacammapariyonaddho chavirañjito satte vañceti, taṁ sabbaṁ ariyehi
  vantamevāti vantussayotipi vammiko. "taṇhā Janeti purisaṁ, cittamassa vidhāvatī"ti
  5- evaṁ taṇhāya janitattā ariyehi vanteneva taṇhāsinehena sambandho ayanti

  *  *  *  *  *  *
  Footnote: 1 chaṂa....sambaddhoti evamuparipi 2 chaṂa. ahimaṅkusa... 3 chaṂa. ābaddhatāya
  4 Sī. sattāhaṁ 5 saṁ. sagā. 15/55-7/42
-------------------------------------------------
[page 036]
  Vantasinehena sambandhotipi vammiko. Yathā ca vammikassa anto nānappakārā
  pāṇakā tattheva jāyanti, uccārapassāvaṁ karonti, gilānā sayanti, matā ca 1-
  patanti. Iti so tesaṁ pasūtigharaṁ vaccakuṭi gilānasālā susānañca hoti. Evaṁ
  khattiyamahāsālādīnaṁpi kāyo ayaṁ gopitarakkhito maṇḍitappasādhito mahānubhāvānaṁ
  kāyoti acintetvā chavinissitā pāṇā cammanissitā pāṇā maṁsanissitā pāṇā
  nahārūnissitā pāṇā aṭṭhinissitā pāṇā aṭṭhimiñjanissitā pāṇāti evaṁ
  kulagaṇanāya asītimattāni kimikulasahassāni antokāyasmiṁyeva jāyanti, uccārapassāvaṁ
  karonti, gelaññena āturitāni sayanti, matāni patanti, iti ayaṁpi tesaṁ
  pāṇānaṁ pasūtigharaṁ vaccakuṭi gilānasālā susānaṁ ca hotīti "vammiko"tveva
  saṅkhayaṁ 2- gato. Tenāha bhagavā "vammikoti kho bhikkhu imassa cātummahābhūtikassa
  kāyassetaṁ adhivacanan"ti.
     Mātāpettikasambhavassāti mātito ca pitito ca nibbattena mātāpettikena
  sukkasoṇitena sambhūtassa. Odanakummāsūpaccayassāti odanena ceva kummāsena
  ca upacitassa vaḍḍhitassa. Aniccucchādanaparimaddanabhedanaviddhaṁsanadhammassāti ettha
  ayaṁ kāyo hutvā abhāvaṭṭhena aniccadhammo. Duggandhavighātatthāya tanuvilepanena
  ucachādanadhammo. Aṅgapaccaṅgābādhavinodanatthāya khuddakasambāhanena parimaddanadhammo.
  Daharakāle vā ūrūsu sayāpetvā gabbhavāsena dussaṇṭhitānaṁ tesaṁ tesaṁ aṅgānaṁ
  saṇṭhānasampādanatthaṁ añjanapīḷanādivasena parimaddanadhammo. Evaṁ pariharitopi
  ca bhedanaviddhaṁsanadhammo bhijjati ceva vikirati ca, evaṁsabhāvoti attho. Tattha
  mātāpettikasambhavaodanakummāsūpaccayaucchādanaparimaddanapadehi samudayo kathito,
  aniccucchādanabhedanaviddhaṁsanapadehi 3- atthaṅgamo. Evaṁ sattahipi padehi
  cātummahābhūtikassa kāyasasa uccāvacabhāvo vaḍḍhiparihāni samudayatthaṅgamo kathitoti
  veditabbo.
     Divā kammanteti divā kattabbakammante. Dhūmāyanāti ettha ayaṁ dhūmasaddo
  kodhe taṇhāya vitakke pañcasu kāmaguṇesu dhammadesanāya pakatidhūmeti imesu

  *  *  *  *  *  *
  Footnote: 1 chaṂa. ca-saddo na dissati 2 chaṂa. saṅkhaṁ 3 chaṂa. aniccabhedana...
-------------------------------------------------
[page 037]
  Atthesu vattati. "kodho Dhumo bhasmani mosavajjan"ti 1- ettha hi kodhe vattati.
  "icchādhūmāyitā Sattā"ti 2- ettha taṇhāya. "tena Kho pana samayena aññataro
  bhikkhu bhagavato avidūre dhūmāyanto nisinno hotī"ti ettha vitakke.
            "paṅko Ca kāmā palipo ca kāmā
             bhayañca metaṁ timūlaṁ pavuttaṁ
             rajo ca dhūmo ca mayā pakāsitā
             hitvā tuvaṁ pabbaja brahmadattā"ti 3-
     ettha pañcakāmaguṇesu. "dhūmaṁ Kattā hotī"ti 4- ettha dhammadesanāya. "dhajo
  Rathassa paññāṇaṁ, dhūmo paññāṇamaggino"ti 5- ettha pakatidhūme. Idha panāyaṁ
  vitakke adhippeto. Tenāha "ayaṁ rattiṁ dhūmāyanā"ti.
     Tathāgatassetaṁ adhivacananti tathāgato hi sattannaṁ dhammānaṁ bāhitattā
  brāhmaṇo nāMa. Yathāha "sattannaṁ kho bhikkhu dhammānaṁ bāhitattā brāhmaṇo
  hoti. Katamesaṁ sattannaṁ, rāgo bāhito hoti, doso, moho, māno, sakkāyadiṭṭhi,
  vicikicchā, sīlabbataparāmāso bāhito hoti. Imesaṁ bhikkhu sattannaṁ dhammānaṁ
  bāhitattā brāhmaṇo"ti. 6- Sumedhoti sundarapañño. Sekkhassāti ettha
  sikkhatīti sekkho. Yathāha "sikkhatīti kho bhikkhu tasmā sekkhoti vuccati. Kiñca
  sikkhati, adhisīlaṁpi sikkhati, adhicittaṁpi sikkhati, adhipaññaṁpi sikkhatī"ti. 7-
     Paññāyetanti 8- lokiyalokuttarāya paññāya etaṁ adhivacanaṁ, na āvudhasatthassa.
  Viriyārambhassāti kāyikacetasikaviriyassa. Taṁ paññāgatikameva hoti. Lokiyāya paññāya
  lokiyaṁ, lokuttarapaññāya lokuttaraṁ. Ettha panāyaṁ atthadīpanā:-
     eko kira jānapado brāhmaṇo pātova māṇavakehi saddhiṁ gāmato
  nikkhamma divasaṁ araññe mante vācetvā sāyaṁ gāmaṁ āgacchati. Antarāmagge

  *  *  *  *  *  *
  Footnote: 1 saṁ. sagā. 15/195/203 2 pāli. icchādhūpāyito sadā, saṁ. sagā. 15/66/45
  3 khu. jātaka. chakka. 27/843/189 (syā) 4 Maṃū. 12/349/310 5 saṁ. sagā. 15/72/47
  6 khu. cūḷa. 30/195/100 (syā) 7 aṅ. tika. 20/86/225
  8 chaṂa. paññāya adhivacananti
-------------------------------------------------
[page 038]
  Ca eko vammiko atthi, so rattiṁ dhūmāyati, divā pajjalati, brāhmaṇo
  antevāsiṁ sumedhaṁ māṇavaṁ āha "tāta ayaṁ vammiko rattiṁ dhūmāyati, divā pajjalati,
  vikāramassa passissāma, bhinditvā naṁ cattāro koṭṭhāse katvā khipāhī"ti. So
  sādhūti kuddālaṁ gahetvā samehi pādehi paṭhaviyaṁ patiṭṭhāya tathā akāsi. Tatra
  ācariyabrāhmaṇo viya bhagavā. Sumedhamāṇavako viya sekkho bhikkhu. Vammiko viya
  kāyo. "tāta Ayaṁ vammiko rattiṁ dhūmāyati, divā pajjalati, vikāramassa passissāma,
  bhinditvā naṁ cattāro koṭṭhāse katvā khipāhī"ti brāhmaṇena vuttakālo
  viya "bhikkhu cātummahābhūtikaṁ kāyaṁ cattāro koṭṭhāse katvā pariggaṇhāhī"ti
  bhagavatā vuttakālo. Tassa sādhūti kuddālaṁ gahetvā tathā karaṇaṁ viya sekkhassa
  bhikkhuno "yo vīsatiyā koṭṭhāsesu thaddhabhāvo, ayaṁ paṭhavīdhātu. Yo dvādasasu
  koṭṭhāsesu ābandhanabhāvo, ayaṁ āpodhātu. Yo catūsu koṭṭhāsesu paripācanabhāvo,
  ayaṁ tejodhātu. Yopi 1- chasu koṭṭhāsesu vitthambhanabhāvo, ayaṁ vāyodhātū"ti evaṁ
  catudhātuvavatthānavasena kāyapariggaho veditabbo.
     Laṅgīti kho bhikkhūti kasmā bhagavā avijjaṁ laṅgīti katvā dassesīti. 2-
  Yathā hi nagarassa dvāraṁ pidhāya palighe payojite mahājanassa gamanaṁ pacchijjati,
  ye nagarassa anto, te antoyeva honti. Ye bahi, te bahiyeva. Evameva
  yassa ñāṇamukhe avijjālaṅgī patati, tassa nibbānasampāpakaṁ ñāṇagamanaṁ
  pacchijjati, tasmā avijjaṁ laṅgiṁ 3- katvā dassesi. Pajaha avijjanti ettha
  kammaṭṭhānauggahaparipucchāvasena avijjāppahānaṁ kathitaṁ.
     Uddhumāyikāti kho bhikkhūti ettha uddhumāyikamaṇḍūko nāma no mahanto,
  nakhapiṭṭhippamāṇo hoti, purāṇapaṇṇantare vā gacchantare vā valliantare vā
  vasati. So daṇḍakakoṭiyā vā vallikoṭiyā vā paṁsucuṇṇakena vā ghaṭṭito āyamitvā
  mahanto parimaṇḍalo beluvapakkappamāṇo hutvā cattāro pāde ākāsagate katvā
  pacchinnagamano hutvā amittavasaṁ yāti, kākakulalādibhattameva 4- hoti. Evameva
  ayaṁ kodho paṭhamaṁ uppajjanto cittāvilamattakova hoti. Tasmiṁ khaṇe aniggahito

  *  *  *  *  *  *
  Footnote: 1 chaṂa. yo 2 chaṂa. dassetīti 3 chaṂa. laṅgīti 4 Sī. kākakulalādīnaṁ bhattameva
-------------------------------------------------
[page 039]
  Vaḍḍhitvā mukhavikulanaṁ pāpeti. Tadā aniggahito hanusañcopanaṁ pāpeti. Tadā
  aniggahito pharusavācānicchāraṇaṁ pāpeti. Tadā aniggahito disāvilokanaṁ pāpeti.
  Tadā aniggahito ākaḍḍhanaparikaḍḍhanaṁ pāpeti. Tadā aniggahito
  pāṇileḍḍudaṇḍasatthaparāmasanaṁ pāpeti. Tadā aniggahito daṇḍasatthābhinipātaṁ pāpeti.
  Tadā aniggahito paraghātanampi attaghātanampi pāpeti. Vuttampi cetaṁ 1-
  "yato ayaṁ kodho paraṁ ghātetvā attānaṁ ghāteti, ettāvatāyaṁ kodho paramussadagato
  hoti paramavepullappatto"ti. 2- Tattha yathā uddhumāyikāya catūsu pādesu
  ākāsagatesu gamanaṁ pacchijjati, uddhumāyikā amittavasaṁ gantvā kākādibhattaṁ
  hoti, evameva kodhasamaṅgī puggalo kammaṭṭhānaṁ gahetvā vaḍḍhetuṁ na sakkoti,
  amittavasaṁ yāti, sabbesaṁ mārānaṁ yathākāmaṁ karaṇīyo 3- hoti. Tenāha bhagavā
  "uddhumāyikāti kho bhikkhu kodhūpāyāsassetaṁ adhivacanan"ti. Tattha balavappatto
  kodhova kodhūpāyāso. Pajaha kodhūpāyāsanti ettha paṭisaṅkhānappahānaṁ kathitaṁ.
     Dvedhāpathoti ettha yathā puriso sadhano sabhogo kantāraddhānamaggappaṭipanno
  dvedhāpathaṁ patvā "iminā nu kho gantabbaṁ, iminā na 4-
  gantabban"ti nicchetuṁ asakkonto tattheva tiṭṭhati, atha naṁ corā uṭṭhahitvā
  anayabyasanaṁ pāpenti, evameva kho mūlakammaṭṭhānaṁ gahetvā nisinno bhikkhu
  buddhādīsu kaṅkhāya uppannāya kammaṭṭhānaṁ vaḍḍhetuṁ na sakkoti, atha naṁ
  kilesamārādayo sabbe mārā anayabyasanaṁ pāpenti, iti vicikicchā dvedhāpathasamā
  hoti. Tenāha bhagavā "dvedhāpathoti kho bhikkhu vicikicchāyetaṁ adhivacanan"ti.
  Pajaha vicikicchanti ettha kammaṭṭhānauggahaparipucchāvasena vicikicchāppahānaṁ kathitaṁ.
     Caṅgavāranti ettha yathā rajakehi khāraparissāvanamhi udake pakkhitte eko
  udakaghaṭo dvepi dasapi vīsatipi ghaṭasataṁpi paggharatiyeva, pasatamattaṁpi udakaṁ na
  tiṭṭhati, evameva nīvaraṇasamaṅgino puggalassa abbhantare kusaladhammo na tiṭṭhati.
  Tenāha bhagavā "caṅgavāranti kho bhikkhu pañcannetaṁ nīvaraṇānaṁ adhivacanan"ti.
  Pajaha pañca nīvaraṇeti ettha vikkhambhanatadaṅgavasena nīvaraṇappahānaṁ kathitaṁ.

  *  *  *  *  *  *
  Footnote: 1 chaṂa. hetaṁ 2 khu. cūḷa. 30/145/65 (syā)
  3 chaṂa. yathākāmakaraṇīyo 4 chaṂa. na-saddo na dissati
-------------------------------------------------
[page 040]
     Kummoti ettha yathā kacchapassa cattāro pādā sīsanti pañceva aṅgāni
  honti, evameva sabbepi saṅkhatā dhammā saṅgayhamānā 1- pañceva khandhā
  bhavanti. Tenāha bhagavā "kummoti kho bhikkhu pañcannetaṁ upādānakkhandhānaṁ
  adhivacanan"ti. Pajaha pañcupādānakkhandheti ettha pañcasu khandhesu chandarāgappahānaṁ
  kathitaṁ.
     Asisūnāti ettha yathā sūnāya upari maṁsaṁ ṭhapetvā asinā koṭṭenti,
  evamime sattā vatthukāmatthāya kilesakāmehi ghāṭiyamānā 2- vatthukāmānaṁ upari
  katvā kilesakāmehi kantitā koṭṭitāva 3- honti. Tenāha bhagavā "asisūnāti
  kho bhikkhu pañcannetaṁ kāmaguṇānaṁ adhivacanan"ti. Pajaha pañca kāmaguṇeti ettha
  pañcakāmaguṇesu chandarāgappahānaṁ kathitaṁ.
     Maṁsapesīti kho bhikkhūti ettha ayaṁ maṁsapesi nāma bahujanapatthitā
  khattiyādayo manussāpi naṁ patthenti kākādayo tiracchānāpi. Ime hi sattā
  avijjāsamannāgatā 4- nandirāgaṁ upagamma vaṭṭaṁ patthenti. 5- Yathā vā maṁsapesi
  ṭhapitaṭhapitaṭṭhāne laggati, evamime sattā nandirāgabandhā vaṭṭe lagganti,
  dukkhappattāpi 6- na ukkaṇṭhanti, iti nandirāgo maṁsapesisadiso hoti. Tenāha
  bhagavā "maṁsapesīti kho bhikkhu nandirāgassetaṁ adhivacanan"ti. Pajaha nandirāganti
  ettha catutthamaggena nandirāgappahānaṁ kathitaṁ.
     Nāgoti kho bhikkhu khīṇāsavassetaṁ bhikkhuno adhivacananti ettha yenatthena
  khīṇāsavo nāgoti vuccati, so anaṅgaṇasutte 7- pakāsitova. Namo karohi nāgassāti
  khīṇāsavassa buddhanāgassa "buddho so bhagavā bodhāya dhammaṁ deseti, danto
  so bhagavā damathāya dhammaṁ deseti, santo so bhagavā samathāya dhammaṁ deseti,
  tiṇṇo so bhagavā taraṇāya dhammaṁ deseti, parinibbuto so bhagavā parinibbānāya
  dhammaṁ desetī"ti 8- evaṁ namakkāraṁ karohīti ayamettha attho. Iti idaṁ suttaṁ

  *  *  *  *  *  *
  Footnote: 1 chaṂa. gayhamānā 2 chaṂa. ghātayamānā 3 chaṂa. koṭṭitā ca
  4 chaṂa. avijjāya sammattā 5 chaṂa. vaḍḍhenti 6 chaṂa. dukkhaṁ patvāpi
  7 Maṃū. 12/57/32 8 Maṃū 12/361/325
-------------------------------------------------
[page 041]
  Therassa kammaṭṭhānaṁ ahosi. Theropi idameva suttaṁ kammaṭṭhānaṁ katvā vipassanaṁ
  vaḍḍhetvā arahattaṁ patto. Ayametassa atthoti ayaṁ etassa pañhassa attho.
  Iti bhagavā ratanarāsimhi maṇikūṭaṁ gaṇhanto viya yathānusandhināva desanaṁ
  niṭṭhapesīti.
                     Papañcasūdaniyā majjhimanikāyaṭṭhakathāya
                        vammikasuttavaṇṇanā niṭṭhitā.
                          ---------------
                         4. Rathavinītasuttavaṇṇanā
     [252] Evamme sutanti rathavinītasuttaṁ. Tattha rāgaheti evaṁnāmake
  nagare, tañahi mandhātumahāgovindādīhi pariggahitattā rājagahanti vuccati.
  Aññepettha pakāre vaṇṇayanti. Kintehi, nāmametaṁ tassa nagarassa. Taṁ panetaṁ
  buddhakāle ca cakkavattikāle ca nagaraṁ hoti, sesakāle suññaṁ hoti yakkhapariggahitaṁ,
  tesaṁ vasanavanaṁ 1- hutvā tiṭṭhati. Veḷuvane kalandakanivāpeti veḷuvananti tassa
  uyyānassa nāmaṁ, taṁ kira veḷūhi parikkhittaṁ ahosi aṭṭhārasahatthena ca pākārena,
  gopuraṭṭālakayuttaṁ nīlobhāsaṁ manoramaṁ, tena veḷuvananti vuccati. Kalandakānaṁ cettha
  nivāpaṁ adaṁsu, tena kalandakanivāpoti vuccati.
     Pubbe kira aññataro rājā tattha uyyānakīḷanatthaṁ āgato 2- surāmadena
  matto divā seyyaṁ upagato supi. Parijanopissa "sutto rājā"ti pupphaphalādīhi
  palobhiyamāno ito cito ca pakkāmi, atha surāgandhena aññatarasmā susirarukkhā
  kaṇhasappo nikkhamitvā raññābhimukho āgacchati. Taṁ disvā rukkhadevatā "rañño

  *  *  *  *  *  *
  Footnote: 1 chaṂa. vasantavanaṁ 2 Ma. attano
-------------------------------------------------
[page 042]
  Jīvitaṁ dammī"ti kālakavesena āgantvā kaṇṇamūle saddamakāsi. Rājā paṭibujjhi,
  kaṇhasappo nivatto. So taṁ disvā "imāya mama jīvitaṁ dinnan"ti kālakānaṁ
  tattha nivāpaṁ ṭhapesi, 1- abhayaghosanaṁ ca ghosāpesi. Tasmā taṁ tato pabhūti
  kalandakanivāpanti saṅkhyaṁ gataṁ. Kalandakāti hi kālakānaṁ nāmaṁ.
     Jātibhūmikāti jātibhūmivāsino. Tattha jātibhūmīti jātaṭṭhānaṁ. Taṁ kho panetaṁ
  neva kosalamahārājādīnaṁ na caṅkībrāhmaṇādīnaṁ na sakkasuyāmasantusitādīnaṁ na
  asītimahāsāvakādīnaṁ na aññesaṁ sattānaṁ jātaṭṭhānaṁ "jātibhūmī"ti vuccati. Yassa pana
  jātadivase dasasahassī lokadhātu ekadhajamālāvippakiṇṇakusumavāsacuṇṇagandhasugandhā
  sabbaphāliphullamiva 2- nandanavanaṁ virocayamānā paduminipaṇṇe udakabindu viya
  akampittha, jaccandhādīnaṁ ca rūpadassanādīni anekāni pāṭihāriyāni pavattiṁsu,
  tassa sabbaññubodhisattassa jātaṭṭhānasākiyajanapado 3- kapilavatthāhāro, sā
  "jātibhūmī"ti vuccati.
                           Dhammagarubhāvavaṇṇanā
     vassaṁ vuṭṭhāti temāsaṁ vassaṁ vuṭṭhā pavāritapavāraṇā hutvā. Bhagavā
  etadavocāti "kacci bhikkhave khamanīyan"tiādīhi vacanehi āgantukapaṭisanthāraṁ
  katvā etaṁ "ko nukho bhikkhave"tiādivacanamavoca. Te kira bhikkhū "kacci
  bhikkhave khamanīyaṁ kacci yāpanīyaṁ, kaccittha appakilamathena addhānaṁ āgatā, na ca
  piṇḍakena kilamittha, kuto ca tumhe bhikkhave āgacchathā"ti paṭisanthāravasena
  pucchitā "bhagavā sākiyajanapade kapilavatthāhārato jātibhūmito āgacchāmā"ti
  āhaṁsu. Atha bhagavā neva suddhodanamahārājassa, na sukkodanassa, na sakkodanassa,
  na dhotodanassa, na amitodanassa, na amitāya deviyā, na mahāpajāpatiyā, na
  sakalassa sākiyamaṇḍalassa ārogyaṁ pucchi. Athakho attanā ca dasakathāvatthulābhiṁ
  parañca tattha samādapetāraṁ paṭipattisampannaṁ bhikkhuṁ pucchanto idaṁ "ko nu kho
  bhikkhave"tiādivacanaṁ avoca.

  *  *  *  *  *  *
  Footnote: 1 chaṂa. paṭṭhapesi 2 chaṂa. sabbapāliphullamiva 3 Sī. jātaṭṭhānaṁ sākiyajanapade
-------------------------------------------------
[page 043]
     Kasmā pana bhagavā suddhodanādīnaṁ ārogyaṁ apucchitvā evarūpaṁ bhikkhumeva
  pucchati? piyatāya. Buddhānañhi paṭipannakā bhikkhū bhikkhuniyo upāsakā upāsikāyo
  ca piyā honti manāpā. Kiṁkāraṇā? dhammagarutāya. Dhammagaruno hi tathāgatā, so
  ca nesaṁ dhammagarubhāvo "dukkhaṁ kho agāravo viharati appatisso"ti 1- iminā
  ajapālanigrodhamūle uppannajjhāsayena veditabbo. Dhammagarutāyeva hi bhagavā
  mahākassapattherassa abhinikkhamanadivase paccuggamanaṁ karonto tigāvutaṁ maggaṁ
  agamāsi. Atirekatiyojanasataṁ maggaṁ gantvā gaṅgātīre dhammaṁ desetvā mahākappinaṁ
  saparisaṁ arahatte patiṭṭhapesi. Ekasmiṁ pacchābhatte pañcacattāḷīsayojanamaggaṁ
  gantvā kumbhakārassa nivesane tiyāmarattiṁ dhammakathaṁ katvā pukkusātikulaputtaṁ
  anāgāmiphale patiṭṭhapesi. Vīsayojanasataṁ gantvā vanavāsisāmaṇerassa anuggahaṁ
  akāsi. Saṭṭhiyojanamaggaṁ gantvā khadiravaniyattherassa dhammaṁ desesi. Anuruddhatthero
  pācīnavaṁsadāye nisinno mahāpurisavitakkaṁ vitakketīti ñatvā tattha ākāsena
  gantvā therassa purato oruyha sādhukāramadāsi. Kuṭikaṇṇasoṇattherassa 2-
  ekagandhakuṭiyaṁ senāsanaṁ paññāpetvā 3- paccūsakāle dhammadesanaṁ ajjhesitvā
  sarabhaññapariyosāne sādhukāraṁ adāsi. Tigāvutaṁ maggaṁ gantvā tiṇṇaṁ kulaputtānaṁ
  vasanaṭṭhāne gosiṅgasālavane sāmaggīrasānisaṁsaṁ kathesi. Kassapopi bhagavā
  "anāgāmiphale patiṭṭhito ariyasāvako ayan"ti vissāsaṁ uppādetvā ghaṭikārassa
  kumbhakārassa nivesanaṁ gantvā sahatthā āmisaṁ gahetvā paribhuñji.
     Amhākaṁyeva bhagavā upakaṭṭhāya vassūpanāyikāya jetavanato bhikkhusaṁghaparivuto
  cārikaṁ nikkhami. Kosalamahārājānāthapiṇḍikādayo nivattetuṁ nāsakkhiṁsu. Anāthapiṇḍiko
  gharaṁ āgantvā domanassappatto nisīdi. Atha naṁ puṇṇā nāma dāsī
  domanassappattosi sāmīti āha. Āma je satthāraṁ nivattetuṁ nāsakkhiṁ, atha me imaṁ
  temāsaṁ dhammaṁ vā sotuṁ, yathādhippāyaṁ vā dānaṁ dātuṁ na labhissāmīti
  cintā uppannāti. Ahaṁpi sāmi satthāraṁ nivattessāmīti. Sace nivattetuṁ
  sakkosi, bhujissāyeva tvanti. Sā gantvā dasabalassa pādamūle nipajjitvā
  "nivattatha bhagavā"ti āha. Puṇṇe tvaṁ parapaṭibaddhajīvikā kiṁ me karissasīti.

  *  *  *  *  *  *
  Footnote: 1 aṅ. catukka. 21/21/24 2 chaṂa. koṭikaṇṇa... 3 chaṂa. paññapāpetvā
-------------------------------------------------
[page 044]
  Bhagavā mayhaṁ deyyadhammo natthīti tumhepi jānātha, tumhākaṁ nivattanapaccayā
  panāhaṁ tīsu saraṇesu pañcasu sīlesu patiṭṭhahissāmīti. Bhagavā sādhu sādhu puṇṇeti
  sādhukāraṁ katvā nivattetvā jetavanameva paviṭṭho. Ayaṁ kathā pākaṭā ahosi.
  Seṭṭhī sutvā puṇṇāya kira bhagavā nivattitoti taṁ bhujissaṁ katvā dhītuṭṭhāne 1-
  ṭhapesi. Sā pabbajjaṁ yācitvā pabbaji, pabbajitvā vipassanaṁ ārabhi. Athassā
  satthā āraddhavipassakabhāvaṁ ñatvā imaṁ obhāsagāthaṁ vissajjesi:-
            "puṇṇe pūresi saddhammaṁ cando paṇṇaraso yathā
             paripuṇṇāya paññāya dukkhassantaṁ karissasī"ti. 2-
     Gāthāpariyosāne arahattaṁ patvā abhiññātā sāvikā ahosi. Evaṁ
  dhammagaruno tathāgatā.
     Nandakatthere 3- upaṭṭhānasālāya dhammaṁ desentepi bhagavā anahātova
  gantvā tiyāmarattiṁ ṭhitakova dhammakathaṁ sutvā desanāpariyosāne sādhukāraṁ adāsi.
  Thero āgantvā vanditvā "kāya velāya bhante āgatatthā"ti pucchi. Tayā
  suttante āraddhamatteti. Dukkaraṁ karittha bhante buddhasukhumālā tumheti. Sace
  tvaṁ nanda kappaṁ desetuṁ sakkuṇeyyāsi, kappamattampāhaṁ ṭhitakova suṇeyyanti
  bhagavā avoca. Evaṁ dhammagaruno tathāgatā. Tesaṁ dhammagarutāya paṭipannakā piyā
  honti, tasmā paṭipannake pucchi. Paṭipannako ca nāma attahitāya paṭipanno
  no parahitāya, parahitāya paṭipanno no attahitāya, no attahitāya paṭipanno
  no parahitāya ca, attahitāya ca paṭipanno parahitāya cāti catubbidho hoti.
     Tattha yo sayaṁ dasannaṁ kathāvatthūnaṁ lābhī hoti, paraṁ tattha na ovadati
  na anusāsati āyasmā bākulo viya, ayaṁ attahitāya paṭipanno nāma no
  parahitāya paṭipanno, evarūpaṁ bhikkhuṁ bhagavā na pucchati. Kasmā? na mayhaṁ
  sāsanassa vuḍḍhipakkhe ṭhitoti.
     Yo pana dasannaṁ kathāvatthūnaṁ alābhī paraṁ tehi ovadati tena
  katavattasādiyanatthaṁ upanando sakyaputto viya, ayaṁ parahitāya paṭipanno nāma no

  *  *  *  *  *  *
  Footnote: 1 Sī. dhītiṭṭhāne 2 khu. therī. 26/3/431 3 chaṂa. nandatthere
-------------------------------------------------
[page 045]
  Attahitāya, evarūpaṁpi na pucchati. Kasmā? assa taṇhā mahāpacchi viya
  appahīnāti.
     Yo attanāpi dasannaṁ kathāvatthūnaṁ alābhī, parampi tehi na samādapetā 1-
  na ovadati loḷudāyī viya, 2- ayaṁ neva attahitāya paṭipanno nāma na parahitāya,
  evarūpaṁpi na pucchati. Kasmā? assa anto kilesā pharasunā chejjā viya
  mahantāti.
     Yo pana sayaṁ dasannaṁ kathāvatthūnaṁ lābhī, paraṁpi tehi ovadati, ayaṁ
  attahitāya ceva parahitāya ca paṭipanno nāma sāriputtamoggallāna-
  mahākassapādayo asītimahātherā viya, evarūpaṁ bhikkhuṁ pucchati. Kasmā? mayhaṁ sāsanassa
  vuḍḍhipakkhe ṭhitoti. Idhāpi evarūpameva pucchanto "ko nukho bhikkhave"tiādimāha.
     Evaṁ bhagavatā puṭṭhānaṁ pana tesaṁ bhikkhūnaṁ bhagavā attano jātibhūmiyaṁ
  ubhayahitāya paṭipannaṁ dasakathāvatthulābhiṁ bhikkhuṁ pucchati, ko nukho tattha evarūpoti
  na aññamaññaṁ cintanā vā sammantanā 3- vā ahosi. Kasmā? āyasmā hi
  mantāniputto 4- tasmiṁ janapade ākāsamajjhe ṭhito cando viya suriyo viya ca
  pākaṭo paññāto. Tasmā te bhikkhū meghasaddaṁ sutvā ekajjhaṁ sannipatitamoraghaṭā
  viya gaṇasajjhāyaṁ kātuṁ, āraddhabhikkhū viya ca attano ācariyaṁ puṇṇattheraṁ
  bhagavato ārocentā therassa ca guṇaṁ bhāsituṁ appahontehi mukhehi
  ekappahāreneva puṇṇo nāma bhante āyasmātiādimāhaṁsu. Tattha puṇṇoti tassa
  therassa nāmaṁ mantāniyā pana so putto, tasmā mantāniputtoti vuccati.
  Sambhāvitoti guṇasambhāvanāya sambhāvito.
                           Appicchatādivaṇṇanā
     appicchoti icchāvirahito niiccho nittaṇho. Ettha hi byañjanaṁ
  sāvasesaṁ viya, attho pana niravaseso. Na hi tassa anto aṇumattāpi pāpikā

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. lāḷudāyī viya
  3 chaṂa. samantanā 4 chaṂa. mantāṇi...
-------------------------------------------------
[page 046]
  Icchā nāma atthi. Khīṇāsavo hesa sabbaso pahīnataṇho. Apicettha atricchatā
  pāpicchatā mahicchatā appicchatāti ayaṁ bhedo veditabbo.
     Tattha sakalābhe atittassa paralābhe patthanā atricchatā nāMa. Tāya
  samannāgatassa ekabhājane pakkapūvopi attano patte patito na supakko viya
  khuddako viya ca khāyati, sveva parassa patte pakkhitto supakko viya mahanto
  viya ca khāyati. Asantaguṇasambhāvanatā pana paṭiggahaṇe ca amattaññutā pāpicchatā
  nāma, sā "idhekacco assaddho samāno saddhoti maṁ jano jānātū"tiādinā 1-
  nayena abhidhamme āgatāyeva, tāya samannāgato puggalo kohaññe patiṭṭhāti.
  Santaguṇasambhāvanā pana paṭiggahaṇe ca amattaññutā mahicchatā nāma, sāpi
  "idhekacco saddho samāno saddhoti maṁ jano jānātūti icchati, sīlavā samāno
  sīlavāti maṁ jano jānātū"ti 1- iminā nayena āgatāyeva, tāya samannāgato
  puggalo dussantappiyo 2- hoti, vijātamātāpissa cittaṁ gahetuṁ na sakkoti.
  Tenetaṁ vuccati:-
              "aggikkhandho samuddo ca mahiccho cāpi puggalo
               sakaṭena paccayaṁ detu tayopete atappiyā"ti. 3-
     Santaguṇanigūhanatā pana paṭiggahaṇe ca mattaññutā appicchatā nāma,
  tāya samannāgato puggalo attani vijjamānaṁpi guṇaṁ paṭicchādetukāmatāya "saddho
  samāno saddhoti maṁ jano jānātūti na icchati. Sīlavā, pavivitto, bahussuto,
  āraddhaviriyo, samādhisampanno, paññavā, khīṇāsavo samāno khīṇāsavoti maṁ jano
  jānātū"ti na icchati, seyyathāpi majjhantikatthero.
     Thero kira mahākhīṇāsavo ahosi, pattacīvaraṁ panassa pādamattameva agghati,
  so asokassa dhammarañño vihāramahadivase saṁghatthero ahosi. Athassa atilūkhabhāvaṁ
  disvā manussā "bhante thokaṁ bahi hothā"ti āhaṁsu. Thero "mādise khīṇāsave
  rañño saṅgahaṁ akaronte añño ko karissatī"ti paṭhaviyaṁ nimujjitvā saṁghattherassa

  *  *  *  *  *  *
  Footnote: 1 abhi. vibhaṅga. 35/851/428 2 chaṂa. dussantappayo 3 chaṂa. atappayā
-------------------------------------------------
[page 047]
  Ukkhittapiṇḍaṁ gaṇhantoyeva ummujji. Evaṁ khīṇāsavo samāno "khīṇāsavoti maṁ
  jano jānātū"ti na icchati. Evaṁ appiccho pana bhikkhu anuppannaṁ lābhaṁ
  uppādeti, uppannaṁ lābhaṁ thāvaraṁ karoti, dāyakānaṁ cittaṁ ārādheti, yathā yathā
  hi so attano appicchatāya appaṁ gaṇhāti, tathā tathā tassa vatte pasannā
  manussā bahuṁ denti.
     Aparopi catubbidho appiccho paccayāppiccho dhutaṅgāppiccho pariyattiappiccho
  adhigamāppicchoti. Tattha catūsu paccayesu appiccho paccayāppiccho
  nāma, so dāyakassa vasaṁ jānāti, deyyadhammassa vasaṁ jānāti, attano thāmaṁ
  jānāti. Yadi hi deyyadhammo bahu hoti, dāyakopi 1- appaṁ dātukāmo,
  dāyakassa vasena appaṁ gaṇhāti. Deyyadhammo appo, dāyako bahuṁ dātukāmo,
  deyyadhammassa vasena appaṁ gaṇhāti. Deyyadhammopi bahu, dāyakopi bahuṁ dātukāmo,
  attano thāmaṁ ñatvā pamāṇeneva gaṇhāti.
     Dhutaṅgasamādānassa attani atthibhāvaṁ na jānāpetukāmo dhutaṅgāppiccho
  nāMa. Tassa vibhāvanatthaṁ imāni vatthūni:- sosānikamahāsumatthero kira saṭṭhīvassāni
  susāne vasi, añño ekabhikkhupi na aññāsi, 2- tenevāha:-
              "susāne saṭṭhivassāni abbokiṇṇo 3- vasāmahaṁ
               dutiyo maṁ na jāneyya aho sosānikuttamo"ti.
     Cetiyapabbate dve bhātiyattherā vasiṁsu. Tesu kaniṭṭho upaṭṭhākena pesitā
  ucchukhaṇḍikā gahetvā jeṭṭhassa santikaṁ agamāsi. Paribhogaṁ bhante karothāti.
  Therassa ca bhattakiccaṁ katvā mukhaṁ vikkhālanakālo ahosi. So alaṁ āvusoti āha.
  Kacci bhante ekāsanikatthāti, āharāvuso ucchukhaṇḍikāti paññāsavassāni
  ekāsaniko samānopi dhutaṅgaṁ nigūhamāno paribhogaṁ katvā mukhaṁ vikkhāletvā puna
  dhutaṅgaṁ adhiṭṭhāya gato.
     Yo pana sāketakatissatthero viya bahussutabhāvaṁ jānāpetuṁ na icchati,
  ayaṁ pariyattiappiccho nāMa. Thero kira khaṇo natthīti uddesaparipucchāsu okāsaṁ

  *  *  *  *  *  *
  Footnote: 1 chaṂa. dāyako 2 Ma. na paccaññāsi 3 chaṂa. abbokiṇṇaṁ
-------------------------------------------------
[page 048]
  Akaronto maraṇakkhayaṁ bhante labhissathāti codito gaṇaṁ vissajjetvā kaṇṇikāra
  vālukasamuddavihāraṁ gato. Tattha antovassaṁ theranavamajjhimānaṁ upakāro hutvā
  mahāpavāraṇāya uposathadivase dhammakathāya janataṁ khobhetvā gato.
     Yo pana sotāpannādīsu aññataro hutvā sotāpannādibhāvaṁ jānāpetuṁ
  na icchati, ayaṁ adhigamāppiccho nāma, tayo kulaputtā viya ghaṭikārakumbhakāro
  viya ca.
     Āyasmā pana puṇṇo atricchataṁ pāpicchataṁ mahicchataṁ ca pahāya sabbaso
  icchāpaṭipakkhabhūtāya alobhasaṅkhātāya parisuddhāya appicchatāya samannāgatattā
  appiccho nāma ahosi. Bhikkhūnaṁpi "āvuso atricchatā pāpicchatā mahicchatāti
  ime dhammā pahātabbā"ti tesu ādīnavaṁ dassetvā evarūpaṁ appicchataṁ samādāya
  vattitabbanti appicchakathaṁ kathesi. Tena vuttaṁ "attanā ca appiccho appicchakathaṁ
  ca bhikkhūnaṁ kattā"ti.
                         Dvādasavidhasantosavaṇṇanā
     idāni attanā ca santuṭṭhotiādīsu visesatthameva dīpayissāMa.
  Yojanā pana vuttanayeneva veditabbā. Santuṭṭhoti itarītarapaccayasantosena
  samannāgato. So panesa santoso dvādasavidho hoti. Seyyathīdaṁ? cīvare tāva 1-
  yathālābhasantoso yathābalasantoso yathāsāruppasantosoti tividho, evaṁ piṇḍapātādīsu.
  Tassāyaṁ pabhedasaṁvaṇṇanā.
     Idha bhikkhu cīvaraṁ labhati sundaraṁ vā asundaraṁ vā, so teneva yāpeti,
  aññaṁ na pattheti, labhantopi na gaṇhāti, ayamassa cīvare yathālābhasantoso.
  Atha yo pakatidubbalo vā hoti ābādhajarābhibhūto vā, garucīvaraṁ pārupento 2-
  kilamati, so sabhāgena bhikkhunā saddhiṁ taṁ parivattetvā lahukena yāpentopi
  santuṭṭhova hoti, ayamassa cīvare yathābalasantoso. Aparo paṇītapaccayalābhī hoti,

  *  *  *  *  *  *
  Footnote: 1 chaṂa. tāva-saddo na dissati 2 chaṂa. pārupanto
-------------------------------------------------
[page 049]
  So pattuṇṇacīvarādīnaṁ 1- aññataraṁ mahagghacīvaraṁ bahūni vā pana cīvarāni labhitvā
  idaṁ therānaṁ cirapabbajitānaṁ anurūpaṁ idaṁ bahussutānaṁ anurūpaṁ, idaṁ gilānānaṁ idaṁ
  appalābhānaṁ hotūti datvā tesaṁ purāṇacīvaraṁ vā saṅkārakūṭādito vā nantakāni
  uccinitvā tehi saṅghāṭiṁ katvā dhārentopi santuṭṭhova hoti, ayamassa cīvare
  yathāsāruppasantoso.
     Idha pana bhikkhu piṇḍapātaṁ labhati lūkhaṁ vā paṇītaṁ vā, so teneva
  yāpeti, aññaṁ na pattheti, labhantopi na gaṇhāti, ayamassa piṇḍapāte
  yathālābhasantoso. Yo pana attano pakativiruddhaṁ vā byādhiviruddhaṁ vā piṇḍapātaṁ
  labhati, yenassa paribhuttena aphāsu hoti, so sabhāgassa bhikkhuno taṁ datvā
  tassa hatthato sappāyabhojanaṁ bhuñjitvā samaṇadhammaṁ karontopi santuṭṭhova hoti,
  ayamassa piṇḍapāte yathābalasantoso. Aparo bahuṁ paṇītaṁ piṇḍapātaṁ labhati,
  so taṁ cīvaraṁ viya cirapabbajitabahussutāppalābhigilānānaṁ datvā tesaṁ vā sesakaṁ
  piṇḍāya vā caritvā missakāhāraṁ bhuñjantopi santuṭṭhova hoti, ayamassa
  piṇḍapāte yathāsāruppasantoso.
     Idha pana bhikkhu senāsanaṁ labhati manāpaṁ vā amanāpaṁ vā, so tena
  neva somanassaṁ na paṭighaṁ uppādeti, antamaso tiṇasanthārakenāpi yathāladdheneva
  tussati, ayamassa senāsane yathālābhasantoso. Yo pana attano pakativiruddhaṁ
  vā byādhiviruddhaṁ vā senāsanaṁ labhati, yatthassa vasato aphāsu hoti, so taṁ
  sabhāgassa bhikkhuno datvā tassa santake sappāyasenāsane vasantopi santuṭṭhova
  hoti, ayamassa senāsane yathābalasantoso. Aparo mahāpuñño
  leṇamaṇḍapakūṭāgārādīni bahūni paṇītasenāsanānī labhati, so tāni cīvarādīni viya
  cirapabbajitabahussutāppalābhigilānānaṁ datvā yattha katthaci vasantopi santuṭṭhova hoti,
  ayamassa senāsane yathāsāruppasantoso. Yopi "uttamasenāsanannāma pamādaṭṭhānaṁ,
  tattha nisinnassa thīnamiddhaṁ okkamati, niddābhibhūtassa puna paṭibujjhato
  pāpavitakkā pātubhavantī"ti paṭisañcikkhitvā tādisaṁ senāsanaṁ pattaṁpi na

  *  *  *  *  *  *
  Footnote: 1 chaṂa. pattacīvarādīnaṁ, Ma. paṭṭuṇṇacīvarādinaṁ
-------------------------------------------------
[page 050]
  Sampaṭicchati, so taṁ paṭikkhipitvā abbhokāsarukkhamūlādīsu vasantopi santuṭṭhova
  hoti, ayampissa senāsane yathāsāruppasantoso.
     Idha pana bhikkhu bhesajjaṁ labhati lūkhaṁ vā paṇītaṁ vā, so yaṁ labhati,
  teneva santussati, aññaṁ na pattheti, labhantopi na gaṇhāti, ayamassa
  gilānapaccaye yathālābhasantoso. Yo pana telatthiko phāṇitaṁ labhati, so taṁ sabhāgassa
  bhikkhuno datvā tassa hatthato telaṁ gahetvā aññadeva vā pariyesitvā tehi
  bhesajjaṁ karontopi santuṭṭhova hoti, ayamassa gilānapaccaye yathābalasantoso.
  Aparo mahāpuñño bahuṁ telamadhuphāṇitādipaṇītabhesajjaṁ labhati, so taṁ cīvaraṁ viya
  cirapabbajitabahussutāppalābhigilānānaṁ datvā tesaṁ ābhatakena yena kenaci
  yāpentopi santuṭṭhova hoti. Yo pana ekasmiṁ bhājane muttaharītakaṁ ṭhapetvā
  ekasmiṁ catumadhuraṁ, "gaṇha bhante yadicchasī"ti vuccamāno sacassa tesu aññatarenapi
  rogo vūpasamati, atha muttaharītakaṁ nāma buddhādīhi vaṇṇitanti catumadhuraṁ
  paṭikkhipitvā muttaharītakeneva bhesajjaṁ karonto paramasantuṭṭhova hoti, ayamassa
  gilānapaccaye yathāsāruppasantoso.
     Imesaṁ pana paccekaṁ paccayesu tiṇṇaṁ tiṇṇaṁ santosānaṁ yathāsāruppasantuṭṭho
  aggo. Āyasmā puṇṇo ekekasmiṁ paccaye imehi tīhi santosehi
  santosoyeva ahosi. Santuṭṭhikathañcāti bhikkhūnaṁpi ca imaṁ santuṭṭhikathaṁ kattāva
  ahosi.
                           Tividhapavivekavaṇṇanā
     pavivittoti kāyapaviveko cittapaviveko upadhipavivekoti imehi tīhi
  pavivekehi samannāgato. Tattha eko gacchati, eko tiṭṭhati, eko nisīdati,
  eko seyyaṁ kappeti, eko gāmaṁ piṇḍāya pavisati, eko paṭikkamati, eko
  caṅkamaṁ adhiṭṭhāti, eko carati, eko viharatīti ayaṁ kāyapaviveko nāMa.
  Aṭṭhasamāpattiyo pana cittapaviveko nāMa. Nibbānaṁ upadhipaviveko nāMa.
  Vuttampi hetaṁ "kāyaviveko ca vivekaṭṭhakāyānaṁ nekkhammābhiratānaṁ. Cittaviveko ca
-------------------------------------------------
[page 051]
  Parisuddhacittānaṁ paramavodānappattānaṁ. Upadhiviveko ca nirūpadhīnaṁ puggalānaṁ
  visaṅkhāragatānan"ti. 1- Pavivekakathanti bhikkhūnaṁpi ca imaṁ pavivekakathaṁ kattā.
                          Pañcavidhasaṁsaggavaṇṇanā
     asaṁsaṭṭhoti pañcavidhena saṁsaggena virahito. Savanasaṁsaggo dassanasaṁsaggo
  samullapanasaṁsaggo sambhogasaṁsaggo kāyasaṁsaggoti pañcavidho saṁsaggo, tesu idha
  bhikkhu suṇāti "asukasmiṁ gāme vā nigame vā itthī vā kumārikā vā abhirūpā
  dassanīyā pāsādikā paramāya vaṇṇapokkharatāya samannāgatā"ti. So taṁ sutvā
  saṁsīdati visīdati, na sakkoti brahmacariyaṁ sandhāretuṁ, sikkhādubbalyaṁ anāvikatvā
  hīnāyāvattatīti evaṁ parehi vā kathiyamānaṁ rūpādisampattiṁ attanā vā
  hasitalapitagītasaddaṁ suṇantassa sotaviññāṇavīthivasena uppanno rāgo savanasaṁsaggo
  nāMa. So anitthigandhapaccekabodhisattassa ca pañcaggaḷaleṇavāsītissadaharassa ca
  vasena veditabbo:-
     daharo kira ākāsena gacchanto girigāmavāsikammāradhītāya pañcahi kumārīhi
  saddhiṁ padumasaraṁ gantvā nhātvā padumāni ca pilandhitvā madhurassarena gāyantiyā
  saddaṁ sutvā kāmarāgena giddho visesā parihāyitvā anayabyasanaṁ pāpuṇi. Idha
  bhikkhu na heva kho suṇāti, apica kho sāmaṁ passati itthiṁ vā kumāriṁ vā abhirūpaṁ
  dassanīyaṁ pāsādikaṁ paramāya vaṇṇapokkharatāya samannāgataṁ, so taṁ disvā saṁsīdati
  visīdati na sakkoti brahmacariyaṁ sandhāretuṁ, sikkhādubbalyaṁ anāvikatvā
  hīnāyāvattatīti evaṁ visabhāgarūpaṁ olokentassa pana cakkhuviññāṇavīthivasena
  uppannarāgo dassanasaṁsaggo nāMa. So evaṁ veditabbo:-
     eko kira daharo kāladīghavāpīdvāravihāraṁ uddesatthāya gato. Ācariyo
  tassa antarāyaṁ disvā okāsaṁ na karoti. So punappunaṁ anubandhati. Ācariyo
  sace antogāme na carissasi. Dassāmi te uddesanti āha. So sādhūti

  *  *  *  *  *  *
  Footnote: 1 khu. mahā. 29/229/172 tissametteyyasutta (syā)
-------------------------------------------------
[page 052]
  Sampaṭicchitvā uddese niṭṭhite ācariyaṁ vanditvā gacchanto ācariyo me
  imasmiṁ gāme carituṁ na deti, kiṁ nukho kāraṇanti cīvaraṁ pārupitvā gāmaṁ
  pāvisi, ekā kuladhītā pītakavatthaṁ nivāsetvā gehe ṭhitā daharaṁ disvā
  sañjātarāgā uḷuṅkena yāguṁ āharitvā tassa patte pakkhipitvā nivattitvā mañcake
  nipajji. Atha naṁ mātāpitaro kiṁ ammāti pucchiṁsu, dvārena gataṁ daharaṁ labhamānā
  jīvissāmi, alabhamānā marissāmīti. Mātāpitaro vegena gantvā gāmadvāre
  daharaṁ patvā vanditvā "nivatta bhante bhikkhaṁ gaṇhāhī"ti āhaṁsu. Daharo alaṁ
  gacchāmīti. Te "idaṁ nāma bhante kāraṇan"ti yācitvā "amhākaṁ bhante gehe
  ettakaṁ nāma dhanaṁ atthi, ekāyeva no dhītā, tvaṁ no jeṭṭhaputtaṭṭhāne
  ṭhassasi, sukhena sakkā jīvituna"ti āhaṁsu, daharo "na mayhaṁ iminā palibodhena
  attho"ti anādiyitvā pakkanto.
     Mātāpitaro gantvā "amma nāsakkhimhā daharaṁ nivattetuṁ, yaṁ aññaṁ
  sāmikaṁ icchasi, taṁ labhissasi, uṭṭhehi khāda ca piva cā"ti āhaṁsu. Sā anicchantī
  sattāhaṁ nirāhārā hutvā kālamakāsi, mātāpitaro tassā sarīrakiccaṁ katvā taṁ
  pītakavatthaṁ dūravihāre 1- bhikkhusaṁghassa adaṁsu, bhikkhū vatthaṁ khaṇḍākhaṇḍaṁ katvā
  bhājayiṁsu. Eko mahallako attano koṭṭhāsaṁ gahetvā kalyāṇavihāraṁ āgato.
  Sopi daharo cetiyaṁ vandissāmīti tattheva gantvā divāṭṭhāne nisīdi. Mahallako
  taṁ vatthakhaṇḍaṁ gahetvā "iminā me bhante 2- parissāvanaṁ vicārethā"ti daharaṁ
  avoca. Daharo "mahāthera kuhiṁ laddhan"ti āha. So sabbaṁ pavuttiṁ kathesi. So
  taṁ sutvāva "evarūpāya nāma saddhiṁ saṁvāsaṁ nāladdhan"ti rāgagginā daḍḍho
  tattheva kālamakāsi.
     Aññamaññaṁ ālāpasallāpavasena uppannarāgo pana samullapanasaṁsaggo
  nāMa. Bhikkhuno bhikkhuniyā santakaṁ, bhikkhuniyā vā bhikkhussa santakaṁ gahetvā
  paribhogakaraṇavasena uppannarāgo sambhogasaṁsaggo nāMa. So evaṁ veditabbo:-

  *  *  *  *  *  *
  Footnote: 1 chaṂa. dhuravihāre 2 chaṂa. ayaṁ pāṭho na dissati
-------------------------------------------------
[page 053]
  Maricavattiyavihāramahe 1- kira bhikkhūnaṁ satasahassaṁ bhikkhunīnaṁ navutisahassānieva ahesuṁ.
  Eko sāmaṇero uṇhayāguṁ gahetvā gacchanto sakiṁ cīvarakaṇṇe ṭhapeti, sakiṁ
  bhūmiyaṁ. Ekā sāmaṇerī disvā ettha pattaṁ ṭhapetvā yāhīti thālakaṁ adāsi. Te
  aparabhāge ekasmiṁ bhaye uppanne parasamuddaṁ agamaṁsu. Tesu bhikkhunī puretaraṁ
  agamāsi, sā "eko kira sīhalabhikkhu āgato"ti sutvā therassa santikaṁ gantvā
  paṭisanthāraṁ katvā nisinnā "bhante maricavattiyavihāramahakāle tumhe kativassā"ti
  pucchi. Tadāhaṁ sattavassikasāmaṇero. Tvaṁ pana kativassāti. Ahaṁ sattavassikā-
  sāmaṇerīyeva ekassa sāmaṇerassa uṇhayāguṁ gahetvā gacchantassa
  pattaṭaṭhapanatthaṁ thālakamadāsinti. Thero "ahaṁ so"ti vatvā thālakaṁ nīharitvā dassesi.
  Te ettakeneva saṁsaggena brahmacariyaṁ sandhāretuṁ asakkontā dvepi
  saṭṭhivassakāle vibbhamiṁsu.
     Hatthaggāhādivasena pana uppannarāgo kāyasaṁsaggo nāMa. Tatridaṁ vatthu:-
  mahācetiyaṅgaṇe kira daharabhikkhū sajjhāyaṁ gaṇhanti. Tesaṁ piṭṭhipasse daharabhikkhuniyo
  dhammaṁ suṇanti. Tatreko daharo hatthaṁ pasārento ekissā daharabhikkhuniyā kāyaṁ
  chupi. Sā taṁ hatthaṁ gahetvā attano urasmiṁ ṭhapesi, ettakena saṁsaggena
  dvepi vibbhamitvā gihibhāvaṁ pattā.
                          Gāhagāhakādivaṇṇanā
     imesu pana pañcasu saṁsaggesu bhikkhuno bhikkhūhi saddhiṁ savanadassana-
  samullapanasambhogakāyaparāmāsā niccaṁpi hontiyeva, bhikkhunīhi saddhiṁ ṭhapetvā
  kāyasaṁsaggaṁ sesā kālena kālaṁ honti, tathā upāsakaupāsikāhi saddhiṁ sabbepi
  kālena kālaṁ honti. Tesu hi kilesuppattito cittaṁ rakkhitabbaṁ. Eko hi
  bhikkhu gāhagāhako hoti, eko gāhamuttako, eko muttagāhako, eko
  muttamuttako.
     Tattha yaṁ bhikkhuṁ manussāpi āmisena upalāpetvā gahaṇavasena
  upasaṅkamanti, bhikkhupi pupphaphalādīhi upalāpetvā gahaṇavasena upasaṅkamati, ayaṁ

  *  *  *  *  *  *
  Footnote: 1 chaṂa. maricavattivihāramahe
-------------------------------------------------
[page 054]
  Gāhagāhako nāMa. Yaṁ pana manussā vuttanayena upasaṅkamanti, bhikkhu dakkhiṇeyyavasena
  upasaṅkamati, ayaṁ gāhamuttako nāMa. Yassa manussā dakkhiṇeyyavasena cattāro
  paccaye denti, bhikkhupi pupphaphalādīhi upalāpetvā gahaṇavasena upasaṅkamati, ayaṁ
  muttagāhako nāMa. Yassa manussāpi dakkhiṇeyyavasena cattāro paccaye denti,
  bhikkhupi cullapiṇḍapātiyatissatthero viya dakkhiṇeyyavasena paribhuñjati, ayaṁ
  muttamuttako nāMa.
     Theraṁ kira ekā upāsikā dvādasa vassāni upaṭṭhahi. Ekadivasaṁ tasmiṁ
  gāme aggi uṭṭhahitvā gehāni jhāpesi. Aññesaṁ kulūpakabhikkhū āgantvā "kiṁ
  upāsike api kiñci bhaṇḍakaṁ arogaṁ kātuṁ asakkhitthā"ti paṭisanthāraṁ akaṁsu.
  Manussā "amhākaṁ mātu kulūpakatthero bhuñjanavelāyameva āgamissatī"ti āhaṁsu.
  Theropi punadivase bhikkhācāravelaṁ sallakkhetvāva āgato. Upāsikā koṭṭhacchāyāya 1-
  nisīdāpetvā bhikkhaṁ sampādetvā adāsi. There bhattakiccaṁ katvā pakkante
  manussā āhaṁsu "amhākaṁ mātu kulūpakatthero bhuñjanavelāyameva āgato"ti.
  Upāsikā "tumhākaṁ kulūpakā tumhākaṁyeva anucchavikā, mayhaṁ thero mayhameva
  anucchaviko"ti āha. Āyasmā pana mantāniputto imehi pañcahi saṁsaggehi
  catūhipi parisāhi saddhiṁ asaṁsaṭṭho gāhamuttako ceva muttamuttako ca ahosi.
  Yathā ca sayaṁ asaṁsaṭṭho, evaṁ bhikkhūnaṁpi taṁ asaṁsaggakathaṁ kattā ahosi.
     Āraddhaviriyoti paggahitaviriyo, paripuṇṇakāyikacetasikaviriyoti attho. Yo
  hi bhikkhu gamane uppannakilesaṁ ṭhānaṁ pāpuṇituṁ na deti, ṭhāne uppannakilesaṁ
  nisajjaṁ, nisajjāya uppannakilesaṁ sayanaṁ pāpuṇituṁ na deti, mantena kaṇhasappaṁ
  uppīḷetvā gaṇhanto viya, amittaṁ gīvāyaṁ akkamanto viya ca vicarati, ayaṁ
  āraddhaviriyo nāMa. Thero ca tādiso ahosi. Bhikkhūnaṁpi tatheva viriyārambhakathaṁ
  kattā ahosi.
     Sīlasampannotiādīsu sīlanti catuppārisuddhisīlaṁ. Samādhīti vipassanāpādakā aṭṭha
  samāpattiyo. Paññāti lokiyalokuttaravasena ñāṇaṁ. 1- Vimuttīti ariyaphalaṁ. Vimutati
  ñāṇadassananti ekūnavīsatividhaṁ paccavekkhaṇañāṇaṁ. Thero sayaṁpi sīlādīhi sampanno

  *  *  *  *  *  *
  Footnote: 1 Sī. kuḍḍacchāyāya 2 chaṂa. lokiyalokuttarañāṇaṁ
-------------------------------------------------
[page 055]
  Ahosi bhikkhūnaṁpi sīlādikathaṁ kattā. Svāyaṁ dasahi kathāvatthūhi ovadatīti ovādako.
  Yathā pana eko ovadatiyeva, sukhumaṁ atthaṁ parivattetvā jānāpetuṁ na sakkoti.
  Na evaṁ thero. Thero pana tāni dasa kathāvatthūni viññāpetīti viññāpako.
  Eko viññāpetuṁ sakkoti, kāraṇaṁ dassetuṁ na sakkoti. Thero kāraṇaṁpi sandassetīti
  sandassako. Eko vijjamānaṁ kāraṇaṁ dasseti, gāhetuṁ pana na sakkoti. Thero
  gāhetumpi sakkotīti samādapako. Evaṁ samādapetvā pana tesu kathāvatthūsu
  ussāhajananavasena bhikkhū samuttejetīti samuttejako. Ussāhajāte vaṇṇaṁ vatvā
  sampahaṁsetīti sampahaṁsako.
                            Pañcalābhavaṇṇanā
     [253] Suladdhalābhāti aññesaṁpi manussattabhāvapabbajjādiguṇalābhā
  nāma honti. Āyasmato pana puṇṇassa suladdhalābhā ete, yassa satthu sammukhā
  evaṁ vaṇṇo abbhuggatoti attho. Apica apaṇḍitehi vaṇṇakathanaṁ nāma na tathā lābho,
  paṇḍitehi vaṇṇakathanaṁ pana lābho. Gihīhi vā vaṇṇakathanaṁ na tathā lābho, gihī hi
  "vaṇṇaṁ kathessāmī"ti "amhākaṁ ayyo saṇho sakhilo sukhasambhāso, vihāraṁ
  āgatānaṁ yāgubhattaphāṇitādīhi saṅgahaṁ karotī"ti kathento avaṇṇameva katheti.
  "avaṇṇaṁ Kathessāmī"ti "ayaṁ thero mandamando viya abalabalo viya
  bhākuṭikabhākuṭiko viya natthi iminā saddhiṁ vissāso"ti kathento vaṇṇameva katheti.
  Sabrahmacārīhipi satthu parammukhā vaṇṇakathanaṁ na tathā lābho, satthu sammukhā pana
  atilābhoti imaṁpi atthavasaṁ paṭicca "suladdhalābhā"ti āha. Anumassa anumassāti
  dasakathāvatthūni anupavisitvā anupavisitvā. Tañca satthā abbhanumodatīti tañcassa
  vaṇṇaṁ evametaṁ appiccho ca so bhikkhu santuṭṭho ca so bhikkhūti anumodati.
  Iti viññūhi vaṇṇabhāsanaṁ eko lābho. Sabrahmacārīhi eko, satthu sammukhā
  eko, anumassa anumassa eko, satthārā abbhanumodanaṁ ekoti ime pañca
  lābhe sandhāya "suladdhalābhā"ti āha. Kadācīti kismiñcideva kāle. Karahacīti
  tasseva vevacanaṁ. Appeva nāma siyā kocideva kathāsallāpoti api nāma koci
-------------------------------------------------
[page 056]
  Kathāsamudācāropi bhaveyya. Therena kira āyasmā puṇṇo neva diṭṭhapubbo,
  nassa dhammakathā sutapubbā. Iti so tassa dassanaṁpi dhammakathaṁpi patthayamāno
  evamāha.
                            Cārikādivaṇṇanā
     [254] Yathābhirantanti yathāajjhāsayaṁ viharitvā. Buddhānaṁ hi ekasmiṁ
  ṭhāne vasantānaṁ chāyūdakādivipattiṁ vā aphāsukasenāsanaṁ vā manussānaṁ
  assaddhādibhāvaṁ vā āgamma anabhirati nāma natthi, tesaṁ sampattiyā "idha phāsukaṁ
  viharāmā"ti abhiramitvā ciravihāropi natthi. Yattha pana tathāgate viharante sattā
  saraṇesu vā patiṭṭhahanti, sīlāni vā samādiyanti, pabbajanti vā, tato
  sotāpattimaggādīnaṁ vā pana tesaṁ upanissayo hoti, tattha buddhā satte tāsu
  sampattīsu patiṭṭhāpanājjhāsayena vasanti, tāsaṁ abhāve pakkamanti. Tena vuttaṁ
  "yathāajjhāsayaṁ viharitvā"ti. Cārikañcaramānoti addhānamaggaṁ 1- gacchanto. Cārikā
  ca nāmesā bhagavato duvidhā hoti turitacārikā ca, aturitacārikā ca.
     Tattha dūrepi bodhaneyyapuggalaṁ disvā tassa bodhanatthāya sahasā gananaṁ
  turitacārikā nāMa. Sā mahākassapapaccuggamanādīsu daṭṭhabbā. Bhagavā hi mahākassapaṁ
  paccuggacchanto muhuttena tigāvutaṁ maggaṁ agamāsi, āḷavakassatthāya tiṁsayojanaṁ,
  tathā aṅgulimālassa. Pukkusātissa pana pañcacattāḷīsayojanaṁ, mahākappinassa
  vīsayojanasatāni, 2- khadiravaniyassatthāya sattayojanasatāni agamāsi, dhammasenāpatino
  saddhivihārikassa vanavāsitissasāmaṇerassa titāvutādhikaṁ vīsayojanasataṁ.
     Ekadivasaṁ kira thero "tissasāmaṇerassa santikaṁ bhante gacchāmī"ti āha.
  Bhagavā "ahaṁpi gamissāmī"ti vatvā āyasmantaṁ ānandaṁ āmantesi "ānanda
  vīsatisahassānaṁ chaḷabhiññānaṁ ārocehi `bhagavā vanavāsītissasāmaṇerassa santikaṁ
  gamissatī"ti. Tato dutiyadivase vīsatisahassakhīṇāsavaparivuto ākāse uppatitvā
  vīsayojanasatamatthake tassa gocaragāmadvāre otaritvā cīvaraṁ pārupi. Kammantaṁ

  *  *  *  *  *  *
  Footnote: 1 chaṂa. addhānagamanaṁ 2 chaṂa. vīsayojanasataṁ
-------------------------------------------------
[page 057]
  Gacchamānā manussā disvā "satthā bho āgato, mā kammantaṁ agamitthā"ti
  vatvā āsanāni paññapetvā yāguṁ datvā dānavattaṁ 1- karontā "kuhiṁ bhante
  bhagavā gacchatī"ti daharabhikkhū pucchiṁsu. Upāsakā na bhagavā aññattha gacchati,
  idheva tissasāmaṇerassa dassanatthāya āgatoti. Te "amhākaṁ kira kulūpakattherassa
  dassanatthāya satthā āgato, na 2- vata no thero oramattako"ti somanassajātā
  ahesuṁ.
     Atha bhagavato bhattakiccapariyosāne sāmaṇero gāmaṁ piṇḍāya caritvā
  "upāsakā mahābhikkhusaṁgho"ti pucchi. Athassa te "satthā bhante āgato"ti
  ārocesuṁ, so bhagavantaṁ upasaṅkamitvā piṇḍapātena āpucchi. Satthā tassa pattaṁ
  hatthena gahetvā "alantissa niṭṭhitaṁ bhattakiccan"ti āha. Tato upajjhāyaṁ
  āpucchitvā attano pattāsane nisīditvā bhattakiccaṁ akāsi. Athassa
  bhattakiccapariyosāne satthā maṅgalaṁ vatvā nikkhamitvā gāmadvāre ṭhatvā "kataro te
  tissavasanaṭṭhānaṁ gamanamaggo"ti āha. Ayaṁ bhagavāti. Maggaṁ desayamāno purato yāhi
  tissāti. Bhagavā kira sadevakassa lokassa magguddesako 3- samānopi "sakalatigāvute
  magge sāmaṇeraṁ daṭṭhuṁ lacchāmī"ti taṁ magguddesakamakāsi.
     So attano vasanaṭṭhānaṁ gantvā bhagavato vattamakāsi. Atha naṁ bhagavā
  "kataro te tissa caṅkamo"ti pucchitvā tattha gantvā sāmaṇerassa
  nisīdanapāsāṇe nisīditvā "tissa imasmiṁ ṭhāne sukhaṁ vasasī"ti pucchi. So āha "āma
  bhante imasmiṁ me ṭhāne vasantassa sīhabyagghahatthimigamorādīnaṁ saddaṁ suṇato
  araññasaññā uppajjati, tāya sukhaṁ vasāmī"ti. Atha naṁ bhagavā "tissa bhikkhusaṁghaṁ
  sannipātehi, buddhadāyajjaṁ te dassāmī"ti vatvā sannipatite bhikkhusaṁghe
  upasampādetvā attano vasanaṭṭhānaṁyeva agamāsīti. Ayaṁ turitacārikā nāMa.
     Yaṁ pana gāmanigamapaṭipāṭiyā devasikaṁ yojanāḍḍhayojanavasena
  piṇḍapātacariyādīhi lokaṁ anuggaṇhantassa gamanaṁ, ayaṁ aturitacārikā nāMa. Imaṁ pana
  cārikaṁ caranto bhagavā mahāmaṇḍalaṁ majjhimamaṇḍalaṁ antimamaṇḍalanti imesaṁ

  *  *  *  *  *  *
  Footnote: 1 chaṂa. pānavattaṁ 2 chaṂa. no 3 chaṂa. maggadesako. evamuparipi
-------------------------------------------------
[page 058]
  Tiṇṇaṁ maṇḍalānaṁ aññatarasmiṁ carati. Tattha mahāmaṇḍalaṁ navayojanasatikaṁ,
  majjhimamaṇḍalaṁ chayojanasatikaṁ, antimamaṇḍalaṁ tiyojanasatikaṁ. Yadā mahāmaṇḍale cārikaṁ
  caritukāmo hoti, mahāpavāraṇāya pavāretvā pāṭipadadivase mahābhikkhusaṁghaparivāro
  nikkhamati, samantā yojanasataṁ ekakolāhalaṁ ahosi, purimaṁ purimaṁ āgatā
  nimantetuṁ labhanti, itaresu dvīsu maṇḍalesu sakkāro mahāmaṇḍale osarati,
  tatra bhagavā tesu tesu gāmanigamesu ekāhaṁ dvīhaṁ vasanto mahājanaṁ
  āmisapaṭiggahena anuggaṇhanto dhammadānena cassa vivaṭṭūpanissitaṁ kusalaṁ vaḍḍhento
  navahi māsehi cārikaṁ pariyosāpeti.
     Sace pana antovasse bhikkhūnaṁ samathavipassanā taruṇā hoti, mahāpavāraṇāya
  apavāretvā pavāraṇāsaṅgahaṁ datvā kattikapuṇṇamāya pavāretvā
  migasirassa paṭhamadivase mahābhikkhusaṁghaparivāro nikkhamitvā majjhimamaṇḍalaṁ osarati,
  aññenapi kāraṇena majjhimamaṇḍale cārikaṁ caritukāmo catumāsaṁ vasitvāva nikkhamati,
  vuttanayeneva itaresu dvīsu maṇḍalesu sakkāro majjhimamaṇḍale osarati, bhagavā
  purimanayeneva lokaṁ anuggaṇhanto aṭṭhahi māsehi cārikaṁ pariyosāpeti.
     Sace pana catumāsaṁ vuṭṭhavassassāpi bhagavato veneyyasattā aparipakkindriyā
  honti, tesaṁ indriyaparipākaṁ āgamayamāno aparaṁpi ekamāsaṁ vā dviticatumāsaṁ
  vā tattheva vasitvā mahābhikkhusaṁghaparivāro nikkhamati, vuttanayeneva itaresu dvīsu
  maṇḍalesu sakkāro antomaṇḍale osarati, bhagavā purimanayeneva lokaṁ
  anuggaṇhanto sattahi vā chahi vā pañcahi vā catūhi vā māsehi cārikaṁ
  pariyosāpeti. Iti imesu tīsu maṇḍalesu yattha katthaci cārikaṁ caranto na cīvarādihetu
  carati. Athakho ye duggatā bālā jiṇṇā byādhitā, te kadā tathāgataṁ āgantvā
  passissanti, mayi pana cārikaṁ carante mahājano tathāgatadassanaṁ labhissati, tattha
  keci cittāni pasādessanti, keci mālādīhi pūjessanti, keci kaṭacchubhikkhaṁ
  dassanti, keci micchādassanaṁ pahāya sammādiṭṭhikā bhavissanti, tantesaṁ bhavissati
  dīgharattaṁ hitāya sukhāyāti evaṁ lokānukampāya cārikaṁ carati.
-------------------------------------------------
[page 059]
     Apica catūhi kāraṇehi buddhā bhagavanto cārikaṁ caranti jaṅghāvihāravasena
  sarīraphāsukatthāya, atthuppattikālaṁ abhikaṅkhanatthāya, bhikkhūnaṁ sikkhāpadapaññāpanatthāya,
  tattha tattha paripākagatindriye bodhaneyyasatte bodhanatthāyāti. Aparehipi
  catūhi kāraṇehi buddhā bhagavanto cārikaṁ caranti buddhaṁ saraṇaṁ gacchissantīti
  vā, dhammaṁ saraṇaṁ gacchissantīti vā, saṁghaṁ saraṇaṁ gacchissantīti vā, mahatā
  dhammassavanena 1- catasso parisā santappessāmāti 2- vāti. Aparehi pañcahi kāraṇehi
  buddhā bhagavanto cārikaṁ caranti, pāṇātipātā viramissantīti vā, adinnādānā,
  kāmesu micchācārā, musāvādā, surāmerayamajjapamādaṭṭhānā viramissantīti vāti.
  Aparehi aṭṭhahi kāraṇehi buddhā bhagavanto cārikaṁ caranti paṭhamajjhānaṁ
  paṭilabhissantīti vā, dutiyaṁ .pe. Nevasaññānāsaññāyatanasamāpattiṁ paṭilabhissantīti
  vāti. Aparehi aṭṭhahi kāraṇehi buddhā bhagavanto cārikaṁ caranti sotāpattimaggaṁ
  adhigamissantīti vā, sotāpattiphalaṁ .pe. Arahattaphalaṁ sacchikarissantīti vāti, ayaṁ
  aturitacārikā, sā idha adhippetā. Sā panesā duvidhā hoti nibandhacārikā
  anibandhacārikā ca. Tattha yaṁ ekasseva bodhaneyyasattassa atthāya gacchati, ayaṁ
  nibandhacārikā nāMa. Yaṁ pana gāmanigamanagarapaṭipāṭivasena carati, ayaṁ
  anibandhacārikā nāma, esā idha adhippetā.
     Senāsanaṁ saṁsāmetvāti senāsanaṁ paṭisāmetvā. Taṁ pana paṭisāmento
  thero na cūḷapattamahāpattacūḷathālakamahāthālakapattuṇṇa 3- cīvaradukūlacīvarādīnaṁ bhaṇḍikaṁ
  katvā sappitelādīnaṁ vā pana ghaṭe pūrāpetvā gabbhe nidahitvā dvāraṁ pidhāya
  kuñcikamuddikādīni yojāpesi. "sace Na hoti bhikkhu vā sāmaṇero vā ārāmiko
  vā upāsako vā, catūsu pāsāṇesu mañce mañcaṁ āropetvā pīṭhe pīṭhaṁ
  āropetvā cīvaravaṁse vā cīvararajjuyā vā upari puñjaṁ katvā dvāravātapānaṁ
  thaketvā pakkamitabban"ti 4- vacanato pana nevāsikabhikkhuṁ āpucchanamattakeneva
  paṭisāmesi.

  *  *  *  *  *  *
  Footnote: 1 chaṂa. dhammavassena 2 chaṂa. santappessāmīti
  3 chaṂa.....paṭṭuṇṇa.... 4 vinaYu. cūḷa. 7/361/159 gamikavattakathā
-------------------------------------------------
[page 060]
     Yena sāvatthī tena cārikaṁ pakkāmīti satthudassanakāmo hutvā yena
  disābhāgena sāvatthī tena pakkāmi, pakkamanto 1- ca na suddodhanamahārājassa
  ārocāpetvā sappitelamadhuphāṇitādīni gāhāpetvā pakkanto, yūthaṁ pahāya nikkhanto
  pana mattahatthī viya asahāyakicco sīho viya pattacīvaramattaṁ ādāya ekakova
  pana mattahatthī viya asahāyakicco sīho viya pattacīvaramattaṁ ādāya ekakova
  pakkāmi, kasmā panesa pañcasatehi attano antevāsikehi saddhiṁ rājagahaṁ
  agantvā idāni nikkhantoti. Rājagahaṁ kapilavatthuto dūraṁ saṭṭhī yojanāni.
  Sāvatthī pana pañcadasa. Satthā rājagahato pañcacattāḷīsayojanaṁ āgantvā
  sāvatthiyaṁ viharati, idāni āsanno jātoti sutvā nikkhamīti akāraṇaṁ etaṁ.
  Buddhānaṁ santikaṁ gacchanto hi esa yojanasahassaṁpi gaccheyya, tadā pana
  kāyaviveko na sakkā laddhunti. Bahūhi saddhiṁ gamanakāle hi ekasmiṁ gacchāmāti
  vadante eko idheva vasāmāti vadati. Ekasmiṁ vasāmāti vadante eko gacchāmāti
  vadati. Tasmā icchiticchitakkhaṇe samāpattiṁ appetvā nisīdituṁ vā phāsukasenāsane
  kāyavivekaṁ laddhuṁ vā na sakkā hoti, ekakassa pana taṁ sabbaṁ sulabhaṁ hotīti
  tadā agantvā idāni pakkāmi.
     Cārikaṁ caramānoti ettha kiñcāpi ayaṁ cārikā nāma mahājanasaṅgahatthaṁ
  buddhānaṁyeva labbhati, buddhe upādāya pana ruḷhīsaddena sāvakānaṁpi vuccati
  kilañjādīhi kataṁ vījaniṁpi tālapaṇṇaṁ 2- viya. Yena bhagavāti sāvatthiyā avidūre
  ekasmiṁ gāme 3- piṇḍāya caritvā katabhattakicco jetavanaṁ pavisitvā
  sāriputtattherassa vā mahāmoggallānattherassa vā vasanaṭṭhānaṁ gantvā pāde dhovitvā
  makkhetvā pānīyaṁ vā pānakaṁ vā pivitvā thokaṁ vissamitvā satthāraṁ passissāmīti
  evaṁ cittaṁ 4- anuppādetvā ujukaṁ gandhakuṭipariveṇameva agamāsi. Therassa hi
  satthāraṁ daṭṭhukāmassa aññena bhikkhunā kiccaṁ nattha. Tasmā rāhulaṁ vā ānandaṁ
  vā gahetvā okāsaṁ kāretvā satthāraṁ passissāmīti evaṁpi cittaṁ na
  uppādesi.

  *  *  *  *  *  *
  Footnote: 1 Sī. pakkamantopi 2 chaṂa. tālavaṇṭaṁ
  3 chaṂa. gāmake 4 chaṂa. cittampi
-------------------------------------------------
[page 061]
     Thero hi sayameva buddhasāsane vallabho rañño saṅgāmavijayamahāyodho
  viya. Yathā hi tādisassa yodhassa rājānaṁ daṭṭhukāmassa aññaṁ sevitvā 1-
  dassanakammannāma natthi, vallabhatāya sayameva passati, evaṁ theropi buddhasāsane
  vallabho, tassa aññaṁ sevitvā satthu dassanakiccaṁ natthīti pāde dhovitvā
  pādapuñchanamhi puñchitvā yena bhagavā tenupasaṅkami, bhagavāpi "paccūsakāleyeva
  mantāniputto āgamissatī"ti addasa. Tasmā gandhakuṭiṁ pavisitvā sūcighaṭikaṁ
  adatvāva darathaṁ paṭippassambhetvā uṭṭhāya nisīdi. Thero kavāṭaṁ paṇāmetvā
  gandhakuṭiṁ pavisitvā bhagavantaṁ abhivādetvā ekamantaṁ nisīdi. Dhammiyā kathāyāti
  bhagavā dhammiṁ kathaṁ kathento cūḷagosiṅgasutte 2- tiṇṇaṁ kulaputtānaṁ sāmaggirasānisaṁsaṁ
  kathesi, sekhasutte 3- āvasathānisaṁsaṁ, ghaṭikārasutte 4- satipaṭilābhikaṁ
  akatapubbenivāsappaṭisaṁyuttaṁ 5- kathaṁ, raṭṭhapālasutte 6- cattāro dhammuddese,
  selasutte 7- pāṇakānisaṁsakathaṁ, upakkilesasutte 8- bhaguttherassa dhammakathaṁ kathento
  ekībhāve ānisaṁsaṁ kathesi, imasmiṁ pana rathavinīte āyasmato puṇṇassa kathento
  dasakathāvatthunissayaṁ anantanayaṁ nāma dassesi puṇṇa ayaṁpi appicchakathāyeva
  santosakathāyevāti. Paṭisambhidāpattassa sāvakassa velante ṭhatvā mahāsamudde
  hatthappasāraṇaṁ viya ahosi.
     Yenandhavananti tadā kira pacchābhatte jetavanaṁ ākiṇṇaṁ hoti, bahū
  khattiyabrāhmaṇādayo jetavanaṁ osaranti, rañño cakkavattissa khandhāvāraṭṭhānaṁ
  viya hoti, na sakkā pavivekaṁ labhituṁ. Andhavanaṁ pana padhānagharasadisaṁ pavivittaṁ,
  tasmā yenandhavanaṁ tenupasaṅkami. Kasmā pana mahāthere na addasa? evaṁ
  kirassa ahosi "sāyaṇhasamaye āgantvā mahāthere disvā puna dasabalaṁ passissāmi,
  evaṁ mahātherānaṁ ekaṁ upaṭṭhānaṁ bhavissati, satthu dve bhavissanti, tato satthāraṁ
  vanditvā mama vasanaṭṭhānameva gamissāmī"ti.

  *  *  *  *  *  *
  Footnote: 1 Ma. pesitvā evamuparipi 2 Maṃū. 12/325/289 3 MaṂa. 13/22/17
  4 MaṂa. 13/282/258 5 chaṂa. akata-saddo na dissati 6 MaṂa. 13/293/268
  7 MaṂa. 13/396/380 8 Ma. upari. 14/236/202
-------------------------------------------------
[page 062]
                          Sattavisuddhipañhavaṇṇanā
     [256] Abhiṇhaṁ kittayamāno ahosīti punappunaṁ vaṇṇaṁ kittayamāno
  vihāsi. Thero kira tato paṭṭhāya divase divase saṁghamajjhe "puṇṇo kira nāma
  mantāniputto 1- catūhi parisāhi saddhiṁ asaṁsaṭṭho, so dasabalassa dassanatthāya
  āgamissati, kacci nu kho maṁ adisvāva gamissatī"ti theranavamajjhimānaṁ satikaraṇatthaṁ
  āyasmato puṇṇassa guṇaṁ bhāsati. Evaṁ kirassa ahosi "mahallakabhikkhū nāma na
  sabbakālaṁ antovihāre honti, guṇakathāya panassa kathitāya yo ca naṁ bhikkhuṁ
  passissati, so āgantvā 2- ārocessatī"ti. Athāyaṁ therasseva saddhivihāriko
  taṁ āyasmantaṁ mantāniputtaṁ pattacīvaramādāya gandhakuṭiṁ pavisantaṁ addasa. Kathaṁ
  pana naṁ esa aññāsīti. Puṇṇa puṇṇāti vatvā kathentassa bhagavato dhammakathāya
  aññāsi "ayaṁ so thero, yassa me upajjhāyo abhiṇhaṁ kittayamāno hotī"ti.
  Iti so āgantvā therassa ārocesi. Nisīdanaṁ ādāyāti nisīdanaṁ nāma sadasaṁ
  vuccati avāyimaṁ. Thero pana cammakkhaṇḍaṁ gahetvā agamāsi. Piṭṭhito piṭṭhitoti
  pacchato pacchato. Sīsānulokīti yo unnataṭṭhāne piṭṭhiṁ passanto ninnaṭṭhāne
  sīsaṁ passanto gacchati, ayampi sīsānulokīti vuccati. Tādiso hutvā anubandhi.
  Thero hi kiñcāpi saṁyatapadasaddatāya accāsanno hutvā gacchantopi padasaddena
  na bādhati, "nāyaṁ sammodanakālo"ti ñatvā pana na accāsanno, andhavanaṁ
  nāma mahantaṁ, ekasmiṁ ṭhāne nisinnaṁ 3- apassantena āvuso puṇṇa puṇṇāti
  aphāsukasaddo kātabbo hotīti nisinnaṭṭhānajānanatthaṁ nātidūre hutvā sīsānulokī
  agamāsi. Divāvihāraṁ nisīdīti divāvihāratthāya nisīdi.
     Tattha āyasmāpi puṇṇo, udiccabrāhmaṇajacco, sāriputtattheropi.
  Puṇṇattheropi suvaṇṇavaṇṇo. Sāriputtattheropi. Puṇṇattheropi arahattaphala-
  samāpattisamāpanno, sāriputtattheropi. Puṇṇattheropi kappasatasahassaṁ abhinīhāra-
  sampanno, sāriputtattheropi kappasatasahassādhikaṁ ekamasaṅkheyyaṁ. Puṇṇattheropi

  *  *  *  *  *  *
  Footnote: 1 chaṂa. mantāṇiputto evamuparipi 2 Sī. sova me āgantvā 3 chaṂa. nilīnaṁ
-------------------------------------------------
[page 063]
  Paṭisambhidāpatto mahākhīṇāsavo, sāriputtattheropi. Iti ekaṁ kanakaguhaṁ paviṭṭhā
  dve sīhā viya, ekaṁ vijambhanabhūmiṁ otiṇṇā dve byagghā viya, ekaṁ
  supupphitasālavanaṁ paviṭṭhā dve chaddantanāgarājāno viya, ekaṁ simbalivanaṁ paviṭṭhā
  dve supaṇṇarājāno viya, ekaṁ naravāhanayānaṁ abhiruḷhā dve vessavaṇā viya,
  ekaṁ paṇḍukambalasilaṁ abhinisinnā dve sakkā viya, ekavimānabbhantaragatā dve
  hāritamahābrahmāno viya ca te dvepi brāhmaṇajaccā dvepi suvaṇṇavaṇṇā
  dvepi samāpattilābhino dvepi abhinīhārasampannā dvepi paṭisambhidāpattā
  mahākhīṇāsavā ekavanasaṇḍaṁ anupaviṭṭhā taṁ vanasaṇḍaṁ 1- sobhayiṁsu.
     Bhagavati no āvuso brahmacariyaṁ vussatīti āvuso kiṁ amhākaṁ bhagavato
  santike āyasmatā brahmacariyaṁ vussatīti idaṁ āyasmā sāriputto tassa bhagavati
  brahmacariyavāsaṁ jānantopi kathāsamuṭṭhāpanatthaṁ pucchi. Purimakathāya hi
  appatiṭṭhitāya pacchimakathā na jāyati, tasmā evaṁ pucchi. Thero anujānanto
  "evamāvuso"ti āha. Athassa pañhāvissajjanaṁ sotukāmo āyasmā sāriputto "kiṁ
  nu kho āvuso sīlavisuddhatthaṁ bhagavati brahmacariyaṁ vussatī"ti paṭipāṭiyā satta
  visuddhiyo pucchi. Tāsaṁ vitthārakathā visuddhimagge vuttā āyasmā pana puṇṇo
  yasmā catuppārisuddhisīlādīsu ṭhitassāpi brahmacariyavāso matthakaṁ na pāpuṇāti,
  tasmā "no hidaṁ āvuso"ti sabbaṁ paṭikkhipi.
     Kimatthaṁ carahāvusoti yadi sīlavisuddhiādīnaṁ atthāya brahmacariyaṁ na vussati,
  atha kimatthaṁ vussatīti pucchi. 2- Anupādāparinibbānatthaṁ kho āvusoti ettha
  anupādāparinibbānaṁ nāma appaccayaparinibbānaṁ. Dvedhā upādānāni
  gahaṇūpādānañca paccayūpādānañca. Gahaṇūpādānaṁ nāma kāmūpādānādikaṁ catubbidhaṁ,
  paccayūpādānaṁ nāma avijjāpaccayā saṅkhārāti evaṁ vuttapaccayā. Tattha
  gahaṇūpādānavādino ācariyā anupādāparinibbānanti catūsu upādānesu aññatarenāpi
  kañci dhammaṁ agahetvā pavattaṁ arahattaphalaṁ anupādāparinibbānanti kathenti.
  Taṁ hi na ca upādānasampayuttaṁ hutvā kañci dhammaṁ upādiyati, kilesānañca

  *  *  *  *  *  *
  Footnote: 1 chaṂa. vanaṭṭhānaṁ 2 Sī. pucchati
-------------------------------------------------
[page 064]
  Parinibbutante jātattā parinibbānanti vuccati. Paccayūpādānavādino pana
  anupādāparinibbānanti appaccayaparinibbānaṁ. Paccayavasena anuppannaṁ asaṅkhataṁ
  amatadhātumeva anupādāparinibbānanti kathenti. Ayaṁ anto, ayaṁ koṭi, ayaṁ
  niṭṭhā. Appaccayaparinibbānaṁ pattassa hi brahmacariyavāso matthakaṁ patto nāma
  hoti, tasmā thero "anupādāparinibbānatthan"ti āha.
     Atha naṁ anuyuñjanto āyasmā sāriputto "kiṁ nu kho āvuso sīlavisuddhi
  anupādāparinibbānan"ti puna pucchaṁ ārabhi.
     [258] Theropi sabbaparivaṭṭesu tatheva paṭikkhipitvā pariyosāne
  dosaṁ dassento sīlavisuddhiṁ ce āvusotiādimāha. Tattha paññapeyyāti yadi
  paññapeyya. Saupādānaṁyeva samānaṁ anupādāparinibbānaṁ paññapeyyāti
  saṅgahaṇadhammameva niggahaṇadhammaṁ sappaccayadhammameva appaccayadhammaṁ saṅkhatadhammameva
  asaṅkhatadhammanti paññapeyyāti attho. Ñāṇadassanavisuddhiyaṁ pana sappaccayadhammameva
  appaccayadhammaṁ saṅkhatadhammameva asaṅkhatadhammanti paññapeyyāti ayamevattho gahetabbo.
  Puthujjano hāvusoti ettha vaṭṭānugato lokiyabālaputhujjano daṭṭhabbo. So
  hi catuppārisuddhisīlamattassāpi abhāvato sabbasova 1- aññatra imehi dhammehi.
  Tenahīti yena kāraṇena ekacce paṇḍitā upamāya atthaṁ jānanti, tena kāraṇena
  upamante karissāmīti attho.
                           Sattarathavinītavaṇṇanā
     [259] Satta rathavinītānīti vinītāssājānīyayutte satta rathe. Yāvadeva
  cittavisuddhatthāti āvuso ayaṁ sīlavisuddhi nāma yāvadeva cittavisuddhatthā.
  Cittavisuddhatthāti nissakkavacanametaṁ. Ayaṁ panettha attho, yāvadeva
  cittavisuddhisaṅkhāto attho, 2- tāva ayaṁ sīlavisuddhi nāma icchitabbā. Yā pana ayaṁ
  cittavisuddhi, esā sīlavisuddhiyā attho, ayaṁ koṭi, idaṁ pariyosānaṁ,
  cittavisuddhiyaṁ ṭhitassa hi sīlavisuddhikiccaṁ kataṁ nāma hotīti. Esa nayo sabbapadesu.

  *  *  *  *  *  *
  Footnote: 1 chaṂa. sabbaso 2 chaṂa. cittavisuddhisaṅkhātā atthā
-------------------------------------------------
[page 065]
     Idaṁ panettha opammasaṁsandanaṁ:- rājā pasenadikosalo viya hi jarāmaraṇabhīruko
  yogāvacaro daṭṭhabbo, sāvatthīnagaraṁ viya sakkāyanagaraṁ, sāketanagaraṁ viya
  nibbānanagaraṁ, rañño sākete vaḍḍhiāvahassa sīghaṁ gantvā pāpuṇitabbassa
  accāyikassa kiccassa uppādakālo viya yogino anabhisametānaṁ catunnaṁ
  ariyasaccānaṁ abhisamayakiccassa uppādakālo, sattarathavinītāni viya satta visuddhiyo,
  paṭhamaṁ rathavinītaṁ āruḷhakālo viya sīlavisuddhiyaṁ ṭhitakālo, paṭhamarathavinītādīhi
  dutiyādīni āruḷhakālo viya sīlavisuddhiādīhi cittavisddhiādīsu ṭhitakālo,
  sattamena rathavinītena sākete antepuradvāre oruyha uparipāsāde
  ñātimittagaṇaparivutassa surasabhojanaparibhogakālo viya yogino ñāṇadassanavisuddhiyā
  sabbakilese khepetvā dhammavarapāsādaṁ āruyha paropaṇṇāsakusaladhammaparivārassa
  nibbānārammaṇaṁ phalasamāpattiṁ appetvā nirodhasayane nisinnassa
  lokuttarasukhānubhavanakālo daṭṭhabbo.
     Iti āyasmantaṁ puṇṇaṁ dasakathāvatthulābhiṁ dhammasenāpati sāriputtatthero
  satta visuddhiyo pucchi. Āyasmā puṇṇo dasakathāvatthūni vissajjesi. Evaṁ
  pucchanto pana dhammasenāpati kiṁ jānitvā pucchi, udāhu ajānitvā? titthakusalo
  vā pana hutvā visayasmiṁ pucchi, udāhu atitthakusalo hutvā avisayasmiṁ?
  puṇṇattheropi kiṁ jānitvā vissajjesi, udāhu ajānitvā? titthakusalo vā pana
  hutvā visayasmiṁ vissajjesi, udāhu atitthakusalo hutvā avisayeti? jānitvā
  titthakusalo hutvā visaye pucchīti hi vadamāno dhammasenāpatiṁyeva vadeyya. Jānitvā
  titthakusalo hutvā visaye vissajjesīti vadamāno puṇṇattheraṁyeva vadeyya. Yaṁ hi
  visuddhīsu saṅkhittaṁ, taṁ kathāvatthūsu vitthiṇṇaṁ. Yaṁ kathāvatthūsu saṅkhittaṁ, taṁ
  visuddhīsu vitthiṇṇaṁ. Tadiminā nayena veditabbaṁ.
     Visuddhīsu hi ekā sīlavisuddhi cattāri kathāvatthūni hutvā āgatā
  appicchakathā santuṭṭhikathā asaṁsaggakathā sīlakathāti, ekā cittavisuddhi tīṇi
  kathāvatthūni hutvā āgatā pavivekakathā viriyārambhakathā samādhikathāti, evaṁ tāva
  yaṁ visuddhīsu saṅkhittaṁ, taṁ kathāvatthūsu vitthiṇṇaṁ. Kathāvatthūsu pana ekā paññākathā
  pañca visuddhiyo hutvā āgatā diṭṭhivisuddhi kaṅkhāvitaraṇavisuddhi
-------------------------------------------------
[page 066]
  Maggāmaggañāṇadassanavisuddhi paṭipadāñāṇadassanavisuddhi ñāṇadassanavisuddhīti, evaṁ yaṁ
  kathāvatthūsu saṅkhittaṁ, taṁ visuddhīsu vitthiṇṇaṁ, tasmā sāriputtatthero satta
  visuddhiyo pucchanto na aññaṁ pucchi, dasakathāvatthūniyeva pucchi. Puṇṇattheropi
  satta visuddhiyo vissajjento na aññaṁ vissajjesi, dasakathāvatthūniyeva
  vissajjesīti. Iti ubhopete jānitvā titthakusalā hutvā visayeyeva pañhaṁ
  pucchiṁsu ceva vissajjesuṁ cāti veditabbā.
     [260] Konāmāyasmāti na thero tassa nāmaṁ na jānāti.
  Jānantoyeva pana sammodituṁ labhissāmīti pucchi. Kathañca pana āyasmantanti idaṁ pana
  thero sammodamāno āha. Mantāniputtoti mantāniyā brāhmaṇiyā putto.
  Yathātanti ettha tanti nipātamattaṁ, yathā sutavatā sāvakena byākātabbā, evameva
  byākatāti ayamettha saṅkhepattho. Anumassa anumassāti dasakathāvatthūni ogāhetvā
  anupavisitvā. Velaṇḍupakenāti ettha velaṁ 1- vuccati vatthaṁ, aṇḍūpakaṁ cumbaṭakaṁ.
  Vatthacumbaṭakaṁ sīse katvā āyasmantaṁ tattha vā nisīdāpetvā pariharantāpi
  sabrahmacārī dassanāya labheyyuṁ, evaṁ laddhadassanaṁpi tesaṁ lābhāyevāti aṭṭhānaparikappena
  abhiṇhadassanassa upāyaṁ dassesi. Evaṁ apariharantena hi pañhaṁ vā pucchitukāmena
  dhammaṁ vā sotukāmena "thero kattha ṭhito kattha nisinno"ti pariyesantena
  caritabbaṁ hoti. Evaṁ pariharantena 2- pana icchiticchitakkhaṇeyeva sīsato oropetvā
  mahārahe āsane nisīdāpetvā sakkā hoti 3- pañhaṁ vā pucchituṁ dhammaṁ vā
  sotuṁ. Iti aṭṭhānaparikappena abhiṇhadassanassa upāyaṁ dassesi.
     Sāriputtoti ca pana manti sāriyā brāhmaṇiyā puttoti ca pana evaṁ
  maṁ sabrahmacārī jānanti. Satthukappenāti satthusadisena. Iti ekapadeneva āyasmā
  puṇṇo sāriputtattheraṁ candamaṇḍalaṁ āhacca ṭhapento viya ukkhipi. Therassa hi
  imasmiṁ ṭhāne ekantadhammakathikabhāvo pākaṭo ahosi. Amaccaṁ hi purohitaṁ
  mahantoti vadamāno rājasadisoti vadeyya, goṇaṁ hatthippamāṇoti, vāpiṁ
  samuddappamāṇoti, ālokaṁ candimasuriyālokappamāṇoti, ito paraṁ etesaṁ mahantabhāvakathā

  *  *  *  *  *  *
  Footnote: 1 chaṂa. celaṇḍu... celaṁ 2 chaṂa. pariharantā 3 chaṂa. honti
-------------------------------------------------
[page 067]
  Nāma natthi. Sāvakaṁpi mahāti vadanto satthupaṭibhāgoti vadeyya, ito paraṁ tassa
  mahantabhāvakathā nāma natthi. Iccāyasmā puṇṇo ekapadeneva theraṁ candamaṇḍalaṁ
  āhacca ṭhapento viya ukkhipi.
     Ettakaṁpi no nappaṭibhāseyyāti paṭisambhidāpattassa appaṭibhāṇaṁ nāma
  natthi. Yā panāyaṁ upamā āhaṭā, taṁ na āhareyyāma, atthameva katheyyāMa.
  Upamāhi ajānantānaṁ āhariyatīti ayamettha adhippāyo. Aṭṭhakathāyaṁ pana idaṁpi
  paṭikkhipitvā upamā nāma buddhānaṁpi santike āhariyati, theraṁ panesa apacāyamāno
  evamāhāti.
     Anumassa anumassa pucchitāti dasakathāvatthūni ogāhetvā ogāhetvā
  pucchitā. Kiṁ pana pañhassa pucchanaṁ bhāriyaṁ, udāhu vissajjananti. Uggahetvā
  pucchanaṁ no bhāriyaṁ, vissajjanaṁ pana bhāriyaṁ. Sahetukaṁ vā sakāraṇaṁ katvā
  pucchanaṁpi vissajjanaṁpi bhāriyameva. Samanumodiṁsūti samacittā hutvā anumodiṁsu. Iti
  yathānusandhināva desanā niṭṭhitāti.
                     Papañcasūdaniyā majjhimanikāyaṭṭhakathāya
                       rathavinītasuttavaṇṇanā niṭṭhitā.
                           -------------
-------------------------------------------------
[page 068]
                          5. Nivāpasuttavaṇṇanā
     [261] Evamme sutanti nivāpasuttaṁ. Tattha nevāpikoti yo migānaṁ
  gahaṇatthāya araññe tiṇabījāni vapati "idaṁ tiṇaṁ khādituṁ āgate mige sukhaṁ
  gaṇhissāmī"ti. Nivāpanti vappaṁ. Nivuttanti vapitaṁ. 1- Migajātāti migaghaṭā.
  Anupakhajjāti anupavisitvā. Mucchitāti taṇhāmucchanāya mucchitā, taṇhāya hadayaṁ
  pavisitvā mucchanākāraṁ pāpitāti attho. Madaṁ āpajjissantīti mānamadaṁ
  āpajjissanti. Pamādanti vissaṭṭhasatibhāvaṁ. Yathākāmakaraṇīyā bhavissantīti yathā
  icchissāma, tathā kātabbā bhavissanti. Imasmiṁ nivāpeti imasmiṁ nivāpaṭṭhāne.
  Etaṁ kira nivāpatiṇaṁ nāma atthi nidāghabhaddakaṁ, taṁ yathā yathā nidāgho hoti,
  tathā tathā nīvāravanaṁ viya meghamālā viya ca ekagghanaṁ hoti, taṁ luddakā ekasmiṁ
  udakaphāsukaṭṭhāne kasitvā vapitvā vatiṁ katvā dvāraṁ yojetvā rakkhanti. Atha
  yadā mahānidāghe sabbatiṇāni sukkāni 2- honti, jivhātemanamattaṁpi udakaṁ
  dullabhaṁ hoti, tadā migajātā sukkatiṇāni ceva purāṇapaṇṇāni ca khādantā
  kampamānā viya vicarantā nivāpatiṇassa gandhaṁ ghāyitvā vadhabandhanādīni agaṇayitvā
  vatiṁ ajjhottharantā pavisanti. Tesaṁ hi nivāpatiṇaṁ ativiya piyaṁ hoti manāpaṁ.
  Nevāpiko te disvā dve tīṇi divasāni pamatto viya hoti, dvāraṁ vivaritvā
  tiṭṭhati, anto nivāpaṭṭhāne tahiṁ tahiṁ udakāavāṭakāpi honti, migā vivaṭadvārena
  pavisitvā khāditamattakaṁ pivitamattakameva katvā pakkamanti, punadivase kiñci na
  karontīti kaṇṇe cālayamānā khāditvā pivitvā ataramānā gacchanti, punadivase
  koci kiñci kattā natthīti yāvadatthaṁ khāditvā pivitvā maṇḍalagumbaṁ pavisitvā
  nipajjanti. Luddakā tesaṁ pamattabhāvaṁ jānitvā dvāraṁ pidhāya samparivāretvā
  koṭito paṭṭhāya koṭṭetvā gacchanti, evaṁ te tasmiṁ nivāpe nevāpikassa
  yathākāmakaraṇīyā bhavanti.

  *  *  *  *  *  *
  Footnote: 1 Sī. nivapitaṁ 2 chaṂa. sukkhāni. evamuparipi
-------------------------------------------------
[page 069]
     [262] Tatra bhikkhaveti bhikkhave tesu migajātesu. Paṭhamā migajātāti
  migajātā paṭhamadutiyā nāma natthi. Bhagavā pana āgatapaṭipāṭivasena kappetvā
  paṭhamā dutiyā tatiyā catutthāti nāmaṁ āropetvā dassesi. Iddhānubhāvāti
  yathākāmaṁ kattabbabhāvato, vasībhāvoyeva hi ettha iddhīti ca ānubhāvoti ca
  adhippeto.
     [263] Bhayabhogāti bhayena bhogato. Balaviriyanti aparāparaṁ sañcaraṇakavāyodhātu
   sā parihāyīti attho.
     [264] Upanisāya āsayaṁ kappeyyāmāti anto nipajjitvā khādantānampi
  bhayameva, bāhirato āgantvā khādantānampi bhayameva, mayaṁ pana amuṁ nivāpaṭṭhānaṁ
  nissāya ekamante āsayaṁ kappeyyāmāti cintayiṁsu. Upanissāya āsayaṁ kappayiṁsūti
  luddakā nāma na sabbakālaṁ appamattā honti. Mayaṁ tattha tattha maṇḍalagumbesu
  ceva vatipādesu ca nipajjitvā etesu mukhadhovanatthaṁ vā āhārakiccakaraṇatthaṁ vā
  pakkantesu nivāpavatthuṁ pavisitvā khāditamattaṁ pivamattaṁ 1- katvā amhākaṁ
  vasanaṭṭhānaṁ pavisissāmāti nivāpavatthuṁ upanissāya gahanesu gumbavatipādādīsu
  āsayaṁ kappayiṁsu. Bhuñjiṁsūti vuttanayena luddakānaṁ pamādakālaṁ ñatvā sīghasīghaṁ
  pavisitvā bhuñjiṁsu. Keṭabhinoti sikkhitakerāṭikā. Iddhimantāti iddhimanto viya.
  Parajanāti yakkhā. Ime na migajātāti. Āgatiṁ vā gatiṁ vāti iminā nāma ṭhānena
  āgacchanti, amutra gacchantīti idaṁ nesaṁ na jānāMa. Daṇḍavāgurāhīti 2-
  daṇḍavāgurajālehi. Samantā sappadesamanuparivāresunti atimāyāvino ete, na dūraṁ
  gamissanti, santikeyeva nipannā bhavissantīti nivāpakkhettassa samantā sappadesaṁ
  mahantaṁ okāsaṁ anuparivāresuṁ. Addasāsunti 3- evaṁ parivāretvā vāgurajālaṁ
  samantato cāletvā olokentā addasaṁsu. Yattha teti yasmiṁ ṭhāne te gāhaṁ
  agamaṁsu, taṁ ṭhānaṁ addasaṁsūti attho.
     [265] Yannūna mayaṁ yattha agatīti te kira evaṁ cintayiṁsu "anto
  nipajjitvā anto khādantānaṁpi bhayameva, bāhirato āgantvā khādantānaṁpi

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa., Sī., i. daṇḍavākarāhi 3 chaṂa. addasaṁsūti
-------------------------------------------------
[page 070]
  Santike vasitvā khādantānaṁpi bhayameva, tepi hi vāgurajālena parikkhipitvā
  gahitāyevā"ti, tena tesaṁ etadahosi "yannūna mayaṁ yattha nevāpikassa ca
  nevāpikaparisāya ca agati avisayo, tattha tattha seyyaṁ kappeyyāmā"ti. Aññe
  ghaṭṭessantīti tato tato dūrataravāsino aññe ghaṭṭessanti. Te ghaṭṭitā aññeti
  tepi ghaṭṭitā aññe tato dūrataravāsino ghaṭṭessanti. Evaṁ imaṁ nivāpaṁ nivuttaṁ
  sabbaso migajātā parimuccissantīti evaṁ imaṁ amhehi nivuttaṁ nivāpaṁ sabbe
  migaghaṭā migasaṅghā vissajjessanti pariccajissanti. Ajjhupekkheyyāmāti tesaṁ
  gahaṇe abyāvaṭā bhaveyyāmāti, yathā tathā āgacchantesu hi taruṇapotako vā mahallako
  vā dubbalo vā yūthā parihīno vā sakkā honti laddhuṁ, anāgacchantesu kiñci
  natthi. Ajjhupekkhiṁsu kho bhikkhaveti evaṁ cintetvā abyāvaṭā ahesuṁ.
     [267] Amuṁ nivāpaṁ nivuttaṁ mārassa amūni ca lokāmisānīti ettha
  nivāpoti vā lokāmisānīti vā vaṭṭāmisabhūtānaṁ pañcannaṁ kāmaguṇānametaṁ adhivacanaṁ.
  Māro na ca vījāni viya kāmaguṇe vapento āhiṇḍati, kāmaguṇagiddhānaṁ pana
  upari vasaṁ vatteti, tasmā kāmaguṇā mārassa nivāpā nāma honti. Tena vuttaṁ
  "amuṁ nivāpaṁ nivuttaṁ mārassā"ti. Na parimucciṁsu mārassa iddhānubhāvāti mārassa
  vasaṁ gatā ahesuṁ yathākāmakaraṇīyā. Ayaṁ saputtabhariyapabbajjāya āgataupamā.
     [268] Cetovimutti parihāyīti ettha cetovimutti nāma araññe
  vasissāmāti uppannājjhāsayo, so parihāyīti attho. Tathūpame ahaṁ ime dutiyeti
  ayaṁ brāhmaṇadhammikapabbajjāya upamā. Brāhmaṇā hi aṭṭhacattāḷīsa vassāni
  komārabrahmacariyaṁ caritvā vaṭṭūpacchedabhayena paveṇiṁ ghaṭayissāmāti dhanaṁ pariyesitvā
  bhariyaṁ gahetvā agāramajjhe vasantā ekasmiṁ putte jāte "amhākaṁ putto
  jāto 1- vaṭṭaṁ na ucchinnaṁ paveṇi ghaṭitā"ti puna nikkhamitvā pabbajanti vā
  tameva vā sakalantaṁ vasanti. 2-
     [269] Evaṁ hi te bhikkhave tatiyāpi samaṇabrāhmaṇā na parimucciṁsūti
  purimā viya tepi mārassa iddhānubhāvā na mucciṁsu, yathākāmakaraṇīyāva ahesuṁ. Kiṁ

  *  *  *  *  *  *
  Footnote: 1 Sī. amhe sampatvā, Ma. amhākaṁ puttā jātā
  2 chaṂa. sa'kalattavāsaṁ vasanti, Ma. sakalantaṁ vāsaṁ vasanti
-------------------------------------------------
[page 071]
  Pana te akaṁsūti. Gāmanigamarājadhāniyo osaritvā tesu tesu ārāmauyyānaṭṭhānesu
  assamaṁ māpetvā nivasantā kuladārake hatthiassarathasippādīni nānappakārāni
  sippāni sikkhāpesuṁ. Iti te vāgurajālena tatiyā migajātā viya mārassa
  pāpimato diṭṭhijālena parikkhipitvā yathākāmakaraṇīyā ahesuṁ.
     [270] Tathūpame ahaṁ ime catuttheti ayaṁ imassa sāsanassa upamā āhaṭā.
     [271] Andhamakāsi māranti na mārassa akkhīni bhindi, vipassanāpādakajjhānaṁ
  samāpannassa pana bhikkhuno imaṁ nāma ārammaṇaṁ nissāya cittaṁ
  vattatīti māro passituṁ na sakkoti. Tena vuttaṁ "andhamakāsi māran"ti. Apadaṁ
  vadhitvā māracakkhunti teneva pariyāyena yathā mārassa cakkhuṁ apadaṁ hoti nippadaṁ
  appatiṭṭhaṁ nirārammaṇaṁ, evaṁ vadhitvāti attho. Adassanaṁ gato pāpimatoti teneva
  pariyāyena mārassa pāpimato adassanaṁ gato. Na hi so attano maṁsacakkhunā
  tassa vipassanāpādakajjhānaṁ samāpannassa bhikkhuno ñāṇasarīraṁ daṭṭhuṁ sakkoti.
  Paññāya cassa disvā āsavā parikkhīṇā hontīti maggapaññāya cattāri
  ariyasaccāni disvā cattāro āsavā parikkhīṇā honti. Tiṇṇo loke visattikanti
  loke sattavisattabhāvena visattikāti evaṁ saṅkhaṁ gataṁ. Athavā "visattikāti kenaṭṭhena
  visattikā. Visatāti visattikā, visaṭāti visattikā, vipulāti visattikā, visālāti
  visattikā, visamāti visattikā, visakkatīti visattikā, visaṁ haratīti visattikā,
  visaṁ vādikāti visattikā, visamūlāti visattikā, visaphalāti visattikā, visaparibhogāti
  visattikā, visālā vā pana sā taṇhā rūpe sadde gandhe rase phoṭṭhabbe"ti 1-
  visattikā. Evaṁpi visattikāti saṅkhaṁ gataṁ taṇhaṁ tiṇṇo nittiṇṇo uttiṇṇo.
  Tena vuccati "tiṇṇo loke visattikan"ti.
                     Papañcasūdaniyā majjhimanikāyaṭṭhakathāya
                        nivāpasuttavaṇṇanā niṭṭhitā.
                           -------------

  *  *  *  *  *  *
  Footnote: 1 khu. mahā. 29/14/10 kāmasuttaniddes(syā), khu. cūḷa. 37/676/336
  khaggavisāṇasuttaniddesa (syā)
-------------------------------------------------
[page 072]
                         6. Pāsarāsisuttavaṇṇanā
     [272] Evamme sutanti pāsarāsisuttaṁ. Tattha sādhu mayaṁ āvusoti
  āyācantā bhaṇanti. Ete kira pañcasatā bhikkhū janapadavāsino "dasabalaṁ
  passissāmā"ti sāvatthiṁ anuppattā. Satthudassanaṁ pana etehi laddhaṁ, dhammiṁ kathaṁ
  na tāva suṇanti, te satthugāravena "amhākaṁ bhante dhammiṁ kathaṁ kathethā"ti
  vattuṁ na sakkonti, buddhā hi garū honti, ekacāriko sīho migarājā viya,
  pabhinnakuñjaro viya, phaṇakatāasīviso viya, mahāaggikkhandho viya ca durāsadā.
  Vuttampi cetaṁ:-
                "āsīviso yathā ghoro migarājāva kesarī
                 nāgova kuñjaro dantī evaṁ buddhā durāsadā"ti.
     Evaṁ durāsadaṁ satthāraṁ te bhikkhū sayaṁ yācituṁ asakkontā āyasmantaṁ
  ānandaṁ yācamānā "sādhu mayaṁ āvuso"ti āhaṁsu.
     Appeva nāmāti api nāma labheyyātha. Kasmā pana thero te bhikkhū
  "rammakassa brāhmaṇassa assamaṁ upasaṅkameyyāthā"ti āha? pākaṭakiriyatāya.
  Dasabalassa hi kiriyā therassa pākaṭā hoti, jānāti thero "ajja satthā
  jetavane vasitvā pubbārāme divāvihāraṁ karissati, ajja pubbārāme vasitvā
  jetavane divāvihāraṁ karissati, ajja ekakova piṇḍāya pavisissati, ajja
  bhikkhusaṁghaparivuto imasmiṁ kāle janapadacārikaṁ nikkhamissatī"ti. Kiṁ panassa evaṁ
  jānanatthaṁ cetopariyañāṇaṁ atthīti. Natthi. Anumānabuddhiyā pana katakiriyāya
  nayaggāhena jānāti. Yadā 1- hi divasaṁ bhagavā jetavane vasitvā pubbārāme
  divāvihāraṁ kātukāmo hoti, tadā senāsanaparikkhārabhaṇḍānaṁ paṭisāmanākāraṁ
  dasseti, thero sammajjanisaṅkārachaḍḍanakādīni paṭisāmeti. Pubbārāme vasitvā
  jetavanaṁ divāvihārāya āgamanakālepi eseva nayo.

  *  *  *  *  *  *
  Footnote: 1 chaṂa. yaṁ
-------------------------------------------------
[page 073]
     Yadā pana ekako piṇḍāya caritukāmo 1- hoti, tadā pātova sarīrapaṭijagganaṁ
  katvā gandhakuṭiṁ pavisitvā dvāraṁ pidhāya phalasamāpattiṁ appetvā nisīdati. Thero
  "ajja bhagavā bodhaneyyabandhavaṁ disvā nisinno"ti tāya saññāya ñatvā "ajja
  āvuso bhagavā ekako pavisitukāmo, tumhe bhikkhācārasajjā hothā"ti bhikkhūnaṁ
  saññaṁ deti. Yadā pana bhikkhusaṁghaparivāro pavisitukāmo hoti, tadā gandhakuṭidvāraṁ
  upaḍḍhapidahitaṁ katvā phalasamāpattiṁ appetvā nisīdati, thero tāya saññāya
  ñatvā pattacīvaragahaṇatthāya bhikkhūnaṁ saññaṁ deti. Yadā janapadacārikaṁ caritukāmo 2-
  hoti, tadā ekaṁ dve ālope atirekaṁ bhuñjati, sabbakālaṁ caṅkamanañcāruyha
  aparāparaṁ caṅkamati, thero tāya saññāya ñatvā "bhagavā āvuso janapadacārikaṁ
  caritukāmo hoti, tumhākaṁ kattabbaṁ karothā"ti bhikkhūnaṁ saññaṁ deti.
     Bhagavā paṭhamabodhiyaṁ vīsativassāni anibaddhavāso ahosi, pacchā pañcavīsativassāni
  abbokiṇṇaṁ sāvatthiṁyeva upanissāya vasanto ekadivase 3- dve ṭhānāni
  paribhuñjati. Jetavane rattiṁ vasitvā punadivase bhikkhusaṁghaparivuto dakkhiṇadvārena
  sāvatthiṁ piṇḍāya pavisitvā pācīnadvārena nikkhamitvā pubbārāme divāvihāraṁ
  karoti. Pubbārāme rattiṁ vasitvā punadivase pācīnadvārena sāvatthiṁ piṇḍāya
  pavisitvā dakkhiṇadvārena nikkhamitvā jetavane divāvihāraṁ karoti. Kasmā?
  dvinnaṁ kulānaṁ anukampāya. Manussattabhāve ṭhitena hi anāthapiṇḍikena viya
  aññena kenaci, mātugāmattabhāve ṭhitāya ca visākhāya viya aññāya itthiyā
  tathāgataṁ uddissa dhanapariccāgo kato nāma natthi, tasmā bhagavā tesaṁ anukampāya
  ekadivase imāni dve ṭhānāni paribhuñjati. Tasmiṁ pana divase jetavane vasi,
  tasmā thero "ajja bhagavā sāvatthiyaṁ piṇḍāya caritvā sāyaṇhakāle gattāni
  parisiñcanatthāya pubbakoṭṭhakaṁ gamissati, athāhaṁ gattāni parisiñcitvā ṭhitaṁ
  bhagavantaṁ yācitvā rammakassa brāhmaṇassa assamaṁ gahetvā gamissāmi. Evamime
  bhikkhū bhagavato sammukhā labhissanti dhammiṁ kathaṁ savanāyā"ti cintetvā te bhikkhū
  evamāha.

  *  *  *  *  *  *
  Footnote: 1 chaṂa. pavisitukāmo 2 chaṂa. nikkhamitukāmo 3 Sī. ekadivasaṁ
-------------------------------------------------
[page 074]
     Migāramātupāsādoti visākhāya pāsādo. Sā hi migārena seṭṭhinā
  mātuṭṭhāne ṭhapitattā migāramātāti vuccati. Paṭisallānā vuṭṭhitoti tasmiṁ kira
  pāsāde dvinnaṁ mahāsāvakānaṁ sirigabbhānaṁ majjhe bhagavato sirigabbho ahosi.
  Thero dvāraṁ vivaritvā antogabbhaṁ sammajjitvā mālākacavaraṁ nīharitvā mañcapīṭhaṁ
  paññapetvā satthu saññaṁ adāsi. Satthā sirigabbhaṁ pavisitvā dakkhiṇena passena
  sato sampajāno sīhaseyyaṁ upagamma darathaṁ paṭipassambhetvā uṭṭhāya phalasamāpattiṁ
  appetvā nisīditvā sāyaṇhasamaye tato vuṭṭhāsi. Taṁ sandhāya vuttaṁ "paṭisallānā
  vuṭṭhito"ti.
     Parisiñcitunti yo hi cuṇṇamattikādīhi gattāni ubbaṭṭento
  mallakamūlādīhi 1- vā ghaṁsanto nhāyati, so nhāyatīti vuccati. Yo tathā akatvā
  pakatiyāva nhāyati, so parisiñcatīti vuccati. Bhagavatopi sarīre tathā haritabbaṁ
  rajojallaṁ nāma nūpalimpati, utuggahaṇatthaṁ pana bhagavā kevalaṁ udakaṁ otarati. Tenāha
  "gattāni parisiñcitun"ti. Pubbakoṭṭhakoti pācīnakoṭṭhako.
     Sāvatthiyaṁ kira vihāro kadāci mahā hoti kadāci khuddako. Tadā hi
  so vipassissa bhagavato kāle yojaniko ahosi, sikhissa tigāvuto, vessabhussa
  aḍḍhayojaniko, kakusandhassa gāvutappamāṇo, konāgamanassa aḍḍhagāvutappamāṇo,
  kassapassa vīsatiusabhappamāṇo, amhākaṁ bhagavato kāle aṭṭhakarīsappamāṇo jāto.
  Taṁpi nagaraṁ tassa vihārassa kadāci pācīnato hoti, kadāci dakkhiṇato, kadāci
  pacchimato, kadāci uttarato. Jetavane gandhakuṭiyaṁ pana catunnaṁ mañcapādānaṁ
  patiṭṭhitaṭṭhānaṁ acalameva.
     Cattāri hi acalacetiyaṭṭhānāni nāma mahābodhipallaṅkaṭṭhānaṁ isipatane
  dhammacakkappavattanaṭṭhānaṁ saṅkassanagaradvāre devorohaṇakāle sopānassa
  patiṭṭhānaṭṭhānaṁ 2- mañcapādaṭṭhānanti. Ayaṁ pana pubbakoṭṭhako kassapadasabalassa
  vīsatiusabhavihārakāle pācīnadvāre koṭṭhako ahosi. So idānipi pubbakoṭṭhakotveva
  paññāyati. Kassapadasabalassa kāle aciravatīnagaraṁ parikkhipitvā sandamānā

  *  *  *  *  *  *
  Footnote: 1 chaṂa. mallakamuṭṭhādīhi 2 chaṂa. patiṭṭhaṭṭhānaṁ
-------------------------------------------------
[page 075]
  Pubbakoṭṭhakaṁ patvā udakena bhinditvā mahantaṁ udakarahadaṁ māpesi samatitthaṁ
  anupubbagambhīraṁ. Tattha ekaṁ rañño nhānatitthaṁ, ekaṁ nāgarānaṁ, ekaṁ bhikkhusaṁghassa,
  ekaṁ buddhānanti evaṁ pāṭiyekkāni 1- nhānatitthāni honti ramaṇīyāni
  vippakiṇṇarajatapaṭṭasadisavālikāni. Iti bhagavā āyasmatā ānandena saddhiṁ
  yena ayaṁ evarūpo pubbakoṭṭhako, tenupasaṅkami gattāni parisiñcituṁ. Athāyasmā
  ānando udakasāṭikaṁ upanesi. Bhagavā rattadupaṭṭaṁ apanetvā udakasāṭikaṁ
  nivāsesi. Thero dupaṭṭena saddhiṁ mahācīvaraṁ attano hatthagataṁ akāsi. Bhagavā
  udakaṁ otari. Sahotaraṇenevassa udake macchakacchapā sabbe suvaṇṇavaṇṇā ahesuṁ.
  Yantanāḷikāhi suvaṇṇarasadhārānisiñcamānakālo viya suvaṇṇapaṭṭappasāraṇakālo
  viya ca ahosi. Atha bhagavato nhānavattaṁ dassetvā nhātvā 2- paccuttiṇṇassa
  thero rattadupaṭṭaṁ upanesi. Bhagavā taṁ nivāsetvā vijjulatāsadisaṁ kāyabandhanaṁ
  bandhitvā mahācīvaraṁ antantena saṁharitvā padumagabbhasadisaṁ katvā upanītaṁ dvīsu
  kaṇṇesu gahetvā aṭṭhāsi. Tena vuttaṁ "pubbakoṭṭhake gattāni parisiñcitvā
  paccuttaritvā ekacīvaro aṭṭhāsī"ti.
     Evaṁ ṭhitassa pana bhagavato sarīraṁ vikasitakamaluppalasaraṁ sabbapāliphullaṁ
  pāricchattakaṁ tārāmarīcivikasitaṁ ca gaganatalaṁ siriyā avahasamānaṁ viya virocittha.
  Byāmappabhāparikkhepavilāsinī cassa dvattiṁsavaralakkhaṇamālā ganthetvā ṭhapita-
  dvattiṁsacandamālā viya, dvattiṁsasuriyamālā viya, paṭipāṭiyā ṭhapitadvattiṁsacakkavatti
  dvattiṁsadevarājā dvattiṁsamahābrahmāno viya ca ativiya virocittha, vaṇṇabhūmi
  nāmesā. Evarūpesu ṭhānesu buddhānaṁ sarīravaṇṇaṁ vā guṇavaṇṇaṁ vā cuṇṇiyapadehi vā
  gāthāhi vā atthañca upamāyo ca kāraṇāni ca āharitvā paṭibalena dhammakathikena
  pūretvā kathetuṁ vaṭṭatīti evarūpesu ṭhānesu dhammakathikassa thāmo veditabbo.
     [273] Gattāni pubbāpayamānoti pakatibhāvaṁ gamayamāno nirudakāni
  kurumāno, sukkhāpayamānoti attho. Sodakena gattena 3- cīvaraṁ pārupantassa hi
  cīvare kaṇṇikā uṭṭhahanti, parikkhārabhaṇḍaṁ dussati. Buddhānaṁ pana sarīre

  *  *  *  *  *  *
  Footnote: 1 Ma. paṭipāṭiyā etāni 2 chaṂa. nhatvā 3 Sī. sodake gatte
-------------------------------------------------
[page 076]
  Rajojallaṁ na upalimpati, padumapatte pakkhittaudakabindu viya udakaṁ vinivattetvā
  gacchati, evaṁ santepi sikkhāgāravatāya bhagavā "pabbajitavattaṁ nāmetan"ti
  mahācīvaraṁ ubhosu kaṇṇesu gahetvā purato kāyaṁ paṭicchādetvā aṭṭhāsi. Tasmiṁ
  khaṇe thero cintesi "bhagavā mahācīvaraṁ pārupitvā migāramātupāsādaṁ ārabbha
  gamanābhinīhārato 1- paṭṭhāya dunnivattiyo bhavissati, buddhānaṁ hi adhippāyakopanaṁ
  nāma ekacārikasīhassa gahaṇatthaṁ hatthappasāraṇaṁ viya, pabhinnavaravāraṇassa 2- soṇḍāya
  parāmasanaṁ viya, uggatejassa āsīvisassa gīvāyaṁ gahaṇaṁ viya ca bhāriyaṁ hoti,
  idheva rammakassa brāhmaṇassa assamassa vaṇṇaṁ kathetvā tattha gamanatthāya
  bhagavantaṁ yācissāmī"ti, so tathā akāsi. Tena vuttaṁ "athakho āyasmā
  ānando .pe. Anukampaṁ upādāyā"ti.
     Tattha anukampaṁ upādāyāti bhagavato sammukhā dhammiṁ kathaṁ sossāmāti taṁ
  assamaṁ gatānaṁ pañcannaṁ bhikkhusatānaṁ anukampaṁ paṭicca, tesu kāruññaṁ katvāti
  attho. Dhammiyā kathāyāti dasasu pāramitāsu aññatarāya pāramiyā ceva
  mahābhinikkhamanassa ca vaṇṇaṁ kathayamānā sannisinnā honti. Āgamayamānoti
  olokayamāno. Ahaṁ buddhoti sahasā appavisitvā yāva sā kathā niṭṭhāti, tāva
  aṭṭhāsīti attho. Aggaḷaṁ ākoṭesīti agganakhena kavāṭe saññaṁ adāsi. Vivariṁsūti
  sotaṁ odahitvāva nisinnattā taṁkhaṇaṁyeva āgantvā vivariṁsu.
     Paññatte āsaneti buddhakāle kira yattha yattha ekopi bhikkhu viharati,
  tattha tattha 3- buddhāsanaṁ paññattameva hoti. Kasmā? bhagavā kira 4- attano
  santike kammaṭṭhānaṁ gahetvā phāsukaṭṭhāne viharante manasikaroti "asuko mayhaṁ
  santike kammaṭṭhānaṁ gahetvā gato, sakkhissati nu kho visesaṁ nibbattetuṁ no
  vā"ti. Atha naṁ passati kammaṭṭhānaṁ vissajjetvā akusalavitakkaṁ 5- vitakkayamānaṁ, tato
  "kathaṁ hi nāma mādisassa satthu santike kammaṭṭhānaṁ gahetvā viharantaṁ imaṁ
  kulaputtaṁ akusalavitakkā abhibhavitvā anamatagge vaṭṭadukkhe saṁsāressantī"ti 6- tassa

  *  *  *  *  *  *
  Footnote: 1 chaṂa. gamanābhihārato 2 Ma. pabhinnacaravāraṇassa 3 chaṂa. sabbattha
  4 chaṂa. bhagavā hi 5 chaṂa. akusalavitakke 6 Sī. saṁsādessantīti
-------------------------------------------------
[page 077]
  Anuggahatthaṁ tattheva attānaṁ dassetvā taṁ kulaputtaṁ ovaditvā ākāsaṁ
  uppatitvā puna attano vasanaṭṭhānameva gacchati. Athevaṁ ovadiyamānā te bhikkhū
  cintayiṁsu "satthā amhākaṁ manaṁ jānitvā āgantvā amhākaṁ samīpe ṭhitaṁyeva
  attānaṁ dasseti, tasmiṁ khaṇe `bhante idha nisīdatha, idha nisīdathā'ti āsanapariyesanaṁ
  nāma bhāro"ti. Te āsanaṁ paññapetvāva viharanti. Yassa pīṭhaṁ atthi, so taṁ
  paññapeti. Yassa natthi, so mañcaṁ vā phalakaṁ vā kaṭṭhaṁ vā pāsāṇaṁ vā
  vālikāpuñjaṁ vā paññapeti. Taṁ alabhamānā purāṇapaṇṇānipi saṅkaḍḍhitvā tattha
  paṁsukūlaṁ pattharitvā ṭhapenti. Idha pana pakatipaññattameva āsanaṁ ahosi, taṁ
  sandhāya vuttaṁ "paññatte āsane nisīdī"ti.
     Kāya nutthāti katamāya nu kathāya sannisinnā bhavathāti attho. "kāya
  Netthā"tipi pāli, tassā katamāya nu etthāti attho. "kāya Notthā"tipi pāli.
  Tassāpi purimoyeva attho. Antarā kathāti kammaṭṭhānamanasikārauddesaparipucchādīnaṁ
  antarā aññā ekā kathā. Vippakatāti mama āgamanapaccayā apariniṭṭhitā sikhaṁ
  appattā. Atha bhagavā anuppattoti atha etasmiṁ kāle bhagavā āgato. Dhammī vā
  kathāti dasakathāvatthunissitā vā dhammī kathā. Ariyo vā tuṇhībhāvoti ettha
  pana dutiyaṁ jhānaṁpi ariyo tuṇhībhāvo mūlakammaṭṭhānaṁpi. Tasmā taṁ jhānaṁ
  appetvā nisinnopi, mūlakammaṭṭhānaṁ gahetvā nisinnopi bhikkhu ariyena
  tuṇhībhāvena nisinnoti veditabbo.
     [274] Dvemā bhikkhave pariyesanāti ekā anusandhi? te bhikkhū sammukhā
  Dhammiṁ kathaṁ sossāmāti therassa bhāraṁ akaṁsu, thero tesaṁ assamagamanamakāsi. Te
  tattha nisīditvā atiracchānakathikā hutvā dhammiyā kathāya nisīdiṁsu. Atha bhagavā
  "ayaṁ tumhākaṁ pariyesanā ariyapariyesanā nāmā"ti dassetuṁ imaṁ desanaṁ ārabhi.
  Tattha katamā ca bhikkhave anariyapariyesanāti ettha yathā maggakusalo puriso paṭhamaṁ
  vajjetabbaṁ apāyamaggaṁ dassento "vāmaṁ muñcitvā dakkhiṇaṁ gaṇhā"ti vadati,
  evaṁ bhagavā desanākusalatāya paṭhamaṁ vajjetabbaṁ anariyapariyesanaṁ ācikkhitvā
-------------------------------------------------
[page 078]
  Pacchā itaraṁ ācikkhissāmīti uddesānukkamaṁ bhinditvā evamāha. Jātidhammoti
  jāyanasabhāvo. Jarādhammoti jīraṇasabhāvo. Byādhidhammoti byādhisabhāvo. Maraṇadhammoti
  maraṇasabhāvo. Sokadhammoti socanakasabhāvo. Saṅkilesadhammoti saṅkilissanasabhāvo.
     Puttabhariyanti puttā ca bhariyā ca. Esa nayo sabbattha. Jātarūparajatanti
  ettha pana jātarūpanti suvaṇṇaṁ. Rajatanti yaṅkiñci vohārūpagaṁ lohamāsakādi.
  Jātidhammā hete bhikkhave upadhayoti ete pañca kāmaguṇā upadhayo nāma honti,
  te sabbepi jātidhammāti dasseti. Byādhidhammavārādīsu jātarūparajataṁ na gahitaṁ,
  na hetassa sīsarogādayo byādhayo nāma honti, na sattānaṁ viya cutisaṅkhātaṁ
  maraṇaṁ, na soko uppajjati. Jarādīhi 1- pana saṅkilesehi saṅkilissatīti
  saṅkilesikadhammavāre 2- gahitaṁ. Tathā utusamuṭṭhānattā jātidhammavāre. Malaṁ
  gahetvā jīraṇato jarādhammavāre ca.
     [275] Ayaṁ bhikkhave ariyapariyesanāti bhikkhave ayaṁ niddosatāyapi ariyehi
  pariyesitabbatāyapi ariyapariyesanāti veditabbā.
     [276] Ahaṁpī sudaṁ bhikkhaveti kasmā ārabhi? mūlato paṭṭhāya mahābhinikkhamanaṁ
  Dassetuṁ. Evaṁ kirassa ahosi "bhikkhave ahaṁpi pubbe anariyapariyesanaṁ
  pariyesiṁ, svāhaṁ taṁ pahāya ariyapariyesanaṁ pariyesitvā sabbaññutaṁ patto.
  Pañcavaggiyāpi anariyapariyesanaṁ pariyesiṁsu, te taṁ pahāya ariyapariyesanaṁ pariyesitvā
  khīṇāsavabhūmiṁ pattā. Tumhepi mama ceva pañcavaggiyānañca maggaṁ āruḷhā.
  Ariyapariyesanā tumhākaṁ pariyesanā"ti mūlato paṭṭhāya attano mahābhinikkhamanaṁ
  dassetuṁ imaṁ desanaṁ ārabhi.
     [277] Tattha daharova samānoti taruṇova samāno. Susukāḷakesoti suṭṭhu
  kāḷakeso, añjanavaṇṇakesova hutvāti attho bhadrenāti bhaddakena. Paṭhamena
  vayasāti tiṇṇaṁ vayānaṁ paṭhamavayena. Akāmakānanti anicchamānānaṁ, anādaratthe

  *  *  *  *  *  *
  Footnote: 1 chaṂa. ayādīhi 2 chaṂa. saṁkilesadhammavāre
-------------------------------------------------
[page 079]
  Sāmivacanaṁ. Assūni mukhe etesanti assumukhā, tesaṁ assumukhānaṁ,
  assukilinnamukhānanti attho. Rudantānanti kanditvā rudamānānaṁ. Kiṁ kusalagavesīti
  kiṁ kusalanti gavesamāno. Anuttaraṁ santivarapadanti uttamaṁ santisaṅkhātaṁ varapadaṁ,
  nibbānaṁ pariyesamānoti attho. Yena āḷāro kālāmoti ettha āḷāroti tassa nāmaṁ,
  dīghapiṅgalo kireso. Tenassa āḷāroti nāmaṁ ahosi. Kālāmoti gottaṁ.
  Viharatāyasmāti viharatu āyasmā yattha viññū purisoti yasmiṁ dhamme paṇḍito puriso.
  Sakaṁ ācariyakanti attano ācariyasamayaṁ. Upasampajja vihareyyāti paṭilabhitvā
  vihareyya. Ettāvatā tena okāso kato hoti. Taṁ dhammanti taṁ tesaṁ samayaṁ
  tantiṁ. Pariyāpuṇinti sutvāva uggaṇhiṁ.
     Oṭṭhapahatamattenāti tena vuttassa paṭiggahaṇatthaṁ oṭṭhapaharaṇamattena,
  aparāparaṁ katvā oṭṭhasañcaraṇamattenāti attho. Lapitalāpanamattenāti tena
  lapitassa paṭilāpanamattakena. Ñāṇavādanti jānāmīti vādaṁ. Theravādanti thirabhāvavādaṁ,
  thero ahametthāti etaṁ vacanaṁ. Ahañceva aññe cāti na kevalaṁ ahaṁ, aññepi
  bahū evaṁ vadanti. Kevalaṁ saddhāmattakenāti paññāya asacchikatvā suddhena
  saddhāmattakeneva. Bodhisatto kira vācāya dhammaṁ uggaṇhantoyeva "na kālāmassa
  vācāya pariyattimattameva asmiṁ dhamme, addhā esa sattannaṁ samāpattīnaṁ lābhī"ti
  aññāsi, tenassa etadahosi.
     Ākiñcaññāyatanaṁ pavedesīti ākiñcaññāyatanapariyosānā sattasamāpattiyo
  maṁ jānāpesi. Saddhāti imāsaṁ sattannaṁ samāpattīnaṁ nibbattanatthāya saddhā.
  Viriyādīsupi eseva nayo. Padaheyyanti payogaṁ kareyyaṁ. Na cirasseva taṁ dhammaṁ sayaṁ
  abhiññā sacchikatvā upasampajja vihāsinti bodhisatto kira viriyaṁ paggahetvā
  katipāhaññeva sattasuvaṇṇanisseṇiyo sampādento 1- viya sattasamāpattiyo
  nibbattesi, tasmā evamāha.
     Lābhā no āvusoti anussuyyako kiresa kālāmo. Tasmā "ayaṁ adhunāgato,
  kinti katvā imaṁ dhammaṁ nibbattesī"ti ussūyaṁ akatvā pasanno pasādaṁ pavedento

  *  *  *  *  *  *
  Footnote: 1 chaṂa. pasārento, Sī. saṁghāṭento
-------------------------------------------------
[page 080]
  Evamāha. Ubhova santā imaṁ gaṇaṁ pariharāmāti "mahā ayaṁ gaṇo, dvepi janā
  pariharāmā"ti vatvā gaṇassa saññaṁ adāsi, "ahaṁpi sattannaṁ samāpattīnaṁ lābhī,
  mahāpurisopi sattannameva, ettakā janā mahāpurisassa santike parikammaṁ
  uggaṇhatha, ettakā mayhan"ti majjhe bhinditvā adāsi. Uḷārāyāti uttamāya.
  Pūjāyāti kālāmassa kira upaṭṭhākā itthiyopi purisāpi gandhamālādīni gahetvā
  āgacchanti. Kālāmo "gacchatha, mahāpurisaṁ pūjethā"ti vadati. Te taṁ 1- pūjetvā
  yaṁ avasiṭṭhaṁ hoti, tena kālāmaṁ pūjenti. Mahagghāni mañcapīṭhāni āharanti,
  tānipi mahāpurisassa dāpetvā yadi avasiṭṭhaṁ hoti, attanā gaṇhāti. Gatagataṭṭhāne
  varasenāsanaṁ bodhisattassa jaggāpetvā sesakaṁ attanā gaṇhāti. Evaṁ uḷārāya
  pūjāya pūjesi. Nāyaṁ dhammo nibbidāyātiādīsu ayaṁ sattasamāpattidhammo neva
  vaṭṭe nibbindanatthāya na virajjanatthāya na rāgādīnaṁ nirodhanatthāya na
  upasamatthāya na abhiñañeyyadhammābhijānanatthāya na catumaggasambodhāya 2- na
  nibbānasacchikiriyāya saṁvattatīti attho.
     Yāvadeva ākiñcaññāyatanūpapattiyāti yāva saṭṭhikappasahassāyuparimāṇe 3-
  ākiñcaññāyatanabhave upapatti, tāva 4- saṁvattati, na tato uddhaṁ. Evamayaṁ
  punarāvattanakadhammoyeva, yañcaṭṭhānaṁ pāpeti, taṁ jātijarāmaraṇehi aparimuttameva
  maccupāsaparikkhittamevāti. Tato paṭṭhāya ca pana mahāsatto yathā nāma chātajjhattapuriso
  manuññabhojanaṁ labhitvā sampiyāyamānopi bhuñjitvā pittavasena vā semhavasena
  vā mucchikāvasena 5- vā chaḍḍetvā puna ekaṁ piṇḍaṁ bhuñjissāmīti manaṁ na
  uppādeti, evameva imā sattasamāpattiyo mahantena ussāhena nibbattetvāpi tāsu
  imaṁ punarāvattikādibhedaṁ ādīnavaṁ disvā puna imaṁ dhammaṁ āvajjissāmi vā
  samāpajjissāmi vā adhiṭṭhahissāmi vā vuṭṭhahissāmi vā paccavekkhissāmi vāti
  cittameva na uppādesi. Analaṅkaritvāti alaṁ iminā alaṁ imināti punappunaṁ
  analaṅkaritvā. 6- Nibbijjāti nibbinditvā. Apakkaminti agamāsiṁ.

  *  *  *  *  *  *
  Footnote: 1 chaṂa. te maṁ 2 Ma. na catusaccasambodhāya 3 Ma. saṭṭhikappamatta...
  4 chaṂa. tāvadeva 5 Ma. macchikāvasena, chaṂa. makkhikāvasena 6 chaṂa. alaṅkaritvā
-------------------------------------------------
[page 081]
     [278] Na kho rāmo imaṁ dhammanti idhāpi bodhisatto taṁ dhammaṁ
  uggaṇhantoyeva aññāsi "nāyaṁ aṭṭhasamāpattidhammo udakassa vācāya uggahitamattova
  ṭhapito, 1- addhā panesa aṭṭhasamāpattilābhī"ti. Tenassa etadahosi
  "na kho rāmo .pe. Jānaṁ passaṁ vihāsī"ti. Sesamettha purimavāre vuttanayeneva
  veditabbaṁ.
     [279] Yena uruvelā senānigamoti ettha uruvelāti mahāvelā,
  mahāvālikarāsīti attho. Athavā urūti vālikā vuccati, velāti mariyādā,
  velātikkamanahetu āhaṭā uru uruvelāti evamettha attho daṭṭhabbo. Atīte kira
  anuppanne buddhe dasasahassā kulaputtā tāpasapabbajjaṁ pabbajitvā tasmiṁ padese
  viharantā ekadivasaṁ sannipatitvā katikavattaṁ akaṁsu "kāyakammavacīkammāni nāma paresaṁpi
  pākaṭāni honti, manokammaṁ pana apākaṭaṁ. Tasmā yo kāmavitakkaṁ vā
  byāpādavitakkaṁ vā vihiṁsāvitakkaṁ vā vitakketi, tassa añño codako nāma
  natthi, so attanāva attānaṁ codetvā paṭṭapuṭena 2- vālikaṁ āharitvā imasmiṁ
  ṭhāne ākiratu, idamassa daṇḍakamman"ti. Tato paṭṭhāya yo tādisaṁ vitakkaṁ
  vitakketi, so tattha paṭṭapuṭena vālikaṁ ākirati, evaṁ tattha anukkamena
  mahāvālikarāsi jāto. Tato naṁ pacchimā janatā parikkhipitvā cetiyaṭṭhānamakāsi,
  taṁ sandhāya vuttaṁ "uruvelāti mahāvelā, mahāvālikarāsīti attho"ti. Tameva
  sandhāya vuttaṁ "athavā urūti vālikā vuccati, velāti mariyādā, velātikkamanahetu
  āhaṭā uru uruvelāti evamettha attho daṭṭhabbo"ti.
     Senānigamoti senāya nigamo. Paṭhamakappikānaṁ kira tasmiṁ ṭhāne senāniveso
  ahosi, tasmā so padeso senānigamoti vuccati. "senānigāmo"tipi Pāṭho.
  Senāni nāma sujātāya pitā, tassa gāmoti attho. Tadavasarinti tattha osariṁ. Ramaṇīyaṁ
  bhūmibhāganti supupphitanānappakārajalajathalajapupphavicittaṁ manoramaṁ bhūmibhāgaṁ. Pāsādikañca

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. pattapuṭena. evamuparipi
-------------------------------------------------
[page 082]
  Vanasaṇḍanti morapiñchakalāpasadisaṁ pasādajananavanasaṇḍañca addasaṁ. Nadiñca
  sandantinti sandamānañca maṇikkhandhasadisaṁ vimalanīlasītalasalilaṁ nerañjaraṁ nadiṁ
  addasaṁ. Setakanti parisuddhaṁ nikkaddamaṁ. Supatitthanti anupubbagambhīrehi
  sundarehi titthehi upetaṁ. Ramaṇīyanti rajatapattasadisaṁ vippakiṇravālikaṁ
  pahūtamacchakacchapaṁ abhirāmadassanaṁ. Samantā ca gocaragāmanti tassa padesassa samantā avidūre
  gamanāgamanasampannaṁ sampattapabbajitānaṁ sulabhapiṇḍaṁ gocaragāmañca addasaṁ. Alaṁ
  vatāti samatthaṁ vata. Tattheva nisīdinti bodhipallaṅke nisajjaṁ sandhāyāha. Upari
  suttasmiṁ hi tatthevāti dukkarakārikaṭṭhānaṁ adhippetaṁ, idha pana bodhipallaṅko.
  Tenāha "tattheva nisīdin"ti. Alamidaṁ padhānāyāti idaṁ ṭhānaṁ padhānatthāya samatthanti
  evaṁ cintetvā nisīdinti attho.
     [280] Ajjhagamanti adhigacchiṁ paṭilabhiṁ. Ñāṇañca pana me dassananti
  sabbadhammadassanasamatthañca me sabbaññutañāṇaṁ udapādi. Akuppā me vimuttīti
  mayhaṁ arahattaphalavimutti akuppatāya ca akuppārammaṇatāya ca akuppā, sā hi
  rāgādīhi na kuppatīti akuppatāyapi akuppā, akuppaṁ nibbānamassārammaṇantipi
  akuppā. Ayamantimā jātīti ayaṁ sabbapacchimajāti. Natthidāni punabbhavoti idāni
  me puna paṭisandhi nāma natthīti evaṁ paccavekkhaṇañāṇaṁpi me uppannanti
  dasseti.
     [281] Adhigatoti paṭividdho. Dhammoti catusaccadhammo. Gambhīroti
  uttānabhāvapaṭikkhepavacanametaṁ. Duddasoti gambhīrattāva duddaso dukkhena daṭṭhabbo, na
  sakkā sukhena daṭṭhuṁ. Duddasattāva duranubodho, dukkhena avabujjhitabbo, na
  sakkā sukhena avabujjhituṁ. Santoti nibbuto. Paṇītoti atappako. Idaṁ dvayaṁ
  lokuttarameva sandhāya vuttaṁ. Atakkāvacaroti takkena avacaritabbo ogāhitabbo
  na hoti, ñāṇeneva avacaritabbo. Nipuṇoti saṇho. Paṇḍitavedanīyoti
  sammāpaṭipadaṁ paṭipannehi paṇḍitehi veditabbo. Ālayarāmāti sattā pañcasu
  kāmaguṇesu allīyanti. Tasmā te ālayāti vuccanti. Aṭṭhasatataṇhāvicaritāni
  ālayanti, tasmā ālayāti vuccanti. Tehi ālayehi ramantīti ālayarāmā. Ālayesu
-------------------------------------------------
[page 083]
  Ratāti ālayaratā. Ālayesu suṭṭhu muditāti ālayasammuditā. Yatheva hi susajjitaṁ
  pupphaphalabharitarukkhādisampannaṁ uyyānaṁ paviṭṭho rājā tāya tāya sampattiyā ramati,
  sammudito āmoditappamodito 1- hoti, na ukkaṇṭhati, sāyaṁpi nikkhamituṁ na icchati,
  evamimehipi kāmālayataṇhālayehi sattā ramanti, saṁsāravaṭṭe sammuditā
  anukkaṇṭhitā vasanti. Tena tesaṁ bhagavā duvidhampi ālayaṁ uyyānabhūmiṁ viya dassento
  "ālayarāmā"tiādimāha.
     Yadidanti nipāto, tassa ṭhānaṁ sandhāya "yaṁ idan"ti, paṭiccasamuppādaṁ
  sandhāya "yo ayan"ti evamattho daṭṭhabbo. Idappaccayatāpaṭiccasamuppādoti
  imesaṁ paccayā idappaccayā, idappaccayā eva idappaccayatā, idappaccayatā ca
  sā paṭiccasamuppādo cāti idappaccayatāpaṭiccasamuppādo. Saṅkhārādipaccayānaṁ
  etaṁ adhivacanaṁ. Sabbasaṅkhārasamathotiādi sabbaṁ nibbānavevacanameva. 2- Yasmā hi taṁ
  āgamma sabbasaṅkhāravipphanditāni samanti vūpasamanti, tasmā sabbasaṅkhārasamathoti
  vuccati. Yasmā ca taṁ āgamma sabbe upadhayo paṭinissaṭṭhā honti, sabbā
  taṇhā khīyanti, sabbe kilesarāgā virajjanti, sabbadukkhaṁ nirujjhati, tasmā
  sabbūpadhipaṭinissaggo taṇhakkhayo virāgo nirodhoti vuccati. Sā panesā taṇhā
  bhavena bhavaṁ, phalena vā saddhiṁ kammaṁ vinati saṁsibbatīti katvā vānanti vuccati,
  tato nikkhantaṁ vānatoti nibbānaṁ. So mamassa kilamathoti yā ajānantānaṁ
  desanā nāma, so mamassa kilamatho, 3- yo mama kilamatho assa, sā mama vihesā
  assāti attho. Kāyakilamatho ceva kāyavihesā ca assāti vuttaṁ hoti. Citte
  pana ubhayaṁpetaṁ buddhānaṁ natthi. Apissūti anubrūhanatthe nipāto, so "na
  kevalaṁ etadahosi, imāpi gāthā paṭibhaṁsū"ti dīpeti. Manti maMa. Anacchariyāti
  anuacchariyā. Paṭibhaṁsūti paṭibhāṇasaṅkhātassa ñāṇassa gocarā ahesuṁ, parivitakkayitabbataṁ
  pāpuṇiṁsu.
     Kicchenāti dukkhena, na dukkhāya paṭipadāya. Buddhānaṁ hi cattāropi
  maggā sukhāpaṭipadāva honti. Pāramīpūraṇakāle pana sarāgasadosasamohasseva sato

  *  *  *  *  *  *
  Footnote: 1 Ma. āmoditasammodito 2 chaṂa. nibbānameva 3 chaṂa. so mama kilamatho assa
-------------------------------------------------
[page 084]
  Āgatāgatānaṁ yācakānaṁ alaṅkatapaṭiyattaṁ sīsaṁ kantitvā galalohitaṁ nīharitvā
  suañjitāni akkhīni uppāṭetvā kulavaṁsappadīpaṁ puttaṁ manāpacāriniṁ bhariyanti
  evamādīni dentassa aññāni ca khantivādisadisesu attabhāvesu chejjabhejjādīni
  pāpuṇantassa āgamanīyapaṭipadaṁ sandhāyetaṁ vuttaṁ. Halanti ettha hakāro nipātamatto,
  alanti attho. Pakāsitunti desituṁ, evaṁ kicchena adhigatassa dhammassa alaṁ vibhajituṁ,
  1- pariyattaṁ desituṁ, ko attho desitenāti vuttaṁ hoti. Rāgadosaparetehīti
  rāgadosapariphuṭṭhehi rāgadosānugatehi vā.
     Paṭisotagāminti niccādīnaṁ paṭisotaṁ aniccaṁ dukkhaṁ anattā asubhanti
  evaṁ gataṁ catusaccadhammaṁ. Rāgaratāti kāmarāgena bhavarāgena diṭṭhirāgena ca ratā.
  Na dakkhantīti aniccaṁ dukkhamanattā asubhanti iminā sabhāvena na passissanti,
  te apassante ko sakkhissati evaṁ gāhāpetuṁ. Tamokkhandhena āvutāti avijjārāsinā
  ajjhotthatā.
     [282] Appossukkatāyāti nirussukkabhāvena, adesetukāmatāyāti attho.
  Kasmā panassa evaṁ cittaṁ nami, nanu esa mutto mocessāmi, tiṇṇo tāressāmīti.
               "kiṁ Me aññātavesena dhammaṁ sacchikatenidha
                sabbaññutaṁ pāpuṇitvā tārayissaṁ sadevakan"ti 2-
     patthanaṁ katvā pāramiyo pūretvā sabbaññutaṁ pattoti. Saccametaṁ, tadevaṁ
  paccavekkhaṇānubhāvena panassa evaṁ cittaṁ nami. Tassa hi sabbaññutaṁ patvā
  sattānaṁ kilesagahaṇataṁ, dhammassa ca gambhīrataṁ paccavekkhantassa sattānaṁ kilesagahaṇatā
  ca dhammagambhīratā ca sabbākārena pākaṭā jātā, athassa "ime sattā
  kañjikapuṇṇalābu viya, takkabharitacāṭi viya, vasātemitapilotikā 3- viya,
  añjanamakkhitahattho viya ca kilesabharitā atisaṅkiliṭṭhā rāgaratā dosaduṭṭhā mohamūḷhā,
  te kinnāma paṭivijjhissantī"ti cintayato kilesagahaṇapaccavekkhaṇānubhāvenāpi
  evaṁ cittaṁ nami.

  *  *  *  *  *  *
  Footnote: 1 chaṂa. desituṁ 2 khu. buddhavaṁsa. 33/55/421 dīpaṅkarabuddhavaṁsa (syā)
  3 chaṂa. vasātelapītapilotikā
-------------------------------------------------
[page 085]
     "ayañca Dhammo paṭhavīsandhārakaudakakkhandho viya gambhīro, pabbatena paṭicchādetvā
  ṭhapitasāsapo viya duddaso, sattadhā bhinnassa vālassa koṭiyā koṭipaṭipādanaṁ
  viya duranubodho, nanu mayā hi imaṁ dhammaṁ paṭivijjhituṁ vāyamantena adinnaṁ
  dānannāma natthi, arakkhitaṁ sīlaṁ nāma natthi, aparipūritā kāci pāramī nāma
  natthi, tassa me nirussāhaṁ viya mārabalaṁ vidhamantassāpi paṭhavī na kampittha,
  paṭhamayāme pubbenivāsaṁ anussarantassāpi na kampittha, majjhimayāme dibbacakkhuṁ
  sodhentassāpi na kampittha, pacchimayāme pana paṭiccasamuppādaṁ paṭivijjhantasseva
  me dasasahassī lokadhātu kampittha. Iti mādisenāpi tikkhañāṇena kicchenevāyaṁ
  dhammo paṭividdho, taṁ lokiyamahājanā kathaṁ paṭivijjhissantī"ti
  dhammagambhīratāpaccavekkhaṇānubhāvenāpi evaṁ cittaṁ namīti veditabbaṁ.
     Apica brahmunā yācite desetukāmatāyapissa evaṁ cittaṁ nami. Jānāti
  hi bhagavā "mama appossukkatāya citte namamāne maṁ mahābrahmā dhammadesanaṁ
  yācissati, ime ca sattā brahmagarukā, te `satthā kira dhammaṁ na desetukāmo
  ahosi, atha naṁ mahābrahmā yācitvā desāpesi, santo vata bho dhammo,
  paṇīto vata bho dhammo'ti maññamānā sussūsissantī"ti. Idampissa kāraṇaṁ
  paṭicca appossukkatāya cittaṁ nami, no dhammadesanāyāti veditabbaṁ.
     Sahampatissāti so kira kassapassa bhagavato sāsane sahako nāma thero
  paṭhamaṁ jhānaṁ nibbattetvā paṭhamajjhānabhūmiyaṁ kappāyukabrahmā hutvā nibbatto,
  tatra naṁ sahampati brahmāti sañjānanti, 1- taṁ sandhāyāha "brahmuno
  sahampatissā"ti. Nassati vata bhoti so kira imaṁ saddaṁ tathā nicchāresi, yathā
  dasasahassīlokadhātubrahmāno sutvā sabbe sannipatiṁsu. Yatra hi nāmāti yasmiṁ nāma
  loke. Purato pāturahosīti tehi dasahi brahmasahassehi saddhiṁ pāturahosi.
  Apparajakkhajātikāti paññāmaye akkhimhi appaṁ parittaṁ rāgadosamoharajaṁ etesaṁ
  evaṁsabhāvāti apparajakkhajātikā. Assavanatāti assavanatāya. Bhavissantīti purimabuddhesu
  dasapuññakiriyāvasena katādhikārā paripākagatapadumāni viya suriyarasmisamphassaṁ,
  dhammadesanaṁyeva

  *  *  *  *  *  *
  Footnote: 1 chaṂa. paṭisañjānanti
-------------------------------------------------
[page 086]
  Ākaṅkhamānā catuppadikagāthāvasāne ariyabhūmiṁ okkamanārahā na eko, na dve,
  anekasatasahassā dhammassa aññātāro bhavissantīti dasseti.
     Pāturahosīti pātubhavi. Samalehi cintitoti samalehi chahi satthārehi cintito.
  Te hi puretaraṁ uppajjitvā sakalajambūdīpe kaṇṭake pattharamānā viya, visaṁ
  siñcamānā viya ca samalaṁ micchādiṭṭhidhammaṁ desayiṁsu. Apāpuretanti vivara etaṁ.
  Amatassa dvāranti amatassa nibbānassa dvārabhūtaṁ ariyamaggaṁ. Suṇantu dhammaṁ
  vimalenānubuddhanti ime sattā rāgādimalānaṁ abhāvato vimalena sammāsambuddhena
  anubuddhaṁ catusaccadhammaṁ suṇantu tāva bhagavāti yācati.
     Sele yathā pabbatamuddhaniṭṭhitoti selamaye ekagghane pabbatamuddhani
  yathāṭhitova. Na hi tattha ṭhitassa dassanatthaṁ gīvukkhipanapasāraṇādikiccaṁ atthi. Tathūpamanti
  tappaṭibhāgaṁ selapabbatūpamaṁ. Ayaṁ panettha saṅkhepattho:- yathā selapabbatamuddhani
  ṭhitova cakkhumā puriso samantato janataṁ passeyya, tathā tvaṁpi sumedha
  sundarapaññasabbaññutañāṇena samantacakkhu bhagavā dhammamayaṁ pāsādaṁ āruyha sayaṁ
  apetasoko sokāvatiṇṇaṁ jātijarābhibhūtaṁ janataṁ apekkhassu 1- upadhāraya upaparikkhāti. 2-
  Ayaṁ panettha adhippāyo:- yathā hi pabbatapāde samantā mahantaṁ khettaṁ katvā
  tattha kedārapālīsu kuṭikāyo katvā rattiṁ aggiṁ jāleyyuṁ. Caturaṅgasamannāgatañca
  andhakāraṁ assa, atha tassa pabbatassa matthake ṭhatvā cakkhumato purisassa bhūmiṁ
  olokayato neva khettaṁ na kedārapāliyo na kuṭiyo na tattha sayitamanussā
  paññāyeyyuṁ. Kuṭikāsu pana aggijālamattakameva paññāyeyya, evaṁ dhammapāsādamāruyha
  sattanikāyaṁ olokayato tathāgatassa ye te akatakalyāṇā sattā, te ekavihāre
  dakkhiṇajāṇupasse nisinnāpi buddhacakkhussa āpāthaṁ nāgacchanti, rattiṁ khittasarā
  viya honti. Ye pana katakalyāṇā veneyyapuggalā, te evassa dūrepi ṭhitā
  āpāthaṁ āgacchanti, so aggi viya himavantapabbato viya ca. Vuttampi cetaṁ:-

  *  *  *  *  *  *
  Footnote: 1 chaṂa. avekkhassu 2 chaṂa. iti-saddo na dissati
-------------------------------------------------
[page 087]
               "dūre Santo pakāsenti himavantova pabbato
                asantettha na dissanti rattikhittā 1- yathā sarā"ti. 2-
     Uṭṭhehīti bhagavato dhammadesanatthaṁ cārikañcaraṇaṁ yācanto bhaṇati. Vīrātiādīsu
  bhagavā viriyavantatāya vīro. Devaputtamaccukilesamārānaṁ vijitattā vijitasaṅgāmo.
  Jātikantārādinittharaṇatthāya veneyyasatthavāhanasamatthatāya satthavāho.
  Kāmacchandaiṇassa abhāvato anaṇoti veditabbo.
     [283] Ajjhesananti yācanaṁ. Buddhacakkhunāti indriyaparopariyattañāṇena
  ca āsayānusayañāṇena ca. Imesaṁ hi dvinnaṁ ñāṇānaṁ buddhacakkhunti nāmaṁ,
  sabbaññutañāṇassa samantacakkhunti, tiṇṇaṁ maggañāṇānaṁ dhammacakkhunti.
  Apparajakkhetiādīsu yesaṁ vuttanayeneva paññācakkhumhi rāgādirajaṁ appaṁ, te
  apparajakkhā. Yesantaṁ mahantaṁ, te mahārajakkhā. Yesaṁ saddhādīni indriyāni
  tikkhāni, te tikkhindriyā. Yesaṁ tāni mudūni, te mudindriyā. Yesaṁ teyeva
  saddhādayo ākārā sundarā, te svākāRā. Ye kathitakāraṇaṁ sallakkhenti, sukhena
  sakkā honti viññāpetuṁ, te suviññāpayā. Ye paralokañceva vajjañca bhayato passanti,
  te paralokavajjabhayadassāvino nāMa.
     Ayaṁ panettha pāli:- "saddho puggalo apparajakkho, assaddho puggalo
  mahārajakkho. Āraddhaviriyo, kusīto. Upaṭṭhitassati, muṭṭhassati. Samāhito,
  asamāhito. Paññavā, duppañño puggalo mahārajakkho. Tathā saddho puggalo
  tikkhindriyo .pe. Paññavā puggalo paralokavajjabhayadassāvī, duppañño puggalo
  na paralokavajjabhayadassāvī. Lokoti khandhaloko, āyatanaloko, dhātuloko,
  sampattibhavaloko, sampattisambhavaloko, vipattibhavaloko, vipattisambhavaloko, eko
  loko sabbe sattā āhāraṭṭhitikā. Dve lokā nāmañca rūpañca. Tayo lokā
  tisso vedanā. Cattāro lokā cattāro āhāRā. Pañca lokā pañcupādānakkhandhā.
  Cha lokā cha ajjhattikāni āyatanāni. Satta lokā satta viññāṇaṭṭhitiyo.
  Aṭṭha lokā aṭṭha lokadhammā. Nava lokā nava sattāvāsā. Dasa lokā dasāyatanāni.

  *  *  *  *  *  *
  Footnote: 1 chaṂa. rattiṁ khittā 2 khuḍha. 25/304/69 cūḷasubhaddāvatthu
-------------------------------------------------
[page 088]
  Dvādasa lokā dvādasāyatanāni. Aṭṭhārasa lokā aṭṭhārasa dhātuyo. Vajjanti
  sabbe kilesā vajjā, sabbe duccaritā vajjā, sabbe abhisaṅkhārā vajjā,
  sabbaṁ 1- bhavagāmikammaṁ vajjaṁ? iti imasmiñca loke imasmiñca vajje tibbā
  bhayasaññā paccupaṭṭhitā hoti, seyyathāpi ukkhittāsike vadhake. Imehi paññāsāya
  ākārehi imāni pañcindriyāni jānāti passati aññāsi paṭivijjhi. Idaṁ tathāgatassa
  indriyaparopariyatte ñāṇanti. 2-
     Uppaliniyanti uppalavane. Itaresupi eseva nayo. Antonimuggaposīnīti yāni
  anto nimuggāneva posiyanti. Udakaṁ accuggamma tiṭṭhantīti 3- udakaṁ
  atikkamitvā tiṭṭhanti. 3- Tattha yāni accuggamma ṭhitāni, tāni
  suriyarasmisamphassaṁ āgamayamānāni ṭhitāni ajja pupphanakāni. Yāni samodakaṁ ṭhitāni,
  tāni sve pupphanakāni. Yāni udakānugatāni antonimuggaposīni, tāni tatiyadivase
  pupphanakāni. Udakā pana anugatāni aññānipi saropagauppalādīni 4- nāma atthi,
  yāni neva pupphissanti, macchakacchapabhakkhāneva bhavissanti. Tāni pāliṁ nāruḷhāni.
  Āharitvā pana dīpetabbānīti dīpitāni.
     Yatheva hi tāni catubbidhāni pupphāni, evameva ugghaṭitaññū vipaccitaññū 5-
  neyyo padaparamoti cattāro puggalā. Tattha "yassa puggalassa saha udāhaṭavelāya
  dhammābhisamayo hoti, ayaṁ vuccati puggalo ugghaṭitaññū. Yassa puggalassa saṅkhittena
  bhāsitassa vitthārena atthe vibhajiyamāne dhammābhisamayo hoti, ayaṁ vuccati puggalo
  vipaccitaññū. Yassa puggalassa uddesatopi paripucchatopi yoniso manasikaroto
  kalyāṇamitte sevato bhajato payirūpāsato anupubbena dhammābhisamayo hoti, ayaṁ
  vuccati puggalo neyyo. Yassa puggalassa bahuṁpi suṇato bahuṁpi bhaṇato bahuṁpi
  kalyāṇamitte sevato bhajato payirūpāsato anupubbena dhammābhisamayo hoti, ayaṁ
  vuccati puggalo neyyo. Yassa puggalassa bahuṁpi suṇato bahuṁpi bhaṇato bahuṁpi
  dhārayato bahuṁpi vācayato na tāya jātiyā dhammābhisamayo hoti, ayaṁ vuccati puggalo
  padaparamo." 6- tattha bhagavā uppalavanādisadisaṁ dasasahassīlokadhātuṁ olokento
  "ajja pupphanakapupphāni 7- viya ugghaṭitaññū, sve pupphanakāni viya vipaccitaññū,

  *  *  *  *  *  *
  Footnote: 1 chaṂa. sabbe bhavagāmikammā vajjā 2 khu. paṭi. 31/275-6/179 (syā)
  3-3 chaṂa. ṭhitānīti...ṭhitāni 4 Sī. sarogauppalāni
  5 chaṂa. vipañcitaññū evamuparipi 6 abhi. pu. 36/151/152
  7 chaṂa. pupphanakāni
-------------------------------------------------
[page 089]
  Tatiyadivase pupphanakāni viya neyyo, macchakacchapabhakkhāni pupphāni viya padaparamo"ti
  addasa. Passanto ca "ettakā apparajakkhā, ettakā mahārajakkhā, tatrāpi
  ettakā ugghaṭitaññū"ti evaṁ sabbākāratova addasa.
     Tattha tiṇṇaṁ puggalānaṁ imasmiṁyeva attabhāve bhagavato dhammadesanā atthaṁ
  sādheti. Padaparamānaṁ anāgate vāsanatthāya hoti. Atha bhagavā imesaṁ catunnaṁ
  puggalānaṁ atthāvahaṁ dhammadesanaṁ viditvā desetukamyataṁ uppādetvā puna sabbepi
  tīsu bhavesu satte bhabbābhabbavasena dve koṭṭhāse akāsi. Ye sandhāya vuttaṁ
  "katame te sattā abhabbā, ye te sattā kammāvaraṇena samannāgatā
  kilesāvaraṇena samannāgatā vipākāvaraṇena samannāgatā assaddhā acchandikā
  duppaññā abhabbā niyāmaṁ okkamituṁ kusalesu dhammesu sammattaṁ, ime te sattā
  abhabbā. Katame te sattā bhabbā, ye te sattā na kammāvaraṇena .pe. Ime te
  sattā bhabbā"ti. 1- Tattha sabbepi abhabbapuggale pahāya bhabbapuggaleyeva ñāṇena
  pariggahetvā "ettakā rāgacaritā ettakā dosamohacaritā vitakkasaddhābuddhicaritā
  cā"ti cha koṭṭhāse akāsi. Evaṁ katvā dhammaṁ desissāmīti cintesi.
     Paccabhāsinti paṭiabhāsiṁ, apārutāti vivaṭā. Amatassa dvārāti ariyamaggo.
  So hi amatasaṅkhātassa nibbānassa dvāraṁ, so mayā vivaritvā ṭhapitoti dasseti.
  Pamuñcantu saddhanti sabbe attano saddhaṁ pamuñcantu vissajjentu. Pacchimapadadvaye
  ayamattho, ahañhi attano paguṇaṁ suppavattitampi imaṁ paṇītaṁ uttamadhammaṁ
  kāyavācākilamathasaññī hutvā na bhāsiṁ. Idāni pana sabbo jano saddhābhājanaṁ
  upanetu, pūressāmi nesaṁ saṅkappanti.
     [284] Tassa mayhaṁ bhikkhave etadahosīti etaṁ ahosi. Kassa nu kho
  ahaṁ paṭhamaṁ dhammaṁ deseyyanti ayaṁ dhammadesanāpaṭisaṁyutto vitakko udapādīti attho.
  Kadā panesa udapādīti. Buddhabhūtassa aṭṭhame sattāhe.
     Tatrāyaṁ anupubbikathā:- bodhisatto kira mahābhinikkhamanadivase vivaṭaṁ
  itthāgāraṁ disvā saṁviggahadayo "kaṇṭhakaṁ āharā"ti channaṁ āmantetvā channasahāyo

  *  *  *  *  *  *
  Footnote: 1 abhi. vi. 35/827/417, khu. paṭi. 32/283/182 (syā)
-------------------------------------------------
[page 090]
  Assarājapiṭṭhigato nagarato nikkhamitvā kaṇṭhakanivattanacetiyaṭṭhānaṁ nāma dassetvā
  tīṇi rajjāni atikkamma anomānadītīre pabbajitvā anupubbena cārikañcaramāno
  rājagahe piṇḍāya caritvā paṇḍavapabbate nisinno bimbisārena 1- nāmagottaṁ
  pucchitvā "imaṁ rajjaṁ sampaṭicchāhī"ti vutto "alaṁ mahārāja, na mayhaṁ rajjena
  attho, ahaṁ rajjaṁ pahāya lokahitatthāya padhānamanuyuñjitvā loke vivaṭacchado 2-
  buddho bhavissāmīti nikkhanto"ti vatvā "tenahi buddho hutvā paṭhamaṁ mayhaṁ
  vijitaṁ osareyyāsī"ti paṭiññaṁ gahito kālāmañca udakañca upasaṅkamitvā tesaṁ
  dhammadesanāsāraṁ avindanto tato pakkamitvā uruvelāya chabbassāni dukkarakārikaṁ
  karontopi amataṁ paṭivijjhituṁ asakkonto oḷārikāhārappaṭisevanena kāyaṁpi
  santappesi.
     Tadā ca uruvelagāme sujātā nāma kuṭumbiyadhītā 3- ekasmiṁ nigrodharukkhe
  patthanaṁ akāsi "sacāhaṁ samānajātikaṁ kulagharaṁ gantvā paṭhamagabbhe puttaṁ labhissāmi,
  balikammaṁ karissāmī"ti. Tassā sā patthanā samijjhi. Sā visākhapuṇṇamīdivase
  pātova balikammaṁ karissāmīti rattiyā paccūsasamaye evaṁ 4- pāyāsaṁ paṭiyādesi.
  Tasmimpi pāyāse paccamāne mahantamahantā bubbuḷā 5- uṭṭhahitvā dakkhiṇāvaṭṭā
  hutvā sañcaranti. Ekaphusitaṁpi bahi na gacchati. Mahābrahmā chattaṁ dhāresi. Cattāro
  lokapālā khaggahatthā ārakkhaṁ gaṇhiṁsu. Sakko alātāni samānento aggiṁ
  jālesi. Devatā catūsu dīpesu ojaṁ saṁharitvā tattha pakkhipiṁsu. Bodhisatto
  bhikkhācārakālaṁ āgamayamāno pātova gantvā rukkhamūle nisīdi. Rukkhamūlaṁ sodhanatthāya
  gatā dhātī āgantvā sujātāya ārocesi. "devatā Rukkhamūle nisinnā"ti.
  Sujātā sabbaṁ pasādhanaṁ pasādhetvā satasahassagghanike suvaṇṇathāle pāyāsaṁ
  vaḍḍhetvā aññāya suvaṇṇapāṭiyā pidahitvā ukkhipitvā gatā mahāpurisaṁ disvā
  saheva pāṭiyā hatthe ṭhapetvā vanditvā "yathā mayhaṁ manoratho nipphanno,
  evaṁ tumhākaṁpi nipphajjatū"ti vatvā pakkāmi.

  *  *  *  *  *  *
  Footnote: 1 chaṂa. magadhissarena raññā 2 Sī. vivattacchado 3 Ma. kuṭumbassa dhītā
  4 Ma. evarūpaṁ 5 chaṂa. pupphuḷā
-------------------------------------------------
[page 091]
     Bodhisatto nerañjarāya tīraṁ gantvā suvaṇṇathālaṁ tīre ṭhapetvā nhātvā
  paccuttaritvā ekūnapaṇṇāsapiṇḍe karonto pāyāsaṁ paribhuñjitvā "sacāhaṁ ajja
  buddho bhavāmi, thālaṁ paṭisotaṁ gacchatū"ti khipi. Thālaṁ paṭisotaṁ gantvā thokaṁ
  ṭhatvā kāḷanāgarājassa bhavanaṁ pavisitvā tiṇṇaṁ buddhānaṁ thālāni ukkhipitvā
  aṭṭhāsi.
     Mahāsatto vanasaṇḍe divāvihāraṁ katvā sāyaṇhasamaye sotthiyena 1-
  dinnā aṭṭhatiṇamuṭṭhiyo gahetvā bodhimaṇḍaṁ āruyha dakkhiṇadisābhāge aṭṭhāsi.
  So padeso paduminipatte udakabindu viya akampittha. Mahāsatto "ayaṁ mama guṇaṁ
  dhāretuṁ na sakkotī"ti pacchimadisābhāgaṁ agamāsi, sopi tatheva akampittha.
  Uttaradisābhāgaṁ agamāsi, sopi tatheva akampittha. Puratthimadisābhāgaṁ agamāsi. Tattha
  pallaṅkappamānaṭṭhānaṁ sunikhātaindakhīlo viya niccalamahosi. Mahāsatto "idaṁ ṭhānaṁ
  sabbabuddhānaṁ kilesabhañjanaviddhaṁsanaṭṭhānan"ti tāni tiṇāni agge gahetvā
  cālesi. Tāni cittakārena tūlikaggena paricchinnāni viya ahesuṁ. Bodhisatto
  "bodhiṁ appatvā imaṁ pallaṅkaṁ na bhindissāmī"ti caturaṅgaviriyaṁ adhiṭṭhahitvā
  pallaṅkaṁ ābhujitvā nisīdi.
     Taṁkhaṇaññeva māro bāhusahassaṁ māpetvā diyaḍḍhayojanasatikaṁ girimekhalannāma
  hatthiṁ āruyha navayojanaṁ mārabalaṁ gahetvā aḍḍhakkhikena olokayamāno pabbato
  viya ajjhottharanto upasaṅkami. Mahāsatto "mayhaṁ dasapāramiyo pūrentassa añño
  samaṇo vā brāhmaṇo vā devo vā māro vā brahmā vā sakkhi natthi,
  vessantarattabhāve pana mayhaṁ sattasu vāresu mahāpaṭhavī sakkhi ahosi, idānipi
  me ayameva acetanā kaṭṭhakaliṅgarūpamā mahāpaṭhavī sakkhī"ti hatthaṁ pasāresi. Mahāpaṭhavī
  tāvadeva ayadaṇḍena pahatakaṁsatālaṁ viya ravasataṁ ravasahassaṁ muñcamānā viravitvā
  parivattamānā mārabalaṁ cakkavāḷamukhavaṭṭiyaṁ muñcanamakāsi. Mahāsatto suriye
  dharamāneyeva mārabalaṁ vidhamitvā paṭhamayāme pubbenivāsañāṇaṁ, majjhimayāme
  dibbacakkhuṁ visodhetvā pacchimayāme paṭiccasamuppāde ñāṇaṁ otāretvā vaṭṭavivaṭṭaṁ

  *  *  *  *  *  *
  Footnote: 1 Sī. sotthikena, chaṂa. sottiyena
-------------------------------------------------
[page 092]
  Sammasanto 1- aruṇodaye buddho hutvā "mayā anekakappakoṭisatasahassaṁ addhānaṁ
  imassa pallaṅkassa atthāya vāyāmo kato"ti sattāhaṁ ekapallaṅkena nisīdi.
  Athekaccānaṁ devatānaṁ "kinnu kho aññepi buddhattakarā dhammā atthī"ti kaṅkhā
  udapādi.
     Atha bhagavā aṭṭhame divase samāpattito vuṭṭhāya devatānaṁ kaṅkhaṁ ñatvā
  kaṅkhāvidhamanatthaṁ ākāse uppatitvā yamakapāṭihāriyaṁ dassetvā tāsaṁ kaṅkhaṁ
  vidhamitvā pallaṅkato īsakaṁ pācīnanissite uttaradisābhāge ṭhatvā cattāri
  asaṅkheyyāni kappasatasahassañca pūritānaṁ pāramīnaṁ phalādhigamanaṭṭhānaṁ pallaṅkañceva
  bodhirukkhañca animisehi akkhīhi olokayamāno sattāhaṁ vītināmesi, taṁ ṭhānaṁ
  animisacetiyaṁ nāma jātaṁ.
     Atha pallaṅkassa ṭhitaṭṭhānassa ca antarā puratthimapacchimato āyate
  ratanacaṅkame caṅkamanto sattāhaṁ vītināmesi, taṁ ṭhānaṁ ratanacaṅkamacetiyaṁ nāma jātaṁ.
  Tato pacchimadisābhāge devatā ratanamayagharaṁ māpayiṁsu, tattha pallaṅkena nisīditvā
  abhidhammapiṭakaṁ visesato cettha anantanayasamantapaṭṭhānaṁ vicinanto sattāhaṁ
  vītināmesi, taṁ ṭhānaṁ ratanagharacetiyaṁ nāma jātaṁ. Evaṁ bodhisamīpeyeva cattāri
  sattāhāni vītināmetvā pañcame sattāhe bodhirukkhamūlā yena ajapālanigrodho
  tenupasaṅkami, tatrāpi dhammaṁ vicinantoyeva vimuttisukhañca paṭisaṁvedento nisīdi,
  dhammaṁ vicinanto cettha evaṁ abhidhammanayamaggaṁ sammasi, paṭhamaṁ dhammasaṅgaṇīpakaraṇaṁ
  nāma, tato vibhaṅgappakaraṇaṁ, dhātukathāpakaraṇaṁ, puggalapaññattippakaraṇaṁ, kathāvatthu
  nāma pakaraṇaṁ, yamakaṁ nāma pakaraṇaṁ, tato mahāpakaraṇaṁ paṭṭhānaṁ nāmāti.
     Tatthassa saṇhasukhumapaṭṭhānamhi citte otiṇṇe pīti uppajji, pītiyā
  uppannāya lohitaṁ pasīdi, lohite pasanne chavi pasīdi, chaviyā pasannāya
  puratthimakāyato kūṭāgārādippamāṇā rasmiyo uṭṭhahitvā ākāse
  pakkhandachaddantanāgakulaṁ viya pācīnadisāya anantāni cakkavāḷāni pakkhandā pacchimakāyato

  *  *  *  *  *  *
  Footnote: 1 chaṂa. sammasitvā
-------------------------------------------------
[page 093]
  Uṭṭhahitvā pacchimadisāya, dakkhiṇaṁsakūṭato uṭṭhahitvā dakkhiṇadisāya, vāmaṁsakūṭato
  uṭaṭhahitvā uttaradisāya anantāni cakkavāḷāni pakkhandā, pādatalehi
  pavālaṅkuravaṇṇā rasmiyo nikkhamitvā mahāpaṭhaviṁ vinivijjhitvā udakaṁ dvidhā
  bhinditvā vātakkhandhaṁ padāletvā ajaṭākāsaṁ pakkhandā, sīsato samparivattiyamānaṁ
  maṇidāmaṁ viya nīlavaṇṇā rasmivaṭṭi uṭṭhahitvā cha devaloke vinivijjhitvā nava
  brahmaloke vehapphale pañcasuddhāvāse ca vinivijjhitvā cattāro āruppe
  atikkamma ajaṭākāsaṁ pakkhandā. Tasmiṁ divase aparimāṇesu cakkavāḷesu aparimāṇā
  sattā sabbe suvaṇṇavaṇṇāva ahesuṁ. Taṁdivasañca pana bhagavato sarīrā nikkhantā
  yāvajjadivasāpi tā rasmiyo anantā lokadhātuyo gacchantiyeva.
     Evaṁ bhagavā ajapālanigrodhe sattāhaṁ vītināmetvā tato aparaṁ sattāhaṁ
  muccalinde nisīdi, nisinnamattasseva cassa sakalacakkavāḷagabbhaṁ pūrento mahāakālamegho
  udapādi. Evarūpo kira mahāmegho dvīsuyeva kālesu vassati cakkavattimhi
  vā uppanne buddhe vā. Idha buddhakāle udapādi. Tasmiṁ pana uppanne
  muccalindo nāgarājā cintesi "ayaṁ megho satthari mayhaṁ bhavanaṁ paviṭṭhamatteva
  uppanno, vāsāgāramassa laddhuṁ vaṭṭatī"ti. So sattaratanamayaṁ pāsādaṁ nimminituṁ
  sakkontopi evaṁ kate mayhaṁ mahapphalaṁ na bhavissati, dasabalassa kāyaveyyāvaccaṁ
  karissāmīti mahantaṁ attabhāvaṁ katvā satthāraṁ sattakkhattuṁ bhogehi parikkhipitvā
  upari phaṇaṁ dhāresi, parikkhepassa antookāso heṭṭhā lohapāsādappamāṇo
  ahosi, icchiticchitena iriyāpathena satthā viharissatīti nāgarājassa ajjhāsayo
  ahosi, tasmā evaṁ mahantaṁ okāsaṁ parikkhipi, majjhe ratanapallaṅko paññatto
  hoti, upari suvaṇṇatārakavicittaṁ samosaritagandhadāmakusumadāmacelavitānaṁ ahosi,
  catūsu koṇesu gandhatelena dīpā jalitā, catūsu disāsu vivaritvā candanakaraṇḍakā
  ṭhapitā. Evaṁ bhagavā taṁ sattāhaṁ tattha vītināmetvā tato aparaṁ sattāhaṁ
  rājāyatane nisīdi.
     Aṭṭhame sattāhe sakkena devānamindena ābhataṁ dantakaṭṭhañca
  osathaharītakañca khāditvā mukhaṁ dhovitvā catūhi lokapālehi upanīte paccagghe
-------------------------------------------------
[page 094]
  Selamaye patte tapussabhallikānaṁ piṇḍapātaṁ paribhuñjitvā puna paccāgantvā
  ajapālanigrodhe nisinnassa sabbabuddhānaṁ āciṇṇo ayaṁ vitakko udapādi.
     Tattha paṇḍitoti paṇḍiccena samannāgato. Viyattoti veyyattiyena
  samannāgato. Medhāvīti ṭhānuppattikāya paññāya samannāgato. Apparajakkhajātikoti
  samāpattiyā vikkhambhitattā nikkilesajātiko visuddhasatto. Ājānissatīti
  sallakkhissati paṭivijjhissati. Ñāṇañca pana meti mayhaṁpi sabbaññutañāṇaṁ uppajji.
  Bhagavā kira devatāya kathiteneva niṭṭhaṁ agantvā sayaṁpi sabbaññutañāṇena olokento
  ito sattamadivasamatthake kālaṁ katvā ākiñcaññāyatane nibbattoti addasa.
  Taṁ sandhāyāha "ñāṇañca pana me dassanaṁ udapādī"ti. Mahājāniyoti
  sattadivasabbhantare pattabbamaggaphalato parihīnattā mahatī jāni assāti mahājāniyo.
  Akkhaṇe nibbatto 1- gantvā desiyamānaṁ dhammaṁpissa sotuṁ sotappasādo natthi,
  idha dhammadesanaṭṭhānaṁ āgamanapadaṁpi natthi, evaṁ mahājāniyo jātoti dasseti.
  Abhidosakālakatoti aḍḍharatte kālakato. Ñāṇañca pana meti mayhaṁpi sabbaññutañāṇaṁ
  udapādi. Idhāpi kira bhagavā devatāya vacanena sanniṭṭhānaṁ akatvā sabbaññutañāṇena
  olokento "hiyyo aḍḍharatte kālaṁ katvā udako rāmaputto nevasaññā-
  nāsaññāyatane nibbatto"ti addasa. Tasmā evamāha. Sesaṁ purimanayasadisameva.
  Bahukārāti bahūpakāRā. Padhānapahitattaṁ upaṭṭhahiṁsūti padhānatthāya pesitattabhāvaṁ
  vasanaṭṭhāne pariveṇasammajjanena pattacīvaraṁ gahetvā anubandhanena
  mukhodakadantakaṭṭhadānādinā ca upaṭṭhahiṁsūti. Ke pana te pañcavaggiyā nāma? ye te:-
                   rāmo dhajo lakkhaṇo jotimantī 2-
                   yañño subhojo suyāmo sudatto
                   ete tadā aṭṭha ahesuṁ brāhmaṇā
                   chaḷaṅgavā mantaṁ viyākariṁsūti.
     Bodhisattassa jātakāle supinapaṭiggāhakā ceva lakkhaṇapaṭiggāhakā ca aṭṭha
  brāhmaṇā. Tesu tayo dvedhā byākariṁsu "imehi lakkhaṇehi samannāgato agāraṁ

  *  *  *  *  *  *
  Footnote: 1 chaṂa. nibbattattā 2 Sī... lakkhaṇo cāpi mantī
-------------------------------------------------
[page 095]
  Ajjhāvasamāno rājā hoti cakkavatti, pabbajamāno buddho"ti. Pañca brāhmaṇā
  ekaṁsabyākaraṇā ahesuṁ "imehi lakkhaṇehi samannāgato agāre na tiṭṭhati,
  buddhova hotī"ti. Tesu purimā tayo yathāmantapadaṁ gatā, ime pana pañca mantapadaṁ
  atikkantā. Te attanā laddhaṁ puṇṇapattaṁ ñātakānaṁ vissajjetvā "ayaṁ mahāpuriso
  agāraṁ na ajjhāvasissati, ekantena buddho bhavissatī"ti nibbitakkā bodhisattaṁ
  uddissa samaṇapabbajjaṁ pabbajitā. Tesaṁ puttātipi vadanti. Taṁ aṭṭhakathāya
  paṭikkhittaṁ.
     Ete kira daharakāleyeva bahū mante jāniṁsu, tasmā te brāhmaṇā
  ācariyaṭṭhāne ṭhapayiṁsu. Te pacchā amhehi 1- puttadārajanaṁ chinditvā na sakkā
  pabbajitunti 1- daharakāleyeva pabbajitvā ramaṇīyāni senāsanāni paribhuñjantā
  vicariṁsu. Kālena kālaṁ pana "kiṁ bho mahāpuriso mahābhinikkhamanaṁ nikkhanto"ti
  pucchanti. Manussā "kuhiṁ tumhe mahāpurisaṁ passissatha, tīsu pāsādesu
  tividhanāṭakamajjhe devo viya sampattiṁ anubhotī"ti vadanti. Te sutvā "na tāva
  mahāpurisassa ñāṇaṁ paripākaṁ gacchatī"ti appossukkā vihariṁsuyeva. Kasmā panettha bhagavā
  "bahukārā kho ime pañcavaggiyā"ti āha. Kiṁ upakārakānaṁyeva esa dhammaṁ
  deseti, anupakārakānaṁ na desetīti. No na deseti. Paricayavasena hesa āḷārañceva
  kālāmaṁ udakañca rāmaputtaṁ olokesi. Etasmiṁ pana buddhakkhette ṭhapetvā
  aññākoṇḍaññaṁ 2- paṭhamaṁ dhammaṁ sacchikātuṁ samattho nāma natthi. Kasmā?
  tathāvidhaupanissayattā.
     Pubbe kari puññakaraṇakāle dve bhātaro ahesuṁ. Te ekatova sassaṁ
  akaṁsu. Tattha jeṭṭhassa "ekasmiṁ sasse nava vāre aggasassadānaṁ mayā dātabban"ti
  ahosi. So vappakāle bījaggaṁ nāma datvā gabbhakāle kaniṭṭhena saddhiṁ
  mantesi "gabbhakāle gabbhaṁ phāletvā dassāmā"ti. Kaniṭṭho "taruṇasassaṁ
  nāsetukāmosī"ti āha. Jeṭṭho kaniṭṭhassa ananuvattanabhāvaṁ ñatvā khettaṁ vibhajitvā

  *  *  *  *  *  *
  Footnote: 1-1 chaṂa. puttadārajaṭaṁ chaḍḍetvā na sakkā bhavissati pabbajitunti
  2 chaṂa. aññāsikoṇḍaññaṁ evamuparipi
-------------------------------------------------
[page 096]
  Attano koṭṭhāsato gabbhaṁ phāletvā khīraṁ nīharitvā sappiphāṇitehi yojetvā
  adāsi, puthukakāle puthukaggaṁ 1- kāretvā adāsi, lāyanakāle lāyanaggaṁ 2- veṇikaraṇe
  veṇiggaṁ kalāpādīsu kalāpaggaṁ khalaggaṁ bhaṇḍaggaṁ koṭṭhagganti evaṁ ekasasse
  nava vāre aggadānaṁ adāsi. Kaniṭṭho panassa uddharitvā adāsi, tesu jeṭṭho
  aññākoṇḍaññatthero jāto, kaniṭṭho subhaddaparibbājako. Iti ekasmiṁ sasse
  navannaṁ aggadānānaṁ dinnattā ṭhapetvā theraṁ aññe paṭhamaṁ dhammaṁ sacchikātuṁ
  samatthā nāma natthi. "bahukārā Kho ime pañcavaggiyā"ti idaṁ pana
  upakārānussaraṇamattakeneva vuttaṁ.
     Isipatane migadāyeti tasmiṁ kira padese anuppanne buddhe paccekabuddhā
  gandhamādanapabbate sattāhaṁ nirodhasamāpattiyā vītināmetvā nirodhā vuṭṭhāya
  nāgalatādantakaṭṭhaṁ khāditvā anotattadahe mukhaṁ dhovitvā pattacīvaraṁ ādāya
  ākāsena āgantvā nipatanti. Tattha cīvaraṁ pārupitvā nagare piṇḍāya caritvā
  katabhattakiccā gamanakālepi tatoyeva uppatitvā gacchanti. Iti isayo ettha
  nipatanti uppatanti cāti taṁ ṭhānaṁ isipatananti saṅkhaṁ gataṁ. Migānaṁ pana abhayatthāya
  dinnattā migadāyoti vuccati. Tena vuttaṁ "isipatane migadāye"ti.
     [285] Antarā ca gayaṁ antarā ca bodhinti gayāya ca bodhissa ca
  vivare tigāvutantare ṭhāne. Bodhimaṇḍato hi gayā tīṇi gāvutāni. Bārāṇasī
  aṭṭhārasayojanāni. Upako bodhimaṇḍassa ca gayāya ca antare bhagavantaṁ addasa.
  Antarāsaddena pana yuttattā upayogavacanaṁ kataṁ. Īdisesu pana 3- ṭhānesu
  akkharacintakā "antarā gāmañca nadiñca yātī"ti evaṁ ekameva antarāsaddaṁ
  payujjanti, so dutiyapadenapi yojetabbo hoti, ayojiyamāne upayogavacanaṁ na
  pāpuṇāti. Idha pana yojetvā eva vuttoti. Addhānamaggapaṭipannanti addhānasaṅkhātaṁ
  maggaṁ paṭipannaṁ, dīghamaggapaṭipannanti attho. Addhānamaggagamanasamayassa hi vibhaṅge
  "aḍḍhayojanaṁ gacchissāmīti bhuñjitabban"tiādivacanato 4- aḍḍhayojanaṁpi addhānamaggo
  hoti. Bodhimaṇḍato pana gayā tigāvutaṁ.

  *  *  *  *  *  *
  Footnote: 1 chaṂa. puthukaṁ 2 chaṂa. lāyane lāyanaggaṁ, Sī. dāyane dāyanaggaṁ 3 chaṂa. ca
  4 vinaYu. mahāvi. 2/218/219 gaṇabhojanasikkhāpada
-------------------------------------------------
[page 097]
     Sabbābhibhūti sabbaṁ tebhūmikadhammaṁ abhibhavitvā ṭhito. Sabbavidūti sabbaṁ
  catubhūmikadhammaṁ avediṁ aññāsiṁ. Sabbesu dhammesu anūpalittoti sabbesu
  tebhūmikadhammesu kilesalepanena anupalitto. Sabbañjahoti sabbaṁ tebhūmikadhammaṁ jahitvā
  ṭhito. Taṇhakkhaye vimuttoti taṇhakkhaye nibbāne ārammaṇato vimutto. Sayaṁ
  abhiññāyāti sabbacatubhūmikadhammaṁ attanāva jānitvā. Kamuddiseyyanti kaṁ aññaṁ
  "ayaṁ me ācariyo"ti uddiseyyaṁ.
     Na me ācariyo atthīti lokuttaradhamme mayhaṁ ācariyo nāma natthi.
  Natthi me paṭipuggaloti mayhaṁ paṭibhāgo puggalo nāma natthi. Sammāsambuddhoti sammā
  hetunā 1- nayena cattāri saccāni sayaṁ buddho. Sītibhūtoti sabbakilesagginibbāpanena
  sītibhūto. Kilesānaṁyeva nibbutattā nibbuto. Kāsinaṁ puranti kāsiraṭṭhe nagaraṁ.
  Āhañchaṁ amatadundubhinti dhammacakkapaṭilābhāya amatabheriṁ paharissāmīti gacchāmi.
  Arahasi anantajinoti anantajinosi bhavituṁ yutto. Huveyyāvusoti 2- āvuso evaṁpi
  nāma bhaveyya. Pakkāmīti vaṅkahārajanapadaṁ nāma agamāsi.
     Tatthekaṁ migaluddakagāmakaṁ nissāya vāsaṁ kappesi. Jeṭṭhakaluddako taṁ
  upaṭṭhāsi. Tasmiṁ ca janapade caṇḍā macchikā honti. Atha naṁ ekāya cāṭiyā
  vasāpesuṁ, migaluddako dūre migavaṁ gacchanto "amhākaṁ arahante mā pamajjī"ti nāvaṁ 3-
  nāma dhītaraṁ āṇāpetvā agamāsi saddhiṁ puttabhātikehi. Sā cassa dhītā dassanīyā
  hoti koṭṭhāsasampannā. Dutiyadivase upako gharaṁ āgato taṁ dārikaṁ sabbaṁ
  upacāraṁ katvā parivisituṁ upagataṁ disvā rāgena abhibhūto bhuñjituṁpi asakkonto
  bhājanena bhattaṁ ādāya vasanaṭṭhānaṁ gantvā bhattaṁ ekamante nikkhipitvā sace
  nāvaṁ labhāmi, jīvāmi, no ce, marāmīti nirāhāro sayi. Sattame divase māgaviko
  āgantvā dhītaraṁ upakassa pavuttiṁ pucchi. Sā "ekadivasameva āgantvā puna
  nāgatapubbo"ti āha. Māgaviko āgataveseneva naṁ upasaṅkamitvā pucchissāmīti
  taṁkhaṇaṁyeva gantvā "kiṁ bhante aphāsukan"ti pāde parāmasanto pucchi. Upako

  *  *  *  *  *  *
  Footnote: 1 chaṂa. sahetunā 2 chaṂa. hupeyyapāvusoti 3 chaṂa. chāvaṁ. evamuparipi
-------------------------------------------------
[page 098]
  Nitthunanto parivattatiyeva. So "vadatha bhante, yaṁ mayā sakkā kātuṁ, taṁ sabbaṁ
  karissāmī"ti āha. Upako "sace nāvaṁ labhāmi, jīvāmi, no ce, idheva maraṇaṁ
  seyyo"ti āha. Jānāsi pana bhante kiñci sippanti. Na jānāmīti. Na bhante
  kiñci sippaṁ ajānantena sakkā gharāvāsaṁ adhiṭṭhātunti.
     So āha "nāhaṁ kiñci sippaṁ jānāmi, apica tumhākaṁ maṁsahārako bhavissāmi,
  maṁsañca vikkīṇissāmī"ti. Māgaviko "amhākaṁpi etadeva ruccatī"ti uttarasāṭakaṁ
  datvā gharaṁ ānetvā dhītaraṁ adāsi. Tesaṁ saṁvāsamanvāya putto vijāyi. Subhaddotissa
  nāmaṁ akaṁsu. Nāvā 1- tassa rodanakāle "maṁsahārakassa putta, migaluddakassa putta
  mā rodī"tiādīni vadamānā puttatosanagītena upakaṁ uppaṇḍesi. Bhadde tvaṁ maṁ
  anāthoti maññasi. Atthi me anantajino nāma sahāyo. Tassāhaṁ santikaṁ 2-
  gamissāmīti āha. Nāvā evamayaṁ aṭṭiyatīti ñatvā punappunaṁ katheti. So ekadivasaṁ
  anārocetvāva majjhimadesābhimukho pakkāmi.
     Bhagavā ca tena samayena sāvatthiyaṁ viharati jetavane mahāvihāre. Athakho
  bhagavā paṭikacceva bhikkhū āṇāpesi "yo bhikkhave `anantajino'ti pucchamāno
  āgacchati, tassa maṁ dasseyyāthā"ti. Upakopi kho "kuhiṁ anantajino va satī"ti
  pucchanto anupubbena sāvatthiṁ āgantvā vihāramjhe ṭhatvā kuhiṁ anantajinoti
  pucchi. Taṁ bhikkhū bhagavato santikaṁ ānayiṁsu. 3- So bhagavantaṁ disvā "sañjānātha
  maṁ bhagavā"ti āha. Āmaupaka sañjānāmi, kuhiṁ pana tvaṁ vasitthāti. Vaṅkahārajanapade
  bhanteti. Upaka mahallakosi jāto pabbajituṁ sakkhissasīti. Pabbajissāmi bhanteti.
  Bhagavā pabbājetvā tassa kammaṭṭhānaṁ adāsi. So kammaṭṭhāne kammaṁ karonto
  anāgāmiphale patiṭṭhāya kālaṁ katvā avihesu nibbatto. Nibbattakkhaṇeyeva
  arahattaṁ pāpuṇīti. Avihesu nibbattamattā hi satta janā arahattaṁ pāpuṇiṁsu,
  tesaṁ so aññataro.

  *  *  *  *  *  *
  Footnote: 1 khu. therī. 26/293/468 vīsatinipāta, pāli. cāpā 2 chaṂa. santike 3 chaṂa. nayiṁsu
-------------------------------------------------
[page 099]
     Vuttañhetaṁ:-
                "avihaṁ upapannāse vimuttā satta bhikkhavo
                 rāgadosaparikkhīṇā tiṇṇā loke visattikaṁ.
                 Upako palagaṇḍo 1- ca pukkusāti ca te tayo
                 bhaddiyo khaṇḍadevo ca bāhudatti 2- ca piṅgiyo
                 te hitvā mānusaṁ dehaṁ dibbayogaṁ upajjhagun"ti. 3-
       [286] Saṇṭhapesunti katikaṁ akaṁsu. Bāhullikoti cīvarabāhullādīnaṁ
  atthāya paṭipanno. Padhānavibbhantoti padhānato vibbhanto bhaṭṭho parihīno.
  Āvatto bāhullāyāti cīvarādīnaṁ bahulabhāvatthāya āvatto. Apica kho āsanaṁ
  ṭhapetabbanti apica kho panassa uccakule nibbattassa āsanamattaṁ ṭhapetabbanti
  vadiṁsu. Nāsakkhiṁsūti buddhānubhāvena buddhatejena abhibhūtā attano katikāya ṭhātuṁ
  nāsakkhiṁsu. Nāmena ca āvusovādena ca samudācarantīti gotamāti āvusoti ca vadanti,
  āvuso gotama mayaṁ uruvelāya padhānakāle tuyhaṁ pattacīvaraṁ gahetvā vicarimhā,
  mukhodakadantakaṭṭhaṁ adamhā, vutthapariveṇaṁ sammajjimhā, pacchā ko te vattapaṭipattiṁ
  akāsi, kacci amhesu pakkantesu 4- na cintayitthāti evarūpiṁ kathaṁ kathentīti
  attho. Iriyāyāti dukkarairiyāya. Paṭipadāyāti dukkarapaṭipattiyā. Dukkarakārikāyāti
  pasatāḍḍhapasatamuggayūsādiāhārakaraṇādinā dukkarakaraṇena. Abhijānātha me noti
  abhijānātha nu maMa. Evarūpaṁ pabhāvitametanti etaṁ evarūpaṁ vākyabhedanti attho.
  Api nu ahaṁ uruvelāya padhāne tumhākaṁ saṅgahanatthaṁ anuggahanatthaṁ rattiṁ vā
  divā vā āgantvā "āvuso mā vitakkayittha, mayhaṁ obhāso vā nimittaṁ vā
  paññāyatī"ti evarūpaṁ kañci vacanabhedaṁ akāsinti adhippāyo. Te ekapadeneva
  satiṁ labhitvā uppannagāravā "handa addhā esa buddho jāto"ti saddahitvā
  no hetaṁ bhanteti āhaṁsu. Asakkhiṁ kho ahaṁ bhikkhave pañcavaggiye bhikkhū saññāpetunti
  ahaṁ bhikkhave pañcavaggiye bhikkhū buddho ahanti jānāpetuṁ asakkhiṁ. Tadā pana

  *  *  *  *  *  *
  Footnote: 1 Sī. phalagaṇḍo 2 chaṂa. bahuraggi 3 saṁ. sagā. 15/105/71 ghaṭikārasutta
  4 Sī. apakkantesu
-------------------------------------------------
[page 100]
  Bhagavā uposathadivaseyeva āgacchi. Attano buddhabhāvaṁ jānāpetvā koṇḍaññattheraṁ
  kāyasakkhiṁ katvā dhammacakkappavattanasuttaṁ kathesi. Suttapariyosāne thero aṭṭhārasahi
  brahmakoṭīhi saddhiṁ sotāpattiphale patiṭṭhāsi. Suriye dharamāneyeva desanā
  niṭṭhāsi. Bhagavā tattheva vassaṁ upagacchi.
     Dvepi sudaṁ bhikkhave bhikkhū ovadāmītiādi pāṭipadadivasato paṭṭhāya
  piṇḍapātatthāyapi gāmaṁ apavisanadīpanatthaṁ vuttaṁ. Tesaṁ hi bhikkhūnaṁ kammaṭṭhānesu
  uppannamalavisodhanatthaṁ bhagavā antovihāreyeva ahosi. Uppanne uppanne
  kammaṭṭhānamale tepi bhikkhū bhagavato santikaṁ gantvā pucchanti. Bhagavāpi tesaṁ
  nisinnaṭṭhānaṁ gantvā malaṁ vinodeti. Atha nesaṁ bhagavatā evaṁ nīhaṭabhattena
  ovadiyamānānaṁ vappatthero pāṭipadadivase sotāpanno ahosi. Bhaddiyatthero
  dutiyāya, mahānāmatthero tatiyāya, assajitthero catutthiyaṁ. Pakkhassa pana pañcamiyaṁ
  sabbeva te ekato sannipātetvā anattalakkhaṇasuttaṁ kathesi, suttapariyosāne
  sabbepi arahattaphale patiṭṭhahiṁsu. Tenāha "athakho bhikkhave pañcavaggiyā bhikkhū
  mayā evaṁ ovadiyamānā .pe. Anuttaraṁ yogakkhemaṁ nibbānaṁ ajjhagamaṁsu .pe.
  Natthidāni punabbhavo"ti. Ettakaṁ kathāmaggaṁ bhagavā yaṁ pubbe avaca "tumhepi
  mamaṁ ceva pañcavaggiyānañca maggaṁ āruḷhā, ariyapariyesanā tumhākaṁ pariyesanā"ti.
  Imaṁ ekameva anusandhiṁ dassento āhari.
     [287] Idāni yasmā na agāriyānaṁyeva pañcakāmaguṇapariyesanā hoti,
  anagāriyānaṁpi cattāro paccaye apaccavekkhitvā paribhuñjantānaṁ pañcakāmaguṇavasena
  anariyapariyesanā hoti, tasmā taṁ dassetuṁ pañcime bhikkhave kāmaguṇātiādimāha.
  Tattha navarattesu pattacīvarādīsu cakkhuviññeyyā rūpātiādayo cattāro
  kāmaguṇā labbhanti. Raso panettha paribhogaraso hoti. Manuññe piṇḍapāte
  bhesajje ca pañcapi labbhanti. Senāsanampi cīvare viya cattāro. Raso pana
  etthāpi paribhogarasova. Ye hi keci bhikkhaveti kasmā ārabhi? evaṁ pañcakāmaguṇe
  dassetvā idāni ye evaṁ vadeyyuṁ "pabbajitakālato paṭṭhāya anariyapariyesanā
  nāma kuto, ariyapariyesanāva pabbajitānan"ti, tesaṁ paṭisedhanatthāya "pabbajitānaṁpi
-------------------------------------------------
[page 101]
  Catūsu paccayesu apaccavekkhaṇaparibhogo anariyapariyesanā evā"ti dassetuṁ imaṁ
  desanaṁ ārabhi. Tattha gadhitāti taṇhāgedhena gadhitā. Mucchitāti taṇhāmucchāya
  mucchitā. Ajjhopannāti taṇhāya ajjhogāḷhā. Anādīnavadassāvinoti ādīnavaṁ
  apassantā. Anissaraṇappaññāti nissaraṇaṁ vuccati paccavekkhaṇañāṇaṁ. Te tena
  virahitā.
     Idāni tassa atthassa sādhakaṁ upamaṁ dassento seyyathāpi bhikkhavetiādimāha.
  Tatrevaṁ opammasaṁsandanaṁ veditabbaṁ:- āraññakamigo viya hi samaṇabrāhmaṇā,
  luddakena araññe ṭhapitapāso viya cattāro paccayā, tassa luddakassa pāsarāsiṁ
  ajjhottharitvā sayanakālo viya tesaṁ cattāro paccaye apaccavekkhitvā paribhogakālo,
  luddake āgacchante migassa yena kāmaṁ agamanakālo viya samaṇabrāhmaṇānaṁ
  mārassa yathākāmakaraṇīyakālo māravasaṁ upagatabhāvoti attho. Migassa pana abandhassa
  pāsarāsiṁ adhisayitakālo viya samaṇabrāhmaṇānaṁ catūsu paccayesu paccavekkhaṇaparibhogo,
  luddake āgacchante migassa yena kāmaṁ gamanaṁ viya samaṇabrāhmaṇānaṁ māravasaṁ
  anupagamanaṁ veditabbaṁ. Vissaṭṭhoti nibbhayo nirāsaṅko. Sesaṁ sabbattha
  uttānatthamevāti.
                     Papañcasūdaniyā majjhimanikāyaṭṭhakathāya
                       pāsarāsisuttavaṇṇanā niṭṭhitā.
                     Ariyapariyesanātipi etasseva nāmaṁ.
                          --------------
-------------------------------------------------
[page 102]
                       7. Cūḷahatthipadopamasuttavaṇṇanā
     [288] Evamme sutanti cūḷahatthipadopamasuttaṁ. Tattha sabbasetena
  vaḷavābhirathenāti "setā sudaṁ assā yuttā honti setālaṅkāRā. Seto ratho
  setālaṅkāro setaparivāro, setā rasmiyo, setā patodalaṭṭhi, setaṁ chattaṁ,
  setaṁ uṇhīsaṁ, setāni vatthāni, setā upāhanā, setāya sudaṁ vālavījaniyā
  vījiyatī"ti 1- evaṁ vuttena sakalasetena catūhi vaḷavāhi yuttarathena.
     Ratho ca nāmeso duvidho hoti yodharatho alaṅkārarathoti. Tattha yodharatho
  caturassasaṇṭhāno hoti nātimahā, dvinnaṁ tiṇṇaṁ vā janānaṁ gahaṇasamattho.
  Alaṅkāraratho mahā hoti, dīghato dīgho, puthulato puthulo. Tattha chattaggāhako
  vālavījaniggāhako tālavaṇṭaggāhakoti evaṁ aṭṭha vā dasa vā sukhena ṭhātuṁ
  vā nisīdituṁ vā nipajjituṁ vā sakkonti, ayampi alaṅkārarathoyeva. So sabbo
  sacakkapañjarakubbaro rajataparikkhitto ahosi. Vaḷavā pakatiyā setavaṇṇāva.
  Pasādhanampi tādisaṁ rajatamayaṁ ahosi. Rasmiyopi rajatapanāḷisuparikkhittā. Patodalaṭṭhipi
  rajataparikkhittā. Brāhmaṇopi setavatthaṁ nivāsetvā setaṁyeva uttarāsaṅgaṁ akāsi,
  setavilepanaṁ vilimpi, setamālaṁ pilandhi, dasasu aṅgulīsu aṅgulimuddikā, kaṇṇesu
  kuṇḍalānīti evamādialaṅkāropissa rajatamayova ahosi. Parivārabrāhmaṇāpissa
  dasasahassamattā tatheva setavatthavilepanagandhamālālaṅkārā ahesuṁ. Tena vuttaṁ
  "sabbasetena vaḷavābhirathenā"ti.
     Sāvatthiyā niyyātīti so kira channaṁ channaṁ māsānaṁ ekavāraṁ nagaraṁ
  padakkhiṇaṁ karoti, ito ettakehi divasehi nagaraṁ padakkhiṇaṁ karissatīti puretarameva
  ghosanā kariyati, taṁ sutvā ye nagarato na pakkantā, te na pakkamanti. Ye
  pakkantā, tepi "puññavato sirisampattiṁ passissāmā"ti āgacchanti. Yaṁ divasaṁ
  brāhmaṇo nagaraṁ anuvicarati, tadā pātova nagaravīthiyo sammajjitvā vālikaṁ

  *  *  *  *  *  *
  Footnote: 1 saṁ. mahā. 19/4/4 jāṇussoṇibrāhmaṇasutta
-------------------------------------------------
[page 103]
  Okiritvā lājapañcamehi pupphehi abhikiritvā 1- puṇṇaghaṭe ṭhapetvā kadaliyo ca
  dhaje ca ussāpetvā sakalanagaraṁ dhūpagandhavāsitaṁ 2- karonti. Brāhmaṇo pātova sīsaṁ
  nhāyitvā purebhattaṁ bhuñjitvā vuttanayeneva setavatthādīhi attānaṁ alaṅkaritvā
  pāsādā oruyha rathaṁ abhiruhati. Atha naṁ te brāhmaṇā sabbasetavatthavilepana-
  mālālaṅkārā setacchattāni gahetvā parivārenti, tato mahājanassa sannipātanatthaṁ
  paṭhamaṁyeva taruṇadārakānaṁ phalāphalāni vikiritvā tadanantaraṁ māsakarūpāni, tadanantaraṁ
  kahāpaṇe vikiranti, mahājanā sannipatanti, ukkuṭṭhiyo ceva celukkhepā ca
  pavattanti. Atha brāhmaṇo maṅgalikasovatthikādīsu maṅgalāni ceva suvatthiyo ca
  karontesu mahāsampattiyā nagaraṁ anuvicarati, puññavantā manussā ekabhūmikādipāsāde
  āruyha sukkapattasadisāni vātapānakavāṭāni vivaritvā olokenti. Brāhmaṇopi
  attano yasasirisampattiyā nagaraṁ ajjhottharanto viya dakkhiṇadvārābhimukho hoti.
  Tena vuttaṁ "sāvatthiyā niyyātī"ti.
     Divā divassāti divasassapi divā, majjhanhakāleti attho. Pilotikaṁ
  paribbājakanti pilotikāti evaṁ itthīliṅgavohāravasena laddhanāmaṁ paribbājakaṁ.
  So kira paribbājako daharo paṭhamavaye ṭhito suvaṇṇavaṇṇo buddhupaṭṭhāko,
  pātova tathāgatassa ceva mahātherānañca upaṭṭhānaṁ katvā tidaṇḍakuṇḍikādiparikkhāraṁ
  ādāya jetavanā nikkhamitvā nagarābhimukho pāyāsi. Taṁ esa dūratova āgacchantaṁ
  addasa. Etadavocāti anukkamena santikaṁ āgataṁ sañjānitvā etaṁ "handa
  kuto nu bhavaṁ vacchāyano āgacchatī"ti gottaṁ kittento vacanaṁ avoca. Paṇḍito
  maññatīti 3- bhavaṁ vacchāyano samaṇaṁ gotamaṁ paṇḍitoti maññati, udāhu noti
  ayamettha attho.
     Ko cāhaṁ bhoti bho samaṇassa gotamassa paññāveyyattiyaṁ jānane ahaṁ
  ko nāMa. Ko ca samaṇassa gotamassa paññāveyyattiyaṁ jānissāmīti kuto cāhaṁ
  samaṇassa gotamassa paññāveyyattiyaṁ jānissāmi, kena kāraṇena jānissāmīti.
  Evaṁ sabbathāpi attano ajānanabhāvaṁ dīpeti. Sopi nūnassa tādiso vāti yo

  *  *  *  *  *  *
  Footnote: 1 chaṂa. abhippakiritvā 2 chaṂa. dhūpitavāsitaṁ 3 chaṂa. maññeti
-------------------------------------------------
[page 104]
  Samaṇassa gotamassa paññāveyyattiyaṁ jāneyya, sopi nūna dasapāramiyo pūretvā
  sabbaññutaṁ patto tādiso buddhoyeva bhaveyya. Sineruṁ vā himavantaṁ vā paṭhaviṁ
  vā ākāsaṁ vā pametukāmena tappamāṇova daṇḍo vā rajju vā laddhuṁ vaṭṭati.
  Samaṇassa gotamassa paññaṁ jānantenāpi tassa ñāṇasadisameva sabbaññutañāṇaṁ
  laddhuṁ vaṭṭatīti dīpeti. Ādaravasena panettha āmeṇḍikaṁ kataṁ. Uḷārāyāti
  uttamāya seṭṭhāya. Ko cāhaṁ bhoti bho ahaṁ samaṇassa gotamassa pasaṁsane ko nāMa.
  Ko ca samaṇaṁ gotamaṁ pasaṁsissāmīti kena kāraṇena pasaṁsissāmi. Pasaṭṭhappasaṭṭhoti
  sabbaguṇānaṁ uttaritarehi sabbalokapasaṭṭhehi attano guṇeheva pasaṭṭho, na tassa
  aññehi pasaṁsanakiccaṁ atthi. Yathā hi campakapupphaṁ vā nīluppalaṁ vā padumaṁ vā
  lohitacandanaṁ vā attano vaṇṇagandhasiriyāva pāsādikañceva sugandhañca, na tassa
  āgantukehi vaṇṇagandhehi thomanakiccaṁ atthi, yathā ca maṇiratanaṁ vā candamaṇḍalaṁ
  vā attano ālokeneva obhāsati, na tassa aññena obhāsanakiccaṁ atthi,
  evaṁ samaṇo gotamo sabbalokapasaṭṭhehi attano guṇeheva pasaṭṭho thomito
  sabbalokassa seṭṭhataṁ pāpito, na tassa aññena pasaṁsanakiccaṁ atthi. Pasaṭṭhehi
  vā pasaṭṭhotipi pasaṭṭhappasaṭṭho.
     Ke pasaṭṭhā nāma? rājā pasenadikosalo kāsikosalavāsikehi pasaṭṭho,
  Bimbisāro aṅgamagadhavāsīhi. Vesālikā licchavī vajjīraṭṭhavāsīhi pasaṭṭhā. Pāveyyakā
  mallā, kosinārakā mallā, aññepi te te khattiyā tehi tehi jānapadehi
  pasaṭṭhā. Caṅkīādayo brāhmaṇā brāhmaṇagaṇehi, anāthapiṇḍikādayo upāsakā
  anekasatehi upāsakagaṇehi, visākhādayo upāsikā anekasatāhi upāsikāhi,
  sakuludāyiādayo paribbājakā anekehi paribbājakasatehi, uppalavaṇṇātherīādikā
  mahāsāvikā anekehi bhikkhunīsatehi, sāriputtattherādayo mahāsāvakā anekasatehi
  bhikkhūhi, sakkādayo devā anekasahassehi devehi, mahābrahmādayo brahmāno
  anekasahassehi brahmehi pasaṭṭhā. Te sabbepi dasabalaṁ thomenti vaṇṇenti
  pasaṁsantīti bhagavā "pasaṭṭhappasaṭaṭho"ti vuccati.
-------------------------------------------------
[page 105]
     Atthavasanti atthānisaṁsaṁ. Athassa paribbājako attano pasādakāraṇaṁ
  ācikkhanto seyyathāpi bho kusalo nāgavanikotiādimāha. Tattha nāgavanikoti
  nāgavanavāsiko anuggahitasippo puriso. Parato pana uggahitasippo puriso
  nāgavanikoti āgato. Cattāri padānīti cattāri ñāṇapadāni ñāṇavalañjāni,
  ñāṇena akkantaṭṭhānānīti attho.
     [289] Khattiyapaṇḍitetiādīsu paṇḍiteti paṇḍiccena samannāgate.
  Nipuṇeti saṇhe sukhumabuddhino, sukhumatthantarapaṭivijjhanasamatthe. Kataparappavādeti
  viññātaparappavāde ceva parehi saddhiṁ katavādapariccaye ca. Vālavedhirūpeti
  vālavedhidhanuggahasadise. Te bhindantā maññe carantīti vālavedhi viya vālaṁ sukhumānipi
  paresaṁ diṭṭhigatāni attano paññāgatena bhindantā viya carantīti attho. Pañhaṁ
  abhisaṅkharontīti dupadampi tipadampi catuppadampi pañhaṁ karonti. Vādaṁ
  āropessāmāti dosaṁ āropessāMa. Na ceva samaṇaṁ gotamaṁ pañhaṁ pucchantīti kasmā na
  pucchanti.? bhagavā kira parisamajjhe dhammaṁ desento parisāya ajjhāsayaṁ oloketi, tato
  passati "ime khattiyapaṇḍitā guḷhaṁ rahassaṁ pañhaṁ ovaṭṭikasāraṁ katvā āgatā"ti.
  So tehi apuṭṭhoyeva evarūpe pañhe pucchāya ettakā dosā, vissajjane
  ettakā, atthe pade akkhare ettakāti ime pañhe pucchanto evaṁ puccheyya,
  vissajjento evaṁ vissajjeyyāti iti ovaṭṭikasāraṁ katvā ānīte pañhe
  dhammakathāya antare pakkhipitvā viddhaṁseti. Khattiyapaṇḍitā "seyyo vata no,
  ye mayaṁ ime pañhe na pucchimhā, sace hi mayaṁ puccheyyāma, appatiṭṭheva
  no katvā samaṇo gotamo khipeyyā"ti attamanā bhavanti.
     Apica buddhā nāma dhammaṁ desentā parisaṁ mettāya pharanti, mettāpharaṇena
  dasabale mahājanassa cittaṁ pasīdati, buddhā ca nāma rūpaggappattā honti
  dassanasampannā madhurassarā mudujivhā suphusitadantāvaraṇā amatena hadayaṁ siñcantā
  viya dhammaṁ kathenti. Tatra nesaṁ mettāpharaṇena pasannacittānaṁ evaṁ hoti
  "evarūpaṁ advejjhakathaṁ amoghakathaṁ niyyānikakathaṁ kathentena bhagavatā saddhiṁ na
  sakkhissāma paccanīkaggāhaṁ gaṇhitun"ti attano pasannabhāveneva na pucchanti.
-------------------------------------------------
[page 106]
     Aññadatthūti ekaṁsena. Sāvakā sampajjantīti saraṇagamanavasena sāvakā
  honti. Tadanuttaranti taṁ anuttaraṁ. Brahmacariyapariyosānanti maggabrahmacariyassa
  pariyosānabhūtaṁ arahattaphalaṁ, tadatthāya hi te pabbajanti. Manaṁ vata bho anassāmāti
  bho sace mayaṁ na upasaṅkameyyāma, iminā thokena anupasaṅkamanamattena
  apayirūpāsanamatteneva naṭṭhā bhaveyyāma, upasaṅkamanamattakena panamhā na naṭṭhāti attho.
  Dutiyapadaṁ purimasseva vevacanaṁ. Assamaṇāva samānātiādīsu pāpānaṁ asamitattā
  assamaṇāva. Avāhitattā ca pana abrāhmaṇāva. Kilesārīnaṁ ahatattā anarahantoyeva
  samānāti attho.
     [290] Udānaṁ udānesīti udāhāraṁ udāhari. Yathā hi yaṁ telaṁ mānaṁ
  gahetuṁ na sakkoti, vissanditvā gacchati, taṁ avasekoti vuccati, yañca jalaṁ taḷākaṁ
  gahetuṁ na sakkoti, ajjhottharitvā gacchati, taṁ oghoti vuccati, evameva yaṁ
  pītimayaṁ vacanaṁ hadayaṁ gahetuṁ na sakkoti, adhikaṁ hutvā anto asaṇṭhahitvā bahi
  nikkhamati, taṁ udānanti vuccati. Evarūpaṁ pītimayaṁ vacanaṁ nicchāresīti attho.
  Hatthipadopamoti hatthipadaṁ upamā assa dhammassāti hatthipadopamo. So na
  ettāvatā vitthārena paripūro hotīti dasseti. Nāgavanikoti uggahitahatthisippo
  hatthivanacāriko. Atha kasmā idha kusaloti na vuttoti. Parato "yo hoti kusalo"ti
  vibhāgadassanato. Yo hi koci pavisati, yo pana kusalo hoti, so neva tāva
  niṭṭhaṁ gacchati. Tasmā idha kusaloti avatvā parato vutto.
     [291] Vāmanikāti rassā āyāmatopi na dīghā mahākucchi hatthiniyo.
  Uccā ca nisevitanti sattaṭṭharatanubbedhe vaṭarukkhādīnaṁ khandhappadese ghaṁsitaṭṭhānaṁ.
  Uccā kāḷārikāti uccā ca yaṭṭhisadisapādā hutvā, kāḷārikā ca dantānaṁ
  kaḷāratāya. Tāsaṁ kira eko danto unnato hoti, eko onato. Ubhopi ca
  viraḷā honti, na āsannā. Uccā ca dantehi ārañjitānīti sattaṭṭharatanubbedhe
  vaṭarukkhādīnaṁ khandhappadese pharasunā pahataṭṭhānaṁ viya dāṭhāhi chinnaṭṭhānaṁ. Uccā
  kaṇerukā nāmāti uccā ca yaṭṭhisadisadīghapādā hutvā, kaṇerukā ca dantānaṁ
  kaṇerutāya, tā kira makuladāṭhā honti. Tasmā kaṇerukāti vuccati. So niṭṭhaṁ
-------------------------------------------------
[page 107]
  Gacchatīti so nāgavaniko yassa vatāhaṁ nāgassa anupadaṁ āgato, ayameva so,
  na añño. Yaṁ hi ahaṁ paṭhamapadaṁ disvā vāmanikānaṁ padaṁ idaṁ bhavissatīti niṭṭhaṁ
  na gato, yaṁpi tato orabhāge disvā kāḷārikānaṁ bhavissati, kaṇerukānaṁ bhavissatīti
  niṭṭhaṁ na gato, sabbantaṁ imasseva mahāhatthino padanti mahāhatthiṁ disvāva
  niṭṭhaṁ gacchati.
     Evameva khoti ettha idaṁ opammasaṁsandanaṁ:- nāgavanaṁ viya hi ādito
  paṭṭhāya yāva nīvaraṇappahānā dhammadesanā veditabbā, kusalo nāgavaniko viya
  yogāvacaro, mahānāgo viya sammāsambuddho, mahantaṁ hatthipadaṁ viya jhānābhiññā,
  nāgavanikassa tattha tattha hatthipadaṁ disvāpi vāmanikānaṁ padaṁ bhavissati, kāḷārikānaṁ
  kaṇerukānaṁ padaṁ bhavissatīti aniṭṭhaṅgatabhāvo viya yogino, imā jhānābhiññā
  nāma bāhirakaparibbājakānampi santīti aniṭṭhaṅgatabhāvo, nāgavanikassa tattha tattha
  mayā diṭṭhapadaṁ imasseva mahāhatthino, na aññassāti mahāhatthiṁ disvā
  niṭṭhaṅgamanaṁ viya ariyasāvakassa arahattaṁ patvāva niṭṭhaṅgamanaṁ. Idañca pana
  opammasaṁsandanaṁ matthake ṭhatvāpi kātuṁ vaṭṭati. Imasmiṁpi ṭhāne vaṭṭatiyeva,
  anukkamāgatampana pālipadaṁ gahetvā idheva kataṁ. Tattha idhāti desāpadese nipāto. Svāyaṁ
  katthaci lokaṁ upādāya vuccati. Yathāha "idha tathāgato loke uppajjatī"ti. 1- Katthaci
  sāsanaṁ. Yathāha "idheva bhikkhave paṭhamo samaṇo, idha dutiyo samaṇo"ti. 2- Katthaci okāsaṁ.
  Yathāha:-
               "idheva tiṭṭhamānassa devabhūtassa me sato
                punevāya 3- ca me laddho evaṁ jānāhi mārisā"ti. 4-
     Katthaci padapūraṇamattameva. Yathāha "idhāhaṁ bhikkhave bhuttāvī assaṁ pavārito"ti. 5-
  Idha pana lokaṁ upādāya vuttoti veditabbo. Idaṁ vuttaṁ hoti "brāhmaṇa
  imasmiṁ loke tathāgato uppajjati arahaṁ .pe. Buddho bhagavā"ti.

  *  *  *  *  *  *
  Footnote: 1 dī.Sī. 9/190/63 paṇītatarasāmaññaphala, 9/279/99 vijjācaraṇakathā
  2 aṅ. catukka. 21/241/265-6 samaṇasutta 3 chaṂa. punarāyu 4 dī. mahā. 10/369/244
  somanassapaṭilābhakathā 5 Maṃū. 12/30/17 dhammadāyādasutta
-------------------------------------------------
[page 108]
     Tattha tathāgatasaddo mūlapariyāye, arahantiādayo visuddhimagge vitthāritā.
  Loke uppajjatīti ettha pana lokoti okāsaloko sattaloko saṅkhāralokoti
  tividho. Idha pana sattaloko adhippeto. Sattaloke uppajjamānopi tathāgato
  na devaloke, na brahmaloke, manussalokeyeva uppajjati. Manussalokepi na aññasmiṁ
  cakkavāḷe, imasmiṁyeva cakkavāḷe. Tatthāpi na sabbaṭṭhānesu, "puratthimāya disāya
  kajaṅgalaṁ 1- nāma nigamo, tassāparena mahāsālo, tato paraṁ 2- paccantimā
  janapadā, orato majjhe. Puratthimadakkhiṇāya disāya sallavatī nāma nadī, tato
  paraṁ paccantimā janapadā, orato majjhe. Dakkhiṇāya disāya setakaṇṇikaṁ nāma
  nigamo, tato paraṁ paccantimā janapadā, orato majjhe. Pacchimāya disāya thūṇaṁ
  nāma brāhmaṇagāmo, tato paraṁ paccantimā janapadā, orato majjhe. Uttarāya
  disāya usīraddhajo nāma pabbato, tato paraṁ paccantimā janapadā, orato
  majjhe"ti 3- evaṁ paricchinne āyāmato tiyojanasate vitthārato aḍḍhatiyayojanasate
  parikkhepato navayojanasate majjhimappadese uppajjati. Na kevalañca tathāgatova,
  paccekabuddhā aggasāvakā asītimahātherā buddhamātā buddhapitā cakkavattirājā
  aññe ca sārappattā brāhmaṇagahapatikā ettheva uppajjanti. Tattha tathāgato
  sujātāya dinnamadhupāyāsabhojanato paṭṭhāya yāva arahattamaggo, tāva uppajjati
  nāMa. Arahattaphale uppanno nāMa. Mahābhinikkhamanato vā yāva arahattamaggo.
  Tusitabhavanato vā yāva arahattamaggo. Dīpaṅkarapādamūlato vā yāva arahattamaggo,
  tāva uppajjati nāMa. Arahattaphale uppanno nāMa. Idha sabbapaṭhamaṁ uppannabhāvaṁ
  sandhāya uppajjatīti vuttaṁ, tathāgato loke uppanno hotīti ayaṁ hi ettha
  attho.
      So imaṁ lokanti so bhagavā imaṁ lokaṁ, idāni vattabbaṁ nidasseti.
  Sadevakanti saha devehi sadevakaṁ. Evaṁ saha mārena samārakaṁ. Saha brahmunā
  sabrahmakaṁ. Saha samaṇabrāhmaṇehi sassamaṇabrāhmaṇiṁ. Pajātattā pajā, taṁ pajaṁ.
  Saha devamanussehi sadevamanussaṁ. Tattha sadevakavacanena pañcakāmāvacaradevaggahaṇaṁ

  *  *  *  *  *  *
  Footnote: 1 chaṂa. gajaṅgalaṁ 2 chaṂa. paRā. evamuparipi 3 vinaYu. mahā. 5/259/24 cammakkhandhaka
-------------------------------------------------
[page 109]
  Veditabbaṁ. Samārakavacanena chaṭṭhakāmāvacaradevaggahaṇaṁ. Sabrahmakavacanena
  brahmakāyikādibrahmaggahaṇaṁ. Sassamaṇabrāhmaṇivacanena sāsanassa paccatthikapaccāmitta-
  samaṇabrāhmaṇaggahaṇaṁ samitapāpabāhitapāpasamaṇabrāhmaṇaggahaṇañca. Pajāvacanena
  sattalokaggahaṇaṁ. Sadevamanussavacanena sammatidevāvasesamanussaggahaṇaṁ. Evamettha
  tīhi padehi okāsalokena saddhiṁ sattaloko, dvīhi pajāvasena sattalokova
  gahitoti veditabbo.
     Aparo nayo:- sadevakaggahaṇena arūpāvacaradevaloko gahito.
  Samārakaggahaṇena chakāmāvacaradevaloko, sabrahmakaggahaṇena rūpī brahmaloko.
  Sassamaṇabrāhmaṇādiggahaṇena catuparisavasena sammatidevehi vā saha manussaloko
  avasesasabbasattaloko vā.
     Apicettha sadevakavacanena ukkaṭṭhaparicchedato sabbassa lokassa
  sacchikatabhāvamāha. Tato yesaṁ ahosi "māro mahānubhāvo chakāmāvacarissaro vasavattī,
  kiṁ sopi etena sacchikato"ti, tesaṁ vimatiṁ vidhamanto samārakanti āha. Yesaṁ
  pana ahosi "brahmā mahānubhāvo, ekaṅguliyā ekasmiṁ cakkavāḷasahasse ālokaṁ
  pharati, dvīhi .pe. Dasahi aṅgulīhi dasasu cakkavāḷasahassesu ālokaṁ pharati,
  anuttarañca jhānasamāpattisukhaṁ paṭisaṁvedeti, kiṁ sopi sacchikato"ti, tesaṁ vimatiṁ
  vidhamanto sabrahmakanti āha. Tato ye cintesuṁ "puthū samaṇabrāhmaṇā sāsanassa
  paccatthikā, kintepi sacchikatā"ti, tesaṁ vimatiṁ vidhamanto sassamaṇabrāhmaṇiṁ pajanti
  āha. Evaṁ ukkaṭṭhukkaṭṭhānaṁ sacchikatabhāvaṁ pakāsetvā atha sammatideve
  avasesamanusse ca upādāya ukkaṭṭhaparicchedavasena sesasattalokassa sacchikatabhāvaṁ
  pakāsento sadevamanussanti āha. Ayamettha bhāvānukkamo. 1- Porāṇā panāhu:-
  sadevakanti devatāhi saddhiṁ avasesalokaṁ. Samārakanti mārena saddhiṁ avasesalokaṁ.
  Sabrahmakanti brahmehi saddhiṁ avasesalokaṁ. Evaṁ sabbepi tibhavū page satte
  tīhākārehi tīsu padesu pakkhipitvā puna dvīhi purimapadehi 2- pariyādiyanto

  *  *  *  *  *  *
  Footnote: 1 vibhāvanānukkamoti amhākaṁ khanti. upari pāṭho pana bhāvānukkamo bhāvavasena paresaṁ
  ajjhāsayavasena sadevakantiādīnaṁ padānaṁ anukkamoti ṭīkāyaṁ vuttena sameti.
  2 chaṂa. padehi
-------------------------------------------------
[page 110]
  "sassamaṇabrāhmaṇiṁ Pajaṁ sadevamanussan"ti āha. Evaṁ pañcahi padehi tena
  tenākārena tedhātukameva pariyādinnanti.
     Sayaṁ abhiññā sacchikatvā pavedetīti sayanti sāmaṁ aparaneyyo hutvā.
  Abhiññāti abhiññāya, adhikena ñāṇena ñatvāti attho. Sacchikatvāti paccakkhaṁ
  katvā. Etena anumānādipaṭikkhepo kato hoti. Pavedetīti bodheti ñāpeti 1-
  pakāseti. So dhammaṁ deseti ādimajjhapariyosānakalyāṇanti so bhagavā sattesu
  kāruññataṁ paṭicca hitvāpi anuttaraṁ vivekasukhaṁ dhammaṁ deseti. Tañca kho appaṁ
  vā bahuṁ vā desento ādikalyāṇādippakārameva deseti. Ādimhipi kalyāṇaṁ
  bhaddakaṁ anavajjameva katvā deseti. Majjhepi. Pariyosānepi. Kalyāṇaṁ bhaddakaṁ
  anavajjameva katvā desetīti vuttaṁ hoti.
     Tattha atthi desanāya ādimajjhapariyosānaṁ, atthi sāsanassa. Desanāya
  tāva catuppadikāyapi gāthāya paṭhamapādo ādi nāma, tato dve majjhaṁ nāma,
  ante eko pariyosānaṁ nāMa. Ekānusandhikassa suttassa nidānaṁ ādi,
  idamavocāti pariyosānaṁ, ubhinnamantarā majjhaṁ. Anekānusandhikassa suttassa
  paṭhamānusandhi ādi, ante anusandhi pariyosānaṁ, majjhe eko vā dve vā
  bahū vā majjhameva. Sāsanassa pana sīlasamādhivipassanā ādi nāMa. Vuttampi
  cetaṁ "ko cādi kusalānaṁ dhammānaṁ, sīlañca suvisuddhaṁ, diṭṭhi ca ujukā"ti. 2-
  "atthi Bhikkhave majjhimā paṭipadā tathāgatena abhisambuddhā"ti 3- evaṁ vutto
  pana ariyamaggo majjhaṁ nāma, phalañceva nibbānañca pariyosānaṁ nāMa. "etadatthamidaṁ
  Brāhmaṇa brahmacariyaṁ, etaṁ sāraṁ, etaṁ pariyosānan"ti 4- hi ettha phalaṁ
  pariyosānanti vuttaṁ. "nibbānogadhaṁ Hi āvuso visākha brahmacariyaṁ nibbānaparāyanaṁ
  nibbānapariyosānan"ti 5- ettha nibbānaṁ pariyosānanti vuttaṁ. Idha desanāya
  ādimajjhapariyosānaṁ adhipapetaṁ. Bhagavā hi dhammaṁ desento ādimhi sīlaṁ dassetvā

  *  *  *  *  *  *
  Footnote: 1 chaṂa. viññāpeti 2 saṁ. mahā. 19/369/125 bhikkhusutta
  3 saṁ. mahā. 19/1081/367 dhammacakkappavattanasutta,
  vinaYu. mahā. 4/13/13 pañcavaggiyakathā
  4 Maṃū. 12/324/288 cūḷasāropamasutta 5 MaṂa. 12/466/416 cūlavedallasutta
-------------------------------------------------
[page 111]
  Majjhe maggaṁ pariyosāne nibbānaṁ dasseti. Tena vuttaṁ "so dhammaṁ deseti
  ādikalyāṇaṁ majjhekalyāṇaṁ pariyosānakalyāṇan"ti. Tasmā aññopi dhammakathiko
  dhammaṁ kathento:-
               ādimhi sīlaṁ deseyya majjhe maggaṁ vibhāvaye
               pariyosāne ca 1- nibbānaṁ esā kathikasaṇṭhitīti.
     Sātthaṁ sabyañjananti yassa hi yāgubhattaitthīpurisādivaṇṇanānissitā desanā
  hoti, na so sātthaṁ deseti. Bhagavā pana tathārūpaṁ desanaṁ pahāya catusatipaṭṭhānādinissitaṁ
  desanaṁ deseti. Tasmā "sātthaṁ desetī"ti vuccati. Yassa pana desanā
  ekabyañjanādiyuttā vā sabbaniroṭṭhabyañjanā vā sabbavisaṭṭhasabbaniggahitabyañjanā
  vā, tassa damiḷakirāṭasavarādimilakkhūnaṁ 2- bhāsā viya byañjanapāripūriyā
  abhāvato abyañjanā nāma desanā hoti. Bhagavā pana:-
               sithilaṁ dhanitañca dīgharassaṁ garukaṁ lahukañceva niggahitaṁ
               sambandhaṁ vavatthitaṁ vimuttaṁ dasadhā byañjanabuddhiyā pabhedoti 3-
     evaṁ vuttaṁ dasavidhaṁ byañjanaṁ amakkhetvā paripuṇṇaṁ byañjanameva katvā
  dhammaṁ deseti. Tasmā "sabyañjanaṁ dhammaṁ desetī"ti vuccati.
     Kevalaparipuṇṇanti ettha kevalanti sakalādhivacanaṁ. Paripuṇṇanti anūnādhikavacanaṁ.
  Idaṁ vuttaṁ hoti "sakalaparipuṇṇameva deseti, ekadesanāpi aparipuṇṇā natthī"ti.
  Parisuddhanti nirupakkilesaṁ. Yo hi imaṁ dhammadesanaṁ nissāya lābhaṁ vā sakkāraṁ
  vā labhissāmīti deseti, tassa aparisuddhā desanā hoti. Bhagavā pana
  lokāmisanirapekkho hitapharaṇena mettābhāvanāya muduhadayo ullumpanasabhāvasaṇṭhitena
  cittena deseti. Tasmā "parisuddhaṁ dhammaṁ desetī"ti vuccati. Brahmacariyaṁ
  pakāsetīti ettha brahmacariyanti sikkhāttayasaṅgahaṁ sakalasāsanaṁ. Tasmā brahmacariyaṁ
  pakāsetīti so dhammaṁ deseti ādikalyāṇaṁ .pe. Evaṁ parisuddhaṁ, evaṁ desento ca

  *  *  *  *  *  *
  Footnote: 1 chaṂa. pariyosānamhi 2 ayaṁ porāṇako. ṭīkānayo pana evaṁ āgato
  damiḷakirāṭasavanapādasikādimilakkhūti 3 su.vi. 1/160
-------------------------------------------------
[page 112]
  Sikkhāttayasaṅgahitaṁ sakalasāsanaṁ brahmacariyaṁ pakāsetīti evamettha attho daṭṭhabbo.
  Brahmacariyanti seṭṭhaṭṭhena brahmabhūtaṁ cariyaṁ. Brahmabhūtānaṁ vā buddhādīnaṁ
  cariyanti vuttaṁ hoti.
     Taṁ dhammanti taṁ vuttappakārasampadaṁ dhammaṁ. Suṇāti gahapati vāti kasmā paṭhamaṁ
  gahapatiṁ niddisatīti? nīhatamānattā ussannattā ca. Yebhuyyena hi khattiyakulato
  pabbajitā jātiṁ nissāya mānaṁ karonti. Brāhmaṇakulā pabbajitvā. 1- Mante
  nissāya mānaṁ karonti. Hīnajaccakulā pabbajitā attano vijātitāya patiṭṭhātuṁ
  na sakkonti. Gahapatidārakā pana kacchehi sedaṁ muñcantehi piṭṭhiyā loṇaṁ
  pupphamānāya bhūmiṁ kasitvā nīhatamānadappā honti, te pabbajitvā mānaṁ vā
  dappaṁ vā akatvā yathābalaṁ buddhavacanaṁ uggaṇhitvā vipassanāya kammaṁ karontā
  sakkonti arahatte patiṭṭhātuṁ. Itarehi ca kulehi nikkhamitvā pabbajitā nāma
  na bahukā, gahapatikā va bahukā, iti nīhatamānattā ca ussannattā ca paṭhamaṁ
  gahapatiṁ niddisatīti.
     Aññatarasmiṁ vāti itaresaṁ vā kulānaṁ aññatarasmiṁ. Paccājātoti paṭijāto. 2-
  Tathāgate saddhaṁ paṭilabhatīti parisuddhaṁ dhammaṁ sutvā dhammasāmimhi tathāgate
  "sammāsambuddho vata bhagavā"ti saddhaṁ paṭilabhati. Iti paṭisañcikkhatīti evaṁ
  paccavekkhati. Sambādho gharāvāsoti sacepi saṭṭhihatthe ghare yojanasatantarepi vā dve
  jāyapatikā vasanti, tathāpi nesaṁ sakiñcanasapalibodhaṭṭhena gharāvāso sambādhova. Rajopathoti
  rāgarajādīnaṁ uṭṭhānaṭṭhānanti mahāaṭṭhakathāyaṁ vuttaṁ. Āgamanapathotipi vaṭṭati.
  Alagganaṭṭhena abbhokāso viyāti abbhokāso. Pabbajito hi kūṭāgāraratana-
  pāsādadevavimānādīsu pihitadvāravātapānesu paṭicchannesu vasantopi neva laggati
  na sajjati na bajjhati. Tena vuttaṁ "abbhokāso pabbajjā"ti. Apica sambādho
  gharāvāso kusalakiriyāya okāsābhāvato. Rajopatho asaṁvutasaṅkāraṭṭhānaṁ viya rajānaṁ
  kilesarajānaṁ sannipātaṭṭhānato. Abbhokāso pabbajjā kusalakiriyāya yathāsukhaṁ
  okāsasabbhāvato.

  *  *  *  *  *  *
  Footnote: 1 chaṂa. pabbajitā 2 Sī. jāto
-------------------------------------------------
[page 113]
     Nayidaṁ sukaraṁ .pe. Pabbajeyyanti ettha ayaṁ saṅkhepakathā:- yadetaṁ
  sikkhāttayabrahmacariyaṁ ekampi divasaṁ akhaṇḍaṁ katvā carimakacittaṁ pāpetabbatāya
  ekantaparipuṇṇaṁ. Ekadivasaṁpi ca kilesamalena amalinaṁ katvā carimakacittaṁ
  pāpetabbatāya ekantaparisuddhaṁ, saṅkhalikhitaṁ likhitasaṅkhasadisaṁ dhotasaṅkhasappaṭibhāgaṁ
  caritabbaṁ, idaṁ na sukaraṁ agāraṁ ajjhāvasatā agāraṁ ajjhāvasantena ekantaparipuṇṇaṁ
  .pe. Carituṁ. Yannūnāhaṁ kese ca massuñca ohāretvā kāsāya rasapītatāya
  kāsāyāni brahmacariyaṁ carantānaṁ anucchavikāni vatthāni acchādetvā paridahitvā
  agārasmā nikkhamitvā anagāriyaṁ pabbajeyyanti. Ettha ca yasmā agārassa hitaṁ
  kasivaṇijjādikammaṁ agāriyanti vuccati, tañca pabbajjāya natthi. Tasmā pabbajjā
  anagāriyāti ñātabbā, taṁ anagāriyaṁ. Pabbajeyyanti paṭipajjeyyaṁ. Appaṁ vāti
  sahassato heṭṭhā bhogakkhandho appo nāma hoti, sahassato paṭṭhāya mahā.
  Ābandhanaṭṭhena ñāti eva parivaṭṭo ñātiparivaṭṭo. So vīsatiyā heṭṭhā appo
  hoti, vīsatiyā paṭṭhāya mahā.
     [292] Bhikkhūnaṁ sikkhāsājīvasamāpannoti yā bhikkhūnaṁ adhisīlasaṅkhātā sikkhā,
  tañca, yattha cete saha jīvanti ekajīvikā sabhāgavuttino honti, taṁ bhagavatā
  paññattasikkhāpadasaṅkhātaṁ sājīvañca tattha sikkhanabhāvena samāpannoti bhikkhūnaṁ
  sikkhāsājīvasamāpanno. Samāpannoti sikkhaṁ paripūrento, sājīvañca avītikkamanto
  hutvā tadubhayaṁ upagatoti attho. Pāṇātipātaṁ pahāyātiādīsu pāṇātipātādikathā
  heṭṭhā vitthāritā eva. Pahāyāti imaṁ pāṇātipātacetanāsaṅkhātaṁ dussīlyaṁ
  pajahitvā. Paṭivirato hotīti pahīnakālato paṭṭhāya tato dussīlyato orato viratova
  hoti. Nihitadaṇḍo nihitasatthoti parūpaghātatthāya daṇḍaṁ vā satthaṁ vā ādāya
  avattanato nikkhittadaṇḍo ceva nikkhittasattho cāti attho. Ettha ca ṭhapetvā
  daṇḍaṁ sabbaṁpi avasesaṁ upakaraṇaṁ sattānaṁ vihiṁsanabhāvato satthanti veditabbaṁ.
  Yampana bhikkhū kattaradaṇḍaṁ vā dantakaṭṭhavāsiṁ vā pipphalakaṁ vā gahetvā vicaranti,
  na taṁ parūpaghātatthāya. Tasmā nihitadaṇḍo nihitasatthotveva saṅkhaṁ gacchati.
  Lajjīti pāpajigucchanalakkhaṇāya lajjāya samannāgato. Dayāpannoti dayaṁ mettacittataṁ
-------------------------------------------------
[page 114]
  Āpanno. Sabbapāṇabhūtahitānukampīti sabbe pāṇabhūte hitena anukampako, tāya
  dayāya sampannatāya 1- sabbesaṁ pāṇabhūtānaṁ hitacittakoti attho. Viharatīti iriyati
  pāleti.
     Dinnameva ādiyatīti dinnādāyī. Cittenapi dinnameva paṭikaṅkhatīti
  dinnapāṭikaṅkhī. Thenetīti theno. Na thenena athenena. Athenattāyeva sucibhūtena.
  Attanāti attabhāvena, athenaṁ sucibhūtaṁ attabhāvaṁ katvā viharatīti vuttaṁ hoti.
     Abrahmacariyanti aseṭṭhacariyaṁ. Brahmaṁ seṭṭhaṁ ācāraṁ caratīti brahmacārī.
  Ārācārīti abrahmacariyato dūrācārī. 2- Methunāti rāgapariyuṭṭhānavasena sadisattā
  methunakāti laddhavohārehi paṭisevitabbato methunāti saṅkhaṁ gatā asaddhammā.
  Gāmadhammāti gāmavāsīnaṁ dhammā.
     Saccaṁ vadatīti saccavādī. Saccena saccaṁ sandahati ghaṭetīti saccasandho,
  na antarantarā musā vadatīti attho. Yo hi puriso kadāci musā vadati, kadāci
  saccaṁ, tassa musāvādena antaritattā saccaṁ saccena na ghaṭiyati. Tasmā na so
  saccasandho, ayampana na tādiso, jīvitahetupi musāvādaṁ avatvā saccena saccaṁ
  sandahatiyevāti saccasandho. Thetoti thiro, thirakathoti attho. Eko hi puggalo
  haliddirāgo viya, thusarāsimhi nikhātakhāṇu viya, assapiṭṭhe ṭhapitakumbhaṇḍamiva ca
  na thirakatho hoti. Eko pāsāṇalekhā viya indakhīlo viya ca thirakatho hoti, asinā
  sīse chijjantepi dve kathā na katheti, ayaṁ vuccati theto. Paccayikoti
  pattiyāyitabbako, saddhāyikoti attho. Ekacco hi puggalo na paccayiko hoti,
  "idaṁ kena vuttaṁ, asukenā"ti vutte "mā tassa vacanaṁ saddahathā"ti vattabbataṁ
  āpajjati. Eko paccayiko hoti, idaṁ kena vuttaṁ, asukenā"ti vutte "yadi
  tena vuttaṁ, idameva pamāṇaṁ, idāni upaparikkhitabbaṁ 3- natthi, evameva idan"ti
  vattabbataṁ āpajjati, ayaṁ vuccati paccayiko. Avisaṁvādako lokassāti tāya
  saccavāditāya lokaṁ na visaṁ vādetīti attho.

  *  *  *  *  *  *
  Footnote: 1 chaṂa. tāya dayāpannatāya 2 chaṂa. dūracārī
  3 Sī. parikkhitabbaṁ, Ma. paṭivekkhitabbaṁ
-------------------------------------------------
[page 115]
     Imesaṁ bhedāyāti yesaṁ ito sutvāti vuttānaṁ santike sutaṁ, tesaṁ
  bhedāya. Bhinnānaṁ vā sandhātāti dvinnaṁpi mittānaṁ vā samānupajjhāyakādīnaṁ
  vā kenacideva karaṇīyena 1- bhinnānaṁ ekamekaṁ upasaṅkamitvā "tumahākaṁ īdise
  kule jātānaṁ evaṁ bahussutānaṁ idaṁ na yuttan"tiādīni vatvā sandhānaṁ kattā.
  Anuppadātāti sandhānānuppadātā, dve jane samagge disvāpi "tumhākaṁ
  evarūpe kule jātānaṁ evarūpehi guṇehi samannāgatānaṁ anucchavikametan"tiādīni
  vatvā daḷhīkammaṁ kattāti attho. Samaggo ārāmo assāti samaggārāmo. Yattha
  samaggo 2- natthi, na tattha vasituṁ icchatīti attho. "samaggarāmo"tipi Pāli,
  ayamevettha attho. Samaggaratoti samaggesu rato, te pahāya aññattha gantuṁ 3-
  na acchatīti attho. Samagge disvāpi sutvāpi nandatīti samagganandī. Samaggakaraṇiṁ
  vācaṁ bhāsitāti yā vācā satte samaggeyeva karoti, taṁ sāmaggīguṇaparidīpakameva
  vācaṁ bhāsati, na itaranti.
     Nelāti elaṁ vuccati doso, nāssā elanti nelā, niddosāti attho.
  "nelaṅgo Setapacchādo"ti 4- ettha vuttanelaṁ 5- viya. Kaṇṇasukhāti byañjanamadhuratāya
  kaṇṇānaṁ sukhā, sūcivijjhanaṁ viya kaṇṇasūlaṁ na janeti. Atthamadhuratāya sakalasarīre
  kopaṁ ajanetvā pemaṁ janetīti pemanīyā. Hadayaṁ gacchati, appaṭihaññamānā
  sukhena cittaṁ pavisatīti hadayaṅgamā. Guṇaparipuṇṇatāya pure bhavāti porī, pure
  saṁvaḍḍhanārī viya sukumārātipi porī, purassa esātipi porī, nagaravāsīnaṁ kathāti
  attho. Nagaravāsino hi yuttakathā honti, pitimattaṁ pitāti, mātimattaṁ mātāti,
  bhātimattaṁ bhātāti vadanti. Evarūpī kathā bahuno janassa kantā hotīti bahujanakantā.
  Kantabhāveneva bahuno janassa manāpā cittavuḍḍhikarāti 6- bahujanamanāpā.
     Kālena vadatīti kālavādī, vattabbayuttakālaṁ sallakkhetvā vadatīti attho.
  Bhūtaṁ tacchaṁ sabhāvameva vadatīti bhūtavādī. Diṭṭhadhammikasamparāyikatthasannissitameva
  katvā vadatīti atthavādī. Navalokuttaradhammasannissitaṁ vācaṁ katvā vadatīti dhammavādī.

  *  *  *  *  *  *
  Footnote: 1 chaṂa. kāraṇena 2 chaṂa. samaggā 3 chaṂa. aññatra gantumpi
  4 khu.u. 25/65/206 aparalakuṇḍakabhaddiyasutta 5 Sī. vuttasīlaṁ chaṂa.
  6 cittavuddhikarāti
-------------------------------------------------
[page 116]
  Saṁvaravinayapahānavinayasannissitaṁ katvā vadatīti vinayavādī. Nidhānaṁ vuccati ṭhapanokāso,
  nidhānamassā atthīti nidhānavatī, hadaye nidhātabbayuttavācaṁ bhāsitāti attho.
  Kālenāti evarūpiṁ bhāsamānopi ca "ahaṁ nidhānavatiṁ vācaṁ bhāsissāmī"ti na
  akālena bhāsati, yuttakālampana avekkhitvā bhāsatīti attho. Sāpadesanti saupamaṁ,
  sakāraṇanti attho. Pariyantavatinti paricchedaṁ dassetvā yathāssā paricchedo
  paññāyati, evaṁ bhāsatīti attho atthasañhitanti anekehipi nayehi vibhajantena
  pariyādātuṁ asakkuṇeyyattā atthasampannaṁ, yaṁ vā so atthavādī atthaṁ vadati,
  tenatthena sañhitattā atthasañhitavācaṁ bhāsati, na aññaṁ nikkhipitvā aññaṁ
  bhāsatīti vuttaṁ hoti.
     [293] Bījagāmabhūtagāmasamārambhāti mūlabījaṁ khandhabījaṁ phalubījaṁ 1- aggabījaṁ
  bījabījanti pañcavidhassa bījagāmassa ceva yassa kassaci nīlatiṇarukkhādikassa
  bhūtagāmassa ca samārambhā, chedanabhedanapacanādibhāvena vikopanā paṭiviratoti attho.
  Ekabhattikoti pātarāsabhattaṁ sāyamāsabhattanti dve bhattāni. Tesu pātarāsabhattaṁ
  antomajjhantikena paricchinnaṁ, itaraṁ majjhantikato uddhaṁ antoaruṇena. Tasmā
  antomajjhantike dasakkhattuṁ bhuñjamānopi ekabhattiko hoti, taṁ sandhāya vuttaṁ
  "ekabhattiko"ti. Rattiyā bhojanaṁ ratti, tato uparatoti rattūparato. Atikkante
  majjhantike yāva suriyatthaṅgamanā bhojanaṁ vikālabhojanaṁ nāMa. Tato viratattā
  virato vikālabhojanā. Sāsanassa ananulomattā visūkaṁ paṭāṇībhūtaṁ dassananti
  visūkadassanaṁ. Attanā naccananaccāpanādivasena naccā ca gītā ca vāditā ca antamaso
  mayūranaccanādivasenāpi pavattānaṁ naccādīnaṁ visūkabhūtā dassanā cāti
  naccagītavāditavisūkadassanā. Naccādīni hi attanā payojetuṁ vā parehi payojāpetuṁ vā
  payuttāni passituṁ vā neva bhikkhūnaṁ na bhikkhunīnaṁ vaṭṭanti. Mālādīsu mālāti
  yaṅkiñci pupphaṁ. Gandhanti yaṅkiñci gandhajātaṁ. Vilepananti chavirāgakaraṇaṁ. Tattha
  pilandhanto dhāreti nāMa. Ūnaṭṭhānaṁ pūrento maṇḍeti nāMa. Gandhavasena
  chavirāgavasena ca sādiyanto vibhūseti nāMa. Ṭhānaṁ vuccati kāraṇaṁ. Tasmā yāya
  dussīlyacetanāya tāni mālādhāraṇādīni mahājano karoti, tato paṭiviratoti attho.

  *  *  *  *  *  *
  Footnote: 1 chaṂa. phaḷubījaṁ
-------------------------------------------------
[page 117]
     Uccāsayanaṁ vuccati pamāṇātikkantaṁ. Mahāsayanaṁ nāma akappiyattharaṇaṁ.
  Tato paṭiviratoti attho. Jātarūpanti suvaṇṇaṁ. Rajatanti kahāpaṇo lohamāsako
  jatumāsako dārumāsakoti ye vohāraṁ gacchanti, tassa ubhayassāpi paṭiggahaṇā
  paṭivirato, neva naṁ uggaṇhāti, na uggaṇhāpeti, na upanikkhittaṁ sādiyatīti
  attho. Āmakadhaññapaṭiggahaṇāti sālivīhiyavagodhūmakaṅguvarakakudrūsakasaṅkhātassa
  sattavidhassāpi āmakadhaññassa paṭiggahaṇā. Na kevalañca etesaṁ paṭiggahaṇameva,
  āmasanampi bhikkhūnaṁ na vaṭṭatiyeva. Āmakamaṁsapaṭiggahaṇāti ettha aññatra uddissa 1-
  anuññātā āmakamaṁsamacchānaṁ paṭiggahaṇameva bhikkhūnaṁ na vaṭṭati, no āmasanaṁ.
     Itthīkumārikapaṭiggahaṇāti ettha itthīti purisantaragatā, itarā kumārikā
  nāMa. Tāsaṁ paṭiggahaṇampi āmasanampi akappiyameva. Dāsīdāsapaṭiggahaṇāti ettha
  dāsīdāsavaseneva tesaṁ paṭiggahaṇaṁ na vaṭṭati, "kappiyakārakaṁ dammi, ārāmikaṁ
  dammī"ti evaṁ vutte pana vaṭṭati. Ajeḷakādīsupi khettavatthupariyosānesu
  kappiyākappiyanayo vinayavasena upaparikkhitabbo. Tattha khettaṁ nāma yasmiṁ pubbaṇṇaṁ
  ruhati. Vatthu nāma yasmiṁ aparaṇṇaṁ ruhati. Yattha vā ubhayampi ruhati, taṁ khettaṁ.
  Tadatthāya akatabhūmibhāgo vatthu. Khettavatthusīsena cettha vāpitaḷākādīnipi saṅgahitāneva.
  Dūteyyaṁ vuccati dūtakammaṁ, gihīnaṁ paṇṇaṁ vā sāsanaṁ vā gahetvā tattha tattha
  gamanaṁ. Pahiṇagamanaṁ vuccati gharā gharaṁ pesitassa khuddakagamanaṁ. Anuyogo nāma
  tadubhayakaraṇaṁ, tasmā dūteyyapahiṇagamanānaṁ anuyogoti 2- evamettha attho daṭṭhabbo. 3-
     Kayavikkayāti kayā ca vikkayā ca. Tulākūṭādīsu kūṭanti vañcanaṁ. Tattha
  tulākūṭantāva rūpakūṭaṁ aṅgakūṭaṁ gahaṇakūṭaṁ paṭicchannakūṭanti catubbidhaṁ hoti. Tattha
  rūpakūṭaṁ nāma dve tulā samarūpā 4- katvā gaṇhanto mahatiyā gaṇhati, dadanto
  khuddikāya deti. Aṅgakūṭaṁ nāma gaṇhanto pacchābhāge hatthena tulaṁ akkamati,
  dadanto pubbabhāge. Gahaṇakūṭaṁ nāma gaṇhanto mūle rajjuṁ gaṇhāti, dadanto
  agge. Paṭicchannakūṭaṁ nāma tulaṁ susiraṁ katvā anto ayacuṇṇaṁ pakkhipitvā

  *  *  *  *  *  *
  Footnote: 1 chaṂa. odissa 2 chaṂa. anuyogāti 3 chaṂa. veditabbo 4 chaṂa. sarūpā
-------------------------------------------------
[page 118]
  Gaṇhanto taṁ pacchābhāge karoti, dadanto aggabhāge. Kaṁso vuccati suvaṇṇapāti,
  tāya vañcanaṁ kaṁsakūṭaṁ. Kathaṁ? ekaṁ suvaṇṇapātiṁ katvā aññā dve tisso
  lohapātiyo suvaṇṇavaṇṇā karoti, tato janapadaṁ gantvā kiñcideva aḍḍhakulaṁ
  pavisitvā "suvaṇṇabhājanāni kīṇathā"ti vatvā agghe pucchite samagghataraṁ
  dātukāmā honti. Tato tehi "kathaṁ imesaṁ suvaṇṇabhāvo jānitabbo"ti vutte
  "vīmaṁsitvā gaṇhathā"ti suvaṇṇapātiṁ pāsāṇe ghaṁsitvā sabbā pātiyo datvā
  gacchati.
     Mānakūṭaṁ nāma hadayabhedasikhābhedarajjubhedavasena tividhaṁ hoti. Tattha hadayabhedo
  sappitelādiminanakāle labbhati. Tāni hi gaṇhanto heṭṭhā chiddena mānena
  "sanikaṁ āsiñcā"ti vatvā antobhājane bahuṁ paggharāpetvā gaṇhati, dadanto
  chiddaṁ pidhāya sīghaṁ pūretvā deti. Sikhābhedo tilataṇḍulādiminanakāle labbhati.
  Tāni hi gaṇhanto heṭṭhā 1- saṇikaṁ sikhaṁ ussāpetvā gaṇhāti, dadanto vegena
  pūretvā sikhaṁ chindanto deti. Rajjubhedo khettavatthuminanakāle labbhati. Lañcaṁ 2-
  alabhantā hi khettaṁ amahantaṁpi mahantaṁ katvā minanti.
     Ukkoṭanādīsu ukkoṭananti sāmike assāmike kātuṁ lañcaggahaṇaṁ.
  Vañcananti tehi tehi upāyehi paresaṁ vañcanaṁ. Tatrīdamekaṁ vatthu:- eko kira
  luddako migañca migapotakañca gahetvā āgacchati. Tameko dhutto "kiṁ migo
  agghati, kiṁ migapotako"ti āha. "migo Dve kahāpaṇe migapotako ekan"ti ca
  vutte kahāpaṇaṁ datvā migapotakaṁ gahetvā thokaṁ gantvā nivatto "na me bho
  migapotakena attho, migaṁ me dehī"ti āha. Tena hi "dve kahāpaṇe dehī"ti.
  So āha "nanu te bho mayā paṭhamaṁ eko kahāpaṇo dinno"ti. Āma
  dinnoti. "imaṁpi Migapotakaṁ gaṇha, evaṁ so ca kahāpaṇo ayaṁ ca kahāpaṇagghanako
  migapotakoti dve kahāpaṇā bhavissantī"ti. So kāraṇaṁ vadatīti sallakkhetvā
  migapotakaṁ gahetvā migaṁ adāsīti.

  *  *  *  *  *  *
  Footnote: 1 chaṂa. ayaṁ saddo na dissati 2 chaṂa. lañjaṁ
-------------------------------------------------
[page 119]
     Nikatīti yogavasena vā māyāvasena vā apāmaṅgaṁ pāmaṅganti, amaṇiṁ
  maṇinti, asuvaṇṇaṁ suvaṇṇanti katvā paṭirūpakena vañcanaṁ. Sāciyogoti
  kuṭilayogo, etesaṁyeva ukkoṭanādīnametaṁ nāmaṁ, tasmā ukkoṭanasāciyogo
  vañcanasāciyoto nikatisāciyogoti evamettha attho daṭṭhabbo. Keci aññaṁ dassetvā
  aññassa parivattanaṁ sāciyogoti vadanti. Tampana vañcaneneva saṅgahitaṁ. Chedanādīsu
  chedananti hatthacchedanādi. Vadhoti māraṇaṁ. Bandhoti rajjubandhanādīhi bandhanaṁ.
  Viparāmosoti himaviparāmoso gumbaviparāmosoti duvidho. Yaṁ himapātasamaye himena
  paṭicchannā hutvā maggapaṭipannaṁ janaṁ musanti, ayaṁ himaviparāmoso. Yaṁ gumbādīhi
  paṭicchannā musanti, ayaṁ gumbaviparāmoso. Ālopo vuccati gāmanigamādīnaṁ vilopakaraṇaṁ.
  Sahasākāroti sāhasikakiriyā, gehaṁ pavisitvā manussānaṁ ure satthaṁ ṭhapetvā
  icchitabhaṇḍaggahaṇaṁ, evametasmā chedana .pe. Sahasākārā paṭivirato hoti.
     [294] So santuṭṭho hotīti svāyaṁ bhikkhu heṭṭhā vuttena catūsu
  paccayesu dvādasavidhena itarītarapaccayasantosena samannāgato hoti. Iminā pana
  dvādasavidhena itarītarapaccayasantosena samannāgatassa bhikkhuno aṭṭhaparikkhārā
  vaṭṭanti tīṇi cīvarāni patto dantakaṭṭhacchedanavāsi ekā sūci kāyabandhanaṁ
  parissāvananti. Vuttaṁpi cetaṁ:-
               "ticīvarañca patto ca vāsi sūci ca bandhanaṁ
                parissāvanena aṭṭhete yuttayogassa bhikkhuno"ti.
     Te sabbe kāyaparihāriyāpi 1- honti kucchiparihāriyāpi. 1- Kathaṁ? ticīvaraṁ tāva
  Nivāsetvā pārupitvā ca vicaraṇakāle kāyaṁ pariharati posetīti kāyaparihāriyaṁ 1-
  hoti, cīvarakaṇṇena udakaṁ parissāvetvā pivanakāle khāditabbaphalāphalaggahaṇakāle
  ca kucchiṁ pariharati posetīti kucchiparihāriyaṁ hoti. Pattopi tena udakaṁ uddharitvā
  nhānakāle kuṭiparibhaṇḍakaraṇakāle ca kāyaparihāriyo hoti. Āhāraṁ gahetvā
  bhuñjanakāle 2- kucchiparihāriyo 3- hoti. Vāsipi tāya dantakaṭṭhacchedanakāle
  mañcapīṭhānaṁ

  *  *  *  *  *  *
  Footnote: 1 chaṂa. kāyaparihārikāpi,..ḥārikaṁ, evamuparipi, 2 SīṂa. vaḷañjanakāle
  3 chaṂa. kucchiparihāriko
-------------------------------------------------
[page 120]
  Aṅgapādacīvarakuṭidaṇḍakacchedanakāle 1- ca kāyaparihāriyā hoti, ucchucchedana-
  nāḷikerāditacchanakāle kucchiparihāriyā. Sūcipi cīvarasibbanakāle kāyaparihāriyā hoti,
  pūvaṁ vā phalaṁ vā vijjhitvā khādanakāle kucchiparihāriyā. Kāyabandhanaṁ bandhitvā
  vicaraṇakāle kāyaparihāriyaṁ, ucchuādīni bandhitvā gahaṇakāle kucchiparihāriyaṁ.
  Parissāvanaṁ tena udakaṁ parissāvetvā nhānakāle senāsanaparibhaṇḍakaraṇakāle
  ca kāyaparihāriyaṁ, pānīyaparissāvanakāle 2- teneva tilataṇḍulaputhukādīni gahetvā
  khādanakāle ca kucchiparihāriyaṁ. Ayantāva aṭṭhaparikkhārikassa parikkhāramattā.
     Navaparikkhārikassa pana seyyaṁ pavisantassa tatraṭṭhakaṁ paccattharaṇaṁ vā
  kuñcikā vā vaṭṭati. Dasaparikkhārikassa nisīdanaṁ vā cammakkhaṇḍaṁ vaṭaṭati.
  Ekādasaparikkhārikassa kattarayaṭṭhi vā telanāḷikā vā vaṭṭati. Dvādasaparikkhārikassa
  chattaṁ vā upāhanā vā vaṭṭati. Etesu pana aṭṭhaparikkhārikova santuṭṭho,
  itare asantuṭṭhā, mahicchā mahārāgāti 3- na vattabbā. Etepi hi appicchāva
  santuṭṭhāva subharāva sallahukavuttinova. Bhagavā pana nayimaṁ suttaṁ tesaṁ vasena
  kathesi, aṭṭhaparikkhārikassa vasena kathesi. So hi khuddakavāsiñca sūciñca parissāvane
  pakkhipitvā pattassa anto ṭhapetvā pattaṁ aṁsakūṭe laggetvā ticīvaraṁ kāyapaṭibaddhaṁ
  katvā yenicchakaṁ sukhaṁ pakkamati. Paṭinivattetvā gahetabbaṁ nāmassa na hoti,
  iti imassa bhikkhuno sallahukavuttitaṁ dassento bhagavā santuṭṭho hoti
  kāyaparihāriyena 4- cīvarenātiādimāha.
     Tattha kāyaparihāriyenāti 4- kāyapariharaṇamattakena. Kucchiparihāriyenāti 4-
  kucchipariharaṇamattakena. Samādāyeva pakkamatīti taṁ aṭṭhaparikkhāramattakaṁ sabbaṁ
  gahetvā kāyapaṭibaddhaṁ katvāva gacchati, "mama vihāro pariveṇaṁ upaṭṭhāko"tissa
  saṅgo vā bandho vā na hoti, so jiyāmutto saro viya, yūthā apakkanto
  mattahatthī viya, icchiticchitaṁ senāsanaṁ vanasaṇḍaṁ rukkhamūlaṁ vanapabbhāraṁ 5-
  paribhuñjanto ekova tiṭṭhati, ekova nisīdati, sabbiriyāpathesu ekova adutiyo.

  *  *  *  *  *  *
  Footnote: 1 chaṂa. aṅga...sajjanakāle 2 Sī. pānīyapānakaparissāvanakāle
  3 chaṂaṃahābhārāti, sī, mahāejāti 4 chaṂa. kāYu...rikena,...kucchi...rikena,
  evamuparipi 5 Sī.vanaṁ pabbhāraṁ
-------------------------------------------------
[page 121]
                    "cātuddiso Appaṭigho ca hoti
                     santussamāno itarītarena
                     parissayānaṁ sahitā achambhī
                     eko care khaggavisāṇakappo"ti. 1-
     Evaṁ vaṇṇitaṁ khaggavisāṇakappataṁ āpajjati.
     Idāni tamatthaṁ upamāya sādhento seyyathāpītiādimāha. Tattha pakkhī
  sakuṇoti pakkhayutto sakuṇo. Ḍetīti uppatati. Ayaṁ panettha saṅkhepattho:- sakuṇā
  nāma "asukasmiṁ padese rukkho paripakkaphalo"ti ñatvā nānādisāhi āgantvā
  nakhapakkhatuṇḍādīhi tassa phalāni vijjhantā vidhunantā khādanti, "idaṁ ajjatanāya
  idaṁ svātanāya bhavissatī"ti tesaṁ na hoti. Phale pana parikkhīṇe 2- neva rukkhassa
  ārakkhaṁ ṭhapenti, na tattha pattaṁ vā nakhaṁ vā tuṇḍaṁ vā ṭhapenti, athakho
  tasmiṁ rukkhe anapekkho hutvā yo yaṁ disābhāgaṁ icchati, so tena sapattabhārova
  uppatitvā gacchati, evameva ayaṁ bhikkhu nissaṅgo nirapekkhoyeva pakkamati. Tena
  vuttaṁ "samādāyeva pakkamatī"ti. Ariyenāti niddosena. Ajjhattanti sake
  attabhāve. Anavajjasukhanti niddosasukhaṁ.
     [295] So cakkhunā rūpaṁ disvāti so iminā ariyena sīlakkhandhena
  samannāgato bhikkhu cakkhuviññāṇena rūpaṁ passitvāti attho. Sesapadesu yaṁ vattabbaṁ
  siyā, taṁ sabbaṁ visuddhimagge vuttaṁ. Abyāsekasukhanti kilesehi anavasittasukhaṁ,
  avikiṇṇasukhantipi vuttaṁ. Indriyasaṁvarasukhañhi diṭṭhādīsu diṭṭhamattādivasena
  pavattatāya avikiṇṇaṁ hoti. So abhikkante paṭikkanteti so manacchaṭṭhānaṁ
  indriyānaṁ saṁvarena samannāgato bhikkhu imesu abhikkantapaṭikkantādīsu sattasu
  ṭhānesu satisampajaññavasena sampajānakārī hoti. Tattha yaṁ vattabbaṁ siyā, taṁ satipaṭṭhāne
  vuttameva.
     [296] So iminā cātiādinā kiṁ dasseti? araññavāsassa paccayasampattiṁ
  Dasseti. Yassa hi ime cattāro paccayā natthi, tassa araññavāso na icchati,

  *  *  *  *  *  *
  Footnote: 1 khu. sutta. 25/42/343 khaggavilāṇasutta 2 chaṂa. khīṇe
-------------------------------------------------
[page 122]
  Tiracchānagatehi vā vanacarakehi vā saddhiṁ vattabbataṁ āpajjati, araññe adhivatthā
  devatā "kiṁ evarūpassa pāpabhikkhuno araññavāsenā"ti bheravasaddaṁ sāventi,
  hatthena 1- sīsaṁ paharitvā palāyanākāraṁ karonti, "asuko bhikkhu araññaṁ pavisitvā
  idañcidañca pāpakammaṁ akāsī"ti ayaso pattharati. Yassa panete cattāro
  paccayā atthi, tassa araññavāso ijjhati, so hi attano sīlaṁ paccavekkhanto
  kiñci kāḷakaṁ vā tilakaṁ vā apassanto pītiṁ uppādetvā taṁ khayato vayato
  sammasanto ariyabhūmiṁ okkamati, araññe adhivatthā devatā attamanā vaṇṇaṁ
  bhāsanti, itissa udake pakkhittatilatelabindu viya yaso vitthāriko hoti.
     Tattha vivittanti suññaṁ appasaddaṁ, appanigghosanti attho. Etadeva
  hi sandhāya vibhaṅge "vivittanti santike cepi senāsanaṁ hoti, tañca
  anākiṇṇaṁ gahaṭṭhehi pabbajitehi, tena taṁ vivittan"ti 2- vuttaṁ. Seti ceva
  āsati ca etthāti senāsanaṁ, mañcapīṭhādīnametaṁ adhivacanaṁ, tenāha "senāsananti
  mañcopi senāsanaṁ, pīṭhampi, bhisipi, bimbohanampi, 3- vihāropi, aḍḍhayogopi,
  pāsādopi, hammiyampi, guhāpi, aṭṭopi, māḷopi, leṇampi, veḷugumbopi,
  rukkhamūlampi, maṇḍapopi senāsanaṁ, yattha vā pana bhikkhū paṭikkamanti, sabbametaṁ
  senāsanan"ti. Apica "vihāro aḍḍhayogo pāsādo hammiyaṁ guhā"ti idaṁ
  vihārasenāsanaṁ nāMa. "mañco Pīṭhaṁ bhisi bimbohanan"ti idaṁ mañcapīṭhasenāsanaṁ
  nāMa. "cimilikā Cammakkhaṇḍo tiṇasanthāro paṇṇasanthāro"ti idaṁ santhatasenāsanaṁ
  nāma, "yattha vā pana bhikkhū paṭikkamantī"ti idaṁ okāsasenāsanaṁ nāmāti evaṁ
  catubbidhaṁ senāsanaṁ hoti, taṁ sabbaṁpi senāsanaggahaṇena gahitameva. Imassa
  pana sakuṇasadisassa cātuddisikassa 4- bhikkhuno anucchavikaṁ dassento araññaṁ
  rukkhamūlantiādimāha.
     Tattha araññanti "nikkhamitvā bahi indakhīlā, sabbametaṁ araññan"ti
  idaṁ bhikkhunīnaṁ vasena āgataṁ araññaṁ. "āraññakaṁ Nāma senāsanaṁ pañcadhanusatikaṁ

  *  *  *  *  *  *
  Footnote: 1 chaṂa. hatthehi 2 abhi.vi. 35/526/302 3 Ma. nibbohanampi 4 chaṂa. cātuddissa
-------------------------------------------------
[page 123]
  Pacchiman"ti 1- idaṁ pana imassa bhikkhuno anurūpaṁ, tassa lakkhaṇaṁ visuddhimagge
  dhutaṅganiddese vuttaṁ. Rukkhamūlanti yaṅkiñci santacchāyaṁ 2- vivittaṁ
  rukkhamūlaṁ. Pabbatanti selaṁ. Tattha hi udakasoṇḍīsu udakakiccaṁ katvā sītāya
  rukkhacchāyāya nisinnassa nānādisāsu khāyamānāsu sītena vātena vījiyamānassa cittaṁ
  ekaggaṁ hoti. Kandaranti kaṁ vuccati udakaṁ, tena dāritaṁ, udakena bhinnaṁ
  pabbatappadesaṁ, yaṁ nadītumbantipi nadīkuñjantipi vadanti. Tattha hi rajatapaṭṭasadisā
  vālikā honti, matthake maṇivitānaṁ viya vanagahanaṁ, maṇikkhandhasadisaṁ udakaṁ sandati.
  Evarūpaṁ kandaraṁ oruyha pānīyaṁ pivitvā gattāni sītāni katvā vālikaṁ
  ussāpetvā paṁsukūlacīvaraṁ paññāpetvā nisinnassa samaṇadhammaṁ karoto cittaṁ
  ekaggaṁ hoti. Giriguhanti dvinnaṁ pabbatānaṁ antarā, 3- ekasmiṁyeva vā
  umaṅgasadisaṁ mahāvivaraṁ. Susānalakkhaṇaṁ visuddhimagge vuttaṁ. Vanapatthanti
  atikkamitvā manussānaṁ upacāraṭṭhānaṁ, yattha na kasanti na vapanti. Tenevāha
  "vanapatthanti dūrānametaṁ senāsanānaṁ adhivacanan"tiādi. 4- Abbhokāsanti acchannaṁ,
  ākaṅkhamāno panettha cīvarakuṭiṁ katvā vasati. Palālapuñjanti palālarāsiṁ.
  Mahāpalālapuñjato hi palālaṁ nikkaḍḍhitvā pabbhāraleṇasadise ālaye karonti,
  gacchagumbādīnaṁpi upari palālaṁ pakkhipitvā heṭṭhā nisinnā samaṇadhammaṁ karonti, taṁ
  sandhāyetaṁ vuttaṁ.
     Pacchābhattanti bhattassa pacchato. Piṇḍapātapaṭikkantoti piṇḍapātapariyesanato
  paṭikkanto pallaṅkanti samantato ūrubaddhāsanaṁ. Ābhujitvāti bandhitvā.
  Ujuṁ kāyaṁ paṇidhāyāti uparimaṁ sarīraṁ ujukaṁ ṭhapetvā aṭṭhārasa piṭṭhikaṇṭake
  koṭiyā koṭiṁ paṭipādetvā. Evaṁ hi nisinnassa cammamaṁsanahārūni na paṇamanti.
  Athassa yā tesaṁ paṇamanapaccayā khaṇe khaṇe vedanā uppajjeyyuṁ, tā na
  uppajjanti, tāsu anuppajjamānāsu cittaṁ ekaggaṁ hoti. Kammaṭṭhānaṁ na paripatati,
  vuḍḍhiṁ phātiṁ upagacchati. Parimukhaṁ satiṁ upaṭṭhapetvāti kammaṭṭhānābhimukhaṁ satiṁ
  ṭhapayitvā, mukhasamīpe vā katvāti attho. Teneva vibhaṅge vuttaṁ "ayaṁ
  sati upaṭṭhitā hoti

  *  *  *  *  *  *
  Footnote: 1 vi. mahāvi. 2/654/97 sāsaṅkasikkhāpada 2 chaṂa. sandacchāyaṁ
  3 Ma. antaraṁ 4 abhi.vi. 35/531/303
-------------------------------------------------
[page 124]
  Supaṭṭhitā hoti nāsikagge vā mukhanimitte vā, tena vuccati parimukhaṁ satiṁ
  upaṭṭhapetvā"ti. 1- Athavā "parīti pariggahattho, mukhanti niyyānattho, satīti
  upaṭṭhānattho, tena vuccati parimukhaṁ satin"ti 2- evaṁ paṭisambhidāyaṁ
  vuttanayenevettha 3- attho daṭṭhabbo. Tatrāyaṁ saṅkhepo:- "pariggahitaniyyānaṁ
  satiṁ katvā"ti.
     Abhijjhaṁ loketi ettha lujjanapalujjanaṭṭhena pañcupādānakkhandhā loko,
  tasmā pañcasu upādānakkhandhesu rāgaṁ pahāya kāmacchandaṁ vikkhambhetvāti
  ayamettha attho. Vigatābhijjhenāti vikkhambhanavasena pahīnattā vigatābhijjheneva,
  na cakkhuviññāṇasadisenāti attho. Abhijjhāya cittaṁ parisodhetīti abhijjhāto
  cittaṁ parimoceti. Yathā taṁ sā muñcati ceva, muñcitvā ca na puna gaṇhāti,
  evaṁ karotīti attho. Byāpādapadosaṁ pahāyātiādīsupi eseva nayo. Byāpajjati
  iminā cittaṁ pūtikummāsādayo viya purimapakatiṁ pajahatīti byāpādo. Vikārāpattiyā
  padussati, paraṁ vā padūseti vināsetīti padoso. Ubhayametaṁ kodhassevādhivacanaṁ. Thīnaṁ
  cittagelaññaṁ. Middhaṁ cetasikagelaññaṁ. Thīnañca middhañca thīnamiddhaṁ. Ālokasaññīti
  rattiṁpi divāpi diṭṭhālokasañjānanasamatthatāya vigatanīvaraṇāya parisuddhāya saññāya
  samannāgato. Sato sampajānoti satiyā ca ñāṇena ca samannāgato, idaṁ ubhayaṁ
  ālokasaññāya upakārakattā vuttaṁ. Uddhaccañca kukkuccañca uddhaccakukkuccaṁ.
  Tiṇṇavicikicchoti vicikicchaṁ taritvā atikkamitvā ṭhito. "kathamidaṁ Kathamidan"ti
  evaṁ nappavattatīti akathaṁkathī. Kusalesu dhammesūti anavajjesu dhammesu. "ime Nu kho
  kusalā, kathamime kusalā"ti evaṁ na vicikicchati na kaṅkhatīti attho. Ayamettha
  saṅkhepo, imesu pana nīvaraṇesu vacanatthalakkhaṇādibhedato yaṁ vattabbaṁ siyā, taṁ
  sabbaṁ visuddhimagge vuttaṁ.
     [297] Paññāya dubbalīkaraṇeti ime pañca nīvaraṇā uppajjamānā
  anuppannāya lokiyalokuttarāya paññāya uppajjituṁ na denti, uppannāpi
  aṭṭhasamāpattiyo pañca vā abhiññā ucchinditvā 4- pātenti, tasmā "paññāya

  *  *  *  *  *  *
  Footnote: 1 abhi.vi. 35/537/304 2 khu. paṭi. 31/388/264 (syā)
  3 chaṂa. vuttanayenapettha 4 Ma. upacchinditvā
-------------------------------------------------
[page 125]
  Dubbalīkaraṇā"ti vuccanti. Tathāgatapadaṁ itipīti idaṁpi tathāgatassa ñāṇapadaṁ
  ñāṇavalañjaṁ ñāṇena akkantaṭṭhānanti vuccati. Tathāgatanisevitanti tathāgatassa
  ñāṇaphāsukāya nighaṁsitaṭṭhānaṁ. Tathāgatārañjitanti tathāgatassa ñāṇadāṭhāya
  ārañjitaṭṭhānaṁ.
     [299] Yathābhūtaṁ pajānātīti yathāsabhāvaṁ pajānāti. Na tveva tāva ariyasāvako
  niṭṭhaṁ gato hotīti imā jhānābhiññā bāhirakehipi sādhāraṇāti na tāva niṭṭhaṁ
  gato hoti. Maggakkhaṇepi apariyositakiccatāya na tāva niṭṭhāgato hoti. Apica kho
  niṭṭhaṁ gacchatīti apica kho pana maggakkhaṇe mahāhatthiṁ passanto nāgavaniko viya
  sammāsambuddho bhagavāti iminā ākārena tīsu ratanesu niṭṭhaṁ gacchati. Niṭṭhaṁ
  gato hotīti evaṁ maggakkhaṇe niṭṭhaṁ gacchanto arahattaphalakkhaṇe
  pariyositasabbakiccatāya sabbākārena tīsu ratanesu niṭṭhaṁ gato hoti. Sesaṁ sabbattha 1-
  uttānatthamevāti.
                     Papañcasūdaniyā majjhimanikāyaṭṭhakathāya
                     cūḷahatthipadopamasuttavaṇṇanā niṭṭhitā.
                           ------------
                      8. Mahāhatthipadopamasuttavaṇṇanā
     [300] Evamme sutanti mahāhatthipadopamasuttaṁ. Tattha jaṅgalānanti
  paṭhavītalavāsīnaṁ. 2- Pāṇānanti sapādakapāṇānaṁ. Padajātānīti padāni. Samodhānaṁ
  gacchantīti odhānaṁ upakkhepaṁ 3- gacchanti. Aggamakkhāyatīti seṭṭhaṁ akkhāyati. Yadidaṁ
  mahantattenāti mahantabhāvena aggamakkhāyati, na guṇavasenāti attho. Ye keci
  kusalā dhammāti ye keci lokiyā vā lokuttarā vā kusalā dhammā. Saṅgahaṁ

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. pathavītalacārīnaṁ 3 chaṂa. pakkhepaṁ
-------------------------------------------------
[page 126]
  Gacchantīti ettha catubbidho saṅgaho sajātisaṅgaho sañjātisaṅgaho kiriyasaṅgaho
  gaṇanasaṅgahoti. Tattha "sabbe khattiyā āgacchantu sabbe brāhmaṇā"ti evaṁ
  samānajātivasena saṅgaho sajātisaṅgaho nāMa. "sabbe Kosalakā sabbe māgadhikā"ti 1-
  evaṁ sañjātidesavasena saṅgaho sañjātisaṅgaho nāMa. "sabbe Rathikā sabbe
  dhanuggahā"ti evaṁ kiriyavasena saṅgaho kiriyasaṅgaho nāMa. "cakkhāyatanaṁ
  Katamakkhandhagaṇanaṁ gacchatīti, cakkhāyatanaṁ rūpakkhandhagaṇanaṁ gacchati. Hañci cakkhāyatanaṁ
  rūpakkhandhagaṇanaṁ gacchati, tena vata re vattabbe cakkhāyatanaṁ rūpakkhandhena
  saṅgahitan"ti 2- ayaṁ gaṇanasaṅgaho nāma, imasmiṁpi ṭhāne ayameva adhippeto.
     Nanu ca "catunnaṁ ariyasaccānaṁ kati kusalā kati akusalā kati abyākatāti
  pañhassa vissajjane samudayasaccaṁ akusalaṁ, maggasaccaṁ kusalaṁ, nirodhasaccaṁ abyākataṁ,
  dukkhasaccaṁ siyā kusalaṁ, siyā akusalaṁ, siyā abyākatan"ti 3- āgatattā catubhūmikampi
  kusalaṁ diyaḍḍhameva saccaṁ bhajati. Atha kasmā mahāthero catūsu ariyasaccesu saṅgahaṁ 4-
  gacchatīti āhāti. Saccānaṁ antogadhattā. Yathā hi "sādhikamidaṁ bhikkhave
  diyaḍḍhasikkhāpadasataṁ anvaḍḍhamāsaṁ uddesaṁ āgacchati, yattha atthakāmā
  kulaputtā sikkhanti. Tisso imā bhikkhave sikkhā adhisīlasikkhā adhicittasikkhā
  adhipaññāsikkhā"ti 5- ettha sādhikamidaṁ diyaḍḍhasikkhāpadasataṁ ekā adhisīlasikkhāva
  hoti, taṁ sikkhantopi tisso sikkhā sikkhatīti dassito, sikkhānaṁ antogadhattā.
  Yathā ekassa hatthipadassa catūsu koṭṭhāsesu ekasmiṁ koṭṭhāse otiṇṇānipi
  dvīsu tīsu catūsu koṭṭhāsesu otiṇṇānipi siṅgālasasamigādīnaṁ pādāni hatthipade
  samodhānaṁ gatāneva honti. Hatthi padato amuccitvā tasseva antogadhattā.
  Evameva ekasmiṁpi dvīsupi tīsupi catūsupi saccesu gaṇanaṁ gatā dhammā catūsu
  saccesu gaṇanaṁ gatāva honti, saccānaṁ antogadhattāti diyaḍḍhasaccagaṇanaṁ gatepi
  kusaladhamme "sabbe te catūsu ariyasaccesu saṅgahaṁ gacchantī"ti āha. "dukkhe
  Ariyasacce"tiādīsu uddesapadesu ceva jātipi dukkhātiādīsu niddesapadesu ca

  *  *  *  *  *  *
  Footnote: 1 chaṂa. māgadhakā 2 abhi. kathā. 37/471/284 sattamavagga 3 abhi. vi. 35/215-6/134
  4 Sī. gahaṇaṁ, chaṂa. gaṇanaṁ 5 aṅ. tika. 20/88/226 dutiyasikkhāsutta
-------------------------------------------------
[page 127]
  Yaṁ vattabbaṁ, taṁ sabbaṁ 1- visuddhimagge vuttameva, kevalaṁ panettha desanānukkamo
  veditabbo.
     [301] Yathā hi cheko vilibbakāro 2- sujātaṁ veḷuṁ labhitvā catudhā
  chetvā tato tayo koṭṭhāse ṭhapetvā ekaṁ gaṇhitvā pañcadhā chindeyya, 3-
  tatopi cattāro ṭhapetvā ekaṁ gaṇhitvā phālento pañca pesiyo kareyya,
  tato catasso ṭhapetvā ekaṁ gaṇhitvā kucchibhāgaṁ piṭṭhibhāganti dvidhā phāletvā
  piṭṭhibhāgaṁ ṭhapetvā kucchibhāgaṁ ādāya tato samuggavījanitālavaṇṭādinānappakāraṁ
  veḷuvikatiṁ kareyya, so piṭṭhibhāgañca itarā ca catasso pesiyo itare ca cattāro
  koṭṭhāse itare ca tayo koṭṭhāse kammāya na upanessatīti na vattabbo,
  ekappahārena pana upanetuṁ na sakkā, anupubbena upanessati, evameva ayaṁ
  mahātheropi vilibbakāro sujātaṁ veḷuṁ labhitvā cattāro koṭṭhāse viya imaṁ
  mahantaṁ suttantaṁ ārabhitvā catuariyasaccavasena mātikaṁ ṭhapesi. Vilibbakārassa
  tayo koṭṭhāse ṭhapetvā ekaṁ gahetvā tassa pañcadhā karaṇaṁ viya therassa tīṇi
  ariyasaccāni ṭhapetvā ekaṁ dukkhasaccaṁ gahetvā bhājentassa 4- khandhavasena pañcadhā
  karaṇaṁ. Tato yathā so vilibbakāro cattāro koṭṭhāse ṭhapetvā ekaṁ bhāgaṁ
  gahetvā pañcadhā phālesi, evaṁ thero cattāro arūpakkhandhe ṭhapetvā rūpakkhandhaṁ
  vibhajanto cattāri ca mahābhūtāni catunnañca mahābhūtānaṁ upādāya rūpanti pañcadhā
  akāsi. Tato yathā so vilibbakāro catasso pesiyo ṭhapetvā ekaṁ gahetvā
  kucchibhāgaṁ piṭṭhibhāganti dvidhā phālesi, evaṁ thero upādāya rūpañca tisso ca
  dhātuyo ṭhapetvā ekaṁ paṭhavīdhātuṁ vibhajanto ajjhattikabāhiravasena dvidhā dassesi.
  Yathā so vilibbakāro piṭṭhibhāgaṁ ṭhapetvā kucchibhāgaṁ ādāya nānappakāraṁ
  vilibbavikatiṁ akāsi, evaṁ thero bāhiraṁ paṭhavīdhātuṁ ṭhapetvā ajjhattikaṁ
  paṭhavīdhātuṁ vīsatiyā ākārehi vibhajitvā dassetuṁ katamā ca āvuso ajjhattikā
  paṭhavīdhātūtiādimāha.

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. vilivakāro. evamuparipī
  3 chaṂa. bhindeyya 4 Ma. kathentassa
-------------------------------------------------
[page 128]
     Yathā pana vilibbakāro piṭṭhibhāgañca itarā ca catasso pesiyo itare
  ca cattāro koṭṭhāse itare ca tayo koṭṭhāse anupubbena kammāya upanessati,
  na hi sakkā ekappahārena upanetuṁ, evaṁ theropi bāhirañca paṭhavīdhātuṁ itarā
  ca catasso 1- dhātuyo upādārūpañca itare ca cattāro arūpino khandhe itarāni
  ca tīṇi ariyasaccāni anupubbena vibhajitvā dassessati, na hi sakkā ekappahārena
  dassetuṁ. Apica rājaputtūpamāyapi ayaṁ kamo vibhāvetabbo:-
     eko kira mahārājā, tassa parosahassaṁ puttā, so tesaṁ pilandhanaparikkhāraṁ
  catūsu peḷāsu ṭhapetvā jeṭṭhaputtassa appesi "tāta idante bhātikānaṁ
  pilandhanabhaṇḍaṁ tathārūpe chaṇe sampatte pilandhanaṁ no dehīti yācantānaṁ
  dadeyyāsī"ti. So "sādhu devā"ti sāragabbhe paṭisāmesi, tathārūpe chaṇadivase
  rājaputtā rañño santikaṁ gantvā "tāta pilandhanaṁ no detha, nakkhattaṁ
  kīḷissāmā"ti āhaṁsu. Tāta jeṭṭhabhātikassa vo hatthe mayā pilandhanaṁ ṭhapitaṁ,
  taṁ āharāpetvā pilandhathāti. Te sādhūti paṭissuṇitvā tassa santikaṁ gantvā
  "tumhākaṁ kira no hatthe pilandhanabhaṇḍaṁ, taṁ dethā"ti āhaṁsu, so evaṁ karissāmīti
  gabbhaṁ vivaritvā catasso peḷāyo nīharitvā tisso ṭhapetvā ekaṁ vivaritvā
  tato pañca samugge nīharitvā cattāro ṭhapetvā ekaṁ vivaritvā tato pañcasu
  karaṇḍesu nīharitesu cattāro ṭhapetvā ekaṁ vivaritvā pidhānaṁ passe ṭhapetvā
  tato hatthūpagapādūpagādīni nānappakārāni pilandhanāni nīharitvā adāsi. So
  kiñcāpi itarehi catūhi karaṇḍehi itarehi catūhi samuggehi itarāhi tīhi peḷāhi
  na tāva bhājetvā deti, anupubbena pana dassati, na hi sakkā ekappahārena
  dātuṁ.
     Tattha mahārājā viya bhagavā daṭṭhabbo, vuttampi cetaṁ "rājāhamasmi
  selāti bhagavā dhammarājā anuttaro"ti. 2- Jeṭṭhaputto viya sāriputtatthero.
  Vuttampi cetaṁ "yaṁ kho taṁ bhikkhave sammā vadamāno vadeyya `bhagavato putto
  oraso mukhato jāto dhammajo dhammanimmito dhammadāyādo, no āmisadāyādo'ti

  *  *  *  *  *  *
  Footnote: 1 chaṂa. tisso 2 khu. sutta. 25/560/447 selasutta
-------------------------------------------------
[page 129]
  Sāriputtameva taṁ sammā vadamāno vadeyya, bhagavato putto .pe. No
  āmisadāyādo"ti. 1- Parosahassarājaputtā viya bhikkhusaṁgho daṭṭhabbo. Vuttaṁpi cetaṁ:-
               "parosahassaṁ bhikkhūnaṁ sugataṁ payirupāsati
                desentaṁ virajaṁ dhammaṁ nibbānaṁ akutobhayan"ti. 2-
     Rañño tesaṁ puttānaṁ pilandhanaṁ catūsu peḷāsu pakkhipitvā jeṭṭhaputtassa
  hatthe ṭhapitakālo viya bhagavato dhammasenāpatissa hatthe catusaccappakāsanāya
  ṭhapitakālo, tenevāha "sāriputto bhikkhave pahoti cattāri ariyasaccāni vitthārena
  ācikkhituṁ desetuṁ paññāpetuṁ paṭṭhapetuṁ vivarituṁ vibhajituṁ uttānīkātun"ti. 3-
  Tathārūpe chaṇe tesaṁ rājaputtānaṁ taṁ rājānaṁ upasaṅkamitvā pilandhanaṁ yācanakālo
  viya bhikkhusaṁghassa vassūpanāyikasamaye āgantvā dhammadesanāya yācitakālo.
  Upakaṭṭhāya kira vassūpanāyikāya idaṁ suttaṁ desitaṁ. Rañño "tātā jeṭṭhabhātikassa
  vo hatthe mayā pilandhanaṁ ṭhapitaṁ taṁ āharāpetvā pilandhathā"ti vuttakālo
  viya sambuddhenāpi "sevetha bhikkhave sāriputtamoggallāne, bhajatha bhikkhave
  sāriputtamoggallāne. 4- Paṇḍitā bhikkhave sāriputtamoggallānā anuggāhakā
  sabrahmacārīnan"ti 4- evaṁ dhammasenāpatino santike bhikkhūnaṁ pesitakālo.
     Rājaputtehi rañño kathaṁ sutvā jeṭṭhabhātikassa santikaṁ gantvā pilandhanaṁ
  yācitakālo viya bhikkhūhi satthu kathaṁ sutvā dhammasenāpatiṁ upasaṅkamitvā 5- dhammadesanaṁ
  āyācitakālo. Jeṭṭhabhātikassa gabbhaṁ vivaritvā catasso peḷāyo nīharitvā
  ṭhapanaṁ viya dhammasenāpatissa imaṁ suttantaṁ ārabhitvā catunnaṁ ariyasaccānaṁ vasena
  mātikāya ṭhapanaṁ. Tisso peḷāyo ṭhapetvā ekaṁ vivaritvā tato pañca samugge
  nīharaṇaṁ 6- viya tīṇi ariyasaccāni ṭhapetvā dukkhaṁ ariyasaccaṁ vibhajantassa
  pañcakkhandhadassanaṁ. Cattāro samugge ṭhapetvā ekaṁ vivaritvā tato pañca karaṇḍe
  nīharaṇaṁ 7- viya cattāro arūpakkhandhe ṭhapetvā ekaṁ rūpakkhandhaṁ vibhajantassa
  catumahābhūtaupādārūpavasena pañcakoṭṭhāsadassanaṁ.

  *  *  *  *  *  *
  Footnote: 1 Ma. upari. 14/97/81 anupadasutta 2 saṁ. sagā. 15/216/232 parosahassasutta
  3 Ma. upari. 14/371/316 saccavibhaṅgasutta 4-4 chaṂa. paṇḍitā bhikkhū anuggāhakā
  sabrahmacārīnanti 5 chaṂa. upasaṅkamma 6 chaṂa. pañcasamugganīharaṇaṁ
  7 chaṂa. pañcakaraṇḍanīharaṇaṁ
-------------------------------------------------
[page 130]
     [302] Cattāro karaṇḍe ṭhapetvā ekaṁ vivaritvā pidhānaṁ passe
  ṭhapetvā hatthūpagapādūpagādipilandhanadānaṁ viya tīṇi mahābhūtāni upādārūpañca
  ṭhapetvā ekaṁ paṭhavīdhātuṁ vibhajantassa bāhirantāva pidhānaṁ viya ṭhapetvā ajjhattikāya
  paṭhavīdhātuyā nānāsabhāvato vīsatiyā ākārehi dassanatthaṁ "katamā cāvuso
  ajjhattikā paṭhavīdhātū"tiādivacanaṁ.
     Tassa pana rājaputtassa tehi catūhi karaṇḍehi catūhi samuggehi tīhi
  ca peḷāhi pacchā anupubbena nīharitvā pilandhanadānaṁ viya therassāpi
  itaresañca tiṇṇaṁ mahābhūtānaṁ upādārūpānañca catunnaṁ arūpakkhandhānañca tiṇṇaṁ
  ariyasaccānañca pacchā anupubbena bhājetvā dassanaṁ veditabbaṁ. Yampanetaṁ
  "katamā cāvuso ajjhattikā paṭhavīdhātū"tiādi vuttaṁ. Tattha ajjhattaṁ paccattanti
  ubhayampetaṁ niyakādhivacanameva. Kakkhalanti thaddhaṁ. Kharigatanti pharusaṁ. Upādinnanti na
  kammasamuṭṭhānameva, avisesena pana sarīraṭṭhakassetaṁ adhivacanaṁ. 1- Sarīraṭṭhakañhi
  upādinnaṁ vā hotu, anupādinnaṁ vā, ādinnagahitaparāmaṭṭhavasena sabbaṁ
  upādinnameva nāMa. Seyyathīdaṁ? kesā lomā .pe. Udariyaṁ karīsanti idaṁ
  dhātukammaṭṭhānikassa kulaputtassa ajjhattikapaṭhavīdhātuvasena tāva kammaṭṭhānaṁ vibhattaṁ.
  Ettha pana manasikāraṁ ārabhitvā vipassanaṁ vaḍḍhetvā arahattaṁ gahetukāmena
  yaṁ kattabbaṁ, taṁ sabbaṁ visuddhimagge vitthāritameva. Matthaluṅgaṁ pana na idha pāliṁ
  āruḷhaṁ, tampi āharitvā visuddhimagge vuttanayeneva vaṇṇasaṇṭhānādivasena
  vavatthapetvā "ayampi acetanā abyākatā suññā thaddhā paṭhavīdhātuevā"ti
  manasikātabbaṁ. Yaṁ vā panaññampīti idaṁ itaresu tīsu koṭṭhāsesu anugatāya
  paṭhavīdhātuyā gahaṇatthaṁ vuttaṁ. Yā ceva kho pana ajjhattikā paṭhavīdhātūti yā ca
  ayaṁ vuttappakārā ajjhattikā paṭhavīdhātu. Yā ca bāhirāti yā ca vibhaṅge "ayo
  lohaṁ tipu sīsan"tiādinā 2- nayena āgatā bāhirā paṭhavīdhātu.
     Ettāvatā therena ajjhattikā paṭhavīdhātu nānāsabhāvato vīsatiyā ākārehi
  vitthārena dassitā, bāhirā saṅkhepena. Kasmā? yasmiṁ hi ṭhāne sattānaṁ ālayo

  *  *  *  *  *  *
  Footnote: 1 chaṂa. gahaṇaṁ 2 abhi. vi. 35/173/96 dhātuvibhaṅga
-------------------------------------------------
[page 131]
  Nikanti patthanā pariyuṭṭhānaṁ gahaṇaṁ parāmāso balavā hoti. Tattha tesaṁ
  ālayādīnaṁ uddharaṇatthaṁ buddhā vā buddhasāvakā vā vitthārakathaṁ kathenti. Yattha
  pana na balavā, tattha kattabbakiccābhāvato saṅkhepena kathenti. Yathā hi kassako
  khettaṁ kasamāno yattha mūlasantānakānaṁ balavatāya naṅgalaṁ laggati, tattha goṇe
  ṭhapetvā paṁsuṁ viyūhitvā mūlasantānakāni chetvā 1- uddharanto bahuṁ vāyāmaṁ karoti.
  Yattha tāni natthi, tattha balavaṁ payogaṁ katvā goṇe piṭṭhiyaṁ paharamāno kasatiyeva,
  evaṁ sampadamidaṁ veditabbaṁ.
     Paṭhavīdhāturevesāti duvidhāpesā thaddhaṭṭhena kakkhalaṭṭhena pharusaṭṭhena
  ekalakkhaṇā paṭhavīdhātuyeva āvusoti ajjhattikaṁ bāhirāya saddhiṁ yojetvā
  dasseti. Yasmā bāhirāya paṭhavīdhātuyā acetanābhāvo pākaṭo, na ajjhattikāya,
  tasmā sā bāhirāya saddhiṁ ekasadisā acetanāyevāti gaṇhantassa sukhapariggaho
  hoti. Yathā kiṁ? yathā dantena goṇena saddhiṁ yojetvā 2- adanto katipāhameva
  visūkāyati vipphandati, atha na cirasseva damathaṁ upeti. Evaṁ ajjhattikāpi bāhirāya
  saddhiṁ ekasadisāti gaṇhantassa katipāhameva acetanābhāvo na upaṭṭhāti, atha
  na cirenevassā acetanābhāvo pākaṭo hoti. Taṁ netaṁ mamāti taṁ ubhayampi na
  etaṁ mama, na esohamasmi, na eso me attāti evaṁ yathābhūtaṁ sammappaññāya
  daṭṭhabbaṁ. Yathābhūtanti yathāsabhāvaṁ, tañhi aniccādisabhāvaṁ, tasmā aniccaṁ
  dukkhamanattāti evaṁ daṭṭhabbanti attho.
     Hoti kho so āvusoti kasmā ārabhi? bāhirāapodhātuvasena bāhirāya
  Paṭhavīdhātuyā vināsaṁ dassetvā tato visesatarena upādinnāya sarīraṭṭhakapaṭhavīdhātuyā
  vināsadassanatthaṁ. Pakuppatīti āposaṁvaṭṭavasena vaḍḍhamānā kuppati. Antarahitā
  tasmiṁ samaye bāhirā paṭhavīdhātu hotīti tasmiṁ samaye koṭisatasahassacakkavāḷe
  khārodakena vilīyamānā udakānugatā hutvā sabbā pabbatādivasena saṇṭhitā
  paṭhavīdhātu antarahitā hoti. Vilīyitvā udakameva hoti. Tāva mahallikāyāti tāva
  mahantāya. 3-

  *  *  *  *  *  *
  Footnote: 1 chaṂa. chetvā chetvā 2 chaṂa. yojito 3 Sī. mahāntiyā
-------------------------------------------------
[page 132]
               Dve ca satasahassāni cattāri nahutāni ca
               ettakaṁ bahalattena saṅkhātāyaṁ vasundharāti
     evaṁ bahalatteneva mahantāya, vitthārato pana koṭisatasahassacakkavāḷappamāṇāya.
  Aniccatāti hutvā abhāvatā. Khayadhammatāti khayagamanasabhāvatā. Vayadhammatāti
  vayagamanasabhāvatā. Vipariṇāmadhammatāti pakativijahanasabhāvatā, iti sabbehipi imehi
  padehi aniccalakkhaṇameva vuttaṁ. Yampana aniccaṁ, taṁ dukkhaṁ. Yaṁ dukkhaṁ, taṁ anattāti
  tīṇipi lakkhaṇāni āgatāneva honti. Mattaṭṭhakassāti parittaṭṭhitikassa, tattha
  dvīhākārehi imassa kāyassa parittaṭṭhititā veditabbā ṭhitiparittatāya ca
  sarasaparittatāya ca. Ayaṁ hi atīte cittakkhaṇe jīvittha, na jīvati, na jīvissati.
  Anāgate cittakkhaṇe jīvissati, na jīvati, na jīvittha. Paccuppanne cittakkhaṇe
  jīvati, na jīvittha, na jīvissatīti vuccati.
               "jīvitaṁ Attabhāvo ca sukhadukkhā ca kevalā
                ekacittasamāyuttā lahuso vattate khaṇo"ti
     idaṁ etasseva parittaṭṭhitidassanatthaṁ vuttaṁ. Evaṁ ṭhitiparittatāya
  parittaṭṭhititā veditabbā.
     Assāsapassāsūpanibaddhādibhāvena panassa sarasaparittatā veditabbā.
  Sattānañhi assāsūpanibaddhaṁ jīvitaṁ passāsūpanibaddhaṁ jīvitaṁ assāsapassāsūpanibaddhaṁ
  jīvitaṁ mahābhūtūpanibaddhaṁ jīvitaṁ kavaḷiṅkārāhārūpanibaddhaṁ jīvitaṁ viññāṇūpanibaddhaṁ
  jīvitanti visuddhimagge vitthāritaṁ.
     Taṇhupādinnassāti taṇhāya ādinnagahitaparāmaṭṭhassa ahanti vā mamanti
  vā asmīti vā. Athakhvassa notevettha hotīti athakho assa bhikkhuno evaṁ tīṇi
  lakkhaṇāni āropetvā passantassa ettha ajjhattikāya paṭhavīdhātuyā ahanti
  vātiādi tividho taṇhāmānadiṭṭhigāho noteva hoti, na hotiyevāti attho.
  Yathā ca āpodhātuvasena, evaṁ tejodhātuvāyodhātuvasenapi bāhirāya paṭhavīdhātuyā
  antaradhānaṁ hoti, idha pana ekaṁyeva āgataṁ. Itarānipi atthato veditabbāni.
-------------------------------------------------
[page 133]
     Tañce āvusoti idha tassa dhātukammaṭṭhānikassa bhikkhuno sotadvāre
  pariggahaṁ paṭṭhapento balaṁ dasseti. Akkosantīti dasahi akkosavatthūhi akkosanti.
  Paribhāsantīti tayā idañcidañca kataṁ, evañca evañca taṁ karissāmāti vācāya
  paribhāsanti. Rosentīti ghaṭṭenti. Vihesentīti dukkhāpenti, sabbaṁ vācāya
  ghaṭṭanameva vuttaṁ. So evanti so dhātukammaṭṭhāniko evaṁ sampajānāti.
  Uppannā kho me ayanti sampattivattamānuppannabhāvena ca samudācāruppannabhāvena
  ca uppannā. Sotasamphassajāti upanissayavasena sotasamphassato jātā
  sotadvārajavanavedanā, phasso aniccoti sotasamphasso hutvā abhāvaṭṭhena aniccoti
  passati. Vedanādayopi sotasamphassasampayuttāva veditabbā. Dhātārammaṇamevāti
  dhātusaṅkhātameva ārammaṇaṁ. Pakkhandatīti otarati. Pasīdatīti tasmiṁ ārammaṇe
  pasīdati, bhummavacanameva vā etaṁ. Byañjanasandhivasena "dhātārammaṇamevā"ti vuttaṁ,
  dhātārammaṇeyevāti ayamettha attho. Adhimuccatīti dhātuvasena evanti adhimokkhaṁ
  labhati, na rajjati, na dussati. Ayaṁ hi sotadvāramhi ārammaṇe āpāthagate
  mūlapariññāāgantukatāvakālikavasena pariggahaṁ karoti, tassa vitthārakathā satipaṭṭhāne
  satisampajaññapabbe vuttā. Sā pana tattha cakkhudvāravasena vuttā. Idha
  sotadvāravasena veditabbā.
     Evaṁ katapariggahassa hi dhātukammaṭṭhānikassa balavavipassakassa sacepi
  cakkhudvārādīsu ārammaṇe āpāthagate ayoniso āvajjanaṁ uppajjati 1- voṭṭhabbanaṁ
  uppajjati 1- voṭṭhabbanaṁ patvā ekaṁ dve vāre āsevanaṁ labhitvā cittaṁ bhavaṅgameva
  otarati, na rāgādivasena uppajjati, ayaṁ koṭippatto tikkhavipassako. Aparassa
  rāgādivasena ekavāraṁ javanaṁ javati, javanapariyosāne pana rāgādivasena evaṁ
  me javanaṁ javitanti āvajjato ārammaṇaṁ pariggahitameva hoti, puna vāraṁ tathā
  na javati. Aparassa ekavāraṁ evaṁ āvajjato puna dutiyavāraṁ rāgādivasena javanaṁ
  javatiyeva, dutiyavārāvasāne ca 2- evaṁ me javanaṁ javitanti āvajjato ārammaṇaṁ
  pariggahitameva hoti, tatiyavāre tathā na uppajjati. Ettha pana paṭhamo atitikkho,

  *  *  *  *  *  *
  Footnote: 1-1 chaṂa. ime pāṭhā na dissanti 2 chaṂa. pana
-------------------------------------------------
[page 134]
  Tatiyo atimando, dutiyassa pana vasena imasmiṁ sutte, laṭukikopame, indriyabhāvane
  ca ayamattho veditabbo.
     Evaṁ sotadvāre pariggahitavasena dhātukammaṭṭhānikassa balaṁ dassetvā
  idāni kāyadvāre dīpento tañce āvusotiādimāha. Aniṭṭhārammaṇaṁ hi patvā
  dvīsu dvāresu kilamati sotadvāre ca kāyadvāre ca. Tasmā yathā nāma khettassāmī
  puriso kuddālaṁ gahetvā khettaṁ anusañcaranto yattha vā tattha vā mattikapiṇḍaṁ
  adatvā dubbalaṭṭhānesuyeva kuddālena bhūmiṁ bhinditvā satiṇamattikapiṇḍaṁ deti,
  evameva mahāthero anāgate sikkhākāmā padhānakammikā kulaputtā imesu dvāresu
  saṁvaraṁ paṭṭhapetvā khippameva jātijarāmaraṇassa antaṁ karissantīti imesuyeva dvīsu
  dvāresu gāḷhaṁ katvā saṁvaraṁ desento imaṁ desanaṁ ārabhi.
     Tattha samudācarantīti upakkamanti. Pāṇisamphassenāti pāṇippahārena,
  itaresupi eseva nayo. Tathābhūtoti tathāsabhāvo. Yathābhūtasminti yathāsabhāve. Kamantīti
  pavattanti. Evaṁ buddhaṁ anussaratotiādīsu itipi so bhagavātiādinā nayena
  anussarantopi buddhaṁ anussarati, vuttaṁ kho panetaṁ bhagavatāti anussarantopi
  anussarantopi buddhaṁ anussarati, vuttaṁ kho panetaṁ bhagavatāti anussarantopi
  anussaratiyeva. Svākkhāto bhagavatā dhammotiādinā nayena anussarantopi dhammaṁ
  anussarati, kakacūpamovādaṁ anussarantopi anussaratiyeva. Supaṭipannotiādinā
  nayena anussarantopi saṁghaṁ anussarati, kakacokkantanaṁ 1- adhivāsayamānassa bhikkhuno
  guṇaṁ anussarantopi 2- anussaratiyeva.
     Upekkhā kusalanissitā na saṇṭhātīti idha vipassanūpekkhā adhippetā.
  Upekkhā kusalanissitā saṇṭhātīti idha chaḷaṅgupekkhā, sā panesā kiñcāpi
  khīṇāsavassa iṭṭhāniṭṭhesu ārammaṇesu arajjanādivasena pavattati, ayampana bhikkhu
  viriyabalena bhāvanāsiddhiyā attano vipassanaṁ khīṇāsavassa chaḷaṅgupekkhāṭṭhāne
  ṭhapetīti vipassanāva chaḷaṅgupekkhā nāma jātā.
     [303] Āpodhātuniddese āpogatanti sabbāapesu gataṁ allayūsabhāvalakkhaṇaṁ.
  Pittaṁ semhantiādīsu pana yaṁ vattabbaṁ, taṁ sabbaṁ saddhiṁ bhāvanānayena

  *  *  *  *  *  *
  Footnote: 1 Ma. kakacokkantaṁ 2 chaṂa. anussaramānopi
-------------------------------------------------
[page 135]
  Visuddhimagge vuttaṁ. Pakuppatīti oghavasena vaṭṭati, samuddato vā udakaṁ uttarati,
  ayamassa pākatiko pakopo, āposaṁvaṭṭakāle pana koṭisatasahassacakkavāḷaṁ
  udakapūrameva hoti. Oggacchantīti heṭṭhā gacchanti. Uddhane āropitaudakaṁ viya
  khayavināsaṁ pāpuṇanti. Sesaṁ purimanayeneva veditabbaṁ.
     [304] Tejodhātuniddese tejogatanti sabbatejesu gataṁ uṇhattalakkhaṇaṁ.
  Tejoeva vā tejobhāvaṁ gatanti tejogataṁ. Purime āpogatepi pacchime vāyogatepi
  eseva nayo. Yena cāti yena tejogatena. Tasmiṁ kuppite ayaṁ kāyo santappati,
  ekāhikajarādibhāvena usumajāto hoti. Yena ca jīriyatīti yena ayaṁ kāyo
  jīrati, indriyavekallattaṁ balaparikkhayaṁ valitapalitādibhāvañca 1- pāpuṇāti. Yena ca
  pariḍayhatīti yena kuppitena ayaṁ kāyo ḍayhati, so ca puggalo ḍayhāmi ḍayhāmīti
  kandanto satadhotasappigosīsacandanādilepanañceva tālavaṇṭavātañca paccāsiṁsati.
  Yena ca asitapītakhāyitasāyitaṁ sammā pariṇāmaṁ gacchatīti yenetaṁ asitaṁ vā odanādi,
  pītaṁ vā pānakādi, khāyitaṁ vā piṭṭhakhajjādi, sāyitaṁ vā ambapakkamadhuphāṇitādi 2-
  sammā paripākaṁ gacchati, rasādibhāvena vivekaṁ gacchatīti attho. Ayamettha
  saṅkhePo. Vitthārato pana yaṁ vattabbaṁ siyā, taṁ sabbaṁ saddhiṁ bhāvanānayena
  visuddhimagge vuttaṁ.
     Haritantanti haritameva allatiṇādiṁ āgamma nibbāyatīti attho. Panthantanti
  mahāmaggameva. Selantanti pabbataṁ. Udakantanti udakaṁ. Ramaṇīyaṁ vā bhūmibhāganti
  tiṇagumbādirahitaṁ, vivittaṁ ajjhokāsaṁ 3- bhūmibhāgaṁ. Anāhārāti nirāhārā 4-
  nirupādānā, ayaṁpi pakatiyāva tejovikāro vutto, tejosaṁvaṭṭakāle pana
  koṭisatasahassacakkavāḷaṁ jhāpetvā chārikāmattaṁpi na tiṭṭhati. Nhārudaddulenā 5- ti
  cammanillekhanena. Aggiṁ gavesantīti evarūpaṁ sukhumaṁ upādānaṁ gahetvā aggiṁ
  pariyesanti, yaṁ appamattakampi usumaṁ labhitvā pajjalati, sesamidhāpi purimanayeneva
  veditabbaṁ.
     [305] Vāyodhātuniddese uddhaṅgamā vātāti uggārahikkārādippavattakā
  uddhaṁ ārohanavātā. Adhogamā vātāti uccārapassāvādinīharaṇakā adho

  *  *  *  *  *  *
  Footnote: 1 chaṂa. valipalitādibhāvañca 2 Sī. apakkamadhuphāṇitādi 3 chaṂa. abbhokāsaṁ
  4 Sī. appaccayā 5 pāli. nhārudaddalena, ka. nahārudaddallena
-------------------------------------------------
[page 136]
  Orohanavātā. Kucchisayā vātāti antānaṁ bahi nikkhamanavātā. 1- Koṭṭhāsayā vātāti
  antānaṁ anto vātā. Aṅgamaṅgānusārinoti dhamanījālānusārena sakalasarīre
  aṅgamaṅgāni anusaṭā sammiñkhanapasāraṇādinibbattakavātā. Assāsoti
  antopavisananāsikavāto. Passāsoti bahinikkhamananāsikavāto. Ayamettha saṅkhePo.
  Vitthārato pana yaṁ vattabbaṁ siyā, taṁ sabbaṁ saddhiṁ bhāvanānayena visuddhimagge vuttaṁ.
     Gāmampi vahatīti sakalagāmampi cuṇṇavicuṇṇaṁ 2- kurumānā ādāya gacchati,
  nigamādīsupi eseva nayo. Idha vāyosaṁvaṭṭakāle koṭisatasahassacakkavāḷaviddhaṁsanavasena
  vāyodhātuvikāro dassito. Vidhūpanenāti aggivījanakena. Ossavaneti chadanagge,
  tena hi udakaṁ savati, tasmā taṁ "ossavanan"ti vuccati. Sesamidhāpi purimanayeneva
  yojetabbaṁ.
     [306] Seyyathāpi āvusoti idha kiṁ dasseti, heṭṭhā kathitānaṁ mahābhūtānaṁ
  nissattabhāvaṁ. Kaṭṭhanti dabbasambhāraṁ. Vallinti ābandhanavalliṁ. Tiṇanti chadanatiṇaṁ.
  Mattikanti anulepamattikaṁ. Ākāso parivāritoti etāni kaṭṭhādīni anto ca
  bahi ca parivāretvā ṭhito ākāsoti attho. Agāraṁtveva saṅkhaṁ gacchatīti agāranti
  paṇṇattimattaṁ hoti. Kaṭṭhādīsu pana visuṁ visuṁ rāsikatesu kaṭṭharāsivallirāsītveva
  vuccati. Evameva khoti evameva aṭṭhiādīni anto ca bahi ca parivāretvā
  ṭhito ākāso, tāneva aṭṭhiādīni paṭicca rūpaṁtveva saṅkhaṁ gacchati, sarīranti
  vohāraṁ gacchati. Yathā kaṭṭhādīni paṭicca gehanti saṅkhaṁ gataṁ agāraṁ khattiyagehaṁ
  brāhmaṇagehanti vuccati, evamidaṁpi khattiyasarīraṁ brāhmaṇasarīranti vuccati, na
  hettha koci satto vā jīvo vā vijjati.
     Ajjhattikañce āvuso cakkhūti idaṁ kasmā āraddhaṁ? heṭṭhā upādārūpaṁ
  Cattāro ca arūpino khandhā tīṇi ca ariyasaccāni na kathitāni, idāni tāni
  kathetuṁ ayaṁ desanā āraddhāti. Tattha cakkhuṁ aparibhinnanti cakkhupasāde niruddhepi
  upahatepi pittasemhalohitehi palibuddhepi cakkhu cakkhuviññāṇassa paccayo bhavituṁ

  *  *  *  *  *  *
  Footnote: 1 chaṂa. bahivātā 2 Ma. cuṇṇacuṇṇaṁ
-------------------------------------------------
[page 137]
  Na sakkoti, paribhinnameva hoti, cakkhuviññāṇassa pana paccayo bhavituṁ samatthaṁ
  aparibhinnaṁ nāMa. Bāhirā ca rūpāti bāhirā catusamuṭṭhānikarūpā. Tajjo
  samannāhāroti taṁ cakkhuñca rūpe ca paṭicca bhavaṅgaṁ āvajjetvā 1-
  uppajjanamanasikāro, bhavaṅgāvajjanasamatthaṁ 2- cakkhudvāre kiriyamanodhātucittanti
  attho. Taṁ rūpānaṁ anāpāthagatattāpi aññāvihitassapi na hoti, tajjassāti tadanurūpassa.
  Viññāṇabhāgassāti viññāṇakoṭṭhāsassa.
     Yaṁ tathābhūtassātiādīsu dvādasavasena cattāri saccāni deseti. Tattha
  tathābhūtassāti cakkhuviññāṇena sahabhūtassa, cakkhuviññāṇasamaṅginoti attho. Rūpanti
  cakkhuviññāṇassa na rūpajanakattā cakkhuviññāṇakkhaṇe tisamuṭṭhānarūpaṁ, tadanantaraṁ
  cittakkhaṇe catusamuṭṭhānampi labbhati. Saṅgahaṁ gacchatīti gaṇanaṁ gacchati. Vedanādayo
  cakkhuviññāṇasampayuttāva. Viññāṇaṁpi cakkhuviññāṇameva. Ettha ca saṅkhārāti
  cetanāva vuttā. Saṅgahoti ekato saṅgaho. Sannipātoti samāgamo, samavāyoti
  rāsi, yo paṭiccasamuppādaṁ passatīti yo paccaye passati. So dhammaṁ passatīti
  so paṭiccasamuppannadhamme passati, chandotiādi sabbaṁ taṇhāvevacanameva, taṇhā
  hi chandakaraṇavasena chando. Ālayakaraṇavasena ālayo. Anunayakaraṇavasena anunayo.
  Ajjhogāhitvā gilitvā gahaṇavasena ajjhosānanti vuccati. Chandarāgavinayo
  chandarāgappahānanti nibbānasseva adhivacanaṁ, 3- iti tīṇi saccāni pāliyaṁ
  āgatāneva maggasaccaṁ āharitvā gahetabbaṁ, yā imesu tīsu ṭhānesu diṭṭhi
  saṅkappo vācā kammanto ājīvo vāyāmo sati samādhi bhāvanāpaṭivedho, ayaṁ
  maggoti. Bahukataṁ hotīti ettāvatāpi bahuṁ bhagavato sāsanaṁ kataṁ hoti, ajjhattikaṁ
  ce 4- āvuso sotantiādivāresupi eseva nayo.
     Manodvāre pana ajjhattiko mano nāma bhavaṅgacittaṁ, taṁ niruddhaṁpi
  āvajjanacittassa paccayo bhavituṁ asamatthaṁ mandathāmagatameva pavattamānaṁpi paribhinnaṁ
  nāma hoti. Āvajjanassa pana paccayo bhavituṁ samatthaṁ aparibhinnaṁ nāMa. Bāhirā ca

  *  *  *  *  *  *
  Footnote: 1 chaṂa. āvaṭṭetvā 2 chaṂa. bhavaṅgāvaṭṭana.... 3 chaṂa. vevacanaṁ
  4 chaṂa. ajjhattikañceva
-------------------------------------------------
[page 138]
  Dhammāti dhammārammaṇaṁ. Neva tāva tajjassāti idaṁ bhavaṅgasamayeneva kathitaṁ. Dutiyavāro
  paguṇajjhānapaccavekkhaṇena vā paguṇakammaṭṭhānamanasikārena vā paguṇabuddhavacana-
  sajjhāyakaraṇādinā vā aññavihitakaṁ sandhāya vutto. Imasmiṁ vāre rūpanti
  catusamuṭṭhānaṁpi labbhati. Manoviññāṇaṁ hi rūpaṁ samuṭṭhāpeti, vedanādayo
  manoviññāṇasampayuttā, viññāṇaṁ manoviññāṇameva. Saṅkhārā panettha
  phassacetanāvaseneva gahitā. Sesaṁ vuttanayeneva veditabbaṁ. Iti mahāthero heṭṭhā
  ekadesameva sammasanto āgantvā imasmiṁ ṭhāne ṭhatvā heṭṭhā parihīnadesanaṁ
  sabbaṁ taṁtaṁdvāravasena bhājetvā dassento yathānusandhināva suttantaṁ niṭṭhapesīti.
                     Papañcasūdaniyā majjhimanikāyaṭṭhakathāya
                    mahāhatthipadopamasuttavaṇṇanā niṭṭhitā.
                         -----------------
                       9. Mahāsāropamasuttavaṇṇanā
     [307] Evamme sutanti mahāsāropamasuttaṁ. Tattha acirapakkanteti saṁghaṁ
  bhinditvā ruhiruppādakakammaṁ katvā nacirapakkante saliṅgeneva pāṭiekke jāte.
     Idha bhikkhave ekacco kulaputtoti kiñcāpi asukakulaputtoti na niyāmito,
  devadattaṁyeva pana sandhāya idaṁ vuttanti veditabbaṁ. So hi asambhinnāya
  mahāsammatapaveṇiyā okkākavaṁse jātattā jātikulaputto. Otiṇṇoti yassa
  jāti anto paviṭṭhā, 1- so jātiyā otiṇṇo nāMa. Jarādīsupi eseva nayo.
  Lābhasakkārādīsupi lābhoti cattāro paccayā. Sakkāroti tesaṁyeva sukatabhāvo.
  Silokoti vaṇṇabhaṇanaṁ. Abhinibbattetīti uppādeti. Apaññātāti dvinnaṁ janānaṁ
  ṭhitaṭṭhāne na paññāyanti. Ghāsacchādanamattaṁpi na labhanti. Appesakkhāti
  appaparivārā, purato vā pacchato vā gacchantaṁ na labhanti.

  *  *  *  *  *  *
  Footnote: 1 chaṂa. anupaviṭṭhā
-------------------------------------------------
[page 139]
     Sārena sārakaraṇīyanti rukkhasārena kattabbaṁ akkhacakkayuganaṅgalādikaṁ yaṅkiñci.
  Sākhāpalāsaṁ aggahesi brahmacariyassāti maggaphalasārassa 1- sāsanabrahmacariyassa
  cattāro paccayā sākhāpalāsaṁ nāma, taṁ aggahesi. Tena ca vosānaṁ āpādīti
  teneva ca alamettāvatā sāro me pattoti vosānaṁ āpanno.
     [310] Ñāṇadassanaṁ ārādhetīti devadatto pañcābhiñño, dibbacakkhu
  ca pañcannaṁ abhiññānaṁ matthake ṭhitaṁ, taṁ imasmiṁ sutte "ñāṇadassanan"ti vuttaṁ.
  Ajānaṁ apassaṁ viharantīti kiñci sukhumaṁ rūpaṁ ajānantā antamaso paṁsupisācakampi
  apassantā viharanti.
     [311] Asamayavimokkhaṁ ārādhetīti "katamo asamayavimokkho, cattāro ca
  ariyamaggā cattāri ca sāmaññaphalāni nibbānañca, ayaṁ asamayavimokkho"ti 2- evaṁ
  vutte navalokuttaradhamme ārādheti sampādeti paṭilabhati. Lokiyasamāpattiyo hi
  appitappitakkhaṇeyeva paccanīkadhammehi vimuccanti, tasmā "katamo samayavimokkho,
  catasso 3- rūpāvacarasamāpattiyo 3- catasso ca arūpāvacarasamāpattiyo, ayaṁ
  samayavimokkho"ti 2- evaṁ samayavimokkhoti vuttā. Lokuttaradhammā pana kālena kālaṁ
  vimuccanti, sakiṁ vimuttāni hi maggaphalāni vimuttāneva honti. Nibbānaṁ
  sabbakilesehi accantaṁ vimuttamevāti ime nava dhammā asamayavimokkhoti vuttā.
     Akuppā cetovimuttīti arahattaphalavimutti. Ayamattho etassāti etadatthaṁ,
  arahattaphalatthaṁ idaṁ brahmacariyaṁ, ayaṁ etassa atthoti vuttaṁ hoti. Etaṁ sāranti
  etaṁ arahattamaggaphalaṁ 4- brahmacariyassa sāraṁ. Etaṁ pariyosānanti etaṁ arahattaphalaṁ
  brahmacariyassa pariyosānaṁ, esā koṭi, na ito paraṁ pattabbaṁ atthīti yathānusandhināva
  desanaṁ niṭṭhapesīti.
                     Papañcasūdaniyā majjhimanikāyaṭṭhakathāya
                     mahāsāropamasuttavaṇṇanā niṭṭhitā.
                           -------------

  *  *  *  *  *  *
  Footnote: 1 Ma. aggaphalasārassa 2 khu. paṭi. 31/478/361 vimokkhakathā (syā)
  3-3 pāli.,chaṂa. cattāri jhānāni 4 chaṂa. arahattaphalaṁ
-------------------------------------------------
[page 140]
                       10. Cūḷasāropamasuttavaṇṇanā
     [312] Evamme sutanti cūḷasāropamasuttaṁ, tattha piṅgalakocchoti so
  brāhmaṇo piṅgaladhātuko. Kocchoti panassa nāmaṁ, tasmā "piṅgalakoccho"ti
  vuccati. Saṁghinotiādīsu pabbajitasamūhasaṅkhāto saṁgho etesaṁ atthīti saṁghino. Sveva
  gaṇo etesaṁ atthīti gaṇino. Ācārasikkhāpadavasena tassa gaṇassa ācariyāti
  gaṇācariyā. Ñātāti paññātā pākaṭā. "appicchā Santuṭṭhā, appicchatāya
  vatthaṁpi na nivāsentī"tiādinā nayena samuggato yaso etesaṁ atthīti yasassino.
  Titthakarāti laddhikarā, sādhusammatāti ime sādhu sundarā sappurisāti evaṁ sammatā.
  Bahujanassāti assutavato andhabālaputhujjanassa. Idāni te dassento seyyathīdaṁ
  pūraṇotiādimāha. Tattha pūraṇoti tassa satthupaṭiññassa nāmaṁ. Kassapoti gottaṁ.
  So kira aññatarassa kulassa ekūnadāsasataṁ pūrayamāno jāto, tenassa "pūraṇo"ti
  nāmaṁ akaṁsu. Maṅgaladāsattā cassa kataṁ dukkatanti 1- vattā natthi, akataṁ vā na
  katanti. "so Kimahaṁ ettha vasissāmī"ti 2- palāyi. Athassa corā vatthāni
  acchindiṁsu. So paṇṇena vā tiṇena vā paṭicchādetumpi ajānanto naggarūpeneva 3-
  ekaṁ gāmaṁ pāvisi. Manussā taṁ disvā "ayaṁ samaṇo arahā appiccho, natthi
  iminā sadiso"ti pūvabhattādīni gahetvā upasaṅkamanti. So "mayhaṁ sāṭakaṁ
  anivatthabhāvena idaṁ uppannan"ti tato paṭṭhāya sāṭakaṁ labhitvāpi na nivāsesi,
  tadeva pabbajjamaggahesi. Tassa santike aññepi pañcasatā manussā pabbajiṁsu,
  taṁ sandhāyāha "pūraṇo kassapo"ti.
     Makkhalīti tassa nāmaṁ. Gosālāya jātattā gosāloti dutiyaṁ nāmaṁ. Taṁ
  kira sakaddamāya bhūmiyā telaghaṭaṁ gahetvā gacchantaṁ "tāta mā khalī"ti sāmiko
  āha. So pamādena khalitvā patitvā sāmikassa bhayena palāyituṁ āraddho.
  Sāmiko upadhāvitvā sāṭakakaṇṇe aggahesi. Sopi sāṭakaṁ chaḍḍetvā acelako
  hutvā palāyi, sesaṁ pūraṇasadisameva.

  *  *  *  *  *  *
  Footnote: 1 chaṂa. dukkaṭanti, Ma. sukataṁ dukkaṭanti 2 chaṂa. vasāmīti 3 chaṂa. jātarūpeneva
-------------------------------------------------
[page 141]
     Ajitoti tassa nāmaṁ. Kesakambalaṁ dhāretīti kesakambalo. Iti nāmadvayaṁ
  saṁsandetvā "ajito kesakambalo"ti vuccati. Tattha kesakambalo nāma manussakesehi
  katakambalo, tato paṭikiṭṭhataraṁ vatthaṁ nāma natthi. Yathāha "seyyathāpi bhikkhave
  yāni kānici tantāvutānaṁ vatthānaṁ kesakambalo tesaṁ paṭikiṭṭho akkhāyati,
  kesakambalo bhikkhave sīte sīto uṇhe uṇho dubbaṇṇo duggandho
  dukkhasamphasso"ti. 1-
     `pakudho'ti Tassa nāmaṁ. Kaccāyanoti gottaṁ. Iti nāmagottaṁ saṁsandetvā
  "pakudho kaccāyano"ti vuccati. Sītūdakapaṭikkhittako esa, vaccaṁ katvāpi udakakiccaṁ
  na karoti, uṇhodakaṁ vā kañjiyaṁ vā labhitvā karoti, nadiṁ vā maggodakaṁ vā
  atikkamma "sīlaṁ me bhinnan"ti vālikaṁ thūpikaṁ katvā sīlaṁ adhiṭṭhāya gacchati,
  evarūpo nissirikaladdhiko esa.
     Sañjayoti tassa nāmaṁ. Velaṭṭhassa puttoti velaṭṭhaputto. Amhākaṁ
  ganthanakileso palibandhanakileso 2- natthi, kilesagantharahitā mayanti evaṁ vāditāya
  laddhanāmavasena nigantho. Nāṭassa puttoti nāṭaputto. Abbhaññiṁsūti yathā tesaṁ
  paṭiññā, tatheva jāniṁsu. Na jāniṁsūti. 3- Idaṁ vuttaṁ hoti:- sace nesaṁ sā
  paṭiññā niyyānikā sabbe abbhaññiṁsu. No ce, niyyānikā na abbhaññiṁsu.
  Tasmā kintesaṁ paṭiññā niyyānikā aniyyānikāti, ayametassa pañhassa attho.
  Atha bhagavā nesaṁ aniyyānikabhāvakathanena atthābhāvato alanti paṭikkhipitvā
  upamāya atthapadaṁ vedento 4- dhammameva desetuṁ dhammante brāhmaṇa
  desessāmītiādimāha.
     [320] Tattha sacchikiriyāyāti sacchikaraṇatthaṁ. Na chandaṁ janetīti
  kattukamyatāchandaṁ na janeti. 5- Na vāyamatīti vāyāmaṁ parakkamaṁ na karoti. Olīnavuttiko
  ca hotīti līnajjhāsayo hoti. Sāthilikoti sithilaggāhī, sāsanaṁ sithilaṁ katvā gaṇhāti,
  daḷhaṁ na gaṇhāti.

  *  *  *  *  *  *
  Footnote: 1 aṅ. tika. 20/138/279 kesakambalasutta 2 chaṂa. palibujjhana....
  3 chaṂa. ayaṁ pāṭho na dissati 4 chaṂa. atthaṁ pavedento 5 chaṂa. na janayati
-------------------------------------------------
[page 142]
     [323] Idha brāhmaṇa bhikkhu vivicceva kāmehīti kathaṁ ime
  paṭhamajjhānādidhammā ñāṇadassanena uttaritarā jātāti? nirodhapādakattā. Heṭṭhā
  paṭhamajjhānādidhammā hi vipassanāpādakā, idha nirodhapādakā, tasmā uttaritarāti 1-
  veditabbā. Iti bhagavā idaṁpi suttaṁ yathānusandhināva niṭṭhapesi. Desanāvasāne
  brāhmaṇo saraṇesu patiṭṭhitoti.
                     Papañcasūdaniyā majjhimanikāyaṭṭhakathāya
                      cūḷasāropamasuttavaṇṇanā niṭṭhitā.
                        Tatiyavaggavaṇṇanā niṭṭhitā.
                           -------------
                           4. Mahāyamakavagga
                        1. Cūḷagosiṅgasuttavaṇṇanā
     [325] Evamme sutanti cūḷagosiṅgasuttaṁ. Tattha nādike 2- viharatīti
  nādikā nāma ekaṁ taḷākaṁ nissāya dvinnaṁ cullapi 3- timahāpitiputtānaṁ dve gāmā,
  tesu ekasmiṁ gāme. Giñjakāvasatheti iṭṭhakāmaye āvasathe. Ekasmiṁ kira samaye
  bhagavā mahājanasaṅgahaṁ karonto vajjiraṭṭhe cārikaṁ caramāno nādikaṁ anuppatto.
  Nādikavāsino manussā bhagavato mahādānaṁ datvā dhammīkathaṁ sutvā pasannahadayā
  "satthu vasanaṭṭhānaṁ karissāmā"ti mantetvā iṭṭhakāheva bhittisopānathamthe
  vāḷarūpādīni dassentā pāsādaṁ katvā sudhāya limpitvā mālākammalatākammādīni
  niṭṭhāpetvā bhummattharaṇamañcapīṭhādīni paññāpetvā satthu niyyādesuṁ.
  Aparāparampanettha manussā bhikkhusaṁghassa rattiṭṭhānadivāṭṭhānamaṇḍapacaṅkamādīni
  kārayiṁsu. Iti so vihāro mahā ahosi. Taṁ sandhāya vuttaṁ "giñjakāvasathe"ti.

  *  *  *  *  *  *
  Footnote: 1 chaṂa. uttaritarā jātāti 2 chaṂa. nātike 3 cūḷa... (?)
-------------------------------------------------
[page 143]
     Gosiṅgasālavanadāyeti tattha ekassa jeṭṭhakarukkhassa khandhato gosiṅgasaṇṭhānaṁ
  hutvā viṭapaṁ uṭṭhahi, taṁ rukkhaṁ upādāya sabbampi taṁ vanaṁ gosiṅgasālavananti
  saṅkhaṁ gataṁ. Dāyoti avisesena araññassetaṁ nāmaṁ. Tasmā gosiṅgasālavanadāyeti
  gosiṅgasālavanāraññeti attho. Viharantīti sāmaggīrasaṁ anubhavamānā viharanti.
  Imesaṁ hi kulaputtānaṁ uparipaṇṇāsake 1- puthujjanakālo kathito, idha khīṇāsavakālo.
  Tadā hi te laddhassādā laddhappatiṭṭhā adhigatappaṭisambhidā khīṇāsavā hutvā
  sāmaggīrasaṁ anubhavamānā tattha vihariṁsu. Taṁ sandhāyetaṁ vuttaṁ.
     Yena gosiṅgasālavanadāyo tenupasaṅkamīti dhammasenāpatimahāmoggallānattheresu
  vā asītimahāsāvakesu vā antamaso dhammabhaṇḍāgārikaṁ ānandattherampi
  kañci anāmantetvā sayameva pattacīvaraṁ ādāya anīkanissaṭo hatthī viya, yūthā
  nissaṭo kesarasīho viya. 2- Vātacchinno valāhako viya ekakova upasaṅkami.
  Kasmā panettha bhagavā sayaṁ agamāsīti? tayo kulaputtā sāmaggīrasaṁ anubhavantā
  Viharanti, tesaṁ paggaṇhanato pacchimaṁ janataṁ anukampanato dhammagarubhāvato ca.
  Evaṁ kirassa ahosi "ahaṁ ime kulaputte paggaṇhitvā ukkaṁsitvā paṭisanthāraṁ
  katvā dhammaṁ nesaṁ desissāmī"ti. Evantāva paggaṇhanato agamāsi. Aparampissa
  ahosi "anāgate kulaputtā sammāsambuddho samaggavāsaṁ vasantānaṁ santikaṁ sayaṁ
  gantvā paṭisanthāraṁ katvā dhammaṁ kathetvā tayo kulaputte paggaṇhi, ko nāma
  samaggavāsaṁ na vaseyyāti samaggavāsaṁ vasitabbaṁ maññamānā khippameva dukkhassantaṁ
  karissantī"ti, evaṁ pacchimaṁ janataṁ anukampanatopi agamāsi. Buddhā ca nāma
  dhammagaruno honti, so ca nesaṁ dhammagarubhāvo rathavinīte āgatova. 3- Iti imasmā
  dhammagarubhāvatopi dhammaṁ paggaṇhissāmīti agamāsi.
     Dāyapāloti araññapālo. So taṁ araññaṁ yathā icchiticchitappadese
  manussā pavisitvā tattha pupphaṁ vā phalaṁ vā niyyāsaṁ vā dabbasambhāraṁ vā na haranti,
  evaṁ vatiyā parikkhittassa tassa araññassa yojite dvāre nisīditvā taṁ araññaṁ
  rakkhati pāleti. Tasmā "dāyapālo"ti vutto. Attakāmarūpāti attano hitaṁ

  *  *  *  *  *  *
  Footnote: 1 Ma. upari. 14/238/204 ādi. upakkilesasutta 2 chaṂa. kāḷasīho viya
  3 chaṂa. āvikatova
-------------------------------------------------
[page 144]
  Kāmayamānasabhāvā hutvā viharanti. Yo hi imasmiṁ sāsane pabbajitvāpi
  vejjakammadūtakammapahiṇagamanādīnaṁ vasena ekavīsatianesanāhi jīvitaṁ kappeti, ayaṁ na
  attakāmarūpo nāMa. Yo pana imasmiṁ sāsane pabbajitvā ekavīsatianesanaṁ pahāya
  catuppārisuddhisīle patiṭṭhāya buddhavacanaṁ uggaṇhitvā sappāyadhutaṅgaṁ adhiṭṭhāya
  aṭṭhatiṁsāya ārammaṇesu cittaruciyaṁ kammaṭṭhānaṁ gahetvā gāmantaṁ pahāya araññaṁ
  pavisitvā samāpattiyo nibbattetvā vipassanāya kammaṁ kurumāno viharati, ayaṁ
  attakāmo nāMa. Tepi tayo kulaputtā evarūpā ahesuṁ. Tena vuttaṁ "attakāmarūpā
  viharantī"ti.
     Mā tesaṁ aphāsukamakāsīti tesaṁ mā aphāsukaṁ akāsīti bhagavantaṁ vāresi. Evaṁ kirassa
  ahosi "ime kulaputtā samaggā viharanti, ekaccassa ca gataṭṭhāne bhaṇḍanakalahavivādā
  vattanti, tikhiṇasiṅgo caṇḍagoṇo viya ovijjhanto vicarati, athekamaggena dvinnaṁ
  gamanaṁ na hoti, kadāci ayampi evaṁ karonto imesaṁ kulaputtānaṁ samaggavāsaṁ bhindeyya,
  pāsādiko ca panesa suvaṇṇavaṇṇo rasagiddho maññe, gatakālato paṭṭhāya
  paṇītadāyakānaṁ attano upaṭṭhākānañca vaṇṇakathanādīhi imesaṁ kulaputtānaṁ
  appamādavihāraṁ bhindeyya, vasanaṭṭhānānipi 1- etesaṁ kulaputtānaṁ nibaddhāni
  paricchinnāni tisso ca paṇṇasālā tayo caṅkamā tīṇi divāṭṭhānāni tīṇi
  mañcapīṭhāni, ayaṁ pana samaṇo mahākāyo vuḍḍhataro maññe bhavissati, so akāle
  ime kulaputte senāsanā vuṭṭhāpessati, evaṁ sabbatthāpi etesaṁ aphāsu
  bhavissatī"ti. Taṁ anicchanto "mā tesaṁ aphāsukamakāsī"ti bhagavantaṁ vāresi.
     Kimpanesa jānanto vāresi, ajānantoti? ajānanto. Kiñcāpi hi
  Tathāgatassa paṭisandhiggahaṇato paṭṭhāya dasasahassacakkavāḷakampanādīni pāṭihāriyāni
  pavattiṁsu, araññavāsino pana dubbalamanussā sakammappasutā tāni sallakkhetuṁ na
  sakkonti, sammāsambuddho ca nāma yadā anekabhikkhusahassaparivāro byāmappabhāya
  asītianubyañjanehi dvattiṁsamahāpurisalakkhaṇasiriyā ca buddhānubhāvaṁ dassento
  vicarati, tadā ko esoti apucchitvāva jānitabbo hoti, tadā pana bhagavā

  *  *  *  *  *  *
  Footnote: 1 chaṂa. vasanaṭṭhānāni cāti
-------------------------------------------------
[page 145]
  Sabbampi taṁ buddhānubhāvaṁ cīvaragabbhena paṭicchādetvā valāhakagabbhena paṭicchanno
  puṇṇacando viya sayameva pattacīvaramādāya aññātakavesena agamāsi. Iti naṁ
  ajānantova dāyapālo nivāresi.
     Etadavocāti thero kira mā samaṇāti dāyapālassa kathaṁ sutvāva cintesi
  "mayaṁ tayo janā idha viharāma, aññe pabbajitā nāma natthi, ayañca dāyapālo
  pabbajitena viya saddhiṁ katheti, ko nu kho bhavissatī"ti divāṭṭhānato vuṭṭhāya
  dvāre ṭhatvā maggaṁ olokento bhagavantaṁ addasa. Bhagavāpi therassa saha
  dassaneneva sarīrobhāsaṁ muñci, asītianubyañjanavirājitā byāmappabhā
  pasāritasuvaṇṇapaṭo viya virocittha. Thero "ayaṁ dāyapālo phaṇakatāasīvisaṁ gīvāyaṁ gahetuṁ
  hatthaṁ pasārento viya loke aggapuggalena saddhiṁ kathentova na jānāti,
  aññatarabhikkhunā viya saddhiṁ kathetīti nivārento etaṁ "mā āvuso
  dāyapālā"tiādivacanaṁ avoca.
     Tenupasaṅkamīti kasmā bhagavato paccuggamanaṁ akatvāva upasaṅkami? evaṁ
  Kirassa ahosi "mayaṁ tayo janā samaggavāsaṁ vasāma, sacāhaṁ ekakova paccuggamanaṁ
  karissāmi, samaggavāso nāma na bhavissatī"ti piyamitte gahetvāva paccuggamanaṁ
  karissāmi. Yathā ca bhagavā mayhaṁ piyo, evaṁ sahāyānampi me piyoti, tehi
  saddhiṁ paccuggamanaṁ kātukāmo sayaṁ akatvāva upasaṅkami. Keci pana tesaṁ therānaṁ
  paṇṇasālādvāre caṅkamanakoṭiyā bhagavato āgamanamaggo hoti, tasmā thero
  tesaṁ saññaṁ dadamānova gatoti. Abhikkamathāti ito āgacchatha. Pāde pakkhālesīti
  vikasitapadumasannibhehi jālahatthehi maṇivaṇṇaudakaṁ gahetvā suvaṇṇavaṇṇesu
  piṭṭhipādesu udakamabhisiñcitvā pādena pādaṁ ghaṁsanto pakkhālesi. Buddhānaṁ
  kāye rajojallaṁ nāma na upalimpati, kasmā pakkhālesīti? sarīrassa utuggahaṇatthaṁ,
  tesañca cittasampahaṁsanatthaṁ. Amhehi abhihaṭena udakena bhagavā pāde pakkhālesi,
  paribhogaṁ akāsīti tesaṁ bhikkhūnaṁ balavasomanassavasena cittaṁ pīṇitaṁ hoti, tasmā
  pakkhālesi. Āyasmantaṁ anuruddhaṁ bhagavā etadavocāti so kari tesaṁ vuḍḍhataro.
-------------------------------------------------
[page 146]
     [326] Tassa saṅgahe kate sesānaṁ katova hotīti theraññeva etaṁ
  kacci vo anuruddhātiādivacanaṁ avoca. Tattha kaccīti pucchanatthe nipāto. Voti
  sāmivacanaṁ. Idaṁ vuttaṁ hoti:- kacci anuruddhā tumhākaṁ khamanīyaṁ, iriyāpatho vo
  khamati, kacci yāpanīyaṁ, kacci vo jīvitaṁ yāpeti ghaṭiyati, kacci piṇḍakena na
  kilamatha, kacci tumhākaṁ sulabhaṁ piṇḍaṁ, sampatte vo disvā manussā uḷuṅkayāguṁ vā
  kaṭacchubhikkhaṁ vā dātabbaṁ maññantīti bhikkhācāravattaṁ pucchati. Kasmā? paccayena
  akilamantena hi sakkā samaṇadhammo kātuṁ, vattameva vā etaṁ pabbajitānaṁ. Atha tena
  paṭivacane dinne "anuruddhā tumhe rājapabbajitā mahāpuññā, manussā tumhākaṁ
  araññe vasantānaṁ adatvā kassa aññassa dātabbaṁ maññissanti, tumhe pana
  etaṁ bhuñjitvā kiṁ nu kho migapotakā viya aññamaññaṁ ghaṭṭentā 1- viharatha,
  udāhu sāmaggībhāvo vo atthī"ti sāmaggīrasaṁ pucchanto kacci pana vo anuruddhā
  samaggātiādimāha.
     Tattha khīrodakībhūtāti yathā khīrañca udakañca aññamaññaṁ saṁsandeti, visuṁ
  na hoti, ekattaṁ viya upeti, kacci evaṁ sāmaggīvasena ekattūpagatacittuppādā
  viya viharathāti pucchati. Piyacakkhūhīti mettacittaṁ paccupaṭṭhapetvā olokanacakkhūni
  piyacakkhūni nāma, kacci tathārūpehi cakkhūhi aññamaññaṁ sampassantā viharathāti
  pucchati. Tagghāti ekaṁsatthe nipāto, ekaṁsena mayaṁ bhanteti vuttaṁ hoti. Yathā
  kathaṁ panāti ettha yathāti nipātamattaṁ. Kathanti kāraṇapucchā. Kathaṁ pana tumhe
  evaṁ viharatha, kena kāraṇena viharatha, taṁ me kāraṇaṁ brūthāti vuttaṁ hoti.
  Mettaṁ kāyakammanti mettacittavasena pavattaṁ kāyakammaṁ. Āvi ceva raho cāti
  sammukhā ceva parammukhā ca. Itaresupi eseva nayo.
     Tattha sammukhā kāyavacīkammāni sahavāse labbhanti, itarāni vippavāse,
  manokammaṁ sabbattha labbhati. Yañhi sahavasantesu ekena mañcapīṭhaṁ vā
  dārubhaṇḍaṁ vā mattikābhaṇḍaṁ vā bahi dunnikkhittaṁ hoti, taṁ disvā kenidaṁ
  valañjitanti avaññaṁ akatvā attanā dunnikkhittaṁ viya gahetvā paṭisāmentassa

  *  *  *  *  *  *
  Footnote: 1 chaṂa. saṁghaṭṭentā
-------------------------------------------------
[page 147]
  Paṭijaggitabbayuttaṁ vā pana ṭhānaṁ paṭijaggantassa sammukhā mettaṁ kāyakammaṁ
  nāma hoti. Ekasmiṁ pakkante tena dunnikkhittaṁ senāsanaparikkhāraṁ tatheva
  nikkhipantassa paṭijaggitabbayuttaṭṭhānaṁ vā pana paṭijaggantassa parammukhā mettaṁ
  kāyakammaṁ nāma hoti. Saha vasantassa pana therehi 1- saddhiṁ madhuraṁ sammodanīyaṁ
  kathaṁ paṭisanthāraṁ sāraṇīyaṁ kathaṁ dhammakathaṁ sarabhaññaṁ sākacchaṁ pañhāpucchanaṁ
  pañhāvissajjananti evamādikaraṇe sammukhā mettaṁ vacīkammaṁ nāma hoti. Theresu
  pana pakkantesu mayhaṁ piyasahāyo nandiyatthero kimbilatthero 2- evaṁ sīlasampanno
  evaṁ ācārasampannotiādiguṇakathaṁ parammukhā mettaṁ vacīkammaṁ nāma hoti. Mayhaṁ
  piyamitto nandiyatthero kimbilatthero 2- avero 3- hotu, abyāpajjho 4- sukhī
  hotūti evaṁ samannāharato pana sammukhāpi parammukhāpi mettaṁ manokammaṁ nāma
  hotiyeva.
     Nānā hi kho no bhante kāyāti kāyañhi piṭṭhaṁ viya mattikā viya
  ca omadditvā ekato kātuṁ na sakkā. Ekañca pana maññe cittanti cittaṁ
  pana no hitaṭṭhena nirantaraṭṭhena aviggahaṭṭhena samaggaṭṭhena ekamevāti dasseti.
  Kathampanetaṁ sakaṁ cittaṁ nikkhipitvā itaresaṁ cittavasena vattiṁsūti? ekassa patte
  Malaṁ uṭṭhahati, ekassa cīvaraṁ kiliṭṭhaṁ hoti, ekassa paribhaṇḍakammaṁ hoti. Tattha
  yassa patte malaṁ uṭṭhitaṁ, tena mamāvuso patte malaṁ uṭṭhitaṁ pacituṁ vaṭṭatīti
  vutte itare mayhaṁ cīvaraṁ kiliṭṭhaṁ dhovitabbaṁ, mayhaṁ paribhaṇḍaṁ kātabbanti avatvā
  araññaṁ pavisitvā dārūni āharitvā chinditvā pattakaṭāhe paribhaṇḍaṁ
  katvā 5- pattaṁ pacitvā 5- tato paraṁ cīvaraṁ vā dhovanti, paribhaṇḍaṁ vā karonti.
  Mamāvuso cīvaraṁ kiliṭṭhaṁ dhovituṁ vaṭṭati, mama paṇṇasālā uklāpā paribhaṇḍaṁ
  kātuṁ vaṭṭatīti paṭhamataraṁ ārocitepi eseva nayo.
     [327] Sādhu sādhu anuruddhāti bhagavā heṭṭhā na ca mayaṁ bhante
  piṇḍakena kilamimhāti vutte na sādhukāramadāsi. Kasmā? ayañhi kabaḷiṅkārāhāro

  *  *  *  *  *  *
  Footnote: 1 chaṂa. tehi 2 chaṂa. kimilatthero 3 Ma. arogo
  4 chaṂa. abyāpajjo 5-5 chaṂa. ime pāṭhā na dissanti
-------------------------------------------------
[page 148]
  Nāma imesaṁ sattānaṁ apāyalokepi devamanussalokepi āciṇṇasamāciṇṇova.
  Ayampana lokasannivāso yebhuyyena vivādapakkhando, apāyalokepi devamanussalokepi
  ime sattā paṭiviruddhā eva, etesaṁ sāmaggīkālo dullabho, kadācideva hotīti
  samaggasaṁvāsassa dullabhattā idha bhagavā sādhukāramadāsi. Idāni tesaṁ appamādalakkhaṇaṁ
  pucchanto kacci pana vo anuruddhātiādimāha. Tattha voti nipātamattaṁ, paccattavacanaṁ
  vā, kacci tumheti attho. Amhākanti amhesu tīsu janesu. Piṇḍāya paṭikkamatīti
  gāme piṇḍāya caritvā paccāgacchati. Avakkārapātinti atirekapiṇḍapātaṁ apanetvā
  ṭhapanatthāya ekaṁ samuggapātiṁ dhovitvā ṭhapeti.
     Yo pacchāti te kira therā na ekatova bhikkhācāraṁ pavisanti, phalasamāpattiratā
  hete. Pātova sarīrapaṭijagganaṁ katvā vattappaṭipattiṁ pūretvā senāsanaṁ pavisitvā
  kālaparicchedaṁ katvā phalasamāpattiṁ appetvā nisīdanti. Tesu yo paṭhamataraṁ
  nisinno attano kālaparicchedavasena paṭhamataraṁ uṭṭhāti, so piṇḍāya caritvā
  paṭinivatto bhattakiccaṭṭhānaṁ āgantvā jānāti "dve bhikkhū pacchā, ahaṁ paṭhamataraṁ
  āgato"ti. Atha pattaṁ pidahitvā āsanapaññāpanādīni katvā yadi patte
  paṭivisamattameva hoti, nisīditvā bhuñjati. Yadi atirekaṁ hoti, avakkārapātiyaṁ
  pakkhipitvā pātiṁ pidhāya bhuñjati. Katabhattakicco pattaṁ dhovitvā nirodakaṁ 1- katvā
  thavikāya osāpetvā 2- āsanāni ukkhipitvā 2- pattacīvaraṁ gahetvā attano
  vasanaṭṭhānaṁ pavisati. Dutiyopi āgantvāva jānāti "eko paṭhamaṁ āgato, eko
  pacchato"ti. So sace patte bhattaṁ pamāṇameva hoti, bhuñjati. Sace mandaṁ, avakkārapātito
  gahetvā bhuñjati. Sace atirekaṁ hoti, avakkārapātiyaṁ pakkhipitvā pamāṇameva
  bhuñjitvā purimatthero viya vasanaṭṭhānaṁ pavisati. Tatiyopi āgantvāva jānāti
  "dve paṭhamaṁ āgatā, ahaṁ pacchato"ti. Sopi dutiyatthero viya bhuñjitvā
  katabhattakicco pattaṁ dhovitvā nirodakaṁ katvā thavikāya osāpetvā āsanāni
  ukkhipitvā paṭisāmeti, pānīyaghaṭe vā paribhojanīyaghaṭe vā avasesaudakaṁ chaḍḍetvā
  ghaṭe nikujjitvā avakkārapātiyaṁ sace avasesabhattaṁ hoti, taṁ vuttanayena haritvā 3-

  *  *  *  *  *  *
  Footnote: 1 chaṂa. vodakaṁ. evamuparipi 2-2 chaṂa. ime pāṭhā na dissanti 3 chaṂa. jahitvā
-------------------------------------------------
[page 149]
  Pātiṁ dhovitvā paṭisāmeti, bhattaggaṁ sammajjati, tato kacavaraṁ chaḍḍetvā sammajjaniṁ
  ukkhipitvā upacikāhi muttaṭṭhāne ṭhapetvā pattacīvaraṁ ādāya vasanaṭṭhānaṁ
  pavisati. Idaṁ therānaṁ bahivihāre araññe bhattakiccakaraṇaṭṭhāne bhojanasālāvattaṁ.
  Idaṁ sandhāya "yo pacchā"tiādi vuttaṁ.
     Yo passatītiādi pana nesaṁ antovihāre vattanti veditabbaṁ. Tattha
  vaccaghaṭanti ācamanakumbhiṁ. Rittanti rittakaṁ. Tucchakanti tasseva vevacanaṁ.
  Avisayhanti ukkhipituṁ asakkuṇeyyaṁ, atibhāriyaṁ. Hatthavikārenāti hatthasaññāya. Te
  kira pānīyaghaṭādīsu yaṅkiñci tucchakaṁ gahetvā pokkharaṇiṁ gantvā anto ca bahi ca
  dhovitvā udakaṁ parissāvitvā 1- tīre ṭhapetvā aññaṁ bhikkhuṁ hatthavikārena
  āmantenti, odissa vā anodissa vā saddaṁ na karonti. Kasmā odissa
  saddaṁ na karonti? taṁ bhikkhuṁ saddo bādheyyāti. Kasmā anodissa saddaṁ na
  karonti? anodissa sadde dinne "ahaṁ pure ahaṁ pure"ti dvepi nikkhameyyuṁ, tato
  dvīhi kattabbakamme tatiyassa kammacchedo bhaveyya. Saṁyatapadasaddo pana hutvā
  aparassa bhikkhuno divāṭṭhānasantikaṁ gantvā tena diṭṭhabhāvaṁ ñatvā hatthasaññaṁ
  karoti, tāya saññāya itaro āgacchati, tato dve janā hatthena hatthaṁ
  saṁsibbantā dvīsu hatthesu ṭhapetvā upaṭṭhapenti. Taṁ sandhāyāha "hatthavikārena
  dutiyaṁ āmantetvā hatthavilaṅghikena upaṭṭhapemā"ti.
     Pañcāhikaṁ kho panāti cātuddase paṇṇarase aṭṭhamiyanti idantāva
  pakatidhammassavanameva, taṁ akhaṇḍaṁ katvā pañcame pañcame divase dve therā nātivikāle
  nhāyitvā anuruddhattherassa vasanaṭṭhānaṁ gacchanti. Tattha tayopi nisīditvā
  tiṇṇaṁ piṭakānaṁ aññatarasmiṁ aññamaññaṁ pañhaṁ pucchanti, aññamaññaṁ vissajjenti,
  tesaṁ evaṁ karontānaṁyeva aruṇaṁ uggacchati. Taṁ sandhāyetaṁ vuttaṁ. 2- "kacci Pana
  vo anuruddhā appamattā ātāpino pahitattā viharathā"ti. 2- Ettāvatā therena
  bhagavatā appamādalakkhaṇaṁ pucchitena pamādaṭṭhānesuyeva appamādalakkhaṇaṁ vissajjitaṁ

  *  *  *  *  *  *
  Footnote: 1 chaṂa. parissāvetvā 2-2 chaṂa. ime pāṭhā na dissanti
-------------------------------------------------
[page 150]
  Hoti. Aññesañhi bhikkhūnaṁ bhikkhācārapavisanakālo nikkhamanakālo nivāsanaparivattanaṁ
  cīvarapārupanaṁ antogāme piṇḍāya caraṇaṁ dhammakathanaṁ anumodanaṁ gāmato nikkhamitvā
  bhattakiccakaraṇaṁ pattadhovanaṁ pattaosāpanaṁ pattacīvarapaṭisāmananti papañcakaraṇaṭṭhānāni
  etāni, tasmā thero amhākaṁ ettakaṁ ṭhānaṁ muñcitvā pamādakālo nāma natthīti
  dassento pamādaṭṭhānesuyeva appamādalakkhaṇaṁ vissajjesi.
     [328] Athassa bhagavā sādhukāraṁ datvā paṭhamajjhānaṁ pucchanto puna
  atthi pana votiādimāha. Tattha uttarimanussadhammāti manussadhammato uttari.
  Alamariyañāṇadassanavisesoti ariyabhāvakaraṇasamatthako ñāṇadassanaviseso. 1- Kiñhi no
  siyā bhanteti kasmā bhante nādhigato bhavissati, adhigatoyevāti. Yāvadevāti
  yāva eva.
     [329] Evaṁ paṭhamajjhānādhigame byākate dutiyajjhānādīni pucchanto
  etassa pana votiādimāha. Tattha samatikkamāyāti samatikkamatthāya. Paṭipassaddhiyāti
  paṭipassaddhatthāya. Sesaṁ sabbattha vuttanayeneva veditabbaṁ. Pacchimapañhe pana
  lokuttarañāṇadassanavasena adhigatanirodhasamāpattiṁ pucchanto alamariyañāṇadassana-
  visesoti āha. Theropi pucchānurūpeneva byākāsi. Tattha yasmā vedayitasukhato
  avedayitasukhaṁ santataraṁ paṇītataraṁ hoti, tasmā aññaṁ phāsuvihāraṁ uttaritaraṁ vā
  paṇītataraṁ vā na samanupassāmāti āha.
     [330] Dhammiyā kathāyāti sāmaggirasānisaṁsapaṭisaṁyuttāya dhammiyā kathāya.
  Sabbepi te catūsu saccesu pariniṭṭhitakiccā, tena tesaṁ paṭivedhatthāya kiñci
  kathetabbaṁ natthi. Sāmaggirasena 2- pana ayañca ayañca ānisaṁsoti sāmaggirasānisaṁsameva
  tesaṁ bhagavā kathesi. Bhagavantaṁ anusaṁyāyitvāti anugantvā. Te kira bhagavato pattacīvaraṁ
  gahetvā thokaṁ agamaṁsu, atha bhagavā vihārapariveṇapariyantaṁ gatakāle "āharatha
  me pattacīvaraṁ, tumhe idheva tiṭṭhathā"ti pakkāmi. Tato paṭinivattitvāti tato
  ṭhitaṭṭhānato nivattitvā. Kiṁ nu kho mayaṁ āyasmatoti bhagavantaṁ nissāya

  *  *  *  *  *  *
  Footnote: 1 chaṂa..... samattho ñāṇaviseso 2 Sī. sāmaggivāsena, Ma. sāmaggirase
-------------------------------------------------
[page 151]
  Pabbajjādīni adhigantvāpi attano guṇakathāya aṭṭiyamānā adhigamappicchatāya
  āhaṁsu. Imāsañca imāsañcāti paṭhamajjhānādīnaṁ lokiyalokuttarānaṁ. Cetasā ceto
  paricca viditoti ajja me āyasmanto lokiyasamāpattiyā vītināmesuṁ, ajja
  lokuttarāyāti evaṁ cittena cittaṁ paricchinditvā viditaṁ. Devatāpi meti bhante
  anuruddha ajja ayyo nandiyatthero, ajja ayyo kimbilatthero 1- imāya ca
  imāya ca samāpattiyā vītināmesīti evamārocesunti attho. Pañhābhipuṭṭhenāti
  taṁpi mayā sayaṁ viditanti vā devatāhi ārocitanti vā ettakeneva mukhaṁ me
  sajjanti. Kathaṁ samuṭṭhāpetvā apuṭṭheneva me na kathitaṁ. Bhagavatā pana pañhābhipuṭṭhe
  pañhaṁ abhipucchitena satā byākataṁ, tatra me kiṁ na rocathāti āha.
     [331] Dīghoti "maṇi mānicaro 2- dīgho, atho serīsako sahā"ti 3- evaṁ
  āgato aṭṭhavīsatiyā yakkhasenāpatīnaṁ abbhantaro eko devarājā. Parajanoti
  tasseva yakkhassa nāmaṁ. Yena bhagavā tenupasaṅkamīti so kira vessavaṇena pesito etaṁ
  ṭhānaṁ gacchanto bhagavantaṁ sayaṁ pattacīvaraṁ gahetvā giñjakāvasathato gosiṅgasālavanassa
  antare disvā bhagavā attanā pattacīvaraṁ gahetvā gosiṅgasālavane tiṇṇaṁ
  kulaputtānaṁ santikaṁ gacchati. Ajja mahatī dhammadesanā bhavissati. Mayāpi tassā
  desanāya bhāginā bhavitabbanti adissamānena kāyena satthu padānupadiko
  gantvā avidūre ṭhatvā dhammaṁ sutvā satthari gacchantepi na gato, "ime therā
  kiṁ karissantī"ti dassanatthaṁ pana tattheva ṭhito. Atha te dve there anuruddhattheraṁ
  palibodhante 4- disvā ime therā bhagavantaṁ nissāya pabbajjādayo sabbaguṇe
  adhigantvāpi bhagavatova maccharāyanti, na sahanti, ativiya nilīyanti paṭicchādenti,
  na idāni tesaṁ paṭicchādetuṁ dassāmi, paṭhavito yāva brahmalokā etesaṁ guṇe
  pakāsessāmī"ti cintetvā yena bhagavā tenupasaṅkami.
     Lābhā vata bhanteti ye bhante vajjiraṭṭhavāsino bhagavantañca ime ca
  tayo kulaputte passituṁ labhanti, vandituṁ labhanti, deyyadhammaṁ dātuṁ labhanti, dhammaṁ

  *  *  *  *  *  *
  Footnote: 1 chaṂa. kimilatthero 2 chaṂa. māṇivaro 3 dī. pāṭi. 11/293/187 āṭānāṭiyasutta
  4 chaṂa. paliveṭhente, Ma. palivedhante
-------------------------------------------------
[page 152]
  Sotuṁ labhanti, tesaṁ lābhā bhante vajjīnanti attho. Saddaṁ sutvāti so kira
  attano yakkhānubhāvena mahantaṁ saddaṁ katvā sakalaṁ vajjiraṭṭhaṁ ajjhottharanto
  taṁ vācaṁ nicchāresi. Tena cassa tesu tesu rukkhapabbatādīsu adhivatthā bhummā devatā
  saddaṁ assosuṁ. Taṁ sandhāya vuttaṁ "saddaṁ sutvā"ti. Anussāvesunti mahantaṁ saddaṁ
  sutvā sāvesuṁ. Esa nayo sabbattha. Yāva brahmalokāti yāva akaniṭṭhabrahmalokā.
  Tañcepi kulanti "amhākaṁ kulato nikkhamitvā ime kulaputtā pabbajitvā 1-
  evaṁ sīlavanto guṇavanto ācārasampannā kalyāṇadhammā"ti evaṁ tañcepi
  kulaṁ ete tayo kulaputte pasannacittaṁ anussareyyāti evaṁ sabbattha attho
  daṭṭhabbo. Iti bhagavā yathānusandhināva desanaṁ niṭṭhapesīti.
                     Papañcasūdaniyā majjhimanikāyaṭṭhakathāya
                      cūḷagosiṅgasuttavaṇṇanā niṭṭhitā.
                          ---------------
                        2. Mahāgosiṅgasuttavaṇṇanā
     [332] Evamme sutanti mahāgosiṅgasuttaṁ. Tattha gosiṅgasālavanadāyeti
  idaṁ vasanaṭṭhānadassanatthaṁ vuttaṁ. Aññesu hi suttesu "sāvatthiyaṁ viharati jetavane
  anāthapiṇḍikassārāme"ti evaṁ paṭhamaṁ gocaragāmaṁ dassetvā pacchā vasanaṭṭhānaṁ
  dassesi. 2- Imasmiṁ pana mahāgosiṅgasutte bhagavato gocaragāmo anivaddho, kocideva
  gocaragāmo bhavissati. Tasmā vasanaṭṭhānameva paridīpitaṁ. Araññanidānakaṁ nāmetaṁ
  suttanti. Sambahulehīti bahukehi. Abhiññātehi abhiññātehīti sabbattha
  vissutehi pākaṭehi. Therehi sāvakehi saddhinti pātimokkhasaṁvarādīhi thirakārakehi
  dhammehi samannāgatattā therehi, savanante jātattā sāvakehi saddhiṁ ekato.

  *  *  *  *  *  *
  Footnote: 1 chaṂa. pabbajitā 2 chaṂa. dasseti
-------------------------------------------------
[page 153]
  Idāni te there sarūpato dassento āyasmatā ca sāriputtenātiādimāha.
  Tatthāyasmā sāriputto attano sīlādīhi guṇehi buddhasāsane abhiññāto.
  Cakkhumantānaṁ gaganamajjhe ṭhito suriyo viya, cando viya, samuddatīre ṭhitānaṁ
  sāgaro viya ca pākaṭo paññāto. Na kevalañcassa imasmiṁ sutte āgataguṇavaseneva
  mahantatā veditabbā, ito aññesaṁ dhammadāyādasuttaṁ anaṅgaṇasuttaṁ sammādiṭṭhisuttaṁ
  1- cullasīhanādasuttaṁ mahāsīhanādasuttaṁ 1- rathavinītaṁ mahāhatthipadopamaṁ mahāvedallaṁ
  vatthūpamasuttaṁ 2- dīghanakhaṁ anupadasuttaṁ sevitabbāsevitabbasuttaṁ saccavibhaṅgasuttaṁ
  piṇḍapātapārisuddhi sampasādanīyaṁ saṅgītisuttaṁ dasuttarasuttaṁ pavāraṇāsuttaṁ 3-
  susimasuttaṁ therapañhasuttaṁ mahāniddeso paṭisambhidāmaggo therasīhanādasuttaṁ
  abhinikkhamanaṁ etadagganti imesaṁpi suttānaṁ vasena therassa mahantatā veditabbā.
  Etadaggasmiṁ hi "etadaggaṁ bhikkhave mama sāvakānaṁ bhikkhūnaṁ mahāpaññānaṁ yadidaṁ
  sāriputto"ti 4- vuttaṁ.
     Mahāmoggallānopi sīlādiguṇehi ceva imasmiṁ sutte āgataguṇehi ca
  thero viya abhiññāto pākaṭo mahā. Apicassa anumānasuttaṁ cūḷataṇhāsaṅkhayasuttaṁ
  māratajjanīyasuttaṁ pāsādakampanaṁ sakalaṁ iddhipādasaṁyuttaṁ nandopanandadamanaṁ
  yamakapāṭihāriyakāle devalokagamanaṁ vimānavatthu petavatthu therassa abhinikkhamanaṁ
  etadagganti imesaṁpi vasena mahantabhāvo veditabbo. Etadaggasmiṁ hi "etadaggaṁ
  bhikkhave mama sāvakānaṁ bhikkhūnaṁ iddhimantānaṁ yadidaṁ mahāmoggallāno"ti 5- vuttaṁ.
     Mahākassapopi sīlādiguṇehi ceva imasmiṁ sutte āgataguṇehi ca thero
  viya abhiññāto pākaṭo mahā. Apicassa cīvaraparittanasuttaṁ 6- jiṇṇacīvarasuttaṁ 7-
  candopamaṁ sakalaṁ kassapasaṁyuttaṁ mahāariyavaṁsasuttaṁ therassa abhinikkhamanaṁ etadagganti
  imesaṁpi vasena mahantabhāvo veditabbo. Etadaggasmiṁ hi "etadaggaṁ bhikkhave mama
  sāvakānaṁ bhikkhūnaṁ dhutavādānaṁ yadidaṁ mahākassapo"ti 8- vuttaṁ.

  *  *  *  *  *  *
  Footnote: 1 chaṂa. sīhanādasuttaṁ 2 chaṂa. cātumasuttaṁ 3 saṁ. sagā. 15/215/230
  4 aṅ. ekaka. 20/189/23 etadaggavagga, paṭhamavagga 5 aṅ. ekaka. 20/190/23
  6 saṁ. sagā. 15/144/186 santuṭṭhasutta 7 saṁ. sagā. 15/154/208 cīvarasutta
  8 aṅ. ekaka. 20/191/23 etadaggavagga, paṭhamavagga
-------------------------------------------------
[page 154]
     Anuruddhattheropi sīlādiguṇehi ceva imasmiṁ sutte āgataguṇehi ca thero
  viya abhiññāto pākaṭo mahā. Apicassa cūḷagosiṅgasuttaṁ naḷakapānasuttaṁ
  anuttariyasuttaṁ upakkilesasuttaṁ anuruddhasaṁyuttaṁ mahāpurisavitakkasuttaṁ therassa
  abhinikkhamanaṁ etadagganti imesaṁpi vasena mahantabhāvo veditabbo. Etadaggasmiṁ hi
  "etadaggaṁ bhikkhave mama sāvakānaṁ bhikkhūnaṁ dibbacakkhukānaṁ yadidaṁ anuruddhoti 1-
  vuttaṁ.
     Āyasmatā ca revatenāti ettha pana dve revatā khadiravaniyarevato ca
  kaṅkhārevato ca. Tattha khadiravaniyarevato dhammasenāpatittherassa kaniṭṭhabhātiko, na
  so idha adhippeto. "akappiyo Guḷo, akappiyā muggā"ti 2- evaṁ kaṅkhābahulo
  pana thero idha revatoti adhippeto. Sopi sīlādiguṇehi ceva imasmiṁ sutte
  āgataguṇehi ca thero viya abhiññāto pākaṭo mahā. Apicassa abhinikkhamanenapi
  etadaggenapi mahantabhāvo veditabbo. Etadaggasmiṁ hi "etadaggaṁ bhikkhave mama
  sāvakānaṁ bhikkhūnaṁ jhāyīnaṁ yadidaṁ kaṅkhārevato"ti 3- vuttaṁ.
     Ānandattheropi sīlādiguṇehi ceva imasmiṁ sutte āgataguṇehi ca thero
  viya abhiññāto pākaṭo mahā. Apicassa sekhasuttaṁ bāhitiyasuttaṁ aneñjasappāyaṁ
  gopakamoggallānaṁ bahudhātukaṁ cūḷasuññataṁ mahāsuññataṁ acchariyabbhūtasuttaṁ bhaddekarattaṁ
  mahānidānaṁ mahāparinibbānaṁ subhasuttaṁ cūḷaniyalokadhātusuttaṁ abhinikkhamanaṁ
  etadagganti imesaṁpi vasena mahantabhāvo veditabbo. Etadaggasmiṁ hi "etadaggaṁ
  bhikkhave mama sāvakānaṁ bhikkhūnaṁ bahussutānaṁ yadidaṁ ānando"ti 4- vuttaṁ.
     Aññehi ca abhiññātehi abhiññātehīti na kevalañca eteheva, aññehi
  ca mahāguṇatāya pākaṭehi abhiññātehi bahūhi therehi sāvakehi saddhiṁ bhagavā
  gosiṅgasālavanadāye viharatīti attho. Āyasmā hi sāriputto sayaṁ mahāpañño
  aññepi bahū mahāpaññe bhikkhū gahetvā tadā dasabalaṁ parivāretvā vihāsi.
  Āyasmā mahāmoggallāno sayaṁ iddhimā, āyasmā mahākassapo sayaṁ dhutavādo,
  āyasmā anuruddho sayaṁ dibbacakkhuko, āyasmā revato sayaṁ jhānābhirato, āyasmā

  *  *  *  *  *  *
  Footnote: 1 aṅ. ekaka. 20/192/23 etadaggavagga, paṭhamavagga
  2 vinaYu. mahā. 5/272/41 guḷādianujānanā
  3 aṅ. ekaka. 20/204/24 etadaggavagga, dutiyavagga
  4 aṅ. ekaka. 20/223/25 etadaggavagga, catutthavagga
-------------------------------------------------
[page 155]
  Ānando sayaṁ bahussuto aññepi bahū bahussute bhikkhū gahetvā tadā dasabalaṁ
  parivāretvā vihāsi, evaṁ tadā ete ca aññe ca abhiññātā mahātherā
  tiṁsasahassamattā bhikkhū dasabalaṁ parivāretvā vihariṁsūti veditabbā.
     Paṭisallānā vuṭṭhitoti phalasamāpattivivekato vuṭṭhito. Yenāyasmā
  mahākassapo tenupasaṅkamīti thero kira paṭisallānā vuṭṭhito pacchimalokadhātuṁ
  olokento vanante kīḷantassa mattakhattiyassa kaṇṇato patamānaṁ kuṇḍalaṁ viya,
  saṁharitvā samugge pakkhipamānaṁ rattakambalaṁ viya, maṇināgadantato patamānaṁ
  satasahassagghanikaṁ suvaṇṇapātiṁ viya ca atthaṁ gacchamānaṁ paripuṇṇapaṇṇāsayojanaṁ
  suriyamaṇḍalaṁ addasa. Tadanantaraṁ pācīnalokadhātuṁ olokento nemiyaṁ gahetvā
  parivattayamānaṁ rajatacakkaṁ viya, rajatakūṭato nikkhamantaṁ khīradhārāmaṇḍalaṁ 1- viya,
  sapakkhe pappoṭhetvā gaganatale pakkhandamānaṁ setahaṁsaṁ viya ca meghavaṇṇāya
  samuddakucchito uggantvā pācīnacakkavāḷapabbatamatthake salakkhaṇapaṭimaṇḍitaṁ
  ekūnapaññāsayojanaṁ candamaṇḍalaṁ addasa. Tato sālavanaṁ olokesi. Tasmiṁ hi samaye
  sālarukkhamūlato paṭṭhāya yāva aggā sabbaphāliphullā 2- dukūlapārutā viya,
  muttākalāpavinaddhā viya ca virociṁsu. Bhūmitalaṁ pupphasantharapūjāya paṭimaṇḍitaṁ viya,
  tattha tattha nipatantena pupphareṇunā lākhārasena siñcamānaṁ viya ca ahosi.
  Bhamaramadhukaragaṇā kusumareṇumadamattā upagāyamānā viya vanantaresu vicaranti. Tadā ca
  uposathadivasova hoti. Atha thero "kāya nu kho ajja rattiyā vītināmessāmī"ti
  cintesi, ariyasāvakā ca nāma piyadhammassavanā honti. Athassa etadahosi "ajja
  mayhaṁ jeṭṭhabhātikassa dhammasenāpatittherassa santikaṁ gantvā dhammaratiyā
  vītināmessāmī"ti. Gacchanto pana ekakova agantvā "mayhaṁ piyasahāyaṁ
  mahākassapattheraṁ gahetvā gamissāmī"ti nisinnaṭṭhānato vuṭṭhāya cammakkhaṇḍaṁ
  pappoṭhetvā yenāyasmā mahākassapo tenupasaṅkami.
     Evamāvusoti kho āyasmā mahākassapoti theropi yasmā piyadhammassavanova
  ariyasāvako, tasmā tassa vacanaṁ sutvā gacchāvuso tvaṁ, mayhaṁ sīsaṁ vā rujjati

  *  *  *  *  *  *
  Footnote: 1 chaṂa. khīradhārāmaṇḍaṁ 2 chaṂa. sabbapāliphullā
-------------------------------------------------
[page 156]
  Piṭṭhi vāti kiñci lesāpadesaṁ akatvā tuṭṭhahadayova "evamāvuso"tiādimāha.
  Paṭissutvā ca nisinnaṭṭhānato vuṭṭhāya cammakkhaṇḍaṁ pappoṭhetvā mahāmoggallānaṁ
  anubandhi. Tasmiṁ samaye dve mahātherā paṭipāṭiyā ṭhitāni dve candamaṇḍalāni
  viya, dve suriyamaṇḍalāni viya, dve chaddantanāgarājāno viya, dve sīhā
  viya, dve byagghā viya ca virociṁsu. Anuruddhattheropi tasmiṁ samaye divāṭṭhāne
  nisinno dve mahāthere sāriputtattherassa santikaṁ gacchante disvā pacchimalokadhātuṁ
  olokento suriyaṁ vanantaṁ pavisantaṁ viya, pācīnalokadhātuṁ olokento candaṁ
  vanantato uggacchantaṁ viya, sālavanaṁ olokento sabbaphāliphullaṁ sālavanañca
  disvā ajja uposathadivaso, ime ca me jeṭṭhabhātikā dhammasenāpatissa santikaṁ
  gacchanti, mahantena dhammassavanena bhavitabbaṁ, ahaṁpi dhammassavanassa bhāgī bhavissāmīti
  nisinnaṭṭhānato vuṭṭhāya cammakkhaṇḍaṁ pappoṭhetvā mahātherānaṁ padānupadiko
  hutvā nikkhami. Tena vuttaṁ "athakho āyasmā ca mahāmoggallāno āyasmā ca
  mahākassapo āyasmā ca anuruddho yenāyasmā sāriputto tenupasaṅkamiṁsū"ti.
  Upasaṅkamiṁsūti paṭipāṭiyā ṭhitā tayo candā viya, suriyā viya, sīhā viya ca
  virocamānā upasaṅkamiṁsu.
     [333] Evaṁ upasaṅkamante pana te mahāthere āyasmā ānando attano
  divāṭṭhāne nisinnoyeva disvā "ajja mahantaṁ dhammassavanaṁ bhavissati, mayāpi
  tassa bhāginā bhavitabbaṁ, na kho pana ekakova gamissāmi, mayhaṁ piyasahāyaṁpi
  revatattheraṁ gahetvā gamissāmī"ti sabbaṁ mahāmoggallānassa mahākassapassa
  anuruddhassa upasaṅkamane vuttanayeneva vitthārato veditabbaṁ. Iti te dve
  janā paṭipāṭiyā ṭhitā dve candā viya, suriyā viya, sīhā viya ca, virocamānā
  upasaṅkamiṁsu. Tena vuttaṁ "addasā kho āyasmā sāriputto"tiādi. Disvāna
  āyasmantaṁ ānandaṁ etadavocāti dūratova disvā anukkamena kathāupacārasampattaṁ
  etaṁ "etu kho āyasmā"tiādivacanaṁ avoca. Ramaṇīyaṁ āvusoti ettha duvidhaṁ rāmaṇeyyakaṁ
  vanarāmaṇeyyakaṁ puggalarāmaṇeyyakañca. Tattha vanaṁ nāma nāgasalaḷasālacampakādīhi
-------------------------------------------------
[page 157]
  Sañchannaṁ hoti bahalacchāyaṁ pupphaphalūpagavividharukkhaṁ udakasampannaṁ gāmato nissaṭaṁ,
  idaṁ vanarāmaṇeyyakaṁ nāMa. Yaṁ sandhāya vuttaṁ:-
               "ramaṇīyāni araññāni yattha na ramatī jano
                vītarāgā ramissanti na te kāmagavesino"ti 1-
     vanaṁ pana sacepi ujjaṅgale hoti nirudakaṁ viralacchāyaṁ kaṇṭakasamākiṇṇaṁ,
  buddhādayopettha ariyā viharanti, idaṁ puggalarāmaṇeyyakaṁ nāMa. Yaṁ sandhāya
  vuttaṁ:-
               "gāme vā yadi vāraññe ninne vā yadi vā thale
                yattha arahanto viharanti taṁ bhūmirāmaṇeyyakan"ti 2-
     idha pana taṁ duvidhaṁpi labbhati. Tadā hi gosiṅgasālavanaṁ sabbaphāliphullaṁ hoti
  kusumagandhasugandhaṁ, sadevake cettha loke aggapuggalo sammāsambuddho tiṁsasahassamattehi
  abhiññātabhikkhūhi saddhiṁ viharati. Taṁ sandhāya vuttaṁ "ramaṇīyaṁ āvuso ānanda
  gosiṅgasālavanan"ti.
     Dosinā rattīti dosāpagatā, abbhaṁ mahikā dhūmo rajo rāhūti imehi pañcahi
  upakkilesehi virahitāti vuttaṁ hoti. Sabbaphāliphullāti sabbattha phāliphullā,
  mūlato paṭṭhāya yāva aggā apupphitaṭṭhānaṁ nāma natthi. Dibbā maññe gandhā
  sampavantīti dibbā mandārapupphakoviḷārapāricchattakacandanacuṇṇagandhā viya samantā
  pavāyanti, sakkasuyāmasantusitanimmānaratiparanimmitamahābrahmānaṁ otiṇṇaṭṭhānaṁ
  viya vāyantīti vuttaṁ hoti.
     Kathaṁrūpena āvuso ānandāti ānandatthero tesaṁ pañcannaṁ therānaṁ
  saṁghanavakova. Kasmā thero taṁyeva paṭhamaṁ pucchatīti? mamāyitattā. Te hi dve
  therā aññamaññaṁ mamāyiṁsu. Sāriputtatthero "mayā kattabbaṁ satthu upaṭṭhānaṁ
  karotī"ti ānandattheraṁ mamāyi. Ānandatthero bhagavato sāvakānaṁ aggoti
  sāriputtattheraṁ mamāyi, kuladārake pabbājetvā sāriputtattherassa santike

  *  *  *  *  *  *
  Footnote: 1 khuḍha. 25/99/34 aññataritthīvatthu 2 khuḍha. 25/98/34 khadiravaniyarevatatheravatthu
-------------------------------------------------
[page 158]
  Upajjhaṁ gaṇhāpesi. Sāriputtattheropi tatheva akāsi. Evaṁ ekamekena attano
  pattacīvaraṁ datvā pabbājetvā upajjhaṁ gaṇhāpitāni pañcabhikkhusatāni ahesuṁ.
  Āyasmā ānando paṇītāni cīvarādīnipi labhitvā therasseva deti.
     Eko kira brāhmaṇo cintesi "buddharatanassa saṁgharatanassa ca pūjā
  paññāyati, kathaṁ nu kho dhammaratanaṁ pūjitaṁ nāma hotī"ti, so bhagavantaṁ upasaṅkamitvā
  etamatthaṁ pucchi. Bhagavā āha "sacesi brāhmaṇa dhammaratanaṁ pūjetukāmo, ekaṁ
  bahussutaṁ pūjehī"ti, bahussutaṁ bhante ācikkhathāti. Bhikkhusaṁghaṁ pucchāti. So
  bhikkhusaṁghaṁ upasaṅkamitvā bahussutaṁ bhante ācikkhathāti āha. Ānandatthero
  brāhmaṇāti. Brāhmaṇo theraṁ sahassagghanikena ticīvarena 1- pūjesi. Thero taṁ
  gahetvā bhagavato santikaṁ agamāsi. Bhagavā "kuto ānanda laddhan"ti āha.
  Ekena bhante brāhmaṇena dinnaṁ, idaṁ panāhaṁ āyasmato sāriputtassa
  dātukāmoti. Dehi ānandāti. Cārikaṁ pakkanto bhanteti. Āgatakāle dehīti.
  Sikkhāpadaṁ bhante paññattanti. Kadā pana sāriputto āgamissatīti. Dasāhamattena
  bhanteti. "anujānāmi Ānanda dasāhaparamaṁ atirekacīvaraṁ nikkhipituna"ti 2- sikkhāpadaṁ
  paññapesi. Sāriputtattheropi tatheva yaṅkiñci manāpaṁ labhitvā 3- taṁ ānandattherassa
  deti. Evante therā aññamaññaṁ mamāyiṁsu, iti mamāyitattā paṭhamaṁ pucchi.
     Apica anumatipucchā nāmesā khuddakato paṭṭhāya pucchitabbā hoti.
  Tasmā thero cintesi "ahaṁ paṭhamaṁ ānandaṁ pucchissāmi, ānando attano
  paṭibhāṇaṁ byākarissati, tato revataṁ, anuruddhaṁ, mahākassaṁpa, mahāmoggallānaṁ
  pucchissāmi, mahāmoggallāno attano paṭibhāṇaṁ byākarissati, tato pañcapi
  therā maṁ pucchissanti, ahaṁpi attano paṭibhāṇaṁ byākarissāmī"ti. Ettāvatāpi
  ayaṁ dhammadesanā sikhāppattā vepullappattā na bhavissati, atha mayaṁ sabbepi
  dasabalaṁ upasaṅkamitvā pucchissāma, satthā sabbaññutaññāṇena byākarissati.
  Ettāvatā ayaṁ dhammadesanā sijāppattā vepullappattā bhavissati. Yathā hi

  *  *  *  *  *  *
  Footnote: 1 chaṂa. cīvarena 2 vinaYu. mahā. 2/461/2, vinaYu. mahā. 5/347/151-2 atirekacīvarakathā
  3 chaṂa. labhati
-------------------------------------------------
[page 159]
  Janapadamhi aṭṭe uppanne 1- gāmabhojakaṁ pāpuṇāti, tasmiṁ vinicchituṁ asakkonte
  janapadabhojakaṁ pāpuṇāti, tasmiṁ asakkonte mahāvinicchayāmaccaṁ, tasmiṁ asakkonte
  senāpatiṁ, tasmiṁ asakkonte uparājaṁ, tasmiṁ vinicchituṁ asakkonte rājānaṁ
  pāpuṇāti, raññā vinicchitakālato paṭṭhāya aṭṭo aparāparaṁ na sañcarati,
  rājavacaneneva chijjati. Evameva ahaṁ hi paṭhamaṁ ānandaṁ pucchissāmi .pe. Atha
  mayaṁ sabbepi dasabalaṁ upasaṅkamitvā pucchissāma, satthā sabbaññutaññāṇena
  byākarissati. Ettāvatā ayaṁ dhammadesanā sikhāppattā vepullappattā bhavissati,
  evaṁ anumatipucchaṁ pucchanto thero paṭhamaṁ ānandattheraṁ pucchi.
     Bahussuto hotīti bahu assa sutaṁ hoti, navaṅgasatthusāsanaṁ pālianusandhipubbāpara-
  vasena uggahitaṁ hotīti attho. Sutadharoti sutassa ādhārabhūto. Yassa hi
  ito gahitaṁ ito palāyati, chiddaghaṭe udakaṁ viya na tiṭṭhati, parisamajjhe ekaṁ
  suttaṁ vā jātakaṁ vā kathetuṁ vā vācetuṁ vā na sakkoti, ayaṁ na sutadharo nāMa.
  Yassa pana uggahitaṁ buddhavacanaṁ uggahitakālasadisameva hoti, dasapi vīsapi vassāni
  sajjhāyaṁ akarontassa na nassati, ayaṁ sutadharo nāMa. Sutasannicayoti sutassa
  sannicayabhūto. Yassa hi sutaṁ hadayamañjūsāya sannicitaṁ silāyaṁ lekhā viya, suvaṇṇaghaṭe
  2- pakkhittasīhavasā viya ca tiṭṭhati, 2- ayaṁ sutasannicayo nāMa. Dhatāti ṭhitā dhatā
  paguṇā. Ekaccassa hi uggahitaṁ buddhavacanaṁ dhataṁ paguṇaṁ niccalitaṁ na hoti, asukasuttaṁ
  vā jātakaṁ vā kathehīti vutte sajjhāyitvā saṁsanditvā samanuggāhitvā jānissāmīti
  vadati. Ekaccassa dhataṁ paguṇaṁ bhavaṅgasotasadisaṁ hoti, asukasuttaṁ vā jātakaṁ vā
  kathehīti vutte uddharitvā tameva katheti. Taṁ sandhāya vuttaṁ "dhatā"ti.
     Vacasā paricitāti suttadasakavaggadasakapaṇṇāsadasakānaṁ vasena vācāya
  sajjhāyitā. Manasānupekkhitāti cittena anupekkhitā, yassa vācāya sajjhāyitaṁ
  buddhavacanaṁ manasā cintentassa tattha tattha pākaṭaṁ hoti. Mahādīpaṁ jāletvā
  ṭhitassa rūpagataṁ viya paññāyati. Taṁ sandhāyetaṁ vuttaṁ "vacasā paricitā
  manasānupekkhitā"ti. Diṭṭhiyā supaṭividdhāti atthato ca kāraṇato ca paññāya
  supaṭividdhā.

  *  *  *  *  *  *
  Footnote: 1 chaṂa. uppanno aṭṭo 2-2 chaṂa. pakkhittasīhavasā ca ajjhosāya tiṭṭhati.
-------------------------------------------------
[page 160]
  Parimaṇḍalehi padabyañjanehīti ettha padameva atthassa byañjanato padabyañjanaṁ,
  taṁ akkharapāripūriṁ katvā dasavidhabyañjanabuddhiyo aparihāpetvā vuttaṁ parimaṇḍalaṁ
  nāma hoti, evarūpehi padabyañjanehīti attho. Apica yo bhikkhu parisati 1- dhammaṁ
  desento suttaṁ vā jātakaṁ vā nikkhipitvā aññaṁ upārambhakaraṁ suttaṁ āharati,
  tassa upamaṁ katheti, tadatthaṁ ohāreti, evaṁ idaṁ gahetvā ettha nikkhipanto
  ekapasseneva pariharanto kālaṁ ñatvā vuṭṭhahati. Nikkhittasuttaṁ pana
  nikkhittamattameva hoti, tassa kathā aparimaṇḍalā nāma hoti. Yo pana suttaṁ vā
  jātakaṁ vā nikkhipitvā bahi ekaṁ padaṁpi agantvā pāliyā anusandhiñca
  pubbāparañca amakkhento ācariyehi dinnanaye ṭhatvā tulikāya paricchindanto viya,
  gambhīramātikāya udakaṁ pesento viya, padaṁ koṭṭento sindhavājānīyo viya
  gacchati, tassa kathā parimaṇḍalā nāma hoti. Evarūpiṁ kathaṁ sandhāya "parimaṇḍalehi
  padabyañjanehī"ti vuttaṁ.
     Anuppabandhehīti 2- ettha yo bhikkhu dhammaṁ kathento suttaṁ vā jātakaṁ
  vā ārabhitvā āraddhakālato paṭṭhāya turitaturito araṇiṁ manthento viya,
  uṇhakhādanīyaṁ khādanto viya, pāliyā anusandhipubbāparesu gahitaṁ gahitameva aggahitaṁ
  aggahitameva ca katvā purāṇapaṇṇantaresu caramānaṁ godhaṁ uṭṭhapento viya
  tattha tattha paharanto osāpento 3- uṭṭhāya 4- gacchati. Yopi dhammaṁ kathento
  kālena sīghaṁ kālena dandhaṁ 5- kālena mahāsaddaṁ kālena khuddakasaddaṁ karoti.
  Yathā petaggi kālena jalati, kālena nibbāyati, evameva idha petaggidhammakathiko 6-
  nāma hoti, parisāya uṭṭhātukāmāya punappunaṁ ārabhati. Yopi kathento tattha tattha
  vitthāyati, nitthunanto viya kandanto viya katheti, imesaṁ sabbesaṁpi kathā
  appabandhā 7- nāma hoti. Yo pana suttaṁ ārabhitvā ācariyehi dinnaye ṭhito
  acchinnadhāraṁ katvā nadīsoto 8- viya pavatteti, ākāsagaṅgato bhassamānaṁ udakaṁ
  viya nirantaraṁ kathaṁ pavatteti, tassa kathā anuppabandhā hoti. Taṁ sandhāya vuttaṁ
  "anuppabandhehī"ti. Anusayasamugghātāyāti sattannaṁ anusayānaṁ samugghātatthāya.

  *  *  *  *  *  *
  Footnote: 1 Sī. parisatiṁ 2 Sī. appabaddhehīti 3 Sī. osāpetvā
  4 chaṂa. ohāya 5 Sī. mandaṁ 6 Sī. petadhammakathiko
  7 Sī. appabaddhā evamuparipi 8 chaṂa. nadīsotaṁ
-------------------------------------------------
[page 161]
  Evarūpenāti evarūpena bahussutena bhikkhunā tathārūpeneva bhikkhusatena
  bhikkhusahassena vā saṅghāṭikaṇṇena vā saṅghāṭikaṇṇaṁ, pallaṅkena vā pallaṅkaṁ
  āhacca nisinnena gosiṅgasālavanaṁ sobheyya. Iminā nayena sabbavāresu attho
  veditabbo.
     [334] Paṭisallānaṁ assa ārāmoti paṭisallānārāmo. Paṭisallāne
  ratoti paṭisallānarato.
     [335] Sahassaṁ lokānanti sahassaṁ lokadhātūnaṁ. Ettakaṁ hi therassa
  dhuvasevanaṁ 1- āvajjanapaṭibaddhaṁ, ākaṅkhamāno pana thero anekānipi
  cakkavāḷasatasasahassāni 2- voloketiyeva. Uparipāsādavaragatoti sattabhūmikassa vā
  navabhūmikassa vā pāsādavarassa upari gato. Sahassaṁ nemimaṇḍalānaṁ volokeyyāti
  pāsādapariveṇe nābhiyā patiṭṭhitānaṁ nemivaṭṭiyā nemivaṭṭiṁ āhacca ṭhitānaṁ
  nemimaṇḍalānaṁ sahassaṁ vātapānaṁ vivaritvā olokeyya, tassa nābhiyopi pākaṭā honti,
  arāpi arantarānipi nemiyopi. Evameva kho āvusoti āvuso evaṁ ayaṁpi dibbacakkhuko
  bhikkhu dibbena cakkhunā atikkantamānusakena sahassaṁ lokānaṁ voloketi. Tassa
  pāsāde ṭhitapurisassa cakkanābhiyo viya cakkavāḷasahasse sinerusahassaṁ pākaṭaṁ
  hoti. Arā viya dīpā pākaṭā honti. Arantarāni viya dīpaṭṭhitamanussā pākaṭā
  honti. Nemiyo viya cakkavāḷapabbatā pākaṭā honti.
     [336] Āraññikoti samādinnāraññadhutaṅgo. Sesapadesupi eseva nayo.
     [337] No ca saṁsādentīti na osādenti. 3- Sahetukañhi sakāraṇaṁ
  katvā pañhaṁ pucchituṁ vissajjitumpi asakkonto saṁsādeti nāma, evaṁ na
  karontīti attho. Pavattinī hotīti nadīsotaudakaṁ viya pavattati.
     [338] Yāya vihārasamāpattiyāti yāya lokiyāya vā lokuttarāya vā
  vihārasamāpatiyā.
     [339] Sādhu sādhu sāriputtāti ayaṁ sādhukāro ānandattherassa dinno.
  Sāriputtattherena pana saddhiṁ bhagavā ālapati. Esa nayo sabbattha. Yathātaṁ

  *  *  *  *  *  *
  Footnote: 1 Sī. dhuvāsevanaṁ 2 chaṂa. cakkavāḷasahassāni
  3 Ma. no ca saṁsārentīti na osārenti. evamuparipi
-------------------------------------------------
[page 162]
  Ānandoti yathā ānandova sammā byākaramāno byākareyya, evaṁ byākataṁ
  ānandena attano anucchavikameva ajjhāsayānurūpameva byākatanti attho.
  Ānandatthero hi attanāpi bahussuto, ajjhāsayopissa evaṁ hoti "aho vata
  sāsane sabrahmacārī bahussutā bhaveyyun"ti. Kasmā? bahussussa hi kappiyākappiyaṁ
  sāvajjānavajjaṁ garukalahukaṁ satekicchātekicchaṁ pākaṭaṁ hoti. Bahussuto
  uggahitabuddhavacanaṁ āvajjitvā imasmiṁ ṭhāne sīlaṁ kathitaṁ, imasmiṁ samādhi, imasmiṁ
  vipassanā, imasmiṁ maggaphalanibbānānīti sīlassa āgataṭṭhāne sīlaṁ pūretvā
  samādhissa āgataṭṭhāne samādhiṁ pūretvā vipassanāṭṭhāne 1- vipassanāgabbhaṁ
  gaṇhāpetvā maggaṁ bhāvetvā phalaṁ sacchikaroti. Tasmā therassa evaṁ ajjhāsayo
  hoti "aho vata me sabrahhamacārī ekaṁ vā dveā vā tayo vā cattāro
  vā pañca vā nikāye uggahetvā āvajjentā sīlādīnaṁ āgataṭṭhānesu
  sīlādīni paripūretvā anukkamena maggaphalanibbānāni sacchikareyyun"ti. Sesavāresupi
  eseva nayo.
     [340] Āyasmā hi revato jhānajjhāsayo jhānābhirato, tasmā tassa
  evaṁ hoti "aho vata sabrahmacārī ekikā nisīditvā kasiṇaparikammaṁ katvā
  aṭṭhasamāpattiyo nibbattetvā jhānapadaṭṭhānaṁ vipassanaṁ vaḍḍhetvā lokuttaradhammaṁ
  sacchikareyyun"ti. Tasmā evaṁ byākāsi.
     [341] Āyasmā anuruddho dibbacakkhuko, tassa evaṁ hoti "aho
  vata sabrahmacārī ālokaṁ vaḍḍhetvā dibbena cakkhunā anekesu
  cakkavāḷasahassesu cavamāne ca upapajjamāne ca satte disvāva vaṭṭabhayena cittaṁ
  saṁvejetvā vipassanaṁ vaḍḍhetvā lokuttaradhammaṁ sacchikareyyun"ti. Tasmā evaṁ
  byākāsi.
     [342] Āyasmā mahākassapo dhutavādo, tassa evaṁ hoti "aho vata
  sabrahmacārī dhutavādā hutvā dhutaṅgānubhāvena paccayataṇhaṁ milāpetvā aparepi

  *  *  *  *  *  *
  Footnote: 1 chaṂa. vipassanāya āgataṭṭhāne
-------------------------------------------------
[page 163]
  Nānappakāre kilese dhunitvā vipassanaṁ vaḍḍhetvā lokuttaradhammaṁ sacchikareyyun"ti.
  Tasmā evaṁ byākāsi.
     [343] Āyasmā mahāmoggallāno samādhipāramiyā matthakaṁ patto,
  sukhumaṁ pana cittantaraṁ khandhantaraṁ dhātvantaraṁ āyatanantaraṁ jhānokkantikaṁ
  ārammaṇokkantikaṁ aṅgavavatthānaṁ ārammaṇavavatthānaṁ aṅgasaṅkanti ārammaṇasaṅkanti
  ekato vaḍḍhanaṁ ubhato vaḍḍhananti ābhidhammikasseva 1- pākaṭaṁ. Anābhidhammiko
  hi dhammaṁ kathento "ayaṁ sakavādo ayaṁ paravādo"ti na jānāti. Sakavādaṁ
  dīpessāmīti paravādaṁ dīpeti, paravādaṁ dīpessāmīti sakavādaṁ dīpeti, dhammantaraṁ
  visaṁvādeti. Ābhidhammiko sakavādaṁ sakavādaniyāmeneva paravādaṁ paravādaniyāmeneva
  dīpeti, dhammantaraṁ na visaṁvādeti, tasmā therassa evaṁ hoti "aho vata
  sabrahmacārī ābhidhammikā hutvā sukhumesu ṭhānesu ñāṇaṁ otāretvā vipassanaṁ
  vaḍḍhetvā lokuttaradhammaṁ sacchikareyyun"ti. Tasmā evaṁ byākāsi.
     [344] Āyasmā sāriputto paññāpāramiyā matthakaṁ patto, paññavāyeva
  ca cittaṁ attano vase vattetuṁ sakkoti, na duppañño. Duppañño hi
  uppannassa cittassa vase vattetvā ito cito ca vipphanditvāpi katipāheneva
  gihibhāvaṁ patvā anayabyasanaṁ pāpuṇāti, tasmā therassa evaṁ hoti "aho vata
  sabrahmacārī acittavasikā hutvā cittaṁ attano vase vattetvā 2- sabbānassa 3-
  visevitavisūkāyitavipphanditāni tacchetvā 3- īsakaṁpi bahi nikkhamituṁ adentā
  vipassanaṁ vaḍḍhetvā lokuttaradhammaṁ sacchikareyyun"ti. Tasmā evaṁ byākāsi.
     [345] Sabbesaṁ vo sāriputta subhāsitaṁ pariyāyenāti sāriputta yasmā
  saṁghārāmassa nāma bahussutabhikkhūhipi sobhanakāraṇaṁ atthi, jhānābhiratehipi,
  dibbacakkhukehipi, dhutavādehipi, ābhidhammikehipi, acittavasikehipi, sobhanakāraṇaṁ
  atthi. Tasmā sabbesaṁ vo subhāsitaṁ pariyāyena, tena tena kāraṇena subhāsitameva,
  no dubbhāsitaṁ. Apica mamāpi suṇāthāti apica mamapi vacanaṁ suṇātha. Na tāvāhaṁ

  *  *  *  *  *  *
  Footnote: 1 chaṂa. ābhidhammikadhamkathikasseva 2 Ma. ṭhapetvā
  3-3 chaṂa. sabbānassa visevitavipphanditāni bhañjitvā
-------------------------------------------------
[page 164]
  Imaṁ pallaṅkaṁ bhindissāmīti na tāva ahaṁ imaṁ caturaṅgaviriyaṁ adhiṭṭhāya
  ābhujitapallaṅkaṁ bhindissāmi, na mocessāmīti attho. Idaṁ kira bhagavā paripākagatena
  ñāṇena 1- rajjasiriṁ pahāya katābhinikkhamano anupubbena bodhimaṇḍaṁ āruyha
  caturaṅgaviriyaṁ adhiṭṭhāya aparājitapallaṅkaṁ ābhujitvā daḷhasamādāno hutvā nisinno
  tiṇṇaṁ mārānaṁ matthakaṁ bhinditvā paccūsasamaye dasasahassīlokadhātuṁ unnādento
  sabbaññutaññāṇaṁ paṭivijjhi, taṁ attano mahābodhipallaṅkaṁ sandhāya evamāha.
  Apica pacchimaṁ janataṁ anukampamānopi paṭipattisāraṁ puthujjanakalyāṇakassa 2- dassento
  evamāha. Passati hi bhagavā "anāgate evaṁ ajjhāsayā kulaputtā iti
  paṭisañcikkhissanti `bhagavā mahāgosiṅgasuttaṁ kathento idha sāriputta bhikkhu
  pacchābhattaṁ .pe. Evarūpena kho sāriputta bhikkhunā gosiṅgasālavanaṁ sobheyyāti
  āha, mayaṁ bhagavato ajjhāsayaṁ gaṇhissāmā'ti pacchābhattaṁ piṇḍapātapaṭikkantā
  caturaṅgaviriyaṁ adhiṭṭhāya daḷhasamādānā hutvā `arahattaṁ appatvā imaṁ pallaṅkaṁ
  na bhindissāmā'ti samaṇadhammaṁ kātabbaṁ maññissanti, te evaṁ paṭipannā katipāheneva
  jātijarāmaraṇassa antaṁ karissantī"ti, imaṁ pacchimaṁ janataṁ anukampamāno paṭipattisāraṁ
  puthujjanakalyāṇakassa dassento evamāha. Evarūpena kho sāriputta bhikkhunā
  gosiṅgasālavanaṁ sobheyyāti sāriputta evarūpena bhikkhunā nippariyāyeneva
  gosiṅgasālavanaṁ sobheyyāti yathānusandhināva desanaṁ niṭṭhapesīti.
                     Papañcasūdaniyā majjhimanikāyaṭṭhakathāya
                      mahāgosiṅgasuttavaṇṇanā niṭṭhitā.
                           ------------

  *  *  *  *  *  *
  Footnote: 1 chaṂa. paripākagate ñāṇe 2 chaṂa. puthujjanakalyāṇakaṁ evamuparipi
-------------------------------------------------
[page 165]
                       3. Mahāgopālakasuttavaṇṇanā
     [346] Evamme sutanti mahāgopālakasuttaṁ. Tattha tisso kathā ekanālikā,
  caturassā, nisinnavattikāti. Tattha pāliṁ vatvā ekekapadassa atthakathanaṁ ekanālikā
  nāMa. Apaṇḍitaṁ gopālakaṁ dassetvā, apaṇḍitaṁ bhikkhuṁ dassetvā, paṇḍitaṁ
  gopālakaṁ dassetvā, paṇḍitaṁ bhikkhuṁ dassetvāti taṁ catukkaṁ bandhitvā kathanaṁ
  caturassā nāMa. Apaṇḍitaṁ gopālakaṁ dassetvā pariyosānagamanaṁ, apaṇḍitaṁ bhikkhuṁ
  dassetvā pariyosānagamanaṁ, paṇḍitaṁ gopālakaṁ dassetvā pariyosānagamanaṁ, paṇḍitaṁ
  bhikkhuṁ dassetvā pariyosānagamananti ayaṁ nisinnavattikā nāMa. Ayaṁ idha sabbācariyānaṁ
  āciṇṇā.
     Ekādasahi bhikkhave aṅgehīti ekādasahi aguṇakoṭṭhāsehi. Gogaṇanti
  gomaṇḍalaṁ. Pariharitunti pariggahetvā vicarituṁ. Phātiṁ kātunti vuḍḍhimāpādetuṁ 1-
  idhāti imasmiṁ loke. Na rūpaññū hotītigaṇanato vā vaṇṇato vā rūpaṁ na jānāti.
  Gaṇanato na jānāti nāma attano gunnaṁ sataṁ vā sahassaṁ vāti saṅkhyaṁ na jānāti.
  So gāvīsu hatāsu vā palātāsu vā gogaṇaṁ gaṇetvā ajja ettakā 2- na
  dissantīti dve tīṇi gāmantarāni vā aṭaviṁ vā vicaranto na pariyesati, aññesaṁ
  gāvīsu attano gogaṇaṁ paviṭṭhāsupi gogaṇaṁ gaṇetvā "imā ettakā gāvo na
  amhākan"ti yaṭṭhiyā pothetvā na nīharati, tassa naṭṭhā gāviyo naṭṭhāva
  honti, paragāviyo gahetvā vicarantaṁ gosāmikā disvā "ayaṁ ettakaṁ kālaṁ
  amhākaṁ dhenuṁ gaṇhātī"ti tajjetvā attano gāviyo gahetvā gacchanti. Tassa
  gogaṇopi parihāyati, pañcagorasaparibhogatopi paribāhiro hoti. Vaṇṇato na jānāti
  nāma "ettakā gāvo setā, ettakā rattā, ettakā kāḷā, ettakā
  kabalā, ettakā nīlā"ti na jānāti, so gāvīsu hatāsu vā palātāsu vā
  .pe. Pañcagorasaparibhogatopi paribāhiro hoti.

  *  *  *  *  *  *
  Footnote: 1 chaṂa. vaḍḍhiṁ āpādetuṁ 2 ettikā. evamuparipi
-------------------------------------------------
[page 166]
     Na lakkhaṇakusalo hotīti gāvīnaṁ sarīre kataṁ dhanusattisūlādibhedalakkhaṇaṁ na
  jānāti, so gāvīsu hatāsu vā palātāsu vā ajja asukalakkhaṇā ca asukalakkhaṇā
  ca gāvo na dissanti .pe. Pañcagorasaparibhogatopi paribāhiro hoti.
     Na āsāṭikaṁ hāretāti gunnaṁ khāṇukaṇṭakādīhi pahataṭṭhānesu vaṇo
  hoti. Tattha nīlamakkhikā aṇḍāni pātenti, tesaṁ āsāṭikāni nāMa. Tāni
  daṇḍakena apanetvā bhesajjaṁ dātabbaṁ hoti. Bālo gopālako tathā na karoti,
  tena vuttaṁ "na āsāṭikaṁ hāretā hotī"ti. Tassa gunnaṁ vaṇā vaḍḍhanti, gambhīrā
  honti, pāṇakā kucchiṁ pavisanti, tā gāvo gelaññābhibhūtā neva yāvadatthaṁ
  tiṇāni khādituṁ, na pānīyaṁ pātuṁ sakkonti. Tattha gunnaṁ khīraṁ chijjati, goṇānaṁ
  javo hāyati, ubhayesaṁ jīvitantarāyopi hoti. Evamassa gogaṇopi parihāyati,
  pañcagorasatopi paribāhiro hoti.
     Na vaṇaṁ paṭicchādetā hotīti gunnaṁ vuttanayeneva sañjāto vaṇo bhesajjaṁ
  datvā vākena vā cīrakena vā bandhitvā paṭicchādetabbo hoti. Bālo gopālako
  tathā na karoti, athassa 1- gunnaṁ vaṇehi yūsā paggharanti, tā aññamaññaṁ
  nigghaṁsenti, tena aññesaṁpi vaṇā jāyanti. Evaṁ gāvo gelaññābhibhūtā neva
  yāvadatthaṁ tiṇāni khādituṁ .pe. Paribāhiro hoti.
     Na dhūmaṁ kattā hotīti antovasse ḍaṁsamakasādīnaṁ ussannakāle gogaṇe
  vajaṁ paviṭṭhe tattha tattha dhūmo kātabbo hoti, apaṇḍito gopālako taṁ na
  karoti. Gogaṇo sabbarattiṁ ḍaṁsādīhi upadduto niddaṁ alabhitvā punadivasaṁ 2-
  araññe tattha tattha rukkhamūlādīsu nipajjitvā niddāyati, neva yāvadatthaṁ tiṇāni
  khādituṁ .pe. Pañcagorasaparibhogatopi paribāhiro hoti.
     Na titthaṁ jānātīti titthaṁ samanti vā visamanti vā sagāhanti vā
  vā niggāhanti vā na jānāti, so atitthena gāviyo otāreti, tāsaṁ visamatitthe

  *  *  *  *  *  *
  Footnote: 1 Sī. avassaṁ 2 chaṂa. punadivase
-------------------------------------------------
[page 167]
  Pāsāṇādīni akkamantīnaṁ pādā bhijjanti, sagāhaṁ gambhīraṁ titthaṁ otiṇṇā
  kumbhīlādayo gāhā gaṇhanti, ajja ettakā gāvo naṭṭhā ajja ettakāti
  vattabbataṁ āpajjati, evamassa gogaṇopi parihāyati, pañcagorasatopi paribāhiro
  hoti.
     Na pītaṁ jānātīti pītampi apītampi na jānāti. Gopālakena hi "imāya
  gāviyā pītaṁ, imāya na pītaṁ, imāya pānīyatitthe okāso laddho, imāya na
  laddho"ti evaṁ pītāpītaṁ jānitabbaṁ hoti. Ayaṁ pana divasabhāgaṁ araññe gogaṇaṁ
  rakkhitvā pānīyaṁ pāyessāmīti nadiṁ vā taḷākaṁ vā gahetvā gacchati. Tattha
  mahāusabhā ca anūsabhā ca balavagāviyo ca dubbalāni ceva mahallakāni ca
  gorūpāni siṅgehi vā phāsukāhi vā paharitvā attano okāsaṁ katvā ūruppamāṇaṁ
  udakaṁ pavisitvā yathākāmaṁ pivanti, avasesā okāsaṁ alabhamānā tīre ṭhatvā
  kalalamissakaṁ udakaṁ pivanti, apītā eva vā honti. Atha ne 1- gopālako piṭṭhiyaṁ
  paharitvā puna araññaṁ paveseti, tattha apītagāviyo pipāsāya sukkhamānā
  yāvadatthaṁ tiṇāni khādituṁ na sakkonti, tattha gunnaṁ khīraṁ chijjati, gogaṇānaṁ 2-
  javo hāyati .pe. Paribāhiro hoti.
     Na vīthiṁ jānātīti "ayaṁ maggo samo khemo, ayaṁ visamo sāsaṅko
  sappaṭibhayo"ti na jānāti. So samaṁ khemaṁ maggaṁ vajjetvā gogaṇaṁ itaraṁ maggaṁ
  paṭipādeti, tattha gāvo sīhabyagghādīnaṁ gandhena coraparissayena vā abhibhūtā
  bhantamigasappaṭibhāgā gīvaṁ ukkhipitvā tiṭṭhanti, neva yāvadatthaṁ tiṇāni khādanti,
  na udakaṁ 3- pivanti, tattha gunnaṁ khīraṁ chijjati .pe. Paribāhiro hoti.
     Na gocarakusalo hotīti gopālakena hi gocarakusalena bhavitabbaṁ, pañcāhikavāro
  vā sattāhikavāro vā jānitabbo, ekadisāya gogaṇañcāretvā punadivase
  tattha na cāretabbo. Mahatā hi gogaṇena ciṇṇaṭṭhānaṁ bheritalaṁ viya

  *  *  *  *  *  *
  Footnote: 1 Sī. so 2 chaṂa. goṇānaṁ 3 chaṂa. pānīyaṁ
-------------------------------------------------
[page 168]
  Suddhaṁ hoti nittiṇaṁ, udakaṁpi āluḷiyati. Tasmā pañcame vā sattame vā divase
  puna tattha cāretuṁ vaṭṭati, ettakena hi tiṇaṁpi paṭiviruhati, udakaṁpi pasīdati. Ayaṁ
  pana imaṁ pañcāhikavāraṁ vā sattāhikavāraṁ vā na jānāti, divase divase
  rakkhitaṭṭhāneyeva rakkhati, athassa gogaṇo haritatiṇaṁ na labhati, sukkhatiṇaṁ khādanto
  kalalamissakaṁ udakaṁ pivati, tattha gunnaṁ khīraṁ chijjati .pe. Paribāhiro hoti.
     Anavasesadohī ca hotīti paṇḍitagopālakena yāva vacchakassa maṁsalohitaṁ
  saṇṭhāti, tāva ekaṁ dve thane ṭhapetvā sāvasesadohinā bhavitabbaṁ. Ayaṁ vacchakassa
  kiñci anavasesetvā duhati, khīrapako 1- vaccho khīrapipāsāya sukkhati, saṇṭhāpetuṁ 2-
  asakkonto kampamāno mātupurato patitvā kālaṁ karoti. Mātā puttakaṁ disvā
  "mayhaṁ puttako attano mātukhīraṁ pātumpi na labhatī"ti puttasokena na yāvadatthaṁ
  tiṇāni khādituṁ, na pānīyaṁ pātuṁ sakkoti, thanesu khīraṁ chijjati, evamassa
  gogaṇopi parihāyati, pañcagorasatopi paribāhiro hoti.
     Gunnaṁ pituṭṭhānaṁ karontīti gopitaro. Gāvo parinenti 3- yathāruciṁ
  gahetvā gacchantīti goparināyakā. Na atirekapūjāyāti paṇḍito hi gopālako
  evarūpe usabhe atirekapūjāya pūjeti, paṇītaṁ gobhattaṁ deti, gandhapañcaṅgulikehi
  maṇḍeti, mālaṁ pilandheti, siṅge suvaṇṇarajatakosake ṭhapeti, 4- rattiṁ padīpaṁ
  jāletvā celavitānassa heṭṭhā sayāpeti. Ayaṁ pana tato ekasakkāraṁpi na
  karoti, usabhā atirekapūjaṁ alabhamānā gogaṇaṁ na rakkhanti, parissayaṁ na vārenti,
  evamassa gogaṇo parihāyati, pañcagorasato paribāhiro hoti.
     [347] Idhāti imasmiṁ sāsane. Na rūpaññū hotīti "cattāri mahābhūtāni
  catunnañca mahābhūtānaṁ upādāyarūpan"ti evaṁ vuttarūpaṁ dvīhākārehi na jānāti
  gaṇanato vā samuṭṭhānato vā. Gaṇanato na jānāti nāma "cakkhāyatanaṁ sotaghānajivhā-
  kāyāyatanaṁ, rūpasaddagandharasaphoṭṭhabbāyatanaṁ, itthindriyaṁ, purisindriyaṁ,
  jīvitindriyaṁ, kāyaviññatti, vacīviññatti, ākāsadhātu, āpodhātu, rūpassa lahutā,

  *  *  *  *  *  *
  Footnote: 1 Ma. khīrūpago 2 chaṂa. saṇṭhātuṁ 3 chaṂa. pariṇayanti 4 chaṂa. ca dhāreti,
-------------------------------------------------
[page 169]
  Mudutā, kammaññatā, upacayo, santati, jaratā, rūpassa aniccatā, kavaḷiṅkāro
  āhāro"ti evaṁ pāliyaṁ āgatā pañcavīsati rūpakoṭṭhāsāti na jānāti. Seyyathāpi
  so gopālako gaṇanato gunnaṁ rūpaṁ na jānāti, tathūpamo ayaṁ bhikkhu. So
  gaṇanato rūpaṁ ajānanto rūpaṁ pariggahetvā arūpaṁ vavatthapetvā rūpārūpaṁ
  pariggahetvā paccayaṁ sallakkhetvā lakkhaṇaṁ āropetvā kammaṭṭhānaṁ matthakaṁ pāpetuṁ
  na sakkoti. So yathā tassa gopālakassa gogaṇo na vaḍḍhati, evaṁ imasmiṁ
  sāsane sīlasamādhivipassanāmaggaphalanibbānehi na vaḍḍhati, yathā ca so gopālako
  pañcahi gorasehi paribāhiro hoti, evaṁ asekkhena sīlakkhandhena, asekkhena
  samādhipaññāvimuttiñāṇadassanakkhandhenāti pañcahi dhammakkhandhehi paribāhiro hoti.
     Samuṭṭhānato na jānāti nāma "ettakaṁ rūpaṁ ekasamuṭṭhānaṁ, ettakaṁ
  dvisamuṭṭhānaṁ, ettakaṁ tisamuṭṭhānaṁ, ettakaṁ catusamuṭṭhānaṁ, ettakaṁ na kutoci
  samuṭṭhātī"ti na jānāti. Seyyathāpi so gopālako vaṇṇato gunnaṁ rūpaṁ na
  jānāti, tathūpamo ayaṁ bhikkhu. So samuṭṭhānato rūpaṁ ajānanto rūpaṁ pariggahetvā
  arūpaṁ vavatthapetvā .p. Paribāhiro hoti.
     Na lakkhaṇkusalo hotīti kammalakkhaṇo bālo, kammalakkhaṇo paṇḍitoti
  evaṁ vuttaṁ kusalākusalakammaṁ paṇḍitabālalakkhaṇanti na jānāti. So evaṁ ajānanto
  bāle vajjetvā paṇḍite na sevati, bāle vajjetvā paṇḍite asevanto
  kappiyākappiyaṁ kusalākusalaṁ sāvajjānavajjaṁ garukalahukaṁ satekicchātekicchaṁ
  kāraṇākāraṇaṁ na jānāti, taṁ ajānanto kammaṭṭhānaṁ gahetvā vaḍḍhetuṁ na sakkoti.
  So yathā tassa gopālakassa gogaṇo na vaḍḍhati, evaṁ imasmiṁ sāsane
  yathāvuttehi sīlādīhi na vaḍḍhati, gopālako viya ca pañcahi gorasehi pañcahi
  dhammakkhandhehi paribāhiro hoti.
     Na āsāṭikaṁ hāretā hotīti uppannaṁ kāmavitakkanti evaṁ
  vuttakāmavitakkādayo 1- na vinodeti, so imaṁ akusalavitakkaṁ āsāṭikaṁ
  ahāretvā 2- vitakkavasiko

  *  *  *  *  *  *
  Footnote: 1 chaṂa. vutte kāmavitakkādike 2 Sī. asāṭetvā,
-------------------------------------------------
[page 170]
  Hutvā vicaranto kammaṭṭhānaṁ gahetvā vaḍḍhetuṁ na sakkoti, so yathā tassa
  gopālakassa .pe. Paribāhiro hoti.
     Na vaṇaṁ paṭicchādetā hotīti cakkhunā rūpaṁ disvā nimittaggāhī
  hotītiādinā nayena sabbārammaṇesu nimittaṁ gaṇhanto yathā so gopālako
  vaṇaṁ na paṭicchādeti, evaṁ saṁvaraṁ na sampādeti, so vivaṭadvāro vicaranto
  kammaṭṭhānaṁ gahetvā vaḍḍhetuṁ na sakkoti .pe. Paribāhiro hoti.
     Na dhūmaṁ kattā hotīti so gopālako dhūmaṁ viya dhammadesanādhūmaṁ na karoti,
  dhammakathaṁ vā sarabhaññaṁ vā upanisinnakathaṁ vā anumodanaṁ vā na karoti, tato
  naṁ manussā bahussuto guṇavāti na jānanti, te guṇāguṇaṁ ajānantāva 1- catūhi
  paccayehi saṅgahaṁ na karonti, so paccayehi kilamamāno buddhavacanaṁ sajjhāyaṁ kātuṁ
  vattapaṭipattiṁ pūretuṁ kammaṭṭhānaṁ gahetvā vaḍḍhetuṁ na sakkoti .pe. Paribāhiro
  hoti.
     Na titthaṁ jānātīti titthabhūte bahussutabhikkhūna upasaṅkamati, upasaṅkamanto
  "idaṁ bhante byañjanaṁ kathaṁ ropetabbaṁ, imassa bhāsitassa ko attho, imasmiṁ
  pāliṭṭhāne pāli kiṁ vadati, imasmiṁ ṭhāne attho kiṁ dīpetī"ti evaṁ na
  paripucchati na pariggaṇhāti 2- na paripañhati, na jānāpetīti attho. Tassa te
  evaṁ aparipucchato avivaṭañceva na vivaranti, bhājetvā na dassenti,
  anuttānīkatañca na uttānīkaronti, apākaṭaṁ na pākaṭaṁ karonti. Anekavihitesu ca
  kaṅkhāṭṭhānīyesu dhammesūti anekavidhāsu kaṅkhāsu ekaṁ kaṅkhaṁpi na paṭivinodenti.
  Kaṅkhāeva hi kaṅkhāṭṭhānīyā dhammā nāMa. Tattha ekaṁ kaṅkhaṁpi na nīharantīti attho. So
  evaṁ bahussutatitthaṁ anupasaṅkamitvā sakaṅkho kammaṭṭhānaṁ gahetvā vaḍḍhetuṁ na
  sakkoti. Yathā ca so gopālako titthaṁ na jānāti, evaṁ ayaṁpi bhikkhu dhammatitthaṁ
  na jānāti, ajānanto avisaye pañhaṁ pucchati, ābhidhammikaṁ upasaṅkamitvā
  kappiyākappiyaṁ pucchati, vinayadharaṁ upasaṅkamitvā rūpārūpaparicchedaṁ pucchati, te

  *  *  *  *  *  *
  Footnote: 1 chaṂa. ajānantā 2 chaṂa. ayaṁ pāṭho na dissati
-------------------------------------------------
[page 171]
  Avisaye puṭṭhā kathetuṁ na sakkonti, so attanā sakaṅkho kammaṭṭhānaṁ gahetvā
  vaḍḍhetuṁ na sakkoti .pe. Paribāhiro hoti.
     Na pītaṁ jānātīti yathā so gopālako pītāpītaṁ na jānāti, evaṁ
  dhammūpasañhitaṁ pāmojjaṁ na jānāti na labhati, savanamayaṁ puññakiriyāvatthuṁ nissāya
  ānisaṁsaṁ na vindati, dhammassavanaggaṁ gantvā sakkaccaṁ na suṇāti, nisinno
  niddāyati, kathaṁ katheti, aññavihitako hoti, so sakkaccaṁ dhammaṁ asuṇanto
  kammaṭṭhānaṁ gahetvā vaḍḍhetuṁ na sakkoti .pe. Paribāhiro hoti.
     Na vīthiṁ jānātīti so gopālako maggāmaggaṁ viya "ayaṁ lokiyo ayaṁ
  lokuttaro"ti ariyaṁ aṭṭhaṅgikaṁ maggaṁ yathābhūtaṁ nappajānāti, ajānanto lokiyamagge
  abhinivisitvā lokuttaraṁ nibbattetuṁ na sakkoti .pe. Paribāhiro hoti.
     Na gocarakusalo hotīti so gopālako pañcāhasattāhavāre viya 1-
  cattāro satipaṭṭhāne "ime lokiyā ime lokuttarā"ti yathābhūtaṁ nappajānāti,
  ajānanto sukhumaṭṭhānesu attano ñāṇaṁ carāpetvā lokiyasatipaṭṭhānesu 2-
  abhinivisitvā lokuttaraṁ nibbattetuṁ na sakkoti .pe. Paribāhiro hoti.
     Anavasesadohī ca hotīti paṭiggahaṇe mattaṁ ajānanto anavasesaṁ duhati.
  Niddesavāre panassa abhihaṭṭhuṁ pavārentīti abhiharitvā pavārenti. Ettha dve
  abhihārā vācābhihāro ca paccayābhihāro ca. Vācābhihāro nāma manussā bhikkhussa
  santikaṁ gantvā "vadeyyātha bhante yenattho"ti pavārenti. Paccayābhihāro
  nāma vatthādīni vā telaphāṇitādīni vā gahetvā bhikkhussa santikaṁ gantvā
  "gaṇhatha bhante yāvatakena attho"ti vadanti. Tatra bhikkhu mattaṁ na jānātīti bhikkhu
  tesu paccayesu pamāṇaṁ na jānāti, "dāyakassa vaso veditabbo, deyyadhammassa vaso
  veditabbo, attano thāmo veditabbo"ti rathavinīte vuttanayena pamāṇayuttaṁ
  aggahetvā yaṁ āharanti, taṁ sabbaṁ gaṇhātīti attho. Manussā vippaṭisārino
  na puna abhiharitvā pavārenti, so paccayehi kilamanto kammaṭṭhānaṁ gahetvā
  vaḍḍhetuṁ na sakkoti .pe. Paribāhiro hoti.

  *  *  *  *  *  *
  Footnote: 1 chaṂa. pañcāhikavāre sattāhikavāre viya 2 chaṂa. lokiyasatipaṭṭhāne
-------------------------------------------------
[page 172]
     Te na atirekapūjāya pūjitā 1- hotīti so gopālako mahāusabhe viya te
  there bhikkhū imāya āvi ceva raho ca mettākāyakammādikāya atirekapūjāya na
  pūjesi. 2- Tato therā "ime amhesu garucittīkāraṁ na karontī"ti navake bhikkhū
  dvīhi saṅgahehi na saṅgaṇhanti, 3- neva dhammasaṅgahena saṅgaṇhanti 3- na
  āmisasaṅgahena cīvarena vā pattena vā pattapariyāpannena vā vasanaṭṭhānena vā.
  Kilamante milāyantepi nappaṭijagganti. Pāliṁ vā aṭṭhakathaṁ vā dhammakathābandhaṁ vā
  guyhaganthaṁ vā na sikkhāpenti. Navakā therānaṁ santikā sabbaso ime dve saṅgahe
  alabhamānā imasmiṁ sāsane patiṭṭhātuṁ na sakkonti. Yathā tassa gopālakassa
  gogaṇo na vaḍḍhati, evaṁ sīlādīni na vaḍḍhanti. Yathā ca so gopālako pañcahi
  gorasehi paribāhiro hoti, evaṁ pañcahi dhammakkhandhehi paribāhirā honti.
  Sukkapakkho kaṇhapakkhe vuttavipallāsavasena yojetvā veditabboti.
                     Papañcasūdaniyā majjhimanikāyaṭṭhakathāya
                     mahāgopālakasuttavaṇṇanā niṭṭhitā.
                         -----------------
                        4. Cūḷagopālakasuttavaṇṇanā
     [350] Evamme sutanti cūḷagopālakasuttaṁ. Tattha ukkacelāyanti 4- evaṁnāmake
  nagare. Tasmiṁ kira māpiyamāne rattiṁ gaṅgāsotato maccho thalaṁ patto, manussā
  celāni telapātiyaṁ 5- temetvā ukkā katvā macchaṁ gaṇhiṁsu, nagare niṭṭhite
  tassa nāmaṁ karonte amhehi nagaraṭṭhānassa gahitadivase celukkāhi maccho gahitoti
  ukkacelātvevassa nāmaṁ akaṁsu. Bhikkhū āmantesīti yasmiṁ ṭhāne nisinnassa

  *  *  *  *  *  *
  Footnote: 1 chaṂa. pūjetā 2 chaṂa. pūjeti 3-3 chaṂa. ime pāṭhā na dissanti
  4 ukkavelāyanti pāli. upari pāṭho pana ṭīkāsameto 5 Sī. telacāṭiyaṁ
-------------------------------------------------
[page 173]
  Sabbā gaṅgā pākaṭā hutvā paññāyati, tādise vālikussade gaṅgātitthe
  sāyaṇhasamaye mahābhikkhusaṁghaparivuto nisīditvā mahāgaṅgaṁ paripuṇṇaṁ sandamānaṁ
  olokento "atthi nu kho imaṁ gaṅgaṁ nissāya koci pubbe vuḍḍhiparihāniṁ
  patto"ti āvajjitvā pubbe ekaṁ bālagopālakaṁ nissāya anekasatasahassā
  gogaṇā imissā gaṅgāya āvaṭṭe patitvā samuddameva paviṭṭhā, aparaṁ pana
  paṇḍitagopālakaṁ nissāya anekasatasahassagogaṇassa sotthi jātā vuḍḍhi jātā
  ārogyaṁ jātanti addasa, disvā imaṁ kāraṇaṁ nissāya bhikkhūnaṁ dhammaṁ desessāmīti
  cintetvā bhikkhū āmantesi.
     Māgadhakoti magadharaṭṭhavāSī. Duppaññajātikoti nippaññasabhāvo dandho
  mahājaḷo. 1- Asamavekkhitvāti asallakkhetvā anupadhāretvā. Patāresīti tāretuṁ
  ārabhi. Uttaraṁ tīraṁ suvidehānanti gaṅgāya orime tīre magadharaṭṭhaṁ, pārime tīre
  videharaṭṭhaṁ, gāvo magadharaṭṭhato videharaṭṭhaṁ netvā rakkhissāmīti uttaraṁ tīraṁ
  patāresi. Taṁ sandhāya vuttaṁ "uttaraṁ tīraṁ suvidehānan"ti. Āmaṇḍalikaṁ karitvāti
  maṇḍalikaṁ katvā. Anayabyasanaṁ āpajjiṁsūti avuḍḍhiṁ vināsaṁ pāpuṇiṁsu, mahāsamuddameva
  pavisiṁsu. Tena hi gopālakena gāvo otārentena gaṅgāya orime tīre samatitthañca
  asamatitthañca 2- oloketabbaṁ assa, majjhe gaṅgāya gunnaṁ visamaṭṭhānatthaṁ dve
  tīṇi vālikatthalāni sallakkhetabbāni assu. Tathā pārimatīre tīṇi cattāri titthāni,
  imasmā titthā bhaṭṭhā imaṁ titthaṁ gaṇhissanti, imasmā bhaṭṭhā imanti. Ayaṁ
  pana bālagopālako orimatīre gunnaṁ otaraṇatitthaṁ samaṁ vā visamaṁ vā anoloketvāva
  majjhe gaṅgāya gunnaṁ visamaṭṭhānatthaṁ dve tīṇi vālikatthalānipi asallakkhetvāva
  paratīre cattāri pañca uttaraṇatitthāni asamavekkhitvā atittheneva gāvo
  otāresi. Athassa mahāusabho javasampannatāya 3- ceva thāmasampannatāya ca tiriyaṁ
  gaṅgāya sotaṁ chetvā pārimaṁ tīraṁ patvā chinnataṭañceva kaṇṭakagumbagahaṇañca
  disvā "dubbinivijjhaṁ 4- etan"ti ñatvā dhuraggapatiṭṭhānokāsaṁpi alabhitvā

  *  *  *  *  *  *
  Footnote: 1 ka. mahājano 2 chaṂa. visamatitthañca 3 chaṂa. javanasampannatāya
  4 chaṂa. dubbiniviṭṭhaṁ
-------------------------------------------------
[page 174]
  Paṭinivatti. Gāvo mahāusabho nivatto mayaṁpi nivattissāmāti nivattā. Mahato 1-
  gogaṇassa nivattaṭṭhāne udakaṁ chijjitvā majjhe gaṅgāya āvaṭṭaṁ uṭṭhapesi.
  Gogaṇo āvaṭṭaṁ pavisitvā samuddameva patto. Ekopi goṇo arogo nāma 2-
  nāhosi. Tenāha "tattheva anayabyasanaṁ āpajjiṁsa"ti.
     Akusalā imassa lokassāti idha loke khandhadhātāyatanesu akusalā acchekā,
  paralokepi eseva nayo. Māradheyyaṁ vuccati tebhūmikadhammā. Amāradheyyaṁ nava
  lokuttaradhammā. Maccudheyyaṁpi tebhūmikadhammāva. Amaccudheyyaṁ nava lokuttaradhammā.
  Tattha akusalā acchekā. Vacanatthato pana mārassa dheyyaṁ māradheyyaṁ. Dheyyanti
  ṭhānaṁ vatthu nivāso gocaro. Maccudheyyepi eseva nayo. Tesanti tesaṁ evarūpānaṁ
  samaṇabrāhmaṇānaṁ, iminā cha satthāro dassitāti veditabbā.
     [351] Evaṁ kaṇhapakkhaṁ niṭṭhapetvā sukkapakkhaṁ dassento bhūtapubbaṁ
  bhikkhavetiādimāha. Tattha balavagāvoti dantagoṇe ceva dhenuyo ca. Dammagāvoti
  dametabbagoṇe ceva avijātagāvo ca. Vacchatareti vacchabhāvaṁ taritvā ṭhite
  balavavacche. Vacchaketi dhenupage 3- taruṇavacchake. Kisabalaketi 4- appamaṁsalohite
  mandathāme. Tāvadeva jātakoti taṁdivase jātako. 5- Mātugoravakena vuyhamānoti
  mātā purato purato huṁhunti goravaṁ katvā saññaṁ dadamānā urena udakaṁ chindamānā
  gacchati, vacchako tāya goravasaññāya dhenuyā vā urena chinnodakena gacchamāno
  "mātugoravakena vuyhamāno"ti vuccati.
     [352] Mārassa sotaṁ chetvāti arahattamaggena mārassa taṇhāsotaṁ chetvā.
  Pāraṁ gatāti mahāusabhā nadīpāraṁ viya saṁsārapāraṁ nibbānaṁ gatā. Pāraṁ agamaṁsūti
  mahāusabhānaṁ pāraṁ gatakkhaṇe gaṅgāya sotassa tayo koṭṭhāse atikkamma
  ṭhitā mahāusabhe pārappatte disvā tesaṁ gatamaggaṁ paṭipajjitvā pāraṁ agamaṁsu.
  Pāraṁ gamissantīti catumaggavajjhānaṁ kilesānaṁ tayo koṭṭhāse khepetvā ṭhitā
  idāni arahattamaggena avasesaṁ taṇhāsotaṁ chetvā balavagāvo viya nadīpāraṁ

  *  *  *  *  *  *
  Footnote: 1 Ma. tato 2 Sī. ekampi golomaṁ arogaṁ nāma, Ma. ekampi goṇaṁ ārogyaṁ
  3 chaṂa. dhenupake 4 chaṂa. kisābalaketi 5 Sī. taṁdivasaṁ jātako
-------------------------------------------------
[page 175]
  Saṁsārapāraṁ nibbānaṁ gamissantīti iminā nayena sabbavāresu attho veditabbo.
  Dhammānusārino saddhānusārinoti ime dve paṭhamamaggasamaṅgino.
     Jānatāti sabbadhamme jānantena buddhena. Supakāsitoti sukathito.
  Vivaṭanti vivaritaṁ. Amatadvāranti ariyamaggo. Nibbānapattiyāti tadatthāya vivaṭaṁ. 1-
  Vinaḷīkatanti vigatamānanaḷaṁ kataṁ. Khemaṁ patthethāti kattukamyatāchandena arahattaṁ
  patthetha, patthetukāmā 2- nibbattetukāmā hothāti attho. "pattatthā"tipi Pāṭho,
  evarūpaṁ satthāraṁ labhitvā tumhe pattāyeva nāmāti attho. Sesaṁ sabbattha
  uttānameva. Bhagavā pana yathānusandhināva desanaṁ niṭṭhapesīti.
                     Papañcasūdaniyā majjhimanikāyaṭṭhakathāya
                      cūḷagopālakasuttavaṇṇanā niṭṭhitā.
                            -----------
                         5. Cūḷasaccakasuttavaṇṇanā
     [353] Evamme sutanti cūḷasaccakasuttaṁ. Tattha mahāvane kūṭāgārasālāyanti
  mahāvanaṁ nāma sayaṁjātaṁ aropimaṁ saparicchedaṁ mahantaṁ vanaṁ. Kapilavatthusāmantā pana
  mahāvanaṁ himavantena saha ekābaddhaṁ aparicchedaṁ hutvā mahāsamuddaṁ āhacca
  ṭhitaṁ. Idaṁ tādisaṁ na hoti. Saparicchedaṁ mahantaṁ vananti mahāvanaṁ. Kūṭāgārasālā
  pana mahāvanaṁ nissāya kate ārāme kūṭāgāraṁ antokatvā haṁsavaṭṭakacchannena
  katā sabbākārasampannā buddhassa bhagavato gandhakuṭi veditabbā.
     Saccako nigaṇṭhaputtoti pubbe kira eko nigaṇṭho ca nigaṇṭhī ca
  pañcapañcavādasatāni uggahetvā vādaṁ āropessāmāti jambūdīpe vicarantā

  *  *  *  *  *  *
  Footnote: 1 Sī. nibbānapattiatthāya 2 chaṂa. kattukāmā
-------------------------------------------------
[page 176]
  Vesāliyaṁ samāgatā, licchavirājāno disvā "tvaṁ ko, tveṁ kā"ti pucchiṁsu. Nigaṇṭho
  "ahaṁ vādaṁ āropessāmīti jambūdīpe vicarāmī"ti āha. Nigaṇṭhīpi tathā āha.
  Licchavino "idheva aññamaññaṁ vādamāropethā"ti āhaṁsu. Nigaṇṭhī attanā
  uggahitāni pañca vādasatāni pucchi, nigaṇṭho kathesi. Nigaṇṭhena pucchitepi
  nigaṇṭhī kathesiyeva. Ekassapi na jayo, na parājayo, ubho samasamāva ahesuṁ.
  Licchavino āhaṁsu 1- "tumhe ubhopi samasamā āhiṇḍitvā kiṁ karissatha, idheva
  vasathā"ti gehaṁ datvā baliṁ paṭṭhapesuṁ. Tesaṁ saṁvāsamanvāya catasso dhītaro jātā,
  ekā saccā nāma, ekā lolā nāma, ekā paṭācārā nāma, ekā
  silāvatakā 2- nāma, tāpi paṇḍitāva ahesuṁ, mātāpitūhi uggahitāni
  pañcapañcavādasatāni uggahesuṁ. Tā vayappattā mātāpitaro avocuṁ "ammā amhākaṁ
  kuladārikā nāma hiraññasuvaṇṇādīni datvā kulagharaṁ pesitapubbā nāma natthi. Yo pana
  āgāriko tāsaṁ vādaṁ maddituṁ sakkoti, tassa pādaparicārikā honti. Yo pabbajito
  tāsaṁ vādaṁ maddituṁ sakkoti, tassa santike pabbajanti, tumhe kiṁ karissathā"ti.
  Mayaṁpi evameva karissāmāti, catassopi paribbājikavesaṁ gahetvā "ayaṁ jambūdīpo
  nāma jambuyā paññāyatī"ti jambūsākhaṁ gahetvā cārikaṁ pakkamiṁsu. Yaṁ gāmaṁ
  pāpuṇanti, tassa dvāre paṁsupuñje vā vālikapuñje vā jambūdhajaṁ. 3- Ṭhapetvā
  "yo vādaṁ āropetuṁ sakkoti, so imaṁ maddatū"ti vatvā gāmaṁ pavisanti. Evaṁ
  gāmena gāmaṁ vicarantiyo sāvatthiṁ pāpuṇitvā tatheva gāmadvāre jambūdhajaṁ
  ṭhapetvā sampattamanussānaṁ ārocetvā antonagaraṁ paviṭṭhā.
     Tena ca samayena bhagavā sāvatthiṁ nissāya jetavane viharati. Athāyasmā
  sāriputto gilāne pucchanto ajaggitaṭṭhānaṁ jagganto attano kiccamahantatāya
  aññehi bhikkhūhi divātaraṁ gāmaṁ piṇḍāya pavisanto gāmadvāre jambūdhajaṁ disvā
  "kiṁ idan"ti dārake pucchi. Te tamatthaṁ ārocesuṁ. Tenahi maddathāti. Na sakkoma
  bhante bhāyāmāti. Kumārā mā bhāyatha, `kena amhākaṁ jambūdhajo maddāpito'ti
  vutte buddhasāvakena sāriputtattherena maddāpito, vādaṁ āropetukāmā jetavane

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. ācāravatī, Sī. sivāvatikā 3 Sī. jambusākhaṁ
-------------------------------------------------
[page 177]
  Therassa santikaṁ gacchathāti vadeyyāthā"ti āha. Te therassa vacanaṁ sutvā
  jambūdhajaṁ madditvā chaḍḍesuṁ. Thero piṇḍāya caritvā vihāraṁ gato.
  Paribbājikāpi gāmato nikkhamitvā "amhākaṁ dhajo kena maddāpito"ti pucchiṁsu. Dārakā
  tamatthaṁ ārocesuṁ. Paribbājikā puna gāmaṁ pavisitvā ekekaṁ vīthiṁ gantvā 1-
  "buddhasāvako kira sāriputto nāma amhehi saddhiṁ vādaṁ karissati, sotukāmā
  nikkhamathā"ti ārocayiṁsu. Mahājano nikkhami, tena saddhiṁ paribbājikā jetavanaṁ
  agamiṁsu.
     Thero "amhākaṁ vasanaṭṭhāne mātugāmassa āgamanannāma aphāsukan"ti
  vihāramajjhe nisīdi. Paribbājikāyo gantvā theraṁ pucchiṁsu "tumhehi amhākaṁ
  dhajo maddāpito"ti. Āma mayā maddāpitoti. Mayaṁ tumhehi saddhiṁ vādaṁ
  karissāmāti. Sādhu karotha kassa pucchā kassa vissajjanaṁ hotūti. Pucchā nāma
  amhākaṁ pattā, tumhe pana mātugāmā nāma paṭhamaṁ pucchathāti. Tā catassopi
  catūsu disāsu ṭhatvā mātāpitūnaṁ santike uggahitaṁ vādasahassaṁ pucchiṁsu. Thero
  khaggena kumudanāḷiṁ 2- chindanto viya pucchitaṁ pucchitaṁ nijjaṭaṁ niggaṇṭhiṁ katvā
  kathesi, kathetvā puna pucchathāti āha. Ettakameva bhante jānāmāti. Thero
  āha "tumhehi vādasahassaṁ pucchitaṁ mayā kathitaṁ, ahaṁ pana ekameva pañhaṁ
  pucchissāmi, taṁ tumhe kathethā"ti. Tā therassa visayaṁ disvā "pucchatha bhante
  byākarissāmā"ti vattuṁ nāsakkhiṁsu. "vada Bhante jānamānā byākarissāmā"ti
  puna āhaṁsu.
       Thero ayaṁ pana kulaputte pabbājetvā paṭhamaṁ sikkhāpetabbapañhoti vatvā
  "ekannāma kin"ti pucchi, tā neva antaṁ, na koṭiṁ addasaṁsu. Thero kathethāti
  āha. Na passāma bhanteti. Tumhehi vādasahassaṁ pucchitaṁ mayā kathitaṁ, mayhaṁ
  tumhe ekaṁ pañhaṁpi kathetuṁ na sakkotha, evaṁ sante kassa jayo kassa parājayoti.
  Tumhākaṁ bhante jayo, amhākaṁ parājayoti. Idāni kiṁ karissathāti. Tā mātāpitūhi
  vuttavacanaṁ ārocetvā "tumhākaṁ santike pabbajissāmā"ti āhaṁsu. Tumhe

  *  *  *  *  *  *
  Footnote: 1 chaṂa. gahetvā 2 chaṂa. kumudanāḷaṁ
-------------------------------------------------
[page 178]
  Mātugāmā nāma amhākaṁ santike pabbajituṁ na vaṭṭati, amhākaṁ pana sāsanaṁ
  gahetvā bhikkhunūpassayaṁ gantvā pabbajathāti. Tā sādhūti therassa sāsanaṁ gahetvā
  bhikkhunīsaṁghassa santikaṁ gantvā pabbajiṁsu, pabbajitā ca pana appamattā
  ātāpiniyo hutvā na cirasseva arahattaṁ pāpuṇiṁsu.
     Ayaṁ saccako tāsaṁ catunnaṁpi kaniṭṭhabhātiko, tāhi catūhipi uttaritarapañño,
  mātāpitūnaṁpi santikā vādasahassaṁ, tato bahutarañca bāhirasamayaṁ uggaṇhitvā 1-
  katthaci agantvā rājadārake sippaṁ sikkhāpento tattheva vesāliyaṁ vasati,
  paññāya atipūritattā kucchi me bhijjeyyāti bhīto ayapaṭṭena kucchiṁ parikkhipitvā
  carati, imaṁ sandhāya vuttaṁ "saccako nigaṇṭhaputto"ti.
     Bhassappavādakoti bhassaṁ vuccati kathāmaggo, taṁ pavadati kathetīti bhassappavādako.
  Paṇditavādoti ahaṁ paṇḍitoti evaṁvādo. Sādhusammato bahujanassāti yaṁ yaṁ
  nakkhattavārena 2- ādisati, taṁ taṁ yebhuyyena tatheva hoti, tasmā ayaṁ sādhuladdhiko
  bhaddakoti evaṁ sammato mahājanassa. Vādena vādaṁ samāraddhoti kathāmaggena
  dosaṁ āropito. Āyasmā assajīti sāriputtattherassa ācariyo assajitthero.
  Jaṅghāvihāraṁ anucaṅkamamānoti tato tato licchavirājagehato taṁ taṁ gehaṁ gamanatthāya
  anucaṅkamamāno. Yenāyasmā assaji tenupasaṅkamīti kasmā upasaṅkami? samayajānanatthaṁ.
     Evaṁ kirassa ahosi "ahaṁ' samaṇassa gotamassa vādaṁ āropessāmī'ti
  āhiṇḍāmi, `samayaṁ panassa na jānāmī'ti na āropesiṁ. Parassa hi samayaṁ ñatvā
  āropito vādo svāropito nāma hoti. Ayaṁ pana samaṇassa gotamassa sāvako
  paññāyati assajitthero, so attano satthu samaye kovido, etāhaṁ pucchitvā
  kathaṁ patiṭṭhapetvā samaṇassa gotamassa vādaṁ āropessāmī"ti. Tasmā upasaṅkami.
  Vinetīti kathaṁ vineti, kathaṁ sikkhāpetīti pucchati. Thero pana yasmā dukkhanti vutte
  upārambhassa okāso hoti, maggaphalānipi pariyāyena dukkhanti āgatāni, ayañca
  dukkhanti vutte theraṁ puccheyya "bho assaji kimatthaṁ tumhe pabbajitā"ti. Tato

  *  *  *  *  *  *
  Footnote: 1 chaṂa. uggahetvā 2 chaṂa. nakkhattacārena
-------------------------------------------------
[page 179]
  "maggaphalatthāyā"ti Vutte "bho assaji nayidaṁ tumhākaṁ sāsanaṁ nāma,
  mahāāghāṭanannāmetaṁ, nirayussādo nāmesa, natthi tumhākaṁ sukhāsā, uṭṭhāyuṭṭhāya
  dukkhameva jirāpentā āhiṇḍathā"ti dosaṁ āropeyya, tasmā paravādissa
  pariyāyakathaṁ kātuṁ na vaṭṭati. Yathā esa appatiṭṭho hoti, evamassa nippariyāyakathaṁ
  kathessāmīti cintetvā "rūpaṁ bhikkhave aniccan"ti imaṁ aniccānattāvaseneva kathaṁ
  kathesi. Dussutanti sotuṁ ayuttaṁ.
     [354] Saṇṭhāgāreti 1- rājakulānaṁ atthānusāsanasaṇṭhāgārasālāyaṁ. 2- Yena
  te licchavī tenupasaṅkamīti evaṁ kirassa ahosi "ahaṁ pubbe samayaṁ ajānanabhāvena
  samaṇassa gotamassa vādaṁ na āropemi, 3- idāni panassa mahāsāvakena kathitaṁ samayaṁ
  jānāmi, ime ca pana mama antevāsikā pañcasatā licchavī sannipatitā, etehi
  saddhiṁ gantvā samaṇassa gotamassa vādaṁ āropessāmī"ti. Tasmā upasaṅkami.
  Ñātaññatarenāti ñātesu abhiññātesu pañcavaggiyattheresu aññatarena. Patiṭṭhitanti
  yathā tena patiṭṭhitaṁ. Sace evaṁ patiṭṭhissati, atha pana aññadeva vakkhati, tatra
  mayā kiṁ sakkā kātunti idāneva piṭṭhiṁ parivattento āha. Ākaḍḍheyyāti
  attano abhimukhaṁ ākaḍḍheyya. 4- Parikkaḍḍheyyāti purato paṭipaṇāmeyya.
  Samparikaḍḍheyyāti kālena ākaḍḍheyya, kālena parikaḍḍheyya. Soṇḍikākilañjanti
  surāghare piṭṭhakilañjaṁ, soṇḍikādhuttoti surādhutto. Thālaṁ 5- kaṇṇe gahetvāti
  surāparissāvanatthavikaṁ dhovitukāmo kasaṭanidhunanatthaṁ ubhosu kaṇṇesu gahetvā.
  Odhuneyyāti adhomukhaṁ katvā dhuneyya. Niddhuneyyāti uddhaṁ mukhaṁ katvā dhuneyya.
  Nippoṭheyyāti 6- punappunaṁ pappoṭheyya. Sāṇadhovitaṁ nāmāti ettha manussā
  sāṇasāṭakakaraṇatthaṁ sāṇavāke gahetvā muṭṭhiṁ muṭṭhiṁ bandhitvā udake pakkhipanti. Te
  tatiyadivase suṭṭhu kilinnā honti. Atha manussā ambilayāgusurādīni ādāya
  tattha gantvā sāṇamuṭṭhiṁ gahetvā dakkhiṇato vāmato sammukhā cāti tīsu phalakesu
  sakiṁ dakkhiṇaphalake, sakiṁ vāmaphalake, sakiṁ sammukhaphalake paharantā ambilayāgusurādīni

  *  *  *  *  *  *
  Footnote: 1 chaṂa. santhāgāreti 2 Ma....santhāgāra..... 3 chaṂa. āropesiṁ
  4 chaṂa. kaḍḍheyya 5 chaṂa. vālaṁ 6 chaṂa. nipphoṭeyyāti
-------------------------------------------------
[page 180]
  Bhuñjantā pivantā khādantā dhovanti. Mahantā kīḷā hoti. Rañño nāgo
  taṁ kīḷaṁ disvā gambhīraṁ udakaṁ anupavisitvā soṇḍāya udakaṁ gahetvā sakiṁ
  kumbhe sakiṁ piṭṭhiyaṁ sakiṁ ubhosu passesu sakiṁ antarapiṭṭhiyaṁ 1- pakkhipanto
  kīḷittha, tadupādāya taṁ kīḷitajātaṁ sāṇadhovikaṁ nāma vuccati, taṁ sandhāya vuttaṁ
  "sāṇadhovikaṁ nāma kīḷitajātaṁ kīḷatī"ti. Kiṁ so bhavamāno saccako nigaṇṭhaputto,
  yo bhagavato vādaṁ āropessatīti yo saccako nigaṇṭhaputto bhagavato vādaṁ
  āropessati, so kiṁ bhavamāno kiṁ yakkho bhavamāno udāhu indo, udāhu
  brahmā bhavamāno bhagavato vādaṁ āropessati, na hi sakkā pakatimanussena
  bhagavato vādaṁ āropetunti ayamettha adhippāyo.
     [355] Tena kho pana samayenāti yasmiṁ samaye saccako ārāmaṁ pāvisi,
  tasmiṁ. Kismiṁ pana samaye pāvisīti? mahāmajjhantikasamaye. Kasmā pana tasmiṁ samaye
  caṅkamantīti? paṇītabhojanapaccayassa thīnamiddhassa vinodanatthaṁ. Divā padhānikā vā
  te. Tādisānañhi pacchābhattaṁ caṅkamitvā nhātvā sarīraṁ utuṁ gaṇhāpetvā
  nisajja samaṇadhammaṁ karontānaṁ cittaṁ ekaggaṁ hoti. Yena te bhikkhūti so kira
  kuhiṁ samaṇo gotamoti pariveṇato pariveṇaṁ gantvā pucchitvā pavisissāmīti
  vilokento araññahatthī viya caṅkame caṅkamamāne paṁsukūlikabhikkhū disvā tesaṁ santikaṁ
  agamāsi. Taṁ sandhāya "yena te bhikkhū"tiādi vuttaṁ. Kahaṁ nu kho bhoti katarasmiṁ
  āvāse vā leṇe vā 2- maṇḍape vāti attho. Esa aggivessana bhagavāti
  tadā kira bhagavā paccūsakāle mahākaruṇāsamāpattiṁ samāpajjitvā dasasahassacakkavāḷe
  sabbaññutañāṇajālaṁ pattharitvā bodhaneyyasattaṁ olokento addasa "sve
  saccako nigaṇṭhaputto mahatiṁ licchaviparisaṁ gahetvā mama vādaṁ āropetukāmo
  āgamissatī"ti. Tasmā pātova sarīrapaṭijagganaṁ katvā bhikkhusaṁghaparivāro vesāliyaṁ
  piṇḍāya caritvā piṇḍapātapaṭikkanto mahāparisāya nisīdituṁ sukhaṭṭhāne
  nisīdissāmīti gandhakuṭiṁ apavisitvā mahāvane aññatarasmiṁ rukkhamūle divāvihāraṁ
  nisīdi, te bhikkhū bhagavato vattaṁ dassetvā āgatā, saccakena puṭṭhā dūre
  nisinnaṁ bhagavantaṁ dassentā "esa aggivessana bhagavā"ti āhaṁsu.

  *  *  *  *  *  *
  Footnote: 1 chaṂa. antarasatthiyaṁ 2 chaṂa. ayaṁ saddo na dissati
-------------------------------------------------
[page 181]
     Mahatiyā licchaviparisāya saddhinti heṭṭhā pañcamattehi licchavisatehi parivutoti
  vuttaṁ. Te etassa antevāsikāyeva, antovesāliyaṁ pana saccako pañcamattāni
  licchavirājasatāni gahetvā "vādatthiko bhagavantaṁ upasaṅkamanto"ti sutvā dvinnaṁ
  paṇḍitānaṁ kathāsallāpaṁ sossāmāti yebhuyyena manussā nikkhantā, evaṁ sā mahatī
  parisā aparicchinnagaṇanā nāma ahosi. Taṁ sandhāyetaṁ vuttaṁ. Añjaliṁ paṇāmetvāti
  ete ubhatopakkhikā, te evaṁ cintesuṁ "sace no micchādiṭṭhikā codissanti 1-
  `kasmā tumhe samaṇaṁ gotamaṁ vanditthā'ti, tesaṁ `kiṁ añjalimattakaraṇenapi vanditaṁ
  hotī'ti vakkhāMa. Sace no sammādiṭṭhikā codissanti' kasmā bhagavantaṁ na
  vanditthā'ti, `kiṁ sīsena bhūmiṁ paharanteneva vanditaṁ hoti, nanu añjalikammaṁpi
  vandanāevā'ti vakkhāmā"ti. Nāmagottanti bho gotama ahaṁ asukassa putto
  datto nāma mitto nāma idha āgatoti vadantā nāmaṁ sāventi nāMa. Bho
  gotama ahaṁ vāsiṭṭho nāma kaccāyano nāma idha āgatoti vadantā gottaṁ
  sāventi nāMa. Ete kira daliddā jiṇṇakulaputtā parisamajjhe nāmagottavasena
  pākaṭā bhavissāmāti evaṁ akaṁsu. Ye pana tuṇhībhūtā nisīdiṁsu, te kerāṭikā
  ceva andhabālā ca. Tattha kerāṭikā "ekaṁ dve kathāsallāpe karonto vissāsiko
  hoti, atha vissāse sati ekaṁ dve bhikkhā adātuṁ na yuttan"ti tato attānaṁ
  mocentā tuṇhī nisīdanti. Andhabālā aññāṇatāyeva avakkhittamattikāpiṇḍo
  viya yattha katthaci tuṇhībhūtā nisīdanti.
     [356] Kiñcideva desanti kañci okāsaṁ kiñci kāraṇaṁ, athassa bhagavā
  pañhāpucchane ussāhaṁ janento āha puccha aggivessana yadākaṅkhasīti. Tassattho:-
  "puccha yadi ākaṅkhasi, na me pañhāvissajjane bhāro atthi". Athavā "puccha
  yaṁ ākaṅkhasi, sabbante vissajjessāmī"ti sabbaññuppavāraṇaṁ pavāresi asādhāraṇaṁ
  paccekabuddhāggasāvakamahāsāvakehi. Te hi yadā kaṅkhasīti na vadanti, sutvā
  vedissāmāti vadanti. Buddhā pana "pucchāvuso yadākaṅkhasī"ti 2- vā "puccha
  mahārāja, yadākaṅkhasī"ti 3- vā

  *  *  *  *  *  *
  Footnote: 1 chaṂa. codessanti. evamuparipi 2 saṁ. sagā. 15/237/249 sūcilomasutta
  3 dī.Sī. 9/162/51 sāmaññaphalapucchā
-------------------------------------------------
[page 182]
           "puccha Vāsava maṁ pañhaṁ yaṅkiñci manasicchasi
            tassa tasseva pañhassa ahaṁ antaṁ karomi te"iti 1- vā
     "tenahi bhikkhu sake āsane nisīditvā puccha, yadākaṅkhasī"ti 2- vā
           "bāvarissa ca tuyhaṁ vā sabbesaṁ sabbasaṁsayaṁ
            katāvakāsā pucchavho yaṅkiñci manasicchathā"ti 3- vā
           "puccha maṁ sabhiya pañhaṁ yaṅkiñci manasicchasi
            tassa tasseva pañhassa ahaṁ antaṁ karomi te"iti 4- vā
     tesaṁ tesaṁ yakkhanarindadevasamaṇabrāhmaṇaparibbājakānaṁ sabbaññuppavāraṇaṁ
  pavārenti. Anacchariyameva taṁ, 5- yaṁ bhagavā buddhabhūmiṁ patvā etaṁ pavāraṇaṁ pavāreyya.
  Yo bodhisattabhūmiyaṁ padesañāṇepi ṭhito
           "koṇḍañña pañhāni viyākarohi
            yācanti taṁ isayo sādhurūpā
            koñḍañña eso manujesu dhammo
            yaṁ vuḍḍhamāgacchati esa bhāro"ti 6-
     evaṁ sakkādīnaṁ atthāya isīhi yācito
           "katāvakāsā pucchantu bhonto
            yaṅkiñci pañhaṁ manasābhipatthitaṁ
            ahaṁ hi taṁ taṁ vo viyākarissaṁ
            ñatvā sayaṁ lokamimaṁ parañcā"ti. 6-
     Evaṁ sarabhaṅgakāle sambhavajātake ca sakalajambūdīpaṁ tikkhattuṁ vicaritvā
  pañhānaṁ antakaraṁ adisvā sucirakena 7- brāhmaṇena pañhaṁ puṭṭho okāse
  kārite jātiyā sattavasso rathikāyaṁ paṁsuṁ kīḷanto pallaṅkaṁ ābhujitvā antaravīthiyaṁ
  nisinnova:-

  *  *  *  *  *  *
  Footnote: 1 dī. mahā. 10/356/236 gopakavatthu 2 dī. upari. 14/84/67 mahāpuṇṇamasutta
  3 khu. sutta. 25/1037/531 vatthukathā 4 khu. mahā. 25/518/434
  5 chaṂa. anacchariyañcetaṁ 6 khu. jā. 27/2455-6/537 sarabhaṅgajātaka (syā)
  7 chaṂa. suciratena
-------------------------------------------------
[page 183]
          "taggha Te ahamakkhissaṁ yathāpi kusalo tathā
           rājā ca kho taṁ jānāti yadi kāhati vā na vā"ti 1-
     sabbaññuppavāraṇaṁ pavāresi.
     Evaṁ bhagavatā sabbaññuppavāraṇāya pavāritāya attamano pañhaṁ pucchanto
  "kathaṁ pana bho gotamā"tiādimāha.
     Athassa bhagavā "passatha bho aññaṁ sāvakena kathitaṁ, aññaṁ satthā katheti,
  nanu mayā paṭikacceva vuttaṁ `sace tathā patiṭṭhissati, yathāssa sāvakena patiṭṭhitaṁ,
  evāhaṁ vādaṁ āropessāmī'ti. Ayaṁ pana aññameva katheti, tattha kiṁ mayā sakkā
  kātun"ti evaṁ nigaṇṭhassa vacanokāso mā hotūti heṭṭhā assajittherena
  kathitaniyāmeneva kathento evaṁ kho ahaṁ aggivessanātiādimāha. Upamā maṁ bho
  gotama paṭibhātīti bho gotama mayhaṁ ekā upamā upaṭṭhāti, āharāmi taṁ upamanti
  vadati. Paṭibhātu taṁ aggivessanāti upaṭṭhātu te aggivessana, āhara taṁ upamaṁ
  visaṭṭhoti bhagavā avoca. Balakaraṇīyāti bāhubalena kattabbā kasivāṇijjādikā
  kammantā. Rūpattāyaṁ purisapuggaloti rūpaṁ attā assāti rūpattā, rūpaṁ attāti
  gahetvā ṭhitapuggalaṁ dīpeti. Rūpe patiṭṭhāyāti tasmiṁ attāti gahitarūpe
  patiṭṭhahitvā. Puññaṁ vā apuññaṁ vā pasavatīti kusalaṁ vā akusalaṁ vā paṭilabhati.
  Vedanattādīsupi eseva nayo. Iminā kiṁ dīpeti? ime pañcakkhandhā imesaṁ sattānaṁ
  Paṭhavī viya patiṭṭhā, 2- te imesu pañcasu khandhesu patiṭṭhāya kusalākusalakammaṁ nāma
  āyūhanti. Tumhe evarūpaṁ vijjamānameva attānaṁ paṭisedhentā pañcakkhandhā
  anattāti dīpethāti ativiya sakāraṇaṁ katvā upamaṁ āhari. Iminā ca nigaṇṭhena
  āhaṭaopammaṁ niyatameva, sabbaññubuddhato añño tassa kathaṁ chinditvā vāde
  dosaṁ dātuṁ samattho nāma natthi. Duvidhā hi puggalā buddhaveneyyā ca sāvakaveneyyā
  ca. Sāvakaveneyye sāvakāpi vinenti buddhāpi. Buddhaveneyye pana sāvakā
  vinetuṁ na sakkonti, buddhāva vinenti. Ayaṁpi nigaṇṭho buddhaveneyyo, tasmā

  *  *  *  *  *  *
  Footnote: 1 khu.jā. 27/2368/503 sambhavajātaka 2 Ma. paṭiyattā
-------------------------------------------------
[page 184]
  Etassa vādaṁ chinditvā añño dosaṁ dātuṁ samattho nāma natthi. Tenassa
  bhagavā sayameva vāde dosadassanatthaṁ nanu tvaṁ aggivessanātiādimāha.
     Atha nigaṇṭho cintesi "ativiya samaṇo gotamo mama vādaṁ patiṭṭhapeti,
  sace upari koci doso bhavissati, mamaṁ ekakaṁyeva niggaṇhissati, handāhaṁ imaṁ
  vādaṁ mahājanassapi matthake pakkhipāmī"ti. Tasmā evamāha ahampi bho gotama
  evaṁ vadāmi rūpaṁ me attā .pe. Viññāṇaṁ me attāti, ayañca mahatī
  janatāti. Bhagavā pana nigaṇṭhato sataguṇenapi sahassaguṇenapi satasahassaguṇenapi
  vādīvarataro, tasmā cintesi "ayaṁ nigaṇṭho attānaṁ mocetvā mahājanassa
  matthake vādaṁ pakkhipati, nāssa attānaṁ mocetuṁ dassāmi, mahājanato nivattetvā
  ekakaṁyeva naṁ niggaṇhissāmī"ti. Atha naṁ kiṁ hi te aggivessanātiādimāha.
  Tassattho: nāyaṁ janatā mama vādaṁ āropetuṁ āgatā, tvaṁyeva sakalaṁ vesāliṁ
  saṁvaṭṭitvā 1- mama vādaṁ āropetuṁ āgato, tasmā tvaṁ sakameva vādaṁ niveṭhehi,
  mā mahājanassa matthake pakkhipasīti. So paṭijānanto ahañhi bho gotamātiādimāha.
     [357] Iti bhagavā nigaṇṭhassa vādaṁ patiṭṭhapetvā tena hi aggivessanāti
  pucchaṁ ārabhi. Tattha tena hīti kāraṇatthe nipāto. Yasmā tvaṁ pañcakkhandhe
  attato paṭijānāsi, tasmāti attho. Sakasmiṁ vijiteti attano raṭṭhe. Ghātetāyaṁ
  vā ghātetunti ghātārahaṁ ghātetabbayuttakaṁ ghātetuṁ. Jāpetāyaṁ vā jāpetunti
  dhanajānirahaṁ jāpetabbayuttakaṁ jāpetuṁ jiṇṇadhanaṁ 2- kātuṁ. Pabbājetāyaṁ vā
  pabbājetunti sakaraṭṭhato pabbājanārahaṁ pabbājetuṁ nīharituṁ. Vattituñca arahatīti
  vattati ceva vattituñca arahati, vattituṁ yuttoti dīpeti. Iti nigaṇṭho attano
  vādabhedanatthaṁ āhaṭakāraṇameva attano māraṇatthāya āvudhaṁ tikhiṇaṁ karonto
  viya visesetvā dīpeti, yathā taṁ bālo. Evaṁ me rūpaṁ hotūti mama rūpaṁ evaṁvidhaṁ
  hotu, pāsādikaṁ abhirūpaṁ alaṅkatapaṭiyattaṁ suvaṇṇatoraṇaṁ viya susajjitacittapaṭo
  viya ca manāpadassananti. Evaṁ me rūpaṁ mā ahosīti mama rūpaṁ evaṁvidhaṁ mā hotu,
  dubbaṇṇaṁ dussaṇṭhitaṁ valitapalitaṁ tilakasamākiṇṇanti.

  *  *  *  *  *  *
  Footnote: 1 Sī. saṁvijjetvā 2 Sī. niddhanaṁ
-------------------------------------------------
[page 185]
     Tuṇhī ahosīti nigaṇṭho imasmiṁ vāde 1- viruddhabhāvaṁ 2- ñatvā "samaṇo
  gotamo mama vādaṁ bhindanatthāya kāraṇaṁ āhari, ahaṁ bālatāya tameva visesetvā
  dīpesiṁ, idāni naṭṭhomhi, sace vattatīti vakkhāmi, ime rājāno uṭṭhahitvā
  `aggivessana tvaṁ mama rūpe vaso vattatīti vadasi, yadi te rūpe vaso vattati,
  kasmā tvaṁ yathā ime licchavirājāno tāvatiṁsadevatāsadisehi attabhāvehi virocanti
  abhirūpā pāsādikā, evaṁ na virocasī'ti. Sace na vattatīti vakkhāmi, samaṇo
  gotamo uṭṭhahitvā `aggivessana tvaṁ pubbe vattati me rūpasmiṁ vasoti vatvā
  idāni paṭikkhipasī'ti vādaṁ āropessati. Iti vattatīti vuttepi eko doso,
  na vattatīti vuttepi eko doso"ti tuṇhī ahosi. Dutiyaṁpi bhagavā pucchi,
  dutiyaṁpi tuṇhī ahosi. Yasmā pana yāvatatiyaṁ bhagavatā pucchite abyākarontassa
  sattadhā muddhā phalati, buddhā ca nāma sattānaṁyeva atthāya kappasatasahassādhikāni
  cattāri asaṅkheyyāni pāramīnaṁ pūritattā sattesu balavānuddayā honti, tasmā
  yāvatatiyaṁ apucchitvā athakho bhagavā saccakaṁ nigaṇṭhaputtaṁ etadavoca, etaṁ "byākarohi
  dānī"tiādivacanaṁ avoca.
     Tattha sahadhammikanti sahetukaṁ sakāraṇaṁ. Vajiraṁ pāṇimhi assāti vajirapāṇi.
  Yakkhoti na yo vā so vā yakkho, so sakko devarājāti veditabbo.
  Ādittanti aggivaṇṇaṁ. Sampajjalitanti suṭṭhu pajjalitaṁ. Sajotibhūtanti samantato
  jotibhūtaṁ, ekaggijālabhūtanti attho. Ṭhito hotīti mahantaṁ sīsaṁ, kadalimakulasadisā 3-
  dāṭhā, bhayānakāni akkhināsādīnīti evaṁ virūparūpaṁ māpetvā ṭhito. Kasmā panesa
  āgatoti? diṭṭhivissajjāpanatthaṁ. Apica "ahañceva kho pana dhammaṁ deseyyaṁ,
  pare ca me na ājāneyyun"ti evaṁ dhammadesanāya appossukkabhāvaṁ āpanne
  bhagavati sakko mahābrahmunā saddhiṁ āgantvā "bhagavā dhammaṁ desetha, tumhākaṁ
  āṇāya avattamāne mayaṁ vattāpessāma, tumhākaṁ dhammacakkaṁ hotu, amhākaṁ
  āṇācakkan"ti paṭiññaṁ akāsi. Tasmā "ajja saccakaṁ tāsetvā pañhaṁ
  vissajjāpessāmī"ti āgato.

  *  *  *  *  *  *
  Footnote: 1 chaṂa. ṭhāne, Ma. vāre 2 chaṂa. viraddhabhāvaṁ 3 chaṂa. kandalamakulasadisā
-------------------------------------------------
[page 186]
     Bhagavā ceva passati, saccako ca nigaṇṭhaputtoti yadi hi taṁ aññepi
  passeyyuṁ, 1- taṁ kāraṇaṁ agaru assa, 1- "samaṇo gotamo saccakaṁ attano
  vāde anotarantaṁ ñatvā yakkhaṁ āvāhetvā 2- dassesi, tato saccako bhayena
  kathesī"ti vadeyyuṁ. Tasmā bhagavā ceva passati saccako ca. Tassa taṁ disvāva
  sakalasarīrato sedā mucciṁsu, antokucchi viparivattamānā mahāravaṁ ravi. So "aññepi
  nu kho passantī"ti olokento kassaci lomahaṁsamattaṁpi na addasa. Tato "idaṁ
  bhayaṁ mameva uppannaṁ. Sacāhaṁ yakkhoti vakkhāmi, `kiṁ tuyhameva akkhīni atthi,
  tvameva yakkhaṁ passasi, paṭhamaṁ yakkhaṁ adisvā samaṇena gotamena vādasaṅghāṭe
  khittova yakkhaṁ passasī'ti vadeyyun"ti cintetvā "na dāni me idha aññaṁ
  paṭisaraṇaṁ atthi, aññatra samaṇā gotamā"ti maññamāno athakho saccako
  nigaṇṭhaputto .pe. Bhagavantaṁ etadavoca. Tāṇaṁ gavesīti tāṇanti gavesamāno.
  Leṇaṁ gavesīti leṇanti gavesamāno. Saraṇaṁ gavesīti saraṇanti gavesamāno. Ettha
  ca tāyati rakkhatīti tāṇaṁ. Nilīyanti etthāti leṇaṁ. Saratīti saraṇaṁ, bhayaṁ hiṁsati
  viddhaṁsetīti attho.
     [358] Manasikaritvāti manamhi katvā paccavekkhitvā upadhāretvā. Evaṁ
  me vedanā hotīti kusalāva hotu, sukhāva hotu, evaṁ me saññā hotūti
  kusalāva hotu. Sukhāva hotu, somanassasampayuttāva hotūti. Saṅkhāraviññāṇesupi
  eseva nayo. Mā ahosīti ettha pana vuttavipariyāyena attho veditabbo. Kallaṁ
  nūti yuttaṁ nu. Samanupassitunti "etaṁ mama esohamasmi eso me attā"ti evaṁ
  taṇhāmānadiṭṭhivasena passituṁ. No hidaṁ bho gotamāti na yuttametaṁ bho gotaMa.
  Iti bhagavā yathā nāma cheko ahituṇḍiko sappadaṭṭhavisaṁ teneva sappena puna
  ḍaṁsāpetvā ubbāteyya, 3- evaṁ tassaṁyeva parisati saccakaṁ nigaṇṭhaputtaṁ teneva
  mukhena pañcakkhandhā aniccā dukkhā anattāti vadāpesi. Dukkhaṁ allīnoti imaṁ
  pañcakkhandhadukkhaṁ taṇhādiṭṭhīhi allīno. Upagato ajjhositotipi taṇhādiṭṭhivaseneva
  veditabbo. Dukkhaṁ etaṁ mamātiādīsu pañcakkhandhadukkhaṁ taṇhāmānadiṭṭhivasena

  *  *  *  *  *  *
  Footnote: 1-1 Ma. taṁ kāraṇaṁ 2 Sī. avhetvā 3 Sī. ubbāmeyya, chaṂa. ubbāheyya
-------------------------------------------------
[page 187]
  Samanupassatīti attho. Parijāneyyāti aniccaṁ dukkhaṁ anattāti tīraṇapariññāya
  parito jāneyya. Parikkhepetvāti khayaṁ vayaṁ anuppādaṁ upanetvā.
     [359] Navanti taruṇaṁ. Akukkukajātanti pupphaggahaṇakāle anto
  aṅguṭṭhappamāṇo eko ghanadaṇḍako nibbattati, tena virahitanti attho. Rittoti
  suñño antosāravirahito. Rittattāva tuccho. Aparaddhoti parājito. Bhāsitā kho
  pana teti idaṁ bhagavā tassa mukharabhāvaṁ pakāsetvā niggaṇhanto āha. So
  kira pubbe pūraṇādayo cha satthāro upasaṅkamitvā pañhaṁ pucchati. Te vissajjetuṁ
  na sakkonti. Atha nesaṁ parisamajjhe mahantaṁ vippakāraṁ āropetvā uṭṭhāya
  jayaṁ pavedento gacchati. So sammāsambuddhaṁpi tatheva viheṭhessāmīti saññāya
  upasaṅkamitvā:-
               "ambho ko nāmayaṁ rukkho chinnapatto 1- sakaṇṭako
                yattha ekappahārena uttamaṅgaṁ vibhijjitan"ti. 2-
     Ayaṁ khadiraṁ āhacca asārarukkhaparicito mudutuṇḍasakuṇo viya sabbaññutañāṇasāraṁ
  āhacca ñāṇatuṇḍabhedaṁ patto sabbaññutaṇāṇassa thaddhabhāvaṁ aññāsi. Tadassa
  parisamajjhe pakāsento bhagavā bhāsitā kho pana tetiādimāha. Natthi etarahīti
  upādinnakasarīre sedo nāma natthīti na vattabbaṁ, etarahi pana natthīti vadati.
  Suvaṇṇavaṇṇaṁ kāyaṁ vivarīti na sabbaṁ kāyaṁ vivari. Buddhā nāma gaṇṭhikaṁ
  paṭimuñcitvā paṭicchannasarīrā parisati dhammaṁ desenti, atha bhagavā galavāṭakasammukhaṭṭhāne
  cīvaraṁ gahetvā caturaṅgulamattaṁ otāresi. Otāritamatte pana tasmiṁ
  suvaṇṇavaṇṇā rasmiyo puñjapuñjā hutvā suvaṇṇaghaṭato rattasuvaṇṇarasadhārā
  viya rattavaṇṇavalāhakato vijjulatā viya ca nikkhamitvā suvaṇṇamurajasadisaṁ mahākhandhaṁ
  uttaracīvarañca 3- padakkhiṇaṁ kurumānā ākāse pakkhandiṁsu. Kasmā pana bhagavā
  evamakāsīti? mahājanassa kaṅkhāvinodanatthaṁ. Mahājano hi samaṇo gotamo mayhaṁ
  sedo natthīti vadati saccakassa tāva nigaṇṭhaputtassa yantāruḷhassa viya sedā

  *  *  *  *  *  *
  Footnote: 1 chaṂa. sinnapatto 2 Sī. visāritaṁ, pāli. visāṭitaṁ khu. jā.
  duk. 27/269/77 kandagalakajātaka 3 chaṂa. uttamasiraṁ, Ma. uttamasiravarañca
-------------------------------------------------
[page 188]
  Paggharanti. Samaṇo pana gotamo ghanadupaṭacīvaraṁ pārupitvā nisinno, anto
  sedassa atthitā vā natthitā vā kathaṁ sakkā ñātunti kaṅkhaṁ kareyya, tassa
  kaṅkhāvinodanatthaṁ evamakāsi. Maṅkubhūtoti nittejabhūto. Pattakkhandhoti patitakkhandho.
  Appaṭibhāṇoti uttariṁ apassanto. Nisīdīti pādaṅguṭṭhena bhūmiṁ kasamāno nisīdi.
     [360] Dummukhoti na virūpamukho, abhirūpo hi so pāsādiko. Nāmaṁ
  panassa evanti. 1- Abhabbo taṁ pokkharaṇiṁ puna otaritunti sabbesaṁ aḷānaṁ
  bhaggattā pacchinnagamano otarituṁ abhabbo, tattheva kākakulalādīnaṁ bhattaṁ hotīti
  dasseti. Visūkāyikānīti diṭṭhivisūkāni. 2- Visevitānīti diṭṭhisañcaritāni.
  Vipphanditānīti diṭṭhivipphanditāni. Yadidaṁ vādādhippāyoti ettha yadidanti
  nipātamattaṁ, vādādhippāyo hutvā vādaṁ āropessāmīti ajjhāsayeneva 3-
  upasaṅkamituṁ abhabbo, dhammassavanāya pana upasaṅkameyyāti dasseti. Dummukhaṁ
  licchaviputtaṁ etadavocāti kasmā avoca? dummukhassa kirassa upamāharaṇakāle
  sesalicchavikumārāpi cintesuṁ "iminā nigaṇṭhena amhākaṁ sippuggahaṇaṭṭhāne ciraṁ
  avamāno kato, ayandāni amittassa piṭṭhiṁ passituṁ kālo. Mayaṁpi ekekaṁ upamaṁ
  āharitvā pāṇippahārena patitaṁ muggarena pothento viya tathā naṁ karissāma, yathā
  na puna parisamajjhe sīsaṁ ukkhipituṁ sakkhissatī"ti, te opammāni karitvā dummukhassa
  kathāpariyosānaṁ āgamayamānā nisīdiṁsu. Saccako tesaṁ adhippāyaṁ ñatvā ime sabbeva gīvaṁ
  ukkhipitvā oṭṭhehi calamānehi ṭhitā, sace paccekā upamā harituṁ labhissanti,
  puna mayā parisamajjhe sīsaṁ ukkhipituṁ na sakkā bhavissati, handāhaṁ dummukhaṁ
  apasādetvā yathā aññassa okāso na hoti, evaṁ kathāvāraṁ pacchinditvā
  samaṇaṁ gotamaṁ pañhaṁ pucchissāmīti tasmā etadavoca. Tattha āgamehīti tiṭṭha,
  mā puna bhaṇāhīti attho.
     [361] Tiṭṭhatesā bho gotamāti bho gotama esā amhākaṁ ceva aññesañca
  puthusamaṇabrāhmaṇānaṁ vācā tiṭṭhatu. Vilāpaṁ vilapitaṁ maññeti etaṁ hi vacanaṁ

  *  *  *  *  *  *
  Footnote: 1 chaṂa. etaṁ, Ma. etanti 2 Sī. diṭṭhivisūkāyitāni 3 chaṂa.ajjhāsayena
-------------------------------------------------
[page 189]
  Vilapitaṁ viya hoti, vippalapitamattaṁ hotīti attho. Athavā tiṭṭhatesāti ettha
  kathāti āharitvā vattabbā. Vācāvilāpaṁ vilapitaṁ maññeti ettha pana idaṁ
  vācānicchāraṇaṁ vilapitamattaṁ maññe hotīti attho.
     Idāni pañhaṁ pucchanto kittāvatātiādimāha. Tattha vesārajjappattoti
  ñāṇappatto. Aparappaccayoti aparappattiyo. Athassa bhagavā pañhaṁ vissajjento
  idha aggivessanātiādimāha, taṁ uttānatthameva. Yasmā pana tattha 1- passatīti
  vuttattā sekkhabhūmi dassitā. Tasmā uttariṁ sekkhabhūmiṁ 2- pucchanto dutiyaṁ pañhaṁ
  pucchi, taṁpissa bhagavā byākāsi. Tattha dassanānuttariyenātiādīsu
  dassanānuttariyanati lokiyalokuttarā paññā. Paṭipadānuttariyanti lokiyalokuttarā
  paṭipadā. Vimuttānuttariyanti lokiyalokuttarā vimutti. Suddhalokuttarameva vā
  gahetvā dassanānuttariyanti arahattamaggasammādiṭṭhi. Paṭipadānuttariyanti
  sesamaggaṅgāni. Vimuttānuttariyanti maggaphalavimutti. 3- Khīṇāsavassa vā
  nibbānadassanaṁ dassanānuttariyaṁ nāMa. Aṭṭhamaggaṅgāni 4- paṭipadānuttariyaṁ.
  Aggaphalaṁ vimuttānuttariyanti veditabbaṁ. Buddho so bhagavāti so bhagavā
  sayaṁpi cattāri saccāni buddho. Bodhāyāti paresaṁpi catusaccabodhāya
  dhammaṁ deseti. Dantotiādīsu dantoti nibbisevano. Damathāyāti
  nibbisevanatthāya. Santoti sabbakilesavūpasamena santo. Samathāyāti kilesavūpasamāya.
  Tiṇṇoti caturoghatiṇṇo. Taraṇāyāti caturoghataraṇāya. Parinibbutoti
  kilesaparinibbānena parinibbuto. Parinibbānāyāti kilesaparinibbānatthāya.
     [362] Dhaṁsīti guṇadhaṁsakā. Pagabbhāti vācāpāgabbhiyena 5- samannāgatā.
  Āsādetabbanti ghaṭṭetabbaṁ. Āsajjāti ghaṭṭetvā. Natveva bhavantaṁ gotamanti
  bhavantaṁ gotamaṁ āsajja kassaci attano vādaṁ anupahaṭaṁ sakalaṁ ādāya pakkamituṁ
  thāmo natthīti dasseti, na hi bhagavā hatthiādayo viya kassaci jīvitantarāyaṁ
  karoti. Ayaṁ pana nigaṇṭho imā tisso upamā na bhagavato ukkaṁsanatthameva
  āhari, attukkaṁsanatthameva āhari. Yathā hi rājā kañci paccatthikaṁ ghātetvā

  *  *  *  *  *  *
  Footnote: 1 chaṂa. panettha 2 chaṂa. asekkhabhūmiṁ 3 chaṂa. aggaphalavimutti
  4 chaṂa. maggaṅgāni 5 chaṂa. pagabbāti vācāpāgabbiyena
-------------------------------------------------
[page 190]
  Evaṁ nāma sūro evaṁ thāmasampanno puriso bhavissatīti paccatthikaṁ thomentopi
  attānameva thometi, evameva esopi siyā hi bho gotama hatthiṁ pabhinnantiādīhi
  bhagavantaṁ ukkaṁsentopi mayameva sūrā mayaṁ paṇḍitā mayaṁ bahussutāyeva evaṁ
  pabhinnahatthiṁ viya pajjalitāggikkhandhaṁ viya phaṇakatāasīvisaṁ viya ca vādatthikā
  sammāsambuddhaṁ upasaṅkamimhāti attānaṁyeva ukkaṁseti, evaṁ attānaṁ
  ukkaṁsetvā bhagavantaṁ nimantayamāno adhivāsetu metiādimāha. Tattha adhivāsetūti
  sampaṭicchatu. Svātanāyāti yaṁ me tumhesu sakkāraṁ 1- karoto sve bhavissati
  puññañca pītipāmujjañca, tadatthāya. Adhivāsesi bhagavā tuṇhībhāvenāti bhagavā kāyaṅgaṁ
  vā vācaṅgaṁ vā acopetvā abbhantareyeva khantiṁ dhārento tuṇhībhāvena adhivāsesi,
  saccakassa anuggahakaraṇatthaṁ manasāva sampaṭicchīti vuttaṁ hoti.
     [363] Yamassa paṭirūpaṁ maññeyyāthāti te kira licchavī tassa pañca
  thālikapākasatāni niccabhattaṁ āharanti. Tadeva sandhāya esa sve tumhe yaṁ
  assa samaṇassa gotamassa paṭirūpaṁ kappiyanti maññeyyātha, taṁ āhareyyātha, samaṇassa
  hi gotamassa tumhe taṁ 2- paricārakā kappiyākappiyaṁ yuttāyuttaṁ jānāthāti vadati.
  Bhattābhihāraṁ abhihariṁsūti abhiharitabbaṁ bhattaṁ abhihariṁsu. Paṇītenāti uttamena.
  Sahatthāti sahatthena. Santappetvāti suṭṭhu tappetvā, paripuṇṇaṁ suhitaṁ yāvadatthaṁ
  katvā. Sampavāretvāti suṭṭhu pavāretvā, alaṁ alanti hatthasaññāya paṭikkhipāpetvā.
  Bhuttāvinti bhuttavantaṁ. Onītapattapāṇinti pattato onītapāṇiṁ, apanītahatthanti
  vuttaṁ hoti. "onittapattapāṇin"tipi 3- Pāṭho, tassattho, onittaṁ nānābhūtaṁ
  pattaṁ pāṇito assāti onittapattapāṇī. Taṁ onittapattapāṇiṁ, hatthe ca pattañca
  dhovitvā ekamante pattaṁ nikkhipitvā nisinnanti attho. Ekamantaṁ nisīdīti
  bhagavantaṁ evaṁbhuttaṁ 4- ñatvā ekasmiṁ okāse nisīdīti attho. Puññañcāti yaṁ
  imasmiṁ dāne puññaṁ, āyatiṁ vipākakkhandhāti attho. Puññamahīti vipākakkhandhānaṁyeva
  parivāro. Taṁ dāyakānaṁ sukhāya hotūti taṁ imesaṁ licchavīnaṁ sukhatthāya hotu. Idaṁ kira
  so ahaṁ pabbajito nāma, pabbajitena pana 5- na yuttaṁ attano dānaṁ niyyātetunti

  *  *  *  *  *  *
  Footnote: 1 chaṂa. kāraṁ 2 chaṂa. ayaṁ pāṭho na dissati 3 Sī. ohitapattapāṇintipi
  4 chaṂa. evaṁbhūtaṁ 5 chaṂa. ca
-------------------------------------------------
[page 191]
  Tesaṁ niyyātento evamāha. Atha bhagavā yasmā licchavīhi saccakassa dinnaṁ, na
  bhagavato. Saccakena pana bhagavato dinnaṁ, tasmā tamatthaṁ dīpento yaṁ kho
  aggivessanātiādimāha. Iti bhagavā nigaṇṭhassa manaṁ 1- vināyeva attano
  dinnadakkhiṇaṁ nigaṇṭhassa niyyātesi, sā cassa anāgate vāsanā bhavissatīti.
                     Papañcasūdaniyā majjhimanikāyaṭṭhakathāya
                       cūḷasaccakasuttavaṇṇanā niṭṭhitā.
                          ---------------
                        6. Mahāsaccakasuttavaṇṇanā
     [364] Evamme sutanti mahāsaccakasuttaṁ. Tattha ekaṁ samayanti ca tena
  kho pana samayenāti ca pubbaṇhasamayanti ca tīhi padehi ekova samayo vutto.
  Bhikkhūnaṁ hi attapaṭipattiṁ 2- katvā mukhaṁ dhovitvā pattacīvaramādāya cetiyaṁ vanditvā
  kataraṁ gāmaṁ pavisissāmāti vitakkamālake ṭhitakālo nāma hoti, bhagavā evarūpe
  samaye rattaṁ dupaṭaṁ nivāsetvā kāyabandhanaṁ bandhitvā paṁsukūlacīvaraṁ ekaṁsaṁ
  pārupitvā gandhakuṭito nikkhamma bhikkhusaṁghaparivuto gandhakuṭipamukhe aṭṭhāsi, taṁ
  sandhāya "ekaṁ samayanti ca tena kho pana samayenāti ca pubbaṇhasamayan"ti ca
  vuttaṁ. Pavisitukāmoti piṇḍāya pavisissāmīti evaṁ katasanniṭṭhāno. Tenupasaṅkamīti
  kasmā upasaṅkamīti? vādāropanajjhāsayena. Evaṁ kirassa ahosi "pubbepāhaṁ
  apaṇḍitatāya sakalaṁ vesāliparisaṁ gahetvā samaṇassa gotamassa santikaṁ gantvā
  parisamajjhe maṅku jāto, idāni tathā akatvā ekakova gantvā vādaṁ āropessāmi,
  yadi samaṇaṁ gotamaṁ parājetuṁ sakkhissāmi, attano laddhiṁ dīpetvā jayaṁ karissāmi,

  *  *  *  *  *  *
  Footnote: 1 chaṂa. matena 2 Sī. vattapaṭivattaṁ, chaṂa. vattapaṭipattiṁ
-------------------------------------------------
[page 192]
  Yadi samaṇassa gotamassa jayo bhavissati, andhakāre naccaṁ viya na koci jānissatī"ti,
  niddāpañhaṁ 1- nāma gahetvā iminā vādajjhāsayena upasaṅkami.
     Anukampaṁ upādāyāti saccakassa nigaṇṭhaputtassa anukampaṁ paṭicca. Therassa
  kira evaṁ ahosi "bhagavati muhuttaṁ nisinne buddhadassanaṁ dhammassavanaṁ ca labhissati,
  tadassa dīgharattaṁ hitāya sukhāya saṁvattissatī"ti, tasmā bhagavantaṁ yācitvā
  paṁsukūlacīvaraṁ catugguṇaṁ paññapetvā nisīdatu bhagavāti āha. "kāraṇaṁ Ānando
  vadatī"ti sallakkhetvā nisīdi bhagavā paññatte āsane. Bhagavantaṁ etadavocāti
  yaṁ pana pañhaṁ ovaṭṭikasāraṁ katvā ādāya āgato taṁ ṭhapetvā passena tāva
  pariharanto etaṁ santi bho gotamātiādivacanaṁ avoca.
     [365] Phusanti hi te bho gotamāti te samaṇabrāhmaṇā sarīre uppannaṁ
  sārīrikaṁ dukkhaṁ vedanaṁ phusanti labhanti, anubhavantīti attho. Ūrukkhambhoti
  khambhakataūrubhāvo, ūruthaddhatāti attho. Vimhayatthavasena panettha bhavissatīti
  anāgatavacanaṁ kataṁ. Kāyanvayaṁ hotīti kāyānugataṁ hoti kāyavasavatti. Kāyabhāvanāti
  pana vipassanā vuccati, tāya cittavikkhepaṁ pāpuṇanto nāma natthi, iti nigaṇṭho
  asantaṁ abhūtaṁ yaṁ natthi, tadevāha. Cittabhāvanātipi samatho vuccati, samādhiyuttassa
  ca puggalassa ūrukkhambhādayo nāma natthi, iti nigaṇṭho idaṁ abhūtameva āha.
  Aṭṭhakathāyaṁ pana vuttaṁ "yatheva' bhūtapubban'ti vatvā' ūrukkhambhopi nāma
  bhavissatī'tiādīni vadato anāgatavacanaṁ 2- na sameti, tathā atthopi na sameti,
  asantaṁ abhūtaṁ yaṁ natthi, taṁ kathetī"ti.
     No kāyabhāvananti pañcātapakaraṇādiattakilamathānuyogaṁ 3- sandhāyāha. Ayañhi
  tesaṁ kāyabhāvanā nāMa. Kiṁ paneso disvā evamāha? so kira divā divasaṁ 4-
  vihāraṁ āgacchati, tasmiṁ kho pana samaye bhikkhū pattacīvaraṁ paṭisāmetvā attano
  attano rattiṭṭhānadivāṭṭhānesu paṭisallānaṁ upagacchanti. So te paṭisallīne
  disvā cittabhāvanāmattaṁ ete anuyuñjanti, kāyabhāvanā panetesaṁ natthīti
  maññamāno evamāha.

  *  *  *  *  *  *
  Footnote: 1 Ma. naggipañhaṁ 2 chaṂa. anāgatarūpaṁ 3 chaṂa. pañcātapatappanādiṁ
  4 chaṂa. divādivassa
-------------------------------------------------
[page 193]
     [366] Atha naṁ bhagavā anuyuñjanto kinti pana te aggivessana kāyabhāvanā
  sutāti āha. So taṁ vitthārento seyyathīdaṁ, nando vacchotiādimāha. Tattha
  nandoti tassa nāmaṁ. Vacchoti gottaṁ. Kisoti nāmaṁ. Saṅkiccoti gottaṁ.
  Makkhaligosālo heṭṭhā āgatova. Eteti ete tayo janā, te kira kiliṭṭhatapānaṁ
  matthakaṁ pattā ahesuṁ. Uḷārāni uḷārānīti paṇītāni paṇītāni. Gāhenti
  nāmāti balaṁ gaṇhāpenti nāMa. Brūhentīti vaḍḍhenti. Medentīti jātamedaṁ
  karonti. Purimaṁ pahāyāti purimaṁ dukkarakāraṁ pahāya. Pacchā upacinantīti pacchā
  uḷārakhādanīyādīhi santappenti vaḍḍhenti. Ācayāpacayo hotīti vuḍḍhi ca
  avuḍḍhi ca hoti, iti imassa kāyassa kālena vuḍḍhi, kālena parihānīti
  vuḍḍhiparihānimattameva paññāyati, kāyabhāvanā pana na paññāyatīti dīpetvā
  cittabhāvanaṁ pucchanto "kinti pana kho 1- aggivessana cittabhāvanā sutā"ti āha.
  Na sampāyāsīti sampādetvā kathetuṁ nāsakkhi, yathā taṁ bālaputhujjano.
     [367] Kuto pana tvanti yo tvaṁ evaṁ oḷārikaṁ dubbalaṁ kāyabhāvanaṁ
  na jānāsi, so tvaṁ kuto saṇhaṁ sukhumaṁ cittabhāvanaṁ jānissasīti. Imasmiṁ pana
  ṭhāne codanālayatthero 2- "abuddhavacanaṁ nāmetaṁ padan"ti vījaniṁ ṭhapetvā pakkāmi. 3-
  Atha naṁ mahāsivatthero āha "dissati hi bhikkhave imassa cātummahābhūtikassa
  kāyassa ācayopi apacayopi ādānaṁpi nikkhepanaṁpī"ti. 4- Taṁ sutvā sallakkhesi
  "oḷārikaṁ kāyaṁ pariggaṇhantassa uppannavipassanā oḷārikāti vattuṁ vaṭṭatī"ti.
     [368] Sukhasārāgīti sukhasārāgena samannāgato. Sukhāya vedanāya
  nirodhā uppajjati dukkhā vedanāti na anantarāva uppajjati, sukhadukkhānaṁ hi
  anantarapaccayatā paṭṭhāne paṭisiddhā. Yasmā pana sukhe aniruddhe dukkhaṁ
  nuppajjati, tasmā idha evaṁ vuttaṁ. Pariyādāya tiṭṭhatīti khepetvā gaṇhitvā
  tiṭṭhati. Ubhatopakkhanti sukhaṁ ekaṁ pakkhaṁ dukkhaṁ ekaṁ pakkhanti evaṁ ubhatopakkhaṁ
  hutvā.

  *  *  *  *  *  *
  Footnote: 1 chaṂa. te 2 Sī. goṇaraviyatthero
  3 chaṂa. pakkamituṁ ārabhi 4 saṁ. nidāna. 16/62/93 dutiyāssutavāsutta
-------------------------------------------------
[page 194]
     [369] Uppannāpi sukhā vedanā cittaṁ na pariyādāya tiṭṭhati, bhāvitattā
  kāyassa. Uppannāpi dukkhā vedanā cittaṁ na pariyādāya tiṭṭhati, bhāvitattā
  cittassāti ettha kāyabhāvanā vipassanā, cittabhāvanā samādhi. Vipassanā ca
  sukhassa paccanīkā, dukkhassa āsannā. Samādhi dukkhassa paccanīko, sukhassa
  āsanno. Kathaṁ? vipassanaṁ paṭṭhapetvā nisinnassa hi addhāne gacchante
  gacchante tattha tattha aggiuṭṭhānaṁ viya hoti, kacchehi sedā muccanti, matthakato
  usumavaṭṭiuṭṭhānaṁ viya hoti 1- cittaṁ haññati vihaññati vipphandati. Evaṁ tāva
  vipassanā sukhassa paccanīkā, dukkhassa āsannā. Uppanne pana kāyike vā
  cetasike vā dukkhe taṁ dukkhaṁ vikkhambhitvā samāpattiṁ samāpannassa samāpattikkhaṇe
  dukkhaṁ durāpagataṁ hoti, anappakaṁ sukhaṁ okkamati, evaṁ samādhi dukkhassa paccanīko,
  sukhassa āsanno. Yathā vipassanā sukhassa paccanīkā, dukkhassa āsannā.
  Na tathā samādhi. Yathā samādhi dukkhassa paccanīko, sukhassa āsanno, na ca
  tathā vipassanāti. Tena vuttaṁ "uppannāpi sukhā vedanā cittaṁ na pariyādāya
  tiṭṭhati, bhāvitattā kāyassa. Uppannāpi dukkhā vedanā cittaṁ na pariyādāya
  tiṭṭhati, bhāvitattā cittassā"ti.
     [370] Āsajja upanīyāti guṇe ghaṭṭetvā ceva upanetvā ca. Taṁ vata
  meti taṁ vata mama cittaṁ.
     [371] Kiṁ hi no siyā aggivessanāti aggivessana kiṁ na bhavissati,
  bhavissateva, mā evaṁsaññī hoti, uppajjatimeva 2- me sukhāpi dukkhāpi vedanā,
  uppannāya panassā ahaṁ cittaṁ pariyādāya ṭhātuṁ na demi. Idānissa tamatthaṁ
  pakāsetuṁ uparipasādāvahaṁ dhammadesanaṁ desetukāmo mūlato paṭṭhāya mahābhinikkhamanaṁ
  ārabhi. Tattha idha me aggivessana pubbeva sambodhā .pe. Tattheva nisīdiṁ,
  alamidaṁ padhānāyāti idaṁ sabbaṁ heṭṭhā pāsarāsisutte vuttanayeneva veditabbaṁ.
  Ayaṁ pana viseso, tattha bodhipallaṅke nisajjā, idha dukkarakārikā.

  *  *  *  *  *  *
  Footnote: 1 chaṂa. hotīti 2 chaṂa. uppajjiyeva
-------------------------------------------------
[page 195]
     [374] "allakaṭṭhanti Allaṁ udumbarakaṭṭhaṁ. Sasnehanti sakhīraṁ. Kāmehīti
  vatthukāmehi. Avūpakaṭṭhāti anapagatā. Kāmacchandotiādīsu kilesakāmova chandakaraṇavasena
  chando. Sinehakaraṇavasena sneho. Mucchākaraṇavasena mucchā. Pipāsākaraṇavasena
  pipāsā. Anudahanavasena pariḷāhoti veditabbo. Opakkamikāti upakkamanibbattā.
  Ñāṇāya dassanāya 1- anuttarāya sambodhāyāti sabbaṁ lokuttaramaggavevacanameva.
      Idaṁ panettha opammasaṁsandanaṁ:- allaṁ sakhīraṁ udumbarakaṭṭhaṁ viya hi
  kilesakāmena vatthukāmato anissaṭapuggalā, udake pakkhittabhāvo viya kilesakāmena
  tintatā, mathanenāpi aggino anabhinibbattanaṁ viya kilesakāmena vatthukāmato
  anissaṭānaṁ opakkamikāhi vedanāhi lokuttaramaggassa anadhigamo, amathanenāpi
  aggino anabhinibbattanaṁ viya tesaṁ puggalānaṁ vināpi opakkamikāhi vedanāhi
  lokuttaramaggassa anadhigamo. Dutiyaupamāpi imināva nayena veditabbā. Ayaṁ pana
  viseso, purimā saputtabhariyapabbajjāya upamā, pacchimā brāhmaṇadhammikapabbajjāya.
     [376] Tatiyaupamāya kolāpanti chinnasinehaṁ nivāpaṁ. 2- Thale nikkhittanti
  pabbatathale vā bhūmithale vā nikkhittaṁ. Etthāpi idaṁ opammasaṁsandanaṁ:-
  sukkhakoḷāpakaṭṭhaṁ viya hi kilesakāmena vatthukāmato nissaṭapuggalā, ārakā udakā thale
  nikkhittabhāvo viya kilesakāmena atintatā. Mathanenāpi aggino abhinibbattanaṁ viya
  kilesakāmena vatthukāmato nissaṭānaṁ abbhokāsikanesajjikādivasena opakkamikāhipi
  vedanāhi lokuttaramaggassa adhigamo, aññassa rukkhassa sukkhasākhāya saddhiṁ
  ghaṁsanamatteneva aggino abhinibbattanaṁ viya vināpi opakkamikāhi vedanāhi
  sukhāyeva paṭipadāya lokuttaramaggassa adhigamoti. Ayaṁ upamā bhagavatā attano
  atthāya āhaṭā.
     [377] Idāni attano dukkarakārikaṁ dassento tassa mayhantiādimāha.
  Kiṁ pana bhagavā dukkaraṁ akatvā buddho bhavituṁ na samatthoti. Katvāpi akatvāpi
  samatthova. Atha kasmā akāsīti? sadevakassa lokassa attano parakkamaṁ dassessāmi.
  So ca maṁ viriyanimmathanaguṇo hāsessatīti. Pāsāde nisinnoyeva hi paveṇiāgataṁ

  *  *  *  *  *  *
  Footnote: 1 ñāṇadassanāya (pa.sū. 1/146/342 navapotthaka) 2 chaṂa. nirāpaṁ
-------------------------------------------------
[page 196]
  Rajjaṁ labhitvāpi khattiyo na tathā pamudito hoti, yathā balakāyaṁ gahetvā
  saṅgāme dve tayo sampahāre datvā amittamathanaṁ katvā pattarajjo, evaṁ
  pattarajjassa hi rajjasiriṁ anubhavantassa parisaṁ oloketvā attano parakkamaṁ
  anussaritvā "asukaṭṭhāne asukakammaṁ katvā asukañca asukañca amittaṁ evaṁ
  vijjhitvā evaṁ paharitvā imaṁ rajjasiriṁ pattosmī"ti cintayato balavasomanassaṁ
  uppajjati, evamevaṁ bhagavāpi sadevakassa lokassa parakkamaṁ dassessāmi, so hi
  maṁ parakkamo ativiya hāsessati, somanassaṁ uppādessatīti dukkaraṁ akāsi.
     Apica pacchimaṁ janataṁ anukampantopi 1- akāsiyeva, pacchimā hi janatā
  sammāsambuddho kappasatasahassādhikāni cattāri asaṅkheyyāni pāramiyo pūretvāpi
  padhānaṁ padahitvāva sabbaññutañāṇaṁ patto, kimaṅgaṁ pana mayanti padhānaviriyaṁ
  kattabbaṁ maññissati, evaṁ sante khippameva jātijarāmaraṇassa antaṁ karissatīti
  pacchimaṁ janataṁ anukampanto 1- akāsiyeva.
     Dantebhidantamādhāyāti heṭṭhādante uparidantaṁ ṭhapetvā. Cetasā cittanti
  kusalacittena akusalacittaṁ. Abhiniggaṇheyyanti niggaṇheyyaṁ. Abhinippīḷeyyanti
  nippīḷeyyaṁ. Abhisantāpeyyanti tāpetvā viriyanimmathanaṁ kareyyaṁ. Sāraddhoti
  sadaratho. Padhānābhitunnassāti padhānena abhitunnassa, viddhassa satoti attho.
     [378] Appāṇakanti nirassāsakaṁ. Kammāragaggariyāti kammārassa
  gaggaranāḷiyā. Sīsavedanā hontīti kutoci nikkhamituṁ alabhamānehi vātehi samuṭṭhāpitā
  balavatiyo sīsavedanā honti. Sīsaveṭhaṁ dadeyyāti sīsaveṭhanaṁ dadeyya. Devatāti
  bodhisattassa caṅkamanakoṭiyaṁ, paṇṇasālapariveṇasāmantā ca adhivatthā devatā.
     Tadā kira bodhisattassa adhimatte kāyadāhe uppanne mucchā udapādi.
  So caṅkameva nisinno hutvā papati. Taṁ disvā devatā evamāhaṁsu "vihārotveva
  so arahato"ti, "arahanto nāma evarūpā honti matakasadisā"ti laddhiyā
  vadanti. Tattha yā devatā "kālakato"ti 2- āhaṁsu, tā gantvā suddhodanamahārājassa

  *  *  *  *  *  *
  Footnote: 1 chaṂa. anukampamānopi 2 kālaṅkato. evamuparipi
-------------------------------------------------
[page 197]
  Ārocesuṁ "tumhākaṁ putto kālakato"ti. Mama putto buddho hutvā kālakato,
  no ahutvāti. Buddho bhavituṁ nāsakkhi, padhānabhūmiyaṁyeva patitvā kālakatoti. Nāhaṁ
  saddahāmi, mama puttassa bodhiṁ apatvā kālakiriyā nāma natthīti.
     Aparabhāge sammāsambuddhassa dhammacakkaṁ pavattetvā anupubbena rājagahaṁ
  gantvā kapilavatthuṁ anuppattassa suddhodanamahārājā pattaṁ gahetvā pāsādaṁ
  āropetvā yāgukhajjakaṁ datvā antarābhattasamaye etamatthaṁ ārocesi, bhagavā
  tumhākaṁ padhānakaraṇakāle devatā āgantvā "putto te mahārāja kālakato"ti
  āhaṁsūti. Kiṁ saddahasi mahārājāti. Na bhagavā saddahinti. Idāni mahārāja
  supinapaṭiggahaṇato paṭṭhāya acchariyāni passanto kiṁ saddahissasi, ahaṁpi buddho
  jāto, tvaṁpi buddhapitā jāto, pubbe pana mayhaṁ aparipakke ñāṇe bodhicariyaṁ
  carantassa dhammapālakumārakālepi sippaṁ uggahetuṁ gatassa "tumhākaṁ putto
  dhammapālakumāro kālakato, idamassa aṭṭhī"ti eḷakaṭṭhiṁ āharitvā dassesuṁ,
  tadāpi tumhe "mama puttassa antarāmaraṇaṁ nāma natthi, nāhaṁ saddahāmī"ti
  avocuttha mahārājāti imissā atthuppattiyā bhagavā mahādhammapālajātakaṁ kathesi.
     [379] Mā kho tvaṁ mārisāti sampiyāyamānā āhaṁsu. Devatānaṁ
  kirāyaṁ piyamanāpavohāro, yadidaṁ mārisāti. Ajajjitanti 1- abhojanaṁ. Halanti vadāmīti
  alanti vadāmi, alaṁ iminā mā evaṁ karittha, yāpessāmahanti evaṁ paṭisedhemīti
  attho.
     [380-1] Maṅguracchavīti maṅguramacchacchavi. Etāva paramanti tāsaṁpi vedanānaṁ
  etaṁyeva paramaṁ uttamaṁ pamāṇaṁ. Pitu sakkassa kammante .pe. Paṭhamaṁ jhānaṁ
  upasampajja viharitāti rañño kira vappamaṅgaladivaso nāma hoti, tadā anekappakāraṁ
  khādanīyaṁ bhojanīyaṁ paṭiyādenti, nagaravīthiyo sodhāpetvā puṇṇaghaṭe ṭhapāpetvā
  dhajapaṭākādayo ussāpetvā sakalanagaraṁ devavimānaṁ viya alaṅkaronti, sabbe
  dāsakammakarādayo āhatavatthanivatthā gandhamālādipaṭimaṇḍitā rājakule sannipatanti.

  *  *  *  *  *  *
  Footnote: 1 porāṇesu kujaṭṭhakanti paññāyati. pāliyaṁ pana jaddhukanti. katthaci ajaddhukantipi.
  so upari pāṭho ajajjitanti evaṁ abhajjitaṁ bhakārassa jakārādesaṁ katvāti
  ṭīkānuvattanena sodhitoti veidatabbo.
-------------------------------------------------
[page 198]
  Rañño kammante naṅgalasatasahassaṁ saṁyojiyati, 1- tasmiṁ pana divase ekena ūnaṁ
  aṭṭhasataṁ yojenti, sabbanaṅgalāni saddhiṁ balibaddarasmiyottehi jāṇussoṇissa
  ratho viya rajataparikkhittāni honti, rañño ālambananaṅgalaṁ rattasuvaṇṇaparikkhittaṁ
  hoti, balibaddānaṁ siṅgānipi rasmipatodāpi suvaṇṇaparikkhittā honti, rājā
  mahāparivārena nikkhamanto puttaṁ gahetvā agamāsi.
     Kammantaṭṭhāne eko jambūrukkho bahalapattapalāso saṇḍacchāyo 2-
  ahosi, tassa heṭṭhā kumārassa sayanaṁ paññapetvā upari suvaṇṇatārakhacitaṁ
  vitānaṁ bandhāpetvā sāṇipākārena parikkhipāpetvā ārakkhaṁ ṭhapetvā
  rājā sabbālaṅkāraṁ alaṅkaritvā amaccagaṇaparivuto naṅgalakaraṇaṭṭhānaṁ agamāsi,
  tattha rājā suvaṇṇanaṅgalaṁ gaṇhāti. Amaccā ekenūnāṭṭhasatarajatanaṅgalāni
  gahetvā ito cito ca kasanti, rājā pana orato pāraṁ gacchati, pārato
  vā oraṁ gacchati, etasmiṁ ṭhāne mahāsampatti hoti, bodhisattaṁ parivāretvā
  nisinnā dhātiyo rañño sampattiṁ passissāmāti antosāṇito bahi nikkhantā.
  Bodhisatto ito cito ca olokento kañci adisvā vegena uṭṭhāya pallaṅkaṁ
  ābhujitvā ānāpāne pariggahetvā paṭhamajjhānaṁ nibbattesi. Dhātiyo
  khajjabhojjantare vicaramānā thokaṁ cirāyiṁsu, sesarukkhānaṁ chāyā nivattā, tassa
  pana rukkhassa parimaṇḍalā hutvā aṭṭhāsi. Dhātiyo ayyaputto ekakoti vegena
  sāṇiṁ ukkhipitvā anto pavisamānā bodhisattaṁ sayane pallaṅkena nisinnaṁ tañca
  pāṭihāriyaṁ disvā gantvā rañño ārocayiṁsu "deva kumāro evaṁ nisinno
  aññesaṁ rukkhānaṁ chāyā nivattā, jambūrukkhassa parimaṇḍalā ṭhitā"ti. Rājā
  vegenāgantvā pāṭihāriyaṁ disvā "idaṁ te tāta dutiyaṁ vandanan"ti puttaṁ
  vandi. Idametaṁ sandhāya vuttaṁ "pitu sakkassa kammante .pe. Paṭhamaṁ jhānaṁ
  upasampajja viharitā"ti. Siyā nu kho eso maggo bodhāyāti bhaveyya nu kho
  etaṁ ānāpānasatipaṭhamajjhānaṁ bujjhanatthāya maggoti. Satānusāriviññāṇanti
  nayidaṁ bodhāya maggo bhavissati, ānāpānasatipaṭhamajjhānaṁ pana bhavissatīti evaṁ

  *  *  *  *  *  *
  Footnote: 1 chaṂa. yojīyati 2 chaṂa. sandacchāyo, Ma. ghanacchāyo
-------------------------------------------------
[page 199]
  Ekaṁ dve vāre uppannasatiyā anantaraṁ uppannaṁ viññāṇaṁ satānusāriviññāṇaṁ
  nāMa. Yaṁ taṁ sukhanti yaṁ taṁ ānāpānasatipaṭhamajjhānasukhaṁ.
     [382] Paccupaṭṭhitā hontīti paṇṇasālapariveṇasammajjanādivattakaraṇena
  upaṭṭhitā honti. Bāhullikoti paccayabāhulliko. Āvatto bāhullāyāti rasagiddho
  hutvā paṇītapiṇḍapātādīnaṁ atthāya āvatto. Nibbijja pakkamiṁsūti ukkaṇṭhitvā
  dhammaniyāmeneva pakkantā bodhisattassa sambodhippattakāle 1- kāyavivekassa
  okāsadānatthaṁ dhammatāya gatā, gacchantā ca aññattha 2- agantvā bārāṇasimeva
  agamaṁsu. Bodhisatto tesu gatesu aḍḍhamāsaṁ kāyavivekaṁ labhitvā bodhimaṇḍale 3-
  aparājitapallaṅkena 4- nisīditvā sabbaññutañāṇaṁ paṭivijjhi.
     [383] Vivicceva kāmehītiādi bhayabherave vuttanayeneva veditabbaṁ.
     [387] Abhijānāmi kho panāhanti ayaṁ pāṭiyekko anusandhi. Nigaṇṭho
  kira cintesi "ahaṁ samaṇaṁ gotamaṁ ekaṁ pañhaṁ pucchiṁ, samaṇo gotamo `aparāpi
  maṁ aggivessana aparāpi maṁ aggivessanā'ti pariyosānaṁ adassento kathetiyeva,
  kupito nu kho"ti. Atha bhagavā aggivessana tathāgate anekasatāya parisāya dhammaṁ
  desente kupito samaṇo gotamoti ekopi vattā natthi, paresaṁ bodhanatthāya
  paṭivijjhanatthāya ca 5- tathāgato dhammaṁ desetīti dassento imaṁ dhammadesanaṁ ārabhi.
  Tattha ārabbhāti sandhāya. Yāvadevāti payojanavidhi 6- paricchedaniyamanaṁ. Idaṁ vuttaṁ
  hoti:- paresaṁ viññāpanameva tathāgatassa dhammadesanāya payojanaṁ, tasmā na
  ekasseva deseti, yattakā viññātāro atthi, sabbesaṁ desetīti. Tasmiṁyeva
  purimasminti iminā kiṁ dassetīti? saccako kira cintesi "samaṇo gotamo abhirūpo
  pāsādiko suphusitaṁ dantāvaraṇaṁ, jivhā mudukā, madhuraṁ vākkaraṇaṁ, parisaṁ rajjanto 7-
  maññe vicarati, anto panassa cittekaggatā natthī"ti. Atha bhagavā aggivessana
  na tathāgato parisaṁ rajjanto vicarati, cakkavāḷapariyantāyapi parisāya tathāgato

  *  *  *  *  *  *
  Footnote: 1 Ma. sambodhisattakāle 2 chaṂa. aññaṭṭhānaṁ 3 chaṂa. bodhimaṇḍe
  4 chaṂa....pallaṅke 5 chaṂa. eva 6 Sī. payojanāvadhi 7 chaṂa. rañjento. evamuparipi
-------------------------------------------------
[page 200]
  Dhammaṁ deseti, asallīno anupalitto ettakaṁ ekavihārī suññataphalasamāpattiṁ
  anuyuttoti dassetuṁ evamāha.
     Ajjhattamevāti gocarajjhattameva. Sannisādemīti 1- sannisīdāpemi, tathāgato
  hi yasmiṁ khaṇe parisā sādhukāraṁ deti, tasmiṁ khaṇe pubbabhāgena 2- paricchinditvā
  phalasamāpattiṁ samāpajjati, sādhukārasaddassa nigghose aparicchinneyeva 3- samāpattito
  vuṭṭhāya ṭhitaṭṭhānato paṭṭhāya dhammaṁ deseti, buddhānaṁ hi bhavaṅgaparivāso
  lahuko hotīti assāsavāre passāsavāre phalasamāpattiṁ 4- samāpajjanti. Yena sudaṁ
  niccakappanti yena suññena phalasamādhinā niccakālaṁ viharāmi, tasmiṁ samādhinimitte
  cittaṁ saṇṭhapemi samādahāmīti dasseti.
     Okappaniyametanti saddahaniyametaṁ. Evaṁ bhagavato ekaggacittataṁ sampaṭicchitvā
  idāni attanā 5- ovaṭṭikasāraṁ katvā ānītaṁ pañhaṁ pucchanto abhijānāti
  kho pana bhavaṁ gotamo divā supitāti āha. Yathā hi sunakho nāma asambhinnakhīrapakkapāyāsaṁ
  sappinā yojetvā udarapūraṁ bhojitopi gūthaṁ disvā akhāditvā
  gantuṁ na sakkā, akhādamāno ghāyitvāpi gacchati, aghāyitvāva gatassa kirassa
  sīsaṁ rujjati, evameva imassapi satthā asambhinnakhīrapakkapāyāsasadisaṁ abhinikkhamanato
  paṭṭhāya yāva āsavakkhayā pasādanīyadhammadesanaṁ deseti. Etassa pana evarūpaṁ
  dhammadesanaṁ sutvā satthari pasādamattaṁpi na uppannaṁ, tasmā ovaṭṭikasāraṁ
  katvā ānītaṁ pañhaṁ apucchitvā gantuṁ asakkonto evamāha. Atha 6- yasmā
  thīnamiddhaṁ sabbakhīṇāsavānaṁ arahattamaggeneva pahīyati, kāyadaratho pana upādinnakepi
  hoti anupādinnakepi. Tathā hi kamaluppalādīni ekasmiṁ kāle vikasanti, ekasmiṁ
  makulāni honti, sāyaṁ kesañci rukkhānaṁ 7- pattāni paṭilīyanti, pāto vipphārikāni
  honti. Evaṁ upādinnakassa kāyassa darathoyeva darathavasena bhavaṅgasotañca idha
  niddāti adhippetaṁ, taṁ khīṇāsavānaṁpi hoti. Taṁ sandhāya "abhijānāmahan"tiādimāha.
  Sammohavihārasmiṁ vadantīti sammohavihāroti vadanti.

  *  *  *  *  *  *
  Footnote: 1 sannisīdāmīti. pāli 2 chaṂa. pubbābhogena
  3 Sī. anupacchinneyeva, chaṂa. avicchinneyeva
  4 chaṂa. samāpattiṁ 5 chaṂa. attano
  6 chaṂa. tattha 7 chaṂa. rukkhānampi
-------------------------------------------------
[page 201]
     [389] Āsajja āsajjāti ghaṭṭetvā ghaṭṭetvā. Upanītehīti upanetvā
  kathitehi. Vacanapathehīti vacanehi. Abhinanditvā anumoditvāti alanti cittena
  sampaṭicchanto abhinanditvā vācāyapi pasaṁsanto anumoditvā. Bhagavatā imassa
  nigaṇṭhassa dve suttāni kathitāni. Purimasuttaṁ eko bhāṇavāro, idaṁ diyaḍḍho,
  iti aḍḍhatiye bhāṇavāre sutvāpi ayaṁ nigaṇṭho neva abhisamayappatto, na
  pabbajito, na saraṇesu patiṭṭhito. Kasmā etassa bhagavā dhammaṁ desesīti?
  anāgate vāsanatthāya. Passati hi bhagavā "imassa idāni upanissayo natthi,
  mayhaṁ pana parinibbānato samadhikānaṁ dvinnaṁ vassasatānaṁ accayena tambapaṇṇidīpe
  sāsanaṁ patiṭṭhahissati, tatrāyaṁ kulaghare nibbattitvā sampatte kāle pabbajitvā
  tīṇi piṭakāni uggahetvā vipassanaṁ vaḍḍhetvā saha paṭisambhidāhi arahattaṁ patvā
  kāḷabuddharakkhito nāma mahākhīṇāsavo bhavissatī"ti. Idaṁ disvā anāgate vāsanatthāya
  dhammaṁ desesi.
     Sopi tatheva 1- tambapaṇṇidīpamhi sāsane patiṭṭhite devalokato cavitvā
  dakkhiṇāgirivihārassa bhikkhācāragāme ekasmiṁ amaccakule nibbatto
  pabbajjāsamatthayobbane 2- pabbajitvā tepiṭakaṁ buddhavacanaṁ uggahetvā gaṇaṁ pariharanto
  mahābhikkhusaṁghaparivuto upajjhāyaṁ passituṁ agamāsi, athassa upajjhāyo saddhivihārikaṁ
  codessāmīti tepiṭakaṁ buddhavacanaṁ uggahetvā āgatena tena saddhiṁ mukhaṁ datvā
  kathāmattaṁpi na akāsi. So paccūsasamaye vuṭṭhāya therassa santikaṁ gantvā
  "bhante tumhe mayi ganthakammaṁ katvā tumhākaṁ santikaṁ 3- āgate mukhaṁ datvā
  kathāmattaṁpi na karittha, ko mayhaṁ doso"ti pucchi. Thero āha "āvuso buddharakkhita
  ettakeneva `pabbajjākiccaṁ me matthakaṁ pattan'ti saññaṁ karosī"ti. Kiṁ karomi
  bhanteti. Gaṇaṁ vinodetvā tvaṁ papañcaṁ chinditvā cetiyapabbatavihāraṁ 4-
  gantvā samaṇadhammaṁ karohīti. So upajjhāyassa ovāde ṭhatvā saha
  paṭisambhidāhi arahattaṁ patvā puññavā rājapūjito hutvā mahābhikkhusaṁghaparivāro
  cetiyapabbatavihāre vasi.

  *  *  *  *  *  *
  Footnote: 1 chaṂa. tattheva 2 Sī. pabbajjāsamatthe vaye
  3 chaṂa. santike 4 Sī. vātakasitapabbatavihāraṁ
-------------------------------------------------
[page 202]
     Tasmiṁ ca 1- kāle tissamahārājā uposathakammaṁ karonto cetiyapabbate
  rājaleṇe vasati. So therassa upaṭṭhākabhikkhuno saññaṁ adāsi "yadā mayhaṁ ayyo pañhaṁ
  vissajjesi, dhammaṁ vā katheti, tadā me saññaṁ dadeyyāthā"ti. Theropi ekasmiṁ
  dhammassavanadivase bhikkhusaṁghaparivuto 2- kaṇṭakacetiyaṅgaṇaṁ āruyha cetiyaṁ vanditvā
  kāladumbarirukkhamūle 3- aṭṭhāsi. Atha naṁ eko piṇḍapātikatthero kāḷakārāmasuttante
  pañhaṁ pucchi. Thero nanu āvuso ajja dhammassavanadivasoti āha. Āma bhante
  dhammassavanadivasoti. Tenahi pīṭhakaṁ ānetha, idheva nisinnā dhammassavanaṁ karissāmāti.
  Athassa rukkhamūle āsanaṁ paññapetvā adaṁsu. Thero pubbagāthā vatvā kāḷakārāmasuttaṁ
  ārabhi. Sopissa upaṭṭhākadaharo rañño saññamadāsi. 4- Rājā pubbagāthāsu
  aniṭṭhitāsuyeva pāpuṇi, patvā ca aññātakaveseneva parisante ṭhatvā tiyāmarattiṁ
  ṭhitakova dhammaṁ sutvā therassa idamavoca bhagavāti vacanakāle sādhukāraṁ adāsi.
  Thero ñatvā kadā āgatosi mahārājāti pucchi. Pubbagāthāosāraṇakāleyeva
  bhanteti. Mahārāja dukkarante katanti. Nayidaṁ bhante dukkaraṁ, yadi pana me
  ayyassa dhammakathaṁ āraddhakālato paṭṭhāya ekapadepi aññāvihitabhāvo ahosi,
  tambapaṇṇidīpassa patodayaṭṭhinitudanamattepi ṭhāne sāmibhāvo nāma me mā hotūti
  sapathaṁ akāsi.
     Tasmiṁ pana sutte buddhaguṇā paridīpitā, tasmā rājā pucchi "ettakāva
  bhante buddhaguṇā, udāhu aññepi atthī"ti. Mayā kathitato mahārāja akathitameva
  bahu appamāṇanti. Upamaṁ bhante karothāti. Yathā mahārāja karīsasahassamatte
  sālikkhette ekasālisīsato avasesasālīyeva bahū, evaṁ mayā kathitaguṇā appā,
  avasesā bahūti. Aparaṁpi bhante upamaṁ karothāti. Yathā mahārāja mahāgaṅgāya
  oghapuṇṇāya sūcipāsaṁ sammukhaṁ kareyya, sūcipāsena gataṁ udakaṁ appaṁ, sesaṁ bahu,
  evameva mayā kathitaguṇā appā, avasesā bahūti. Aparaṁpi bhante upamaṁ karothāti.
  Idha mahārāja vātakasakuṇā 5- nāma ākāse kīḷantā vicaranti, khuddakā sā

  *  *  *  *  *  *
  Footnote: 1 chaṂa. hi 2 chaṂa. bhikkhusaṁghaparivāro 3 chaṂa. kāḷatimbarurukkhamūle
  4 chaṂa. saññaṁ dāpesi. 5 chaṂa. cātakasakuṇā
-------------------------------------------------
[page 203]
  Sakuṇajāti, kiṁ nu kho tassa sakuṇassa ākāse pakkhappasāraṇaṭṭhānaṁ bahu,
  avaseso ākāso appoti. Kiṁ bhante vadatha, appo tassa pakkhappasāraṇokāso,
  avasesova bahūti. Evameva mahārāja appakā mayā buddhaguṇā kathitā, avasesā
  bahū anantā appameyyāti. Sukathitaṁ bhante anantā buddhaguṇā ananteneva
  ākāsena upamitā, pasannā mayaṁ ayyassa, anucchavikaṁ pana kātuṁ na sakkoma,
  ayaṁ me duggatapaṇṇākāro, imasmiṁ tambapaṇṇidīpe imaṁ yojanasatikaṁ 1- rajjaṁ
  ayyassa demāti. Tumhehi mahārāja attano pasannākāro kato, mayaṁ pana
  amhākaṁ dinnaṁ rajjaṁ tumhākaṁyeva dema, dhammena samena rajjaṁ kārehi mahārājāti.
                     Papañcasūdaniyā majjhimanikāyaṭṭhakathāya
                      mahāsaccakasuttavaṇṇanā niṭṭhitā.
                        ------------------
                       7. Cūḷataṇhāsaṅkhayasuttavaṇṇanā
     [390] Evamme sutanti cūḷataṇhāsaṅkhayasuttaṁ. Tattha pubbārāme migāramātu
  pāsādeti pubbārāmasaṅkhāte vihāre migāramātuyā pāsāde. Tatrāyaṁ anupubbīkathā:-
  atīte satasahassakappamatthake ekā upāsikā padumuttaraṁ bhagavantaṁ nimantetvā
  buddhappamukhassa bhikkhusaṁghassa satasahassaṁ dānaṁ datvā bhagavato pādamūle nipajjitvā
  "anāgate tumhādisassa buddhassa aggupaṭṭhāyikā homī"ti patthanaṁ akāsi. Sā
  kappasatasahassaṁ devesu ceva manussesu ca saṁsaritvā amhākaṁ bhagavato kāle
  bhaddiyanagare meṇḍakaseṭṭhiputtassa dhanañjayassa seṭṭhino gehe sumanadeviyā
  kucchismiṁ paṭisandhiṁ gaṇhi, jātakāle cassā visākhāti nāmaṁ akaṁsu. Sā yadā bhagavā
  bhaddiyanagaraṁ agamāsi, tadā pañcadārikāsatehi saddhiṁ bhagavato paccuggamanaṁ katvā

  *  *  *  *  *  *
  Footnote: 1 chaṂa. tiyojanasatikaṁ
-------------------------------------------------
[page 204]
  Paṭhamadassanamhiyeva sotāpannā ahosi. Aparabhāge sāvatthiyaṁ migāraseṭṭhiputtassa
  puṇṇavaḍḍhanakumārassa 1- gehaṁ gatā, tattha naṁ migāraseṭṭhī mātuṭṭhāne ṭhapesi,
  tasmā migāramātāti vuccati.
     Patikulaṁ gacchantiyā cassā pitā mahālatāpilandhanaṁ nāma kārāpesi,
  tasmiṁ pilandhane catasso vajiranāḷiyo upayogaṁ agamaṁsu, muttānaṁ ekādasa
  nāḷiyo, pavāḷānaṁ dvāvīsati nāḷiyo, maṇīnaṁ tettiṁsa nāḷiyo, iti etehi
  ca aññehi ca sattavaṇṇehi ratanehi niṭṭhānaṁ agamāsi, taṁ sīse paṭimukkaṁ
  yāva pādapiṭṭhiyā bhassati, pañcannaṁ hatthīnaṁ balaṁ dhārayamānāva naṁ itthī dhāretuṁ
  sakkoti. Sā aparabhāge dasabalassa aggupaṭṭhāyikā hutvā taṁ pasādhanaṁ vissajjetvā
  navahi koṭīhi bhagavato vihāraṁ kārayamānā karīsamatte bhūmibhāge pāsādaṁ 2- kāresi,
  tassa uparimabhūmiyaṁ pañcagabbhasatāni honti, heṭṭhimabhūmiyaṁ 3- pañcāti
  gabbhasahassapaṭimaṇḍito ahosi, sā "suddhapāsādova na sobhatī"ti taṁ parivāretvā
  pañca dvikūṭagehasatāni pañca cūḷapāsādasatāni pañca dīghasālasatāni ca kārāpesi,
  vihāramaho catūhi māsehi niṭṭhānaṁ agamāsi.
     Mātugāmattabhāve ṭhitāya visākhāya viya aññissā buddhasāsane dhanapariccāgo
  nāma natthi, purisattabhāve ṭhitassa ca anāthapiṇḍikassa viya aññassa buddhasāsane
  dhanapariccāgo nāma natthi. So hi catupaññāsakoṭiyo vissajjetvā sāvatthiyā
  dakkhiṇabhāge anurādhapurassa mahāvihārasadise ṭhāne jetavanamahāvihāraṁ nāma
  kāresi. Visākhā sāvatthiyā pācīnabhāge uttamadevīvimānasadise 4- ṭhāne pubbārāmaṁ
  nāma kāresi. Bhagavā imesaṁ dvinnaṁ kulānaṁ anukampāya sāvatthiṁ nissāya
  viharanto imesu dvīsu vihāresu nibaddhavāsaṁ vasi, ekaṁ antovassaṁ jetavane
  vasati, ekaṁ pubbārāme, etasmiṁ pana samaye bhagavā pubbārāme viharati. Tena
  vuttaṁ "pubbārāme migāramātu pāsāde"ti.
     Kittāvatā nu kho bhanteti kittakena nu kho bhante. Saṅkhittena taṇhāsaṅkhayavimutto
  hotīti taṇhāsaṅkhaye nibbāne taṁ ārammaṇaṁ katvā vimuttacittatāya

  *  *  *  *  *  *
  Footnote: 1 chaṂa. puñña.... 2 Sī. vihāraṁ 3 chaṂa. heṭṭhābhūmiyaṁ 4 chaṂa.....vihārasadise
-------------------------------------------------
[page 205]
  Taṇhāsaṅkhayavimutto nāma saṅkhittena kittāvatā hoti. Yāya paṭipattiyā
  taṇhāsaṅkhayavimutto hoti, taṁ me khīṇāsavassa bhikkhuno pubbabhāgapaṭipadaṁ saṅkhittena
  desethāti pucchati. Accantaniṭṭhoti khayavayasaṅkhātaṁ antaṁ atītāti accantā. Accantā
  niṭṭhā assāti accantaniṭṭho, ekantaniṭṭho satataniṭṭhoti attho. Accantaṁ
  yogakkhemīti accantayogakkhemī, niccayogakkhemīti attho. Accantaṁ brahmacārīti
  accantabrahmacārī, niccabrahmacārīti attho, accantaṁ pariyosānamassāti
  purimanayeneva accantapariyosāno. Seṭṭho devamanussānanti devānañca manussānañca
  seṭṭho uttamo. Evarūpo bhikkhu kittāvatā hoti, khippametassa saṅkhepeneva
  paṭipattiṁ kathethāti bhagavantaṁ yācati. Kasmā panesa evaṁ vegāyatīti? kīḷaṁ
  anubhavitukāmatāya.
     Ayaṁ kira uyyānakīḷaṁ āṇāpetvā catūhi mahārājehi 1- catūsu disāsu
  ārakkhaṁ gāhāpetvā dvīsu devalokesu devasaṅghena parivuto aḍḍhatiyāhi nāṭakoṭīhi
  saddhiṁ erāvaṇaṁ āruyha uyyānadvāre ṭhito ime pañhe 2- sallakkhesi
  "kittakena nu kho taṇhāsaṅkhayavimuttassa khīṇāsavassa saṅkhepato āgamanīyapubbabhāgapaṭipadā
  hotī"ti. Athassa etadahosi "ayaṁ pañho ativiya sassiriko,
  sacāhaṁ imaṁ pañhaṁ anuggaṇhitvāva uyyānaṁ pavisissāmi, chadvārikehi ārammaṇehi
  nimmathito na puna imaṁ pañhaṁ sallakkhessāmi, tiṭṭhatu tāva uyyānakīḷā,
  satthu santikaṁ gantvā imaṁ pañhaṁ pucchitvā uggahitapañho uyyāne
  kīḷissāmī"ti hatthikkhandhe antarahito bhagavato santike pāturahosi. Tepi cattāro
  mahārājāno ārakkhaṁ gahetvā ṭhitaṭṭhāneyeva ṭhitā, paricārikadevasaṅghāpi nāṭakānipi
  erāvaṇopi nāgarājā tattheva uyyānadvāre aṭṭhāsi, evamesa kīḷaṁ anubhavitukāmatāya
  vegāyanto evamāha.
     Sabbe dhammā nālaṁ abhinivesāyāti ettha sabbe dhammā nāma pañcakkhandhā
  dvādasāyatanāni aṭṭhārasa dhātuyo, te sabbepi taṇhādiṭṭhivasena abhinivesāya

  *  *  *  *  *  *
  Footnote: 1 chaṂa. mahārājūhi 2 chaṂa. imaṁ pañhaṁ
-------------------------------------------------
[page 206]
  Nālaṁ na pariyattā na samatthā na yuttā, kasmā? gahitākārena atiṭṭhahanato. 1- Te
  hi niccāti gahitāpi aniccāva sampajjanti, sukhāti gahitāpi dukkhāva sampajjanti,
  attāti gahitāpi anattāva sampajjanti, tasmā nālaṁ abhinivesāya. Abhijānātīti
  aniccaṁ dukkhaṁ anattāti ñātapariññāya abhijānāti. Parijānātīti tatheva
  tīraṇapariññāya parijānāti. Yaṅkiñci vedananti antamaso pañcaviññāṇasampayuttaṁpi
  yaṅkiñci appamattakaṁpi vedanaṁ anubhavati. Iminā bhagavā sakkassa devānamindassa
  vedanāvasena nibbattetvā arūpapariggahaṁ dasseti. Sace pana vedanākammaṭṭhānaṁ
  heṭṭhā na kathitaṁ bhaveyya, imasmiṁ ṭhāne kathetabbaṁ siyā. Heṭṭhā pana kathitaṁ,
  tasmā satipaṭṭhāne vuttanayeneva veditabbaṁ. Aniccānupassīti ettha aniccaṁ
  veditabbaṁ, aniccānupassanā veditabbā, aniccānupassī veditabbo. Tattha
  aniccanti pañcakkhandhā, te hi uppādavayaṭṭhena aniccā. Aniccānupassanāti
  pañcakkhandhānaṁ khayato vayato dassanañāṇaṁ. Aniccānupassīti tena ñāṇena
  samannāgato puggalo, tasmā "aniccānupassī viharatī"ti aniccato anupassanto
  viharatīti ayamettha attho.
     Virāgānupassīti ettha dve virāgā khayavirāgo ca accantavirāgo ca.
  Tattha saṅkhārānaṁ khayavayato anupassanāpi, accantavirāgaṁ nibbānaṁ virāgato
  dassanamaggañāṇaṁpi virāgānupassanā nāMa. Tadubhayasamaṅgīpuggalo virāgānupassī
  nāma, taṁ sandhāya vuttaṁ "virāgānupassī"ti, virāgato anupassantoti attho.
  Nirodhānupassimhipi eseva nayo, nirodhopi hi khayanirodho ca accantanirodho
  cāti duvidhoyeva. Paṭinissaggānupassīti ettha paṭinissaggo vuccati vossaggo, so
  ca pariccāgavossaggo pakkhandanavossaggoti duvidho hoti. Tattha pariccāgavossaggoti
  vipassanā, sā hi tadaṅgavasena kilese ca khandhe ca vossajjati. Pakkhandanavossaggoti
  maggo, so hi nibbānaṁ ārammaṇato pakkhandati. Dvīhipi vā kāraṇehi
  vossaggoyeva, samucchedavasena khandhānaṁ kilesānañca vossajjanato nibbānañca
  pakkhandanato. Tasmā kilese ca khandhe ca pariccajatīti pariccāgavossaggo,

  *  *  *  *  *  *
  Footnote: 1 chaṂa. atiṭṭhanato
-------------------------------------------------
[page 207]
  Nirodhe nibbānadhātuyā cittaṁ pakkhandatīti pakkhandanavossaggoti ubhayaṁpetaṁ magge
  sameti. Tadubhayasamaṅgīpuggalo imāya paṭinissaggānupassanāya samannāgatattā
  paṭinissaggānupassī nāma hoti, taṁ sandhāya vuttaṁ "paṭinissaggānupassī"ti. Na
  kiñci loke upādiyatīti kiñci ekaṁpi saṅkhāragataṁ taṇhāvasena na upādiyati na
  gaṇhāti na parāmasati. Anupādiyaṁ na paritassatīti aggaṇhanto taṇhāhi paritassanāya
  na paritassati. Paccattaññeva parinibbāyatīti sayameva kilesaparinibbānena
  parinibbāyati. Khīṇā jātītiādinā panassa paccavekkhaṇāva dassitā. Iti bhagavā
  sakkassa devānamindassa saṅkhittena khīṇāsavassa pubbabhāgapaṭipadaṁ pucchito
  sallahukaṁ katvā saṅkhitteneva khippaṁ katheti. 1-
     [391] Avidūre nisinno hotīti anantare kūṭāgāre nisinno hoti.
  Abhisameccāti ñāṇena abhisamāgantvā, jānitvāti attho. Idaṁ vuttaṁ hoti:-
  kiṁ nu kho esa jānitvā anumodi, udāhu ajānitvā vāti. Kasmā panassa
  evamahosi? thero kira na bhagavato pañhāvissajjanasaddaṁ assosi, sakkassa pana
  devarañño "evametaṁ bhagavā evametaṁ sugatā"ti anumodanasaddamassosi. Sakko
  kira devarājā mahatā saddena anumodi. Atha kasmā na bhagavato saddaṁ assosīti?
  yathāparisaviññāpakattā. Buddhānaṁ hi dhammaṁ kathentānaṁ ekābandhāya
  cakkavāḷapariyantāyapi parisāya saddo suyyati, parisantaṁ 2- pana muñcitvā
  aṅgulimattaṁpi bahiddhā na niccharati. Kasmā? evarūpā madhurakathā mā niratthakā
  agamāsīti. Tadā bhagavā migāramātu pāsāde sattaratanamaye kūṭāgāre sirigabbhamhi nisinno
  hoti, tassa dakkhiṇapasse sāriputtattherassa vasanakūṭāgāraṁ, vāmapasse
  mahāmoggallānassa, antare chiddavivarokāso natthi, tasmā thero na bhagavato
  saddaṁ assosi, sakkasseva assosīti.
     Pañcahi turiyasatehīti pañcaṅgikānaṁ turiyānaṁ pañcahi satehi.
  Pañcaṅgikaturiyannāma ātataṁ vitataṁ ātatavitataṁ susiraṁ ghananti imehi pañcahaṅgehi
  samannāgataṁ. Tattha ātatannāma cammapariyonaddhesu bherīādīsu ekatalaturiyaṁ,

  *  *  *  *  *  *
  Footnote: 1 chaṂa. kathesi 2 chaṂa. pariyantaṁ
-------------------------------------------------
[page 208]
  Vitatannāma ubhayatalaṁ. Ātatavitatannāma tantibaddhapaṇavādi. Susiraṁ vaṁsādi. Ghanaṁ
  sammādi. Samappitoti upagato. Samaṅgībhūtoti tasseva vevacanaṁ. Paricāretīti taṁ
  sampattiṁ anubhavanto tato tato indriyāni cāreti. Idaṁ vuttaṁ hoti:-
  paricāretvā 1- vajjamānehi pañcahi turiyasatehi samannāgato hutvā dibbasampattiṁ
  anubhavatīti. Paṭipaṇāmetvāti apanetvā, nissaddāni kāretvāti attho. Yatheva
  hi idāni saddhā rājāno garubhāvanīyabhikkhuṁ disvā "asuko nāma ayyo
  āgacchati, tātā mā gāyatha, mā vādetha, mā naccathā"ti nāṭakāni paṭivinenti,
  sakkopi theraṁ disvā evamakāsi. Cirassaṁ kho mārisa moggallāna imaṁ pariyāyamakāsīti
  evarūpaṁ loke pakatiyā piyasamudācāravacanaṁ hoti, lokiyā hi cirassaṁ āgataṁpi
  anāgatapubbaṁpi manāpajātiyaṁ āgataṁ disvā "kuto bhavaṁ āgato, cirassaṁ bhavaṁ
  āgato, kathante idhāgamanamaggo ñāto maggamuḷhosī"tiādīni vadanti. Ayaṁ pana
  āgatapubbattāyeva evamāha. Thero hi kālena kālaṁ devacārikaṁ gacchatiyeva.
  Tattha pariyāyamakāsīti vāraṁ akāsi. Yadidaṁ idhāgamanāyāti yo ayaṁ idhāgamanāya
  vāro, taṁ bhante cirassamakāsīti vuttaṁ hoti. Idamāsanaṁ paññattanti yojanikaṁ
  maṇipallaṅkaṁ paññapetvā evamāha.
     [392] Bahukiccā bahukaraṇīyāti ettha yesaṁ bahūni kiccāni, te
  bahukiccā. Bahukaraṇīyāti tasseva vevacanaṁ. Appeva sakena karaṇīyenāti sakaraṇīyameva
  appaṁ mandaṁ, na bahu, devānaṁ karaṇīyaṁ pana bahu, paṭhavito paṭṭhāya hi
  kapparukkhamātugāmādīnaṁ atthāya aṭṭā sakkassa santike chijjanti, tasmā
  niyamento āha apica devānaṁyeva tāvatiṁsānaṁ karaṇīyenāti. Devānañhi dhītā ca
  puttā ca aṅke nibbattanti, pādaparicārikā itthiyo sayane nibbattanti, tāsaṁ
  maṇḍanapasādhanakārikā devadhītā sayanaṁ parivāretvā nibbattanti, veyyāvaccakarā
  antovimāne nibbattanti, etesaṁ atthāya aṭṭakaraṇaṁ natthi. Ye pana sīmantare
  nibbattanti, te "mama santakā tava santakā"ti nicchetuṁ asakkontā aṭṭaṁ
  karonti, sakkaṁ devarājānaṁ pucchanti, so yassa vimānaṁ āsannataraṁ, tassa santakoti

  *  *  *  *  *  *
  Footnote: 1 chaṂa. parivāretvā
-------------------------------------------------
[page 209]
  Vadati. Sace dvepi samaṭṭhāne honti, yassa vimānaṁ ullokento 1- ṭhito, tassa
  santakoti vadati. Sace ekaṁpi na oloketi, taṁ ubhinnaṁ kalahupacchedanatthaṁ attano
  santakaṁ karoti. Taṁ sandhāya "devānaṁyeva tāvatiṁsānaṁ karaṇīyenā"ti āha. Apicassa
  evarūpaṁ kīḷākiccaṁpi karaṇīyameva.
     Yaṁ no khippameva antaradhāyatīti yaṁ amhākaṁ sīghameva andhakāre rūpagataṁ
  viya na dissati, iminā "ahaṁ bhante taṁ pañhāvissajjanaṁ na sallakkhemī"ti
  dīpeti. Thero "kasmā nu kho ayaṁ yakkho asallakkhaṇabhāvaṁ dīpeti, passena
  pariharatī"ti āvajjanto "devā nāma mahāmuḷhā honti. Chadvārikehi ārammaṇehi
  nimmathiyamānā attano bhuttābhuttabhāvaṁpi pītāpītabhāvaṁpi na jānanti, idha kataṁ
  ettha pamussantī"ti aññāsi. Keci panāhu "thero etassa garu bhāvanīyo,
  tasmā' idāneva loke aggapuggalassa santike pañhaṁ uggahetvā āgato,
  idāneva nāṭakānaṁ antaraṁ paviṭṭhoti evaṁ maṁ thero tajjeyyā'ti bhayena
  evamāhā"ti. Etaṁ pana kohaññaṁ nāma hoti, ariyasāvakassa evarūpaṁ kohaññaṁ
  nāma na hoti, tasmā muḷhabhāveneva na sallakkhesīti veditabbaṁ. Upari kasmā
  sallakkhesīti? thero tassa somanassasaṁvegaṁ janetvā tamaṁ nīhari, tasmā
  sallakkhesīti.
     Idāni sakko pubbe attano ekaṁ kuhakakāraṇaṁ 2- therassa ārocetuṁ
  bhūtapubbantiādimāha. Tattha samupabyuḷhoti sannipatito rāsibhūto. Asurā
  parājiniṁsūti 3- asurā parājayaṁ pāpuṇiṁsu. Kadā panete parājitāti? sakkassa
  nibbattakāle. Sakko kira anantare attabhāve magadharaṭṭhe macalagāme magho nāma māṇavo
  ahosi paṇḍito byatto, bodhisattacariyā viyassa cariyā ahosi. So tettiṁsa
  purise gahetvā kalyāṇamakāsi, ekadivasaṁ attanova paññāya upaparikkhitvā
  gāmamajjhe mahājanassa sannipatitaṭṭhāne kacavaraṁ ubhayato pabyūhetvā 4- taṁ ṭhānaṁ
  atiramaṇīyaṁ akāsi, puna tattheva maṇḍapaṁ kāresi, puna gacchante kāle sālaṁ

  *  *  *  *  *  *
  Footnote: 1 chaṂa. olokento 2 chaṂa. evaṁ bhūtakāraṇaṁ
  3 ka. parājayiṁsūti 4 chaṂa. apabbahitvā, Ma. pabyūhitvā
-------------------------------------------------
[page 210]
  Kāresi, gāmato ca nikkhamitvā gāvutaṁpi aḍḍhayojanaṁpi tigāvutaṁpi yojanaṁpi
  vicaritvā tehi sahāyehi saddhiṁ visamaṁ samaṁ akāsi, te sabbepi ekacchandā
  tattha tattha setuyuttaṭṭhāne setuṁ, maṇḍapasālāpokkharaṇīmālāgaccharopanādīnaṁ
  yuttaṭṭhāne maṇḍapādīni karontā bahuṁ puññamakaṁsu. Magho sattavattapadāni 1-
  pūretvā kāyassa bhedā saddhiṁ sahāyehi tāvatiṁsabhavane nibbatti.
     Tasmiṁ kāle asuragaṇā tāvatiṁsadevaloke paṭivasanti, sabbe te devānaṁ
  samānāyukā samānavaṇṇā ca 2- honti, te sakkaṁ saparisaṁ disvā adhunā nibbattā
  navakadevaputtā āgatāti mahāpānaṁ sajjayiṁsu. Sakko devaputtānaṁ saññaṁ adāsi
  "amhehi kusalaṁ karontehi na parehi saddhiṁ sādhāraṇaṁ kataṁ, tumhe gaṇḍapānaṁ
  mā pivittha, pītamattameva karothā"ti. Te tathā akaṁsu. Bālāsurā gaṇḍapānaṁ
  pivitvā mattā niddaṁ okkamiṁsu. Sakko devānaṁ saññaṁ datvā te pādesu
  gāhāpetvā sinerupāde khipāpesi, sinerussa hi heṭṭhimatale asurabhavanaṁ nāma
  atthi, tāvatiṁsadevalokappamāṇameva, tattha asurā vasanti. Tesaṁpi cittapāṭali
  nāma rukkho atthi, te tassa pupphanakāle jānanti "nāyaṁ tāvatiṁsā, sakkena
  vañcitā mayan"ti. Te gaṇhatha nanti vatvā sineruṁ paricaramānā 3- deve vuṭṭhe
  vammikapādato vammikamakkhikā viya abhiruhiṁsu. Tattha kālena devā jinanti, kālena
  asuRā. Yadā devānaṁ jayo hoti, asure yāva samuddapiṭṭhā anubandhanti. Yadā
  asurānaṁ jayo hoti, deve yāva vediyapādā 4- anubandhanti. Tasmiṁ pana saṅgāme
  devānaṁ jayo ahosi, devā asure yāva samuddapiṭṭhā anubandhiṁsu. Sakko
  sabbe 5- asure palāpetvā pañcasu ṭhānesu ārakkhaṁ ṭhapesi, evaṁ ārakkhaṁ
  datvā vediyapāde vajirahatthā indapaṭimāyo ṭhapesi. Asurā kālena kālaṁ
  uṭṭhahitvā tā paṭimāyo disvā "sakko appamatto tiṭṭhatī"ti tatova nivattanti.
  Tato paṭinivattitvāti vijitaṭṭhānato nivattitvā. Paricārikāyoti
  mālāgandhādikammakārikāyo.

  *  *  *  *  *  *
  Footnote: 1 chaṂa. satta vatapadāni 2 Sī. samānavaṇṇāva 3 chaṂa. pariharamānā
  4 chaṂa. vedikapādā 5 chaṂa. ayaṁ pāṭho na dissati
-------------------------------------------------
[page 211]
     [393] Vessavaṇo ca mahārājāti so kira sakkassa vallabho balavavissāsiko,
  tasmā sakkena saddhiṁ agamāsi. Purakkhatvāti purato katvā. Pavisiṁsūti pavisitvā
  pana upaḍḍhapihitāni dvārāni katvā olokayamānā aṭṭhaṁsu. Idampi mārisa
  moggallāna passa vejayantapāsādassa rāmaṇeyyakanti mārisa moggallāna idampi
  vejayantassa rāmaṇeyyakaṁ passa, suvaṇṇatthambhe passa, rajatatthambhe maṇitthambhe
  pabāḷatthambhe lohitaṅgatthambhe masāragallatthambhe muttatthambhe sattaratanatthambhe,
  tesaṁyeva suvaṇṇādimayaghaṭake vālarūpakāni ca passāti evaṁ thambhapantiyo ādiṁ
  katvā rāmaṇeyyakaṁ dassento evamāha. Yathā taṁ pubbe katapuññassāti yathā
  pubbe katapuññassa upabhogaṭṭhānena sobhitabbaṁ, evameva sobhatīti attho. Atibāḷhaṁ
  kho ayaṁ yakkho pamatto viharatīti attano pāsāde nāṭakaparivārena sampattiyāva
  vasena ativiya matto.
     Iddhābhisaṅkhāraṁ abhisaṅkhāsīti iddhiṁ akāsi. Āpokasiṇaṁ samāpajjitvā
  pāsāde patiṭṭhitokāsaṁ udakaṁ hotūti iddhiṁ adhiṭṭhāya pāsādakaṇṇike pādaṅguṭṭhakena
  pahari, so pāsādo yathā nāma udakapiṭṭhe ṭhapitaṁ pattaṁ mukhavaṭṭiyaṁ aṅguliyā
  pahaṭaṁ aparāparaṁ kampati calati na santiṭṭhati, evameva saṅkampi sampakampi
  sampavedhi, thambhapiṭṭhisaṅghāṭakaṇṇikagopānasiādīni karakarātisaddaṁ muñcantāni
  patituṁ viya āraddhāni. Tena vuttaṁ "saṅkampesi sampakampesi sampavedhesī"ti.
  Acchariyabbhūtacittajātāti aho acchariyaṁ aho abbhūtanti evaṁ sañjātācchariyabbhūtā
  ceva sañjātatuṭṭhino ca ahesuṁ uppannabalavasomanassā. Saṁvigganti ubbiggaṁ
  calitaṁ. Lomahaṭṭhajātanti jātalomahaṁsaṁ, kañcanabhittiyaṁ ṭhapitamaṇināgadantehi viya
  uddhaggehi lomehi ākiṇṇasarīranti attho. Lomahaṁso ca nāmesa somanassenapi
  hoti domanassenapi, idha pana somanassena jāto. Thero hi sakkassa somanassavegena
  saṁvejetuṁ taṁ pāṭihāriyamakāsi. Tasmā somanassavegena saṁviggalomahaṭṭhaṁ viditvāti
  attho.
     [394] Idhāhaṁ mārisāti idānissa yasmā therena somanassasaṁvegaṁ
  janayitvā tamaṁ vinoditaṁ, tasmā sallakkhetvā evamāha. Eso nu te mārisa
-------------------------------------------------
[page 212]
  So bhagavā satthāti mārisa tvaṁ kuhiṁ gatosīti vutte mayhaṁ satthu santikanti
  vadesi, imasmiṁ devaloke ekapādakena viya tiṭṭhasi, yaṁ tvaṁ evaṁ vadesi, eso
  nu te mārisa so bhagavā satthāti pucchiṁsu. Sabrahmacārī me esoti ettha
  kiñcāpi thero anagāriyo abhinīhārasampanno aggasāvako, sakko agāriyo,
  maggabrahmacariyavasena panete sabrahmacārino honti, tasmā evamāha. Aho nūna
  te so bhagavā satthāti sabrahmacārī tāva te evaṁ mahiddhiko, so pana te
  bhagavā satthā aho nūna mahiddhikoti satthu iddhipāṭihārayadassane jātābhilāpā
  hutvā evamāhaṁsu.
     [395] Ñātaññatarassāti 1- paññātaññatarassa, sakko hi paññātānaṁ
  aññataro. Sesaṁ sabbattha pākaṭameva, desanaṁ pana bhagavā yathānusandhitova 2-
  niṭṭhapesīti.
                     Papañcasūdaniyā majjhimanikāyaṭṭhakathāya
                     cūḷataṇhāsaṅkhayasuttavaṇṇanā niṭṭhitā.
                          ---------------
                      8. Mahātaṇhāsaṅkhayasuttavaṇṇanā
     [396] Evamme sutanti mahātaṇhāsaṅkhayasuttaṁ. Tattha diṭṭhigatanti
  alagaddūpamasutte laddhimattaṁ diṭṭhigatanti vuttaṁ, idha sassatadiṭṭhi. So ca bhikkhu
  bahussuto, ayaṁ appassuto jātakabhāṇako bhagavantaṁ jātakaṁ kathetvā "ahaṁ bhikkhave
  tena samayena vessantaro ahosiṁ, 3- mahosatho, vidhūrapaṇḍito, 3- senakapaṇḍito,
  mahājanako rājā ahosin"ti samodhānentaṁ suṇāti. Athassa etadahosi "ime
  rūpavedanā saññā saṅkhārā tattha tattheva nirujjhanti, viññāṇaṁ pana idhalokato

  *  *  *  *  *  *
  Footnote: 1 Sī. aññātaññatarassāti 2 chaṂa. yathānusandhināva
  3-3 chaṂa. mahosadho vidhurapaṇḍito
-------------------------------------------------
[page 213]
  Paralokaṁ, paralokato imaṁ lokaṁ sandhāvati saṁsaratī"ti sassatadassanaṁ uppannaṁ.
  Tenāha "tadevidaṁ viññāṇaṁ sandhāvati saṁsarati anaññan"ti.
     Sammāsambuddhena pana "viññāṇasambhavo 1- sati paccaye uppajjati, vinā
  paccayaṁ natthi viññāṇassa sambhavo"ti vuttaṁ tasmā ayaṁ bhikkhu buddhena akathitaṁ
  katheti, jinacakke pahāraṁ deti, vesārajjañāṇaṁ paṭibāhati, sotukāmajanaṁ visaṁvādeti,
  ariyapathe tiriyaṁ nipatitvā mahājanassa ahitāya dukkhāya paṭipanno. Yathā nāma
  rañño rajje mahācoro uppajjamāno mahājanassa ahitāya dukkhāya uppajjati,
  evaṁ jinasāsane coro hutvā mahājanassa ahitāya dukkhāya uppannoti veditabbo.
  Sambahulā bhikkhūti janapadavāsino piṇḍapātikabhikkhū. Tenupasaṅkamiṁsūti ayaṁ parisaṁ
  labhitvā sāsanaṁpi antaradhāpeyya, yāva pakkhaṁ na labhati, tāvadeva naṁ diṭṭhigatā
  vivecemāti sutasutaṭṭhānatoyeva aṭhatvā anisīditvā upasaṅkamiṁsu.
     [398] Katamaṁ taṁ sāti viññāṇanti sāti yaṁ tvaṁ viññāṇaṁ sandhāya
  vadesi, katamaṁ taṁ viññāṇanti. Yvāyaṁ bhante vado vedeyyo tatra tatra
  kalyāṇapāpakānaṁ kammānaṁ vipākaṁ paṭisaṁvedetīti bhante yo ayaṁ vadati vedayati, so
  cāyaṁ tahiṁ tahiṁ kusalākusalakammānaṁ vipākaṁ paccanubhoti. Idaṁ bhante viññāṇaṁ,
  yamahaṁ sandhāya vademīti. Kassa nu kho nāmāti kassa khattiyassa vā brāhmaṇassa
  vā vessasuddagahaṭṭhapabbajitadevamanussānaṁ vā aññatarassa.
     [399] Athakho bhagavā bhikkhū āmantesīti kasmā āmantesi? sātissa
  Kira evaṁ ahosi "satthā maṁ `moghapuriso'ti vadati, na ca moghapurisoti vuttamatteneva
  maggaphalānaṁ upanissayo na hoti. Upasenampi hi vaṅgantaputtaṁ `atilahuṁ kho tvaṁ
  moghapurisa bāhullāya āvatto'ti 2- bhagavā moghapurisavādena ovadi. Upasenattheropi 3-
  aparabhāge ghaṭento vāyamanto cha abhiññā sacchākāsi. Ahaṁpi tathārūpaṁ viriyaṁ
  paggaṇhitvā maggaphalāni sacchikarissāmī"ti 4- athassa bhagavā chinnapaccayo ayaṁ
  sāsane aviruḷhadhammoti dassento bhikkhū āmantesi. Usmīkatotiādi heṭṭhā

  *  *  *  *  *  *
  Footnote: 1 chaṂa. viññāṇaṁ paccayasambhavaṁ 2 vinaYu. mahā. /4/75/76 ācariyavattakathā
  3 chaṂa. thero 4 chaṂa. nibbattessāmīti
-------------------------------------------------
[page 214]
  Vuttādhippāyameva. Athakho bhagavāti ayaṁpi pāṭiyekko anusandhi. Sātissa kira
  etadahosi "bhagavā mayhaṁ maggaphalānaṁ upanissayo natthīti vadati, kiṁ sakkā upanissaye
  asati upanissayo paṭikātuṁ, 1- na hi tathāgatā saupanissayasseva dhammaṁ desenti,
  yassa kassaci desentiyeva, ahaṁ buddhassa santikā sugatovādaṁ labhitvā
  saggasampattiyā 2- kusalaṁ karissāmī"ti. Athassa bhagavā "nāhaṁ moghapurisa tuyhaṁ ovādaṁ
  vā anusāsaniṁ vā demī"ti sugatovādaṁ paṭipassambhento imaṁ desanaṁ ārabhi, tassattho
  heṭṭhā vuttanayeneva veditabbo. Idāni parisāya laddhiṁ sādhento 3- "idhāhaṁ bhikkhū
  paṭipucchissāmī"tiādimāha. Taṁ sabbaṁpi heṭṭhā vuttanayeneva veditabbaṁ.
     [400] Idāni viññāṇassa sappaccayabhāvaṁ dassetuṁ yaṁ yadeva bhikkhavetiādimāha.
  Tattha manañca paṭicca dhamme cāti sahāvajjanena bhavaṅgamanañca tebhūmikadhamme
  ca paṭicca. Kaṭṭhañca paṭiccātiādi opammanidassanatthaṁ vuttaṁ. Tena kiṁ dīpeti?
  dvārasaṅkantiyā abhāvaṁ. Yathā hi kaṭṭhaṁ paṭicca jalamāno aggi upādānapaccaye
  satiyeva jalati, tasmiṁ asati paccayavekallena tattheva vūpasammati, na sakalikādīni
  saṅkamitvā sakalikaggītiādisaṅkhayaṁ gacchati, evameva cakkhuñca paṭicca rūpe ca
  uppannaṁ viññāṇaṁ tasmiṁ dvāre cakkhurūpāalokamanasikārasaṅkhāte paccayamhi
  satiyeva uppajjati, tasmiṁ asati paccayavekallena tattheva nirujjhati, na sotādīni
  saṅkamitvā sotaviññāṇantiādisaṅkhyaṁ gacchati. Eseva nayo sabbavāresu. Iti
  bhagavā nāhaṁ viññāṇappavatte dvārasaṅkantimattaṁpi vadāmi, ayaṁ pana sāti
  moghapuriso bhavasaṅkantiṁ vadatīti sātiṁ niggahesi.
     [401] Evaṁ viññāṇassa sappaccayabhāvaṁ dassetvā idāni pana pañcannaṁpi
  khandhānaṁ sappaccayabhāvaṁ dassento bhūtamidantiādimāha. Tattha bhūtamidanti idaṁ
  khandhapañcakaṁ jātaṁ bhūtaṁ nibbattaṁ, tumhepi taṁ bhūtamidanti bhikkhave passathāti.
  Tadāhārasambhavanti taṁ panetaṁ khandhapañcakaṁ āhārasambhavaṁ paccayasambhavaṁ, sati paccaye
  uppajjati evaṁ passathāti pucchati. Tadāhāranirodhāti tassa paccayassa nirodhā.
  Bhūtamidaṁ nossūti bhūtaṁ nu kho idaṁ, na nu kho bhūtanti. Tadāhārasambhavaṁ nossūti

  *  *  *  *  *  *
  Footnote: 1 chaṂa. upanissaye asati kātuṁ 2 chaṂa. saggasampattūpagaṁ 3 chaṂa. sodhento
-------------------------------------------------
[page 215]
  Taṁ panetaṁ 1- bhūtaṁ khandhapañcakaṁ paccayasambhavaṁ nu kho, na nu khoti. Tadāhāranirodhāti
  tassa paccayassa nirodhā. Nirodhadhammaṁ nossūti nirodhadhammaṁ nu kho, na nu khoti.
  Sammappaññāya passatoti idaṁ khandhapañcakaṁ jātaṁ bhūtaṁ nibbattanti yāthāvasarasalakkhaṇato
  vipassanāpaññāya sammā passantassa. Paññāya sudiṭṭhanti vuttanayeneva
  vipassanāpaññāya suṭṭhu diṭṭhaṁ. Evaṁ ye ye taṁ pucchaṁ sallakkhesuṁ, tesaṁ tesaṁ
  paṭiññaṁ gaṇhanto pañcannaṁ khandhānaṁ sappaccayabhāvaṁ dassesi.
     Idāni yāya paññāya tehi taṁ sappaccayaṁ sanirodhaṁ khandhapañcakaṁ suṭṭhu
  diṭṭhaṁ 2- tattha nittaṇhabhāvaṁ pucchanto imaṁ ce tumhetiādimāha. Tattha diṭṭhinti
  vipassanāsammādiṭṭhiṁ. Sabhāvadassanena parisuddhaṁ. Paccayadassanena pariyodātaṁ.
  Allīyethāti taṇhādiṭṭhīhi allīyitvā vihareyyātha. Keḷāyethāti taṇhādiṭṭhīhi
  kīḷamānā vihareyyātha. Dhanāyethāti dhanaṁ viya icchantā gedhaṁ āpajjeyyātha.
  Mamāyethāti taṇhādiṭṭhimamattaṁ 3- uppādeyyātha. Nittharaṇatthāya no gahaṇatthāyāti
  so yo mayā caturoghanittharaṇatthāya kullūpamo dhammo desito, no nikantivasena
  gahaṇatthāya. Api nu taṁ tumhe ājāneyyāthāti. Vipariyāyena sukkapakkho
  veditabbo.
     [402] Idāni tesaṁ khandhānaṁ paccayaṁ dassento cattārome bhikkhave
  āhārātiādimāha, tampi 4- vuttatthameva. Yathā pana eko imaṁ jānāsīti vutto
  "na kevalaṁ imaṁ, mātaraṁpissa jānāmi, mātu mātaraṁpī"ti evaṁ paveṇivasena jānanto
  suṭṭhu jānāti nāma, evameva bhagavā na kevalaṁ khandhamattameva jānāti, khandhānaṁ
  paccayaṁpi tesaṁpi paccayānaṁ paccayanti evaṁ sabbapaccayaparamparaṁ jānāti, so taṁ
  buddhabalaṁ dīpento idāni paccayaparamparaṁ dassetuṁ 5- ime ca bhikkhave cattāro
  āhārātiādimāha, taṁpi vuttatthameva. Iti kho bhikkhave avijjāpaccayā saṅkhārā
  .pe. Dukkhakkhandhassa samudayo hotīti ettha pana paṭiccasamuppādakathā vitthāretabbā
  bhaveyya, sā visuddhimagge vitthāritāva.

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. sudiṭṭhaṁ 3 chaṂa. taṇhādiṭṭhīhi mamattaṁ
  4 chaṂa. taṁ 5 Ma. nidānaparamparaṁ dassento
-------------------------------------------------
[page 216]
     [404] Imasmiṁ sati idaṁ hotīti imasmiṁ avijjādike paccaye sati idaṁ
  saṅkhārādikaṁ phalaṁ hoti. Imassuppādā idaṁ uppajjatīti imassa avijjādikassa
  paccayassa uppādā idaṁ saṅkhārādikaṁ phalaṁ uppajjati, tenevāha "yadidaṁ
  avijjāpaccayā saṅkhārā .pe. Samudayo hotī"ti. Evaṁ vaṭṭaṁ dassetvā idāni
  vivaṭṭaṁ dassento avijjāya tveva asesavirāganirodhātiādimāha. Tattha avijjāya
  tvevāti avijjāya eva tu. Asesavirāganirodhāti virāgasaṅkhātena maggena
  asesanirodhā anuppādanirodhā. Saṅkhāranirodhoti saṅkhārānaṁ anuppādanirodho
  hoti, evaṁ niruddhānaṁ pana saṅkhārānaṁ nirodhā viññāṇanirodho hoti, viññāṇādīnaṁ
  ca nirodhā nāmarūpādīni niruddhāniyeva hontīti dassetuṁ saṅkhāranirodhā
  viññāṇanirodhotiādiṁ vatvā evametassa kevalassa dukkhakkhandhassa nirodho hotīti
  vuttaṁ. Tattha kevalassāti sakalassa, suddhassa vā, sattavirahitassāti attho.
  Dukkhakkhandhassāti dukkharāsissa. Nirodho hotīti anuppādo hoti.
     [406] Imasmiṁ asatītiādi vuttapaṭipakkhanayena veditabbaṁ.
     [407] Evaṁ vaṭṭavivaṭṭaṁ kathetvā idāni imaṁ dvādasaṅgapaccayavaṭṭaṁ saha
  vipassanāya maggena jānantassa yā paṭidhāvanā pahiyyati, tassā abhāvaṁ pucchanto
  api nu tumhe bhikkhavetiādimāha. Tattha evaṁ jānantāti evaṁ saha vipassanāya
  maggena jānantā. Evaṁ passantāti tasseva vevacanaṁ. Pubbantanti purimakoṭṭhāsaṁ,
  atītakkhandhadhātuāyatanānīti attho. Paṭidhāveyyāthāti taṇhādiṭṭhivasena paṭidhāveyyātha.
  Sesaṁ sabbāsavasutte vitthāritameva.
     Idāni nesaṁ tattha niccalabhāvaṁ pucchanto api nu tumhe bhikkhave
  evaṁ jānantā evaṁ passantā evaṁ vadeyyātha, satthā no garūtiādimāha.
  Tattha garūti bhāriko akāmā anuvattitabbo. Samaṇoti buddhasamaṇo. Aññaṁ satthāraṁ
  uddiseyyāthāti ayaṁ satthā amhākaṁ kiccaṁ sādhetuṁ na sakkotīti api nu evaṁ
  saññino hutvā aññaṁ bāhirakaṁ satthāraṁ uddiseyyātha. Puthusamaṇabrāhmaṇānanti evaṁ
  saññino hutvā puthūnaṁ titthiyasamaṇānaṁ ceva brāhmaṇānañca. Vatakotuhalamaṅgalānīti
-------------------------------------------------
[page 217]
  Vatasamādānāni ca diṭṭhikutuhalāni ca diṭṭhasutamutamaṅgalāni ca. Tāni sārato
  paccāgaccheyyāthāti etāni sāranti evaṁsaññino hutvā paṭiāgaccheyyātha, evaṁ
  nissaṭṭhāni ca puna gaṇheyyāthāti attho. Sāmaṁ ñātanti sayaṁ ñāṇena ñātaṁ.
  Sāmaṁ diṭṭhanti sayaṁ paññācakkhunā diṭṭhaṁ. Sāmaṁ viditanti sayaṁ vibhāvitaṁ pākaṭaṁ
  kataṁ, upanītā kho me tumheti mayā bhikkhave tumhe iminā sandiṭṭhikādisabhāvena
  dhammena nibbānaṁ upanītā, pāpitāti attho. Sandiṭṭhikotiādīnamattho visuddhimagge
  vitthārito. Idametaṁ paṭicca vuttanti etaṁ vacanaṁ idaṁ tumhehi sāmaṁ ñātādibhāvaṁ
  paṭicca vuttaṁ.
     [408] Tiṇṇaṁ kho pana bhikkhaveti kasmā ārabhi? nanu heṭṭhā
  Vaṭṭavivaṭṭavasena desanā matthakaṁ pāpitāti. Āma pāpitā. Ayaṁ pana pāṭiekko
  anusandhi, "ayañhi lokasannivāso paṭisandhisammuḷho, tassa sammohaṭṭhānaṁ
  viddhaṁsetvā pākaṭaṁ karissāmī"ti imaṁ desanaṁ ārabhi. Apica vaṭṭamūlaṁ avijjā,
  vivaṭṭamūlaṁ buddhuppādo, iti vaṭṭamūlaṁ avijjaṁ vivaṭṭamūlaṁ ca buddhuppādaṁ
  dassetvāpi "puna ekavāraṁ vaṭṭavivaṭṭavasena desanaṁ matthakaṁ pāpessāmī"ti imaṁ desanaṁ
  ārabhi. Tattha sannipātāti samodhānena piṇḍabhāvena. Gabbhassāti gabbhe
  nibbattanakasattassa. Avakkanti hotīti nibbatti hoti. Katthaci hi gabbhoti
  mātukucchi vuttā. 1- Yathāha:-
               "yamekarattiṁ paṭhamaṁ gabbhe vasati māṇavo
                abbhuṭṭhitova so yāti 2- sa gacchaṁ na nivattatī"ti. 3-
      Katthaci gabbhe nibbattasatto. Yathāha "yathā kho panānanda aññā
  itthiyo 4- nava vā dasa vā māse gabbhaṁ kucchinā pariharitvā vijāyantī"ti. 5-
  Idha satto adhippeto, taṁ sandhāya vuttaṁ "gabbhassa avakkanti hotī"ti.
      Idhāti imasmiṁ sattaloke. Mātā ca utunī hotīti idaṁ utusamayaṁ sandhāya
  vuttaṁ. Mātugāmassa kira yasmiṁ okāse dārako nibbattati, tattha mahatī lohitapīḷakā

  *  *  *  *  *  *
  Footnote: 1 chaṂa. vutto 2 ka. sayati 3 khu.jā. 27/2261/469 ayogharajātaka (syā)
  4 chaṂa., pāli. itthikā 5 Ma. upari. 14/205/171 acchariyabbhūtadhammasutta
-------------------------------------------------
[page 218]
  Saṇṭhahitvā bhijjitvā paggharati, vatthu suddhaṁ hoti, suddhe vatthumhi mātāpitūsu
  ekavāraṁ sannipatitesu yāva sattadivasāni khettameva hoti. Tasmiṁ samaye hatthaggāha-
  veṇiggāhādinā aṅgaparāmasanenapi dārako nibbattatiyeva. Gandhabboti tatrūpagasatto.
  Paccupaṭṭhito hotīti na mātāpitūnaṁ sannipātaṁ olokayamāno samīpe ṭhito
  paccupaṭṭhito nāma hoti. Kammayantayantito pana eko satto tasmiṁ okāse
  nibbattanako hotīti ayamettha adhippāyo. Saṁsayenāti "arogo nu kho bhavissāmi
  ahaṁ vā, putto vā me"ti evaṁ mahantena jīvitasaṁsayena. Lohitañhetaṁ bhikkhaveti
  tadā kira mātulohitaṁ taṁ ṭhānaṁ sampattaṁ puttasinehena paṇḍaraṁ hoti. Tasmā
  evamāha. Vaṅkakanti gāmadārakānaṁ kīḷakaṁ khuddakanaṅgalaṁ. Ghaṭikā vuccati dīghadaṇḍena
  rassadaṇḍakaṁ paharaṇakīḷā, mokkhacikanti samparivattakakīḷā, ākāse vā daṇḍakaṁ
  gahetvā bhūmiyaṁ vā sīsaṁ ṭhapetvā heṭṭhuppariyabhāvena parivattanakīḷananti vuttaṁ
  hoti. Ciṅgulikaṁ vuccati tālapaṇṇādīhi kataṁ vātappahārena paribbhamanacakkaṁ.
  Pattāḷhakaṁ vuccati paṇṇanāḷikā. Tāya vālikādīni minantā kīḷanti. Rathakanti
  khuddakarathaṁ. Dhanukaṁpi khuddakadhanumeva.
     [409] Sārajjatīti rāgaṁ uppādeti. Byāpajjatīti byāpādaṁ uppādeti.
  Anupaṭṭhitakāyasatīti kāye sati kāyasati, taṁ anupaṭṭhapetvāti attho. Parittacetasoti
  akusalacitto. Yatthassa te pāpakāti yassaṁ phalasamāpattiyaṁ ete nirujjhanti, taṁ
  na jānāti nādhigacchatīti attho. Anurodhavirodhanti rāgañceva dosañca. Abhinandatīti
  taṇhāvasena abhinandati, taṇhāvaseneva aho sukhantiādīni vadanto abhivadati.
  Ajjhosāya tiṭṭhatīti taṇhājjhosānagahaṇena gilitvā pariniṭṭhapetvā gaṇhāti.
  Sukhaṁ vā adukkhamasukhaṁ vā abhinandatu, dukkhaṁ kathaṁ abhinandatīti. "ahaṁ Dukkhito
  mama dukkhan"ti gaṇhanto abhinandati nāMa. Uppajjati nandīti taṇhā uppajjati.
  Tadupādānanti sāva taṇhā gahaṇaṭṭhena upādānaṁ nāma, tassa upādānapaccayā
  bhavo .pe. Samudayo hotīti, idaṁ hi bhagavatā puna ekavāraṁ tisandhicatusaṅkhepaṁ 1-
  paccayākāravaṭṭaṁ dassitaṁ.

  *  *  *  *  *  *
  Footnote: 1 chaṂa. dvisandhi tisaṅkhepaṁ
-------------------------------------------------
[page 219]
     [410-4] Idāni vivaṭṭaṁ dassetuṁ idha bhikkhave tathāgato loke
  uppajjatītiādimāha. Tattha appamāṇacetasoti appamāṇaṁ lokuttaraṁ ceto assāti
  appamāṇacetaso, maggacittasamaṅgīti attho. Imaṁ kho me tumhe bhikkhave saṅkhittena
  taṇhāsaṅkhayavimuttiṁ dhārethāti bhikkhave imaṁ saṅkhittena desitaṁ mayhaṁ taṇhāsaṅkhaya-
  vimuttidesanaṁ tumhe niccakālaṁ dhāreyyātha mā pamajjeyyātha. Desanā hi ettha
  vimuttipaṭilābhahetuto vimuttīti vuttā. Mahātaṇhājālataṇhāsaṅghāṭapaṭimukkanti
  taṇhāva saṁsibbitaṭṭhena mahātaṇhājālaṁ, saṅghaṭitaṭṭhena saṅghāṭanti vuccati,
  iti etasmiṁ mahātaṇhājāle taṇhāsaṅghāṭe ca imaṁ sātiṁ bhikkhuṁ kevaṭṭaputtaṁ
  paṭimukkaṁ dhāretha, anupaviṭṭho antogadhoti naṁ dhāreyyāthāti 1- attho. Sesaṁ
  sabbattha uttānatthamevāti.
                     Papañcasūdaniyā majjhimanikāyaṭṭhakathāya
                    mahātaṇhāsaṅkhayasuttavaṇṇanā niṭṭhitā.
                        -------------------
                        9. Mahāassapurasuttavaṇṇanā
     [415] Evamme sutanti mahāassapurasuttaṁ. Tattha aṅgesūti aṅgā nāma
  jānapadino rājakumārā, tesaṁ nivāso ekopi janapado ruḷhīsaddena "aṅgā"ti
  vuccati, tasmiṁ aṅgesu janapade. Assapuraṁ nāma aṅgānaṁ nigamoti assapuranti
  nagaranāmena laddhavohāro aṅgānaṁ janapadassa eko nigamo, taṁ gocaragāmaṁ
  katvā viharatīti attho. Bhagavā etadavocāti etaṁ "samaṇā samaṇāti vo bhikkhave
  jano sañjānātī"tiādivacanamavoca.
     Kasmā pana evaṁ avocāti. Tasmiṁ kira nigame manussā saddhā pasannā
  buddhamāmakā dhammamāmakā saṁghamāmakā, tadahupabbajitasāmaṇerampi vassasatikattherasadisaṁ

  *  *  *  *  *  *
  Footnote: 1 chaṂa. dhārethāti
-------------------------------------------------
[page 220]
  Katvā pasaṁsanti, pubbaṇhasamaye 1- bhikkhusaṁghaṁ piṇḍāya pavisantaṁ disvā
  bījanaṅgalādīni gahetvā khettaṁ gacchantāpi pharasuādīni gahetvā araññaṁ pavisantāpi
  tāni upakaraṇāni nikkhipitvā bhikkhusaṁghassa nisīdanaṭṭhānaṁ āsanasālaṁ vā maṇḍapaṁ
  vā rukkhamūlaṁ vā sammajjitvā āsanāni paññapetvā 2- āvarake ca pānīyaṁ
  paccupaṭṭhapetvā 2- bhikkhusaṁghaṁ nisīdāpetvā yāgukhajjakādīni datvā katabhattakiccaṁ
  bhikkhusaṁghaṁ uyyojetvā tato tāni upakaraṇāni ādāya khettaṁ vā araññaṁ vā
  gantvā attano kammāni karonti, kammantaṭṭhānepi nesaṁ aññā kathā nāma
  natthi, cattāro maggaṭṭhā cattāro phalaṭṭhāti aṭṭha puggalā ariyasaṁgho nāma,
  te "evarūpena sīlena evarūpena ācārena evarūpāya paṭipattiyā samannāgatā
  lajjino pesalā uḷāraguṇā"ti bhikkhusaṁghasseva vaṇṇaṁ kathenti, kammantaṭṭhānato
  āgantvā bhuttasāyamāsā gharadvāre nisinnāpi sayanagharaṁ pavisitvā nisinnāpi
  bhikkhusaṁghasseva vaṇṇaṁ kathenti. Bhagavā tesaṁ manussānaṁ nipaccakāraṁ disvā bhikkhusaṁghaṁ
  piṇḍapātāpacāyane niyojitvā etadavoca.
     Ye dhammā samaṇakaraṇā ca brāhmaṇakaraṇā cāti ye dhammā samādāya
  paripūritā samitapāpasamaṇaṁ ca bāhitapāpabrāhmaṇaṁ ca karontīti attho. "tīṇimāni
  Bhikkhave samaṇassa samaṇiyāni samaṇakaraṇīyāni. Katamāni tīṇi, adhisīlasikkhāsamādānaṁ,
  adhicittasikkhāsamādānaṁ, adhipaññāsikkhāsamādānan"ti 3- ettha pana samaṇena
  kattabbadhammā vuttā, tepi ca samaṇakaraṇā hontiyeva. Idha pana hirottappādivasena
  desanā vitthāritā. Evaṁ no ayaṁ amhākanti ettha noti nipātamattaṁ, evaṁ
  ayaṁ amhākanti attho. Mahapphalā mahānisaṁsāti ubhayaṁpi atthato ekameva avañjhāti
  amoghā. Saphalāti ayaṁ tassevattho. Yassā hi phalaṁ natthi, sā vañjhā nāma
  hoti. Saudrayāti savaḍḍhi, idaṁ saphalatāya vevacanaṁ. Evañhi vo bhikkhave sikkhitabbanti
  bhikkhave evaṁ tumhehi sikkhitabbaṁ, iti bhagavā iminā ettakena ṭhānena
  hirottappādīnaṁ dhammānaṁ vaṇṇaṁ kathesi. Kasmā? vacanapathapacchindanatthaṁ. Sace hi

  *  *  *  *  *  *
  Footnote: 1 chaṂa. pubbaṇhasamayaṁ 2-2 chaṂa. arajapānīyaṁ paccupaṭṭhāpetvā Sī. ādhārake
  ca pāniyaṁ ca 3 aṅ. tika. 20/82/222 samaṇasutta
-------------------------------------------------
[page 221]
  Koci acirapabbajito bālabhikkhu evaṁ vadeyya "bhagavā hirottappādidhamme samādāya
  vattathāti vadati, ko nu kho tesaṁ samādāya vattane ānisaṁso"ti, tassa
  vacanapathapacchindanatthaṁ. Ayañca ānisaṁso, ime hi dhammā samādāya paripūritā
  samitapāpasamaṇaṁ nāma bāhitapāpabrāhmaṇaṁ nāma karonti, catuppaccayalābhaṁ
  uppādenti, paccayadāyakānaṁ mahapphalataṁ sampādenti, pabbajjaṁ avañjhaṁ saphalaṁ
  saudrayaṁ karontīti vaṇṇaṁ abhāsi, ayamettha saṅkhePo. Vitthārato pana vaṇṇanākathā 1-
  satipaṭṭhāne 2- vuttanayeneva veditabbā.
     [416] Hirottappenāti "yaṁ hiriyati hiriyitabbena, ottappati
  ottappitabbenā"ti 3- evaṁ vitthāritāya hiriyā ceva ottappena ca. Apicettha
  ajjhattasamuṭṭhānā hirī, bahiddhāsamuṭṭhānaṁ ottappaṁ. Attādhipateyyā hirī,
  lokādhipateyyaṁ ottappaṁ. Lajjisabhāvasaṇṭhitā hirī, bhayasabhāvasaṇṭhitaṁ ottappaṁ,
  vitthārakathā panettha sabbākārena visuddhimagge vuttā. Apica ime dve dhammā
  lokaṁ pālanato lokapālanakadhammā nāmāti kathitā. Yathāha "dveme bhikkhave
  sukkā dhammā lokaṁ pālenti. Katame dve? hiri ca ottappaṁ ca. Ime kho
  bhikkhave dve sukkā dhammā lokaṁ pālenti. Ime ce bhikkhave dve sukkā
  dhammā lokaṁ na pāleyyuṁ, nayidha paññāyetha' mātā'ti vā' mātucchā'ti vā
  `mātulānī'ti vā `ācariyabhariyā'ti vā `garūnaṁ dārā'ti vā, sambhedaṁ loko agamissa,
  yathā ajeḷakā kukkuṭasūkarā soṇasiṅgālā"ti. 4- Imeyeva jātake "devadhammā"ti
  kathitā. Yathāha:-
               "hiriottappasampannā sukkadhammasamāhitā
                santo sappurisā loke devadhammāti vuccare"ti. 5-
     Mahācundattherassa pana kilesasallekhanapaṭipadāti katvā dassitā. Yathāha
  "pare ahirikā bhavissanti, mayamettha hirimanā bhavissāmāti sallekho karaṇīyo.

  *  *  *  *  *  *
  Footnote: 1 chaṂa. vaṇṇakathā. 2 su.vi. 2/373/366 ādi mahāsatipaṭṭhānasutta.,
  pa.sū.1/326 ādi (syā) 3 abhi. saṅ. 34/1330-1/299 nikkhepakaṇḍa
  4 aṅ. duka. 20/9/51 cariyasutta 5 khu. jā. 27/6/3 devadhammajātaka (syā)
-------------------------------------------------
[page 222]
  Pare anottappī 1- bhavissanti, mayamettha ottappī 2- bhavissāmāti sallekho
  karaṇīyo"ti. 3- Ime ca 4- mahākassapattherassa ovādūpasampadāti katvā dassitā.
  Vuttañhetaṁ "tasmātiha te kassapa evaṁ sikkhitabbaṁ, tibbaṁ me hirottappaṁ
  paccupaṭṭhitaṁ bhavissati theresu navesu majjhimesūti. Evaṁ hi te kassapa
  sikkhitabban"ti. 5- Idha pana te samaṇadhammā nāmāti dassitā.
     Yasmā pana ettāvatā sāmaññattho matthakaṁ patto nāma hoti, tasmā
  aparepi samaṇakaraṇadhamme dassetuṁ siyā kho pana bhikkhave tumhākantiādimāha.
  Tattha sāmaññatthoti saṁyuttake tāva 6- "katamañca bhikkhave sāmaññaṁ, ayameva
  ariyo aṭṭhaṅgiko maggo. Seyyathīdaṁ, sammādiṭṭhi .pe. Sammāsamādhi, idaṁ vuccati
  bhikkhave sāmaññaṁ. Katamo ca bhikkhave sāmaññattho, yo kho bhikkhave rāgakkhayo
  dosakkhayo mohakkhayo, ayaṁ vuccati bhikkhave sāmaññattho"ti 7- maggo "sāmaññan"ti,
  phalanibbānāni "sāmaññattho"ti vuttāni. Imasmiṁ pana ṭhāne maggaṁpi phalaṁpi
  ekato katvā sāmaññattho kathitoti veditabbo. Ārocayāmīti kathemi. Paṭivedayāmīti
  jānāpemi.
     [417] Parisuddho no kāyasamācāroti ettha kāyasamācāro parisuddho
  aparisuddhoti duvidho. Yo hi bhikkhu pāṇaṁ hanati, adinnaṁ ādiyati, kāmesu
  micchā carati, tassa kāyasamācāro aparisuddho nāma, ayaṁ pana kammapathavaseneva
  vārito. Yo pana pāṇinā vā leḍḍunā vā daṇḍena vā satthena vā paraṁ
  potheti 8- viheṭheti, tassa kāyasamācāro aparisuddho nāma, ayaṁpi
  sikkhāpadabandheneva 9- paṭikkhitto. Imasmiṁ sutte ubhayametaṁ akathetvā paramasallekho
  nāma kathito. Yo hi bhikkhu pānīyaghaṭe vā pānīyaṁ pivantānaṁ patte vā bhattaṁ
  bhuñjantānaṁ kākānaṁ nivāraṇavasena hatthaṁ vā daṇḍaṁ vā leḍḍuṁ vā uggirati, tassa
  kāyasamācāro aparisuddho. Viparīto parisuddho nāMa. Uttānoti uggato pākaṭo.
  Vivaṭoti

  *  *  *  *  *  *
  Footnote: 1 chaṂa. anottāpī 2 chaṂa. ottāpī 3 Maṃū. 12/83/83 sallekhasutta
  4 chaṂa. imeva 5 saṁṇi. 16/154/210-1 cīvarasutta 6 Ma. sāmaññaṁ tāva
  7 saṁ. mahā. 19/36/19 dutiyasāmaññasutta 8 Sī. heṭheti
  9 Sī. sikkhāpadakkhandheneva
-------------------------------------------------
[page 223]
  Anāvaṭo asañchanno, ubhayenāpi parisuddhataṁyeva dīpeti. Na ca chiddavāti sadā
  ekasadiso antarantare chiddarahito. Saṁvutoti kilesānaṁ dvāraṁ pidahanena pidahito,
  na vajjapaṭicchādanatthāya.
     [418] Vacīsamācārepi yo bhikkhu musā vadati, pisuṇaṁ katheti, pharusaṁ
  bhāsati, samphaṁ palapati, tassa vacīsamācāro aparisuddho nāma, ayaṁ pana kammapathavasena
  vārito. Yo pana gahapatikāti vā dāsāti vā pessāti vā ādīhi khuṁsento
  vadati, tassa vacīsamācāro aparisuddho nāma, ayaṁ pana sikkhāpadabandheneva
  paṭikkhitto. Imasmiṁ sutte ubhayampetaṁ akathetvā paramasallekho nāma kathito.
  Yo hi bhikkhu daharena vā sāmaṇerena vā "kacci bhante amhākaṁ upajjhāyaṁ
  passathā"ti vutte "āvuso sambahulā bhikkhuniyo 1- etasmiṁ padese vasiṁsu, 2-
  upajjhāyo te vikkāyikasākabhaṇḍikaṁ ukkhipitvā gato bhavissatī"tiādinā nayena
  hasādhippāyopi evarūpaṁ kathaṁ katheti, tassa vacīsamācāro aparisuddho. Viparīto
  parisuddho nāMa.
     [419] Manosamācāre yo bhikkhu abhijjhālu byāpannacitto micchādiṭṭhiko
  hoti, tassa manosamācāro aparisuddho nāma, ayaṁ pana kammapathavaseneva vārito.
  Yo pana upanikakhittaṁ jātarūparajataṁ sādiyati, tassa manosamācāro aparisuddho
  nāma, ayaṁpi sikkhāpadabandheneva paṭikkhitto. Imasmiṁ sutte ubhayampetaṁ akathetvā
  paramasallekho nāma kathito, yo pana bhikkhu kāmavitakkaṁ vā byāpādavitakkaṁ
  vā vihiṁsāvitakkaṁ vā vitakketi, tassa manosamācāro aparisuddho. Viparīto
  parisuddho nāMa.
     [420] Ājīvasmiṁ yo bhikkhu ājīvahetu vejjakammaṁ pahiṇagamanaṁ gaṇḍaphālanaṁ 3-
  karoti, arumakkhanaṁ deti, telaṁ pacatīti ekavīsatianesanāvasena jīvitaṁ 4- kappeti.
  Yo vā pana viññāpetvā bhuñjati, tassa ājīvo aparisuddho nāma, ayaṁ pana
  sikkhāpadabandheneva paṭikkhitto. Imasmiṁ sutte ubhayampetaṁ akathetvā paramasallekho
  nāma kathito, yo hi bhikkhu sappinavanītatelamadhuphāṇitādīni labhitvā "sve vā

  *  *  *  *  *  *
  Footnote: 1 chaṂa. bhikkhubhikkhuniyo 2 chaṂa. vivadiṁsu 3 Sī. bhaṇḍapālanaṁ 4 chaṂa. jīvikaṁ
-------------------------------------------------
[page 224]
  Punadivase vā bhavissatī"ti sannidhikārakaṁ paribhuñjati, yo vā pana nimbaṅkurādīni
  disvā sāmaṇere vadati "aṅkure khādathā"ti, sāmaṇerā thero khāditukāmoti
  kappiyaṁ katvā denti, dahare pana sāmaṇere vā pānīyaṁ pivatha āvusoti vadati,
  te thero pānīyaṁ pivitukāmoti pānīyaṁ sudhovitvā 1- denti, taṁpi paribhuñjantassa
  ājīvo aparisuddho nāma hoti. Viparīto parisuddho nāMa.
     [422] Mattaññūti pariyesanapaṭiggahaṇaparibhogesu mattaññū yuttaññū
  pamāṇaññū.
     [423] Jāgariyamanuyuttāti rattindivaṁ cha koṭṭhāse katvā ekasmiṁ
  koṭṭhāse niddāya okāsaṁ katvā pañca koṭṭhāse jāgariyamhi yuttappayuttā.
  Sīhaseyyanti ettha kāmabhogiseyyā petaseyyā sīhaseyyā tathāgataseyyāti catasso
  seyyā. Tattha "yebhuyyena bhikkhave kāmabhogī sattā vāmena passena sentī"ti 2-
  ayaṁ kāmabhogiseyyā, tesu hi dakkhiṇena passena seyyā nāma natthi.
     "yebhuyyena Bhikkhave petā uttānā sentī"ti 2- ayaṁ petaseyyā. Petā
  hi appamaṁsalohitattā aṭṭhisaṅghāṭajaṭitā 3- ekena passena sayituṁ na sakkonti,
  uttānāva senti.
     "yebhuyyena Bhikkhave sīho migarājā naṅguṭṭhaṁ antarasatthimhi pakkhipitvā
  dakkhiṇena passena sayatī"ti 2- ayaṁ sīhaseyyā, tejussadattā hi sīho migarājā
  dve purimapāde ekasmiṁ ṭhāne pacchimapāde ekasmiṁ ṭhapetvā naṅguṭṭhaṁ
  antarasatthimhi pakkhipitvā purimapādapacchimapādanaṅguṭṭhānaṁ ṭhitokāsaṁ sallakkhetvā
  dvinnaṁ purimapādānaṁ matthake sīsaṁ ṭhapetvā sayati, divasampi sayitvā pabujjhamāno
  na utrāsanto pabujjhati, sīsaṁ pana ukkhipitvā purimapādānaṁ ṭhitokāsaṁ sallakkheti,
  sace kiñci ṭhānaṁ vijahitvā ṭhitaṁ hoti. "nayidaṁ Tuyhaṁ jātiyā, na sūrabhāvassa
  ca anurūpan"ti anattamano hutvā tattheva sayati, na gocarāya pakkamati.
  Avijahitvā ṭhite pana "tuyhaṁ jātiyā sūrabhāvassa ca anurūpamidan"ti haṭṭhatuṭṭho

  *  *  *  *  *  *
  Footnote: 1 chaṂa. pānīyasaṅkhaṁ dhovitvā 2 aṅ. catukka. 21/246/272 seyyāsutta
  3 Sī. aṭṭhisaṁghātaghaṭitā
-------------------------------------------------
[page 225]
  Uṭṭhāya sīhavijambhitaṁ vijambhitvā kesarabhāraṁ vidhunitvā tikkhattuṁ sīhanādaṁ naditvā
  gocarāya pakkamati, catutthajjhānaseyyā pana tathāgataseyyāti vuccati. Tāsu idha
  sīhaseyyā āgatā, ayañhi tejussadairiyāpathattā uttamaseyyā nāMa. Pādena
  pādanti dakkhiṇapādena vāmapādaṁ. Accādhāyāti atiādhāya īsakaṁ atikkamma
  ṭhapetvā, gopphakena hi gopphake, jāṇunā jāṇumhi saṅghaṭṭiyamāne abhiṇhaṁ
  vedanā uppajjati, cittaṁ ekaggaṁ na hoti, seyyā aphāsukā hoti. Yathā pana
  na saṅghaṭṭeti, evaṁ atikkamma ṭhapite vedanā nuppajjati, cittaṁ ekaggaṁ hoti,
  seyyā phāsukā hoti, tasmā evamāha.
     [425] Abhijjhaṁ loketiādi cūḷahatthipade vitthāritaṁ.
     [426] Yā panāyaṁ seyyathāpi bhikkhaveti upamā vuttā. Tattha iṇamādāyāti
  vaḍḍhiyā dhanaṁ gahetvā. Byantīkareyyāti vigatantāni 1- kareyya, yathā nesaṁ
  kākaṇikamattopi pariyanto nāma nāvasissati, evaṁ kareyya, sabbaso paṭiniyyāteyyāti
  attho. Tatonidānanti ānaṇyanidānaṁ, so hi anaṇomhīti āvajjanto
  balavapāmojjaṁ labhati, balavasomanassamadhigacchati, tena vuttaṁ "labhetha pāmojjaṁ,
  adhigaccheyya somanassan"ti.
     Visabhāgavedanuppattiyā kakaceneva catuiriyāpathaṁ chindanto ābādhatīti
  ābādho, svāssa atthīti ābādhiko. Taṁsamuṭṭhānadukkhena dukkhito. Adhimattagilānoti
  bāḷhagilāno. Nacchādeyyāti adhimattabyādhiparetatāya na rucceyya. Balamattāti
  balameva, balañcassa kāye na bhaveyyāti attho. Tatonidānanti ārogyanidānaṁ,
  tassa hi arogomhīti āvajjayato tadubhayaṁ hoti. Tena vuttaṁ "labhetha pāmojjaṁ,
  adhigaccheyya somanassan"ti. Na cassa kiñci bhogānaṁ vayoti kākaṇikamattampi
  bhogānaṁ vayo na bhaveyya. Tatonidānanti bandhanamokkhanidānaṁ. Sesaṁ vuttanayeneva
  sabbapadesu yojetabbaṁ. Anattādhīnoti na attani adhīno, attano ruciyā
  kiñci kātuṁ na labhati. Parādhīnoti paresu adhīno. Parasseva ruciyā pavattati. Na yena

  *  *  *  *  *  *
  Footnote: 1 Sī. vigatantaṁ
-------------------------------------------------
[page 226]
  Kāmaṁ gamoti yena disābhāgenassa kāmo 1- hoti, icchā uppajjati gamanāya,
  tena gantuṁ na labhati. Dāsabyāti dāsabhāvā. Bhujissoti attano santako.
  Tatonidānanti bhujissanidānaṁ. Kantāraddhānamagganti kantāraṁ addhānamaggaṁ, nirudakaṁ
  dīghamagganti attho. Tatonidānanti khemantabhūminidānaṁ.
     Ime pañca nīvaraṇe appahīneti ettha bhagavā appahīnaṁ kāmacchandanīvaraṇaṁ
  iṇasadisaṁ, sesāni rogādisadisāni katvā dasseti. Tatrāyaṁ sadisatā:-
  yo hi paresaṁ iṇaṁ gahetvā vināseti, so tehi iṇaṁ dehīti vuccamānopi
  pharusaṁ vuccamānopi bajjhamānopi pahariyamānopi 2- kiñci paṭippharituṁ 3- na sakkoti,
  sabbaṁ titikkhati, titikkhākāraṇañhissa taṁ iṇaṁ hoti. Evameva yo yamhi
  kāmacchandena rajjati, taṇhāgahaṇena taṁ vatthuṁ gaṇhāti. So tena pharusaṁ
  vuccamānopi bajjhamānopi pahariyamānopi 2- sabbaṁ titikkhati, titikkhākāraṇañhissa
  so kāmacchando hoti gharasāmikehi vadhiyamānānaṁ itthīnaṁ viyāti, evaṁ iṇaṁ viya
  kāmacchando daṭṭhabboti.
     Yathā pana pittarogāturo madhusakkharādīsupi dinnesu pittarogāturatāya
  tesaṁ rasaṁ na vindati, tittakaṁ tittakanti uggiratiyeva. Evameva byāpannacitto
  hitakāmehi ācariyūpajjhāyehi appamattakaṁpi ovadiyamāno ovādaṁ na gaṇhāti,
  "ativiya me tumhe upaddavethā"tiādīni vatvā vibbhamati, pittarogāturatāya
  so puriso madhusakkharādirasaṁ viya kodhāturatāya jhānasukhādibhedaṁ sāsanarasaṁ na
  vindatīti, evaṁ rogo viya byāpādo daṭṭhabbo.
     Yathā pana nakkhattadivase bandhanāgāre bandho puriso nakkhattassa neva
  ādiṁ, na majjhaṁ, na pariyosānaṁ passati, so dutiyadivase mutto "aho hiyyo
  nakkhattaṁ manāpaṁ, aho naccaṁ, aho gītan"tiādīni sutvāpi paṭivacanaṁ na deti.
  Kiṁkāraṇā? nakkhattassa ananubhūtattā. Evameva thīnamiddhābhibhūto bhikkhu vicittanayepi
  Dhammassavane vattamāne neva tassa ādiṁ, na majjhaṁ, na pariyosānaṁ jānāti.

  *  *  *  *  *  *
  Footnote: 1 gantukāmatā; su. vi. 1/221-2/191 (nava.) 2 su. vi. 1/223/192 vadhiyamānopi
  3 chaṂa. paṭibāhituṁ, Ma. paṭiharituṁ
-------------------------------------------------
[page 227]
  So upaṭṭhite 1- dhammassavane "aho dhammassavanaṁ, aho kāraṇaṁ, aho upamā"ti
  dhammassavanassa vaṇṇaṁ bhaṇamānānaṁ sutvāpi paṭivacanaṁ na deti. Kiṁkāraṇā?
  thīnamiddhavasena dhammakathāya ananubhūtattāti, evaṁ bandhanāgāraṁ viya thīnamiddhaṁ daṭṭhabbaṁ.
     Yathā pana nakkhattaṁ kīḷantopi dāso "idaṁ nāma accāyikaṁ karaṇīyaṁ
  atthi, sīghaṁ tattha gaccha, no ce gacchasi, hatthapādaṁ vā te chindāmi kaṇṇanāsaṁ
  vā"ti vutto sīghaṁ gacchatiyeva, nakcattassa ādimajjhapariyosānaṁ anubhavituṁ na
  labhati. Kasmā? parādhīnatāya. Evameva vinaye apakataññunā vivekatthāya araññaṁ
  paviṭṭhenāpi kismiñcideva antamaso kappiyamaṁsepi akappiyamaṁsasaññāya uppannāya
  vivekaṁ pahāya sīlaparisodhanatthaṁ 2- vinayadharassa santike gantabbaṁ hoti, vivekasukhaṁ
  anubhavituṁ na labhati. Kasmā? uddhaccakukkuccābhibhūtatāyāti, evaṁ dāsabyaṁ viya
  uddhaccakukkuccaṁ daṭṭhabbaṁ.
     Yathā pana kantāraddhānamaggapaṭipanno puriso corehi manussānaṁ viluttokāsaṁ
  pahatokāsañca 3- disvā daṇḍakasaddenapi sākuṇikasaddenapi corā āgatāti
  ussaṅkitaparisaṅkito hoti, gacchatipi, tiṭṭhatipi, nivattatipi, gataṭṭhānato
  āgataṭṭhānameva bahutaraṁ hoti. So kicchena kasirena khemantabhūmiṁ pāpuṇāti vā, na vā
  pāpuṇāti. Evameva yassa aṭṭhasu ṭhānesu vicikicchā uppannā hoti. So "buddho nu
  kho, na nu kho buddho"tiādinā nayena vicikicchanto adhimuccitvā saddhāya gaṇhituṁ
  na sakkoti, asakkonto maggaṁ vā phalaṁ vā na pāpuṇātīti. Iti yathā
  kantāraddhānamagge "corā atthi natthī"ti punappunaṁ āsappanaparisappanaṁ
  apariyogāhanaṁ chambhitattaṁ cittassa uppādento khemappattiyā 4- antarāyaṁ
  karoti, evaṁ vicikicchāpi "buddho nu kho na buddho"tiādinā nayena
  punappunaṁ āsappanaparisappanaṁ apariyogāhanaṁ chambhitattaṁ cittassa uppādayamānā
  ariyamaggappattiyā 5- antarāyaṁ karotīti kantāraddhānamaggo viya daṭṭhabbā.

  *  *  *  *  *  *
  Footnote: 1 chaṂa. uṭṭhite 2 chaṂa. sīlavisodhanatthaṁ 3 Sī. gatokāsaṁ
  4 chaṂa. khemantapattiyā 5 chaṂa. ariyabhūmippattiyā Ma. ariyabhūmikhemapattiyā
-------------------------------------------------
[page 228]
     Idāni seyyathāpi bhikkhave ānaṇyanti ettha bhagavā pahīnakāmacchandanīvaraṇaṁ
  ānaṇyasadisaṁ, sesāni ārogyādisadisāni katvā dasseti. Tatrāyaṁ sadisatā:-
  yathā hi puriso iṇaṁ ādāya kammante payojetvā samiddhakammanto "idaṁ iṇaṁ
  nāma palibodhamūlan"ti cintetvā pavaḍḍhitaṁ 1- iṇaṁ niyyātetvā paṇṇaṁ phālāpeyya,
  athassa tato paṭṭhāya neva koci dūtaṁ pesesi, na paṇṇaṁ, so iṇasāmike
  disvāpi sace icchati, āsanā uṭṭhahati, no ce, na uṭṭhahati. Kasmā? tehi
  saddhiṁ nillepatāya alaggatāya. Evameva bhikkhu "ayaṁ kāmacchando nāma
  palibodhamūlan"ti satipaṭṭhāne vuttanayeneva cha dhamme bhāvetvā kāmacchandanīvaraṇaṁ
  pajahati, tassevaṁ pahīnakāmacchandassa yathā iṇamuttassa purisassa iṇasāmike
  disvā neva bhayaṁ na chambhitattaṁ hoti. Evameva paravatthumhi neva saṅgo na
  bandho 2- hoti dibbānipi rūpāni passato kileso na samudācarati. Tasmā bhagavā
  ānaṇyamiva kāmacchandappahānaṁ āha.
     Yathā pana so pittarogāturo puriso bhesajjakiriyāya taṁ rogaṁ vūpasametvā
  tato paṭṭhāya madhusakkharādīnaṁ rasaṁ vindati. Evameva bhikkhu "ayaṁ byāpādo nāma
  anatthakaro"ti cha dhamme bhāvetvā byāpādanīvaraṇaṁ pajahati, so evaṁ
  pahīnabyāpādo yathā pittarogavimutto puriso madhusakkharādīni madhurāni sampiyāyamāno
  paṭisevati. Evameva ācārapaṇṇattiādīni sikkhāpiyamāno 3- sirasā sampaṭicchitvā
  sampiyāyamāno sikkhati. Tasmā bhagavā ārogyamiva byāpādappahānaṁ āha.
     Yathā so nakkhattadivase bandhanāgāraṁ pavesitapuriso aparasmiṁ nakkhattadivase
  "pubbepi ahaṁ pamādadosena bandho taṁ nakkhattaṁ nānubhaviṁ, 4- idāni appamatto
  bhavissāmī"ti yathāssa paccatthikā okāsaṁ na labhanti, evaṁ appamatto hutvā
  nakkhattaṁ anubhavitvā "aho nakkhattaṁ aho nakkhattan"ti udānaṁ udānesi.
  Evameva bhikkhu "idaṁ thīnamiddhaṁ nāma mahāanatthakaran"ti cha dhamme bhāvetvā
  thīnamiddhanīvaraṇaṁ pajahati. So evaṁ pahīnathīnamiddho yathā bandhanā muttapuriso
  sattāhaṁpi nakkhattassa ādimajjhapariyosānaṁ anubhavati, evameva bhikkhu

  *  *  *  *  *  *
  Footnote: 1 chaṂa. savaḍḍhikaṁ 2 Ma. gedho 3 su.vi. 1/224/194 sikkhāpadāni
  4 chaṂa. nānubhavāmi
-------------------------------------------------
[page 229]
  Dhammanakkhattassa ādimajjhapariyosānaṁ anubhavanto saha paṭisambhidāhi arahattaṁ
  pāpuṇāti. Tasmā bhagavā bandhanā mokkhamiva thīnamiddhappahānaṁ āha.
     Yathā pana dāso kañcideva mittaṁ upanissāya sāmikānaṁ dhanaṁ datvā
  attānaṁ bhujissaṁ katvā tato paṭṭhāya yaṁ icchati, taṁ kareyya. Evameva bhikkhu
  "idaṁ uddhaccakukkuccaṁ nāma mahāanatthakaran"ti cha dhamme bhāvetvā
  uddhaccakukkuccaṁ pajahati. So evaṁ pahīnuddhaccakukkucco yathā bhujisso puriso
  yaṁ icchati, taṁ karoti. Na naṁ koci balakkārena tato nivatteti. Evameva bhikkhu yathāsukhaṁ
  nekkhammapaṭipadaṁ paṭipajjati, na naṁ uddhaccakukkuccaṁ balakkārena tato nivatteti.
  Tasmā bhagavā bhujissaṁ viya uddhaccakukkuccappahānaṁ āha.
     Yathā ca balavā puriso hatthasāraṁ gahetvā sajjāvudho saparivāro kantāraṁ
  paṭipajjeyya, taṁ corā dūratova disvā palāyeyyuṁ. So sotthinā taṁ kantāraṁ
  nittharitvā khemantaṁ patto haṭṭhatuṭṭho assa. Evameva bhikkhu "ayaṁ vicikicchā
  nāma anatthakarā"ti 1- cha dhamme bhāvetvā vicikicchaṁ pajahati. So evaṁ pahīnavicikiccho
  yathā balavā sajjāvudho saparivāro puriso core disvā nibbhayo core tiṇaṁ viya
  agaṇetvā sotthinā nikkhamitvā khemantabhūmiṁ pāpuṇāti, evameva duccaritakantāraṁ
  nittharitvā paramakhemantabhūmiṁ amataṁ nibbānaṁ pāpuṇāti. Tasmā bhagavā khemantabhūmiṁ
  viya vicikicchāppahānamāha.
     [427] Imameva kāyanti imaṁ karajakāyaṁ. Abhisandetīti temeti sineheti,
  sabbattha pavattapītisukhaṁ karoti. Parisandetīti samantato sandeti. Paripūretīti
  vāyunā bhastaṁ viya pūreti. Parippharatīti samantato phusati. Sabbāvato
  kāyassāti assa bhikkhuno sabbakoṭṭhāsavato kāyassa. Yaṅkiñci
  upādinnakasantatippavattiṭṭhāne 2- chavimaṁsalohitānugataṁ aṇumattaṁpi ṭhānaṁ
  paṭhamajjhānasukhena aphuṭṭhannāma 3- na hoti. Dakkhoti cheko paṭibalo nahāniyacuṇṇāni kātuṁ
  ceva yojetuṁ ca sannetuṁ ca. 4- Kaṁsathāleti yena kenaci lohena katabhājane. Mattikabhājanaṁ

  *  *  *  *  *  *
  Footnote: 1 chaṂa. su.vi. 1/224/195 anatthakārikāti 2 Ma. upādinnakasantānanibbattaṭṭhāne
  3 chaṂa. aphuṭaṁ nāma 4 Ma. sandetuṁ ca
-------------------------------------------------
[page 230]
  Pana thiraṁ na hoti, maddantassa 1- bhijjati, tasmā taṁ na dasseti. 2- Paripphosakaṁ
  paripphosakanti siñcitvā siñcitvā. Sanneyyāti vāmahatthena kaṁsathālaṁ gahetvā
  dakkhiṇena hatthena pamāṇayuttaṁ udakaṁ siñcitvā siñcitvā parimaddanto piṇḍakaṁ
  kareyya. Sinehānugatāti udakasinehena anugatā. Sinehaparetāti udakasinehena
  parigatā. Santarabāhirāti saddhiṁ antopadesena ceva bahipadesena ca, sabbatthakameva
  udakasinehena phuṭṭhāti 3- attho. Na ca paggharatīti na bindu bindu udakaṁ
  paggharati, sakkā hoti hatthenapi dvīhipi tīhipi aṅgulīhi gahetuṁ ovaṭṭikaṁpi 4-
  kātunti attho.
     [428] Dutiyajjhānasukhūpamāyaṁ ubbhitodakoti ubbhinnaudako, heṭṭhā
  ubbhijjitvā uggacchanaudako, antoyeva pana ubbhijjanaudakoti attho. Āyamukhanti
  āgamanamaggo. Devoti megho. Kālena kālanti kāle kāle, anvaḍḍhamāsaṁ vā
  anudasāhaṁ vāti attho. Dhāranti vuṭṭhiṁ. Anupaveccheyyāti na paveseyya, na
  vasseyyāti attho. Sītā vāridhārā ubbhijjitvāti sītaṁ vāri taṁ udakarahadaṁ
  pūrayamānaṁ ubbhijjitvā. Heṭṭhā uggacchantaṁ udakañhi uggantvā uggantvā
  bhijjantaṁ udakaṁ khobheti, catūhi disāhi pavisanaudakaṁ purāṇapaṇṇatiṇakaṭṭhadaṇḍakādīhi
  udakaṁ khobheti, vuṭṭhiudakaṁ dhārānipātapubbuḷakehi udakaṁ khobheti, sannisinnameva pana
  hutvā iddhinimmitamiva uppajjamānaṁ udakaṁ imaṁ padesaṁ pharati, imaṁ padesaṁ na
  pharatīti natthi, tena aphuṭṭhokāso nāma na hoti, 5- tattha rahado viya karajakāyo,
  udakaṁ viya dutiyajjhānasukhaṁ. Sesaṁ purimanayeneva veditabbaṁ.
     [429] Tatiyajjhānasukhūpamāyaṁ uppalāni ettha santīti uppalinī.
  Sesapadadvayepi eseva nayo. Ettha ca setarattanīluppalesu yaṅkiñci uppalaṁ
  uppalameva, ūnakasatapattaṁ puṇḍarīkaṁ, satapattaṁ padumaṁ. Pattaniyamaṁ vā vināpi setaṁ
  padumaṁ, rattaṁ puṇḍarīkanti ayamettha vinicchayo. Udakānuggatānīti udakato
  na uggatāni. Antonimuggaposīniti udakatalassa antonimuggāniyeva hutvā posinī,
  vaḍḍhīnīti attho. Sesaṁ purimanayeneva veditabbaṁ.

  *  *  *  *  *  *
  Footnote: 1 chaṂa. sannentassa Sī. sannantassa 2 chaṂa. na dessati. 3 chaṂa. phuṭāti
  4 Ma. ovaṭṭikāyampi 5 chaṂa. na hotīti
-------------------------------------------------
[page 231]
     [430] Catutthajjhānasukhūpamāyaṁ parisuddhena cetasā pariyodātenāti
  ettha nirupakkilesaṭṭhena parisuddhaṁ. Pabhassaraṭṭhena pariyodātaṁ veditabbaṁ. Odātena
  vatthenāti idaṁ utupharaṇatthaṁ vuttaṁ. Kiliṭṭhavatthena hi utupharaṇaṁ na hoti, taṁkhaṇaṁ
  dhotaparisuddhena utupharaṇaṁ balavaṁ hoti. Imissā hi upamāya vatthaṁ viya karajakāyo,
  utupharaṇaṁ viya catutthajjhānasukhaṁ. Tasmā yathā sunahātassa purisassa parisuddhaṁ
  vatthaṁ sasīsaṁ pārupitvā nisinnassa sarīrato utu sabbameva vatthaṁ pharati, na
  koci vatthassa apphuṭokāso hoti. Evaṁ catutthajjhānasukhena bhikkhuno karajakāyassa
  na koci okāso apphuṭo hotīti evamettha attho daṭṭhabbo. Catutthajjhānacittameva
  vā pārutavatthaṁ viya, 1- taṁsamuṭṭhānarūpaṁ utupharaṇaṁ viya. Yathā hi katthaci odātavatthe
  kāyaṁ apphusantepi taṁsamuṭṭhānena utunā sabbatthakameva kāyo phuṭṭho hoti,
  evaṁ catutthajjhānasamuṭṭhāpitena sukhumarūpena sabbatthakameva bhikkhuno kāyo phuṭṭho 2-
  hotīti evamettha attho daṭṭhabbo.
     [431] Pubbenivāsañāṇūpamāyaṁ taṁdivasaṁ katakiriyā pākaṭā hotīti taṁdivasaṁ
  gatagāmattayameva gahitaṁ. Tattha gāmattayagatapuriso viya pubbenivāsañāṇalābhī daṭṭhabbo.
  Tayo gāmā viya tayo bhavā daṭṭhabbā. Tassa purisassa tīsu gāmesu taṁdivasaṁ
  katakiriyāya āvibhāvo viya pubbenivāsāya cittaṁ abhinīharitvā nisinnassa bhikkhuno
  tīsu bhavesu katakiriyāya āvibhāvo daṭṭhabbo.
     [432] Dibbacakkhūpamāyaṁ dve agārāti dve ghaRā. Sadvārāti
  sammukhadvāRā. Anucaṅkamanteti aparāparaṁ caṅkamante. 3- Anuvicaranteti ito cito
  ca vicarante, ito pana gehā nikkhamitvā etaṁ gehaṁ, etasmā vā nikkhamitvā
  imaṁ gehaṁ pavisanavasena daṭṭhabbā. Tattha dve agārā sadvārā viya cutipaṭisandhiyo,
  cakkhumā puriso viya dibbacakkhuñāṇalābhī, cakkhumato purisassa dvinnaṁ gehānaṁ
  antare ṭhatvā passato dve agāre pavisanakanikkhamanakapurisānaṁ pākaṭakālo
  viya dibbacakkhulābhino ālokaṁ vaḍḍhetvā olokentassa cavanakauppajjanakasattānaṁ

  *  *  *  *  *  *
  Footnote: 1 chaṂa. vatthaṁ viYu. 2 chaṂa. karajakāyo phuṭo 3 chaṂa. sañcarante
-------------------------------------------------
[page 232]
  Pākaṭakālo. Kiṁ pana te ñāṇassa pākaṭā, puggalassāti? ñāṇassa. Tassa
  pākaṭattā pana puggalassa pākaṭāyevāti.
     [433] Āsavakkhayañāṇūpamāyaṁ pabbatasaṅkhepeti pabbatamatthake. Anāviloti
  nikkaddamo. Sippiyo ca sambukā ca sippisambukaṁ. Sakkharā ca kathalā ca sakkharakathalaṁ.
  Macchānaṁ gumbā ghaṭāti macchagumbaṁ. Tiṭṭhantaṁpi carantaṁpīti ettha sakkharakathalaṁ
  tiṭṭhatiyeva, itarāni carantipi tiṭṭhantipi. Yathā pana antarantarā ṭhitāsupi
  nisinnāsupi nipajjamānāsupi 1- "etā gāvo carantī"ti carantiyo upādāya
  itarāpi carantīti vuccanti. Evaṁ tiṭṭhantameva sakkharakathalaṁ upādāya itaraṁpi
  dvayaṁ tiṭṭhantanti vuttaṁ. Itarañca dvayaṁ carantaṁ upādāya sakkharakathalaṁpi carantanti
  vuttaṁ, tattha cakkhumato purisassa tīre ṭhatvā passato sippisambukādīnaṁ vibhūtakālo
  viya āsavānaṁ khayāya cittaṁ nīharitvā nisinnassa bhikkhuno catunnaṁ saccānaṁ
  vibhūtakālo daṭṭhabbo,
     [434] Idāni sattahākārehi saliṅgato saguṇato khīṇāsavassa nāmaṁ
  gaṇhanto ayaṁ vuccati bhikkhave bhikkhu samaṇo itipītiādimāha. Tattha evaṁ kho
  bhikkhave bhikkhu samaṇo hotītiādīsu bhikkhave evaṁ bhikkhu samitapāpattā samaṇo
  hoti. Bāhitapāpattā brāhmaṇo hoti. Nahātakilesattā nahātako hoti,
  dhotakilesattāti attho. Catumaggañāṇasaṅkhātehi vedehi akusaladhammānaṁ gatattā
  vedagū hoti, viditattāti attho. Teneva viditāssa hontītiādimāha. Kilesānaṁ
  sutattā sottiyo hoti, nissutattā āhatattāti 2- attho. Kilesānaṁ ārakattā
  ariyo hoti, hatattāti attho. Tehi ārakattā arahaṁ hoti, dūrībhūtattāti
  attho. Sesaṁ sabbattha pākaṭamevāti.
                     Papañcasūdaniyā majjhimanikāyaṭṭhakathāya
                      mahāassapurasuttavaṇṇanā niṭṭhitā.
                          --------------

  *  *  *  *  *  *
  Footnote: 1 chaṂa. vijjamānāsupi 2 chaṂa. apahatattāti
-------------------------------------------------
[page 233]
                        10. Cūḷāssapurasuttavaṇṇanā
     [435] Evamme sutanti cūḷāssapurasuttaṁ. Tassa desanākāraṇaṁ
  purimasadisameva. Samaṇasāmīcipaṭipadāti samaṇānaṁ anucchavikā samaṇānaṁ anulomapaṭipadā.
     [436] Samaṇamalānantiādīsu ete dhammā uppajjamānā samaṇe maline
  karonti malaggahite, tasmā "samaṇamalā"ti vuccanti. Etehi samaṇā dussanti
  padussanti, tasmā samaṇadosāti vuccanti. Ete hi 1- uppajjitvā samaṇe kasaṭe
  niroje karonti milāpenti, tasmā samaṇakasaṭāti vuccanti. Āpāyikānaṁ ṭhānānanti
  apāye nibbattāpanakānaṁ kāraṇānaṁ. Duggativedanīyānanti duggatiyaṁ vipākavedanāya
  paccayānaṁ. Matajaṁ nāmāti manussā tikhiṇaṁ ayaṁ ayena sughaṁsitvā taṁ ayacuṇṇaṁ
  maṁsena saddhiṁ madditvā koñcasakuṇe khādāpenti, te uccāraṁ kātumasakkontā
  maranti. No ce maranti, paharitvā mārenti. Atha tesaṁ kucchiṁ phāletvā tāni
  udakena dhovitvā cuṇṇakaṁ gahetvā maṁsena saddhiṁ madditvā puna khādāpentīti
  evaṁ satta vāre khādāpetvā gahitena ayacuṇṇena āvudhaṁ karonti, susikkhitāva 2-
  naṁ ayakārā bahuhatthakammamūlaṁ labhitvā karonti, taṁ matasakuṇato jātattā "matajan"ti
  vuccati, atitikhiṇaṁ hoti. Pītanissitanti udakapītaṁ ceva silāya ca sunighaṁsitaṁ.
  Saṅghāṭiyāti kosiyā. Sampārutanti pariyonaddhaṁ. Sampaliveṭhitanti samantato veṭhitaṁ.
     [437] Rajojallikassāti rajojalladhārino. Udakorohakassāti divasassa
  tikkhattuṁ udakaṁ orohantassa. Rukkhamūsikassāti rukkhamūlavāsino. Abbhokāsikassāti
  abbhokāsavāsino ubbhaṭṭhakassāti uddhaṁ ṭhitakassa. Pariyāyabhattikassāti māsavārena
  vā aḍḍhamāsavārena vā bhuñjantassa. Sabbametaṁ bāhirasamayeneva kathitaṁ. Imasmiñhi
  sāsane cīvaradharo bhikkhu saṅghāṭikoti na vuccati. Rajojalladhāraṇādivatāni ca 3-
  imasmiṁ sāsane natthiyeva. Buddhavacanassa buddhavacanameva nāmaṁ, na mantāti.
  Rukkhamūliko abbhokāsikoti ettakaṁyeva pana labbhati. Taṁpi bāhirasamayeneva kathitaṁ.

  *  *  *  *  *  *
  Footnote: 1 chaṂa. hi-saddo na dissati 2 chaṂa. susikkhitā ca
  3 chaṂa. rajojalladhāraṇādīni ca kānici
-------------------------------------------------
[page 234]
  Jātameva nanti taṁdivasaṁ 1- jātamattaṁyeva naṁ. Saṅghāṭikaṁ kareyyunti saṅghāṭikavatthaṁ
  nivāsetvā ca pārupetvā 2- ca saṅghāṭikaṁ kareyyuṁ. Esa nayo sabbattha.
     [438] Visuddhamattānaṁ samanupassatīti attānaṁ visujjhantaṁ passati,
  visuddhoti pana na tāva vattabbo. Pāmojjaṁ jāyatīti tuṭṭhākāro jāyati.
  Pamuditassa pītituṭṭhassa sakalasarīraṁ khobhayamānā pīti jāyati. Pītimanassa kāyoti
  pītisampayuttassa puggalassa nāmakāyo. Passambhatīti vigatadaratho hoti. Sukhaṁ vedetīti
  kāyikaṁpi cetasikaṁpi sukhaṁ vediyati. Cittaṁ samādhiyatīti iminā nekkhammasukhena
  sukhitassa cittaṁ samādhiyati, appanāppattaṁ viya hoti. So mettāsahagatena cetasāti
  heṭṭhā kilesavasena āraddhā desanā pabbate vuṭṭhavuṭṭhi 3- viya nadiṁ yathānusandhinā
  brahmavihārabhāvanaṁ otiṇṇā. Tattha yaṁ vattabbaṁ siyā, taṁ sabbaṁ visuddhimagge
  vuttameva. Seyyathāpi bhikkhave pokkharaṇīti mahāsīhanādasutte maggo pokkharaṇiyā
  upamito, idha sāsanaṁ upamitanti veditabbaṁ. Āsavānaṁ khayā samaṇo hotīti
  sabbakilesānaṁ samitattā paratthasamaṇo hotīti. Sesaṁ sabbattha uttānamevāti.
                     Papañcasūdaniyā majjhimanikāyaṭṭhakathāya
                      cūḷāssapurasuttavaṇṇanā niṭṭhitā.
                        Catutthavaggavaṇṇanā niṭṭhitā.
                        -------------------

  *  *  *  *  *  *
  Footnote: 1 chaṂa. taṁdivase 2 chaṂa. pārupitvā 3 sī vaṭṭhavuṭṭhi
-------------------------------------------------
[page 235]
                            5. Cūḷayamakavagga
                        1. Sāleyyakasuttavaṇṇanā
     [439] Evamme sutanti sāleyyakasuttaṁ. Tattha kosalesūti kosalā nāma
  janapadavāsino 1- rājakumāRā. Tesaṁ nivāso ekopi janapado ruḷhīsaddena
  kosalāti vuccati, tasmiṁ kosalesu janapade. Porāṇā panāhu:- yasmā pubbe
  mahāpanādaṁ rājakumāraṁ nānānāṭakāni disvā sitamattaṁpi akarontaṁ sutvā rājā
  āha "yo mama puttaṁ hasāpeti, sabbālaṅkārena naṁ alaṅkaromī"ti. Tato
  naṅgalānipi chaḍḍetvā sahājanakāye sannipatite 2- manussā atirekāni 3- satta
  vassāni nānākīḷikāyo dassetvā naṁ hasāpetuṁ nāsakkhiṁsu. Tato sakko devanaṭaṁ
  pesesi, so dibbanāṭakaṁ dassetvā hasāpesi. Atha te manussā attano
  attano vasanokāsābhimukhā pakkamiṁsu. Te paṭipathe mittasuhajjādayo disvā paṭisanthāraṁ
  karontā "kacci bho kusalaṁ, kacci bho kusalan"ti āhaṁsu, tasmā taṁ "kusalaṁ
  kusalan"ti vacanaṁ upādāya so padeso kosalāti vuccatīti.
     Cārikañcaramānoti aturitacārikaṁ caramāno. Mahatā bhikkhusaṁghena saddhinti
  sataṁ vā sahassaṁ vā satasahassaṁ vāti evaṁ aparicchinnena mahatā bhikkhusaṁghena
  saddhiṁ. Brāhmaṇagāmoti brāhmaṇānaṁ samosaraṇagāmopi brāhmaṇagāmoti vuccati
  brāhmaṇānaṁ bhogagāmopi. Idha samosaraṇagāmo 4- 5- na brāhmaṇānaṁ vasanagāmo 5-
  adhippeto. Tadavasarīti taṁ avasari, sampattoti attho. Vihāro panettha aniyāmito,
  tasmā tassa avidūre buddhānaṁ anucchaviko eko vanasaṇḍo bhavissati, satthā taṁ
  vanasaṇḍaṁ gatoti veditabbo. Assosunti suṇiṁsu upalabhiṁsu. Sotadvārasampattavacana-
  nigghosānusārena jāniṁsu. Khoti avadhāraṇatthe padapūraṇamatte vā nipāto. Tattha
  avadhāraṇatthena assosuṁyeva. Na tesaṁ koci savanantarāyo ahosīti ayamettha attho
  veditabbo. Padapūraṇena byañjanasiliṭṭhatāmattameva.

  *  *  *  *  *  *
  Footnote: 1 chaṂa. jānapadino 2 Ma. mahājanakāyo sannipati, te 3 chaṂa. sātirekāni
  4 Ma. idha samosaraṇagāmoti 5-5 chaṂa. ime pāṭhā na dissanti
-------------------------------------------------
[page 236]
     Idāni yamatthaṁ assosuṁ, taṁ pakāsetuṁ samaṇo khalu bho gotamotiādi
  vuttaṁ. Tattha samitapāpattā samaṇoti veditabbo. Khalūti anussavanatthe nipāto.
  Bhoti tesaṁ aññamaññaṁ ālapanamattaṁ. Gotamoti bhagavato gottavasena paridīpanaṁ.
  Tasmā samaṇo khalu bho gotamoti ettha samaṇo kira bho gotamagottoti evamattho
  daṭṭhabbo. Sakyaputtoti idaṁ pana bhagavato uccākulaparidīpanaṁ. Sakyakulā pabbajitoti
  saddhāpabbajitabhāvadīpanaṁ, kenaci pārijuññena anabhibhūto aparikkhīṇaṁyeva taṁ kulaṁ
  pahāya saddhāpabbajitoti vuttaṁ hoti. Tato paraṁ vuttatthameva. Taṁ kho panāti
  itthambhūtākhyānatthe upayogavacanaṁ, tassa kho pana bhoto gotamassāti attho.
  Kalyāṇoti kalyāṇaguṇena samannāgato, seṭaṭhoti vuttaṁ hoti. Kittisaddoti
  kittiyeva, thutighoso vā. Abbhuggatoti sadevakaṁ lokaṁ ajjhottharitvā uggato.
  Kinti? "itipi so bhagavā .pe. Buddho bhagavā"ti.
     Tatrāyaṁ padasambandho:- so bhagavā itipi arahaṁ, itipi sammāsambuddho
  .pe. Itipi bhagavāti. Iminā ca iminā ca kāraṇenāti vuttaṁ hoti. Tattha
  ārakattā, arīnaṁ, arānaṁ ca hatattā, paccayādīnaṁ arahattā, pāpakaraṇe rahābhāvāti
  imehi tāva kāraṇehi so bhagavā arahanti veditabbotiādinā nayena mātikaṁ
  nikkhipitvā sabbāneva etāni padāni visuddhimagge buddhānussatiniddese
  vitthāritānīti tato tesaṁ vitthāro gahetabbo.
     Sādhu kho panāti sundaraṁ kho pana, atthāvahaṁ sukhāvahanti vuttaṁ hoti.
  Tathārūpānaṁ arahatanti yathārūpo so bhavaṁ gotamo, evarūpānaṁ anekehipi
  kappakoṭisatasahassehi dullabhadassanānaṁ byāmappabhāparikkhittehi asītianubyañjana-
  ratanapaṭimaṇḍitehi dvattiṁsamahāpurisalakkhaṇavarehi samākiṇṇamanoramasarīrānaṁ
  atappakadassanānaṁ atimadhuradhammanigghosānaṁ yathābhūtaguṇādhigamena loke arahantoti
  laddhasaddhānaṁ arahataṁ. Dassanaṁ hotīti pasādasommāni akkhīni ummiletvā
  dassanamattaṁpi sādhu hoti. Sace pana aṭṭhaṅgasamannāgatena brahmassarena dhammaṁ
  desentassa ekapadaṁpi sotuṁ labhissāma, sādhutaraṁyeva bhavissatīti evaṁ ajjhāsayaṁ
  katvā.
-------------------------------------------------
[page 237]
     Yena bhagavā tenupasaṅkamiṁsūti sabbakiccāni pahāya tuṭṭhamānasā āgamiṁsu.
  Etadavocunti duvidhā hi pucchā agārikapucchā ca anagārikapucchā ca. Tattha "kiṁ
  bhante kusalaṁ, kiṁ akusalan"ti iminā nayena agārikapucchā āgatā. "ime Kho
  bhante pañcupādānakkhandhā"ti iminā nayena anagārikapucchā. Ime pana attano
  anurūpaṁ agārikapucchaṁ pucchantā etaṁ "ko nu kho bho gotamo hetu ko
  paccayo"tiādivacanaṁ avocuṁ, tesaṁ bhagavā yathā na sakkonti sallakkhetuṁ, evaṁ
  saṅkhitteneva tāva pañhaṁ vissajjento adhammacariyāvisamacariyāhetu kho gahapatayoti-
  ādimāha. Kasmā pana bhagavā yathā na sallakkhenti, evaṁ vissajjesīti. Paṇḍitamānikā
  hi te āditova mātikaṁ aṭṭhapetvā yathā sallakkhenti, evaṁ atthe vitthārite
  desanaṁ uttānikāti maññantā avajānanti, mayaṁpi kathentā evameva katheyyāmāti
  vattāro bhavanti, tena nesaṁ bhagavā yathā na sakkonti sallakkhetuṁ, evaṁ
  saṅkhitteneva tāva pañhaṁ vissajjesi, tato sallakkhetuṁ asakkontehi vitthāradesanaṁ
  yācito vitthārena desetuṁ tenahi gahapatayotiādimāha. Tattha tenahīti kāraṇatthe
  nipāto, yasmā maṁ tumhe yācatha, tasmāti attho.
     [440] Tividhanti tīhi koṭṭhāsehi, kāyenāti kāyadvārena. Adhammacariyā-
  visamacariyāti adhammacariyasaṅkhātā visamacariyā. Ayaṁ panettha padattho, adhammassa
  cariyā adhammacariyā, adhammakaraṇanti attho. Visamā cariyāti 1- visamassa vā kammassa
  cariyāti visamacariyā. Adhammacariyā ca sā visamacariyā cāti adhammacariyavisamacariyā.
  Etenūpāyena sabbesu kaṇhasukkapadesu attho veditabbo. Luddoti kakkhalo.
  Dāruṇoti sāhasiko. Lohitapāṇīti paraṁ jīvitā voropentassa pāṇi lohitena
  lippati. 2- Sacepi na lippati, tathāvidho lohitapāṇītveva vuccati. Hatappahate
  niviṭṭhoti hate ca parassa pahāradāne, pahate ca paramāraṇe niviṭṭho. Adayāpannoti
  nikkaruṇattaṁ āpanno.
     Yaṁ taṁ parassāti yaṁ taṁ parassa santakaṁ. Paravittūpakaraṇanti tasseva parassa
  vittūpakaraṇaṁ tuṭṭhijananaṁ parikkhārabhaṇḍakaṁ. Gāmagataṁ vāti antogāme vā ṭhapitaṁ.

  *  *  *  *  *  *
  Footnote: 1 chaṂa. cariyā 2 chaṂa. pāṇī lohitena lippanti
-------------------------------------------------
[page 238]
  Araññagataṁ vāti araññe vā rukkhaggapabbatamatthakādīsu vā ṭhapitaṁ. Adinnanti tehi
  parehi kāyena vā vācāya vā adinnaṁ. Theyyasaṅkhātanti ettha thenoti coro.
  Thenassa bhāvo theyyaṁ, avaharaṇacittassetaṁ adhivacanaṁ. Saṅkhā saṅkhātanti atthato
  ekaṁ, koṭṭhāsassetaṁ adhivacanaṁ, "saññānidānā hi papañcasaṅkhā"tiādīsu 1- viya.
  Theyyañca taṁ saṅkhātañcāti theyyasaṅkhātaṁ, theyyacittasaṅkhāto eko cittakoṭṭhāsoti
  attho. Karaṇatthe cetaṁ paccattavacanaṁ, tasmā theyyasaṅkhātenāti atthato daṭṭhabbaṁ.
     Māturakkhitātiādīsu yaṁ pitari naṭṭhe vā mate vā ghāsacchādanādīhi
  paṭijaggayamānā 2- vayappattaṁ kulaghare nessāmīti 3- mātā rakkhati, ayaṁ māturakkhitā
  nāMa. Etenūpāyena piturakkhitādayopi veditabbā. Sabhāgakulāni pana kucchigatesupi
  gabbhesu katikaṁ karonti "sace mayhaṁ putto hoti, tuyhaṁ dhītā, aññattha gantuṁ
  na labhissati, mayhaṁ puttasseva hotū"ti. Evaṁ gabbhepi pariggahitā sassāmikā
  nāMa. "yo Itthannāmaṁ itthiṁ gacchati, tassa ettako daṇḍo"ti evaṁ nāmaṁ 4-
  vā gehaṁ vā vīthiṁ vā uddissa ṭhapitadaṇḍā, sā saparidaṇḍā nāMa. Antamaso
  mālāguḷaparikkhittāpīti 5- yā sabbantimena paricchedena "esā me bhariyā
  bhavissatī"ti saññāya tassā upari kenaci mālāguḷaṁ khipantena mālāguḷamattenāpi
  parikkhittā hoti. Tathārūpāsu cārittaṁ āpajjitā hotīti evarūpāsu itthīsu
  sammādiṭṭhisutte vuttamicchācāralakkhaṇavasena vītikkamaṁ kattā hoti.
     Sabhāgatoti sabhāyaṁ ṭhito. Parisāgatoti parisāyaṁ ṭhito. Ñātimajjhagatoti
  dāyādānaṁ majjhe ṭhito. Pūgamajjhagatoti senīnaṁ majjhe ṭhito. Rājakulamajjhagatoti
  rājakulassa majjhe mahāvinicchaye ṭhito. Abhinītoti pucchanatthāya nīto. Sakkhipuṭṭhoti
  sakkhiṁ katvā pucchito. Ehambho purisāti ālapanametaṁ. 6- Attahetu vā parahetu
  vāti attano vā parassa vā hatthapādādihetu vā dhanahetu vā. Āmisakiñcikkhahetu
  vāti ettha āmisanti lābho adhippetoti. Kiñcikkhanti yaṁ vā taṁ vā appamattakaṁ,

  *  *  *  *  *  *
  Footnote: 1 khu. sutta 25/881/506 kalahavivādasutta khu. mahā. 29/505/337 (syā)
  2 chaṂa. paṭijaggiyamānaṁ 3 chaṂa. dassāmīti 4 chaṂa. gāmaṁ 5 chaṂa. mālāguṇa....
  6 Ma. ālapanamattaṁ
-------------------------------------------------
[page 239]
  Antamaso tittiravaṭṭakasappipiṇḍavananītapiṇḍādimattakassapi lañcassa 1- hetūti
  attho. Sampajānamusā bhāsitā hotīti jānantoyeva musāvādaṁ kattā hoti.
     Imesaṁ bhedāyāti yesaṁ itoti vuttānaṁ santike sutaṁ hoti, tesaṁ bhedāya.
  Amūsaṁ bhedāyāti yesaṁ amutrāti vuttānaṁ santike sutaṁ hoti, tesaṁ bhedāya.
  Iti samaggānaṁ vā bhettāti 2- evaṁ samaggānaṁ vā dvinnaṁ sahāyakānaṁ bhedakaro. 3-
  Bhinnānaṁ vā anuppadātāti suṭṭhu kataṁ tayā, taṁ pajahantena katipāheneva te
  mahantaṁ anatthaṁ kareyyāti evaṁ bhinnānaṁ puna asandhānāya 4- anuppadātā
  upatthambhetā kāraṇaṁ dassetāti attho. Vaggo ārāmo abhiratiṭṭhānamassāti
  vaggārāmo. Vaggaratoti vaggesu rato. Vagge disvā vā sutvā vā nandatīti
  vagganandī. Vaggakaraṇiṁ vācanti yā vācā samaggepi satte vagge karoti bhindati,
  taṁ kalahakāraṇavācaṁ bhāsitā hoti.
     Aṇḍakāti 5- yathā sadose rukkhe aṇḍakāni uṭṭhahanti, evaṁ sadosatāya
  khuṁsanavambhanādivacanehi aṇḍakā jātā. Kakkasāti pūtikā. Yathā nāma pūtikarukkho
  kakkaso hoti paggharitacuṇṇo, evaṁ kakkasā hoti, sotaṁ ghaṁsamānā viya pavisati.
  Tena vuttaṁ "kakkasā"ti. Parakaṭukāti paresaṁ kaṭukā amanāpā dosajananī.
  Parābhisajjanīti kuṭilakaṇṭakasākhā viya mammesu vijjhitvā paresaṁ abhisajjanī
  gantukāmānampi gantuṁ adatvā lagganakārī. Kodhasāmantāti kodhassa āsannā.
  Asamādhisaṁvattanikāti appanāsamādhissa vā upacārasamādhissa vā asaṁvattanikā. Iti
  sabbānevetāni sadosavācāya vevacanāni.
     Akālavādīti akālena vattā. Abhūtavādīti yaṁ natthi, tassa vattā.
  Anatthavādīti akāraṇanissitaṁ vattā. Adhammavādīti asabhāvaṁ vattā. Avinayavādīti
  asaṁvaravinayapaṭisaṁyuttassa vattā. Anidhānavatiṁ vācanti hadayamañjūsāya nidhetuṁ ayuttavācaṁ
  bhāsitā hoti. Akālenāti vattabbakālassa pubbe vā pacchā vā ayuttakāle vattā
  hoti. Anapadesanti suttāpadesavirahitaṁ. Apariyantavatinti aparicchedaṁ, suttaṁ vā

  *  *  *  *  *  *
  Footnote: 1 chaṂa. lañjassa 2 chaṂa....bhedakāti 3 chaṂa. bhedaṁ kattā
  4 chaṂa. asaṁsandanāya 5 Ma. kaṇḍakāti
-------------------------------------------------
[page 240]
  Jātakaṁ vā nikkhipitvā tassa upalabbhaṁ vā upamaṁ vā vatthuṁ vā āharitvā bāhirakathaṁyeva
  katheti, nikkhittaṁ nikkhittamattameva 1- hoti. "suttaṁ Nu kho katheti jātakaṁ nu kho,
  nāssa antaṁ vā koṭiṁ vā passāmā"ti vattabbataṁ āpajjati. Yathā vaṭarukkhasākhānaṁ
  gatagataṭṭhāne pārohā otaranti, otiṇṇotiṇṇaṭṭhāne sampajjitvā
  puna vaḍḍhantiyeva. Evaṁ aḍḍhayojanampi yojanampi gacchantiyeva, gacchante gacchante
  pana mūlarukkho vinassati, paveṇijātakāva tiṭṭhanti. Evamayaṁpi nigrodhadhammakathiko
  nāma hoti, nikkhittaṁ nikkhittamattameva katvā 2- passeneva pariharanto gacchati. 2-
  Yo pana bahuṁpi bhaṇanto etadatthamidaṁ vuttanti āharitvā jānāpetuṁ sakakoti,
  tassa kathetuṁ vaṭṭati. Anatthasañhitanti na atthanissitaṁ.
     Abhijjhātā hotīti abhijjhāya oloketā hoti. Aho vatāti patthanatthe
  nipāto. Abhijjhāyapi 3- olokitamattakena cettha kammapathabhedo na hoti. Yadā
  pana "aho vatīdaṁ mama santakaṁ assa, ahaṁ ettha vasaṁ vatteyyan"ti attano
  pariṇāmeti, tadā kammapathabhedo hoti, ayamidha adhippeto.
     Byāpannacittoti vipannacitto pūtibhūtacitto. Paduṭṭhamanasaṅkappoti dosena
  duṭṭhacittasaṅkapPo. Haññantūti ghāṭiyantu. Vajjhantūti vadhaṁ pāpuṇantu. Mā vā
  ahesunti kiñcipi mā ahesuṁ. Idhāpi kopamattakena kammapathabhedo na hoti.
  Haññantūtiādicintaneneva hoti, tasmā evaṁ vuttaṁ.
     Micchādiṭṭhikoti akusaladassano. Viparītadassanoti vipallatthadassano. Natthi
  dinnanti dinnassa 4- phalābhāvaṁ sandhāya vadati. Yiṭaṭhaṁ vuccati mahāyāgo. Hutanti
  pahonaka 5- sakkāro adhippeto. Taṁpi ubhayaṁ phalābhāvameva sandhāya paṭikkhipati.
  Sukaṭadukkaṭānanti sukaṭadukkaṭānaṁ, 6- kusalākusalānanti attho. Phalaṁ vipākoti yaṁ
  phalanti vā vipākoti vā vuccati, taṁ natthīti vadati. Natthi ayaṁ lokoti paraloke
  ṭhitassa ayaṁ loko natthi. Natthi paro lokoti idha loke ṭhitassāpi paraloko natthi,

  *  *  *  *  *  *
  Footnote: 1 chaṂa. nikkhittameva 2-2 Ma. katvā katipaye passeneva pariharanto katipaye gacchati.
  3 chaṂa. abhijjhāya 4 Ma. dānassa 5 chaṂa. paheṇaka..... 6 Sī. sukatadukkatānaṁ
-------------------------------------------------
[page 241]
  Sabbe tattha tattheva acchijjantīti dasseti. Natthi mātā natthi pitāti tesu
  sammāpaṭipattimicchāpaṭipattīnaṁ phalābhāvavasena vadati. Natthi sattā opapātikāti
  cavitvā upapajjanakasattā nāma natthīti vadati. Sayaṁ abhiññā sacchikatvā
  pavedentīti ye imañca lokaṁ parañca lokaṁ abhivisiṭṭhāya paññāya sayaṁ paccakkhaṁ
  katvā pavedenti, te natthīti sabbaññubuddhānaṁ abhāvaṁ dīpeti, ettāvatā
  dasavatthukā micchādiṭṭhi kathitā hoti.
     [441] Pāṇātipātaṁ pahāyātiādayo satta kammapathā cūḷahatthipade
  vitthāritā. Anabhijjhādayo uttānatthāyeva.
     [442] Sahabyataṁ upapajjeyyanti sahabhāvaṁ upagaccheyyaṁ. Brahmakāyikānaṁ
  devānanti paṭhamajjhānabhūmidevānaṁ. Ābhānaṁ devānanti ābhā nāma visuṁ natthi,
  parittābhāppamāṇābhāabhassarānaṁ etaṁ adhivacanaṁ. Parittābhānantiādi pana ekato
  agahetvā tesaṁyeva bhedato gahaṇaṁ. Parittasubhānantiādīsupi eseva nayo. Iti
  bhagavā āsavakkhayaṁ dassetvā arahattanikūṭena desanaṁ niṭṭhapesi.
     Idha ṭhatvā pana devalokā samānetabbā, tissannaṁ tāva jhānabhūmīnaṁ
  vasena nava brahmalokā, pañca suddhāvāsā, catūhi āruppehi 1- saddhiṁ navāti
  aṭṭhārasa, vehapphalehi saddhiṁ ekūnavīsati, te asaññaṁ 2- pakkhipitvā vīsati
  brahmalokā honti, evaṁ chahi kāmāvacarehi saddhiṁ chabbīsati devalokā nāma, tesaṁ
  sabbesaṁpi bhagavatā dasahi kusalakammapathehi nibbatti dassitā.
     Tattha chasu tāva kāmāvacaresu tiṇṇaṁ sucaritānaṁ vipākeneva nibbatti
  hoti. Uparidevalokānaṁ pana ime kammapathā upanissayavasena kathitā. Dasakusalakammapathā
  hi sīlaṁ, sīlavatova 3- kasiṇaparikammaṁ ijjhatīti. Sīle patiṭṭhāya kasiṇaparikammaṁ
  katvā paṭhamajjhānaṁ nibbattetvā paṭhamajjhānabhūmiyaṁ nibbattati, dutiyādīni bhāvetvā
  dutiyajjhānabhūmiādīsu nibbattati, rūpāvacarajjhānaṁ pādakaṁ katvā vipassanaṁ vaḍḍhetvā
  anāgāmiphale patiṭṭhito pañcasu suddhāvāsesu nibbattati, rūpāvacarajjhānaṁ pādakaṁ

  *  *  *  *  *  *
  Footnote: 1 chaṂa. arūpehi 2 Ma. asaññe 3 chaṂa. sīlavato ca
-------------------------------------------------
[page 242]
  Katvā arūpāvacarasamāpattiṁ nibbattetvā catūsu āruppesu nibbattati,
  rūpārūpajjhānaṁ pādakaṁ katvā vipassanaṁ vaḍḍhetvā arahattaṁ pāpuṇāti. Asaññabhavo
  pana bāhirakānaṁ tāpasaparibbājakānaṁ āciṇṇoti idha na niddiṭṭho. Sesaṁ
  sabbattha uttānatthamevāti.
                     Papañcasūdaniyā majjhimanikāyaṭṭhakathāya
                      sāleyyakasuttavaṇṇanā niṭṭhitā.
                            -----------
                         2. Verañjakasuttavaṇṇanā
     [444] Evamme sutanti verañjakasuttaṁ. Tattha verañjakāti verañjavāsino.
  Kenacideva karaṇīyenāti kenacideva aniyamitakiccena. Sesaṁ sabbaṁ purimasutte
  vuttanayeneva veditabbaṁ. Kevalaṁ hi idha adhammacārī visamacārīti evaṁ puggalādhiṭṭhānā
  desanā katā. Purimasutte dhammādhiṭṭhānāti ayaṁ viseso. Sesaṁ tādisamevāti.
                     Papañcasūdaniyā majjhimanikāyaṭṭhakathāya
                       verañjakasuttavaṇṇanā niṭṭhitā.
                           ------------
                        3. Mahāvedallasuttavaṇṇanā
     [449] Evamme sutanti mahāvedallasuttaṁ. Tattha āyasmāti
  sagāravasappatissavacanametaṁ. Mahākoṭṭhitoti tassa therassa nāmaṁ. Paṭisallānā vuṭṭhitoti
  phalasamāpattito vuṭṭhito. Duppañño duppaññoti ettha paññāya duṭṭhaṁ nāma
  natthi, appañño nippaññoti attho. Kittāvatā nu khoti kāraṇaparicchedapucchā,
  kittakena nu kho evaṁ vucacatīti attho. Pucchā ca nāmesā adiṭṭhajotanāpucchā
  diṭṭhasaṁsandanāpucchā vimaticchedanāpucchā anumatipucchā kathetukāmyatāpucchāti
  pañcavidhā hoti. Tāsaṁ idaṁ nānākaraṇaṁ:-
-------------------------------------------------
[page 243]
     "katamā Adiṭṭhajotanāpucchā, pakatiyā lakkhaṇaṁ aññātaṁ hoti adiṭṭhaṁ
  atulitaṁ atīritaṁ avibhūtaṁ avibhāvitaṁ, tassa ñāṇāya dassanāya tulanāya tīraṇāya
  vibhūtāya vibhāvanatthāya pañhaṁ pucchati, ayaṁ adiṭṭhajotanāpucchā.
     Katamā diṭṭhasaṁsandanāpucchā, pakatiyā lakkhaṇaṁ ñātaṁ hoti diṭṭhaṁ tulitaṁ
  tīritaṁ vibhūtaṁ vibhāvitaṁ, aññehi paṇḍitehi saddhiṁ saṁsandanatthāya pañhaṁ pucchati.
  Ayaṁ diṭṭhasaṁsandanāpucchā.
     Katamā vimaticchedanāpucchā, pakatiyā saṁsayapakkhanno 1- hoti vimatipakkhanno
  dveḷhakajāto "evaṁ nu kho, na nu kho, kinnukho, kathaṁ nu kho"ti, so
  vimaticchedanatthāya pañhaṁ pucchati, ayaṁ vimaticchedanāpucchā. 2-
     "taṁ Kiṁ maññatha bhikkhave rūpaṁ niccaṁ vā aniccaṁ vāti aniccaṁ bhante"ti 3-
  evarūpā anumatiṁ gahetvā dhammadesanākāle pucchā anumatipucchā nāMa.
     "cattārome Bhikkhave satipaṭṭhānā, katame cattāro"ti 4- evarūpā bhikkhusaṁghaṁ
  sayameva pucchitvā sayameva vissajjetukāmassa pucchā kathetukāmyatāpucchā nāMa.
  Tāsu idha diṭṭhasaṁsandanāpucchā adhippetā.
     Thero hi attano divāṭṭhāne nisīditvā sayameva pañhaṁ samuṭṭhāpetvā
  sayaṁ vinicchinanto idaṁ suttaṁ ādito paṭṭhāya matthakaṁ pāpesi. Ekacco hi
  pañhaṁ samuṭṭhāpetuṁyeva sakkoti na nicchetuṁ, ekacco nicchetuṁyeva 5- sakkoti
  na samuṭṭhāpetuṁ, ekacco ubhayaṁpi na sakkoti, ekacco ubhayaṁpi sakkoti. Tesu
  thero ubhayaṁpi sakkotiyeva. Kasmā? mahāpaññatāya. Mahāpaññaṁ nissāya hi
  imasmiṁ sāsane sāriputtatthero, mahākaccāyanatthero, puṇṇatthero,
  kumārakassapatthero, ānandatthero, ayameva āyasmāti sambahulā therā visesaṭṭhānaṁ
  adhigatā, na hi sakkā yāya vā tāya vā appamattikāya paññāya samannāgatena
  bhikkhunā sāvakapāramīñāṇassa matthakaṁ pāpuṇituṁ, mahāpaññāya pana sakkāti 6-

  *  *  *  *  *  *
  Footnote: 1 chaṂa. saṁsayapakkhando evamuparipi 2 khu. mahā. 29/700/409 (syā) khu.
  cūḷa. 30/122/47 (syā) 3 vinaYu. mahā. 4/21/18 pañcavaggiyakathā
  4 saṁ. mahā 19/390/151 suddhasutta 5 chaṂa. nicchetuṁ 6 Ma. sakkoti evamuparipi
-------------------------------------------------
[page 244]
  Mahāpaññatāya sāriputtatthero taṁ ṭhānaṁ adhigato, paññāya hi therena sadiso
  natthi, teneva naṁ bhagavā etadagge ṭhapesi "etadaggaṁ bhikkhave mama sāvakānaṁ
  bhikkhūnaṁ mahāpaññānaṁ yadidaṁ sāriputto"ti. 1-
     Tathā na sakkā yāya vā tāya vā appamattikāya paññāya samannāgatena
  bhikkhunā bhagavatā saṅkhittena bhāsitassa sabbaññutañāṇena saddhiṁ saṁsandetvā
  samānetvā vitthārena atthaṁ vibhajetuṁ, mahāpaññena pana sakkāti mahāpaññatāya
  mahākaccāyanatthero tattha paṭibalo jāto, teneva naṁ bhagavā etadagge ṭhapesi
  "etadaggaṁ bhikkhave mama sāvakānaṁ bhikkhūnaṁ saṅkhittena bhāsitassa vitthārena atthaṁ
  vibhajantānaṁ yadidaṁ mahākaccāyano"ti. 2-
     Tathā na sakkā yāya vā tāya vā appamattikāya paññāya samannāgatena
  bhikkhunā dhammakathaṁ kathentena dasa kathāvatthūni ārabhitvā 3- satta visuddhiyo
  vibhajantena dhammakathaṁ kathetuṁ, mahāpaññena pana sakkāti mahāpaññatāya puṇṇatthero
  catuparisamajjhe alaṅkatadhammāsane cittavījaniṁ gahetvā nisinno līlāyanto
  puṇṇacando viya dhammakathaṁ katheti. 4- Teneva naṁ bhagavā egadagge ṭhapesi "etadaggaṁ
  bhikkhave mama sāvakānaṁ bhikkhūnaṁ dhammakathikānaṁ yadidaṁ puṇṇo mantāṇiputto"ti. 5-
     Tathā yāya vā tāya vā appamattikāya paññāya samannāgato bhikkhu
  dhammakathaṁ 6- kathento ito vā etto vā anukkamitvā yaṭṭhikoṭiṁ gahetvā
  andho viya ekapadikaṁ daṇḍakasetuṁ āruḷho viya ca gacchati, mahāpañño pana
  catuppādikaṁpi 7- gāthaṁ nikkhipitvā upamā ca kāraṇāni ca osāretvā 8- tepiṭakaṁ
  buddhavacanaṁ gahetvā heṭṭhuppariyaṁ karonto katheti, 9- mahāpaññatāya pana
  kumārakassapatthero catuppadikagāthaṁpi nikkhipitvā upamā ca kāraṇāni ca āharitvā
  tehi saddhiṁ yojento jātassare pañcavaṇṇāni kusumāni phullāpento viya
  sinerumatthake vaṭṭisahassaṁ telappadīpaṁ jālento viya tepiṭakaṁ buddhavacanaṁ

  *  *  *  *  *  *
  Footnote: 1 aṅ. ekaka. 20/188/23 etadaggavagga 2 aṅ. ekaka. 20/197/23 etadaggavagga
  3 chaṂa. āharitvā 4 chaṂa. dhammaṁ kathesi 5 aṅ. ekaka. 20/196/23 etadaggavagga
  6 chaṂa. dhammaṁ 7 chaṂa. catuppadikaṁ 8 chaṂa. āharitvā 9 chaṂa. kathesi
-------------------------------------------------
[page 245]
  Heṭṭhuppariyaṁ karonto katheti, teneva naṁ bhagavā etadagge ṭhapesi "etadaggaṁ
  bhikkhave mama sāvakānaṁ bhikkhūnaṁ cittakathikānaṁ yadidaṁ kumārakassapo"ti. 1-
     Tathā yāya vā tāya vā appamattikāya paññāya samannāgato bhikkhu
  catūhi māsehi catuppadikaṁpi gāthaṁ gahetuṁ na sakkoti, mahāpañño pana ekapade
  ṭhatvā padasataṁpi padasahassaṁpi gaṇhāti, ānandatthero pana mahāpaññatāya
  ekapaduddhāre ṭhatvā sakiṁyeva sutvā puna apucchanto saṭṭhipadasahassāni paṇṇarasa
  gāthāsahassāni valliyā pupphāni ākaḍḍhitvā gaṇhanto viya ekappahāreneva
  gaṇhāti, gahitagahitaṁ pāsāṇe lekhitalekhā 2- viya, suvaṇṇaghaṭe pakkhittasīhavasā
  viya ca gahitākāreneva tiṭṭhati, teneva naṁ bhagavā etadagge ṭhapesi "etadaggaṁ
  bhikkhave mama sāvakānaṁ bhikkhūnaṁ gatimantānaṁ yadidaṁ ānando. Satimantānaṁ. Dhiti
  mantānaṁ. Bahussutānaṁ. Upaṭṭhākānaṁ yadidaṁ ānando"ti. 3-
     Na hi sakkā yāya vā tāya vā appamattikāya paññāya samannāgatena
  bhikkhunā catupaṭisambhidāppabhedassa matthakaṁ pāpuṇituṁ, mahāpaññena pana sakkāti
  mahāpaññatāya mahākoṭṭhitatthero adhigamaparipucchāsavanapubbayogānaṁ vasena
  anantanayussadaṁ paṭisambhidāppabhedaṁ patto, teneva naṁ bhagavā etadagge ṭhapesi
  "etadaggaṁ bhikkhave mama sāvakānaṁ bhikkhūnaṁ paṭisambhidāppattānaṁ yadidaṁ
  mahākoṭṭhito"ti. 4-
     Iti thero mahāpaññatāya pañhaṁ samuṭṭhāpetuṁpi nicchetuṁpi 5- ubhayaṁpi
  sakkoti, so divāṭṭhāne nisīditvā sayameva sabbapañhe samuṭṭhāpetvā sayaṁ
  vinicchinanto idaṁ suttaṁ ādito paṭṭhāya matthakaṁ pāpetvā "sobhanā vata ayaṁ
  dhammadesanā, jeṭṭhabhātikena dhammasenāpatinā saddhiṁ saṁsandessāmi, tato ayaṁ
  dvinnaṁpi amhākaṁ ekamatiyā ekajjhāsayena 6- ṭhapitā atigarukā bhavissati
  pāsāṇacchattasadisā, caturoghanittharaṇatthikānaṁ titthe ṭhapitanāvā viya saggagamanatthikānaṁ 7-
  sahassayuttāajaññaratho viya bahūpakārā bhavissatī"ti diṭṭhasaṁsandanatthaṁ pañhaṁ
  pucchi. Tena vuttaṁ "tāsu idha diṭṭhasaṁsandanāpucchā adhippetā"ti.

  *  *  *  *  *  *
  Footnote: 1 aṅ. ekaka. 20/219/25 2 chaṂa. khatalekhā 3 aṅ. ekaka. 20/219-23/25
  4 aṅ. ekaka. 20/218/25 5 chaṂa. nicchetumpīti
  6 chaṂa. ekajjhāsayena ca 7 chaṂa. maggagamanatthikānaṁ
-------------------------------------------------
[page 246]
     Nappajānātīti ettha yasmā nappajānāti, tasmā duppaññoti vuccatīti
  ayamattho. Esa nayo sabbattha. Idaṁ dukkhanti nappajānātīti idaṁ dukkhaṁ, ettakaṁ
  dukkhaṁ, ito uddhaṁ dukkhaṁ 1- natthīti dukkhasaccaṁ yāthāvasarasalakkhaṇato nappajānāti.
  Ayaṁ dukkhasamudayoti ito dukkhaṁ samudetīti pavattidukkhappabhāvikā 2- taṇhā
  samudayasaccanti yāthāvasarasalakkhaṇato nappajānāti. Ayaṁ dukkhanirodhoti idaṁ dukkhaṁ
  ayaṁ dukkhasamudayo ca idaṁ nāma ṭhānaṁ patvā nirujjhatīti ubhinnaṁ appavatti
  nibbānaṁ nirodhasaccanti yāthāvasarasalakkhaṇato nappajānāti. Ayaṁ dukkhanirodhagāminī
  paṭipadāti ayaṁ paṭipadā dukkhanirodhaṁ gacchatīti maggasaccaṁ yāthāvasarasalakkhaṇato
  nappajānātīti. Anantaravārepi imināva nayena attho veditabbo. Saṅkhepato
  panettha catusaccakammaṭṭhāniko puggalo kathitoti veditabbo.
     Ayaṁ hi ācariyasantike cattāri saccāni savanato uggaṇhāti, ṭhapetvā
  taṇhaṁ tebhūmikā dhammā dukkhasaccaṁ, taṇhā samudayasaccaṁ, ubhinnaṁ appavatti nibbānaṁ
  nirodhasaccaṁ, dukkhasaccaṁ parijānanto samudayasaccaṁ pajahanto nirodhapāpano maggo
  maggasaccanti evaṁ uggahitvā 3- abhinivisati. Tattha purimāni dve saccāni vaṭṭaṁ,
  pacchimāni vivaṭṭaṁ, vaṭṭe abhiniveso hoti, no vivaṭṭe, tasmā ayaṁ abhinivisamāno
  dukkhasacce abhinivisati.
     Dukkhasaccaṁ nāma rūpādayo pañcakkhandhāti vavatthapetvā catudhātukammaṭṭhānavasena 4-
  otaritvā "cattāri mahābhūtāni catunnañca mahābhūtānaṁ upādāyarūpaṁ
  rūpan"ti vavatthapeti. Tadārammaṇā vedanā saññā saṅkhārā viññāṇaṁ
  nāmanti evaṁ yamakatālakkhandhaṁ chindanto viya "dveyeva 5- dhammā nāmarūpan"ti
  vavatthapeti. Taṁ panetaṁ na ahetukaṁ sahetukaṁ sappaccayaṁ, ko cassa paccayo avijjādayo
  dhammāti evaṁ paccaye ceva paccayuppannadhamme ca vavatthapetvā "sabbepi
  dhammā hutvā abhāvaṭṭhena aniccā"ti aniccalakkhaṇaṁ āropeti, tato
  udayavayapaṭipīḷanākārena dukkhāti, 6- vase avattanakārena 7- anattāti
  tilakkhaṇaṁ āropetvā vipassanāpaṭipāṭiyā sammasanto lokuttaraṁ maggaṁ pāpuṇāti.

  *  *  *  *  *  *
  Footnote: 1 chaṂa. ayaṁ pāṭho na dissati 2 Sī.samudeti pavattetīti dukkhappabhāvikā
  3 chaṂa. uggahetvā 4 chaṂa. dhātukammaṭaṭhānavasena 5 chaṂa. dve
  6 chaṂa. dukkhā 7 chaṂa. avasavattanākārena
-------------------------------------------------
[page 247]
     Maggakkhaṇe cattāri saccāni ekapaṭivedhena paṭivijjhati, ekābhisamayena
  abhisameti. Dukkhaṁ pariññāpaṭivedhena paṭivijjhati, samudayaṁ pahānapaṭivedhena, nirodhaṁ
  sacchikiriyāpaṭivedhena maggaṁ bhāvanāpaṭivedhena paṭivijjhati. Dukkhaṁ pariññābhisamayena
  abhisameti, samudayaṁ pahānābhisamayena nirodhaṁ sacchikiriyābhisamayena maggaṁ
  bhāvanābhisamayena abhisameti. So tīṇi saccāni kiccato paṭivijjhati, nirodhaṁ ārammaṇato.
  Tasmiṁ cassa phalakkhaṇe 1- ahaṁ dukkhaṁ parijānāmi, samudayaṁ pajahāmi, nirodhaṁ
  sacchikaromi, maggaṁ bhāvemīti ābhogasamannāhāramanasikārapaccavekkhaṇā natthi. Etassa
  pana pariggaṇhantasseva maggo tīsu saccesu pariññādikiccaṁ sādhentova nirodhaṁ
  ārammaṇato paṭivijjhatīti.
     Tasmā paññavāti vuccatīti ettha heṭṭhimakoṭiyā sotāpanno uparimakoṭiyā
  khīṇāsavo paññavāti niddiṭṭho. Yo pana tepiṭakaṁ buddhavacanaṁ pālito ca
  aṭṭhakathāto 2- ca anusandhito ca pubbāparato ca uggaṇhitvā heṭṭhuppariyaṁ
  karonto vicarati, aniccadukkhānattāvasena pariggahamattaṁpi natthi, ayaṁ paññavā
  nāma, duppañño nāmāti? viññāṇacarito nāmesa, paññavāti na vattabbo.
  Atha yo tilakkhaṇaṁ āropetvā vipassanāpaṭipāṭiyā sammasanto ajja ajjeva
  arahattanti vicarati, 3- ayaṁ paññavā nāma, duppañño nāmāti? bhajāpiyamāno
  paññavāpakkhaṁ bhajati. Sutte pana paṭivedhova kathito.
     Viññāṇaṁ viññāṇanti idha kiṁ pucchati? yena viññāṇena saṅkhāre
  Sammasitvā esa paññavā nāma jāto, 4- tadassa āgamanavipassanā viññāṇaṁ
  kammakārakacittaṁ 4- pucchāmīti pucchati. Sukhantipi vijānātīti sukhavedanaṁpi
  vijānāti. Uparipadadvayepi eseva nayo. Iminā thero "sukhaṁ vedanaṁ vedayamāno sukhaṁ
  vedanaṁ vedayāmīti pajānātī"tiādinā 5- nayena āgatavedanāvasena arūpakammaṭṭhānaṁ
  kathesi. Tassattho satipaṭṭhāne vuttanayeneva veditabbo.
     Saṁsaṭṭhāti ekuppādādilakkhaṇena saṁyogaṭṭhena 6- saṁsaṭṭhā, udāhu visaṁsaṭṭhāti
  pucchati. Ettha ca thero maggapaññañca vipassanāviññāṇañcāti ime dve

  *  *  *  *  *  *
  Footnote: 1 chaṂa. khaṇe 2 chaṂa. atthato
  3 chaṂa. carati 4.4. Sī. tadassa āgamanīyavipassanāviññāṇakammakārakacittaṁ
  5 Maṃū. 12/113/82 vedanānupassanāsatipaṭṭhāna 6 Sī. saṁsaggena
-------------------------------------------------
[page 248]
  Lokiyalokuttare dhamme missetvā bhūmantaraṁ bhinditvā samayaṁ ajānanto viya
  pucchatīti na veditabbo. Maggapaññāya pana maggaviññāṇena vipassanāpaññāya
  ca vipassanāviññāṇeneva saddhiṁ saṁsaṭṭhabhāvaṁ pucchatīti veditabbo. Theropissa
  tamevatthaṁ vissajjento ime dhammā saṁsaṭṭhātiādimāha. Tattha na ca labbhā imesaṁ
  dhammānanti imesaṁ lokiyamaggakkhaṇepi lokuttaramaggakkhaṇepi ekato uppannānaṁ
  dvinnaṁ dhammānaṁ. Vinibbhujitvā vinibbhujitvāti visuṁ visuṁ katvā
  vinivattetvā 1- ārammaṇato vā vatthuto vā uppādato vā nirodhato vā nānākaraṇaṁ
  dassetuṁ na sakkāti attho. Tesaṁ tesaṁ pana dhammānaṁ visayo nāma atthi. Lokiyadhammaṁ
  patvā hi cittaṁ jeṭṭhakaṁ hoti pubbaṅgamaṁ, lokuttaraṁ patvā paññā.
     Sammāsambuddhopi hi lokiyadhammaṁ pucchanto "bhikkhu tvaṁ katamaṁ paññaṁ
  adhigato, kiṁ paṭhamamaggapaññaṁ, udāhu dutiyatatiyacatutthamaggapaññan"ti na evaṁ pucchati.
  Kiṁphasso tvaṁ bhikkhu kiṁvedano kiṁsañño kiṁcetanoti na ca pucchati, cittavasena pana
  "kiṁcitto tvaṁ bhikkhū"ti 2- pucchati. Kusalākusalaṁ paññāpentopi "manopubbaṅgamā
  dhammā, manoseṭṭhā manomayā"ti 3- ca "katame dhammā kusalā. Yasmiṁ samaye kāmāvacaraṁ
  kusalaṁ cittaṁ uppannaṁ hotī"ti 4- ca evaṁ cittavaseneva paññāpeti. Lokuttaraṁ
  pucchanto pana kiṁphasso tvaṁ bhikkhu, kiṁvedano, kiṁsañño, kiṁcetanoti na pucchati.
  Katamā te bhikkhu paññā adhigatā, kiṁ paṭhamamaggapaññā, udāhu
  dutiyatatiyacatutthamaggapaññāti evaṁ paññāvaseneva pucchati.
     Indriyasaṁyuttepi "pañcimāni bhikkhave indriyāni, katamāni pañca,
  saddhindriyaṁ viriyindriyaṁ satindriyaṁ samādhindriyaṁ paññindriyaṁ. Kattha ca
  bhikkhave saddhindriyaṁ daṭṭhabbaṁ, catūsu sotāpattiyaṅgesu ettha saddhindriyaṁ
  daṭṭhabbaṁ. Kattha ca bhikkhave viriyindriyaṁ daṭṭhabbaṁ, catūsu sammappadhānesu ettha
  viriyindriya daṭṭhabbaṁ. Kattha ca bhikkhave satindriyaṁ daṭṭhabbaṁ, catūsu
  satipaṭṭhānesu ettha satindriyaṁ daṭṭhabbaṁ. Kattha ca bhikkhave samādhindriyaṁ
  daṭṭhabbaṁ, catūsu jhānesu

  *  *  *  *  *  *
  Footnote: 1 chaṂa. vinivaṭṭetvā 2 vinaYu. 1/146/81,153/85,156/89
  3 khuḍha. 25/1/15 cakkhupālattheravatthu 4 abhi. saṁ. 34/1/21 cittuppādakaṇḍa
-------------------------------------------------
[page 249]
  Ettha samādhindriyaṁ daṭṭhabbaṁ. Kattha ca bhikkhave paññindriyaṁ daṭṭhabbaṁ, catūsu
  ariyasaccesu ettha paññindriyaṁ daṭṭhabban"ti 1- evaṁ savisayasmiṁyeva
  lokiyalokuttarā dhammā kathitā.
     Yathā hi cattāro seṭṭhiputtā rājāti rājapañcamesu sahāyesu nakkhattaṁ
  kīḷissāmāti vīthiṁ otiṇṇesu ekassa seṭṭhiputtassa gehaṁ gatakāle itare
  cattāro tuṇhī nisīdanti, gehasāmikova "imesaṁ khādanīyaṁ bhojanīyaṁ detha,
  gandhamālālakārādīni dethā"ti gehe vicāreti. Dutiyassa tatiyassa catutthassa
  gehaṁ gatakāle itare cattāro tuṇhī nisīdanti, gehasāmikova "imesaṁ khādanīyaṁ
  bhojanīyaṁ detha, gandhamālālaṅkārādīni dethā"ti gehe vicāreti. Atha sabbapacchā
  rañño gehaṁ gatakāle kiñcāpi rājā sabbattha issarova, imasmiṁ pana kāle
  attano geheyeva "imesaṁ khādanīyaṁ bhojanīyaṁ detha, gandhamālālaṅkārādīni
  dethā"ti vicāreti, evamevaṁ kho saddhāpañcamakesu indriyesu tesu sahāyesu
  ekato vīthiṁ otarantesu viya ekārammaṇe uppajjamānesupi yathā paṭhamassa gehe
  itare cattāro tuṇhī nisīdanti, gehasāmikova vicāreti, evaṁ sotāpattiyaṅgāni
  patvā adhimokkhalakkhaṇaṁ saddhindriyameva jeṭṭhakaṁ hoti pubbaṅgamaṁ, sesāni
  tadanvayāni honti. Yathā dutiyassa gehe itare cattāro tuṇhī nisīdanti,
  gehasāmikova vicāreti, evaṁ sammappadhānāni patvā paggahaṇalakkhaṇaṁ viriyindriyameva
  jeṭṭhakaṁ hoti pubbaṅgamaṁ, sesāni tadanvayāni honti. Yathā tatiyassa gehe
  itare cattāro tuṇhī nisīdanti, gehasāmikova vicāreti, evaṁ satipaṭṭhānāni
  patvā upaṭṭhānalakkhaṇaṁ satindriyameva jeṭṭhakaṁ hoti pubbaṅgamaṁ, sesāni
  tadanvayāni honti. Yathā catutthassa gehe itare cattāro tuṇhī nisīdanti,
  gehasāmikova vicāreti, evaṁ jhānavimokkhe patvā avikkhepalakkhaṇaṁ samādhindriyameva
  jeṭṭhakaṁ hoti pubbaṅgamaṁ, sesāni tadanvayāni honti. Sabbapacchā rañño gehaṁ
  gatakāle pana yathā itare cattāro tuṇhī nisīdanti, rājāva gehe vicāreti,
  evameva ariyasaccāni patvā pajānanalakkhaṇaṁ paññindriyameva jeṭṭhakaṁ hoti
  pubbaṅgamaṁ, sesāni tadanvayāni honti.

  *  *  *  *  *  *
  Footnote: 5 saṁ. mahā. 19/478/172 daṭṭhabbasutta
-------------------------------------------------
[page 250]
     Iti paṭisambhidāppattānaṁ agge ṭhapito mahākoṭṭhitatthero lokiyadhammaṁ
  pucchanto cittaṁ jeṭṭhakaṁ cittaṁ pubbaṅgamaṁ katvā pucchi, lokuttaradhammaṁ
  pucchanto paññaṁ jeṭṭhakaṁ paññaṁ pubbaṅgamaṁ katvā pucchi, dhammasenāpati-
  sāriputtattheropi tatheva vissajjesīti.
     Yañcāvuso 1- pajānātīti yaṁ catusaccadhammaṁ idaṁ dukkhantiādinā nayena
  maggapaññā pajānāti. Taṁ vijānātīti maggaviññāṇaṁpi tatheva taṁ vijānāti. Yaṁ
  vijānātīti yaṁ saṅkhāragataṁ aniccantiādinā nayena vipassanāviññāṇaṁ vijānāti.
  Taṁ pajānātīti vipassanāpaññāpi tatheva taṁ pajānāti. Tasmā ime dhammāti tena
  kāraṇena ime dhammā. Saṁsaṭṭhāti ekuppādaekanirodhaekavatthukaekārammaṇatāya
  saṁsaṭṭhā.
     Paññā bhāvetabbāti idaṁ maggapaññaṁ sandhāya vuttaṁ, taṁsampayuttaṁ pana
  viññāṇaṁ tāya saddhiṁ bhāvetabbameva hoti. Viññāṇaṁ pariññeyyanti idaṁ
  vipassanāviññāṇaṁ sandhāya vuttaṁ, taṁsampayuttā pana paññā tena saddhiṁ
  parijānitabbāva hoti.
     [450] Vedanā vedanāti idaṁ kasmā pucchati? vedanālakkhaṇaṁ pucchissāmīti
  Pucchati. Evaṁ santepi tebhūmikasammasanavicāravedanāva 2- adhippetāti sallakkhetabbā.
  Sukhampi vedetīti sukhaṁ ārammaṇaṁ vedeti anubhavati. Parato padadvayepi eseva
  nayo. "rūpañca Hidaṁ mahāli ekantadukkhaṁ abhavissa, dukkhānupatitaṁ dukkhāvakkantaṁ
  anavakkantaṁ sukhena, nayidaṁ sattā rūpasmiṁ sārajjeyyuṁ. Yasmā ca kho mahāli
  rūpaṁ sukhaṁ sukhānupatitaṁ sukhāvakkantaṁ anavakkantaṁ dukkhena, tasmā sattā rūpasmiṁ
  sārajjanti, sārāgā saṁyujjanti, saṁyogā saṅkilissanti. Vedanā ca hidaṁ, .pe.
  Saññā .pe. Saṅkhārā .pe. Viññāṇañca hidaṁ mahāli ekantadukkhaṁ abhavissa
  .pe. Saṅkilissantī"ti 3- iminā hi 4- mahālisuttapariyāyena idha ārammaṇaṁ sukhaṁ
  dukkhamadukkhamasukhanti kathitaṁ. Apica purimasukhaṁ vedanaṁ ārammaṇaṁ katvā aparā sukhā

  *  *  *  *  *  *
  Footnote: 1 chaṂa. yaṁ hāvuso 2 Sī. tebhūmakasammasanavāre vedanā
  3 saṁ. khandha. 17/10/57 mahālisutta 4 Sī.,i. imināpi
-------------------------------------------------
[page 251]
  Vedanā vedeti, purimaṁ dukkhaṁ vedanaṁ ārammaṇaṁ katvā aparā dukkhā vedanā
  vedeti, purimaṁ adukkhamasukhaṁ vedanaṁ ārammaṇaṁ katvā aparā adukkhamasukhā vedanā
  vedetīti evaṁ cettha 1- attho daṭṭhabbo. Vedanāyeva hi vedeti, na añño koci
  veditā nāma atthīti vuttametaṁ.
     Saññā saññāti idha kiṁ pucchati? saññāya 2- lakkhaṇaṁ. Kiṁ sabbatthakasaññāyāti?
  Saññāya 2- lakkhaṇantipi sabbatthakasaññāya lakkhaṇantipi ekamevetaṁ, evaṁ santepi
  tebhūmikasammasanavicārasaññāva 3- adhippetāti sallakkhetabbā. Nīlakampi sañjānātīti
  nīlapupphe vā vatthe vā parikmamaṁ katvā upacāraṁ vā appanaṁ vā pāpento
  pajānāti. 4- Imasmiṁ hi atthe parikammasaññāpi upacārasaññāpi appanāsaññāpi
  vaṭṭati, nīle nīlanti uppajjanasaññāpi vaṭṭatiyeva. Pītakādīsupi eseva nayo.
     Yā cāvuso vedanāti ettha vedanā saññā viññāṇanti imāni tīṇi
  gahetvā paññā kasmā na gahitāti? asabbasaṅgāhikattā. Paññāya hi gahitāya
  paññāsampayuttavedanādayo 5- labbhanti, no vippayuttā. Taṁ pana agahetvā
  imesu gahitesu paññāsampayuttā ca vippayuttā ca antamaso dve pañcaviññāṇa-
  dhammāpi labbhanti. Yathā hi tayo purisā suttaṁ suttanti vadeyyuṁ, catuttho
  ratanāvutasuttanti. Tesu purimā tayo takkagataṁpi paritakkādigataṁpi 6- yaṅkiñci
  bahusuttaṁ labhanti antamaso makkaṭasuttaṁpi. Ratanāvutasuttaṁpi pariyesanto mandaṁ
  labhati, evaṁ sampadamidaṁ veditabbaṁ. Heṭṭhato vā paññā viññāṇena saddhiṁ
  sampayogaṁ 7- labhitvā visaṭṭhāti visaṭṭhattā ca 7- idha na gahitāti vadanti.
  Yañcāvuso 8- vedetīti yaṁ ārammaṇaṁ vedanā vedeti, saññāpi tadeva sañjānāti.
  Yaṁ sañjānātīti yaṁ ārammaṇaṁ saññā sañjānāti, viññāṇaṁpi tadeva vijānātīti
  attho.
     Idāni sañjānāti vijānāti pajānātīti ettha visesāviseso 9- veditabbo.
  Tattha upasaggamattameva viseso, jānātīti padaṁ pana aviseso. Tassāpi jānanatthe

  *  *  *  *  *  *
  Footnote: 1 chaṂa. evamettha 2 chaṂa. sabbasaññāya 3 chaṂa....cārasaññāva
  4 chaṂa. sañjānāti 5 chaṂa. paññāya sampayuttāva vedanāyo 6 chaṂa. paṭivaṭṭakādigatampi
  7-7 chaṂa. labhāpitā visaṭṭhattāva 8 chaṂa. yaṁ hāvuso 9 chaṂa. viseso
-------------------------------------------------
[page 252]
  Viseso veditabbo. Saññā hi nīlādivasena ārammaṇaṁ sañjānanamattameva, aniccaṁ
  dukkhamanattāti lakkhaṇapaṭivedhaṁ pāpetuṁ na sakkoti. Viññāṇaṁ nīlādivasena
  ārammaṇaṁ ceva vijānāti, 1- aniccādilakkhaṇapaṭivedhañca pāpeti, ussakkitvā
  pana maggapātubhāvaṁ pāpetuṁ na sakkoti. Paññā nīlādivasena ārammaṇaṁpi
  sañjānāti, aniccādivasena lakkhaṇapaṭivedhaṁpi pāpeti, ussakkitvā maggapātubhāvaṁ
  pāpetuṁpi sakkoti.
     Yathā hi heraññikaphalake kahāpaṇarāsimhi kate ajātabuddhidārako gāmikapuriso
  mahāheraññikoti tīsu janesu oloketvā ṭhitesu ajātabuddhidārako kahāpaṇānaṁ
  cittavicittacaturassamaṇḍalabhedameva 2- jānāti, idaṁ manussānaṁ upabhogaparibhogaṁ
  ratanasammatanti na jānāti. Gāmikapuriso vicittādibhāvaṁ ca 3- jānāti manussānaṁ
  upabhogaparibhogaratanasammatabhāvaṁ ca. "ayaṁ Kūṭo 4- ayaṁ accheko ayaṁ pharuso 4- ayaṁ
  saṇho"ti pana na jānāti. Mahāheraññiko cittādibhāvaṁpi ratanasammatabhāvaṁpi
  kūṭādibhāvaṁpi jānāti, jānanto ca pana naṁ rūpaṁ disvāpi jānāti, ākoṭitassa
  saddaṁ sutvāpi, gandhaṁ ghāyitvāpi, rasaṁ sāyitvāpi, hatthena garulahubhāvaṁ
  upadhāretvāpi asukagāme katotipi jānāti, asukanigame asukanagare asukajātassare 5-
  asukapabbatacchāyāya asukanadītīre katotipi, asukācariyena katotipi jānāti. Evameva
  saññā ajātabuddhidārakassa kahāpaṇadassanaṁ viya nīlādivasena ārammaṇamattameva
  sañjānāti. Viññāṇaṁ gāmikapurisassa kahāpaṇadassanaṁ viya nīlādivasena ārammaṇaṁpi
  sañjānāti, aniccādivasena lakkhaṇapaṭivedhaṁpi pāpeti. Paññā mahāheraññikassa
  kahāpaṇadassanaṁ viya nīlādivasena ārammaṇaṁpi sañjānāti, aniccādivasena
  lakkhaṇapaṭivedhaṁpi pāpeti, ussakkitvā maggapātubhāvaṁpi pāpeti, so pana nesaṁ
  viseso duppaṭivijjho.
     Tenāha āyasmā nāgaseno "dukkaraṁ mahārāja bhagavatā katanti, kiṁ
  bhante nāgasena bhagavatā dukkaraṁ katanti. Dukkaraṁ mahārāja bhagavatā kataṁ. Imesaṁ

  *  *  *  *  *  *
  Footnote: 1 chaṂa. sañjānāti 2 chaṂa...ṃaṇḍalabhāvameva 3 chaṂa. cittādibhāvaṁ ceva
  4-4 chaṂa. ayaṁ cheko ayaṁ karato 5 chaṂa. ayaṁ pāṭho na dissati
-------------------------------------------------
[page 253]
  Arūpīnaṁ cittacetasikānaṁ dhammānaṁ ekārammaṇe pavattamānānaṁ vavatthānaṁ akkhātaṁ,
  ayaṁ phasso, ayaṁ vedanā, ayaṁ saññā, ayaṁ cetanā, idaṁ cittan"ti. 1- Yathā hi
  tilatelaṁ, sāsapatelaṁ, madhukatelaṁ, eraṇḍakatelaṁ, vasātelanti imāni pañca telāni
  ekacāṭiyaṁ pakkhipitvā divasaṁ yamakamanthehi manthetvā tato idaṁ tilatelaṁ, idaṁ
  sāsapatelanti ekekassa pāṭiyekkaṁ uddharaṇaṁ nāma dukkaraṁ, idaṁ tato dukkarataraṁ.
  Bhagavā pana sabbaññutañāṇassa supaṭividdhattā dhammissaro dhammarājā imesaṁ
  arūpīnaṁ dhammānaṁ ekārammaṇe vattamānānaṁ vavatthānaṁ akkhāsi. Pañcannaṁ
  mahānadīnaṁ samuddaṁ paviṭṭhaṭṭhāne "idaṁ gaṅgāya udakaṁ idaṁ yamunāyā"ti evaṁ
  pāṭiyekkaṁ udakauddharaṇenāpi ayamattho veditabbo.
     [451] Nissaṭṭhenāti nissaṭena pariccattena vā. Tattha nissaṭenāti
  atthe sati pañcahi indriyehīti nissakkavacanaṁ. Pariccattenāti atthe sati karaṇavacanaṁ
  veditabbaṁ. Idaṁ vuttaṁ hoti:- pañcahi indriyehi nissaritvā manodvāre
  pavattena pañcahi vā indriyehi tassa vatthubhāvaṁ anupagamanatāya pariccattenāti.
  Parisuddhenāti nirupakkilesena. Manoviññāṇenāti rūpāvacaracatutthajjhānacittena.
  Kiṁ neyyanti kiṁ jānitabbaṁ, "yaṅkiñci neyyaṁ nāma atthi dhamman"tiādīsu 2- hi
  jānitabbaṁ neyyanti vuttaṁ. Ākāsānañcāyatanaṁ neyyanti kathaṁ rūpāvacara-
  catutthajjhānacittena arūpāvacarasamāpatti neyyāti? rūpāvacaracatutthajjhāne ṭhitena
  arūpāvacarasamāpattiṁ nibbattetuṁ sakkā hoti. Ettha ṭhitassa hi sā ijjhati,
  tasmā "ākāsānañcāyatanaṁ neyyan"tiādimāha. Atha nevasaññānāsaññāyatanaṁ
  kasmā na vuttanti? pāṭiyekkaṁ abhinivesābhāvato. Tattha hi kalāpato nayato
  sammasanaṁ labhati, 3- dhammasenāpatisadisassāpi hi bhikkhuno pāṭiekkaṁ 4- abhiniveso
  na jāyati, tasmā theropi "evaṁ kirīme 5- dhammā ahutvā sambhonti, hutvā
  paṭiventī"ti 6- kalāpato nayato sammasitvā vissajjesīti. Bhagavā pana
  sabbaññutañāṇassa hatthagatattā nevasaññānāsaññāyatanasamāpattiyaṁpi paropaṇṇāsadhamme

  *  *  *  *  *  *
  Footnote: 1 khu. milinda. 16/94 (bamā) 2 khu. mahā. 29/320/217 (syā) 3 chaṂa. labbhati
  4 chaṂa. pāṭiyekkaṁ 5 chaṂa. kirame 6 Ma. upari. 14/94/48 anupadasutta
-------------------------------------------------
[page 254]
  Pāṭiekkaṁ aṅguddhāreneva uddharitvā "yāvatā saññāsamāpattiyo, tāvatā
  aññāpaṭivedho"ti āha.
     Paññācakkhunā pajānātīti dassanaparināyakaṭṭhena cakkhubhūtāya paññāya
  pajānāti. Tattha dve paññā samādhipaññā vipassanāpaññā ca. Samādhipaññāya
  kiccato asammohato ca pajānāti. Vipassanāpaññāya lakkhaṇapaṭivedhena ārammaṇato
  jānanaṁ kathitaṁ. Kimatthiyāti ko etissā attho. Abhiññatthātiādīsu
  abhiññeyyadhamme abhijānātīti abhiññatthā. Pariññeyye dhamme parijānātīti
  pariññatthā. Pahātabbe dhamme pajahatīti pahānatthā. Sā panesā lokiyāpi abhiññatthā ca
  pariññatthā ca vikkhambhanato pahānatthā. Lokuttarāpi abhiññatthā ca pariññatthā ca
  samucchedato pahānatthā. Tattha lokiyā kiccato ca asammohato ca pajānāti,
  lokuttarā asammohato.
     [452] Sammādiṭṭhiyā upādāyāti vipassanāsammādiṭṭhiyā ca
  maggasammādiṭṭhiyā ca. Parato ca ghosoti sappāyadhammassavanaṁ. Yoniso ca manasikāroti
  attano upāyamanasikāro tattha sāvakesupi dhammasenāpatino dve paccayā laddhuṁ
  vaṭṭantiyeva. Thero hi kappasatasahassādhikaṁ ekaṁ asaṅkheyyaṁ pāramiyo pūretvāpi
  attano dhammatāya aṇumattampi kilesaṁ pajahituṁ nāsakkhi. "ye Dhammā hetuppabhavā"ti 1-
  assajittherato imaṁ gāthaṁ sutvāvassa paṭivedho jāto. Paccekabuddhānampana
  sabbaññūbuddhānañca paratoghosakammaṁ natthi, yonisomanasikārasmiṁyeva ṭhatvā
  paccekabodhiñca sabbaññutañāṇañca nibbattenti.
     Anuggahitāti laddhūpakāRā. Sammādiṭaṭhīti arahattamaggasammādiṭṭhi. Phalakkhaṇe
  nibbattā cetovimuttiphalaṁ assāti cetovimuttiphalā. Tadeva cetovimuttisaṅkhātaṁ
  phalaṁ ānisaṁso assāti cetovimuttiphalānisaṁsā. Dutiyapadepi eseva nayo. Ettha ca
  catutthaphalaṁ 2- paññāvimutti nāma avasesā dhammā cetovimuttīti veditabbā.
  Sīlānuggahitātiādīsu sīlanti catuppārisuddhisīlaṁ. Sutanti sappāyadhammassavanaṁ.
  Sākacchāti kammaṭṭhāne khalanapakkhalanacchedakathā. Samathoti vipassanāpādakā aṭṭhasamāpattiyo.

  *  *  *  *  *  *
  Footnote: 1 vinaYu. mahā. 4/60/52 2 chaṂa. catutthaphalapaññā
-------------------------------------------------
[page 255]
  Vipassanāti sattavidhā anupassanā. Catuppārisuddhisīlaṁ hi pūrentassa,
  sappāyadhammassavanaṁ suṇantassa, kammaṭṭhāne khalanapakkhalanaṁ chindantassa, vipassanāpādakāsu
  aṭṭhasamāpattīsu kammaṁ karontassa, sattavidhaṁ anupassanaṁ bhāventassa arahattamaggo
  uppajjitvā phalaṁ deti,
     yathā hi madhuraṁ ambapakkaṁ paribhuñjitukāmo ambapotakassa samantā
  udakakoṭṭhakaṁ thiraṁ katvā bandhati. Ghaṭaṁ gahetvā kālena kālaṁ udakaṁ āsiñcati.
  Udakassa anikkhamanatthaṁ mariyādaṁ thiraṁ karoti. Yā hoti samīpe valli vā sukkhadaṇḍako
  vā kipillikapuṭo vā makkaṭakajālaṁ vā, taṁ apaneti. Khaṇittiṁ gahetvā kālena
  kālaṁ mūlāni parikhanati. 1- Evamassa appamattassa imāni pañca kāraṇāni karoto
  so ambo vaḍḍhitvā phalaṁ deti. Evaṁ sampadamidaṁ veditabbaṁ. Rukkhassa samantato
  koṭṭhakabandhanaṁ viya hi catuppārisuddhisīlaṁ 2- daṭṭhabbaṁ, kālena kālaṁ udakasiñcanaṁ
  viya dhammassavanaṁ, mariyādāya thirabhāvakaraṇaṁ viya samatho, samīpe valliādinīharaṇaṁ
  viya 3- kammaṭṭhāne khalanapakkhalanacchedanaṁ, kālena kālaṁ khaṇittiṁ gahetvā mūlakhananaṁ 4-
  viya sattannaṁ anupassanānaṁ bhāvanā, tehi pañcahi kāraṇehi anuggahitassa
  ambarukkhassa madhuraphaladānakālo viya imassa bhikkhuno imehi pañcahi dhammehi
  anuggahitāya sammādiṭṭhiyā arahattaphaladānaṁ veditabbaṁ.
     [453] Kati panāvuso bhavāti idha kiṁ pucchati? mūlameva gato anusandhi,
  Duppañño yehi bhavehi na uṭṭhāti, te pucchissāmīti pucchati. Tattha kāmabhavoti
  kāmabhavūpagaṁ kammaṁpi kammābhinibbattā upādinnakkhandhāpīti ubhayamekato katvā
  kāmabhavoti āha. Rūpārūpabhavesupi eseva nayo. Āyatinti anāgate. Punabbhavāya 5-
  abhinibbattīti punabbhavābhinibbatti. Idha vaṭṭaṁ pucchissāmīti pucchati. Tatra
  tatrābhinandanāti saddābhinandanāti evaṁ tahiṁ tahiṁ abhinandanā, karaṇavacane
  cetaṁ paccattaṁ. Tatra tatrābhinandanāya punabbhavābhinibbatti hotīti attho.
  Ettāvatā hi gamanaṁ hoti, āgamanaṁ hoti, gamanāgamanaṁ hoti, vaṭṭaṁ vattatīti

  *  *  *  *  *  *
  Footnote: 1 chaṂa. parikhaṇati 2 chaṂa. sīlaṁ 3 chaṂa. valliādīnaṁ haraṇaṁ viya
  4 chaṂa. mūlakhaṇanaṁ 5 chaṂa. punabbhavassa
-------------------------------------------------
[page 256]
  Vaṭṭaṁ matthakaṁ pāpetvā dassesi. Idāni vivaṭṭaṁ pucchanto "kathaṁ
  panāvuso"tiādimāha. Tassa vissajjane avijjāvirāgāti avijjāya khayanirodhena.
  Vijjuppādāti arahattamaggavijjāya uppādena. Kiṁ avijjā pubbe niruddhā, atha
  vijjā pubbe uppannāti? ubhayametaṁ na vattabbaṁ. Dīpujjalanena andhakāravigamo viya
  vijjuppādena avijjā niruddhāva hoti. Taṇhānirodhāti taṇhāya khayanirodhena.
  Punabbhavābhinibbatti na hotīti evaṁ āyatiṁ punabbhavassa abhinibbatti na hoti, gamanaṁ
  āgamanaṁ gamanāgamanaṁ na hoti, 1- vaṭṭaṁ na vattatīti vivaṭṭaṁ matthakaṁ pāpetvā dassesi.
     [454] Katamaṁ panāvusoti idha kiṁ pucchati? ubhatobhāgavimutto bhikkhu
  Kālena kālaṁ nirodhaṁ samāpajjati, tassa nirodhapādakaṁ paṭhamajjhānaṁ pucchissāmīti
  pucchati. Paṭhamaṁ jhānanti idha kiṁ pucchati? nirodhasamāpajjanakena bhikkhunā
  aṅgavavatthānaṁ koṭṭhāsaparicchedo nāma jānitabbo, idaṁ jhānaṁ pañcaṅgikaṁ caturaṅgikaṁ
  tivaṅgikaṁ duvaṅgikanti aṅgavavatthānaṁ koṭṭhāsaparicchedaṁ pucchissāmīti pucchati.
  Vitakkotiādīsu pana abhiniropanalakkhaṇo vitakko, anumajjanalakkhaṇo vicāro,
  pharaṇalakkhaṇā pīti, sātalakkhaṇaṁ sukhaṁ, avikkhepalakkhaṇā cittekaggatāti ime pañca
  dhammā vattanti. Kataṅgavippahīnanti idha pana kiṁ pucchati? nirodhasamāpajjanakena
  bhikkhunā upakārānupakārāni aṅgāni jānitabbāni, tāni pucchissāmīti pucchati,
  vissajjanaṁ panettha pākaṭameva. Iti heṭṭhā nirodhapādakaṁ paṭhamajjhānaṁ gahitaṁ,
  upari tassa anantarapaccayaṁ nevasaññānāsaññāyatanasamāpattiṁ pucchissati, tassa 2-
  antarā pana cha samāpattiyo saṅkhittā, nayaṁ vā dassetvā vissaṭṭhāti
  veditabbā.
     [455] Idāni viññāṇanissaye pañcappasāde pucchanto pañcimāni
  āvusotiādimāha. Tattha gocaravisayanti gocarabhūtaṁ visayaṁ. Aññamaññassāti cakkhusotassa
  sotaṁ vā cakkhussāti evaṁ ekekassa gocaravisayaṁ na paccanubhoti. Sace hi nīlādibhedaṁ
  rūpārammaṇaṁ samodhānetvā sotindriyassa upaneyya "iṅgha tāva naṁ vavatthapehi
  vibhāvehi, kiṁ nāmetaṁ ārammaṇan"ti. Cakkhuviññāṇampi 3- vinā mukhena attano

  *  *  *  *  *  *
  Footnote: 1 chaṂa. upacchijjati 2 chaṂa. ayaṁ pāṭho na dissati 3 chaṂa. cakkhuviññāṇaṁ hi
-------------------------------------------------
[page 257]
  Dhammatāya evaṁ vadeyya "are andhabāla vassasatampi vassasahassampi paridhāvamāno
  aññatra mayā kuhiṁ etassa jānanakaṁ labhissasi, āhara naṁ cakkhuppasāde upanehi,
  ahametaṁ ārammaṇaṁ jānissāmi yadi vā nīlaṁ yadi vā pītakaṁ, na hi eso
  aññassa visayo, mayhameveso visayo"ti. Sesadvāresupi eseva nayo. Evametāni
  aññamaññassa gocaravisayaṁ na paccanubhonti nāMa. Kiṁ paṭisaraṇanti etesaṁ kiṁ
  paṭisaraṇaṁ, kiṁ etāni paṭisarantīti pucchati. Manopaṭisaraṇanti javanamanopaṭisaraṇaṁ.
  Mano ca nesanti manodvārikajavanamano vā pañcadvārikajavanamano vā etesaṁ
  gocaravisayaṁ rajjanādivasena anubhoti, cakkhuviññāṇaṁ hi rūpadassanamattameva, ettha
  gocaravisayaṁ rajjanādivasena anubhoti, cakkhuviññāṇaṁ hi rūpadassanamattameva, ettha
  rajjanaṁ vā dussanaṁ vā muyhanaṁ vā natthi, etasmiṁ pana dvāre javanaṁ rajjati
  vā dussati vā muyhati vā. Sotaviññāṇādīsupi eseva nayo.
     Tatrāyaṁ upamā:- pañca kira dubbalabhojakā rājānaṁ sevitvā kicchena
  kasirena ekasmiṁ pañcakulike gāme parittakaṁ āyaṁ labhiṁsu, tesaṁ tattha macchabhāgo
  maṁsabhāgo 1- yottakahāpaṇo andukahāpaṇo māsakakahāpaṇo 1- aṭṭhakahāpaṇo vā
  soḷasakahāpaṇo vā dvattiṁsakahāpaṇo vā catusaṭṭhikahāpaṇo vā daṇḍoti
  ettakamattameva pāpuṇāti, sattavatthukaṁ pañcasatavatthukaṁ sahassavatthukaṁ mahābaliṁ
  rājāva gaṇhāti. Tattha pañcakulikagāmo viya pañca pasādā daṭṭhabbā, pañca
  dubbalabhojakā viya pañca viññāṇāni, rājā viya javanaṁ, dubbalabhojakānaṁ
  parittakaṁ āyapāpuṇanaṁ viya 2- cakkhuviññāṇādīnaṁ rūpadassanādimattaṁ, rajjanādīni
  pana etesu natthi, rañño mahābaliggahaṇaṁ viya tesu dvāresu javanassa rajjānādīni
  veditabbāni.
     [456] Pañcimāni āvusoti idha kiṁ pucchati? antonirodhasmiṁ pañcappasāde.
  Kiriyamayappavattasmiṁ hi vattamāne arūpadhammā pasādānaṁ balavapaccayā honti. Yo
  pana taṁ pavattaṁ nirodhetvā nirodhasamāpattiṁ samāpanno. Tassa antonirodhe
  pañcappasādā kiṁ paṭicca tiṭṭhantīti idaṁ pucchissāmīti pucchati. Āyuṁ paṭiccāti
  jīvitindriyaṁ paṭicca tiṭṭhanti. Usmaṁ paṭiccāti jīvitindriyaṁ kammajatejaṁ
  paṭicca

  *  *  *  *  *  *
  Footnote: 1-1 chaṂa. yuttikahāpaṇo vā bandhakahāpaṇo vā māpahārakahāpaṇo vā 2 Ma. āyaggahaṇaṁ viya
-------------------------------------------------
[page 258]
  Tiṭṭhati. Yasmā pana kammajatejopi jīvitindriyena vinā na tiṭṭhati, tasmā "usmā
  āyuṁ paṭicca tiṭṭhatī"ti āha. Jhāyatoti jalato. Acciṁ paṭiccāti jālasikhaṁ paṭicca.
  Ābhā paññāyatīti āloko nāma paññāyati. Ābhaṁ paṭicca accīti taṁ ālokaṁ
  paṭicca jālasikhā paññāyati.
     Evameva kho āvuso āyu usmaṁ paṭicca tiṭṭhatīti ettha jālasikhā viya
  kammajatejo, āloko viya jīvitindriyaṁ jālasikhā hi uppajjamānā ālokaṁ
  gahetvāva uppajjati, sā tena attanā janitāalokeneva sayampi aṇuṁthūlā
  dīgharassāti pākaṭā hoti, tattha jālappavattiyā janitāalokena tassāyeva
  jālappavattiyā pākaṭabhāvo viya usmaṁ paṭicca nibbattena kammajamahābhūtasambhavena
  jīvitindriyena usmāya anupālanaṁ. Jīvitindriyañhi dasapi vassāni vīsatipi
  vassāni .pe. Vassasatampi kammajatejappavattaṁ pāleti, iti mahābhūtāni
  upādārūpānaṁ nissayapaccayādivasena paccayā 1- hontīti āyu usmaṁ paṭicca tiṭṭhati,
  jīvitindriyaṁ mahābhūtāni pāletīti usmā āyuṁ paṭicca tiṭṭhatīti veditabbā.
     [457] Āyusaṅkhārāti āyumeva. Vedaniyā dhammāti vedanādhammāva.
  Vuṭṭhānaṁ paññāyatīti samāpattito vuṭṭhānaṁ paññāyati. Yo hi bhikkhu arūpappavatte
  ukkaṇṭhitvā saññañca vedanañca nirodhetvā nirodhaṁ samāpanno, tassa
  yathāparicchinnakālavasena rūpajīvitindriyapaccayā arūpadhammā uppajjanti, evaṁ pana
  rūpārūpappavattaṁ pavattati. Yathā kiṁ? yathā eko puriso jālāpavatte ukkaṇṭhito
  udakena paharitvā jālaṁ appavattaṁ katvā chārikāya aṅgāre pidhāya tuṇhī
  nisīdati, yadā panassa puna jālāya attho hoti, chārikaṁ apanetvā aṅgāre
  parivattetvā upādānaṁ datvā mukhavātaṁ vā tālavaṇṭavātaṁ vā dadāti, atha
  jālāpavattaṁ puna pavattati, evameva jālāpavattaṁ viya arūpadhammā, purisassa
  jālāpavatte ukkaṇṭhitvā udakappahārena jālaṁ appavattaṁ katvā chārikāya
  aṅgāre pidhāya tuṇhībhūtassa nisajjā viya bhikkhuno arūpappavatte ukkaṇṭhitvā

  *  *  *  *  *  *
  Footnote: 1 chaṂa. paccayāni
-------------------------------------------------
[page 259]
  Saññañca vedanañca nirodhetvā nirodhasamāpajjanaṁ, chārikāya pihitāṅgārā viya
  1- rūpajīvitindriyaṁ kammajatejodhātu vattati, 1- purisassa puna jālāya atthe sati
  chārikāpanayanādīni viya bhikkhuno yathāparicchinnakālāgamanaṁ, aggijālāya pavatti
  viya puna arūpadhammesu uppannesu rūpārūpappavatti veditabbā.
     Āyu usmā ca viññāṇanti rūpajīvitindriyaṁ, kammajatejodhātu, cittanti
  ime tayo dhammā yadā imaṁ rūpakāyaṁ jahanti, athāyaṁ acetanaṁ kaṭṭhaṁ viya paṭhaviyaṁ
  chaḍḍito setīti attho. Vuttaṁ cetaṁ:-
            "āyu usmā ca viññāṇaṁ yadā kāyaṁ jahantimaṁ
             apaviddho tadā seti parabhattaṁ acetanan"ti. 2-
     Kāyasaṅkhārāti assāsapassāsā. Vacīsaṅkhārāti vitakkavicāRā. Cittasaṅkhārāti
  saññāvedanā. Āyūti rūpajīvitindriyaṁ. Paribhinnānīti upahatāni, vinaṭṭhānīti
  attho. Tattha keci "nirodhasamāpannassa cittasaṅkhārāva niruddhā"ti vacanato cittaṁ
  aniruddhaṁ hoti, tasmā sacittakā ayaṁ samāpattīti vadanti. Te vattabbā
  vacīsaṅkhārāpissa niruddhāti vacanato vācā aniruddhā hoti, tasmā nirodhasamāpannena
  dhammaṁpi kathentena sajjhāyaṁpi karontena nisīditabbaṁ siyā. "yo Cāyaṁ mato kālakatopi,
  3- tassāpi cittasaṅkhārā niruddhā"ti vacanato cittaṁ aniruddhaṁ bhaveyya, tasmā
  kālakate mātāpitaro vā arahante vā jhāpayantena anantariyakammaṁ kataṁ bhaveyya.
  Iti byañjane abhinivesaṁ akatvā ācariyānaṁ naye ṭhatvā attho upaparikkhitabbo.
  Attho hi paṭisaraṇaṁ, na byañjanaṁ.
     Indriyāni vippasannānīti kiriyamayappavattasmiṁ hi vattamāne bahiddhā
  ārammaṇesu pasāde ghaṭentesu indriyāni kilamantāni upahatāni makkhitāni
  viya honti vātādīhi uṭṭhitena rajena catumahāpathe ṭhapitāadāso viya. Yathā
  pana thavikāyaṁ pakkhipitvā mañjūsādīsu ṭhapito ādāso antoyeva virocati, evaṁ

  *  *  *  *  *  *
  Footnote: 1 chaṂa. ime pāṭhā na dissanti Ma. rūpajīvitindriyaṁ kammajatejodhātu cāti
  2 saṁ. khandha. 17/95/113 pheṇapiṇḍūpamasutta 3 chaṂa. kālaṅkato
-------------------------------------------------
[page 260]
  Nirodhasamāpannassa bhikkhuno antonirodhe pañca pasādā ativiya virocanti.
  Tena vuttaṁ "indriyāni vippasannānī"ti.
     [458] Kati panāvuso paccayāti idha kiṁ pucchati? nirodhassa anantarapaccayaṁ
  Nevasaññānāsaññāyatanaṁ pucchissāmīti pucchati. Vissajjane panassa sukhassa ca
  pahānāti cattāro apagamanapaccayā kathitā. Animittāyāti idha kiṁ pucchati?
  nirodhato vuṭṭhānakaphalasamāpattiṁ pucchissāmīti pucchati. Avasesasamāpattivuṭṭhānaṁ hi
  bhavaṅgena hoti, nirodhavuṭṭhānaṁ pana vipassanānissandāya phalasamāpattiyāti tameva
  pucchati. Sabbanimittānanti rūpādīnaṁ sabbārammaṇānaṁ. Animittāya ca dhātuyā
  manasikāroti sabbanimittāpagatāya nibbānadhātuyā manasikāro, phalasamāpatti-
  sahajātamanasikāraṁ sandhāyāha. Iti heṭṭhā nirodhapādakaṁ paṭhamajjhānaṁ gahitaṁ,
  nirodhassa anantarapaccayaṁ nevasaññānāsaññāyatanaṁ gahitaṁ, idha nirodhato
  vuṭṭhānakaphalasamāpatti gahitāti.
     Imasmiṁ ṭhāne nirodhakathā kathetabbā hoti. Sā "dvīhi phalehi samannāgatattā
  tayo ca saṅkhārānaṁ paṭippassaddhiyā soḷasahi ñāṇacariyāhi navahi samādhicariyāhi
  vasībhāvatāpaññā nirodhasamāpattiyā ñāṇan"ti evaṁ paṭisambhidāmagge 1-
  āgatā. Visuddhimagge panassā sabbākārena vinicchayakathā kathitā.
     Idāni valañjanasamāpattiṁ pucchanto kati panāvuso paccayātiādimāha.
  Nirodhato hi vuṭṭhānakaphalasamāpattiṭhiti nāma na hoti, ekadvecittavārameva 2-
  pavattitvā bhavaṅgaṁ otarati. Ayañhi bhikkhu sattadivase arūpappavattaṁ nirodhetvā
  nisinno nirodhā vuṭṭhānakaphalasamāpattiyaṁ na ciraṁ tiṭṭhati. Valañjanasamāpattiyaṁ
  pana addhānaparicchedova pamāṇaṁ. Tasmā sā ṭhitā nāma hoti. Tenāha "animittāya
  cetovimuttiyā ṭhitiyā"ti. Tassā ciraṭṭhitatthaṁ kati paccayāti attho. Vissajjane
  panassā pubbe ca abhisaṅkhāroti addhānaparicchedo vutto. Vuṭṭhānāyāti idha
  bhavaṅgavuṭṭhānaṁ pucchati. Vissajjanepissā sabbanimittānañca manasikāroti
  rūpādinimittavasena bhavaṅgasahajātamanasikāro vutto.

  *  *  *  *  *  *
  Footnote: 1 khu. paṭi. 31/217/143 ñāṇakathā (syā) 2 chaṂa. ekaṁ dve cittavārameva
-------------------------------------------------
[page 261]
     [459] Yā cāyaṁ āvusoti idha kiṁ pucchati? idha aññaṁ abhinavaṁ nāma
  natthi. Heṭṭhā kathitadhammeyeva ekato samodhānetvā pucchāmīti pucchati. Kattha
  panete kathitā "nīlaṁpi sañjānāti pītakaṁpi, lohitakaṁpi, odātaṁpi sañjānātī"ti 1-
  etasmiṁ hi ṭhāne appamāṇā cetovimutti kathitā. "natthi Kiñcīti ākiñcaññāyatanaṁ
  neyyan"ti 2- ettha ākiñcaññaṁ. "paññācakkhunā Pajānātī"ti 2- ettha suññatā
  kathitā. "kati Panāvuso paccayā animittāya cetovimuttiyā ṭhitiyā vuṭṭhānāyā"ti
  ettha animittā. Evaṁ heṭṭhā kathitāva imasmiṁ ṭhāne ekato samodhānetvā
  pucchati. Taṁ pana paṭikkhipitvā etā tasmiṁ tasmiṁ ṭhāne niddiṭṭhā vāti vatvā
  aññe cattāro dhammā ekanāmakā atthi, eko dhammo catunāmako atthi, ekaṁ 3-
  pākaṭaṁ katvā kathāpetuṁ idha pucchatīti aṭṭhakathāyaṁ sanniṭṭhānaṁ kataṁ. Tassa 4-
  vissajjane ayaṁ vuccatāvuso appamāṇā cetovimuttīti ayaṁ pharaṇāppamāṇatāya
  appamāṇā nāma, ayañhi appamāṇe vā satte pharati, ekasmiṁpi vā satte
  asesetvā pharati.
     Ayaṁ vuccatāvuso ākiñcaññāti ārammaṇakiñcanassa abhāvato ākiñcaññā.
  Attena vāti attabhāvaposapuggalādisaṅkhātena attaniyāmena 5- suññaṁ. Attaniyena
  vāti cīvarādiparikkhārasaṅkhātena attaniyena suññaṁ, animittāti rāganimittādīnaṁ
  abhāveneva animittā, arahattaphalasamāpattiṁ sandhāyāha. Nānatthā ceva
  nānābyañjanā cāti byañjanaṁpi nesaṁ nānā atthopi. Tattha byañjanassa nānatā
  pākaṭāva. Attho pana appamāṇā cetovimutti bhummantarato 6- mahaggatāeva hoti,
  rūpāvacarā, ārammaṇato sattapaṇṇattiārammaṇā. Ākiñcaññā bhummantarato
  mahaggatā arūpāvacarā, ārammaṇato na vattabbārammaṇā. Suññatā bhummantarato
  kāmāvacarā, ārammaṇato saṅkhārārammaṇā. Vipassanā hi ettha suññatāti adhippetā.
  Animittā bhummantarato lokuttarā, ārammaṇato nibbānārammaṇā.

  *  *  *  *  *  *
  Footnote: 1 Maṃū. 12/450/402 2 Maṃū. 12/451/403 3 chaṂa. etaṁ
  4 chaṂa. tassā 5 chaṂa. attena 6 chaṂa. bhūmantarato
-------------------------------------------------
[page 262]
     Rāgo kho āvuso pamāṇakaraṇotiādīsu yathā pabbatapāde pūtipaṇṇarasaudakaṁ
  nāma hoti kāḷavaṇṇaṁ, olokentānaṁ byāmasatagambhīraṁ viya khāyati, yaṭṭhiṁ vā
  rajjuṁ vā gahetvā minantassa piṭṭhipādottharaṇamattaṁpi na hoti, evameva yāva
  rāgādayo nuppajjanti, tāva puggalaṁ sañjānituṁ na sakkā hoti, 1- sotāpanno
  viya sakadāgāmī viya anāgāmī viya ca khāyati. Yadā panassa rāgādayo uppajjanti,
  tadā ratto duṭṭho muḷhoti paññāyati. Iti ete "ettako ayan"ti puggalassa
  pamāṇaṁ dassento viya uppajjantīti pamāṇakaraṇā nāma vuttā. Yāvatā kho
  āvuso appamāṇā cetovimuttiyoti yattakā appamāṇā cetovimuttiyo. Kittakā
  pana tā? cattāro brahmavihārā, cattāro maggā, cattāri ca phalānīti dvādasa.
  Tattha brahmavihārā pharaṇāppamāṇatāya appamāṇā. Sesā pamāṇakaraṇakilesānaṁ
  abhāvena appamāṇā, nibbānaṁpi appamāṇameva, cetovimutti pana na hoti,
  tasmā na gahitaṁ. Akuppāti arahattaphalacetovimutti, sā hi tāsaṁ sabbajeṭṭhakā, 2-
  tasmā aggamakkhāyatīti vuttā, rāgo kho āvuso kiñcanoti rāgo uppajjitvāpi
  puggalaṁ kiñcati maddati palibuddhati. 3- Tasmā kiñcanoti vutto. Manussā kira
  goṇehi khalaṁ maddāpentā kiñcehi kapilakiñcehi kāḷakāti vadanti, evaṁ
  maddanattho kiñcanatthoti veditabbo. Dosamohesupi eseva nayo. Ākiñcaññā
  cetovimuttiyo nāma nava dhammā ākiñcaññāyatanañca maggaphalāni ca. Tattha
  ākiñcaññāyatanaṁ kiñcanaṁ ārammaṇaṁ assa natthīti ākiñcaññaṁ, maggaphalāni
  kiñcanānaṁ maddanapalibuddhanakilesānaṁ natthitāya ākiñcaññāni, nibbānaṁpi
  ākiñcaññaṁ, cetovimutti pana na hoti, tasmā na gahitaṁ.
     Rāgo kho āvuso nimittakaraṇotiādīsu yathā nāma dvinnaṁ kulānaṁ
  sadisā dve vacchakā honti. Yāva tesaṁ lakkhaṇaṁ na kataṁ hoti, tāva "ayaṁ
  asukakulassa vacchako, ayaṁ asukakulassā"ti na sakkā honti jānituṁ. Yadā pana
  tesaṁ sattisūlādīsu aññataraṁ lakkhaṇaṁ kataṁ hoti, tadā sakkā honti jānituṁ.
  Evameva yāva puggalassa rāgo nuppajjati, tāva na sakkā hoti jānituṁ ariyo

  *  *  *  *  *  *
  Footnote: 1 chaṂa. honti 2 chaṂa. sabbajeṭṭhikā 3 chaṂa. palibundhati
-------------------------------------------------
[page 263]
  Vā puthujjano vāti. Rāgo panassa uppajjamānova sarāgo nāma ayaṁ puggaloti
  sañjānananimittaṁ karonto viya uppajjati, tasmā "nimittakaraṇo"ti vutto.
  Dosamohesupi eseva nayo.
     Animittā cetovimuttiyo nāma terasa dhammā vipassanā, cattāro āruppā,
  cattāro maggā, cattāri ca phalānīti. Tattha vipassanā niccanimittaṁ sukhanimittaṁ
  attanimittaṁ ugghāṭetīti animittā nāMa. Cattāro āruppā rūpanimittassa
  abhāvena animittā nāMa. Maggaphalāni nimittakaraṇānaṁ kilesānaṁ abhāvena
  animittāni. Nibbānaṁpi animittameva, taṁ pana cetovimutti na hoti, tasmā na
  gahitaṁ. Atha kasmā suññatā cetovimutti na gahitāti sā "suññā
  rāgenā"tiādivacanato sabbattha anupaviṭṭhāva, tasmā visuṁ na gahitā. Ekatthāti
  ārammaṇavasena ekatthā, appamāṇaṁ ākiñcaññaṁ suññataṁ animittanti hi sabbānetāni
  nibbānasseva nāmāni, iti iminā pariyāyena ekatthā. Aññasmiṁ panaṭṭhāne
  appamāṇā honti, aññasmiṁ ākiñcaññā aññasmiṁ suññatā aññasmiṁ animittāti.
  Iminā pariyāyena nānābyañjanā. Iti thero yathānusandhināva desanaṁ niṭṭhapesīti.
                     Papañcasūdaniyā majjhimanikāyaṭṭhakathāya
                      mahāvedallasuttavaṇṇanā niṭṭhitā.
                       --------------------
                        4. Cūḷavedallasuttavaṇṇanā
     [460] Evamme sutanti cūḷavedallasuttaṁ. Tattha visākho upāsakoti
  visākhoti evaṁnāmako upāsako. Yena dhammadinnāti yena dhammadinnā nāma bhikkhunī
  tenupasaṅkami. Ko panāyaṁ visākho? kā dhammadinnā? kasmā upasaṅkamīti?
  visākho nāma dhammadinnāya gihikāle gharasāmiko. So yadā bhagavā sammāsambodhiṁ
-------------------------------------------------
[page 264]
  Abhisambujjhitvā pavattitavaradhammacakko yasādayo kulaputte vinetvā 1- uruvelaṁ
  patvā tattha jaṭilasahassaṁ vinetvā purāṇajaṭilehi khīṇāsavabhikkhūhi saddhiṁ rājagahaṁ
  gantvā buddhadassanatthaṁ dvādasanahutāya parisāya saddhiṁ āgatassa bimbisāramahārājassa
  dhammaṁ desesi. Tadā raññā saddhiṁ āgatesu dvādasanahutesu ekaṁ
  nahutaṁ upāsakattaṁ paṭivedesi, ekādasanahutāni sotāpattiphale patiṭṭhahiṁsu saddhiṁ
  raññā bimbisārena. Ayaṁ upāsako tesaṁ aññataro, tehi saddhiṁ paṭhamadassaneyeva
  sotāpattiphale patiṭṭhāya, puna ekadivasaṁ dhammaṁ sutvā sakadāgāmiphalaṁ patvā,
  tato aparabhāgepi ekadivasaṁ dhammaṁ sutvā anāgāmiphale patiṭṭhito. So anāgāmī
  hutvā gehaṁ āgacchanto yathā aññesu divasesu ito cito ca olokento
  sitaṁ kurumāno hasamāno 2- āgacchati, evaṁ anāgantvā santindriyo santamānaso
  hutvā agamāsi.
     Dhammadinnā 3- sīhapañjaraṁ ugghāṭetvā vīthiṁ olokayamānā tassa
  āgamanakāraṇaṁ 4- disvā "kiṁ nu kho etan"ti cintetvā tassa paccuggamanaṁ
  kurumānā sopānasīse ṭhatvā olambanatthaṁ hatthaṁ pasāresi. Upāsako attano
  hatthaṁ samiñjesi. Sā "pātarāsabhojanakāle jānissāmī"ti cintesi. Upāsako
  pubbe tāya saddhiṁ ekato bhuñjati, taṁ divasaṁ pana taṁ anavaloketvā 5- yogāvacarabhikkhu
  viya ekakova bhuñji. Sā "sayanakāle 6- jānissāmī"ti. Cintesi. Upāsako taṁ divasaṁ
  sirigabbhaṁ na pāvisi, aññaṁ gabbhaṁ paṭijaggāpetvā kappiyamañcakaṁ paññāpetvā
  nipajji. Upāsikā "kiṁ nu khvassa bahiddhā patthanā atthi, udāhu kenacideva
  paribhedakena bhikanno, udāhu mayhameva koci doso atthī"ti balavadomanassā
  hutvā "ekaṁ dve divase vasitakāle sakkā ñātun"ti tassa upaṭṭhānaṁ gantvā
  vanditvā aṭṭhāsi.
     Upāsako "kiṁ dhammadinne akāle āgatāsī"ti pucchi. Āma ayyaputta
  āgatāmhi, na tvaṁ yathā purāṇo, 7- kiṁ nu te bahiddhā patthanā atthīti.

  *  *  *  *  *  *
  Footnote: 1 Sī. vinento 2 chaṂa. ayaṁ pāṭho na dissati 3 Ma. dhammadinnāpi
  4 chaṂa. āgamanākāraṁ 5 chaṂa. anapaloketvā 6 chaṂa. sāyaṇhakāle
  7 Sī. porāṇo
-------------------------------------------------
[page 265]
  Natthi dhammadinneti. Añño koci paribhedako atthīti. Ayaṁpi natthīti. Evaṁ sante
  mayhameva koci doso bhavissatīti. Tuyhaṁpi doso natthīti. Atha kasmā mayā saddhiṁ
  yathāpakatiyā allāpasallāpamattaṁpi na karothāti. So cintesi "ayaṁ lokuttaradhammo
  nāma garubhāriyo na pakāsetabbo, sace kho panāhaṁ na kathessāmi, ayaṁ hadayaṁ
  phāletvā ettheva kālaṁ kareyyā"ti tassā anuggahanatthāya kathesi "dhammadinne
  ahaṁ satthu dhammadesanaṁ sutvā lokuttaradhammaṁ nāma adhigato, taṁ adhigatassa evarūpā
  lokiyakiriyā na vaṭṭati, yadi tvaṁ icchasi, tava cattāḷīsakoṭiyo mama cattāḷīsakoṭiyoti
  asītikoṭidhanaṁ atthi, ettha issarā hutvā mama mātiṭṭhāne vā bhaginiṭṭhāne
  vā ṭhatvā vasa, tayā dinnena bhattapiṇḍamattakena ahaṁ yāpessāmi, athevaṁ na
  karosi, ime bhoge gahetvā kulagehaṁ gaccha, athāpi te bahiddhā patthanā
  natthi, ahaṁ taṁ bhaginiṭṭhāne vā dhītuṭṭhāne vā ṭhapetvā posissāmī"ti.
     Sā cintesi "pakatipuriso evaṁ vattā nāma natthi, addhā etena
  lokuttaradhammo 1- paṭividdho, so pana dhammo kiṁ puriseheva paṭivijjhitabbo 2-
  udāhu mātugāmopi paṭivijjhituṁ sakkotī"ti visākhaṁ etadavoca "kiṁ nu kho eso
  dhammo puriseheva labhitabbo, mātugāmenapi 3- sakkā laddhun"ti. Kiṁ vadesi
  dhammadinne, ye paṭipannakā, te etassa dāyādā, yassa yassa upanissayo atthi, so so
  etaṁ paṭilabhatīti. Evaṁ sante mayhaṁ pabbajjaṁ anujānāthāti. Sādhu bhadde ahaṁpi
  taṁ etasmiṁyeva magge yojetukāmo, manaṁ pana te ajānamāno na kathemīti tāvadeva
  bimbisārassa rañño santikaṁ gantvā vanditvā aṭṭhāsi,
     rājā "kiṁ gahapati akāle āgatosī"ti pucchi. Dhammadinnā mahārāja
  pabbajissāmīti vadatīti. Kiṁ panassa laddhuṁ vaṭṭatīti. Aññaṁ kiñci natthi,
  sovaṇṇasivikaṁ deva laddhuṁ vaṭṭati nagaraṁ ca paṭijaggāpetunti. Rājā sovaṇṇasivikaṁ datvā
  nagaraṁ paṭijaggāpesi. Visākho dhammadinnaṁ gandhodakena nahāpetvā sabbālaṅkārehi
  alaṅkārāpetvā sovaṇṇasivikāya nisīdāpetvā ñātigaṇena parivāretvā 4-

  *  *  *  *  *  *
  Footnote: 1 chaṂa. lokuttaravaradhammo 2 chaṂa. paṭibujjhitabbo
  3 Ma. mātugāmena vā 4 chaṂa. parivārāpetvā
-------------------------------------------------
[page 266]
  Gandhapupphādīhi pūjayamāno nagaravāsanaṁ karonto viya bhikkhunūpassayaṁ gantvā
  "ayye 1- dhammadinnaṁ pabbājethā"ti āha. Bhikkhuniyo "ekaṁ vā dve vā dose
  sahituṁ vaṭṭati gahapatī"ti āhaṁsu. Natthayye 2- koci doso, saddhāya pabbajīti. 3-
  Athekā byattā therī tacapañcakakammaṭṭhānaṁ ācikkhitvā kese ohāretvā
  pabbājesi. Visākho "abhiramayye svākkhāto dhammo"ti vanditvā pakkāmi.
     Tassā pabbajitadivasato paṭṭhāya lābhasakkāro uppajji, tena 4- palibuddhā
  samaṇadhammaṁ kātuṁ okāsaṁ na labhati, athācariyūpajjhāyatheriyo gahetvā janapadaṁ
  gantvā aṭṭhattiṁsāya ārammaṇesu cittarucitaṁ kammaṭṭhānaṁ kathāpetvā samaṇadhammaṁ
  kātuṁ āraddhā, abhinīhārasampannattā pana nāticiraṁ kilamittha.
       Ito paṭṭhāya hi satasahassakappamatthake padumuttaro nāma satthā loke
  udapādi, tadā esā ekasmiṁ kule dāsī hutvā attano kese vikkiṇitvā
  sujātattherassa nāma aggasāvakassa dānaṁ datvā patthanaṁ akāsi. Sā tāya
  patthanābhinīhārasampattiyā nāticiraṁ kilamittha, katipāheneva arahattaṁ patvā cintesi
  "ahaṁ yenatthena sāsane pabbajitā, so matthakaṁ patto, kiṁ me janapadavāsena,
  mayhaṁ ñātakāpi puññāni karissanti, bhikkhunīsaṁgho paccayehi na kilamissati, rājagahaṁ
  gacchāmī"ti bhikkhunīsaṁghaṁ gahetvā rājagahameva agamāsi. Visākho "dhammadinnā kira
  āgatā"ti sutvā "pabbajitvā na cirasseva janapadaṁ gatā, gantvāpi na cirasseva
  paccāgatā, kiṁ nu kho bhavissati, gantvā jānissāmī"ti dutiyagamanena bhikkhunūpassayaṁ
  agamāsi. Tena vuttaṁ "athakho visākho upāsako yena dhammadinnā bhikkhunī
  tenupasaṅkamī"ti.
     Etadavocāti etaṁ sakkāyotiādivacanaṁ avoca. Kasmā avocāti? evaṁ
  Kirassa ahosi "ayye abhiramasi nābhiramasī"ti evaṁ pucchanaṁ nāma na paṇḍitakiccaṁ,
  pañcupādānakkhandhe upanetvā pañhaṁ pucchisāmi, pañhabyākaraṇenevassā 5-
  abhiratiṁ vā anabhiratiṁ vā jānissāmīti, tasmā avoca. Taṁ sutvāva dhammadinnā

  *  *  *  *  *  *
  Footnote: 1 chaṂa. ayaṁ pāṭho na dissati 2 Sī. na ayye 3 chaṂa. pabbajatīti
  4 chaṂa. teneva 5 chaṂa. pañhabyākaraṇena tassā
-------------------------------------------------
[page 267]
  Āvuso visākha ahaṁ acirapabbajitā sakāyaṁ vā parakāyaṁ vā kuto jānissāmīti
  vā, aññā theriyo upasaṅkamitvā pucchāti vā avatvā upanikkhittaṁ sampaṭicchamānā
  viya ekapāsakagaṇṭhiṁ mocentī viya gahanaṭṭhāne hatthimaggaṁ nīharamānā viya
  khaggamukhena samuggaṁ vivaramānā viya paṭisambhidāvisaye ṭhatvā pañhaṁ vissajjamānā
  pañca kho ime āvuso visākha upādānakkhandhātiādimāha. Tattha pañcāti
  gaṇanaparicchedo. Upādānakkhandhāti upādānānaṁ paccayabhūtā khandhāti evamādinā
  nayenettha upādānakkhandhatthakathā 1- vitthāretvā kathetabbā. Sā panesā
  visuddhimagge vitthāritā evāti tattha vitthāritanayeneva veditabbā.
  Sakkāyasamudayādīsupi yaṁ vattabbaṁ, taṁ heṭṭhā tattha tattha vuttameva.
     Idaṁ pana catusaccabyākaraṇaṁ sutvā visākho theriyā abhiratabhāvaṁ aññāsi.
  Yo hi buddhasāsane ukkaṇṭhito hoti anabhirato, so evaṁ pucchitapucchitapañhaṁ
  saṇḍāsena ekekaṁ palitaṁ gaṇhanto viya sinerupādato vālukaṁ uddharanto viya
  vissajjetuṁ na sakkoti. Yasmā pana imāni cattāri saccāni loke candimasuriyā
  viya buddhasāsane pākaṭāni, parisamajjhe gato hi bhagavāpi mahātherāpi saccāneva
  pakāsenti, bhikkhusaṁghopi pabbajitadivasato paṭṭhāya kulaputte cattāri nāma kiṁ,
  cattāri ariyasaccānīti pañhaṁ uggaṇhāpeti. Ayañca dhammadinnā upāyakosalle
  ṭhitā paṇḍitā byattā nayaṁ gahetvā sutenāpi kathetuṁ samatthā, tasmā "na sakkā
  etissā ettāvatā saccānaṁ paṭividdhabhāvo ñātuṁ, saccavinibbhogapañhabyākaraṇena
  sakkā ñātun"ti cintetvā heṭṭhā kathitāni dve saccāni paṭinivattetvā
  guḷhaṁ katvā gaṇṭhipañhaṁ pucchissāmīti pucchanto taṁyeva nu kho ayyetiādimāha.
     Tassa vissajjane na kho āvuso visākha taṁyeva upādānanti upādānassa
  saṅkhārakkhandhekadesabhāvato na taṁyeva upādānaṁ te pañcupādānakkhandhā, nāpi
  aññatra pañcahi upādānakkhandhehi upādānaṁ, yadi hi taññeva siyā, rūpādisabhāvaṁpi
  upādānaṁ siyā. Yadi aññatra siyā, parasamaye cittavippayutto anusayo viya
  paṇṇatti viya nibbānaṁ viya ca khandhavinimuttaṁ vā siyā. Chaṭṭho vā khandho

  *  *  *  *  *  *
  Footnote: 1 chaṂa. upādānakkhandhakathā
-------------------------------------------------
[page 268]
  Paññāpetabbo bhaveyya, tasmā evaṁ byākāsi. Tassā byākaraṇaṁ sutvā "adhigatapaṭivedhā
  ayan"ti 1- visākho niṭṭhamagamāsi. Na hi sakkā akhīṇāsavena asambaddhena 2-
  avitthārayantena dīpasahassaṁ jalāpentena 3- viya evarūpo guḷho paṭicchanno
  tilakkhaṇāhato gambhīro pañho vissajjetuṁ. 4- Niṭṭhaṁ gantvā pana "ayaṁ dhammadinnā
  sāsane laddhappatiṭṭhā adhigatappaṭisambhidā vesārajjappattā bhavamatthake ṭhitā
  mahākhīṇāsavā, samatthā mayhaṁ pucchitapañhaṁ kathetuṁ, idāni pana naṁ ovaṭṭikasāraṁ
  pañhaṁ pucchissāmī"ti cintetvā taṁ pucchanto kathaṁ panayyetiādimāha.
     [461] Tassa vissajjane assutavātiādi mūlapariyāye vitthāritameva.
  Rūpaṁ attato samanupassatīti "idha ekacco rūpaṁ attato samanupassati. Yaṁ rūpaṁ
  so ahaṁ, yo ahaṁ taṁ rūpanti rūpañca attānañca 5- advayaṁ samanupassati, seyyathāpi
  nāma telappadīpassa jhāyato yā acci so vaṇṇo, yo vaṇṇo sā accīti
  acciñca vaṇṇañca advayaṁ samanupassati. Evameva idhekacco rūpaṁ attato .pe.
  Advayaṁ samanupassatī"ti 6- evaṁ rūpaṁ attāti diṭṭhivipassanāya passati. Rūpavantaṁ vā
  attānanti arūpaṁ attāti gahetvā chāyāvantaṁ rukkhaṁ viya taṁ attānaṁ rūpavantaṁ
  samanupassati. Attani vā rūpanti arūpameva attāti gahetvā pupphasmiṁ gandhaṁ viya
  attani rūpaṁ samanupassati. Rūpasmiṁ vā attānanti arūpameva attāti gahetvā
  karaṇḍāya maṇiṁ viya taṁ attānaṁ rūpasmiṁ samanupassati. Vedanaṁ attatotiādīsupi
  eseva nayo.
     Tattha rūpaṁ attato samanupassatīti suddharūpameva attāti kathitaṁ, rūpavantaṁ
  vā attānaṁ, attani vā rūpaṁ, rūpasmiṁ vā attānaṁ. Vedanaṁ attato, saññaṁ,
  saṅkhāre, viññāṇaṁ attato samanupassatīti imesu sattasu ṭhānesu arūpaṁ attāti
  kathitaṁ. Vedanāvantaṁ vā attānaṁ, attani vā vedanaṁ, vedanāya vā attānanti
  evaṁ catūsu khandhesu tiṇṇaṁ tiṇṇaṁ vasena dvādasasu ṭhānesu rūpārūpamissako
  attā kathito. Tattha rūpaṁ attato samanupassati, vedanaṁ, saññaṁ, saṅkhāre, viññāṇaṁ

  *  *  *  *  *  *
  Footnote: 1 chaṂa. āgatapaṭivedhā ayanti 2 Sī. asaṁsappantena 3 chaṂa. jālentena
  4 Sī. vissajjetunti 5 chaṂa. attañca 6 khu. paṭi. 31/313/207diṭṭhikathā (syā)
-------------------------------------------------
[page 269]
  Attato samanupassatīti imesu pañcasu ṭhānesu ucchedadiṭṭhi kathitā, avasesesu
  sassatadiṭaṭhīti evamettha paṇṇarasa bhavadiṭṭhiyo pañca vibhavadiṭṭhiyo honti. Na
  rūpaṁ attatoti ettha rūpaṁ attāti na samanupassati. Aniccaṁ dukkhaṁ anattāti
  pana samanupassati. Na rūpavantaṁ attānaṁ .pe. Na viññāṇasmiṁ attānanti ime
  pañcakkhandhe kenaci pariyāyena attato na samanupassati, sabbākārena pana
  aniccā dukkhā anattāti samanupassati.
     Ettāvatā theriyā "evaṁ kho āvuso visākha sakkāyadiṭṭhi hotī"ti evaṁ
  purimapañhaṁ vissajjentiyā ettakena gamanaṁ hoti, āgamanaṁ hoti, gamanāgamanaṁ
  hoti, vaṭṭaṁ vattatīti vaṭṭaṁ matthakaṁ pāpetvā dassitaṁ. Evaṁ kho āvuso visākha
  sakkāyadiṭṭhi na hotīti pacchimapañhaṁ vissajjentiyā ettakena gamanaṁ na hoti,
  āgamanaṁ na hoti, gamanāgamanaṁ na hoti, vaṭṭaṁ nāma na vattatīti vivaṭṭaṁ matthakaṁ
  pāpetvā dassitaṁ.
     [462] Katamo panayye ariyo aṭṭhaṅgiko maggoti ayaṁ pañho theriyā
  paṭipucchitvā vissajjetabbo bhaveyya "upāsaka tayā heṭṭhā maggo pucchito,
  idha kasmā maggameva pucchasī"ti. Sā pana attano byattatāya paṇḍiccena
  tassa adhippāyaṁ sallakkhesi "iminā upāsakena heṭṭhā paṭipattivasena maggo
  pucchito bhavissati, idha pana taṁ saṅkhatāsaṅkhatalokiyalokuttarasaṅgahitāsaṅgahitavasena
  pucchitukāmo bhavissatī"ti. Tasmā apaṭipucchitvāva yaṁ yaṁ pucchi, taṁ taṁ
  vissajjesi. Tattha saṅkhatoti cetito kappito pakappito āyūhito kato nibbattito
  samāpajjantena samāpajjitabbo. Tīhi ca kho āvuso visākha khandhehi ariyo
  aṭṭhaṅgiko maggo saṅgahitoti ettha yasmā maggo sappadeso, tayo khandhā
  nippadesā, tasmā ayaṁ appadesattā nagaraṁ viya rajjena nippadesehi tīhi
  khandhehi saṅgahito. Tattha sammāvācādayo tayo sīlameva, tasmā te sajātito
  sīlakkhandhena saṅgahitā. 1- Kiñcāpi hi pāliyaṁ sīlakkhandheti bhummena viya niddeso
  kato, attho pana karaṇavasena veditabbo. Sammāvāyāmādīsu pana tīsu samādhi

  *  *  *  *  *  *
  Footnote: 1 chaṂa. saṅgahitāti
-------------------------------------------------
[page 270]
  Attano dhammatāya ārammaṇe ekaggabhāvena appetuṁ na sakkoti. Viriye 1- pana
  paggahakiccaṁ sādhente 2- satiyā ca apilāpanakiccaṁ sādhentiyā laddhūpakāro
  hutvā sakkoti.
     Tatrāyaṁ upamā:- yathā hi "nakkhattaṁ kīḷissāmā"ti uyyānaṁ paviṭṭhesu
  tīsu sahāyesu eko supupphitaṁ campakarukkhaṁ disvā hatthaṁ ukkhipitvāpi gahetuṁ na
  sakkuṇeyya, athassa dutiyo onamitvā piṭṭhiṁ dadeyya, so tassa piṭṭhiyaṁ ṭhatvāpi
  kampamāno gahetuṁ na sakkuṇeyya, athassa itaro aṁsakūṭaṁ upanāmeyya, so ekassa
  piṭṭhiyaṁ ṭhatvā ekassa aṁsakūṭaṁ olubbha 3- yathāruciṁ pupphāni ocinitvā
  pilandhitvā nakkhattaṁ kīḷeyya, evaṁ sampadamidaṁ daṭṭhabbaṁ. Ekato uyyānaṁ paviṭṭhā
  tayo sahāyakā viya hi ekato jātā sammāvāyāmādayo tayo dhammā, supupphitacampako
  viya ārammaṇaṁ, hatthaṁ ukkhipitvāpi gahetuṁ asakkonto viya attano dhammatāya
  ārammaṇe ekaggabhāvena appetuṁ asakkonto samādhi, piṭṭhiṁ datvā onatasahāyo
  viya sammāvāyāmo, 4- aṁsakūṭaṁ datvā ṭhitasahāyo viya sati. Yathā tesu ekassa
  piṭṭhiyaṁ ṭhatvā ekassa aṁsakūṭaṁ olubbha itaro yathāruciṁ pupphaṁ gahetuṁ sakkoti,
  evamevaṁ viriye paggahakiccaṁ sādhente satiyā ca apilāpanakiccaṁ sādhentiyā
  laddhūpakāro samādhi sakkoti ārammaṇe ekaggabhāvena appetuṁ, tasmā
  samādhiyevettha sajātito samādhikkhandhena saṅgahito. Sammāvāyamasatiyo 5- pana kiriyato
  saṅgahitā honti.
     Sammādiṭṭhisammāsaṅkappesupi paññā attano dhammatāya aniccaṁ dukkhā
  anattāti ārammaṇaṁ nicchetuṁ na sakkoti, vitakke pana ākoṭetvā ākoṭetvā
  dente sakkoti. Kathaṁ? yathā hi heraññiko kahāpaṇaṁ hatthe ṭhapetvā sabbabhāgesu 6-
  oloketukāmo samānopi na cakkhudaleneva parivattetuṁ sakkoti, aṅgulipabbehi
  pana parivattetvā ito cito ca oloketuṁ sakkoti, evameva pana 7- paññā attano
  dhammatāya aniccādivasena ārammaṇaṁ nicchetuṁ na sakkoti, abhiniropanalakkhaṇena

  *  *  *  *  *  *
  Footnote: 1 Ma. vīriyena 2 Ma. sādhentena 3 Ma. olumbha 4 chaṂa. vāyāmo
  5 chaṂa. vāyamasatiyo 6 Sī. sabbabhāge 7 chaṂa. na
-------------------------------------------------
[page 271]
  Pana āhananapariyāhananarasena vitakkena ākoṭentena viya parivattentena viya
  ca ādāya ādāya dinnameva vinicchetuṁ sakkoti. Tasmā idhāpi sammādiṭṭhiyeva
  sajātito paññākkhandhena saṅgahitā. Sammāsaṅkappo pana kiriyato saṅgahito
  hoti. Iti imehi tīhi khandhehi maggo saṅgahaṁ gacchati. Tena vuttaṁ "tīhi ca
  kho āvuso visākha khandhehi ariyo aṭṭhaṅgiko maggo saṅgahito"ti.
     Idāni ekacittakkhaṇikaṁ maggasamādhiṁ sanimittaṁ saparikkhāraṁ pucchanto katamo
  panayyetiādimāha. Tassa vissajjane cattāro satipaṭṭhānā maggakkhaṇe
  catukiccasādhanavasena uppannā sammāsati, 1- sā sammāsamādhissa 2- paccayaṭṭhena
  nimittaṁ. Cattāro sammappadhānā catukiccasādhanavasena 3- uppannaṁ viriyaṁ, taṁ
  parivāraṭṭhena parikkhāro hoti. Tesaṁyeva dhammānanti tesaṁ maggasampayuttadhammānaṁ.
  Āsevanātiādīsu ekacittakkhaṇikā āsevanādayo vuttāti.
     Vitaṇḍavādī pana "ekacittakkhaṇiko nāma maggo natthi, `evaṁ bhāveyya
  satta vassānī'ti hi vacanato satta vassāni 4- maggabhāvanā hoti, kilesā pana
  lahuṁ chijjantā sattahi ñāṇehi chijjantī"ti vadati. So "suttaṁ āharā"ti
  vattabbo. Addhā aññaṁ apassanto "yā tesaṁyeva dhammānaṁ āsevanā bhāvanā
  bahulīkamman"ti idameva suttaṁ āharitvā "aññena cittena āsevati, aññena
  bhāveti, aññena bahulīkarotī"ti vakkhati. Tato vattabbo "kiṁ panīdaṁ suttaṁ neyyatthaṁ
  nītatthan"ti. Tato vakkhati "nītatthaṁ, yathāsuttaṁ tatheva attho"ti. Tassa idaṁ uttaraṁ.
  Evaṁ sante ekaṁ cittaṁ āsevamānaṁ uppannaṁ, aparaṁpi āsevamānaṁ, aparaṁpi
  āsevamānanti evaṁ divasaṁpi āsevanāva bhavissati, kuto bhāvanā, kuto bahulīkammaṁ.
  Ekaṁ vā bhāvayamānaṁ uppannaṁpi aparaṁpi bhāvayamānaṁ aparaṁpi bhāvayamānanti evaṁ
  divasaṁ 5- bhāvanāva bhavissati, kuto āsevanā kuto bahulīkammaṁ. Ekaṁ vā bahulīkarontaṁ
  uppannaṁ, aparaṁpi bahulīkarontaṁ, aparaṁpi bahulīkarontanti evaṁ divasaṁ
  bahulīkammameva bhavissati kuto āsevanā, kuto bhāvanāti.

  *  *  *  *  *  *
  Footnote: 1 chaṂa. sati 2 chaṂa. samādhissa 3 chaṂa. catukiccasādhanavaseneva
  4 chaṂa. sattapi vassāni 5 chaṂa. divasampi. evamuparipi
-------------------------------------------------
[page 272]
     Athavā evaṁ vadeyya "ekena cittena āsevati, dvīhi bhāveti, tīhi
  bahulīkaroti. Dvīhi vā āsevati, tīhi bhāveti, ekena bahulīkaroti. Tīhi vā
  āsevati, ekena bhāveti, dvīhi bahulīkarotī"ti. So vattabbo "māsuttaṁ me
  laddhanti yaṁ vā taṁ vā avaca, pañhaṁ vissajjentena nāma ācariyassa santike
  vasitvā buddhavacanaṁ uggaṇhitvā attharasaṁ viditvā vattabbaṁ hoti.
  Ekacittakkhaṇikāva ayaṁ āsevanā, ekacittakkhaṇikā bhāvanā, ekacittakkhaṇikaṁ
  bahulīkammaṁ. Khayagāmilokuttaramaggo bahucittakkhaṇiko nāma natthi,
  `ekacittakkhaṇikoyevā'ti saññāpetabbo. Sace sañjānāti, sañjānātu, no ce
  sañjānāti, gaccha pātova vihāraṁ pavisitvā yāguṁ pivāhī"ti uyyojetabbo.
     [463] Kati panayye saṅkhārāti idha kiṁ pucchati? ye saṅkhāre nirodhetvā
  Nirodhaṁ samāpajjati, te pucchissāmīti pucchati. Tenevassa adhippāyaṁ ñatvā therī
  puññābhisaṅkhārādīsu anekesu saṅkhāresu vijjamānesupi kāyasaṅkhārādayova ācikkhantī
  tayome āvusotiādimāha. Tattha kāyappaṭibaddhattā kāyena saṅkhariyati kariyati
  nibbattiyatīti kāyasaṅkhāro. Vācaṁ saṅkharoti karoti nibbattetīti vacīsaṅkhāro, 1-
  cittappaṭibaddhattā cittena saṅkhariyati kariyati nibbattiyatīti cittasaṅkhāro. Katamo
  panayyeti idha kiṁ pucchati? ime saṅkhārā aññamaññamissā ālulitā avibhūtā
  duddīpanā. Tathāhi kāyadvāre ādānagahaṇamuccanacopanāni pāpetvā uppannā
  aṭṭha kāmāvacarakusalacetanā dvādasa akusalacetanāti evaṁ kusalākusalā vīsati
  cetanāpi assāsapassāsāpi kāyasaṅkhārotveva vuccanti. Vacīdvāre hanusaṁcopanaṁ
  vacībhedaṁ pāpetvā uppannā vuttappakārāva vīsati cetanāpi vitakkavicārāpi
  vacīsaṅkhārotveva vuccanti. Kāyavacīdvāresu copanaṁ appatvā 2- raho nisinnassa
  cintayato uppannā kusalākusalā ekūnatiṁsa cetanāpi saññā ca vedanā cāti
  ime dve dhammāpi cittasaṅkhārotveva vuccanti. Evaṁ ime saṅkhārā
  aññamaññamissā ālulitā avibhūtā duddīpanā, te pākaṭe vibhūte katvā
  kathāpessāmīti pucchati.

  *  *  *  *  *  *
  Footnote: 1 Sī. vacīpaṭibaddhattā vācāya saṅkharīyati nibbattīyatīti vacīsaṅkhāro
  2 chaṂa. apattā
-------------------------------------------------
[page 273]
     Kasmā panayyeti idha kāyasaṅkhārādināmassa padatthaṁ pucchati. Tassa
  vissajjane kāyappaṭibaddhāti kāyanissitā, kāye sati honti, asati na honti.
  Cittappaṭibaddhāti cittanissitā. Citte sati honti, asati na honti.
     [464] Idāni kiṁ nu kho esā saññāvedayitanirodhaṁ valañjeti, na
  valañjeti. Ciṇṇavasī vā tattha no ciṇṇavasīti jānanatthaṁ pucchanto kathaṁ panayye
  saññāvedayitanirodhasamāpatti hotītiādimāha. Tassa vissajjane samāpajjissanti
  vā samāpajjāmīti vā padadvayena nevasaññānāsaññāyatanasamāpattikālo kathito.
  Samāpannoti padena antonirodho. Tathā purimehi dvīhi padehi sacittakakālo
  kathito, pacchimena acittakakālo. Pubbeva tathā cittaṁ bhāvitaṁ hotīti
  nirodhasamāpattito pubbe addhānaparicchedakāleyeva ettakaṁ kālaṁ acittako bhavissāmīti
  addhānaparicchedacittaṁ bhāvitaṁ hoti. Yaṁ taṁ tathattāya upanetīti yaṁ evaṁ bhāvitaṁ
  cittaṁ, taṁ puggalaṁ tathattāya acittakabhāvāya upaneti.
     Paṭhamaṁ nirujjhati vacīsaṅkhāroti sesasaṅkhārehi paṭhamaṁ dutiyajjhāneyeva nirujjhati.
  Tato kāyasaṅkhāroti tato paraṁ kāyasaṅkhāro catutthajjhāne nirujjhati. Tato
  cittasaṅkhāroti tato paraṁ cittasaṅkhāro antonirodhe nirujjhati. Vuṭṭhahissanti vā
  vuṭṭhahāmīti vā padadvayena antonirodhakālo kathito. Vuṭṭhitoti padena
  phalasamāpattikālo. Tathā purimehi dvīhi padehi acittakakālo kathito, pacchimena
  sacittakakālo. Pubbeva tathā cittaṁ bhāvitaṁ hotīti nirodhasamāpattito pubbe
  addhānaparicchedakāleyeva ettakaṁ kālaṁ acittako hutvā tato paraṁ sacittako
  bhavissāmīti addhānaparicchedacittaṁ bhāvitaṁ hoti. Yaṁ taṁ tathattāya upanetīti yaṁ
  evaṁ bhāvitaṁ cittaṁ, taṁ puggalaṁ tathattāya sacittakabhāvāya upaneti. Iti heṭṭhā
  nirodhasamāpajjanakakālo kathito. 1- Idha nirodhavuṭṭhānakālo.
     Idāni nirodhakathaṁ kathetuṁ vāroti nirodhakathā kathetabbā siyā, sā panesā
  "dvīhi balehi samannāgatattā tayo ca saṅkhārānaṁ paṭipassaddhiyā soḷasahi

  *  *  *  *  *  *
  Footnote: 1 chaṂa. gahito
-------------------------------------------------
[page 274]
  Ñāṇacariyāhi navahi samādhicariyāhi vasibhāvitā paññā nirodhasamāpattiyā ñāṇan"ti
  mātikaṁ ṭhapetvā sabbākārena visuddhimagge kathitā, tasmā tattha kathitanayeneva
  gahetabbā. Ko panāyaṁ nirodho nāma? catunnaṁ khandhānaṁ paṭisaṅkhāappavatti.
  Atha kimatthametaṁ samāpajjantīti. Saṅkhārānaṁ pavatte ukkaṇṭhitā sattāhaṁ acittakā
  hutvā sukhaṁ viharissāma, diṭṭhadhammanibbānaṁ nāmetaṁ, yadidaṁ nirodhanti etadatthaṁ
  samāpajjanti.
     Paṭhamaṁ uppajjati cittasaṅkhāroti nirodhā vuṭṭhahantassa hi phalasamāpatticittaṁ
  paṭhamaṁ uppajjati, taṁsampayuttaṁ saññañca vedanañca sandhāya "paṭhamaṁ uppajjati
  cittasaṅkhāro"ti āha. Tato kāyasaṅkhāroti tato paraṁ bhavaṅgasamaye kāyasaṅkhāro
  uppajjati. Kiṁ pana phalasamāpatti assāsapassāse na samuṭṭhāpetīti. Samuṭṭhāpeti.
  Imassa pana catutthajjhānikā phalasamāpatti, sā na samuṭṭhāpetīti, kiṁ vā etena
  phalasamāpatti paṭhamajjhānikā vā hotu, dutiyatatiyacatutthajjhānikā vā, santāya
  samāpattiyā vuṭṭhitassa bhikkhuno assāsapassāsā abbohārikā honti. Tesaṁ
  abbohārikabhāvo sañjīvattheravatthunā veditabbo, sañjīvattherassa hi samāpattito
  vuṭṭhāya kiṁsukapupphasadise vitacchitaṅgāre 1- maddamānassa gacchato cīvare aṁsumattampi
  na jhāyi, usumākāramattaṁpi nāhosi, samāpattiphalaṁ 2- nāmetanti vadanti, evameva
  santāya samāpattiyā vuṭṭhitassa bhikkhuno assāsapassāsā abbohārikā hontīti 3-
  bhavaṅgasamayenevetaṁ kathitanti veditabbaṁ.
     Tato vacīsaṅkhāroti tato paraṁ kiriyamayappavattavalañjanakāle vacīsaṅkhāro
  uppajjati. Kiṁ bhavaṅgaṁ vitakkavicāre na samuṭṭhāpetīti? samuṭṭhāpeti. Taṁsamuṭṭhānā
  pana vitakkavicārā vācaṁ abhisaṅkhātuṁ na sakkontīti kiriyamayappavattavalañjanakālenevetaṁ
  kathitaṁ. Suññato phassotiādayo saguṇenāpi ārammaṇenāpi kathetabbā. Saguṇena
  tāva suññatā nāma phalasamāpatti, tāya sahajātaṁ phassaṁ sandhāya suññato phassoti
  vuttaṁ. Animittappaṇihitesupi eseva nayo. Ārammaṇena pana nibbānaṁ rāgādīhi
  suññattā suññaṁ nāma, rāganimittādīnaṁ abhāvā animittaṁ, rāgadosamohappaṇidhīnaṁ

  *  *  *  *  *  *
  Footnote: 1 chaṂa. vītacchitaṅgāre 2 Sī. samāpattibalaṁ 3 Sī. honti
-------------------------------------------------
[page 275]
  Abhāvā appaṇihitaṁ. Suññataṁ nibbānaṁ ārammaṇaṁ katvā uppannaphalasamāpattiyaṁ
  phasso suññato nāma, animittappaṇihitesupi eseva nayo.
     Aparā āgamanīyakathā nāma hoti, suññatā animittā appaṇihitāti hi
  vipassanāpi vuccati. Tattha yo bhikkhu saṅkhāre aniccato pariggahitvā 1- aniccato
  disvā aniccato vuṭṭhāsi, tassa vuṭṭhānagāminīvipassanā animittā nāma hoti. Yo
  dukkhato pariggahitvā dukkhato disvā dukkhato vuṭṭhāti, tassa appaṇihitā nāMa.
  Yo anattato pariggahitvā anattato disvā anattato vuṭṭhāsi, tassa suññatā
  nāMa. Tattha animittavipassanāya maggo animitto nāMa. Animittamaggassa phalaṁ
  animittaṁ nāMa. Animittaphalasamāpattisahajāte phasse phusante animitto phusso
  phusatīti vuccati. Appaṇihitasuññatesupi eseva nayo. Āgamanīyena kathite pana
  suññato vā phasso animitto vā phasso appaṇihito vā phassoti vikappaṁ 2-
  āpajjeyya, tasmā saguṇena ceva ārammaṇena ca kathetabbā. Evaṁ hi tayo
  phassā phusantīti sameti.
     Vivekaninnantiādīsu nibbānaṁ viveko nāma, tasmiṁ viveke ninnaṁ onatanti
  vivekaninnaṁ. Aññato āgantvā yena viveko tena vaṅkaṁ viya hutvā ṭhitanti
  vivekapoṇaṁ. Yena viveko, tena patamānaṁ viya ṭhitanti vivekapabbhāraṁ.
     [465] Idāni yā vedanā nirodhetvā nirodhasamāpattiṁ samāpajjati,
  tā pucchissāmīti pucchanto kati panayye vedanātiādimāha. Kāyikaṁ vātiādīsu
  pañcadvārikaṁ sukhaṁ kāyikaṁ nāma, manodvārikaṁ cetasikaṁ nāmāti veditabbaṁ. Tattha
  sukhanti sabhāvaniddeso. Sātanti tasseva madhurabhāvadīpakaṁ vevacanaṁ. Vedayitanti
  vedayitabhāvadīpakaṁ sabbavedanānaṁ sādhāraṇavacanaṁ. Sesapadesupi eseva nayo. Ṭhitisukhā
  vipariṇāmadukkhātiādīsu sukhāya vedanāya atthibhāvo sukhaṁ, natthibhāvo dukkhaṁ. Dukkhāya
  vedanāya atthibhāvo dukkhaṁ, natthibhāvo sukhaṁ. Adukkhamasukhāya vedanāya jānanabhāvo
  sukhaṁ, ajānanabhāvo dukkhanti attho.

  *  *  *  *  *  *
  Footnote: 1 chaṂa. pariggahetvā. evamuparipi 2 chaṂa. vikappo
-------------------------------------------------
[page 276]
     Kiṁ anusayo anusetīti katamo anusayo anuseti, appahīnaṭṭhena sayito
  viya hotīti anusayapucchaṁ pucchati. Na kho āvuso visākha sabbāya sukhāya vedanāya
  rāgānusayo anusetīti na sabbāya sukhāya vedanāya rāgānusayo anuseti, na
  sabbāya sukhāya vedanāya so appahīno, na sabbaṁ sukhavedanaṁ ārabbha uppajjatīti
  attho. Esa nayo sabbattha. Kiṁ pahātabbanti ayaṁ pahānapucchā nāMa.
     Rāgaṁ tena pajahatīti ettha ekeneva byākaraṇena dve pucchā vissajjeti,
  idha bhikkhu rāgānusayaṁ vikkhambhetvā paṭhamaṁ jhānaṁ samāpajjati, jhānavikkhambhitaṁ
  rāgānusayaṁ tathā vikkhambhitameva katvā vipassanaṁ vaḍḍhetvā anāgāmimaggena
  samugghāṭeti. So anāgāmimaggena pahīnopi tathāvikkhambhitattāva paṭhamajjhāne
  nānuseti nāMa. Tenāha "na tattha rāgānusayo anusetī"ti. Tadāyatananti taṁ
  āyatanaṁ, paramassāsabhāvena patiṭṭhānabhūtaṁ arahattanti attho. Iti anuttaresūti
  evaṁ anuttarā vimokkhāti laddhanāme arahatte. Pihaṁ upaṭṭhāpayatoti patthanaṁ
  ṭhapentassa. 1- Uppajjati pihappaccayā domanassanti patthanāya ṭhapanamūlakaṁ 2-
  domanassaṁ uppajjati, taṁ panetaṁ na patthanāya ṭhapanamūlakaṁ 2- uppajjati, patthetvā
  alabhantassa pana alābhamūlakaṁ uppajjamānaṁ "uppajjati pihappaccayā"ti vuttaṁ.
  Tattha kiñcāpi domanassaṁ nāma ekantena akusalaṁ, idaṁ pana sevitabbaṁ domanassaṁ
  vaṭṭatīti vadanti. Yogino hi temāsikaṁ chamāsikaṁ navamāsikaṁ vā paṭipadaṁ
  gaṇhanti, tesu yo tantaṁ paṭipadaṁ gahetvā antokālaparicchedeyeva arahattaṁ
  pāpuṇissāmīti ghaṭento vāyamanto na sakkoti yathāparicchinnakālena pāpuṇituṁ,
  tassa balavadomanassaṁ uppajjati, āḷindakavāsimahāpussattherassa 3- viya assudhārā
  pavattanti. Thero kira ekūnavīsativassāni gatapaccāgatavattaṁ pūreti, tassa "imasmiṁ
  vāre arahattaṁ gaṇhissāmi imasmiṁ vāre visuddhippavāraṇaṁ pavāressāmī"ti mānasaṁ
  bandhitvā samaṇadhammaṁ karontasseva ekūnavīsativassāni atikkantāni, pavāraṇādivase
  āgate therassa assupātena muttadivaso nāma nāhosi, vīsatime pana vasse
  arahattaṁ pāpuṇi,

  *  *  *  *  *  *
  Footnote: 1 chaṂa. paṭṭhapentassa 2 chaṂa. paṭṭhapanamūlakaṁ 3 chaṂa......phussattherassa
-------------------------------------------------
[page 277]
     Paṭighaṁ tena pajahatīti ettha na domanasseneva paṭighaṁ pajahati. Nāpi 1-
  paṭigheneva paṭighappahānaṁ, na domanassena vā domanassappahānaṁ nāma atthi.
  Ayaṁ pana bhikkhu temāsikādīsu aññataraṁ paṭipadaṁ gahetvā iti paṭisañcikkhati
  "passa bhikkhu, kiṁ tuyhaṁ sīlena hīnaṭṭhānaṁ atthi, udāhu viriyena, udāhu
  paññāya, nanu te sīlaṁ suparisuddhaṁ viriyaṁ supaggahitaṁ paññā sūrā hutvā vahatī"ti.
  So evaṁ paṭisañcikkhitvā "na idāni puna imassa domanassassa uppajjituṁ
  dassāmī"ti viriyaṁ gāḷhaṁ 2- katvā antotemāse vā antochamāse vā
  antonavamāse vā anāgāmimaggena paṭighaṁ samugghāṭeti, iminā pariyāyena paṭigheneva
  paṭighaṁ domanasseneva domanassaṁ pajahati nāMa.
     Na tattha paṭighānusayo anusetīti tattha evarūpe domanasse paṭighānusayo
  nānuseti, na taṁ ārabbha uppajjati, pahīnova tattha paṭighānusayoti attho.
  Avijjaṁ tena pajahatīti idha bhikkhu avijjānusayaṁ vikkhambhetvā catutthaṁ jhānaṁ
  samāpajjati, jhānavikkhambhitaṁ avijjānusayaṁ tathā vikkhambhitameva katvā vipassanaṁ
  vaḍḍhetvā arahattamaggena samugghāṭeti, so arahattamaggena pahīnopi tathā
  vikkhambhitattāva catutthajjhāne nānuseti nāMa. Tenāha "na tattha avijjānusayo
  anusetī"ti.
     [466] Idāni paṭibhāgapucchaṁ pucchanto sukhāya panayyetiādimāha. Tassa
  vissajjane yasmā sukhassa dukkhaṁ, dukkhassa ca sukhaṁ paccanīkaṁ, tasmā dvīsu
  vedanāsu visabhāgapaṭibhāgo kathito. Upekkhā pana andhakārābhibhūtā duddīpanā,
  avijjāpi tādisāvāti tenettha sabhāgapaṭibhāgo kathito. Yattakesu pana ṭhānesu
  avijjā tamaṁ karoti, tattakesu avijjā tamaṁ vinodetīti ettha 3- visabhāgapaṭibhāgo
  kathito. Avijjāya kho āvusoti ettha ubhopete dhammā anāsavā lokuttarāti
  sabhāgapaṭibhāgova kathito. Vimuttiyā kho āvusoti ettha anāsavaṭṭhena lokuttaraṭṭhena
  abyākataṭṭhena ca sabhāgapaṭibhāgova kathito. Accayāsīti ettha pañhaṁ atikkamitvā
  gatosīti attho. Nāsakkhi pañhānaṁ pariyantaṁ gahetunti pañhānaṁ paricchedappamāṇaṁ

  *  *  *  *  *  *
  Footnote: 1 chaṂa. na hi 2 chaṂa. daḷhaṁ 3 chaṂa. ettha-saddo na dissati
-------------------------------------------------
[page 278]
  Gahetuṁ nāsakkhi, appaṭibhāgadhammassa paṭibhāgaṁ pucchi, nibbānaṁ nāmetaṁ appaṭibhāgaṁ,
  na sakkā nīlaṁ vā pītakaṁ vāti kenaci dhammena saddhiṁ paṭibhāgaṁ katvā dassetuṁ,
  tañca tvaṁ iminā adhippāyena pucchasīti attho.
     Ettāvatā cāyaṁ upāsako yathā nāma sattamaghare salākabhattaṁ labhitvā
  gato bhikkhu sattagharāni atikkamitvā 1- aṭṭhamassa dvāre ṭhito sabbānipi
  sattagehāni viraddhova na aññāsi, evameva appaṭibhāgadhammassa paṭibhāgaṁ
  pucchanto sabbāsupi sattasu sappaṭibhāgapucchāsu viraddhova hotīti veditabbo.
  Nibbānogadhanti nibbānabbhantaraṁ nibbānaṁ anupaviṭṭhaṁ. Nibbānaparāyananti
  nibbānaṁ paraṁ ayanamassa parā gati, na tato paraṁ gacchatīti attho. Nibbānaṁ
  pariyosānaṁ avasānaṁ assāti nibbānapariyosānaṁ.
     [467] Paṇḍitāti paṇḍiccena samannāgatā, dhātukusalā āyatanakusalā
  paṭiccasamuppādakusalā ṭhānāṭhānakusalāti attho. Mahāpaññāti mahante atthe
  mahante dhamme mahantā 2- niruttiyo mahantāni paṭibhāṇāni pariggahaṇasamatthāya
  paññāya samannāgatā. Yathā taṁ dhammadinnāyāti yathā dhammadinnāya bhikkhuniyā
  byākataṁ, ahaṁpi taṁ evameva byākareyyanti. Ettāvatā ca pana ayaṁ suttanto
  jinabhāsito nāma jāto, na sāvakabhāsito. Yathā hi rājayuttehi likhitaṁ paṇṇaṁ
  yāva rājamuddikāya na lañchitaṁ hoti na tāva rājapaṇṇanti saṅkhayaṁ gacchati,
  lañchitamattaṁ pana rājapaṇṇaṁ nāma hoti, tathā "ahaṁpi taṁ evameva byākareyyan"ti
  imāya jinavacanamuddikāya lañchitattā ayaṁ suttanto āhaccavacanena jinabhāsito
  nāma jāto, sesaṁ sabbattha uttānamevāti.
                     Papañcasūdaniyā majjhimanikāyaṭṭhakathāya
                      cūḷavedallasuttavaṇṇanā niṭṭhitā.
                          ---------------

  *  *  *  *  *  *
  Footnote: 1 chaṂa. atikkamma 2 Sī. mahantī
-------------------------------------------------
[page 279]
                      5. Cūḷadhammasamādānasuttavaṇṇanā
     [468] Evamme sutanti cūḷadhammasamādānasuttaṁ. Tattha dhammasamādhānānīti
  dhammoti gahitagahaṇāni. Paccuppannasukhanti paccuppanne sukhaṁ, āyūhanakkhaṇe sukhaṁ
  sukaraṁ sukhena sakkā pūretuṁ. Āyatiṁ dukkhavipākanti anāgate vipākakāle
  dukkhavipākaṁ. Iminā upāyena sabbapadesu attho veditabbo.
     [469] Natthi kāmesu dosoti vatthukāmesupi kilesakāmesupi doso
  natthi. Pātabyataṁ āpajjantīti te vatthukāmesu kilesakāmena pātabyataṁ pivitabbataṁ,
  yathāruciparibhuñjitabbataṁ āpajjantīti attho. Moḷibaddhāhīti moḷiṁ katvā 1-
  baddhakesāhi. Paribbājikāhīti tāpasaparibbājikāhi. Evamāhaṁsūti evaṁ vadanti.
  Pariññaṁ paññapentīti pahānaṁ samatikkamaṁ paññapenti. Māluvāsipāṭikāti
  dīghasaṇṭhānaṁ māluvāpakkaṁ. Phaleyyāti ātapena sussitvā bhijjeyya. Sālamūleti
  sālarukkhassa samīpe. Santāsaṁ āpajjeyyāti kasmā āpajjati? bhavanavināsabhayā.
  Rukkhamūle patitamāluvābījato hi latā uppajjitvā rukkhaṁ abhiruhati, sā mahāpattā
  ceva hoti bahupattā ca, koviḷārapattasadisehi pattehi samannāgatā, atha taṁ
  rukkhaṁ mūlato paṭṭhāya vinaddhamānā 2- sabbaviṭapāni sañchādetvā mahantaṁ bhāraṁ
  janetvā tiṭṭhati, sā vāte vā vāyante deve vā vassante oghanaṁ janetvā
  tassa rukkhassa sabbā sākhāpasākhā bhañjanti, bhūmiyaṁ nipāteti, tato tasmiṁ
  rukkhe patite vimānaṁ 3- bhijjati vinassati. Iti sā bhavanavināsabhayā santāsaṁ
  āpajjati.
     Ārāmadevatāti tattha tattha pupphārāmaphalārāmesu adhivatthā devatā.
  Vanadevatāti andhavanasubhagavanādīsu vanesu adhivatthā devatā. Rukkhadevatāti
  abhirakkhitesu 4- naḷerupucimandādīsu rukkhasu adhivatthā devatā.
  Osadhitiṇavanappatīsūti harītakīāmalakīādīsu osadhīsu tālanāḷikerādīsu tiṇesu
  vanajeṭṭhakesu ca vanappatirukkhesu adhivatthā devatā. Vanakammikāti vane
  kasanalāyanadāruāharaṇagorakkhādīsu kenacideva kammena

  *  *  *  *  *  *
  Footnote: 1 Sī. moḷī viya katvā 2 chaṂa. vinandhamānā 3 chaṂa. patiṭṭhitavimānaṁ
  4 chaṂa. abhilakkhitesu
-------------------------------------------------
[page 280]
  Vā vicaraṇakamanussā. Uṭṭhaheyyunti 1- khādeyyuṁ. Vilambinīti vātena
  pahatapahataṭṭhānesu keliṁ karontī viya vilambantī. Sukho imissāti imissā 2-
  evarūpāya māluvālatāya samphassopi sukho, dassanaṁpi sukhaṁ, ayaṁ me dārakānaṁ
  āpānamaṇḍalaṁ bhavissati, kīḷābhūmi bhavissati, dutiyaṁ me vimānaṁ paṭiladdhanti latāya
  dassanepi samphassepi somanassajātā evamāha.
     Viṭabhiṁ 3- kareyyāti sākhānaṁ upari chattākārena tiṭṭheyya. Oghanaṁ janeyyāti
  heṭṭhā oghanaṁ janeyya, upari āruyha sakalarukkhaṁ paliveṭhetvā puna heṭṭhā
  bhassamānā bhūmiṁ gaṇheyyāti attho. Padāleyyāti evaṁ oghanaṁ katvā puna tato
  paṭṭhāya yāva mūlā uttiṇṇasākhāhi abhiruhamānā sabbasākhāsu pavileṭhentī
  matthakaṁ patvā teneva niyāmena puna orohitvā ca abhiruhitvā ca sakalaṁ rukkhaṁ
  saṁsibbitvā ajjhottharanti sabbasākhā heṭṭhā katvā sayaṁ upari ṭhatvā vāte
  vā vāyante deve vā vassante padāleyya, bhindeyyāti attho. Khāṇumattameva
  tiṭṭheyya, tattha yaṁ sākhaṭṭhakaṁ vimānaṁ hoti, taṁ sākhāsu bhijjamānāsu tattha
  tattheva bhijjitvā sabbasākhāsu bhinnāsu sabbaṁ bhijjati. Rukkhaṭṭhakavimānaṁ pana
  yāva rukkhamūlamattaṁpi tiṭṭhati, tāva na nassati, idaṁ pana vimānaṁ sākhaṭṭhakaṁ
  tasmā sabbasākhā bhinnāsu 4- bhijjittha, devatā puttake gahetvā khāṇuke
  ṭhitā paridevituṁ āraddhā.
    [471] Tibbarāgajātikoti bahalarāgasabhāvo. Rāgajaṁ dukkhaṁ domanassaṁ
  paṭisaṁvedetīti tibbarāgajātikattā diṭṭhadiṭṭhe ārammaṇe nimittaṁ gaṇhāti,
  athassa ācariyūpajjhāyā daṇḍakammaṁ āṇāpenti, so abhiṇhaṁ 5- daṇḍakammaṁ
  karonto dukkhaṁ domanassaṁ paṭisaṁvedeti, na tveva vītikkamaṁ karoti. Tibbadosajātikoti
  appamattakeneva kuppati, daharasāmaṇerehi saddhiṁ hatthaparāmāsādīni karontova
  katheti sopi daṇḍakammapaccayā dukkhaṁ domanassaṁ paṭisaṁvahati. Mohajātiko pana
  idha kataṁ vā katato akataṁ vā akatato na sallakkheti, tāni tāni kiccāni
  virādheti, sopi daṇḍakammapaccayā dukkhaṁ domanassaṁ paṭisaṁvedeti.

  *  *  *  *  *  *
  Footnote: 1 chaṂa. uddhareyyunti 2 chaṂa. ayaṁ pāṭho na dissati 3 Sī. viṭapiṁ
  4 chaṂa. saṁbhijjamānāsu 5 chaṂa. abhikkhaṇaṁ
-------------------------------------------------
[page 281]
      [472] Na tibbarāgajātikotiādīni vuttappaṭipakkhanayena veditabbāni.
  Kasmā panettha koci tibbarāgādijātiko hoti, koci na tibbarāgādijātiko?
  Kammaniyamena. Yassa hi kammāyūhanakkhaṇe lobho balavā hoti, alobho mando,
  adosāmohā balavanto, dosamohā mandā, tassa mando alobho lobhaṁ pariyādātuṁ
  na sakkoti, adosāmohā pana balavanto dosamohe pariyādātuṁ sakkonti. Tasmā
  so tena kammena dinnapaṭisandhivasena nibbatto laddho hoti, sukhasīlo akkodhano
  paññavā vajirūpamañāṇo.
      Yassa pana kammāyūhanakkhaṇe lobhadosā balavanto honti, alobhādosā
  mandā, amoho balavā, moho mando, so purimanayeneva luddho ceva hoti
  duṭṭho ca, paññavā pana hoti vajirūpamañāṇo dattābhayatthero viya.
      Yassa pana kammāyūhanakkhaṇe lobhādosamohā balavanto honti, itare
  mandā, so purimanayeneva luddho ceva hoti dandho ca, sukhasīlako pana hoti
  akkodhano.
      Tathā yassa kammāyūhanakkhaṇe tayopi lobhadosamohā balavanto honti,
  alobhādayo mandā, so purimanayeneva luddho ceva hoti duṭṭho ca muḷho ca.
      Yassa pana kammāyūhanakkhaṇe alobhadosamohā balavanto honti, itare
  mandā, so purimanayeneva appakileso hoti, dibbārammaṇaṁpi disvā niccalo,
  duṭṭho pana hoti dandhapañño ca.
     Yassa pana kammāyūhanakkhaṇe alobhādosamohā balavanto honti, itare
  mandā, so purimanayeneva aluddho ceva hoti sukhasīlako ca akkodhano ca, dandho pana
  hoti. 1-
     Tathā yassa kammāyūhanakkhaṇe alobhadosamohā balavanto honti, itare
  mandā, so purimanayeneva aluddho ceva hoti paññavā ca, duṭṭho pana hoti
  kodhano.

  *  *  *  *  *  *
  Footnote: 1 chaṂa. mūḷho pana hoti.
-------------------------------------------------
[page 282]
     Yassa pana kammāyūhanakkhaṇe tayopi alobhādayo balavanto honti,
  lobhādayo mandā, so mahāsaṁgharakkhitatthero viya aluddho aduṭṭho paññavā
  ca hoti.
     Sesaṁ sabbattha uttānamevāti.
                     Papañcasūdaniyā majjhimanikāyaṭṭhakathāya
                    cūḷadhammasamādānasuttavaṇṇanā niṭṭhitā.
                           ------------
                      6. Mahādhammasamādānasuttavaṇṇanā
     [473] Evamme sutanti mahādhammasamādānasuttaṁ. Tattha evaṁkāmāti
  evaṁicchā. Evaṁchandāti evaṁajjhāsayā, evaṁadhippāyāti evaṁladdhikā. Tatrāti
  tasmiṁ aniṭṭhavaḍḍhane ceva iṭṭhaparihāne ca. Bhagavaṁmūlakāti bhagavā mūlaṁ etesanti
  bhagavaṁmūlakā. Idaṁ vutti hoti:- ime bhante amhākaṁ dhammā pubbe
  kassapasammāsambuddhena uppāditā, tasmiṁ parinibbute ekaṁ buddhantaraṁ añño samaṇo
  vā brāhmaṇo vā ime dhamme uppādetuṁ samattho nāma nāhosi, bhagavatā pana
  no ime dhammā uppāditā. Bhagavantaṁ hi nissāya mayaṁ ime dhamme ājānāma
  paṭivijānāmāti 1- evaṁ bhagavaṁmūlakā no bhante dhammāti. Bhagavaṁnettikāti bhagavā hi
  dhammānaṁ netā vinetā anunetāti. Yathāsabhāvato pāṭiekkaṁ pāṭiekkaṁ nāmaṁ
  gahetvā dassitā dhammā bhagavaṁnettikā nāma honti. Bhagavaṁpaṭisaraṇāti catubhūmikadhammā
  sabbaññutañāṇāssa āpāthaṁ āgacchamānā bhagavati paṭisaranti nāmāti bhagavaṁpaṭisaraṇā.
  Paṭisarantīti osaranti samosaranti. Apica mahābodhimaṇḍe nisinnassa bhagavato
  paṭivedhavasena phasso āgacchati, ahaṁ bhagavā kinnāmoti? tvaṁ phusanaṭṭhena phasso

  *  *  *  *  *  *
  Footnote: 1 chaṂa. paṭivijjhāmāti
-------------------------------------------------
[page 283]
  NāMa. Vedanā, saṅkhārā, viññāṇaṁ āgacchati ahaṁ bhagavā kinnāmanti? tvaṁ
  vijānanaṭṭhena viññāṇaṁ nāmāti evaṁ catubhūmikadhammānaṁ yathāsabhāvato pāṭiekkaṁ
  pāṭiekkaṁ nāmaṁ gaṇhanto bhagavā dhamme paṭisaratītipi bhagavaṁpaṭisaraṇā. Bhagavantaṁyeva
  paṭibhātūti bhagavatova etassa bhāsitassa attho upaṭṭhātu, tumheyeva no kathetvā
  dethāti attho.
     [474] Sevitabbeti nissayitabbe. Bhajitabbeti upagantabbe. Yathātaṁ
  aviddasunoti yathā aviduno bālassa andhaputhujjanassa. Yathātaṁ viddasunoti yathā
  viduno medhāvino paṇḍitassa.
     [475] Atthi bhikkhave dhammasamādānanti purimasutte uppaṭipāṭiākārena
  mātikā ṭhapitā, idha pana yathādhammaraseneva satthā mātikaṁ ṭhapesi. Tattha dhammasamādānanti
  pāṇātipātādīnaṁ dhammānaṁ gahaṇaṁ.
     [476] Avijjāgatoti avijjāya samannāgato.
     [477] Vijjāgatoti vijjāya samannāgato paññavā.
     [478] Sahāpi dukkhenāti ettha micchācāro abhijjhā micchādiṭṭhīti
  ime tāva tayo pubbacetanāya ca aparacetanāya cāti dvinnaṁ cetanānaṁ vasena
  dukkhavedanā honti. Sanniṭṭhāpakacetanā pana sukhasampayuttā vā upekkhāsampayuttā
  vā hoti. Sesā pāṇātipātādayo satta tissannaṁpi cetanānaṁ vasena dukkhavedanā
  honti, idaṁ sandhāya vuttaṁ "sahāpi dukkhena sahāpi domanassenā"ti. Domanassameva
  cettha dukkhanti veditabbaṁ. Pariyiṭṭhikaṁ 1- āpajjantassa pubbabhāgāparabhāgesu
  kāyikaṁ dukkhaṁpi vaṭṭatiyeva.
     [479] Sahāpi sukhenāpīti ettha pāṇātipāto pharusavācā byāpādoti
  ime tāva tayo pubbacetanāya ca aparacetanāya cāti dvinnaṁ cetanānaṁ vasena
  sukhavedanā honti. Sanniṭṭhāpakacetanā pana dukkhasampayuttāva hoti. Sesā satta
  tissannaṁpi cetanānaṁ vasena sukhavedanā hontiyeva. Sahāpi somanassenāti

  *  *  *  *  *  *
  Footnote: 1 chaṂa. pariyeṭṭhiṁ
-------------------------------------------------
[page 284]
  Somanassameva cettha sukhanti veditabbaṁ. Iṭṭhaphoṭṭhabbasamaṅgino vā
  pubbabhāgāparabhāgesu kāyikasukhaṁpi vaṭṭatiyeva.
     [480] Tatiyeva dhammasamādāne idhekacco macchabandho vā hoti māgaviko
  vā, pāṇūpaghātaṁyeva nissāya jīvitaṁ kappeti. Tassa garuṭṭhāniyo bhikkhu akāmakasseva
  pāṇātipāte ādīnavaṁ pāṇātipātaviratiyā ca ānisaṁsaṁ kathetvā sikkhāpadaṁ deti.
  So gaṇhantopi dukkhito domanassitova hutvā gaṇhāti. Aparabhāge katipāhaṁ
  vītināmetvā rakkhituṁ asakkontopi dukkhitova hoti, tassa pubbāparacetanā
  dukkhasahagatāva honti. Sanniṭṭhapakacetanā pana sukhasahagatā vā upekkhāsahagatā
  vāti evaṁ sabbattha attho veditabbo. Iti pubbabhāgāparabhāgacetanāva sandhāya
  idaṁ vuttaṁ "sahāpi dukkhena sahāpi domanassenā"ti. Domanassameva cettha
  dukkhanti veditabbaṁ.
     [481] Catutthadhammasamādāne dasasupi padesu tissopi pubbabhāgāparabhāga-
  sanniṭṭhāpakacetanā sukhasampayuttā hontiyeva, taṁ sandhāya idaṁ vuttaṁ "sahāpi
  sukhena sahāpi somanassenā"ti. Somanassameva cettha sukhanti veditabbaṁ.
     [482] Tittakālābūti 1- tittako alābu. 2- Visena saṁsaṭṭhoti halāhalavisena 3-
  saṁyutto missito ālulito. 3- Na chādessatīti na ruccissati na tuṭṭhiṁ karissati.
  Nigacchasīti nigamissasi. 4- Appaṭisaṅkhāya piveyyāti taṁ apaccavekkhitvā piveyya.
     [483] Āpānīyakaṁsoti āpānīyassa madhurapānakassa bharitakaṁso.
  Vaṇṇasampannoti pānakavaṇṇādīhi sampannavaṇṇo, kaṁse pakkhittapānakavasena pānakakaṁsopi
  evaṁ vutto. Chādessatīti tañhi halāhalavisaṁ yattha yattha pakkhittaṁ hoti, tassa
  tasseva rasaṁ deti. Tena vuttaṁ "chādessatī"ti.
     [484] Pūtimuttanti muttameva. Yathā hi manussabhāvo suvaṇṇavaṇṇopi
  pūtikāyotveva, tadahujātāpi galocilatā pūtilatātveva vuccati. Evaṁ taṁkhaṇaṁ gahitaṁ

  *  *  *  *  *  *
  Footnote: 1 Sī. titthakālāpūti 2 chaṂa. tittakarasālābu
  3-3 chaṂa. sampayutto missito āluḷito 4 chaṂa. gamissasi
-------------------------------------------------
[page 285]
  Taruṇaṁpi muttaṁ pūtimuttameva. Nānābhesajjehīti haritakāmalakādīhi nānosadhehi.
  Sukhī assāti arogo suvaṇṇavaṇṇo sukhito bhaveyya.
     [485] Dadhi ca madhu cāti suparisuddhaṁ dadhi ca sumadhuraṁ ca madhu. Ekajjhaṁ
  saṁsaṭṭhanti ekato katvā missitaṁ āluḷitaṁ. Tassa tanti tassa taṁ catumadhurabhesajjaṁ
  pivato rucceyya, idaṁ ca yaṁ bhagandarasaṁsaṭṭhaṁ lohitaṁ pakkhandati, na tassa bhesajjaṁ,
  āhāraṁ thambhetvā 1- maggaṁ valañjanaṁ 2- karoti. Yaṁ pana pittasaṁsaṭṭhaṁ lohitaṁ,
  tassetaṁ bhesajjaṁ sītalakiriyāya pariyattabhūtaṁ.
     [486] Viddheti ubbiddhe, meghavigamena dūrībhūteti attho. Vigatavalāhaketi
  apagatameghe, deveti ākāse. Ākāsagataṁ tamagatanti ākāsagataṁ tamaṁ.
  Puthusamaṇabrāhmaṇaparappavādeti puthusamaṇabrāhmaṇasaṅkhātānaṁ paresaṁ vāde. 3-
  Abhivihaccāti abhihantvā. Bhāsate ca tapate ca virocate cāti saradakāle majjhantikasamaye
  ādiccova obhāsaṁ muñcati tapati vijjotatīti.
     Idaṁ pana suttaṁ devatānaṁ ativiya piyaṁ manāpaṁ. Tatrīdaṁ vatthu:- dakkhiṇadisāyaṁ
  kira hatthibhogajanapade maṅkuravihāro 4- nāma atthi, tassa bhojanasāladvāre
  maṅkurarukkhe adhivatthā devatā rattibhāge ekassa daharassa sarabhaññavasena idaṁ
  suttaṁ osārentassa sutvā sādhukāraṁ adāsi. Daharo ko esoti āha. Ahaṁ
  bhante imasmiṁ rukkhe adhivatthā devatāti. Devate kismiṁ pasannāsi, kiṁ sadde,
  udāhu sutteti. Saddo nāma bhante yassa kassaci hotiyeva, sutte pasannāmhi.
  Satthārā jetavane nisīditvā kathitadivase ca ajja ca ekabyañjanepi nānaṁ
  natthīti. 5- Assosi tvaṁ devate satthārā kathitadivaseti. Āma bhanteti. Kattha
  ṭhitā assosīti. Bhante jetavanaṁ gatāmhi, mahesakkhāsu pana devatāsu āgacchantīsu
  tattha okāsaṁ alabhitvā idheva ṭhatvā assosinti. Ettha ṭhitāya sakkā satthu
  saddo sotunti. Tvaṁ pana bhante mayhaṁ saddaṁ suṇasīti. Āma devateti.
  Dakkhiṇakaṇṇapasse nisīditvā kathanakālo viya bhante hotīti. Kiṁ pana devate

  *  *  *  *  *  *
  Footnote: 1 Ma. vikkhambhetvā 2 chaṂa. avalañjaṁ 3 Ma. pavāde
  4 chaṂa. saṅgaravihāro, Sī. paṅguvihāro 5 Ma. nānatthaṁ ahosi
-------------------------------------------------
[page 286]
  Satthu rūpaṁ passasīti. Satthā maṁyeva oloketīti maññamānā saṇṭhātuṁ na sakkomi
  bhanteti. Visesaṁ pana nibbattetuṁ asakkhi 1- devateti. Devatā tattheva antaradhāyi.
  Taṁ divasaṁ kiresa devaputto sotāpattiphale patiṭṭhito. Evamidaṁ suttaṁ devatānaṁ
  piyaṁ manāpaṁ. Sesaṁ sabbattha uttānamevāti. 2-
                     Papañcasūdaniyā majjhimanikāyaṭṭhakathāya
                    mahādhammasamādānasuttavaṇṇanā niṭṭhitā.
                         -----------------
                          7. Vīmaṁsakasuttavaṇṇanā
     [487] Evamme sutanti vīmaṁsakasuttaṁ. Tattha vīmaṁsakenāti tayo vīmaṁsakā
  atthavīmaṁsako saṅkhāravīmaṁsako satthuvīmaṁsakoti. Tesu "paṇḍitā hāvuso manussā
  vīmaṁsakā"ti 3- ettha atthavīmaṁsako āgato. "yato Kho ānanda bhikkhu dhātukusalo ca hoti,
  āyatanakusalo ca hoti, paṭiccasamuppādakusalo ca hoti, ṭhānāṭhānakusalo ca hoti,
  ettāvatā kho ānanda paṇḍito bhikkhu vīmaṁsakoti alaṁ vacanāyā"ti 4- ettha
  saṅkhāravīmaṁsako āgato. Imasmiṁ pana sutte satthuvīmaṁsako adhippeto. Cetopariyāyanti
  cittavāraṁ cittaparicchedaṁ. Samannesanāti esanā pariyesanā upaparikkhā. Iti
  viññāṇāyāti evaṁ vijānanatthāya.
     [488] Dvīsu dhammesu tathāgato samannesitabboti idha kalyāṇamittūpanissayaṁ
  dasseti. Mahā hi esa kalyāṇamittūpanissayo nāMa. Tassa mahantabhāvo evaṁ
  veditabbo:- ekasmiṁ hi samaye āyasmā ānando upaḍḍhaṁ attano ānubhāvena
  hoti, upaḍḍhaṁ kalyāṇamittānubhāvenāti cintetvā attano dhammatāya nicchetuṁ
  asakkonto bhagavantaṁ upasaṅkamitvā pucchi "upaḍḍhamidaṁ bhante brahmacariyassa,
  yadidaṁ kalyāṇamittatā kalyāṇasahāyatā kalyāṇasampavaṅkatā"ti. Bhagavā āha

  *  *  *  *  *  *
  Footnote: 1 chaṂa. asakkhittha 2 chaṂa. uttānatthamevāti
  3 saṁ. khandha. 17/2/7 devadahasutta 4 Ma. upari. 14/124/111 bahudhātukasutta
-------------------------------------------------
[page 287]
  "mā Hevaṁ ānanda, mā hevaṁ ānanda, sakalamevidaṁ ānanda brahmacariyaṁ yadidaṁ
  kalyāṇamittatā kalyāṇasahāyatā kalyāṇasampavaṅkatā, kalyāṇamittassetaṁ ānanda
  bhikkhuno pāṭikaṅkhaṁ kalyāṇasahāyassa kalyāṇasampavaṅkassa, ariyaṁ aṭṭhaṅgikaṁ maggaṁ
  bhāvessati, ariyaṁ aṭṭhaṅgikaṁ maggaṁ bahulīkarissati. Kathañcānanda bhikkhu
  kalyāṇamitto .pe. Ariyaṁ aṭṭhaṅgikaṁ maggaṁ bhāveti, ariyaṁ aṭṭhaṅgikaṁ maggaṁ
  bahulīkaroti. Idhānanda bhikkhu sammādiṭṭhiṁ bhāveti .pe. Sammāsamādhiṁ bhāveti
  vivekanissitaṁ, evaṁ kho ānanda bhikkhu kalyāṇamitto .pe. Bahulīkaroti, tadiminā
  cetaṁ ānanda pariyāyena veditabbaṁ. Yathā sakalamevidaṁ brahmacariyaṁ yadidaṁ kalyāṇamittatā
  kalyāṇasahāyatā kalyāṇasampavaṅkatā. Mamaṁ hi ānanda kalyāṇamittaṁ āgamma
  jātidhammā sattā jātiyā parimuccanti. Jarādhammā .pe. Sokaparidevadukkha-
  domanassupāyāsadhammā sattā sokaparidevadukkhadomanassupāyāsehi parimuccantīti. 1-
     Bhikkhūnaṁ bāhiraṅgasampattiṁ kathentopi āha "bāhiraṁ bhikkhave aṅganti
  katvā nāññaṁ ekaṅgaṁpi samanupassāmi, yaṁ evaṁ mahato atthāya saṁvattati, yathayidaṁ
  bhikkhave kalyāṇamittatā. Kalyāṇamittatā bhikkhave mahato atthāya saṁvattatī"ti. 2-
  Mahācundassa kilesasallekhapaṭipadaṁ kathentopi "pare pāpamittā bhavissanti,
  mayamettha kalyāṇamittā bhavissāmāti sallekho karaṇīyo"ti 3- āha. Meghiyattherassa
  vimuttiparipācanīyadhamme kathentopi "aparipakkāya meghiya cetovimuttiyā pañca
  dhammā paripākāya saṁvattanti. Katame pañca, idha meghiya bhikkhu kalyāṇamitto
  hotī"ti 4- kalyāṇamittūpanissayameva viseseti. 5- Piyaputtassa rāhulattherassa
  abhiṇhovādaṁ dentopi:-
               "mitte bhajassu kalyāṇe pantañca sayanāsanaṁ
                vivittaṁ appanigghosaṁ mattaññū hohi bhojane.
                Cīvare piṇḍapāte ca paccaye sayanāsane
                etesu taṇhaṁ mākāsi mā lokaṁ punarāgamī"ti 6-

  *  *  *  *  *  *
  Footnote: 1 saṁ. mahā. 19/2/2 upaḍḍhasutta 2 aṅ. ekaka. 20/111/17 dutiyapamādādivagga
  3 Maṃū. 12/83/57 sallekhasutta 4 khu. udāna. 25/31/141 meghiyasutta
  5 chaṂa. visesesi 6 khu. sutta. 25/341-2/398 rāhulasutta
-------------------------------------------------
[page 288]
  Kalyāṇamittūpanissayameva sabbapaṭhamaṁ kathesi, evaṁ mahā esa kalyāṇamittūpanissayo
  nāMa. Idhāpi taṁ dassento bhagavā dvīsu dhammesu tathāgato samannesitabboti
  desanaṁ ārabhi. Paṇḍito bhikkhu dvīsu dhammesu tathāgataṁ esatu gavesatūti attho.
  Etena bhagavā ayaṁ mahājaccoti vā lakkhaṇasampannoti vā abhirūpo dassanīyoti
  vā abhiññāto abhilakkhitoti vā imaṁ nissāyāhaṁ cīvarādayo paccaye labhissāmīti
  "pahoti me esa satthā hutvā satthukiccaṁ 1- sādhetun"ti, so maṁ bhajatūti sīhanādaṁ
  nadati, buddhasīhanādo kira nāmesa suttantoti.
     Idāni te dve dhamme dassento cakkhusotaviññeyyesūti āha, tattha
  satthu kāyiko samācāro vīmaṁsakassa cakkhuviññeyyo dhammo nāMa. Vācasiko
  samācāro sotaviññeyyo dhammo nāMa. Idāni tesu samannesitabbākāraṁ dassento
  ye saṅkiliṭṭhātiādimāha. Tattha saṅkiliṭṭhāti kilesasampayuttā. Te ca na
  cakkhusotaviññeyyā. Yathā pana udake calante vā pubbuḷake 2- vā muñcante anto
  maccho atthīti viññāyati, evaṁ pāṇātipātādīni vā karontassa musāvādādīni
  vā bhaṇantassa kāyavacīsamācāre disvā ca sutvā ca taṁsamuṭṭhāpakacittaṁ saṅkiliṭṭhanti
  viññāyati, tasmā evamāha. Saṅkiliṭṭhacittassa hi kāyavacīsamācārāpi saṅkiliṭṭhāyeva
  nāMa. Na te tathāgatassa saṁvijjantīti na te tathāgatassa atthi, na upalabbhantīti
  evaṁ jānātīti attho. Natthitāyeva hi te na upalabbhanti, na paṭicchannatāya.
  Tathāhi bhagavā ekadivasaṁ imesu dhammesu bhikkhusaṁghaṁ pavārento āha "handa
  dāni bhikkhave pavārayāmi vo, na ca me kiñci garahatha kāyikaṁ vā vācasikaṁ
  vā"ti. Evaṁ vutte āyasmā sāriputto uṭṭhāyāsanā ekaṁsaṁ uttarāsaṅgaṁ
  karitvā yena bhagavā tenañjaliṁ paṇāmetvā bhagavantaṁ etadavoca "na kho mayaṁ
  bhante bhagavato kiñci garahāma kāyikaṁ vā vācasikaṁ vā. Bhagavā hi bhante
  anuppannassa maggassa uppādetā, asañjātassa maggassa sañjānetā,
  anakkhātassa maggassa akkhātā, maggaññū maggavidū maggakovido. Maggānugā ca

  *  *  *  *  *  *
  Footnote: 1 Ma. ekasatthukiccaṁ 2 Sī. bubbuḷake, Ma. pupphuḷake
-------------------------------------------------
[page 289]
  Bhante etarahi sāvakā viharanti pacchā samannāgatā"ti. 1- Evaṁ parisuddhā
  tathāgatassa kāyavacīsamācāRā. Uttaropi sudaṁ māṇavo tathāgatassa kāyavacīdvāre
  anārādhanīyaṁ kiñci passissāmīti satta māse anubandhitvā likhāmattaṁpi 2- na
  addasa. Manussabhūto vā esa buddhabhūtassa kāyavacīdvāre kiṁ anārādhanīyaṁ passissati.
  Māropi devaputto bodhisattassa sato mahābhinikkhamanato paṭṭhāya chabbassāni
  gavesamāno kiñci anārādhanīyaṁ nāddasa, antamaso cetoparivitakkamattaṁpi. Māro
  kira cintesi "sacassa vitakkitamattaṁpi akusalaṁ passissāmi, tattheva naṁ muddhani
  paharitvā pakkamissāmī"ti. So chabbassāni adisvā buddhabhūtaṁpi ekaṁ vassaṁ
  anubandhitvā kiñci vajjaṁ apassanto gamanasamaye vanditvā:-
               "mahāvīra mahāpañña iddhiyā yasasā jala
                sabbaverabhayātīta pāde vandāmi gotamā"ti 3-
  gāthaṁ vatvā gato.
     Vītimissāti kāle kaṇhā, kāle sukkāti evaṁ vomissakā. Vodātāti
  parisuddhā nikkilesā. Saṁvijjantīti vodātā dhammā atthi upalabbhanti. Tathāgatassa
  hi parisuddhā kāyasamācārādayo. Tenāha "cattārimāni bhikkhave tathāgatassa
  arakkheyyāni. Katamāni cattāri, parisuddhakāyasamācāro bhikkhave tathāgato, natthi
  tathāgatassa kāyaduccaritaṁ, yaṁ tathāgato rakkheyya `mā me idaṁ paro aññāsī'ti,
  parisuddhavacīsamācāro, parisuddhamanosamācāro, parisuddhājīvo bhikkhave tathāgato, natthi
  tathāgatassa micchājīvo, yaṁ tathāgato rakkheyya, mā me idaṁ paro aññāsī"ti. 4-
     Imaṁ kusalaṁ dhammanti imaṁ anavajjaṁ ājīvaṭṭhamakasīlaṁ, "ayamāyasmā satthā
  kiṁ nu kho dīgharattaṁ samāpanno aticirakālato paṭṭhāya iminā samannāgato,
  udāhu ittarasamāpanno hiyyo vā pare vā parasuve 5- vā divase samāpanno"ti
  evaṁ gavesatūti attho. Ekaccena hi ekasmiṁ ṭhāne vasantena bahumicchājīvakammaṁ

  *  *  *  *  *  *
  Footnote: 1 saṁ. sagā. 15/215/230 pavāraṇāsutta 2 chaṂa. likkhāmattampi
  3 saṁ. sagā. 15/159/145 godhikasutta. pāli. cakkhuma
  4 chaṂa. aṅ. sattaka. 23/55/85 (syā)
  5 Sī. paratare, Ma. parapare
-------------------------------------------------
[page 290]
  Kataṁ, taṁ tattha kālātikkame paññāyati, pākaṭaṁ hoti. So aññataraṁ paccantagāmaṁ
  vā samuddatīraṁ vā gantvā paṇṇasālaṁ kāretvā āraññako viya hutvā
  viharati. Manussā sambhāvanaṁ uppādetvā tassa paṇīte paccaye denti. Janapadavāsino
  bhikkhū tassa parihāraṁ disvā "atidappito 1- vatāyaṁ āyasmā, ko nu kho eso"ti
  pariggaṇhantā "asukaṭṭhāne asukaṁ nāma micchājīvaṁ katvā pakkantabhikakhū"ti
  ñatvā na sakkā iminā saddhiṁ uposatho vā pavāraṇā vā kātunti sannipatitvā
  dhammena samena ukkhepanīyādīsu aññataraṁ kammaṁ karonti. Evarūpāya
  paṭicchannapaṭipattiyā atthibhāvaṁ vā natthibhāvaṁ vā vīmaṁsāpetuṁ evamāha.
     Evaṁ jānātīti dīgharattaṁ samāpanno, na ittarasamāpannoti jānāti.
  Anacchariyaṁ cetaṁ. Yaṁ tathāgatassa etarahi sabbaññutaṁ pattassa dīgharattaṁ ājīvaṭṭhamakasīlaṁ
  parisuddhaṁ bhaveyya. Tassa 2- bodhisattakālepi 3- evaṁ ahosi.
     Atīte kira gandhārarājā ca vedeharājā ca dvepi sahāyakā hutvā
  kāmesu ādīnavaṁ disvā rajjāni puttānaṁ niyyātetvā isipabbajjaṁ pabbajitvā
  ekasmiṁ araññagāmake piṇḍāya caranti, paccanto ca 4- nāma dullabhaloṇo hoti,
  tato aloṇaṁ yāguṁ labhitvā ekissāya sālāya nisīditvā pivanti, antarantare
  manussā loṇacuṇṇaṁ āharitvā denti, ekadivasaṁ eko vedehisissa paṇṇe
  pakkhipitvā loṇacuṇṇaṁ adāsi, vedeho isi 5- gahetvā upaḍḍhaṁ gandhārisissa
  santike ṭhapetvā upaḍḍhaṁ attano santike ṭhapesi, tato thokaṁ paribhuttāvasesaṁ
  disvā "mā idaṁ nassī"ti paṇṇena veṭhetvā tiṇagahane ṭhapesi, puna ekasmiṁ
  divase yāgupānakāle satiṁ katvā olokento taṁ disvā gandhārisiṁ upasaṅkamitvā
  "ito thokaṁ gaṇhatha ācariyā"ti āha. Kuto te laddhaṁ vedehisīti. Tasmiṁ
  divase paribhuttāvasesaṁ mā nassī"ti mayā ṭhapitanti. Gandhārisi gahetuṁ na icchati,
  aloṇakaṁyeva yāguṁ pivitvā vedehaṁ isiṁ avoca:-

  *  *  *  *  *  *
  Footnote: 1 Ma. atidabbito 2 chaṂa. yassa 3 Sī. bodhicariyakālepi Ma. bodhicaraṇakālepi
  4 chaṂa. ca-saddo na dissati 5 chaṂa. vedehisi. evamuparipi
-------------------------------------------------
[page 291]
               "hitvā Gāmasahassāni paripuṇṇāni soḷasa
                koṭṭhāgārāni phītāni sannidhiṁ dāni kubbasī"ti. 1-
     Vedehisi avoca "tumhe rajjaṁ pahāya pabbajitā, idāni kasmā
  loṇacuṇṇakamattaṁ sannidhikāraṇā pabbajjāya anucchavikaṁ na karothā"ti. Kiṁ mayā kataṁ
  vedehisīti. Atha naṁ āha:-
               "hitvā gandhāravisayaṁ pahūtadhanadhāriyaṁ
                pasāsanato nikkhanto idha dāni pasāsasī"ti. 1-
     Gandhāro āha:-
               "dhammaṁ bhaṇāmi vedeha adhammo me na ruccati
                dhammaṁ me bhaṇamānassa na pāpamupalimpatī"ti. 1-
     Vedeho āha:-
               "yena kenaci vaṇṇena paro labhati ruppanaṁ
                mahatthiyaṁpi ce vācaṁ na taṁ bhāseyya paṇḍito"ti. 1-
     Gandhāro āha:-
               "kāmaṁ ruppatu vā mā vā bhusaṁva vikirīyatu
                dhammaṁ me bhaṇamānassa na pāpamupalimpatī"ti. 1-
     Tato vedehisi yassa sakāpi buddhi natthi, ācariyasantike vinayaṁ na
  sikkhati, so andhamahiṁso viya vane caratīti cintetvā āha:-
               "no ce assa sakā buddhi vinayo vā susikkhito
                vane andhamahiṁsova careyya bahuko jano. 1-
                Yasmā ca panidhekacce āceramhi susikkhitā
                tasmā vinītavinayā dhīrā caranti susamāhitā"ti. 2-

  *  *  *  *  *  *
  Footnote: 1 khu. jā. 27/1043-48/224 gandhārajātaka (syā)
  2 khu. jā. 27/1049/224 gandhārajātaka (syā)
-------------------------------------------------
[page 292]
     Evañca pana vatvā vedehisi ajānitvā mayā katanti gandhārisiṁ khamāpesi.
  Te ubhopi tapaṁ caritvā brahmalokaṁ agamiṁsu. Evaṁ tathāgatassa bodhisattakālepi
  dīgharattaṁ ājīvaṭṭhamakasīlaṁ parisuddhaṁ ahosi.
     Ñattajjhāpanno ayamāyasmā bhikkhu yasapattoti ayamāyasmā amhākaṁ
  satthā bhikkhu ñattaṁ paññātabhāvaṁ pākaṭabhāvaṁ ajjhāpanno nu kho, sayañca
  parivārasampattiṁ patto nu kho noti. Tena cassa paññātajjhāpannabhāvena ca
  yasanissitabhāvena ca kiṁ ekacce ādīnavā sandissanti udāhu noti evaṁ
  samannesantūti dasseti. Na tāva bhikkhaveti bhikkhave yāva bhikkhu na rājarājamahāmattādīsu
  abhiññātabhāvaṁ vā parivārasampattiṁ vā āpanno hoti, tāva ekacce
  mānātimānādayo ādīnavā na saṁvijjanti upasantūpasanto viya 1- sotāpanno viya
  sakadāgāmī viya ca viharati, ariyo nu kho puthujjano nu khotipi ñātuṁ na
  sakkā hoti.
     Yato ca kho bhikkhaveti yadā pana idhekacco bhikkhu ñāto hoti parivārasampanno
  vā, tadā tiṇhena siṅgena gogaṇaṁ vijjhanto duṭṭhagoṇo viya
  migasaṅghaṁ 2- abhimaddamāno dīpi viya ca aññe bhikkhū tattha tattha vijjhanto
  agāravo asabhāgavutti aggapādena bhūmiṁ phusanto viya carati. Ekacco pana kulaputto
  yathā yathā ñāto hoti yasasSī. Tathā tathā phalabhārabharito viya sāli suṭṭhutaraṁ
  onamati, rājarājamahāmattādīsu upasaṅkamantesu akiñcanabhāvaṁ paccavekkhitvā
  samaṇasaññaṁ upaṭṭhapetvā chinnavisāṇausabho viya caṇḍāladārako viya ca sorato
  nivāto nīcacitto hutvā bhikkhusaṁghassa ceva sadevakassa ca lokassa hitāya sukhāya
  paṭipajji, 3- evarūpaṁ paṭipattiṁ sandhāya "nāssa idhekacce ādīnavā"ti āha.
     Tathāgato pana aṭṭhasu lokadhammesu 4- tādī, so hi lābhepi tādī, alābhepi
  tādī, yasepi tādī, ayasepi tādī, nindāyapi tādī, pasaṁsāyapi tādī, sukhepi tādī,
  dukkhepi tādī, 5- tasmā sabbākāreneva 6- nāssa idhekacce ādīnavā saṁvijjanti.

  *  *  *  *  *  *
  Footnote: 1 Sī. viya-saddo na dissati 2 Ma. migasaṅghassa 3 chaṂa. paṭipajjati
  4 Ma. ṭhānesu 5 khu. mahā. 29/180/138 (syā) 6 chaṂa. sabbākārena
-------------------------------------------------
[page 293]
  Abhayūparatoti abhayo hutvā uparato, accantūparato satatūparatoti attho. Na vā
  bhayena uparatotipi abhayūparato. Cattāri hi bhayāni kilesabhayaṁ vaṭṭabhayaṁ duggatibhayaṁ
  upavādabhayanti. Puthujjano catūhipi bhayehi bhāyati. Sekkhā tīhi, tesaṁ hi
  duggatibhayaṁ pahīnaṁ, iti satta sekkhā bhayūparatā, khīṇāsavo abhayūparato nāma,
  tassa hi ekampi bhayaṁ natthi. Kiṁ paravādabhayaṁ natthīti. Natthi. Parānuddayaṁ pana
  paṭicca "mādisaṁ khīṇāsavaṁ paṭicca sattā mā nassantū"ti upavādaṁ rakkhati,
  mūluppalavāpivihāravāsī thero viya. 1-
     Thero kira mūluppalavāpigāmaṁ piṇḍāya pāvisi. Athassa upaṭṭhākakuladvāraṁ
  pattassa pattaṁ gahetvā thaṇḍilapīṭhakaṁ nissāya āsanaṁ paññāpesuṁ. Amaccadhītāpi taṁyeva
  pīṭhakaṁ nissāya parato bhāge nīcataraṁ āsanaṁ paññāpetvā nisīdi. Eko nevāsiko
  bhikkhu pacchā piṇḍāya paviṭṭho dvāre ṭhatvāva olokento thero amaccadhītarā
  saddhiṁ ekamañce nisinnoti sallakkhetvā "ayaṁ paṁsukūliko vihāreva upasantūpasanto
  viya viharati, antogāme pana upaṭṭhāyikāhi saddhiṁ ekamañce nisīdatī"ti cintetvā
  "kiṁ nu kho mayā duddiṭṭhan"ti punappunaṁ oloketvā tathāsaññīva hutvā
  pakkāmi. Theropi bhattakiccaṁ katvā vihāraṁ gantvā vasanaṭṭhānaṁ pavisitvā dvāraṁ
  pidhāya nisīdi. Nevāsikopi katabhattakicco vihāraṁ gantvā "taṁ paṁsukūlikaṁ
  niggaṇhitvā vihārā nikkaḍḍhissāmī"ti asaññatanīhārena therassa vasanaṭṭhānaṁ gantvā
  paribhogaghaṭato uḷuṅkena udakaṁ gahetvā mahāsaddaṁ karonto pāde dhovi. Thero
  "ko nu kho ayaṁ asaññatacāriko"ti āvajjento sabbaṁ ñatvā "ayaṁ mayi manaṁ
  padosetvā apāyūpago mā ahosī"ti vehāsaṁ abbhuggantvā kaṇṇikāmaṇḍalasamīpe
  pallaṅkena nisīdi. Nevāsiko duṭṭhākārena ghaṭikaṁ ukkhipitvā dvāraṁ vivaritvā
  anto paviṭṭho theraṁ apassanto "heṭṭhāmañcaṁ paviṭṭho bhavissatī"ti oloketvā
  tatthapi apassanto nikkhamituṁ ārabhi. Thero ukkāsi. Itaro uddhaṁ olokento
  disvā adhivāsetuṁ asakkonto evamāha "āvuso paṁsukūlika paṭirūpaṁ te evaṁ
  ānubhāvasampannassa upaṭṭhāyikāya saddhiṁ ekamañce nisīditun"ti. Bhante pabbajitā

  *  *  *  *  *  *
  Footnote: 1 chaṂa. yasatthero viya
-------------------------------------------------
[page 294]
  Nāma mātugāmena saddhiṁ na ekamañce nisīdanti, tumhehi pana duddiṭṭhaṁ etanti.
  Evaṁ khīṇāsavā parānuddayāya upavādaṁ rakkhanti.
     Khayā rāgassāti rāgassa khayeneva. Vītarāgattā kāme na paṭisevati, na
  paṭisaṅkhāya vāretvāti. Tañceti evaṁ tathāgatassa kilesappahānaṁ ñatvā tattha tattha
  ṭhitanisinnakālādīsupi catuparisamajjhe alaṅkatadhammāsane nisīditvāpi itipi satthā
  vītarāgo vītadoso vītamoho vantakileso pahīnamalo abbhā muttapuṇṇacando
  viya suparisuddhoti evaṁ tathāgatassa kilesappahāne vaṇṇaṁ kathayamānaṁ taṁ vīmaṁsakabhikkhuṁ
  pare evaṁ puccheyyuṁ ceti attho.
     Ākārāti kāraṇāni. Anvayāti anubuddhiyo. Saṁghe vā viharantoti appekadā
  aparicchinnagaṇanassa bhikkhusaṁghassa majjhe viharanto. Eko vā viharantoti icchāmahaṁ
  bhikkhave aḍḍhamāsaṁ paṭisallituṁ 1- temāsaṁ paṭisallitunti 1- evaṁ paṭisallāne ceva
  pālileyyakavanasaṇḍe ca ekako viharanto. Sugatāti suṭṭhu gatā supaṭipannā
  kāraṇayuttappayuttā, evarūpāni hi ekacce bhikkhū atthi. Duggatāti duṭṭhu gatā
  duppaṭipannā kāyadaḷhībahulā vissaṭṭhakammaṭṭhānā, evarūpāpi ekacce atthi.
  Gaṇamanusāsantīti gaṇabandhena bandhā gaṇārāmā gaṇabahulikā hutvā gaṇaṁ
  pariharanti, evarūpāpi ekacce atthi, tesaṁ paṭipakkhabhūtā gaṇato nissaṭā visaṁsaṭṭhā
  vippayuttā vihārinopi 2- atthi.
     Āmisesu sandissantīti āmisagiddhā āmisacakkhukā catupaccayāamisatthameva
  āhiṇḍamānā āmisesu sandissamānakabhikkhūpi atthi, āmisena anupalittā catūhi
  paccayehi vivaṭamānasā 3- abbhā muttacandasadisā hutvā viharamānāpi atthi.
  Nāyamāyasmā taṁ tena avajānātīti ayamāyasmā satthā tāya tāya paṭipattiyā
  taṁ taṁ puggalaṁ nāvajānāti, ayaṁ supaṭipanno 4- kārako, ayaṁ gaṇato nissaṭo visaṁsaṭṭho,
  ayaṁ āmisena anupalitto paccayehi vivaṭamānaso 5- abbhā muttacando viyāti
  evamassa gehasitavasena ussādanāpi natthi. Ayaṁ duppaṭipanno akārako

  *  *  *  *  *  *
  Footnote: 1 chaṂa. paṭisallīyitunti 2 chaṂa. vippamuttavihārinopi 3 chaṂa. vinivattamānasā
  4 chaṂa. paṭipanno 5 chaṂa. vinivattamānaso
-------------------------------------------------
[page 295]
  Kāyadaḷhibahulo vissaṭṭhakammaṭṭhāno, ayaṁ gaṇabandhanabandho, ayaṁ āmisagiddho
  lolo āmisacakkhukoti evamassa gehasitavasena apasādanāpi natthīti attho.
  Iminā kiṁ kathitaṁ hoti. Tathāgatassa sattesu tādibhāvo kathito hoti. Ayaṁ hi:-
               "vadhakassa devadattassa corassa aṅgulimālino
                dhanapāle rāhule ca sabbesaṁ samako muni ". 1-
     [489] Tatra bhikkhaveti tesu dvīsu vīmaṁsakesu. Yo cāyaṁ 2- "ke panāyasmato
  ākārā"ti pucchāyaṁ āgato gaṇṭhivīmaṁsako ca, yo "abhayūparato ayamāyasmā"ti
  āgato mūlavīmaṁsako ca. Tesu mūlavīmaṁsakena tathāgatova uttariṁ paṭipucchitabbo.
  Sopi 3- pubbe parasseva kathāya niṭṭhaṅgato, paro ca nāma jānitvāpi katheyya
  ajānitvāpi, evamassa kathā bhūtāpi hoti abhūtāpi, tasmā parasseva kathāniṭṭhaṁ
  agantvā tato uttariṁ tathāgatova paṭipucchitabboti attho.
     Byākaramānoti ettha yasmā tathāgatassa micchābyākaraṇaṁ nāma natthi,
  tasmā sammā micchāti avatvā byākaramānotveva vuttaṁ. Etaṁ pathohamasmi etaṁ
  gocaroti esa mayhaṁ patho esa gocaroti attho. "etāpātho"tipi Pāṭho,
  tassattho mayhaṁ ājīvaṭṭhamakasīlaṁ parisuddhaṁ, svāhaṁ tassa parisuddhabhāvena vīmaṁsakassa
  bhikkhuno ñāṇamukhe etāpātho, evaṁ āpāthaṁ āgacchāmīti 4- vuttaṁ hoti. No ca
  tena tammayoti tenapi cāhaṁ parisuddhena sīlena na tammayo na sataṇho
  parisuddhasīlattāva nittaṇhohamasmīti dīpeti.
     Uttaruttariṁ paṇītapaṇītanti uttaruttariñceva paṇītappaṇītañca 5- katvā deseti.
  Kaṇhasukkasappaṭibhāganti kaṇhañceva sukkañca, tañca kho sappaṭibhāgaṁ savipakkhaṁ
  katvā kaṇhaṁ paṭibāhitvā sukkanti sukkaṁ paṭibāhitvā kaṇhanti evaṁ
  sappaṭibhāgaṁ katvā kaṇhasukkaṁ deseti. Kaṇhaṁ desentopi saussāhaṁ savipākaṁ
  deseti. Sukkaṁ desentopi saussāhaṁ savipākaṁ deseti. Abhiññāya idhekaccaṁ dhammaṁ
  dhammesu niṭṭhaṁ gacchatīti tasmiṁ desitadhamme ekaccaṁ paṭivedhadhammaṁ abhiññāya tena

  *  *  *  *  *  *
  Footnote: 1 milinda. 5/396 rukkhaṅgapañha. atthato samānaṁ (parivattipotthaka)
  2 chaṂa. ayaṁ pāṭho na dissati 3 chaṂa. so hi 4 chaṂa. gacchāmīti
  5 chaṂa. paṇītatarañca
-------------------------------------------------
[page 296]
  Abhiññātena 1- paṭivedhadhammena desanādhamme niṭṭhaṁ gacchati. Satthari pasīdatīti
  evaṁ dhamme niṭṭhaṁ gantvā bhiyyoso mattāya sammāsambuddho so bhagavāti
  satthari pasīdati. Tena pana bhagavatā yo dhammo akkhāto, sopi svākkhāto bhagavatā
  dhammo niyyānikattā, yvāssa taṁ dhammaṁ paṭipanno saṁgho, sopi supaṭipanno
  vaṅkādidosavirahitaṁ paṭipadaṁ paṭipannattāti evaṁ dhamme saṁghepi pasīdati. Tañceti
  taṁ evaṁ pasannaṁ tattha tattha tiṇṇaṁ ratanānaṁ vaṇṇaṁ kathentaṁ bhikkhuṁ.
     [490] Imehi ākārehīti imehi satthuvīmaṁsanakāraṇehi. Imehi padehīti
  imehi akkharasampiṇḍanapadehi. Imehi byañjanehīti imehi idha vuttehi
  akkharehi. Saddhā niviṭṭhāti okappanā patiṭṭhitā. Mūlajātāti sotāpattimaggavasena
  sañjātamūlā. Sotāpattimaggo hi saddhāya mūlaṁ nāMa. Ākāravatīti kāraṇaṁ
  pariyesitvā gahitattā sakāraṇā. 2- Dassanamūlikāti sotāpattimaggamūlikā. So hi
  dassananti vuccati. Daḷhāti thiRā. Asaṁhāriyāti harituṁ na sakkā. Samaṇena vāti
  samitapāpasamaṇena vā. Brāhmaṇena vāti bāhitapāpabrāhmaṇena vā. Devena vāti
  upapattidevena vā. Mārena vāti vasavattimārena vā, sotāpannassa hi
  vasavattimārenāpi saddhā asaṁhāriyā hoti sūrambaṭṭhassa viya. 3-
     So kira satthu dhammadesanaṁ sutvā sotāpanno hutvā gehaṁ agamāsi. 4- Atha
  māro dvattiṁsavaralakkhaṇappaṭimaṇḍitaṁ buddharūpaṁ māpetvā tassa gharadvāre ṭhatvā
  "satthā āgato"ti sāsanaṁ pahiṇi. Sūro cintesi "ahaṁ idāneva satthu santikā
  dhammaṁ sutvā āgato, kiṁ nu kho bhavissatī"ti upasaṅkamitvā satthusaññāya vanditvā
  aṭṭhāsi. Māro āha "sūrambaṭṭha yaṁ te mayā rūpaṁ aniccaṁ .pe. Viññāṇaṁ
  aniccanti kathitaṁ, dukkathitaṁ 5- anupadhāretvāva sahasā mayā evaṁ vuttaṁ, tasmā
  tvaṁ rūpaṁ niccaṁ .pe. Viññāṇaṁ niccanti gaṇhāhī"ti. Sūro cintesi
  "aṭṭhānametaṁ, yaṁ buddhā anupadhāretvā apaccakkhaṁ katvā kiñci katheyyuṁ, addhā ayaṁ
  mayhaṁ vibādhanatthaṁ māro āgato"ti. Tato naṁ tvaṁ māroti 6- āha. So musāvādaṁ

  *  *  *  *  *  *
  Footnote: 1 chaṂa. ayaṁ pāṭho na dissati 2 Ma. pakāravatī 3 Ma. sūramuṭṭhassa viya
  4 chaṂa. āgato 5 chaṂa. taṁ 6 Sī. nanu tvaṁ māroti
-------------------------------------------------
[page 297]
  Kātuṁ nāsakkhi, āma mārosmīti paṭijāni. Kasmā āgatosīti vutte tava
  saddhācālanatthanti āha. Kaṇha pāpima tvaṁ tāva ekako tiṭṭha, tādisānaṁ
  mārānaṁ sataṁpi sahassaṁpi mama saddhaṁ cāletuṁ asamatthaṁ, maggena āgatasaddhā
  nāma silāpaṭhaviyaṁ patiṭṭhitasineru viya acalā hoti, kiṁ tvaṁ etthāti accharaṁ pahari.
  So ṭhātuṁ asakkonto tatthevantaradhāyi. Brahmunā vāti brahmakāyikādīsu
  aññatarabrahmunā vā. Kenaci vā lokasminti ete samaṇādayo ṭhapetvā aññenapi
  kenaci vā lokasmiṁ harituṁ sakkā. Dhammasamannesanāti sabhāvasamannesanā.
  Dhammatāsusamanniṭṭhoti dhammatāya susamanniṭṭho, sabhāveneva suṭṭhu samannesito
  hotīti attho. Sesaṁ sabbattha uttānamevāti.
                     Papañcasūdaniyā majjhimanikāyaṭṭhakathāya
                        vīmaṁsakasuttavaṇṇanā niṭṭhitā.
                           ------------
                         8. Kosambiyasuttavaṇṇanā
     [491] Evamme sutanti kosambiyasuttaṁ. Tattha kosambiyanti evaṁnāmake
  nagare. Tassa kira nagarassa ārāmapokkharaṇīādīsu tesu tesu ṭhānesu kosambarukkhāva
  ussannā ahesuṁ. Tasmā kosambīti saṅkhaṁ agamāsi. Kusambassa nāma isino
  assamato avidūre māpitattātipi eke. Ghositārāmeti ghositaseṭṭhinā kārite
  ārāme.
     Pubbe kira adilaraṭṭhaṁ 1- nāma ahosi. Tato kotuhaliko 2- daliddo
  chātakabhayena saputtadāro kedāraparicchinnaṁ subhikkhaṁ raṭṭhaṁ gacchanto puttaṁ vahituṁ
  asakkonto chaḍḍetvā agamāsi. Mātā nivattitvā taṁ gahetvā gatā, te ekaṁ

  *  *  *  *  *  *
  Footnote: 1 Ma. indhilaraṭṭhaṁ 2 chaṂa. kotuhalako
-------------------------------------------------
[page 298]
  Gopālakagāmakaṁ pavisiṁsu, gopālakānañca tadā bahupāyāso 1- paṭiyatto hoti, tato
  pāyāsaṁ labhitvā bhuñjiṁsu, atha so puriso bahupāyāsaṁ 2- bhuñjitvā jirāpetuṁ
  asakkonto rattibhāge kālaṁ katvā tattheva sunakhiyā kucchismiṁ paṭisandhiṁ gahetvā
  kukkuro jāto, so gopālakassa piyo ahosi manāpo, gopālako ca paccekabuddhaṁ
  upaṭṭhāsi. Paccekabuddhopi bhattakiccāvasāne kukkurassa ekaṁ piṇḍaṁ deti, so
  paccekabuddhe sinehaṁ uppādetvā gopālakena saddhiṁ paṇṇasālampi gacchati.
     So gopālake asannihite bhattavelāyaṁ sayameva gantvā kālārocanatthaṁ
  paṇṇasāladvāre bhussati, antarāmaggepi caṇḍamige disvā bhussitvā palāpeti,
  so paccekabuddhe mudukena cittena kālaṁ katvā devaloke nibbatti, tatrāssa
  ghosakadevaputtotveva nāmaṁ ahosi, so devalokato cavitvā kosambiyaṁ ekasmiṁ
  kulaghare nibbatti, taṁ aputtako seṭṭhī tassa mātāpitūnaṁ dhanaṁ datvā puttaṁ
  katvā aggahesi, atha so attano putte jāte sattakkhattuṁ mārāpetuṁ upakkami,
  so puññavantatāya sattasupi ṭhānesu maraṇaṁ apatvā avasāne ekāya seṭṭhidhītāya
  veyyattiyena laddhajīvito aparabhāge pituaccayena seṭṭhiṭṭhānaṁ patto 3- ghositaseṭṭhī
  nāma jāto, aññepi kosambiyaṁ kukkuṭaseṭṭhīpāvārikaseṭṭhīti dve seṭṭhino
  atthi, iminā saddhiṁ tayo ahesuṁ.
     Tena ca samayena tesaṁ sahāyakānaṁ seṭṭhīnaṁ kulūpakā pañcasatā 4- isayo
  pabbatapāde vasiṁsu, te kālena kālaṁ loṇambilasevanatthāya manussapathaṁ āgacchanti.
  Athesmiṁ vāre gimhasamaye manussapathaṁ āgacchantā nirudakamahākantāraṁ atikkamitvā
  kantārapariyosāne mahantaṁ nigrodharukkhaṁ disvā cintesuṁ "yādiso ayaṁ rukkho,
  addhā ettha mahesakkhāya devatāya bhavitabbaṁ, sādhu vatassa, sace no pānīyaṁ
  vā bhojanīyaṁ vā dadeyyā"ti. Devatā isīnaṁ ajjhāsayaṁ viditvā imesaṁ saṅgahaṁ
  karissāmīti attano ānubhāvena viṭapantarato naṅgalasīsamattaṁ udakadhāraṁ pavattesi.
  Isigaṇo rajatakkhandhasadisaṁ udakavaṭṭiṁ disvā attano bhājanehi udakaṁ gahetvā
  paribhogaṁ katvā cintesi "devatāya amhākaṁ paribhogaudakaṁ dinnaṁ, idaṁ pana

  *  *  *  *  *  *
  Footnote: 1 chaṂa. pahūtapāyāso 2 Sī. balavapāyāsaṁ 3 chaṂa. patvā 4 Ma. paññāsa
-------------------------------------------------
[page 299]
  Agāmakaṁ mahāaraññaṁ, sādhu vatassa, sace no āhārampi dadeyyā"ti. Devatā
  isīnaṁ upasaṅkappanavasena dibbāni yāgukhajjakādīni datvā santappesi. Isayo
  cintayiṁsu "devatāya amhākaṁ paribhogaudakaṁpi bhojanaṁpi sabbaṁ dinnaṁ, sādhu vatassa,
  sace no attānaṁ dasseyyā"ti.
     Devatā tesaṁ ajjhāsayaṁ viditvā upaḍḍhakāyaṁ dassesi. Te āhaṁsu "devate
  mahatī te sampatti, kiṁ kammaṁ katvā imaṁ sampattiṁ adhigatāsī"ti. Bhante nātimahantaṁ
  parittaṁ kammaṁ katvāti, upaḍḍhauposathakammaṁ nissāya hi devatāya sā sampatti
  laddhā.
       Anāthapiṇḍikassa kira gehe ayaṁ devaputto kammakāro ahosi. Seṭṭhissa
  hi gehe uposathadivasesu antamaso dāsakammakāre upādāya sabbo jano
  uposathiko hoti, ekadivasaṁ ayaṁ kammakāro ekakova pāto uṭṭhāya kammantaṁ
  gato, mahāseṭṭhī nivāpaṁ labhanamanussesu 1- sallakkhento etassevekassa araññaṁ
  gatabhāvaṁ ñatvā assa sāyamāsatthāya nivāpaṁ adāsi. Bhattakārikā dāsī ekasseva
  bhattaṁ pacitvā araññato āgatassa bhattaṁ vaḍḍhetvā adāsi, kammakāro āha
  "aññesu divasesu imasmiṁ kāle gehaṁ ekasaddaṁ ahosi, ajja ativiya
  sannisinnaṁ, kiṁ nu kho etan"ti. Tassa sā ācikkhi "ajja imasmiṁ gehe
  sabbe manussā uposathikā, mahāseṭṭhī tuyhaṁ ekassa 2- nivāpaṁ adāsī"ti. Evaṁ
  ammāti. Āma sāmīti. Imasmiṁ kāle uposathaṁ samādinnassa uposathakammaṁ hoti
  na hotīti mahāseṭṭhiṁ puccha ammāti. Tāya gantvā pucchito mahāseṭṭhī āha
  "sakalauposathakammaṁ na hoti, upaḍḍhauposathakammaṁ 3- pana hoti, uposathiko hotū"ti.
  Kammakāro bhattaṁ abhuñjitvā mukhaṁ vikkhāletvā uposathiko hutvā vasanaṭṭhānaṁ
  gantvā nipajji. Tassa āhāraparikkhīṇakāyassa rattiṁ vāto kuppi, so paccūsasamaye
  kālaṁ katvā upaḍḍhauposathakammanissandena mahāvaṭṭaniaṭaviyaṁ nigrodharukkhadevaputto
  hutvā nibbatti. So taṁ pavattiṁ isīnaṁ ārocesi.

  *  *  *  *  *  *
  Footnote: 1 chaṂa. labhanamanusse 2 chaṂa. tuyhevekassa 3 chaṂa. upaḍḍhakammaṁ
-------------------------------------------------
[page 300]
     Isayo tumhehi mayaṁ buddho dhammo saṁghoti assutapubbaṁ sāvitaṁ, 1- uppanno
  nu kho loke buddhoti. Āma bhante uppannoti. Idāni kuhiṁ vasatīti. Sāvatthiṁ
  nissāya jetavane bhanteti. Isayo tiṭṭhatha tāva tumhe mayaṁ satthāraṁ passissāmāti
  haṭṭhatuṭṭhā nikkhamitvā anupubbena kosambīnagaraṁ pāpuṇiṁsu, 2- mahāseṭṭhino
  "isayo āgatā"ti paccuggamanaṁ katvā "sve amhākaṁ bhikkhaṁ gaṇhatha bhante"ti
  nimantetvā punadivase isigaṇassa mahādānaṁ adaṁsu. Isayo bhuñjitvāva gacchāmāti
  pucchiṁsu. 3- Bhante tumhe aññasmiṁ kāle ekaṁpi māsaṁ dvepi tayopi cattāropi
  māse vasitvā gacchatha, yasmiṁ pana vāre hiyyo āgantvā ajjeva gacchāmāti
  vadatha, kiṁ idanti. Āma gahapatayo buddho loke uppanno, na kho pana sakkā
  jīvitantarāyo jānituṁ, 4- tena mayaṁ turiyā gacchāmāti. Tenahi bhante mayaṁpi
  gacchāma, amhehi saddhiṁyeva gacchathāti. Tumhe agāriyā nāma mahājanā, 5-
  tiṭṭhatha tumhe, mayaṁ puretaraṁ gamissāmāti nikkhamitvā ekaṭṭhāne dvepi divasāni
  avasitvā turitagamaneneva sāvatthiṁ patvā jetavanavihāre satthu santikameva agamaṁsu,
  satthu 6- madhuradhammakathaṁ sutvā sabbeva pabbajitvā arahattaṁ pāpuṇiṁsu.
     Tepi tayo seṭṭhino pañcahi pañcahi sakaṭasatehi sappimadhuphāṇitādīni
  ceva paṭadukūlādīni 7- ca ādāya kosambito nikkhamitvā anupabbena sāvatthiṁ
  patvā jetavanasāmante khandhāvāraṁ bandhitvā satthu santikaṁ gantvā vanditvā
  paṭisanthāraṁ katvā ekamantaṁ nisīdiṁsu. Satthā tiṇṇaṁpi sahāyakānaṁ madhuradhammakathaṁ
  kathesi. Te balavasomanassajātā satthāraṁ nimantetvā punadivase mahādānaṁ adaṁsu,
  punadivase datvā 8- punadivaseti evaṁ aḍḍhamāsaṁ dānaṁ datvāva 9- "amhākaṁ
  janapadaṁ āgamanāya paṭiññaṁ dethā"ti pādamūle nipajjiṁsu. Bhagavā "suññāgāre
  kho gahapatayo tathāgatā abhiramantī"ti āha. Ettāvatā paṭiññā dinnā nāma
  hotīti gahapatayo sallakkhetvā dinnā no bhagavatā paṭiññāti dasabalaṁ
  vanditvā nikkhamitvā antarāmagge yojane yojane ṭhāne vihāraṁ kāretvā

  *  *  *  *  *  *
  Footnote: 1 chaṂa. sāvitā 2 chaṂa. sampāpuṇiṁsu 3 chaṂa. āpucchiṁsu 4 chaṂa. vidituṁ
  5 chaṂa. mahājaṭā 6 ka. tattha 7 chaṂa. paṭṭunnadukūlādīni
  8 chaṂa. puna nimantetvā 9 chaṂa. datvā
-------------------------------------------------
[page 301]
  Anupubbena kosambiṁ patvā "loke buddho uppanno"ti kathayiṁsu. Tayopi janā
  attano attano ārāme mahantaṁ dhanapariccāgaṁ katvā bhagavato vasanatthāya vihāre
  kārayiṁsu. 1- Tattha kukkuṭaseṭṭhinā kārito kukkuṭārāmo nāma ahosi.
  Pāvārikaseṭṭhinā ambavane kārito pāvārikambavanaṁ 2- nāma ahosi. Ghositena kārito
  ghositārāmo nāma ahosi. Taṁ sandhāya vuttaṁ "ghositaseṭṭhinā kārite ārāme"ti.
     Bhaṇḍanajātātiādīsu kalahassa pubbabhāgo bhaṇḍanaṁ nāma, taṁ jātaṁ
  etesanti bhaṇḍanajātā. Hatthaparāmāsādivasena matthakaṁ patto kalaho jāto
  etesanti kalahajātā. Viruddhabhūtaṁ vādanti vivādaṁ, taṁ āpannāti vivādāpannā.
  Mukhasattīhīti vācāsattīhi. Vitudantāti vijjhantā. Te na ceva aññamaññaṁ
  saññāpenti na ca saññattiṁ upentīti te atthañca kāraṇañca dassetvā neva
  aññamaññaṁ jānāpenti. Sacepi saññāpetuṁ ārabhanti, tathāpi saññattiṁ na
  upenti, jānituṁ na icchantīti attho. Nijjhattiyaṁpi eseva nayo. Ettha ca
  nijjhattīti saññattivevacanamevetaṁ. Kasmā panete bhaṇḍanajātā ahesunti?
  appamattakena kāraṇena.
     Dve kira bhikkhū ekasmiṁ āvāse vasanti vinayadharo ca suttantiko ca.
  Tesu suttantiko bhikkhu ekadivasaṁ vaccakuṭiṁ paviṭṭho ācamanaudakāvasesaṁ bhājane
  ṭhapetvāva nikkhami. Vinayadharo pacchā paviṭṭho taṁ udakaṁ disvā nikkhamitvā taṁ
  bhikkhuṁ pucchi, āvuso tayā idaṁ udakaṁ ṭhapitanti. Āma āvusoti. Tvaṁ ettha
  āpattibhāvaṁ na jānāsīti. Āma na jānāmīti. Hoti āvuso ettha āpattīti.
  Sace hoti desessāmīti. Sace pana te āvuso asañcicca asatiyā kataṁ, natthi
  te āpattīti. So tassā āpattiyā anāpattidiṭṭhi ahosi.
     Vinayadharo attano nissitakānaṁ "ayaṁ suttantiko āpattiṁ āpajjamānopi
  na jānātī"ti ārocesi. Te tassa nissitake disvā "tumhākaṁ upajjhāyo
  āpattiṁ āpajjitvāpi āpattibhāvaṁ na jānātī"ti āhaṁsu. Te gantvā attano
  upajjhāyassa ārocesuṁ. So evamāha "ayaṁ vinayadharo pubbe `anāpattī'ti

  *  *  *  *  *  *
  Footnote: 1 chaṂa. kārāpayiṁsu 2 chaṂa. pāvārikambavano
-------------------------------------------------
[page 302]
  Vatvā idāni `āpattī'ti vadati, musāvādī eso"ti. Te gantvā "tumhākaṁ
  upajjhāyo musāvādī"ti evaṁ aññamaññaṁ kalahaṁ vaḍḍhayiṁsu, taṁ sandhāyetaṁ vuttaṁ.
     Bhagavantaṁ etadavocāti etaṁ "idha bhante kosambiyaṁ bhikkhū bhaṇḍanajātā"ti-
  ādivacanaṁ avoca. Tañca kho neva piyakamyatāya na bhedādhippāyena, athakho atthakāmatāya
  hitakāmatāya. Sāmaggikārako kiresa bhikkhu, tasmāssa etadahosi "yathā ime
  bhikkhū bhaṇḍanavivādaṁ 1- āraddhā, na sakkā mayāpi, nāpi aññena bhikkhunā
  samaggā kātuṁ, appeva nāma sadevake loke appaṭipuggalo bhagavā sayaṁ vā
  gantvā attano vā santikaṁ pakkosāpetvā etesaṁ bhikkhūnaṁ khantimettāpaṭisaṁyuttaṁ
  sāraṇīyaṁ dhammadesanaṁ kathetvā sāmaggiṁ kareyyā"ti atthakāmatāya hitakāmatāya
  gantvā avoca.
     [492] Chayime bhikkhave dhammā sāraṇīyāti heṭṭhā kalahabhaṇḍanavasena
  desanā āraddhā. Imasmiṁ ṭhāne cha sāraṇīyadhammā āgatāti evamidaṁ kosambiyasuttaṁ
  yathānusandhināva gataṁ hoti, tattha sāraṇīyāti saritabbayuttā addhāne atikkantepi
  na pamussitabbā. Yo te dhamme pūreti, taṁ sabrahmacārīnaṁ piyaṁ karontīti piyakaraṇā.
  Garuṁ karontīti garukaraṇā. Saṅgahāyāti saṅgahaṇatthāya. Avivādāyāti avivādanatthāya.
  Sāmaggiyāti samaggabhāvatthāya. Ekībhāvāyāti ekībhāvatthāya ninnānākaraṇāya.
  Saṁvattantīti bhavanti. Mettaṁ kāyakammanti mettacittena kattabbaṁ kāyakammaṁ.
  Vacīkammamanokammesupi eseva nayo. Imāni bhikkhūnaṁ vasena āgatāni, gihīsupi
  labbhantiyeva. Bhikkhūnaṁ hi mettacittena ābhisamācārikadhammānaṁ pūraṇaṁ mettaṁ
  kāyakammaṁ nāMa. Gihīnaṁ cetiyavandanatthāya bodhivandanatthāya saṁghanimantanatthāya
  gamanaṁ gocaragāmaṁ 2- piṇḍāya paviṭṭhe bhikkhū disvā paccuggamanaṁ pattapaṭiggahaṇaṁ
  āsanapaññāpanaṁ anugamananti evamādikaṁ mettaṁ kāyakammaṁ nāMa.
     Bhikkhūnaṁ mettacittena ācārapaññattisikkhāpadaṁ kammaṭṭhānakathanaṁ dhammadesanā
  tepiṭakaṁ 3- buddhavacanaṁ mettaṁ vacīkammaṁ nāMa. Gihīnañca "cetiyavandanatthāya gacchāma,
  bodhivandanatthāya gacchāma, dhammassavanaṁ karissāma, dīpamālāpupphapūjaṁ karissāma, tīṇi

  *  *  *  *  *  *
  Footnote: 1 chaṂa. vivādaṁ 2 chaṂa. gāmaṁ 3 chaṂa. tepiṭakampi
-------------------------------------------------
[page 303]
  Sucaritāni samādāya vattissāma, salākabhattādīni dassāMa. Vassāvāsikaṁ dassāma,
  ajja saṁghassa cattāro paccaye dassāma, saṁghaṁ nimantetvā khādanīyādīni saṁvidahatha,
  āsanāni paññāpetha, pānīyaṁ upaṭṭhapetha, saṁghaṁ paccuggantvā ānetha, paññattāsane
  nisīdāpetvā chandajātā ussāhajātā veyyāvaccaṁ karothā"tiādikathanakāle mettaṁ
  vacīkammaṁ nāMa.
     Bhikkhūnaṁ pātova uṭṭhāya sarīrapaṭijagganaṁ cetiyaṅgaṇavattādīni ca katvā
  vivittāsane nisīditvā "imasmiṁ vihāre bhikkhū sukhī hontu, averā abyāpajjhā"ti
  cintanaṁ mettaṁ manokammaṁ nāMa. Gihīnaṁ "ayyā sukhī hontu, averā abyāpajjhā"ti
  cintanaṁ mettaṁ manokammaṁ nāMa.
     Āvi ceva raho cāti sammukhā ca parammukhā ca. Tattha navakānaṁ cīvarakammādīsu
  sahāyabhāvūpagamanaṁ sammukhā mettaṁ kāyakammaṁ nāMa. Therānaṁ pana pādadhovanavandana-
  vījanadānādibhedaṁpi sabbaṁ sāmīcikammaṁ sammukhā mettaṁ kāyakammaṁ nāMa. Ubhayehipi
  dunnikkhittānaṁ dārubhaṇḍādīnaṁ tesu avamaññaṁ akatvā attanā dunnikkhittānaṁ
  viya paṭisāmanaṁ parammukhā mettaṁ kāyakammaṁ nāMa. Devatthero 1- tissattheroti evaṁ
  paggayha vacanaṁ sammukhā mettaṁ vacīkammaṁ nāMa. Vihāre asantaṁ pana paṭipucchantassa 2-
  kuhiṁ amhākaṁ devatthero, amhākaṁ tissatthero kadā nu kho āgamissatīti evaṁ
  mamāyanavacanaṁ parammukhā mettaṁ vacīkammaṁ nāMa. Mettāsinehasiniddhāni pana nayanāni
  ummiletvā supasannena mukhena olokanaṁ sammukhā mettaṁ manokammaṁ nāMa.
  Devatthero tissatthero arogo hotu appābādhoti samannāharaṇaṁ parammukhā
  mettaṁ manokammaṁ nāMa.
     Lābhāti cīvarādayo laddhappaccayā. Dhammikāti kuhanādibhedaṁ micchājīvaṁ vajjetvā
  dhammena samena bhikkhācariyavattena uppannā. Antamaso pattapariyāpannamattampīti
  pacchimakoṭiyā patte pariyāpannaṁ pattassa antogataṁ dvattikaṭacchubhikkhāmattaṁpi.
  Appaṭivibhattabhogīti ettha dve paṭivibhattāni nāma āmisapaṭivibhattaṁ puggala-
  paṭivibhattaṁ ca. Tattha "ettakaṁ dassāmi, ettakaṁ na dassāmī"ti evaṁ cittena vibhajanaṁ
  āmisapaṭivibhattaṁ nāMa. "asukassa Dassāmi, asukassa na dassāmī"ti evaṁ cittena

  *  *  *  *  *  *
  Footnote: 1 Ma. revatthero 2 chaṂa. paripucchantassa
-------------------------------------------------
[page 304]
  Vibhajanaṁ 1- puggalapaṭivibhattaṁ nāMa. Tadubhayaṁpi akatvā yo appaṭivibhattaṁ bhuñjati,
  ayaṁ appaṭivibhattabhogī nāMa.
     Sīlavantehi sabrahmacārīhi sādhāraṇabhogīti ettha sādhāraṇabhogino idaṁ
  lakkhaṇaṁ, yaṁ yaṁ paṇītaṁ labhati, taṁ taṁ neva lābhena lābhaṁ jigiṁsanāmukhena 2- gihīnaṁ
  deti, na attanā paribhuñjati, paṭiggaṇhantova saṁghena dhāraṇaṁ hotūti gahetvā
  gaṇḍiṁ paharitvā paribhuñjitabbaṁ saṁghasantakaṁ viya passati. Imaṁ 3- pana sāraṇīyadhammaṁ
  ko pūreti, ko na pūretīti. Dussīlo tāva na pūreti, na hi tassa santakaṁ
  sīlavantā gaṇhanti, parisuddhasīlo pana vattaṁ akhaṇḍento pūreti.
     Tatrīdaṁ vattaṁ:- yo hi odissakaṁ katvā mātu vā pitu vā ācariyūpajjhāyādīnaṁ
  vā deti, so dātabbaṁ deti, 4- sāraṇīyadhammo panassa na hoti, palibodhajagganaṁ
  nāma hoti, sāraṇīyadhammo hi muttapalibodhasseva vaṭṭati, tena pana odissakaṁ
  dentena gilānagilānūpaṭṭhākāagantukagamikānaṁ ceva navapabbajitassa ca saṅghāṭipattaggahaṇaṁ
  ajānantassa dātabbaṁ. Etesaṁ datvā avasesaṁ therāsanato paṭṭhāya
  thokaṁ thokaṁ adatvā yo yattakaṁ gaṇhāti, tassa ca 5- tattakaṁ dātabbaṁ. Avasiṭṭhe
  asati puna piṇḍāya caritvā therāsanato paṭṭhāya yaṁ yaṁ paṇītaṁ, taṁ taṁ datvā
  sesaṁ paribhuñjitabbaṁ, "sīlavantehī"ti evaṁ 6- vacanato dussīlassa adātuṁpi vaṭṭati.
     Ayaṁ pana sāraṇīyadhammo susikkhitāya parisāya supūro hoti, no asikkhitāya
  parisāyapi. 7- Susikkhitāya hi parisāya yo aññato labhati, so na gaṇhāti,
  aññato alabhantopi pamāṇameva 8- gaṇhāti, na atirekaṁ. Ayaṁ ca pana sāraṇīyadhammo
  evaṁ punappunaṁ piṇḍāya caritvā laddhaṁ laddhaṁ dentassāpi dvādasahi vassehi
  pūrati, na tato oraṁ. Sace hi dvādasamepi vasse sāraṇīyadhammapūrako piṇḍapātapūraṁ
  pattaṁ āsanasālāyaṁ ṭhapetvā nahāyituṁ gacchati, saṁghatthero ca kasseso pattoti.
  Sāraṇīyadhammapūrakassāti vutte "āharatha nan"ti sabbaṁ piṇḍapātaṁ vicāretvā

  *  *  *  *  *  *
  Footnote: 1 chaṂa. vibhajanaṁ pana 2 chaṂa. jigīsanāmukhena 3 chaṂa. idaṁ
  4 Sī. detu 5 chaṂa. ca-saddo na dissati 6 chaṂa. evaṁ-saddo na dissati
  7 chaṂa. parisāya 8 chaṂa. pamāṇayuttameva
-------------------------------------------------
[page 305]
  Bhuñjitvā ca rittapattaṁ ṭhapeti, atha so bhikkhu rittapattaṁ disvā "mayhaṁ asesetvā
  paribhuñjiṁsū"ti domanassaṁ uppādeti, sāraṇīyadhammo bhijjati, puna dvādasa vassāni
  pūretabbo hoti, titthiyaparivāsasadiso hesa. Sakiṁ khaṇḍe jāte puna pūretabbova.
  Yo pana "lābhā vata me, suladdhaṁ vata me, yassa me pattagataṁ anāpucchāva
  sabrahmacārī paribhuñjantī"ti somanassaṁ janeti, tassa puṇṇo nāma hoti.
     Evaṁ pūritasāraṇīyadhammassa pana neva issā, na macchariyaṁ hoti, so
  manussānaṁ piyo hoti sulabhapaccayo, pattagatamassa diyyamānaṁpi na khīyati,
  bhājanīyabhaṇḍaṭṭhāne aggabhaṇḍaṁ labhati, bhaye vā chātake vā sampatte devatā
  ussukkaṁ āpajjanti.
     Tatrīmāni vatthūni:- selā 1- girivāsītissatthero kira mahāgirigāmaṁ upanissāya
  vasati, paññāsa mahātherā nāgadīpaṁ cetiyavandanatthāya gacchantā girigāme
  piṇḍāya caritvā kiñci alabhitvā 2- nikkhamiṁsu. Thero pavisanto te disvā pucchi
  "laddhaṁ bhante"ti. Vicarimhā āvusoti. So aladdhabhāvaṁ ñatvā āha "yāvāhaṁ
  bhante āgacchāmi, tāva idheva hothā"ti. Mayaṁ āvuso paññāsajanā
  pattatemanamattaṁpi na labhimhāti. Bhante nevāsikā nāma paṭibalā honti, alabhantāpi
  bhikkhācāramaggasabhāvaṁ jānantīti. Therā āgamiṁsu. Thero gāmaṁ pāvisi, dūrageheyeva
  mahāupāsikā khīrabhattaṁ sajjetvā theraṁ olokayamānā ṭhitā therassa dvāraṁ
  sampattasseva pattaṁ pūretvā adāsi, so taṁ ādāya therānaṁ santikaṁ gantvā
  "gaṇhatha bhante"ti saṁghattheraṁ āha. Thero "amhehi ettakehi kiñci na laddhaṁ,
  ayaṁ sīghameva gahetvā āgato, kiṁ nu kho"ti sesānaṁ mukhaṁ olokesi. Thero
  olokanākāreneva ñatvā "bhante dhammena samena laddhapiṇḍapāto, nikkukkuccā
  gaṇhathā"ti ādito paṭṭhāya sabbesaṁ yāvadatthaṁ datvā attanāpi yāvadatthaṁ bhuñji.
     Atha naṁ bhattakiccāvasāne therā pucchiṁsu "kadāvuso lokuttaradhammaṁ paṭivijjhī"ti.
  Natthi me bhante lokuttaradhammoti. Jhānalābhīsi āvusoti. Etaṁpi me bhante
  natthīti. Nanu āvuso pāṭihāriyanti. Sāraṇīyadhammo me bhante pūrito, tassa

  *  *  *  *  *  *
  Footnote: 1 si. loṇa......chaṂa. leṇa..... 2 chaṂa. aladdhā
-------------------------------------------------
[page 306]
  Me dhammassa pūritakālato paṭṭhāya sace bhikkhusahassaṁ 1- hoti, pattagataṁ na khīyatīti.
  Sādhu sādhu sappurisa, anucchavikamidaṁ tuyhanti. Idaṁ tāvassa 2- pattagataṁ na khīyatīti
  ettha vatthu.
     Ayameva pana thero cetiyapabbate giribhaṇḍamahāpūjāya dānaṭṭhānaṁ gantvā
  "imasmiṁ dāne 3- kiṁ varabhaṇḍan"ti pucchati. Dve sāṭakā bhanteti. Ete mayhaṁ
  pāpuṇissantīti. Taṁ sutvā amacco rañño ārocesi "deva 4- daharo evaṁ
  vadatī"ti. "daharassevaṁ Cittaṁ, mahātherānaṁ pana sukhumasāṭakā vaṭṭantī"ti vatvā
  "mahātherānaṁ dassāmī"ti ṭhapesi. Tassa bhikkhusaṁghe paṭipāṭiyā ṭhite dentassa
  matthake ṭhapitāpi dve 5- sāṭakā hatthaṁ nārohanti, aññeva ārohanti.
  Dahārassa dānakāle pana hatthaṁ āruḷhā. So tassa hatthe ṭhapetvā amaccassa
  mukhaṁ oloketvā daharaṁ nisīdāpetvā dānaṁ datvā saṁghaṁ vissajjetvā daharassa
  santike nisīditvā "kadā bhante imaṁ dhammaṁ paṭivijjhitthā"ti āha. So pariyāyenapi
  asantaṁ avadanto "natthi mayhaṁ mahārāja lokuttaradhammo"ti āha. Nanu bhante
  pubbeva avacutthāti. Āma mahārāja, sāraṇīyadhammapūrako ahaṁ, tassa me dhammassa
  pūritakālato paṭṭhāya bhājanīyaṭṭhāne 6- aggabhaṇḍaṁ pāpuṇātīti. Sādhu sādhu bhante,
  anucchavikamidaṁ tumhākanti vanditvā 7- pakkāmi. Idaṁ bhājanīyaṭṭhāne 6- aggabhaṇḍaṁ
  pāpuṇātīti ettha vatthu.
     Caṇḍālatissabhaye 8- pana bhātaragāmavāsino nāgattheriyā anārocetvāva
  pakkamiṁsu. 9- Therī paccūsasamaye 10- "ativiya appanigghoso gāmo, upadhāretha tāvā"ti
  daharabhikkhuniyo āha. Tā gantvā sabbesaṁ gatabhāvaṁ ñatvā āgamma theriyā
  ārocesuṁ. Sā sutvā "mā tumhe tesaṁ gatabhāvaṁ cintayittha, attano
  uddesaparipucchā yonisomanasikāresuyeva yogaṁ karothā"ti vatvā bhikkhācāravelāya
  pārupitvā attadvādasamā gāmadvāre nigrodharukkhamūle aṭṭhāsi. Rukkhe adhivatthā

  *  *  *  *  *  *
  Footnote: 1 chaṂa. bhikkhusatasahassaṁ 2 chaṂa. tāva 3 chaṂa. ṭhāne 4 chaṂa. eko 5 chaṂa. te
  6 chaṂa. bhājanīyabhaṇḍaṭṭhāne 7 Ma. vatvā 8 chaṂa. brāhmaṇatissabhaye Sī. caṇḍālatiyabhaye
  9 chaṂa. palāyiṁsu 10 chaṂa. paccūsakāle
-------------------------------------------------
[page 307]
  Devatā dvādasannaṁpi bhikkhunīnaṁ piṇḍapātaṁ datvā "ayye aññattha mā gacchatha,
  niccaṁ idheva ethā"ti āha. Theriyā pana kaniṭṭhabhātā nāgatthero nāma atthi,
  so "mahantaṁ bhayaṁ, na sakkā idha yāpetuṁ, paratīraṁ gamissāmāti attadvādasamova
  attano vasanaṭṭhānā nikkhanto theriṁ disvā gamissāmī"ti bhātaragāmaṁ āgato.
  Therī "therā āgatā"ti sutvā tesaṁ santikaṁ gantvā kiṁ ayyāti pucchi. So
  taṁ pavattiṁ ācikkhi. Sā "ajja ekadivasaṁ vihāre vasitvā sveva gamissathā"ti
  āha. Therā vihāraṁ āgamiṁsu.
     Therī punadivase rukkhamūle piṇḍāya caritvā theraṁ upasaṅkamitvā "imaṁ
  piṇḍapātaṁ paribhuñjathā"ti āha. Thero "vaṭṭissati therī"ti vatvā tuṇhī aṭṭhāsi.
  Dhammiko tātā piṇḍapāto kukkuccaṁ akatvā paribhuñjathāti. Vaṭṭissati therīti.
  Sā pattaṁ gahetvā ākāse khipi, patto ākāse aṭṭhāsi. Thero "sattatālamatte
  ṭhitaṁpi bhikkhunībhattameva therīti vatvā bhayaṁ nāma sabbakāle 1- na hoti, bhaye
  vūpasante ariyavaṁsaṁ kathayamāno `bho piṇḍapātikabhikkhunībhattaṁ bhuñjitvā
  vītināmayitthā'ti cittena anuvattiyamāno santhambhituṁ na sakkhissāmi, appamattā
  hotha theriyo"ti maggaṁ āruhi.
     Rukkhadevatāpi "sace thero theriyā hatthato piṇḍapātaṁ paribhuñjissati,
  na taṁ nivattessāmi, sace pana na paribhuñjissati, nivattessāmī"ti cintayamānā
  ṭhatvā therassa gamanaṁ disvā rukkhā oruyha pattaṁ bhante dethāti pattaṁ
  gahetvā theraṁ rukkhamūlaṁyeva ānetvā āsanaṁ paññāpetvā piṇḍapātaṁ datvā
  katabhattakiccaṁ paṭiññaṁ kāretvā dvādasabhikkhuniyo dvādasa ca bhikkhū sattavassāni
  upaṭṭhahi. Idaṁ devatā ussukṁ āpajjantīti ettha vatthu, tatra hi therī
  sāraṇīyadhammapūrikā ahosi.
     Akkhaṇḍānītādīsu yassa sattasu āpattikkhandhesu ādimhi vā ante vā
  sikkhāpadaṁ bhinnaṁ hoti, tassa sīlaṁ pariyante chinnasāṭako viya khaṇḍaṁ nāMa.
  Yassa pana vemajjhe bhinnaṁ, tassa vemajjhe chiddasāṭako viya chiddaṁ nāma hoti,

  *  *  *  *  *  *
  Footnote: 1 chaṂa. sabbakālaṁ
-------------------------------------------------
[page 308]
  Yassa pana paṭipāṭiyā dve tīṇi bhinnāni, tassa piṭṭhiyaṁ vā kucchiyaṁ vā
  uṭṭhitena visabhāgavaṇṇena kāḷarattādīnaṁ aññataravaṇṇagāvī viya sabalaṁ nāma
  hoti, yassa pana antarantarā bhinnāni, tassa antarantarā vibhāgabinducitrā
  gāvī viya kammāsaṁ nāma hoti. Yassa pana sabbena sabbaṁ abhinnāni, tassa
  tāni sīlāni akhaṇḍāni acchindāni asabalāni akammāsāni nāma honti.
  Tāni panetāni taṇhādāsabyato mocetvā bhujissabhāvakaraṇato bhujissāni.
  Buddhādīhi viññūhi pasaṭṭhattā viññuppasaṭṭhāni. Taṇhādiṭṭhīhi aparāmaṭṭhattā,
  "idaṁ nāma tvaṁ āpannapubbo"ti kenaci parāmaṭṭhuṁ asakkuṇeyyattā ca aparāmaṭṭhāni.
  Upacārasamādhiṁ vā appanāsamādhiṁ vā saṁvattayantīti samādhisaṁvattanikānīti vuccanti.
  Sīlasāmaññagato viharatīti tesu tesu disābhāgesu viharantehi bhikkhūhi saddhiṁ
  samānabhāvūpagatasīlo viharati. Sotāpannādīnañhi sīlaṁ samuddantarepi devalokepi
  vasantānaṁ aññesaṁ sotāpannādīnaṁ sīlena samānameva hoti, natthi maggasīlena 1-
  nānattaṁ, taṁ sandhāyetaṁ vuttaṁ.
     Yāyaṁ diṭṭhīti maggasampayuttā sammādiṭṭhi. Ariyāti niddosā. Niyyātīti
  niyyānikā. Takkarassāti yo tathākārī hoti. Dukkhakkhayāyāti sabbadukkhayatthaṁ.
  Diṭṭhisāmaññagatoti samānadiṭṭhibhāvaṁ upagato hutvā viharati. Agganti jeṭṭhakaṁ
  sabbagopānasiyo saṅgaṇhātīti saṅgāhikaṁ. Sabbagopānasīnaṁ saṅghāṭaṁ karotīti
  saṅghāṭanikaṁ, saṅghāṭaniyanti attho. Yadidaṁ kūṭanti yaṁ etaṁ kūṭāgārakaṇṇikāsaṅkhātaṁ
  kūṭaṁ nāMa. Pañcabhūmikādipāsādā hi kūṭabaddhāva tiṭṭhanti, tasmiṁ patite mattikaṁ
  ādiṁ katvā sabbe te 2- patanti, tasmā evamāha. Evameva khoti yathā kūṭaṁ
  kūṭāgārassa, evaṁ imesaṁpi sāraṇīyadhammānaṁ yā ayaṁ ariyā diṭṭhi, sā aggā
  ca saṅgāhi ca saṅghāṭaniyā cāti daṭṭhabbā.
     [493] Kathañca bhikkhave yāyaṁ diṭṭhīti ettha bhikkhave yā ayaṁ
  sotāpattimaggadiṭṭhi ariyā niyyānikā niyyāti takkarassa sammā dukkhakkhayāyāti
  vuttā, sā kathaṁ kena kāraṇena niyyātīti attho. Pariyuṭṭhitacittova hotīti

  *  *  *  *  *  *
  Footnote: 1 chaṂa. maggasīle 2 chaṂa. ayaṁ pāṭho na dissati
-------------------------------------------------
[page 309]
  Ettāvatāpi pariyuṭṭhitacittoyeva nāma hotīti attho. Esa nayo sabbattha
  supaṇihitaṁ me mānasanti mayhaṁ cittaṁ suṭṭhu ṭhapitaṁ. Saccānaṁ bodhāyāti catunnaṁ
  saccānaṁ bodhanatthāya. Ariyantiādīsu taṁ ñāṇaṁ yasmā ariyānaṁ hoti, na puthujjanānaṁ,
  tasmā ariyanti vuttaṁ. Yesaṁ pana so 1- lokuttaradhammopi atthi, tesaṁyeva hoti,
  na aññesaṁ, tasmā lokuttaranti vuttaṁ. Puthujjanānaṁ pana abhāvato asādhāraṇaṁ
  puthujjanehīti vuttaṁ. Eseva nayo sabbavāresu.
     [494] Labhāmi paccattaṁ samathanti attano citte samathaṁ labhāmīti attho.
  Nibbutiyaṁpi eseva nayo. Etthapi 2- samathoti ekaggatā. Nibbutīti kilesavūpasamo.
     [495] Tathārūpāya diṭṭhiyāti evarūpāya sotāpattimaggadiṭṭhiyā.
     [496] Dhammatāyāti sabhāvena. 3- Dhammatā esāti sabhāvo esa. Vuṭṭhānaṁ
  paññāyatīti saṁghakammavasena vā desanāya vā vuṭṭhānaṁ dissati. Ariyasāvako hi
  āpattiṁ āpajjanto garukāpattīsu kuṭikārasadisaṁ lahukāpattīsu sahaseyyādisadisaṁ
  acittakāpattiṁyeva āpajjati, taṁpi asañcicca, no sañcicca, āpannaṁ na paṭicchādeti,
  tasmā athakho naṁ khippamevātiādimāha. Daharoti taruṇo. Kumāroti na mahallako.
  Mandoti cakkhusotādīnaṁ mandatāya mando. Uttānaseyyakoti atidaharatāya
  uttānaseyyako, dakkhiṇena vā vāmena vā passena sayituṁ na sakkoti. 4- Aṅgāraṁ
  akkamitvāti ito cito ca pasāritena hatthena vā pādena vā phusitvā. Evaṁ
  phusantānaṁ pana manussānaṁ na sīghaṁ hattho jhāyati, tadāpi ekacce hatthena
  aṅgāraṁ gahetvā parivattamānā dūrampi gacchanti. Daharassa pana hatthapādā
  sukhumālā honti, so phuṭṭhamatteneva dayhamāno cirīti saddaṁ karonto khippaṁ
  paṭisaṁharati, tasmā idha daharova dassito. Mahallakova 5- dayhanto adhivāseti,
  ayaṁ pana adhivāsetuṁ na sakkoti. Tasmāpi daharova dassito. Desetīti āpatti-
  paṭiggāhake sabhāgapuggale sati ekadivasaṁ vā rattiṁ vā anadhivāsetvā rattiṁ
  caturaṅgepi tame sabhāgabhikkhuno vasanaṭṭhānaṁ gantvā desetiyeva.

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. ettha ca 3 Ma. evaṁ sabhāvena
  4 chaṂa. na sakkotīti attho 5 mahallako ca
-------------------------------------------------
[page 310]
     [497] Uccāvacānīti uccanīcāni. Kiṁkaraṇīyānīti kiṁ karomīti evaṁ vatvā
  kattabbakammāni. Tattha uccakammaṁ nāma cīvarassa karaṇaṁ rajanaṁ cetiye sudhākammaṁ
  uposathāgāracetiyagharabodhigharesu kattabbakammanti evamādīni. 1- Avacakammaṁ nāma
  pādadhovanamakkhanādikhuddakakammaṁ, athavā cetiye sudhākammādi uccakammaṁ nāMa.
  Tattheva kasāvapacanaudakānayanakucchakaraṇanisseṇibandhanādi 2- avacakammaṁ nāMa.
  Ussukkamāpanno hotīti ussukkabhāvaṁ kattabbataṁ paṭipanno hoti. Tibbāpekkho
  hotīti bahalapatthano hoti. Thambhañca ālumpatīti tiṇañca ālumpamānā khādati.
  Vacchakañca apacinātīti vacchakañca apaloketi. Taruṇavacchā hi gāvī araññe
  ekato āgataṁ vacchakaṁ ekasmiṁ ṭhāne nipannaṁ pahāya dūraṁ na gacchati, vacchakassa
  āsannaṭṭhāne caramānā tiṇaṁ ālumpitvā gīvaṁ ukkhipitvā ekantaṁ vacchakameva
  ca viloketi, evameva sotāpanno uccāvacāni kiṁkaraṇīyāni karonto tanninno
  hoti, asithilapūrako tibbacchando bahalapatthano hutvāva karoti.
     Tatrīdaṁ vatthu:- mahācetiye kira sudhākamme kariyamāne eko ariyasāvako
  ekena hatthena sudhābhājanaṁ ekena kucchaṁ gahetvā sudhākammaṁ karissāmīti
  cetiyaṭṭhānaṁ 3- āruḷho. Eko kāyadaḷhibahulo bhikkhu gantvā therassa santike
  aṭṭhāsi. Thero aññasmiṁ atipapañco 4- hotīti tasmā ṭhānā aññaṁ ṭhānaṁ gato.
  Sopi bhikkhu tattheva agamāsi. Thero puna aññaṁ ṭhānanti evaṁ katipayaṭṭhāne
  āgataṁ "sappurisa mahantaṁ cetiyaṅgaṇaṁ kiṁ aññasmiṁ ṭhāne okāsaṁ na labhathā"ti
  āha. Na itaro pakkāmīti. 5-
     [498] Balatāya samannāgatoti balena samannāgato. Atthiṁ katvāti atthikabhāvaṁ
  katvā, atthiko hutvāti attho. Manasikatvāti manasmiṁ karitvā. Sabbacetasā
  samannāharitvāti appamattakampi vikkhepaṁ akaronto sakalacittena 6- samannāharitvā.

  *  *  *  *  *  *
  Footnote: 1 chaṂa. evamādi 2 Sī. kasāvasiñcanaudakadānakocchakaraṇanisseṇibandhanādi
  chaṂa.....ṇiyyāsabandhanādi 3 chaṂa. cetiyaṅgaṇaṁ 4 chaṂa. sati papañco
  5 Sī. tadā itaro pakkāmīti 6 Sī. sabbacittena
-------------------------------------------------
[page 311]
  Ohitasototi ṭhapitasoto. Ariyasāvakā hi piyadhammassavanā honti, dhammassavanaggaṁ
  gantvā niddāyamānā vā yena kenaci saddhiṁ sallapamānā vā vikkhittacittā
  vā na nisīdanti, athakho amataṁ paribhuñjantā viya atittāva honti dhammassavane,
  atha aruṇaṁ uggacchati, tasmā evamāha.
     [500] Dhammatā susamanniṭṭhā hotīti sabhāvo suṭṭhu samannesito hoti.
  Sotāpattiphalasacchikiriyāyāti karaṇavacanaṁ, sotāpattiphalasacchikatañāṇenāti attho.
  Evaṁ sattaṅgasamannāgatoti evaṁ imehi sattahi mahāpaccavekkhaṇañāṇehi samannāgato.
  Ayantāva ācariyānaṁ samānakathā. Lokuttaramaggo hi bahucittakkhaṇiko nāma
  natthi.
     Vitaṇḍavādī pana ekacittakkhaṇiko nāma maggo natthi, "evaṁ bhāveyya
  sattavassānī"ti hi vacanato sattapi vassāni maggabhāvanā hoti. Kilesā pana
  lahuchijjantā sattahi ñāṇehi chijjantīti vadati. So suttaṁ āharāti vattabbo,
  addhā aññaṁ suttaṁ apassanto "idamassa paṭhamaṁ ñāṇaṁ adhigataṁ hoti, idamassa
  dutiyaṁ ñāṇaṁ .pe. Idamassa sattamaṁ ñāṇaṁ adhigataṁ hotī"ti imameva āharitvā
  dassessati. Tato vattabbo kiṁ panidaṁ suttaṁ neyyatthaṁ nītatthanti. Tato vakkhati
  "nītatthatthaṁ, yathā suttaṁ tatheva attho"ti. So vattabbo "dhammatā susamanniṭṭhā
  hoti sotāpattiphalasacchikiriyāyāti ettako attho"ti. Addhā sotāpatti-
  phalasacchikiriyāyatthoti vakkhati. Tato pucchitabbo "maggasamaṅgī phalaṁ sacchikaroti,
  phalasamaṅgī"ti. Jānanto phalaṁ sacchikaroti phalasamaṅgīti vakkhati. 1- Tato vattabbo
  "evaṁ sattaṅgasamannāgato kho bhikkhave ariyasāvako sotāpattiphalasamannāgato
  hotīti idha maggaṁ abhāvetvā maṇḍūko viya uppatitvā ariyasāvako phalameva
  gaṇhissati, 2- mā suttaṁ me laddhanti yaṁ vā taṁ vā avaca. Pañhaṁ vissajjentena
  nāma ācariyasantike vasitvā buddhavacanaṁ uggaṇhitvā attharasaṁ viditvā vattabbaṁ

  *  *  *  *  *  *
  Footnote: 1 chaṂa. jānanto phalasamaṅgī sacchikarotīti vakkhati 2 Ma. gaṇhissatīti
-------------------------------------------------
[page 312]
  Hotī"ti. "imāni Satta ñāṇāni ariyasāvakassa paccavekkhaṇañāṇāneva,
  lokuttaramaggo bahucittakkhaṇiko nāma natthi, ekacittakkhaṇikoyevā"ti
  saññāpetabbo. Sace sañjānāti sañjānātu. No ce sañjānāti, "gaccha pātova
  vihāraṁ pavisitvā yāguṁ pivāhī"ti uyyojetabbo. Sesaṁ sabbattha uttānamevāti.
                     Papañcasūdaniyā majjhimanikāyaṭṭhakathāya
                       kosambiyasuttavaṇṇanā niṭṭhitā.
                           ------------
                       9. Brahmanimantanikasuttavaṇṇanā
     [501] Evamme sutanti brahmanimantanikasuttaṁ. Tattha pāpakaṁ diṭṭhigatanti
  lāmakā sassatadiṭṭhi. Idaṁ niccanti idaṁ sahokāsena 1- brahmaṭṭhānaṁ aniccaṁ
  "niccan"ti. Vadati. Dhuvādīni tasseva vevacanāni. Tattha dhuvanti thiraṁ. Sassatanti
  sadā vijjamānaṁ. Kevalanti akhaṇḍaṁ sakalaṁ. Acavanadhammanti acavanasabhāvaṁ. Idaṁ hi
  na jāyatītiādīsu imasmiṁ ṭhānepi koci jāyanako vā jiyyanako vā miyyanako
  vā cavanako vā upapajjanako vā natthīti 2- sandhāya vadati, ito ca panaññanti
  ito saha kāyakā brahmaṭṭhānā uttariṁ aññaṁ nissaraṇakāraṇaṁ 3- nāma natthīti
  evamassa thāmagatā sassatadiṭṭhi uppannā hoti, evaṁvādī pana so upari
  tisso jhānabhūmiyo cattāro maggā cattāri phalāni nibbānanti sabbaṁ paṭibāhati.
  Avijjāgatoti avijjāya gato samannāgato aññāṇī andhabhūto. 4- Yatra hi nāmāti
  yo nāMa.
     [502] Athakho bhikkhave māro pāpimāti māro kathaṁ bhagavantaṁ addasa?
  So kira attano bhavane nisīditvā kālena kālaṁ satthāraṁ āvajjeti "ajja samaṇo

  *  *  *  *  *  *
  Footnote: 1 chaṂa. saha kāyena 2 Ma. natthi 3 chaṂa. nissaraṇaṁ 4 chaṂa. andhībhūto
-------------------------------------------------
[page 313]
  Gotamo katarasmiṁ gāme vā nigame vā vasatī"ti. Imasmiṁ pana kāle āvajjento 1-
  "ukkaṭṭhaṁ nissāya subhagavane viharatī"ti ñatvā "kattha nu kho gato"ti olokento
  brahmalokaṁpi 2- gacchantaṁ disvā "samaṇo gotamo brahmalokaṁ gacchati, yāva
  tattha dhammakathaṁ kathetvā brahmagaṇaṁ mama visayā nātikkameti, tāva gantvā
  dhammadesanāya vicchandaṁ karissāmī"ti satthu padānupadiko gantvā brahmagaṇassa
  antare adissamānena kāyena aṭṭhāsi, so "satthārā bakabrahmā apasādito"ti
  ñatvā brahmuno upatthambhako hutvā aṭṭhāsi. Tena vuttaṁ "athakho bhikkhave
  māro pāpimā"ti.
     Brahmapārisajjaṁ anvāvisitvāti ekassa brahmapārisajjassa sarīraṁ pavisitvā.
  Mahābrahmānaṁ pana brahmapurohite 3- vā anvāvisituṁ na sakkoti. Metamāsadoti
  mā etaṁ apasādayittha. Abhibhūti abhibhavitvā ṭhito jeṭṭhako. Anabhibhūtoti aññehi
  anabhibhūto. Aññadatthūti ekaṁsavacane nipāto. Dassanavasena daso, sabbaṁ passatīti
  dīpeti. Vasavattīti sabbaṁ janaṁ vase vatteti. Issaroti loke issaro. Kattā
  nimmātāti lokassa kattā ca nimmātā ca. Paṭhavīhimavantasinerucakka-
  vāḷamahāsamuddacandimasuriyā ca iminā nimmitāti dīpeti.
     Seṭṭho sajjitāti ayaṁ lokassa uttamo ca sajjitā ca "tvaṁ khattiyo
  nāma hohi, tvaṁ brāhmaṇo nāma, vesso nāma, suddo nāma, gahaṭṭho nāma,
  pabbajito nāma, antamaso oṭṭho hohi, goṇo hohī"ti evaṁ sattānaṁ sajjitā 4-
  ayanti dasseti. Vasī pitā bhūtabhabyānanti ayaṁ ciṇṇavasittā 5- vasī, ayaṁ pitā
  bhūtānañca bhabyānañcāti vadati. Tattha aṇḍajajalābujā sattā antoaṇḍakose ceva
  antovatthimhi ca bhabyā nāma, bahi nikkhantakālato paṭṭhāya bhūtā. Saṁsedajā
  paṭhamacittakkhaṇe bhabyā, dutiyato paṭṭhāya bhūtā. Opapātikā paṭhamairiyāpathe bhabyā,
  dutiyato paṭṭhāya bhūtāti veditabbā. Te sabbepi etassa puttāti saññāya "pitā
  bhūtabhabyānanti āha.

  *  *  *  *  *  *
  Footnote: 1 chaṂa. āvajjanto 2 chaṂa. brahmalokaṁ 3 chaṂa. brahmapurohitānaṁ
  4 chaṂa. visajetā 5 chaṂa. ciṇṇavasitāya
-------------------------------------------------
[page 314]
     Paṭhavīgarahakāti yathā tvaṁ etarahi "aniccā dukkhā anattā"ti paṭhaviṁ
  garahasi jigucchasi, evaṁpi te paṭhavīgarahakā ahesuṁ, na kevalaṁ tvaṁyevāti dīpeti.
  Āpogarahakātiādīsupi eseva nayo. Hīne kāye patiṭṭhitāti catūsu apāyesu
  nibbattā. Paṭhavīpasaṁsakāti yathā tvaṁ garahasi, evaṁ agarahitvā "niccā dhuvā
  sassatā acchejjā abhejjā akkhyā"ti evaṁ paṭhavīpasaṁsakā paṭhaviyā vaṇṇavādino
  ahesunti vadati. Paṭhavābhinandinoti taṇhādiṭṭhivasena paṭhaviyā abhinandino
  sesapadesupi 1- eseva nayo. Paṇīte kāye patiṭṭhitāti brahmaloke nibbattā.
  Taṁtāhanti tena kāraṇena taṁ ahaṁ. Iṅghāti codanatthe nipāto. Upātivattitthoti
  atikkamittha. "upātivattito"tipi Pāṭho, ayamevattho. Daṇḍena paṭippaṇāmeyyāti
  catuhatthena muggaradaṇḍena pothetvā palāpeyyā. Narakappapāteti sataporise
  mahāsobbhe. Virādheyyāti hatthena gahaṇayutte vā pādena patiṭṭhānayutte vā
  ṭhāne gahaṇapatiṭṭhānāni kātuṁ na sakkuṇeyya. Nanu tvaṁ bhikkhu passasīti bhikkhu
  nanu tvaṁ imaṁ brahmaparisaṁ sannipatitaṁ obhāsamānaṁ virocamānaṁ jotayamānaṁ passatīti
  brahmuno ovāde ṭhitānaṁ iddhānubhāvaṁ dasseti. Iti kho maṁ bhikkhave māro
  pāpimā brahmaparisaṁ upanesīti bhikkhave māro pāpimā nanu tvaṁ bhikkhu passasi
  brahmaparisaṁ yasena ca siriyā ca obhāsamānaṁ virocamānaṁ jotayamānaṁ, yadi tvaṁpi
  mahābrahmuno vacanaṁ anatikkamitvā yadeva te brahmā vadati, taṁ kareyyāsi,
  tvaṁpi evamevaṁ yasena ca siriyā ca viroceyyāsīti evaṁ vadanto maṁ brahmaparisaṁ
  upanesi upasaṁhari, mā tvaṁ maññitthoti mā tvaṁ maññi. Māro tvamasi pāpimāti
  pāpima tvaṁ mahājanassa māraṇato māro nāma, pāpakaṁ lāmakaṁ mahājanassa
  ayasaṅkaraṇato pāpimā nāmāti jānāmi.
     [503] Kasiṇaṁ āyunti sakalaṁ āyuṁ. Te kho evaṁ jāneyyunti te evaṁ
  mahantena tapokammena samannāgatā, tvaṁ pana purimadivase jāto, kiṁ jānissasi,
  yassa te ajjāpi mukhe khīragandho vāyatīti ghaṭento vadati. Paṭhaviṁ ajjhosissasīti
  paṭhaviṁ ajjhosāya gilitvā pariniṭṭhapetvā taṇhāmānadiṭṭhīhi gaṇhissasi. Opasāyiko

  *  *  *  *  *  *
  Footnote: 1 chaṂa. sesesupi
-------------------------------------------------
[page 315]
  Me bhavissasīti mayhaṁ samīpasayo bhavissasi, maṁ gacchantaṁ anugacchissasi, ṭhitaṁ
  upatiṭṭhissasi, nisinnaṁ upanisīdissasi, nipannaṁ upanipajjissasīti attho.
  Vatthusāyikoti mama vatthusmiṁ sayanako. Yathākāmakaraṇīyo bāhiteyyoti mayā attano ruciyā
  yaṁ icchāmi, taṁ kattabbo, vāhitvā ca pana jhajjharikāgumbatopi 1- nīcataro
  lakuṇḍakataro kātabbo bhavissasīti attho.
     Iminā esa bhagavantaṁ upalāpeti vā apasādeti vā. Upalāpeti nāma
  sace kho taṁ 2- bhikkhu taṇhādīhi paṭhaviṁ ajjhosissasi, opasāyiko me bhavissasi,
  mayi gacchante gacchissasi, tiṭṭhante ṭhassasi, nisinne nisīdissasi, nipanne
  nipajjissasi, ahaṁ taṁ sesajanaṁ paṭibāhetvā vissāsikaṁ abbhantarikaṁ karissāmīti
  evaṁ tāva upalāpeti nāMa. Sesapadehi pana apasādeti nāMa. Ayañhettha
  adhippāyo:- sace paṭhaviṁ ajjhosissasi, vatthusāyiko me bhavissasi, mama gamanādīni
  āgametvā gamissasi vā ṭhassasi vā nisīdissasi vā nipajjissasi vā, mama
  vatthusmiṁ mayhaṁ ārakkhaṁ gaṇhissasi, ahaṁ pana taṁ yathākāmaṁ karissāmi vāhitvā
  ca jhajjharikāgumbatopi lakuṇḍakataranti evaṁ apasādeti nāMa. Ayaṁ pana brahmā
  mānanissito, tasmā idha apasādanāva adhippetā. Āpādīsupi eseva nayo.
     Apica te ahaṁ brahmeti idāni bhagavā "ayaṁ brahmā mānanissito
  `ahaṁ jānāmī'ti maññati, attano yasena sammato sarīraṁ phusituṁpi samatthaṁ kiñci
  na passati, thokaṁ niggahetuṁ vaṭṭatī"ti. Cintetvā imaṁ desanaṁ ārabhi. Tattha
  gatiñca pajānāmīti nipphattiñca pajānāmi. Jutiñcāti ānubhāvañca pajānāmi.
  Evaṁ mahesakkhoti evaṁ mahāyaso mahāparivāro.
     Yāvatā candimasuriyā pariharantīti yattake ṭhāne candimasuriyā vicaranti.
  Disā bhanti virocanāti disāsu virocamānā obhāsanti, disā vā tehi virocamānā
  obhāsanti. Tāva sahassadhā lokoti tattakena pamāṇena sahassadhā loko,
  iminā cakkavāḷena saddhiṁ cakkavāḷasahassanti attho. Ettha te vattatī vasoti

  *  *  *  *  *  *
  Footnote: 1 chaṂa. jajjharikāgumbatopi 2 chaṂa. tvaṁ
-------------------------------------------------
[page 316]
  Ettha cakkavāḷasahasse tuyhaṁ vaso vattati. Paroparañca jānāsīti ettha
  cakkavāḷasahasse paropare uccanīce hīnappaṇīte satte jānāsi. Atho
  rāgavirāginanti na kevalaṁ "ayaṁ iddho ayaṁ pakatimanusso"tipi paroparaṁ, ayaṁ pana
  sarāgo ayaṁ vītarāgo"ti evaṁ rāgavirāginaṁpi janaṁ jānāsi. Itthabhāvaññathābhāvanti
  itthaṁbhāvoti idaṁ cakkavāḷaṁ. Aññathābhāvoti ito sesaṁ ekūnasahassaṁ. Sattānaṁ
  āgatiṁ gatinti ettha cakkavāḷasahasse paṭisandhivasena sattānaṁ āgatiṁ, cutivasena
  gatiñca pajānāsi. 1- Tuyhaṁ pana mahantohamasmīti saññā hoti, sahassībrahmā
  nāma tvaṁ, aññesaṁ tayā uttaridvisahassānaṁ tisahassānaṁ catusahassānaṁ
  pañcasahassānaṁ dasasahassānaṁ satasahassānañca brahmānaṁ pamāṇaṁ natthi, catuhatthāya
  pilotikāya paṭappamāṇaṁ 2- kātuṁ vāyamanto viya mahantosmīti saññaṁ karosīti
  niggaṇhāti.
     [504] Idhūpapannoti idha paṭhamajjhānabhūmiyaṁ upapanno. Tena taṁ tvaṁ
  na jānāsīti tena kāraṇena taṁ kāyaṁ tvaṁ na jānāsi. Neva te samasamoti
  jānitabbaṭṭhānaṁ patvāpi tayā samasamo na homi. Abhiññāyāti aññāya. 3-
  Kuto nīceyyanti tayā nīcatarabhāvo pana mayhaṁ kuto.
     Heṭṭhūpapattiko kiresa brahmā anuppanne buddhuppāde isipabbajjaṁ
  pabbajitvā kasiṇaparikammaṁ katvā samāpattiyo nibbattetvā aparihīnajjhāno
  kālaṁ katvā catutthajjhānabhūmiyaṁ vehapphalabrahmaloke pañcakappasatikaṁ āyuṁ gahetvā
  nibbatti. Tattha yāvatāyukaṁ ṭhatvā heṭṭhūpapattikaṁ katvā tatiyajjhānaṁ paṇītaṁ
  bhāvetvā subhakiṇhabrahmaloke catusaṭṭhikappaṁ āyuṁ gahetvā nibbatti. Tattha
  dutiyajjhānaṁ bhāvetvā ābhassaresu aṭṭhakappāayuṁ gahetvā nibbatti. Tattha
  paṭhamajjhānaṁ bhāvetvā paṭhamajjhānabhūmiyaṁ kappāyuko hutvā nibbatti, so paṭhamakāle
  attanā katakammañca nibbattaṭṭhānaṁ ca aññāsi, kāle pana gacchante ubhayaṁ
  pamussitvā sassatadiṭṭhiṁ upādesi. Tena naṁ bhagavā "tena taṁ tvaṁ na jānāsi .pe.
  Kuto nīceyyan"ti āha.

  *  *  *  *  *  *
  Footnote: 1 chaṂa. jānāsi 2 Sī. pariggahaṇaṁ 3 Sī. paññāya
-------------------------------------------------
[page 317]
     Atha brahmā cintesi "samaṇo gotamo mayhaṁ āyuñca nibbattaṭṭhānañca
  pubbekatakammañca jānāti, handa naṁ pubbe katakammaṁ pucchāmī"ti satthāraṁ
  attano pubbekatakammaṁ pucchi. Satthā kathesi.
     Pubbe kiresa kulaghare nibbattitvā kāmesu ādīnavaṁ disvā
  "jātijarābyādhimaraṇassa antaṁ karissāmī"ti nikkhamma isipabbajjaṁ pabbajitvā
  samāpattiyo nibbattetvā abhiññāpādajjhānalābhī hutvā gaṅgātīre paṇṇasālāyaṁ
  kāretvā jhānaratiyā vītināmeti. Tadā ca kālena kālaṁ satthavāhā pañcahi
  sakaṭasatehi marukantāraṁ paṭipajjanti. Marukantāre pana divā na sakkā gantuṁ,
  rattiṁ gamanaṁ hoti. Atha purimasakaṭassa aggayuge yuttabalibaddā gacchantā
  nivattitvā āgatamaggābhimukhāva ahesuṁ. Itarāni sakaṭāni 1- tatheva nivattitvā 2-
  aruṇe uggate nivattitabhāvaṁ jāniṁsu. Tesaṁ ca tadā kantārātikkamanadivaso hoti. 3-
  Sabbaṁ dārūdakaṁ parikkhīṇaṁ, tasmā "natthi dāni amhākaṁ jīvitan"ti cintetvā
  goṇe cakkesu bandhitvā manussā sakaṭacchāyāyaṁ 4- pavisitvā nipajjiṁsu. Tāpasopi
  kālasseva paṇṇasālato nikkhamitvā paṇṇasāladvāre nisinnova gaṅgaṁ olokayamāno
  addasa gaṅgaṁ mahatā udakoghena vuyhamānaṁ pavattitaṁ maṇikkhandhaṁ viya āgacchantiṁ.
  Disvā cintesi "atthi nu kho imasmiṁ loke evarūpassa madhurodakassa alābhena
  kilissamānā sattā"ti. So evaṁ āvajjento marukantāre taṁ satthaṁ disvā
  "ime sattā mā nassantū"ti "ito mahā udakakkhandho chijjitvā marukantāre
  satthābhimukho gacchatū"ti abhiññācittena adhiṭṭhāsi. Saha cittuppādena mātikāruḷhaṁ
  viya udakaṁ tattha agamāsi. Manussā udakasaddena vuṭṭhāya udakaṁ disvā haṭṭhatuṭṭhā
  nhātvā 5- pivitvā goṇepi pāyetvā sotthinā icchitaṭṭhānaṁ agamaṁsu. Satthā
  taṁ brahmuno pubbakammaṁ dassento:-

  *  *  *  *  *  *
  Footnote: 1 Sī. sabbasakaṭāni 2 Sī. nivattiṁsu 3 chaṂa. ahosi
  4 chaṂa. sakaṭapacchāyāyaṁ 5 chaṂa. nahāyitvā
-------------------------------------------------
[page 318]
               "yaṁ Tvaṁ apāyesi bahū manusse
                pipāsite ghammani samparete
                tante purāṇaṁ vatasīlavattaṁ 1-
                suttappabuddhova anussarāmī"ti 2-
  imaṁ gāthamāha.
     Aparasmiṁ samaye tāpaso gaṅgātīre paṇṇasālaṁ māpetvā āraññakagāmaṁ
  upanissāya vasati. Tena ca samayena corā taṁ gāmaṁ paharitvā hatthasāraṁ gahetvā
  gāviyo ca karamare ca gahetvā gacchanti. Gāvopi sunakhāpi manussāpi mahāviravaṁ
  viravanti. Tāpaso taṁ saddaṁ sutvā "kiṁ nu kho etan"ti āvajjento "manussānaṁ
  bhayaṁ uppannan"ti ñatvā "mayi passante ime sattā mā nassantū"ti
  abhiññāpādakajjhānaṁ samāpajjitvā vuṭṭhāya abhiññācittena corānaṁ paṭipathe
  caturaṅginisenaṁ māpesi kammasajjaṁ āgacchantiṁ, corā disvā 3- "rājā"ti te
  maññamānā 3- vilopaṁ chaḍḍetvā pakkamiṁsu. Tāpaso "yaṁ yassa santakaṁ, taṁ tasseva
  hotū"ti adhiṭṭhāsi, taṁ tatheva ahosi. Mahājano sotthibhāvaṁ pāpuṇi. Satthā
  idaṁpi tassa pubbakammaṁ dassento:-
               "yaṁ eṇikūlasmi janaṁ gahītaṁ
                amocayī gayhaka nīyamānaṁ
                tante purāṇaṁ vatasīlavattaṁ
                suttappabuddhova anussarāmī"ti 4-
  imaṁ gāthamāha. Ettha eṇikūlasminti gaṅgātīre.
     Puna ekasmiṁ samaye uparigaṅgāvāsikaṁ kulaṁ heṭṭhāgaṅgāvāsikena kulena
  saddhiṁ mittasanthavaṁ katvā nāvāsaṅghāṭaṁ bandhitvā bahuṁ khādanīyabhojanīyaṁ ceva
  gandhamālādīni ca āropetvā gaṅgāsotena āgacchati. Manussā khādamānā
  bhuñjamānā naccantā gāyantā devavimānena gacchantā viya balavasomanassā
  ahesuṁ. Gaṅgeyyako nāgo disvā kupito "ime mayi saññaṁpi na karonti,

  *  *  *  *  *  *
  Footnote: 1 vatasīlavattanti samādānavasena vatabhūtaṁ cārittasīlābhāvena samāciṇṇattā
  sīlavattanti ṭīkā 2 khu. sattaka. 27/1038/222 bakabrahmajātaka (syā)
  3-3 Sī. rājā maññe āgatoti 4 khu. sattaka. 27/1039/222 bakabrahmajātaka (syā)
-------------------------------------------------
[page 319]
  Idāni ne samuddameva pāpessāmī"ti mahantaṁ attabhāvaṁ māpetvā udakaṁ dvidhā
  bhinditvā uṭṭhāya phaṇaṁ katvā sussūkāraṁ 1- karonto aṭṭhāsi. Mahājano disvā
  bhīto vissaramakāsi. Tāpaso paṇṇasālāya nisinno sutvā "ime gāyantā
  naccantā somanassajātā āgacchanti, idāni pana maraṇabhayaravaṁ 2- raviṁsu, kinnu
  kho"ti āvajjento nāgarājaṁ disvā "mayi passante ime sattā mā nassantū"ti
  abhiññāpādakajjhānaṁ samāpajjitvā attabhāvaṁ vijahitvā supaṇṇavaṇṇaṁ māpetvā
  nāgarājassa dassesi. Nāgarājā bhīto phaṇaṁ saṁharitvā udakaṁ paviṭṭho. Mahājano
  sotthibhāvaṁ sampāpuṇi, 3- satthā idaṁpi tassa pubbakammaṁ dassento:-
               "gaṅgāya sotasmiṁ gahītanāvaṁ
                luddena nāgena mānussakampā
                amocayittha balasā pasayha 4-
                tante purāṇaṁ vatasīlavattaṁ
                suttappabuddhova anussarāmī"ti 5-
  imaṁ gāthamāha.
     Aparasmiṁ samaye esa isipabbajjaṁ pabbajitvā kesavo nāma tāpaso
  ahosi. Tena samayena amhākaṁ bodhisatto kappo nāma māṇavo kesavassa
  baddhacaro antevāsiko hutvā ācariyassa kiṁkārapaṭissāvī manāpacārī buddhisampanno
  atthacaro ahosi, kesavo taṁ vinā vattituṁ nāsakkhi, tannissāyeva jīvitaṁ kappesi,
  satthā idaṁpi tassa pubbakammaṁ dassento:-
               "kappo ca te baddhacaro ahosi
                sambuddhimantaṁ vatinaṁ amaññi
                tante purāṇaṁ vatasīlavattaṁ
                suttappabuddhova anussarāmī"ti 6-
  imaṁ gāthamāha.

  *  *  *  *  *  *
  Footnote: 1 ṭīkā. susukāraṁ 2 chaṂa. bhayaravaṁ 3 chaṂa. pāpuṇi
  4 pāli. amocayī tvaṁ balasā pasayha 5 khu. sattaka. 27/1040/222-3 bakabrahmajātaka (syā)
  6 khu. sattakaka. 27/1041/223 bakabrahmajātaka (syā)
-------------------------------------------------
[page 320]
     Evaṁ brahmuno nānattabhāvesu katakammaṁ satthā pakāsesi. Satthari kathenteyeva
  brahmā sallakkhesi, dīpasahasse ujjalite rūpāni viya sabbakammānissa pākaṭāni
  ahesuṁ. So pasannacitto imaṁ gāthamāha:-
               "addhā pajānāsi mametamāyuṁ
                aññaṁpi jānāsi tathāhi buddho
                tathāhi tāyaṁ jalitānubhāvo
                obhāsayaṁ tiṭṭhati brahmalokan"ti. 1-
     Athassa bhagavā uttariṁpi asamasamataṁ pakāsento paṭhaviṁ kho ahaṁ brahmetiādimāha.
  Tattha paṭhaviyā paṭhavaṭṭhena 2- ananubhūtanti paṭhaviyā paṭhavīsabhāvena ananubhūtaṁ
  appattaṁ. Kiṁ pana tanti? nibbānaṁ. Tañhi sabbasaṅkhatā nissaṭattā paṭhavīsabhāvena
  appattaṁ nāMa. Tadabhiññāyāti taṁ nibbānaṁ jānitvā sacchikatvā paṭhaviṁ nāpahosinti 3-
  paṭhaviṁ taṇhādiṭṭhimānagāhehi na gaṇhiṁ. Āpādīsupi eseva nayo. Vitthāro
  pana mūlapariyāye vuttanayeneva veditabbo.
     Sace kho te mārisa sabbassa sabbattenāti idameva brahmā attano
  vāditāya sabbanti akkharaṁ dassetvā 4- akkhare dosaṁ gaṇhanto āha. Satthā
  pana sakkāyaṁ sandhāya "sabban"ti vadati, brahmā sabbasabbaṁ sandhāya. Tvaṁ
  "sabban"ti vadasi, "sabbassa sabbattena ananubhūtan"ti vadasi, yadi sabbaṁ
  ananubhūtaṁ 5- natthi, athassa ananubhūtaṁ atthi. Māheva te rittakameva ahosi
  tucchakameva ahosīti tuyhaṁ vacanaṁ rittakaṁ mā hotu, tucchakaṁ mā hotūti satthāraṁ
  musāvādena niggaṇhāti.
     Satthā pana etasmā brahmunā sataguṇena sahassaguṇena satasahassaguṇena
  vādītaro, tasmā ahaṁ sabbaṁ pavakkhāmi, 6- ananubhūtaṁ 7- vakkhāmi, suṇāhi meti
  tassa vādamaddanatthaṁ kāraṇaṁ āharanto viññāṇantiādimāha. Tattha viññānanti

  *  *  *  *  *  *
  Footnote: 1 khu. sattaka. 27/1042/223 bakabrahmajātaka (syā)
  2 paṭhavittenāti pāli. ṭīkā tu paṭhavaṭṭhenāti paṭhavīatthenāti
  3 paṭhavī nāhosīti pāli. nāpahosinti na pāpuṇinti ṭīkā. 4 chaṂa. niddisitvā
  5 Sī. anubhūtaṁ 6 chaṂa. sabbañca vakkhāmi 7 ananubhūtañca
-------------------------------------------------
[page 321]
  Vijānitabbaṁ. Anidassananti cakkhuviññāṇassa āpāthaṁ anupagamanato anidassanaṁ
  nāma, padadvayenapi nibbānameva vuttaṁ. Anantanti tayidaṁ uppādavayāntarahitattā
  anantaṁ nāMa. Vuttaṁpi hetaṁ:-
               "antavantāni bhūtāni asambhūtaṁ anantakaṁ
                bhūte antāni dissanti bhūte antā pakāsitā"ti.
     Sabbatopabhanti sabbaso pabhāsampannaṁ. Nibbānato hi añño dhammo
  sapabhataro vā jotivantataro vā parisuddhataro vā paṇḍarataro vā natthi, sabbato
  vā tathā pabhūtameva, na katthaci natthīti sabbatopabhaṁ. Puratthimadisādīsu hi asukadisāya
  nāma nibbānaṁ natthīti na vattabbaṁ. Athavā pabhanti titthassa nāmaṁ, sabbato
  pabhamassāti sabbatopabhaṁ. Nibbānassa kira yathā mahāsamuddassa yato yato otaritukāmā
  honti, taṁ tadeva titthaṁ, atitthaṁ nāma natthi, evameva aṭṭhattiṁsāya kammaṭṭhānesu
  yena yena mukhena nibbānaṁ otaritukāmā honti, taṁ tadeva titthaṁ. Nibbānassa
  atitthaṁ nāma kammaṭṭhānaṁ natthi. Tena vuttaṁ sabbatopabhanti. Taṁ paṭhaviyā paṭhavattenāti
  taṁ nibbānaṁ paṭhaviyā paṭhavīsabhāvena tato paresaṁ āpādīnaṁ āpādisabhāvena ca
  ananubhūtaṁ. Iti yaṁ tumhādisāni visayabhūtaṁ sabbaṁ tebhūmikadhammajātaṁ, tassa sabbattena
  taṁ viññāṇaṁ anidassanaṁ anantaṁ sabbatopabhaṁ ananubhūtanti vādaṁ patiṭṭhāpesi.
     Tato brahmā gahitagahitaṁ satthārā vissajjāpito kiñci gahetabbaṁ adisvā
  laddhigataṁ 1- kātukāmo handa carahi te mārisa antaradhāyāmīti āha. Tattha antaradhāyāmīti
  adissamānakaṁ pāṭihāriyaṁ karomīti āha. Sace visahasīti yadi sakkosi mayhaṁ
  antaradhāyituṁ, antaradhāyi, 2- pāṭihāriyaṁ karohīti. Nevassu me sakkoti
  antaradhāyitunti mayhaṁ antaradhāyituṁ neva sakkoti. Kiṁ panesa kattukāmo ahosīti.
  Mūlapaṭisandhiṁ gantukāmo ahosi. Brahmānaṁ hi mūlapaṭisandhikāttabhāvo sukhumo, aññesaṁ
  anāpātho, abhisaṅkhatakāyeneva tiṭṭhanti. Satthā tassa mūlapaṭisandhiṁ gantuṁ na adāsi.
  Mūlapaṭisandhiṁ vā agantvāpi yena tamena attānaṁ antaradhāpetvā adissamānako

  *  *  *  *  *  *
  Footnote: 1 chaṂa. laḷitakaṁ 2 chaṂa. antaradhāyasi
-------------------------------------------------
[page 322]
  Bhaveyya, satthā taṁ tamaṁ vinodesi, tasmā antaradhāyituṁ nāsakkhi. So asakkonto
  vimāne nilīyati, kapparukkhe nilīyati, ukkuṭiko nisīdati. Brahmagaṇo keḷimakāsi
  "esa kho bako brahmā vimāne nilīyati, kapparukkhe nilīyati, ukkuṭiko
  nisīdati, brahme tvaṁ antarahitomhī"ti saññaṁ uppādesi nāmāti. So
  brahmagaṇena uppaṇḍito maṅku ahosi.
     Evaṁ vutte ahaṁ bhikkhaveti bhikkhave etena brahmunā "handa carahi
  te mārisa antaradhāyāmī"ti evaṁ vutte taṁ antaradhāyituṁ asakkontaṁ disvā ahaṁ
  etadavocaṁ. Idaṁ gāthamabhāsinti kasmā bhagavā gāthamabhāsīti? samaṇassa gotamassa
  imasmiṁ ṭhāne atthibhāvo vā natthibhāvo vā kathaṁ sakkā jānitunti evaṁ brahmagaṇassa
  vacanokāso mā hotūti antarahitova gāthamabhāsi.
     Tattha bhavevāhaṁ bhayaṁ disvāti ahaṁ bhave bhayaṁ disvāyeva. Bhavañca vibhavesinanti
  imañca kāmabhavāditividhaṁpi sattabhavaṁ vibhavesinaṁ vibhavaṁ gavesamānaṁ pariyesamānaṁpi
  punappunaṁ bhaveyeva disvā. Bhavaṁ nābhivadinti taṇhādiṭṭhivasena kiñci bhavaṁ na
  abhivadiṁ, na gavesinti attho. Nandiñca na upādiyinti bhavataṇhaṁ na upagañchiṁ,
  na aggahesinti attho. Iti cattāri saccāni pakāsento satthā dhammaṁ desesi.
  Desanāpariyosāne desanānusārena vipassanāgabbhaṁ gāhāpetvā dasamattāni
  brahmasahassāni maggaphalāmatapānaṁ piviṁsuṁ.
     Acchariyabbhutacittajātāti acchariyajātā abbhutajātā tuṭṭhijātā ca ahesuṁ.
  Samūlaṁ bhavaṁ udabbahīti bodhimaṇḍe attano tāya tāya desanāya aññesaṁpi
  bahūnaṁ devamanussānaṁ samūlakaṁ bhavaṁ udabbahi, uddhari uppāṭesīti attho.
     [505] Tasmiṁ pana samaye māro pāpimā kodhābhibhūto hutvā "mayi
  vicaranteyeva samaṇena gotamena dhammaṁ kathayitvā 1- dasamattāni brahmasahassāni
  mama vasaṁ ativattitānī"ti kodhābhibhūtatāya aññatarassa brahmapārisajjassa sarīre
  adhimucci, taṁ dassetuṁ athakho bhikkhavetiādimāha. Tattha sace tvaṁ evaṁ anubuddhoti

  *  *  *  *  *  *
  Footnote: 1 chaṂa. dhammakathaṁ kathetvā
-------------------------------------------------
[page 323]
  Sace tvaṁ evaṁ attanāva cattāri saccāni anubuddho. Mā sāvake upanesīti
  gihisāvake vā pabbajitasāvake vā taṁ dhammaṁ mā upanayasi. Hīne kāye patiṭṭhitāti
  catūsu apāyesu patiṭṭhitā. Paṇīte kāye patiṭṭhitāti brahmaloke patiṭṭhitā.
  Idaṁ ke sandhāya vadati? bāhirapabbajjaṁ pabbajite tāpasaparibbājake.
  Anuppanne hi buddhuppāde kulaputtā tāpasapabbajjaṁ pabbajitvā kassaci kiñci
  avicāretvā 1- ekacarā hutvā samāpattiyo nibbattetvā brahmaloke uppajjiṁsu,
  te sandhāya evamāha. Anakkhātaṁ kusalañhi mārisāti paresaṁ anakkhātaṁ anovadanaṁ
  dhammakathāya akathanaṁ kusalaṁ etaṁ seyyo. Mā paraṁ ovadāhīti kālena manussalokaṁ,
  kālena devalokaṁ, kālena brahmalokaṁ, kālena nāgalokaṁ āhiṇḍanto mā
  vicari, ekasmiṁ ṭhāne nisinno jhānamaggaphalasukhena vītināmehīti. Anālapanatāyāti
  anullapanatāya. Brahmuno ca abhinimantanatāyāti bakabrahmuno ca idañhi mārisa
  niccantiādinā nayena sahokāsakena 2- brahmaṭṭhānena nimantanavacanena. Tasmāti
  tena kāraṇena. Imassa veyyākaraṇassa brahmanimantanikaṁtveva adhivacanaṁ saṅkhā
  samaññā paṇṇatti 3- jātā. Sesaṁ sabbattha uttānamevāti. 4-
                     Papañcasūdaniyā majjhimanikāyaṭṭhakathāya
                     brahmanimantanikasuttavaṇṇanā niṭṭhitā.
                           ------------

  *  *  *  *  *  *
  Footnote: 1 Ma. avitaritvā 2 chaṂa. saha kāyakena 3 chaṂa. paññatti
  4 chaṂa. uttānatthamevāti
-------------------------------------------------
[page 324]
                       10. Māratajjanīyasuttavaṇṇanā
     [506] Evamme sutanti māratajjanīyasuttaṁ. Tattha koṭṭhamanupaviṭṭhoti
  kucchiṁ pavisitvā antānaṁ anto anupaviṭṭho, pakkāsayaṭṭhāne nisinno. Garugaro
  viyāti 1- garukagaruko viya thaddho pāsāṇapuñjasadiso. Māsācitaṁ maññeti māsabhattaṁ
  bhuttassa kucchi viya māsapūritapasibbako viya tintamāso viya cāti attho. Vihāraṁ
  pavisitvāti sace āhāradosena esa garubhāvo, ajjhokāse 2- caṅkamituṁ na sappāyanti
  caṅkamā orohitvā paṇṇasālaṁ pavisitvā pakatipaññatte āsane nisīdi. Paccattaṁ
  yoniso manasākāsīti "kinnu kho etan"ti āvajjamāno attanoyeva upāyena
  manasi akāsi. Sace pana thero attano sīlaṁ āvajjetvā "yaṁ hiyyo vā pare
  vā parasuve vā paribhuttaṁ apakkamatthi, 3- añño vā koci visabhāgadoso, sabbaṁ
  jīratu, phāsukaṁ hotū"ti hatthena kucchiṁ parāmasissa, māro pāpimā vilīyitvā
  agamissa. Thero pana tathā akatvā yoniso manasākāsi, mā tathā gataṁ vihesesīti yathā
  hi puttesu vihesitesu mātāpitaro vihesitāva honti, saddhivihārikāntevāsikesu
  vihesitesu ācariyupajjhāyā vihesitāva, janapade vihesite rājā vihesitova hoti,
  evaṁ tathāgatasāvake vihesite tathāgato vihesitova hoti. Tenāha "mā tathāgataṁ
  vihesesī"ti.
     Paccaggaḷe aṭṭhāsīti paṭiaggaḷeva aṭṭhāsi. Aggaḷaṁ vuccati kavāṭaṁ,
  mukhe 4- uggantvā paṇṇasālato nikkhamitvā bahi paṇṇasālāya kavāṭaṁ nissāya
  aṭṭhāsīti attho.
     [507] Bhūtapubbāhaṁ pāpimāti kasmā imaṁ desanaṁ ārabhi? thero kira
  Cintesi "ākāsaṭṭhakadevatānaṁ tāva manussagandho yojanasate ṭhitānaṁ ābādhaṁ
  karoti. Vuttañhetaṁ `yojanasataṁ kho rājañña manussagandho deve ubbādhatī'ti. 5-

  *  *  *  *  *  *
  Footnote: 1 chaṂa. garugarutaro viyāti pāli. garugaro viyāti garukagaruko viya ukārassa
  hi okāraṁ katvā ayaṁ niddesoti ṭīkā 2 chaṂa. abbhokāse
  3 chaṂa. avipakkamatthi 4 chaṂa. mukhena 5 dī. mahā. 10/415/277 gūthakūpaparisūpamā
-------------------------------------------------
[page 325]
  Ayaṁ pana māro nāgariko paricokkho 1- mahesakkho ānubhāvasampanno devarājā
  samāno mama kucchiyaṁ pavisitvā antānaṁ anto pakkāsayokāse nisinno ativiya
  paduṭṭho bhavissati. Evarūpaṁ nāma jegucchaṁ paṭikūlaṁ okāsaṁ pavisitvā nisīdituṁ
  sakkontassa kimaññaṁ karaṇīyaṁ 2- bhavissati, kimaññaṁ lajjissati, tvaṁ mama ñātikoti
  pana vutte mudubhāvaṁ anāpajjamāno nāma natthi, handassa ñātikoṭiṁ paṭivijjhitvā
  mudukeneva naṁ upāyena vissajjemī"ti 3- cintetvā imaṁ desanamārabhi.
     So me tvaṁ bhāgineyyo hosīti so tvaṁ tasmiṁ kāle mayhaṁ bhāgineyyo
  hosi. Idaṁ paveṇivasena vuttaṁ. Devalokasmiṁ pana mārassa pituvaṁso pitāmahassa
  vaṁso rajjaṁ karonto nāma natthi, puññavasena devaloke devarājā hutvā
  nibbatto, yāvatāyukaṁ ṭhatvā cavati, añño eko attanā katena kammena
  tasmiṁ ṭhāne adhipati hutvā nibbatti, 4- iti ayaṁ māropi tadā tato cavitvā
  puna kusalaṁ katvā imasmiṁ kāle tasmiṁ adhipatiṭṭhāne nibbattoti veditabbo.
     Vidhuroti vigatadhuro, aññehi saddhiṁ asadisoti attho. Appakasirenāti
  appadukkhena. Pasupālakāti ajeḷakapālakā. Pathāvinoti maggapaṭipannā. Kāye
  upacinitvāti samantato citakaṁ bandhitvā. Aggiṁ datvā pakkamiṁsūti ettakena
  sarīraṁ pariyādānaṁ gamissatīti citakassa pamāṇaṁ sallakkhetvā catūsu disāsu aggiṁ
  datvā pakkamiṁsu. Citako padīpasikhā viya pajjali, therassa udakaleṇaṁ pavisitvā
  nisinnakālo viya ahosi. Cīvarāni papphoṭetvāti samāpattito vuṭṭhāya vigatadhūme
  kiṁsukavaṇṇe aṅgāre maddamāno cīvarāni vidhunitvā. Sarīre panassa usumamattaṁpi
  nāhosi, cīvaresu aṁsumattaṁpi na jhāyi, samāpattiphalaṁ nāmetaṁ.
     [508] Akkosathāti dasahi akkosavatthūhi akkosatha. Paribhāsathāti vācāya
  paribhāsatha. Rosethāti ghaṭṭetha. Vihesethāti dukkhāpetha. Sabbametaṁ vācāya
  ghaṭṭanasseva adhivacanaṁ. Yathātaṁ dūsī māroti yathā etesaṁ dūsī māro. Labhetha
  otāranti labhetha chiddaṁ, kilesuppattiyā ārammaṇapaccayaṁ labheyyāti attho.

  *  *  *  *  *  *
  Footnote: 1 chaṂa. parivārakkhotipi. ṭīkāyantu paricokkhoti sabbaso sucirūpoti vuttaṁ.
  Sī. parimokkho 2 chaṂa. akaraṇīyaṁ 3 chaṂa. vissajjessāmīti
  4 chaṂa. nibbattati
-------------------------------------------------
[page 326]
  Muṇḍakātiādīsu hi muṇḍe muṇḍāti samaṇe ca samaṇāti vattuṁ vaṭṭeyya,
  ime pana hīḷentā muṇḍakā samaṇāti āhaṁsu. Ibbhāti gahapatikā. Kiṇhāti
  kaṇhā, 1- kāḷakāti attho. Bandhupādāpaccāti ettha bandhūti brahmā adhippeto.
  Tañhi brāhmaṇā pitāmahoti voharanti. Pādānaṁ apaccā pādāpaccā,
  brahmuno piṭṭhipādato jātāti adhippāyo. Tesaṁ kira ayaṁ laddhi "brāhmaṇā
  brahmuno mukhato nibbattā, 2- khattiyā urato, vessā nābhito, suddā jānuto,
  samaṇā piṭṭhipādato"ti.
     Jhāyinosmā jhāyinosmāti jhāyino mayaṁ jhāyino mayanti. Madhurakajātāti
  ālasiyajātā. Jhāyantīti cintayanti. Pajjhāyantītiādīni upasaggavasena vaḍḍhitāni.
  Mūsikaṁ maggayamānoti sāyaṁ gocaratthāya susirarukkhato nikkhantaṁ rukkhasākhāya mūsikaṁ
  pariyesanto. So kira upasantūpasanto viya niccalova tiṭṭhati, sampattakāle
  mūsikaṁ sahasā gaṇhāti. Kotthūti siṅgālo, senotipi 3- vadanti. Sandhisamalasaṅkaṭireti
  sandhimhi ca samale ca saṅkaṭire ca. Tattha sandhi nāma gharasandhi. Samalo nāma
  gūthaniddhamanapanāḷi. Saṅkaṭiraṁ nāma saṅkāraṭṭhānaṁ. Vahacchinnoti kantārato
  nikkhanto chinnavaho. Sandhisamalasaṅkaṭireti sandhimhi vā samale vā saṅkaṭire vā.
  Sopi hi thaddhagatto niccalo jhāyati.
     Nirayaṁ upapajjantīti sace māro manussānaṁ sarīre adhimuccitvā evaṁ
  kareyya, manussānaṁ akusalaṁ na bhaveyya, mārasseva bhaveyya. Sarīre pana anadhimuccitvā
  visabhāgavatthuṁ vippaṭisārārammaṇaṁ dasseti, tadā kira so bhikkhū khippaṁ gahetvā
  macche ajjhottharante viya, jālaṁ gahetvā macche gaṇhante viya, lepayaṭṭhiṁ
  oḍḍetvā sakuṇe bandhante viya sunakhehi saddhiṁ araññe migavaṁ carante viya,
  mātugāme gahetvā āpānabhūmiyaṁ nisinne viya, naccante viya, gāyante viya,
  bhikkhunīnaṁ rattiṭṭhānadivāṭṭhānesu visabhāgamanusse nisinne viya, ṭhite viya ca
  katvā dassesi. Manussā araññagatāpi vanagatāpi vihāragatāpi vippaṭisārārammaṇaṁ

  *  *  *  *  *  *
  Footnote: 1 Ma. kaṇhāti kaṇhā 2 chaṂa. nikkhantā 3 chaṂa. soṇotipi
-------------------------------------------------
[page 327]
  Passitvā āgantvā aññesaṁ kathenti "samaṇā evarūpaṁ assamaṇakaṁ ananucchavikaṁ
  karonti, etesaṁ dinne kuto kusalaṁ, mā etesaṁ kiñci adatthā"ti. Evaṁ te
  manussā diṭṭhadiṭṭhaṭṭhāne sīlavante akkosantā apuññaṁ pasavitvā apāyapūrakā
  ahesuṁ. Tena vuttaṁ "nirayaṁ upapajjantī"ti.
     [509] Anvāviṭṭhāti āvaṭṭitā. Pharitvā vihariṁsūti na kevalaṁ pharitvā
  vihariṁsu. Kakusandhassa pana bhagavato ovāde ṭhatvā ime cattāro brahmavihāre
  nibbattitvā jhānapadaṭṭhānaṁ vipassanaṁ vaḍḍhetvā arahatte patiṭṭhahiṁsu.
     [510] Āgatiṁ vā gatiṁ vāti paṭisandhivasena āgamanaṭṭhānaṁ vā, cutivasena
  gamanaṭṭhānaṁ vā na jānāmi. Siyā cittassa aññathattanti somanassavasena aññathattaṁ
  bhaveyya. Saggaṁ lokaṁ upapajjantīti idhāpi purimanayenevattho veditabbo. Yathā hi
  pubbe vippaṭisārakaraṁ ārammaṇaṁ dasseti, evamidhāpi pasādakaraṁ. So kira tadā
  manussānaṁ dassanaṭṭhāne bhikkhū ākāse gacchante viya ākāse ṭhite viya
  pallaṅkena nisinne viya ākāse sūcikammaṁ karonte viya ākāse potthakaṁ vācente
  viya ākāse cīvaraṁ pasāretvā kāyaṁ utuṁ gaṇhāpente viya vuḍḍhapabbajite 1-
  ākāsena carante viya taruṇasāmaṇere ākāse ṭhatvā pupphāni ocinante viya
  katvā dassesi. Manussā araññagatāpi vanagatāpi vihāragatāpi pabbajitānaṁ taṁ
  paṭipattiṁ disvā āgantvā aññesaṁ kathenti "bhikkhūsu antamaso sāmaṇerāpi
  evaṁmahiddhikā mahānubhāvā, etesaṁ dinnaṁ mahapphalaṁ nāma hoti, etesaṁ detha
  sakkarothā"ti. Tato manussā bhikkhusaṁghaṁ catūhi paccayehi sakkarontā bahuṁ puññaṁ
  katvā saggapathapūrakā ahesuṁ. Tena vuttaṁ "saggaṁ lokaṁ upapajjantī"ti.
     [511] Etha tumhe bhikkhave asubhānupassino kāye viharathāti bhagavā
  sakalajambūdīpaṁ āhiṇḍanto antamaso dvinnaṁpi tiṇṇaṁpi bhikkhūnaṁ vasanaṭṭhānaṁ
  gantvā:-

  *  *  *  *  *  *
  Footnote: 1 chaṂa. navapabbajite
-------------------------------------------------
[page 328]
               "asubhasaññāparicitena Bhikkhave bhikkhuno cetasā bahulaṁ viharato
      methunadhammasamāpattiyā cittaṁ paṭilīyati paṭikujjati 1- paṭivattati na sampasāriyati,
      upekkhā vā pāṭikulyatā vā saṇṭhāti.
               Āhāre paṭikūlasaññāparicitena bhikkhave bhikkhuno cetasā bahulaṁ
      viharato rasataṇhāya cittaṁ paṭilīyati paṭikujjati paṭivattati na sampasāriyati,
      upekkhā vā pāṭikulyatā vā saṇṭhāti.
               Sabbaloke anabhiratisaññāparicitena bhikkhave bhikkhuno cetasā bahulaṁ
      viharato lokacittesu cittaṁ paṭilīyati paṭikujjati paṭivattati na sampasāriyati,
      upekkhā vā pāṭikulyatā vā saṇṭhāti.
               Aniccasaññāparicitena bhikkhave bhikkhuno cetasā bahulaṁ viharato
      lābhasakkārasilokesu 2- cittaṁ paṭilīyati paṭikujjati paṭivattati na sampasāriyati,
      upekkhā vā pāṭikulyatā vā saṇṭhātī"ti 3- evaṁ ānisaṁsaṁ dassetvā:-
     etha tumhe bhikkhave asubhānupassī kāye viharatha, āhāre paṭikūlasaññino
  sabbaloke anabhiratisaññino sabbasaṅkhāresu aniccānupassinoti. Imāni
  kammaṭṭhānāni kathesi. Tepi bhikkhū imesu catūsu kammaṭṭhānesu kammaṁ karontā
  vipassanaṁ vaḍḍhetvā sabbāsave khepetvā arahatte patiṭṭhahiṁsu, imānipi
  cattāri kammaṭṭhānāni rāgasantāni dosamohasantāni rāgapaṭighātakāni
  dosamohapaṭighātakānevāti. 4-
     [512] Sakkharaṁ gahetvāti antomuṭṭhiyaṁ tiṭṭhanappamāṇaṁ pāsāṇaṁ gahetvā.
  Ayañhi brāhmaṇagahapatikehi bhikkhū akkosāpetvāpi, brāhmaṇagahapatikāṇaṁ vasena
  bhikkhusaṁghassa lābhasakkāraṁ uppādāpetvāpi otāraṁ alabhanto idāni sahatthā
  upakkamitukāmo aññatarassa kumārakassa sarīre adhimuccitvā evarūpaṁ pāsāṇaṁ
  aggahesi. Taṁ sandhāya vuttaṁ "sakkharaṁ gahetvā"ti.

  *  *  *  *  *  *
  Footnote: 1 chaṂa. patikuṭati evamuparipi 2 chaṂa. lābhasakkārasiloke
  3 aṅ. sattaka. 23/46/48,49 4 chaṂa. dosamohapaṭighātāni cāti.
-------------------------------------------------
[page 329]
     Sīsaṁ vo bhindīti sīsaṁ bhindi, mahācammaṁ chijjitvā 1- maṁsaṁ dvedhā ahosi.
  Sakkharā panassa sīsakaṭāhaṁ abhinditvā aṭṭhiṁ āhacceva nivattā. Nāgāpalokitaṁ
  apalokesīti pahārasaddaṁ sutvā yathā nāma hatthināgo ito vā etto vā
  apaloketukāmo gīvaṁ aparivattetvā sakalasarīreneva nivattitvā apaloketi, evaṁ
  sakalasarīreneva nivattetvā apalokesi. Yathā hi mahājanassa 2- aṭṭhīni koṭiyā
  koṭiṁ āhacca ṭhitāni, paccekabuddhānaṁ aṅkusalaggāni, na evaṁ buddhānaṁ. Buddhānaṁ
  pana saṅkhalikāni viya ekābaddhāni hutvā ṭhitāni, tasmā pacchato apalokanakāle
  na sakkā hoti gīvaṁ parivattetuṁ, yathā pana hatthināgo pacchābhāgaṁ apaloketukāmo
  sakalasarīreneva parivattati, evaṁ parivattitabbaṁ hoti. Tasmā bhagavā yantena
  parivattitā suvaṇṇapaṭimā viya sakalasarīreneva nivattitvā apalokesi, apaloketvā
  ṭhito pana "na vāyaṁ dūsī māro mattamaññāsī"ti āha. Tassattho, ayaṁ dūsī
  māro pāpaṁ karonto neva pamāṇaṁ aññāsi, pamāṇātikkantaṁ akāsīti.
     Sahāpalokanāyāti kakusandhassa bhagavato apalokaneneva saha taṁkhaṇaññeva.
  Tamhā ca ṭhānā cavīti tamhā ca devaṭṭhānā cuto, mahānirayaṁ upapannoti
  attho. Cavamāno hi na yattha katthaci ṭhito cavati, tasmā vasavattidevalokaṁ āgantvā
  cuto. "sahāpalokanāyā"ti Ca vacanato na bhagavato apalokitattā cutoti veditabbo,
  cutikāladassanamattameva hetaṁ. 3- Uḷāre pana mahāsāvake viruddhattā 4- kuṭhāriyā
  pahataṁ viyassa mārassa 5- āyu tattheva chijjitvā tatanti veditabbaṁ. Tayo nāmadheyyā
  hontīti tīṇi nāmāni honti. Chaphassāyatanikoti chasu phassāyatanesu pāṭiekkāya
  vedanāya paccayo.
     Saṅkusamāhatoti ayasūlehi samāhato. Paccattavedanīyoti sayameva
  vedanājanako. Saṅkunā saṅku dahaye samāgaccheyyāti ayasūlena saddhiṁ ayasūlaṁ
  hadayamajjhe samāgaccheyya. Tasmiṁ kira niraye upapannānaṁ tigāvuto attabhāvo
  hoti, mārassāpi 6- tādisova ahosi. Athassa hi nirayapālā tālakkhandhappamāṇāni

  *  *  *  *  *  *
  Footnote: 1 Sī. chinditvā 2 Ma. pakatimahājanassa 3 Ma. hoti
  4 chaṂa. viraddhattā 5 chaṂa. ayaṁ pāṭho na dissati 6 chaṂa. therassāpi
-------------------------------------------------
[page 330]
  Ayasūlāni ādittāni sampajjalitāni saṁjotibhūtāni 1- sayameva gahetvā punappunaṁ
  nivattamānā "iminā te ṭhānena cintetvā pāpaṁ katan"ti pūvadoṇiyaṁ pūvaṁ
  koṭṭento viya hadayamajjhaṁ koṭṭetvā paṇṇāsa janā pādābhimukhā paṇṇāsa
  janā sīsābhimukhā koṭṭetvā gacchanti, evaṁ gacchantā pañcahi vassasatehi
  ubho ante patvā puna nivattamānā pañcahi vassasatehi hadayamajjhaṁ āgacchanti
  taṁ sandhāyetaṁ 2- vuttaṁ.
     Vuṭṭhānimanti vipākavuṭṭhānaṁ vedanaṁ. Sā kira mahānirayavedanāto dukkhatarā
  hoti, yathā hi sinehapānasattāhato parihārasattāhaṁ 3- dukkhataraṁ, evaṁ
  mahānirayadukkhato ussade vipākavuṭṭhānavedanā dukkhatarāti vadanti. Seyyathāpi
  macchassāti purisasīsañhi vaṭṭaṁ hoti, sūlena paharantassa pahāro ṭhānaṁ na
  labhati parigalati, macchasīsaṁ āyataṁ puthulaṁ, pahāro ṭhānaṁ labhati, avirajjhitvā
  kammakāraṇā sukarā hoti, tasmā evarūpaṁ sīsaṁ hoti.
     [513] Vidhuraṁ sāvakamāsajjāti vidhuraṁ sāvakaṁ ghaṭṭayitvā. Paccattavedanāti
  sayameva pāṭiekkavedanājanakā. Īdiso nirayo āsīti imasmiṁ ṭhāne nirayo
  devadūtasuttena dīpetabbo. Kaṇha dukkhaṁ nigacchasīti kālaka māra dukkhaṁ vindissasi.
  Majjhe sarassāti mahāsamuddamajjhe udakaṁ vatthuṁ katvā nibbattavimānāni
  kappaṭṭhitikāni honti, tesaṁ veḷuriyassa viya vaṇṇo hoti, pabbatamatthake
  jalitanaḷaggikkhandho viya ca nesaṁ acciyo jotanti, pabhassarā pabhāsampannā
  honti tesu vimānesu nīlabhedādivasena nānattavaṇṇāccharā naccanti. Yo
  etamabhijānātīti yo etaṁ vimānavatthuṁ jānātīti attho. Evamettha vimānapetavatthukeneva
  attho veditabbo. Pādaṅguṭṭhena kampayīti idaṁ pāsādakampanasuttena
  dīpetabbaṁ. Yo vejayantaṁ pāsādanti idaṁ cūḷataṇhāsaṅkhayavimuttisuttena dīpetabbaṁ.
  Sakkaṁ so paripucchatīti idaṁpi teneva dīpetabbaṁ. Sudhammāyābhito sabhanti sudhammasabhāya
  samīpe, ayaṁ pana brahmaloke sudhammasabhāva, na tāvatiṁsabhavane. Sudhammasabhāvirahito
  hi devaloko nāma natthi.

  *  *  *  *  *  *
  Footnote: 1 chaṂa. sajotibhūtāni 2 chaṂa. sandhāya evaṁ. 3 Ma. pharitvā āhārasattāhaṁ
-------------------------------------------------
[page 331]
     Brahmaloke pabhassaranti brahmaloke sāriputtamoggallānamahākassapādīhi 1-
  sāvakehi saddhiṁ tassa tejodhātuṁ samāpajjitvā nisinnassa bhagavato obhāsaṁ.
  Ekasmiñhi samaye bhagavā brahmaloke sudhammāya devasabhāya sannipatitvā "atthi
  nu kho koci samaṇo vā brāhmaṇo vā evaṁmahiddhiko, yo idha āgantuṁ
  sakkuṇeyyā"ti cintentassa 2- brahmagaṇassa cittamaññāya tattha gantvā
  brahmagaṇassa matthake nisinno tejodhātuṁ samāpajjitvā mahāmoggallānādīnaṁ
  āgamanaṁ cintesi. Tepi gantvā satthāraṁ vanditvā tejodhātuṁ samāpajjitvā
  paccekaṁ disāsu nisīdiṁsu, sakalabrahmaloko ekobhāso ahosi. Satthā catusaccappakāsanaṁ
  dhammaṁ desesi, desanāpariyosāne anekāni brahmasahassāni maggaphalesu
  patiṭṭhahiṁsu. Taṁ sandhāya imā gāthā vuttā, so panāyamattho bakabrahmasuttena 3-
  dīpetabbo.
     Vimokkhena aphassayīti jhānavimokkheneva 4- phusi. Vananti jambūdīpaṁ.
  Pubbavidehānanti pubbavidehānañca dīpaṁ. Ye ca bhūmisayā narāti bhūmisayā narā nāma
  amaragoyānakā 5- ca uttarakurukā ca. Tepi sabbe phusīti vuttaṁ hoti. Ayaṁ pana
  attho nandopanandadamanena dīpetabbo. Vatthu visuddhimagge iddhikathāya vitthāritaṁ.
  Apuññaṁ pasavīti apuññaṁ paṭilabhi. Āsaṁ mākāsi bhikkhūsūti bhikkhū vināsemi 6-
  vihesemīti etaṁ āsaṁ mā akāsi. Sesaṁ sabbattha uttānamevāti.
                     Papañcasūdaniyā majjhimanikāyaṭṭhakathāya
                      māratajjanīyasuttavaṇṇanā niṭṭhitā.
                        Pañcamavaggavaṇṇanā niṭṭhitā.
                       Mūlapaṇṇāsakaṭṭhakathā niṭṭhitā.
                          --------------

  *  *  *  *  *  *
  Footnote: 1 chaṂa. mahāmoggallānamahākassapādīhi 2 chaṂa. cintentasseva
  3 chaṂa. aññatarabrahmasuttena, ṭīkā. bahubrahmakasuttena
  4 chaṂa. eva-saddo na dissati 5 chaṂa. aparagoyānakā
  6 chaṂa. ayaṁ pāṭho na dissati
-------------------------------------------------
