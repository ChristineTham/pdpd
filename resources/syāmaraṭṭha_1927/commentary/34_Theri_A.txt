[page 001]
                    Paramatthadīpanī nāma khuddakanikāyaṭṭhakathā
                           therīgāthāvaṇṇanā
                             ---------
                 namo tassa bhagavato arahato sammāsambuddhassa.
                            1. Ekakanipāta
                    402. 1. Aññatarātherīgāthāvaṇṇanā
      ekanipāte 1- idāni therīgāthānaṁ atthasaṁvaṇṇanāya okāso anuppatto, tattha
  yasmā idha 1- bhikkhunīnaṁ ādito yathā 2- pabbajjā upasampadā ca paṭiladdhā, taṁ 3-
  pakāsetvā atthasaṁvaṇṇanāya karīyamānāya tattha tattha gāthānaṁ aṭṭhuppattiṁ 4- vibhāvetuṁ
  sukarā hoti supākaṭā ca, tasmā taṁ pakāsetuṁ ādito paṭṭhāya saṅkhepato
  ayamanupubbikathā:-
      ayaṁ hi lokanātho "manussattaṁ liṅgasampattī"tyādinā vuttāni aṭṭhaṅgāni
  samodhānetvā dīpaṅkarassa bhagavato pādamūle katamahābhinīhāro 5- samatiṁsapāramiyo
  pūrento catuvīsatiyā buddhānaṁ santike laddhabyākaraṇo anukkamena pāramiyo pūretvā
  ñātatthacariyāya lokatthacariyāya buddhatthacariyāya 6- ca koṭiṁ patvā tusitabhavane
  nibbattitvā tattha yāvatāyukaṁ ṭhatvā dasasahassacakkavāḷadevatāhi buddhabhāvāya:-
                "kāloyaṁ te mahāvīra uppajja mātukucchiyaṁ
                 sadevakaṁ tārayanto bujjhassu amataṁ padan"ti 7-

  *  *  *  *  *  *
  Footnote: 1 chaṂa. ayaṁ pāṭho na dissati 2 Sī. ādito paṭṭhāya yathā 3 Sī. paṭiladdhādhigamañca
  4 Sī. atthuppattī 5 Sī. katābhinīhāro 6 Ma. buddhattacariyāya
  7 khu.buddha. 33/67/445
-------------------------------------------------
[page 002]
  Āyācitamanussūpapattiko tāsaṁ devatānaṁ paṭiññaṁ datvā katapañcamahāvilokano
  sakyarājakule suddhodanamahārājassa gehe sato sampajāno mātukucchiṁ okkanto
  dasamāse sato sampajāno tattha ṭhatvā sato sampajāno tato nikkhanto lumbinīvane
  laddhābhijātiko vividhā dhātiyo ādiṁ katvā mahatā parihārena sammadeva parihariyamāno
  anukkamena vuḍḍhippatto tīsu pāsādesu vividhanāṭakajanaparivuto devo viya sampattiṁ
  anubhavanto jiṇṇabyādhimatadassanena jātasaṁvego ñāṇassa paripākataṁ gatattā kāmesu
  ādīnavaṁ nekkhamme ca ānisaṁsaṁ disvā rāhulakumārassa jātadivase channasahāyo kaṇṭhakaṁ 1-
  assarājaṁ āruyha devatāhi vivaṭena dvārena aḍḍharattikasamaye 2- mahābhinikkhamanaṁ
  nikkhamitvā teneva rattāvasesena tīṇi rajjāni atikkamitvā anomānadītīraṁ
  patvā ghaṭikāramahābrahmunā ānīte arahattaddhaje gahetvā pabbajito tāvadeva
  vassasaṭṭhikatthero 3- viya ākappasampanno hutvā pāsādikena iriyāpathena anukkamena
  rājagahaṁ patvā tattha piṇḍāya caritvā paṇḍavapabbatapabbhāre piṇḍapātaṁ
  paribhuñjitvā māgadharājena rajjena nimantiyamāno taṁ paṭikkhipitvā bhaggavassārāmaṁ
  gantvā tassa samayaṁ pariggaṇhitvā tato āḷārudakānaṁ 4- samayaṁ pariggaṇhitvā
  taṁ sabbaṁ analaṅkaritvā anukkamena uruvelaṁ gantvā tattha chabbassāni dukkarakārikaṁ
  katvā tāya ariyadhammapaṭivedhassābhāvaṁ ñatvā "nāyaṁ maggo bodhāyā"ti oḷārikaṁ
  āhāraṁ āharanto katipāhena balaṁ gāhetvā visākhapuṇṇamadivase sujātāya dinnaṁ
  varabhojanaṁ bhuñjitvā suvaṇṇapātiṁ nadiyā paṭisotaṁ khipitvā "ajja buddho bhavissāmī"ti
  katasanniṭṭhāno sāyaṇhasamaye kāḷena nāgarājena abhitthutaguṇo bodhimaṇḍaṁ āruyha
  acalaṭṭhāne pācīnalokadhātuabhimukho aparājitapallaṅke nisinno caturaṅgasamannāgataṁ vīriyaṁ
  adhiṭṭhāya sūriye anatthaṅgateyeva mārabalaṁ vidhamitvā paṭhamayāme. Pubbenivāsaṁ
  anussaritvā majjhimayāme dibbacakkhuṁ visodhetvā pacchimayāme paṭiccasamuppāde ñāṇaṁ
  otāretvā anulomapaṭilomaṁ paccayākāraṁ sammasanto vipassanaṁ vaḍḍhetvā sabbabuddhehi

  *  *  *  *  *  *
  Footnote: 1 Sī. kanthakaṁ 2 Ma. aḍḍharatta... 3 Ma. vassasatikatthero 4 Sī.,i. āḷāruddakānaṁ
-------------------------------------------------
[page 003]
  Adhigataṁ anaññasādhāraṇaṁ sammāsambodhiṁ adhigantvā nibbānārammaṇāya phala-
  samāpattiyā tattheva sattāhaṁ vītināmetvā teneva nayena itare sattāhepi bodhi-
  maṇḍeyeva vītināmetvā rājāyatanamūle madhupiṇḍikabhojanaṁ bhuñjitvā puna ajapāla-
  nigrodhamūle nisinno dhammatāya dhammagambhīrataṁ paccavekkhitvā appossukkatāya
  citte namante 1- mahābrahmunā āyācito buddhacakkhunā lokaṁ volokento 2-
  tikkhindriyamudindriyādibhede satte disvā mahābrahmunā 3- dhammadesanāya
  katapaṭiñaño "kassa nu kho ahaṁ paṭhamaṁ dhammaṁ deseyyan"ti āvajjento āḷārudakānaṁ
  kālaṅkatabhāvaṁ ñatvā "bahūpakārā kho me pañcavaggiyā bhikkhū, ye maṁ padhānapahitattaṁ
  upaṭṭhahiṁsu, yannūnāhaṁ tesaṁ 4- pañcavaggiyānaṁ bhikkhūnaṁ paṭhamaṁ dhammaṁ deseyyan"ti
  5- cintetvā āsāḷha puṇṇamāyaṁ mahābodhito bārāṇasiṁ uddissa aṭṭhārasayojanamaggaṁ
  paṭipanno antarāmagge upakena ājīvakena saddhiṁ mantetvā anukkamena isipatanaṁ patvā
  tattha pañcavaggiye saññāpetvā "dveme bhikkhave antā pabbajitena na
  sevitabbā"tiādinā 6- dhammacakkappavattanasuttantadesanāya aññāsikoṇḍaññappamukhā 7-
  aṭṭhārasa brahmakoṭiyo dhammāmataṁ pāyetvā pāṭipade bhaddiyattheraṁ, pakkhassa dutiyāyaṁ
  vappattheraṁ, pakkhassa tatiyāyaṁ mahānāmattheraṁ, catutthiyaṁ assajittheraṁ sotāpattiphale
  patiṭṭhāpetvā, pañcamiyaṁ pana pakkhassa anattalakkhaṇasuttantadesanāya 8- sabbepi
  arahatte patiṭṭhāpetvā tato paraṁ yasadārakappamukhe pañcapaṇṇāsapurise kappāsikavanasaṇḍe
  tiṁsamatte bhaddavaggiye gayāsīse piṭṭhipāsāṇe sahassamatte purāṇajaṭileti evaṁ
  mahājanaṁ ariyabhūmiṁ otāretvā bimbisārappamukhāni ekādasanahutāni sotāpattiphale
  ekaṁ 4- nahutaṁ saraṇattaye patiṭṭhāpetvā veḷuvanaṁ paṭiggahetvā tattha viharanto
  assajittherassa vāhasā 9- adhigatapaṭhamamagge sañjayaṁ 10- āpucchitvā saddhiṁ parisāya
  attano santikaṁ upagate sāriputtamoggallāne aggaphalaṁ sacchikatvā sāvakapāramiyā
  matthakaṁ

  *  *  *  *  *  *
  Footnote: 1 i. cittena matte 2 Ma. voloketvā 3 Ma. mahābrahmuno 4 chaṂa. ayaṁ pāṭho na
  dissati 5 viṃahā. 4/10/10 6 viṃahā. 4/13/13, saṁṃahā. 19/1081/367,
  khu.paṭi. 31/30/358 7 Ma. aññātakoṇḍaññapamukhā 8 viṃahā. 4/20/17,
  saṁ.kha. 17/59/55 9 Ma. assajittherassa vasena 10 chaṂa. sañcayaṁ
-------------------------------------------------
[page 004]
  Patte aggasāvakaṭṭhāne ṭhapetvā kāḷudāyittherassa abhiyācanāya kapilavatthuṁ gantvā
  mānatthaddhe ñātake yamakapāṭihāriyena dametvā, pitaraṁ anāgāmiphale, mahāpajāpatiṁ
  sotāpattiphale ca patiṭṭhāpetvā nandakumārañca rāhulakumārañca pabbājetvā satthā
  punadeva rājagahaṁ paccāgacchi.
       Aparena samayena satthari vesāliṁ upanissāya kūṭāgārasālāyaṁ viharante
  suddhodanamahārājā setacchattassa heṭṭhāva arahattaṁ sacchikatvā parinibbāyi. Atha
  mahāpajāpatiyā gotamiyā pabbajjāya cittaṁ uppajji, tato rohiṇīnadītīre kalahavivāda-
  suttantadesanāya 1- pariyosāne nikkhamitvā pabbajitānaṁ pañcannaṁ kumārasatānaṁ pāda-
  paricārikā ekajjhāsayāva hutvā mahāpajāpatiyā santikaṁ gantvā sabbāva "satthu
  santike pabbajissāmā"ti mahāpajāpatiṁ jeṭṭhikaṁ katvā satthu santikaṁ gantukāmā
  ahesuṁ. Ayañca mahāpajāpati 2- pubbepi ekavāraṁ satthāraṁ pabbajjaṁ yācitvā nālattha,
  tasmā kappakaṁ pakkosāpetvā kese chindāpetvā kāsāyāni acchādetvā sabbā
  tā sākiyāniyo ādāya vesāliṁ 3- gantvā ānandattherena dasabalaṁ yācāpetvā
  aṭṭhagarudhammapaṭiggahaṇena pabbajjaṁ upasampadañca alattha. Itarā pana sabbāpi ekato
  upasampannā ahesuṁ. Ayamettha saṅkhePo. Vitthārato panetaṁ 4- vatthu tattha tattha
  pāḷiyaṁ 5- āgatameva.
       Evaṁ upasampannā pana mahāpajāpati satthāraṁ upasaṅkamitvā abhivādetvā
  ekamantaṁ aṭṭhāsi, athassā satthā dhammaṁ desesi. Sā satthu santike kammaṭṭhānaṁ
  gahetvā arahattaṁ pāpuṇi. Sesā ca pañcasatabhikkhuniyo nandakovādapariyosāne 6-
  arahattaṁ pāpuṇiṁsu. Evaṁ bhikkhunisaṁghe suppatiṭṭhite puthubhūte tattha tattha gāmanigama-
  janapadarājadhānīsu kulitthiyo kulasuṇhāyo kulakumārikāyo buddhasubuddhataṁ dhammasudhammataṁ
  saṁghasuppaṭipattitañca sutvā sāsane abhippasannā saṁsāre ca jātasaṁvegā attano

  *  *  *  *  *  *
  Footnote: 1 khu.su. 25/869/503 2 Sī.,i. mahāpajāpatī 3 Ma. vesāliyaṁ
  4 Ma. panettha 5 vi.cūḷa. 7/402/231 6 Ma.u. 14/398/344
-------------------------------------------------
[page 005]
  Sāmike mātāpitaro ñātake ca anujānāpetvā sāsane uraṁ datvā pabbajiṁsu.
  Pabbajitvā ca sīlācārasampannā satthuno ca tesaṁ therānañca santike ovādaṁ
  labhitvā ghaṭentiyo vāyamantiyo nacirasseva arahattaṁ sacchākaṁsu. Tāhi udānādivasena
  tattha tattha bhāsitā gāthā pacchā saṅgītikārakehi ekajjhaṁ katvā ekakanipātādivasena
  saṅgītiṁ āropayiṁsu "imā therīgāthā nāmā"ti. Tāsaṁ nipātādivibhāgo heṭṭhā
  vuttoyeva. Tattha nipātesu ekakanipāto ādi. Tatthapi:-
               [1] "sukhaṁ Supāhi therike katvā coḷena pārutā
                     upasanto hi te rāgo sukkhaḍākaṁva kumbhiyan"ti
  ayaṁ gāthā ādi.
       Tassā kā upapatti? atīte kira aññatarā kuladhītā konāgamanassa bhagavato
  Kāle sāsane abhippasannā hutvā satthāraṁ nimantetvā dutiyadivase sākhāmaṇḍapaṁ
  kāretvā vālikaṁ attharitvā upari vitānaṁ bandhitvā gandhapupphādīhi pūjaṁ katvā
  satthu kālaṁ ārocāpesi. Satthā tattha gantvā paññatte āsane nisīdi. Sā
  bhagavantaṁ vanditvā paṇītena khādanīyena bhojanīyena parivisitvā 1- bhagavantaṁ bhuttāviṁ
  oṇītapattapāṇiṁ ticīvarena acchādesi. Tassā bhagavā anumodanaṁ katvā pakkāmi.
  Sā yāvatāyukaṁ puññāni katvā āyupariyosāne devaloke nibbattitvā ekaṁ
  buddhantaraṁ sugatīsu eva saṁsarantī kassapassa bhagavato kāle gahapatikule nibbattitvā
  viññutaṁ patvā saṁsāre jātasaṁvegā sāsane pabbajitvā upasampajjitvā vīsativassa-
  sahassāni bhikkhunisīlaṁ pūretvā puthujjanakālakiriyaṁ katvā sagge nibbattitvā 2-
  ekaṁ buddhantaraṁ saggasampattiṁ anubhavitvā imasmiṁ buddhappāde vesāliyaṁ khattiya-
  mahāsālakule nibbatti, taṁ thirasantasarīratāya therikāti vohariṁsu. Sā vayappattā kulappa-
  desādinā samānajātikassa khattiyakumārassa mātāpitūhi dinnā patidevatā hutvā vasantī
  satthu

  *  *  *  *  *  *
  Footnote: 1 Sī. parivisetvā, Ma.,i. paribhuñjāpetvā 2 chaṂa. nibbattā
-------------------------------------------------
[page 006]
  Vesāligamane sāsane paṭiladdhasaddhā upāsikā hutvā aparabhāge mahāpajāpatigotamī-
  theriyā santike dhammaṁ sutvā pabbajjāya ruciṁ uppādetvā "ahaṁ pabbajissāmī"ti
  sāmikassārocesi. Sāmiko nānujānāti. Sā pana 1- katādhikāratāya yathāsutaṁ 2- dhammaṁ
  paccavekkhitvā rūpārūpadhamme pariggahetvā vipassanaṁ anuyuttā viharati.
       Athekadivasaṁ mahānase sabbabyañjane paccamāne mahatī aggijālā uṭṭhahi. Sā
  aggijālā 3- sakalabhājanaṁ taṭataṭāyantaṁ jhāyati. Sā taṁ disvā tadevārammaṇaṁ katvā
  suṭṭhuttaraṁ aniccataṁ upaṭṭhahantaṁ upadhāretvā tato tattha dukkhāniccānattatañca
  āropetvā vipassanaṁ vaḍḍhetvā anukkamena ussukkāpetvā maggapaṭipāṭiyā
  anāgāmiphale patiṭṭhahi. Sā tato paṭṭhāya ābharaṇaṁ vā alaṅkāraṁ vā na dhāreti,
  sā sāmikena "kasmā tvaṁ bhadde idāni pubbe viya ābharaṇaṁ vā alaṅkāraṁ
  vā na dhāresī"ti vuttā 4- attano gihibhāve abhabbabhāvaṁ ārocetvā pabbajjaṁ
  anujānāpesi. So visākho upāsako viya dhammadinnaṁ mahatā parihārena mahāpajāpati-
  gotamiyā santikaṁ netvā "imaṁ ayye pabbājethā"ti āha. Atha mahāpajāpatigotamī
  taṁ pabbājetvā upasampādetvā vihāraṁ netvā satthāraṁ dassesi. Satthā tassā 5-
  pakatiyā diṭṭhārammaṇameva vibhāvento
                "sukhaṁ supāhi therike katvā coḷena pārutā
                 upasanto hi te rāgo sukkhaḍākaṁva kumbhiyan"ti
  imaṁ gāthamāha.
        Tattha sukhanti bhāvanapuṁsakaniddeso. Supāhīti āṇattivacanaṁ. Theriketi āmantana-
  vacanaṁ. Katvā coḷena pārutāti appicchatāya niyojanaṁ. Upasanto hi te rāgoti
  paṭipattikittanaṁ. Sukkhaḍākaṁvāti upasametabbassa kilesassa asārabhāvanidassanaṁ.
  Kumbhiyanti tadādhārassa aniccatucchādibhāvanidassanaṁ.

  *  *  *  *  *  *
  Footnote: 1 Ma.,i. sāsane 2 Ma.,i. yathāsukhaṁ 3 Sī. tāya aggijālāya 4 Ma. vutte
  5 chaṂa. satthāpissā
-------------------------------------------------
[page 007]
       Sukhanti cetaṁ iṭṭhādhivacanaṁ, sukhena niddukkhā hutvāti attho. Supāhīti
  nippajjanidassanañcetaṁ catunnaṁ iriyāpathānaṁ, tasmā cattāropi iriyāpathe sukheneva
  kappehi sukhaṁ viharāti attho. Theriketi idaṁ yadipi tassā nāmakittanaṁ, pacurena
  anvatthasaññābhāvato pana thirasāsane thirabhāvappatte, thirehi sīlādidhammehi
  samannāgateti attho. Katvā coḷena pārutāti paṁsukūlacoḷehi cīvaraṁ katvā acchādita-
  sarīrā taṁ nivatthā ceva pārutā ca. Upasanto hi te rāgoti hisaddo hetvattho,
  yasmā tava santāne uppajjanakakāmarāgo upasanto anāgāmimaggañāṇagginā
  daḍḍho, idāni tadavasesaṁ rāgaṁ aggamaggañāṇagginā dahetvā sukhaṁ supāhīti
  adhippāyo. Sukkhaḍākaṁva kumbhiyanti yathā taṁ pakke bhājane appakaṁ ḍākabyañjanaṁ
  mahatiyā aggijālāya paccamānaṁ jhāyitvā sussantaṁ vūpasammati, yathā vā udakamisse
  ḍākabyañjane uddhanaṁ āropetvā paccamāne udake vijjamāne taṁ cicciṭāyati
  ciṭiciṭāyati, udake pana chinne upasantameva hoti, evaṁ tava santāne kāmarāgo
  upasanto itarampi vūpasametvā sukhaṁ supāhīti.
       Therī indriyānaṁ paripākaṁ gatattā 1- satthu desanāvilāsena ca gāthāpariyosāne
  saha paṭisambhidāhi arahattaṁ pāpuṇi. Tena vuttaṁ apadāne 2-:-
              "konāgamanabuddhassa maṇḍapo kārito mayā
               thūpañca pavaramadaṁ 3- buddhassa lokabandhuno.
               Yaṁ yaṁ janapadaṁ yāmi nigame rājadhāniyo
               sabbattha pūjitā 4- homi puññakammassidaṁ phalaṁ.
               Kilesā jhāpitā mayhaṁ bhavā sabbe samūhatā
               nāgīva bandhanaṁ chetvā viharāmi anāsavā.

  *  *  *  *  *  *
  Footnote: 1 Ma.,i. yathāparipākaṁ gatattā 2 khu.apa. 33/26/85 3 chaṂa. dhuvaṁ ticīvaraṁdāsiṁ
  4 chaṂa. pūjito
-------------------------------------------------
[page 008]
               Svāgataṁ vata me āsi buddhaseṭṭhassa santike
               tisso vijjā anuppattā kataṁ buddhassa sāsanaṁ.
               Paṭisambhidā catasso vimokkhāpi ca aṭṭhime
               chaḷabhiññā sacchikatā kataṁ buddhassa sāsanan"ti.
       Arahattaṁ patvā pana therī udānentī tameva gāthaṁ abhāsi, tenāyaṁ gāthā
  tassā theriyā gāthā ahosi. Tattha theriyā vuttagāthāya anavaseso rāgo
  pariggahitopi 1- aggamaggena tassa vūpasamassa adhippetattā. Rāgavūpasameneva cettha
  sabbesaṁ kilesānampi vūpasamo vuttoti daṭṭhabbaṁ tadekaṭṭhatāya sabbesaṁ kilesadhammānaṁ
  vūpasamasiddhito. Tathā hi vuccati:-
              "uddhaccavicikicchāhi yo moho sahajo mato
               pahānekaṭṭhabhāvena rāgena saraṇo 2- hi so"ti.
       Yathā cettha sabbesaṁ saṅkilesānaṁ vūpasamo vutto, evaṁ sabbathāpi tesaṁ
  vūpasamo vuttoti veditabbaṁ pubbabhāge tadaṅgavasena, samathavipassanākkhaṇe vikkhambhana-
  vasena, maggakkhaṇe samucchedavasena, phalakkhaṇe paṭippassaddhivasena vūpasamasiddhito.
  Tena catubbidhassāpi pahānassa siddhi veditabbā. Tattha tadaṅgappahānena sīlasampadā-
  siddhi, vikkhambhanapahānena samādhisampadāsiddhi, itare hi paññāsampadāsiddhi dassitā
  hoti pahānābhisamayopasijjhanato. 3- Yathā bhāvanābhisamayaṁ sādheti tasmiṁ asati tadabhāvato,
  tathā sacchikiriyābhisamayaṁ pariññābhisamayañca sādheti evāti. Caturābhisamayasiddhiyā tisso
  sikkhā, paṭipattiyā tividhakalyāṇatā, satta visuddhiyo ca paripuṇṇā imāya gāthāya
  pakāsitā hontīti veditabbaṁ. Aññatarā therī apaññātā nāmagottādivasena
  apākaṭā, ekā therī lakkhaṇasampannā bhikkhunī imaṁ gāthaṁ abhāsīti adhippāyo.
                     Aññatarātherīgāthāvaṇṇanā niṭṭhitā.

  *  *  *  *  *  *
  Footnote: 1 chaṂa. pisaddo na dissati 2 Ma. saraṇe 3 Ma.,i. pahānābhisamayo ca sijjhanto
-------------------------------------------------
[page 009]
                     403. 2. Muttātherīgāthāvaṇṇanā
          [2] "mutte Muccassu yogehi cando rāhuggahā iva
               vippamuttena cittena anaṇā bhuñja piṇḍakan"ti
  ayaṁ muttānāmāya sikkhamānāya gāthā.
       Ayampi purimabuddhesu katādhikārā tattha tattha bhave vivaṭṭūpanissayaṁ kusalaṁ
  upacinantī vipassissa bhagavato kāle kulagehe nibbattitvā viññutaṁ patvā ekadivasaṁ
  satthāraṁ vīthiyaṁ gacchantaṁ disvā pasannamānasā pañcapatiṭṭhitena vanditvā pitivegena
  satthu pādamūle avakujjā nipajji. Sā tena puññakammena devaloke nibbattitvā
  aparāparaṁ sugatīsuyeva saṁsarantī imasmiṁ buddhuppāde sāvatthiyaṁ brāhmaṇamahāsālakule
  nibbatti, muttātissā nāmaṁ ahosi. Sā upanissayasampannatāya vīsativassakāle
  mahāpajāpatigotamiyā santike pabbajitvā sikkhamānāva hutvā kammaṭṭhānaṁ kathāpetvā
  vipassanāya kammaṁ karoti. Sā ekadivasaṁ bhattakiccaṁ katvā piṇḍapātapaṭikkantā
  therīnaṁ bhikkhunīnaṁ vattaṁ dassetvā divāṭṭhānaṁ gantvā raho nisinnā vipassanā-
  kammaṭṭhāne 1- manasikāraṁ ārabhi. Satthā surabhigandhakuṭiyā nisinnova obhāsaṁ
  vissajjetvā tassā purato nisinno viya attānaṁ dassetvā
              "mutte muccassu yogehi cando rāhuggahā iva
               vippamuttena cittena anaṇā bhuñja piṇḍakan"ti
  imaṁ gāthamāha.
       Tattha mutteti tassā ālapanaṁ. Muccassu yogehīti maggapaṭipāṭiyā 2- kāma-
  yogādīhi catūhi yogehi mucca, tehi vimuttacittā hohi. Yathā kiṁ? cando rāhuggahā
  ivāti rāhusaṅkhāto 3- gahato cando viya upakkilesato vimuccassu. Vippamuttena

  *  *  *  *  *  *
  Footnote: 1 chaṂa. vipassanāya 2 ka. maggapaṭipattiyā 3 Sī.,i. rāhusaṅkhātato
-------------------------------------------------
[page 010]
  Cittenāti ariyamaggena samucchedavimuttiyā suṭṭhu vimuttena cittena, itthambhūta-
  lakkhaṇe cetaṁ karaṇavacanaṁ. Anaṇā bhuñja piṇḍakanti kilesaiṇaṁ pahāya anaṇā hutvā
  raṭṭhapiṇḍaṁ bhuñjeyyāsi. Yo hi kilese appahāya satthārā anuññātapaccaye
  paribhuñjati, so sāṇo paribhuñjati nāMa. Yathāha āyasmā bākulo "sattāhameva
  kho ahaṁ āvuso sāṇo raṭṭhapiṇḍaṁ bhuñjin"ti 1- tasmā sāsane pabbajitena
  kāmacchandādiiṇaṁ pahānāya anaṇena hutvā saddhādeyyaṁ paribhuñjitabbaṁ. Piṇḍakanti
  desanāsīsameva, cattāropi paccayeti attho. Abhiṇhaṁ ovadatīti ariyamaggappattiyā
  upakkilese visodhento bahuso ovādaṁ deti.
       Sā tasmiṁ ovāde ṭhatvā nacirasseva arahattaṁ pāpuṇi. Tena vuttaṁ
  apadāne 2-:-
           "koṇḍaññassa 3- bhagavato lokajeṭṭhassa tādino
            rathiyaṁ paṭipannassa tārayantassa pāṇino.
            Gharato nikkhamitvāna avakujjā nipajjahaṁ
            anukampako lokajeṭṭho 4- sirasi akkamī tadā. 5-
            Akkamitvāna sirasi agamā lokanāyako
            tena cittappasādena tusitaṁ agamāsahaṁ.
            Kilesā jhāpitā mayhaṁ bhavā sabbe samūhatā
            nāgīva bandhanaṁ chetvā viharāmi anāsavā.
            Svāgataṁ vata me āsi buddhaseṭṭhassa santike
            tisso vijjā anuppattā kataṁ buddhassa sāsanaṁ.

  *  *  *  *  *  *
  Footnote: 1 Ma.u. 14/211/176 2 khu.apa. 33/31/286 3 chaṂa. vipassissa 4 chaṂa. lokanātho
  5 chaṂa. mama
-------------------------------------------------
[page 011]
            Paṭisambhidā catasso vimokkhāpi ca aṭṭhime
            chaḷabhiññā sacchikatā kataṁ buddhassa sāsanan"ti.
       Arahattaṁ patvā pana sā tameva gāthaṁ udānesi. Paripuṇṇasikkhā
  upasampajjitvā aparabhāge parinibbānakālepi tameva gāthaṁ paccabhāsīti. 1-
                      Muttātherīgāthāvaṇṇanā niṭṭhitā.
                          ---------------
                     404. 3. Puṇṇātherīgāthāvaṇṇanā
       puṇṇe pūrassu dhammehītiādikā 2- puṇṇāya nāma sikkhamānāya gāthā.
       Ayampi purimabuddhesu katādhikārā tattha tattha bhave vivaṭṭūpanissayaṁ kusalaṁ
  upacinantī buddhasuññe loke candabhāgāya nadiyā tīre kinnarayoniyaṁ nibbattā
  ekadivasaṁ tattha aññataraṁ paccekabuddhaṁ disvā pasannamānasā naḷamālāya taṁ pūjetvā
  añjaliṁ paggayha aṭṭhāsi. Sā tena puññakammena sugatīsuyeva saṁsarantī imasmiṁ
  buddhuppāde sāvatthiyaṁ gahapatimahāsālakule nibbatti, puṇṇātissā nāmaṁ ahosi.
  Sā upanissayasampannatāya vīsativassāni vasamānā mahāpajāpatigotamiyā santike
  dhammaṁ sutvā paṭiladdhasaddhā pabbajitvā sikkhamānā eva hutvā vipassanaṁ ārabhi.
  Satthā tassā gandhakuṭiyaṁ nisinno eva obhāsaṁ vissajjetvā:-
       [3] "puṇṇe Pūrassu dhammehi cando paṇṇaraseriva
            paripuṇṇāya paññāya tamokkhandhaṁ padālayā"ti
  imaṁ gāthamāha.

  *  *  *  *  *  *
  Footnote: 1 Ma. ajjhabhāsīti 2 chaṂa. ādikāti pāṭho na dissati. evamuparipi
-------------------------------------------------
[page 012]
       Tattha puṇṇeti tassā ālapanaṁ. Pūrassu dhammehīti sattatiṁsabodhipakkhiyadhammehi
  paripuṇṇā hohi. Cando paṇṇaraserivāti rakāro padasandhikaro. Paṇṇarase puṇṇamāsiyaṁ
  sabbāhi kalāhi paripuṇṇo cando viya. Paripuṇṇāya paññāyāti soḷasannaṁ
  kiccānaṁ pāripūriyā paripuṇṇāya arahattamaggapaññāya. Tamokkhandhaṁ padālayāti
  mohakkhandhaṁ anavasesato bhinda samucchinda, mohakkhandhapadālanena saheva sabbepi
  kilesā padālitā hontīti.
       Sā taṁ gāthaṁ sutvā vipassanaṁ vaḍḍhetvā arahattaṁ pāpuṇi. Tena vuttaṁ
  apadāne 1-:-
              "candabhāgānadītīre ahosiṁ kinnarī tadā
               addasaṁ virajaṁ buddhaṁ sayambhuṁ aparājitaṁ.
               Pasannacittā sumanā vedajātā katañjalī
               naḷamālaṁ gahetvāna sayambhuṁ abhipūjayiṁ.
               Tena kammena sukatena cetanāpaṇidhīhi ca
               jahitvā kinnarīdehaṁ agacchiṁ tidasaṁ gaṇaṁ. 2-
               Chattiṁsadevarājūnaṁ mahesittamakārayiṁ
               dasannaṁ cakkavattīnaṁ mahesittamakārayiṁ.
               Vedayitvāna kusalaṁ 3- pabbajiṁ anagāriyaṁ
               kilesā jhāpitā mayhaṁ bhavā sabbe samūhatā.
               Sabbāsavā parikkhīṇā natthi dāni punabbhavo
               catunnavutito kappe yaṁ pupphamabhipūjayiṁ.

  *  *  *  *  *  *
  Footnote: 1 khu.apa. 33/37/286 2 chaṂa. gatiṁ 3 chaṂa. saṁvejetvāna me cittaṁ
-------------------------------------------------
[page 013]
               Duggatiṁ nābhijānāmi buddhapūjāyidaṁ 1- phalaṁ
               kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana pattā sā therī tameva gāthaṁ udānesi. Ayameva cassā
  aññābyākaraṇagāthā ahosīti.
                      Puṇṇātherīgāthāvaṇṇanā niṭṭhitā.
                        ------------------
                     405. 4. Tissātherīgāthāvaṇṇanā
       tisse sikkhassu sikkhāyātiādikā tissāya sikkhamānāya gāthā.
       Ayampi purimabuddhesu katādhikārā tattha tattha bhave vivaṭṭūpanissayaṁ kusalaṁ
  upacinitvā sambhatakusalapaccayā 2- imasmiṁ buddhuppāde kapilavatthusmiṁ sakyarājakule
  nibbattitvā vayappattā bodhisattassa orodhabhūtā pacchā mahāpajāpatigotamiyā saddhiṁ
  nikkhamitvā pabbajitvā vipassanāya kammaṁ karoti. Tassā satthā heṭṭhā vuttanayeneva
  obhāsaṁ vissajjetvā:-
       [4] "tisse Sikkhassu sikkhāya mā taṁ yogā upaccaguṁ
            sabbayogavisaṁyuttā cara loke anāsavā"ti
  gāthaṁ abhāsi.
       Tattha tisseti tassā ālapanaṁ. Sikkhassu sikkhāyāti adhisīlasikkhādikāya
  tividhāya sikkhāya sikkha, maggasampayuttā tisso sikkhāyo sampādehīti attho.
  Idāni tāsaṁ sampādane kāraṇamāha "mā taṁ yogā upaccagun"ti manussattaṁ,
  indriyāvekallaṁ,

  *  *  *  *  *  *
  Footnote: 1 chaṂa. pupphapūjāyidaṁ 2 Sī. kusalasañcayā
-------------------------------------------------
[page 014]
  Buddhuppādo, saddhāpaṭilābhoti ime yogā samayā dullabhakkhaṇā taṁ mā atikkamuṁ.
  Kāmayogādayoeva vā cattāro yogā taṁ mā upaccaguṁ mā abhibhaveyyuṁ. Sabbayoga-
  visaṁyuttāti sabbehi kāmayogādīhi yogehi vimuttā tato eva anāsavā hutvā
  loke cara, diṭṭhadhammasukhavihārena 1- viharāhīti attho.
       Sā taṁ gāthaṁ sutvā vipassanaṁ vaḍḍhetvā arahattaṁ pāpuṇītiādinayo heṭṭhā
  vuttanayeneva veditabbo.
                      Tissātherīgāthāvaṇṇanā niṭṭhitā.
                        -------------------
                 406-411. 5-10. Tissāditherīgāthāvaṇṇanā
       tisse yuñjassu dhammehītiādikā tissāya theriyā gāthā.
       Tassā vatthu tissāsikkhamānāya vatthusadisaṁ. Ayaṁ pana therī hutvā arahattaṁ
  pāpuṇi. Yathā ca ayaṁ, evaṁ ito paraṁ dhīrā, vīrā, mittā, bhadrā, upasamāti
  pañcannaṁ therīnaṁ vatthu ekasadisameva. Sabbāpi imā kapilavatthuvāsiniyo bodhisattassa
  orodhabhūtā mahāpajāpatigotamiyā saddhiṁ nikkhantā obhāsagāthāya ca arahattaṁ patvā
  ṭhapetvā sattamiṁ. Sā pana obhāsagāthāya vinā pageva 2- satthu santike laddhaṁ
  ovādaṁ nissāya vipassanaṁ ussukkāpetvā arahattaṁ pāpuṇitvā udānavasena "dhīrā
  dhīrehī"ti 3- gāthaṁ abhāsi. Itarāpi arahattaṁ patvā 4-:-
        [5] "tisse Yuñjassu dhammehi khaṇo taṁ mā upaccagā
             khaṇātītā hi socanti nirayamhi samappitā.

  *  *  *  *  *  *
  Footnote: 1 chaṂa. diṭṭhasukhavihārena 2 Sī.,Ma. saṁvegaṁ
  3 cha. vīrā vīrehīti 4 Ma. arahattaṁ patvā imāya gāthāya abhāsi
-------------------------------------------------
[page 015]
        [6] Dhīre nirodhaṁ phusehi saññāvūpasamaṁ sukhaṁ
             ārādhayāhi nibbānaṁ yogakkhemaṁ anuttaraṁ.
        [7] Vīrā vīrehi dhammehi bhikkhunī bhāvitindriyā
             dhāreti antimaṁ dehaṁ jetvā māraṁ savāhanaṁ.
        [8] Saddhāya pabbajitvāna mitte mittaratā bhava
             bhāvehi kusale dhamme yogakkhemassa pattiyā.
        [9] Saddhāya pabbajitvāna bhadre bhadraratā bhava
             bhāvehi kusale dhamme yogakkhemaṁ anuttaraṁ.
       [10] Upasame tare oghaṁ maccudheyyaṁ suduttaraṁ
             dhārehi antimaṁ dehaṁ jetvā māraṁ savāhanan"ti
  imā gāthāyo abhāsiṁsu.
       Tattha yuñjassu dhammehīti samathavipassanādhammehi ariyehi bodhipakkhiyadhammehi
  ca yuñja yogaṁ karohi. Khaṇo taṁ mā upaccagāti yo evaṁ yogabhāvanaṁ na karoti,
  taṁ puggalaṁ patirūpadese uppattikkhaṇo, channaṁ āyatanānaṁ avekallakkhaṇo,
  buddhuppādakkhaṇo, saddhāpaṭiladdhakkhaṇoti 1- sabbopi ayaṁ khaṇo atikkamati nāMa.
  So khaṇo taṁ mā atikkami. Khaṇātītāti ye hi khaṇaṁ atītā, ye ca puggale
  so khaṇo atīto, te nirayamhi samappitā hutvā socanti, tattha nibbattitvā
  mahādukkhaṁ paccānubhavantīti attho.
       Nirodhaṁ phusehīti kilesanirodhaṁ phussa paṭilabha. Saññāvūpasamaṁ sukhaṁ, ārādhayāhi
  nibbānanti kāmasaññādīnaṁ pāpasaññānaṁ upasamanimittaṁ accantasukhaṁ nibbānaṁ
  ārādhehi.

  *  *  *  *  *  *
  Footnote: 1 chaṂa. iti-saddo na dissati
-------------------------------------------------
[page 016]
       Vīrā vīrehi dhammehīti vīriyapadhānatāya vīrehi tejussadehi ariyamaggadhammehi
  bhāvitindriyā vaḍḍhitasaddhādiindriyā vīrā bhikkhunī vatthukāmehi savāhanaṁ
  kilesamāraṁ jinitvā āyatiṁ punabbhavābhāvato antimaṁ dehaṁ dhāretīti therī aññaṁ viya
  katvā attānaṁ dasseti.
       Mitteti taṁ ālapati. Mittaratāti kalyāṇamittesu abhiratā. Tattha sakkāra-
  sammānakaraṇatā hohi. Bhāvehi kusale dhammeti ariyamaggadhamme vaḍḍhehi.
  Yogakkhemassāti arahattassa nibbānassa ca pattiyā adhigamāya.
        Bhadreti taṁ ālapati. Bhadraratāti bhadresu sīlādidhammesu ratā abhiratā hohi.
  Yogakkhemaṁ anuttaranti catūhi yogehi khemaṁ anupaddavaṁ 1- anuttaraṁ nibbānaṁ, tassa
  pattiyā kusalabodhipakkhiyadhamme bhāvehīti attho.
        Upasameti taṁ ālapati. Tare oghaṁ maccudheyyaṁ suduttaranti maccu ettha
  dhīyatīti maccudheyyaṁ, anupacitakusalasambhārehi suṭṭhu duttaranti suduttaraṁ,
  saṁsāramahoghaṁ tare ariyamagganāvāya tareyyāsi. 2- Dhārehi antimaṁ dehanti tassa
  taruṇeneva antimadehadharā hohīti attho.
                     Tissāditherīgāthāvaṇṇanā niṭṭhitā.
                        ------------------
                     412. 11. Muttātherīgāthāvaṇṇanā
       sumuttā sādhu muttāmhītiādikā muttāya theriyā gāthā.
       Ayampi purimabuddhesu katādhikārā tattha tattha bhave kusalaṁ upacinitvā imasmiṁ
  buddhuppāde kosalajanapade oghātakassa nāma daliddabrāhmaṇassa dhītā hutvā

  *  *  *  *  *  *
  Footnote: 1 Sī. anupaddutaṁ 2 i. tāressāmi
-------------------------------------------------
[page 017]
  Nibbatti, taṁ vayappattakāle mātāpitaro ekassa khujjabrāhmaṇassa adaṁsu. Sā
  tena gharāvāsaṁ arocantī taṁ anujānāpetvā pabbajitvā vipassanāya kammaṁ karoti.
  Tassā bahiddhārammaṇesu cittaṁ vidhāvati, sā taṁ niggaṇhantī "sumuttā sādhu
  muttāmhī"ti gāthaṁ vadantīyeva vipassanaṁ ussukkāpetvā saha paṭisambhidāhi arahattaṁ
  pāpuṇi. Tena vuttaṁ apadāne 1-:-
             "padumuttaro nāma jino sabbadhammesu cakkhumā
              pāṇine anuggaṇhanto piṇḍāya pāvisī puraṁ.
              Tassa āgacchato satthu sabbe nagaravāsino
              haṭṭhatuṭṭhā samāgantvā vālikā ākiriṁsu te.
              Vīthisammajjanaṁ katvā kadalipuṇṇakaddhaje
              dhūpaṁ 2- cuṇṇaṁ ca mālaṁ 3- ca sakkāraṁ katvāna 4- satthuno.
              Maṇḍapaṁ paṭiyādetvā nimantetvā vināyakaṁ
              mahādānaṁ daditvāna sambodhiṁ abhipatthayi.
              Padumuttaro mahāvīro hārako sabbapāṇinaṁ
              anumodaniyaṁ katvā byākāsi aggapuggalo.
              Satasahasse atikkante kappo hessati bhaddako
              bhavābhave sukhaṁ laddhā pāpuṇissasi bodhiyaṁ.
              Hatthakammañca ye keci katāvī naranāriyo
              anāgatamhi addhāne sabbā hessanti sammukhā.

  *  *  *  *  *  *
  Footnote: 1 apadānapāḷiyaṁ imā gāthā na dissanti 2 chaṂa. dhūmaṁ 3 chaṂa. māsaṁ 4 chaṂa. kacca
-------------------------------------------------
[page 018]
              Tena kammavipākena cetanāpaṇidhīhi ca
              uppannadevabhavane tuyhaṁ tā paricārikā.
              Dibbasukhaṁ asaṅkhyeyyaṁ mānusañca asaṅkhiyaṁ
              anubhonti ciraṁ kālaṁ saṁsarimha bhavābhave.
              Satasahassito kappe yaṁ kammaṁ akariṁ tadā
              sukhumālā manussesu atho devapuresu ca.
              Rūpaṁ bhogaṁ yasaṁ āyuṁ atho kittisukhaṁ piyaṁ
              labhāmi satataṁ sabbaṁ sukataṁ kammasampadaṁ.
              Pacchime bhave sampatte jātāhaṁ brāhmaṇe kule
              sukhumālahatthapādā ramaṇiye nivesane.
              Sabbakālampi paṭhavī na passāmanalaṅkataṁ
              cikkhallabhūmiṁ asuciṁ na passāmi kudācanaṁ.
              Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā udānentī:-
        [11] "sumuttā Sādhu muttāmhi tīhi khujjehi muttiyā
              udukkhalena musalena patinā khujjakena ca
              muttāmhi jātimaraṇā bhavanetti samūhatā"ti
  imaṁ gāthaṁ abhāsi.
       Tattha sumuttāti suṭṭhu muttā. Sādhu muttāmhīti sādhu sammadeva muttā
  amhi. Kuto pana sumuttā sādhumuttāti āha "tīhi khujjehi muttiyāti, tīhi
-------------------------------------------------
[page 019]
  Vaṅkehi 1- parimuttiyāti attho. Idāni tāni sarūpato dassentī "udukkhalena
  musalena, patinā khujjakena cā"ti āha. Udukkhale hi dhaññaṁ pakkhipantiyā
  parivattentiyā musalena koṭṭentiyā ca piṭṭhi onāmetabbā hotīti khujjakaraṇahetutāya
  tadubhayaṁ "khujjan"ti vuttaṁ. Sāmiko panassā khujjo eva, idāni yassā muttiyā
  nidassanavasena tīhi khujjehi mutti 2- vuttā, tameva dassentī "muttāmhi
  jātimaraṇā"ti vatvā tattha kāraṇamāha "bhavanetti samūhatā"ti. Tassattho:- na kevalamahaṁ
  tīhi khujjehi eva muttā, athakho sabbasmā jātimaraṇāpi, 3- yasmā sabbassāpi bhavassa
  netti nāyikā taṇhā aggamaggena mayā samugghāṭitāti.
                      Muttātherīgāthāvaṇṇanā niṭṭhitā.
                       --------------------
                   413. 12. Dhammadinnātherīgāthāvaṇṇanā
       chandajātā avasāyītiādikā dhammadinnāya theriyā gāthā.
       Sā kira padumuttarabuddhakāle haṁsavatīnagare parādhīnavuttikā hutvā jīvantī
  nirodhato vuṭṭhitassa aggasāvakassa pūjāsakkārapubbakaṁ dānaṁ datvā devaloke
  nibbattā. Tato cavitvā devamanussesu saṁsarantī pussassa 4- bhagavato kāle satthu
  vemātikabhātikānaṁ 5- kammikassa gehe vasamānā dānaṁ paṭicca "ekaṁ dehī"ti sāmikena
  vutte dve dentī bahupuññāni katvā kassapabuddhakāle kikissa kāsikarañño
  gehe paṭisandhiṁ gahetvā sattannaṁ bhaginīnaṁ abbhantarā hutvā vīsativassasahassāni
  brahmacariyaṁ caritvā ekaṁ buddhantaraṁ devamanussesu saṁsarantī imasmiṁ buddhuppāde
  rājagahe kulagehe nibbattitvā vayappattā visākhassa seṭṭhino gehaṁ gatā.

  *  *  *  *  *  *
  Footnote: 1 chaṂa. vaṅkakehi 2 Ma. muttā 3 Sī.,Ma. jarāmaraṇāpi
  4 chaṂa. phussassa 5 Ma. vemātikabhātikabhātikānaṁ
-------------------------------------------------
[page 020]
       Athekadivasaṁ visākho seṭṭhī satthu santike dhammaṁ sutvā anāgāmī hutvā
  gharaṁ gato 1- pāsādaṁ abhiruhanto sopāṇamatthake ṭhitāya dhammadinnāya pasāritahatthaṁ
  anālambitvāva pāsādaṁ abhiruhitvā bhuñjamānopi tuṇhībhūtova bhuñji. Dhammadinnā
  taṁ upadhāretvā "ayyaputta kasmā tvaṁ ajja mama hatthaṁ nālambi, bhuñjamānopi
  na kiñci kathesi, atthi nu kho koci mayhaṁ doso"ti āha. Visākho "dhammadinne
  na te doso atthi, ahaṁ pana ajja paṭṭhāya itthisarīraṁ phusituṁ āhāre ca
  lolabhāvaṁ kātuṁ anaraho, tādiso mayā dhammo paṭividdho. Tvaṁ pana sace icchasi,
  imasmiṁyeva gehe vasa. No ce icchasi, yattakena dhanena te attho, tattakaṁ
  gahetvā kulagharaṁ gacchāhī"ti āha. Nāhaṁ ayyaputta tayā vantavamanaṁ ācamissāmi,
  pabbajjaṁ me anujānāhīti. Visākho "sādhu dhammadinne"ti taṁ suvaṇṇasivikāya bhikkhuni-
  upassayaṁ pesesi. Sā pabbajitvā kammaṭṭhānaṁ gahetvā katipāhaṁ tattha vasitvā
  vivekavāsaṁ vasitukāmā ācariyupajjhāyānaṁ santikaṁ gantvā "ayyā ākiṇṇaṭṭhāne
  mayhaṁ cittaṁ na ramati, gāmakāvāsaṁ gacchāmī"ti āha. Bhikkhuniyo taṁ gāmakāvāsaṁ
  nayiṁsu. Sā tattha vasantī atīte madditasaṅkhāratāya nacirasseva saha paṭisambhidāhi
  arahattaṁ pāpuṇi. Tena vuttaṁ apadāne 2-:-
              "padumuttaro nāma jino sabbadhammāna pāragū
               ito satasahassamhi kappe uppajji nāyako.
               Tadāhaṁ haṁsavatiyā kule aññatare ahuṁ
               parakammakarī āsiṁ nipakā sīlasaṁvutā.
               Padumuttarabuddhassa sujāto aggasāvako
               vihārā abhinikkhamma piṇḍapātāya gacchati.

  *  *  *  *  *  *
  Footnote: 1 chaṂa. gantvā 2 khu.apa. 33/95/364
-------------------------------------------------
[page 021]
               Ghaṭaṁ gahetvā gacchantī tadā udakahārikā
               taṁ disvā adadiṁ pūvaṁ 1- pasannā sehi pāṇibhi.
               Paṭiggahetvā tattheva nisinno paribhuñji so
               tato netvāna taṁ gehaṁ adāsiṁ tassa bhojanaṁ.
               Tato me ayyako tuṭṭho akariṁ suṇisaṁ sakaṁ
               sassuyā saha gantvāna sambuddhaṁ abhivādayiṁ.
               Tadā so dhammakathikaṁ bhikkhuniṁ parikittayaṁ
               ṭhapesi etadaggamhi taṁ sutvā muditā ahaṁ.
               Nimantayitvā sugataṁ sasaṁghaṁ lokanāyakaṁ
               mahādānaṁ daditvāna taṁ ṭhānaṁ abhipatthayiṁ.
               Tato maṁ sugato āha ghananinnādasussaro
               mamupaṭṭhānaniratā sasaṁghaparivesikā.
               Saddhammassavane yuttā guṇavaḍḍhitamānasā
               bhadde bhavassu muditā lacchase paṇidhīphalaṁ.
               Satasahassito kappe okkākakulasambhavo
               gotamo nāma gottena satthā loke bhavissati.
               Tassa dhammesu dāyādā orasā dhammanimmitā
               dhammadinnāti nāmena hessati satthu sāvikā.
               Taṁ sutvā muditā hutvā yāvajīvaṁ mahāmuniṁ
               mettacittā paricariṁ paccayehi vināyakaṁ.

  *  *  *  *  *  *
  Footnote: 1 chaṂa. adadaṁ pūpaṁ
-------------------------------------------------
[page 022]
               Tena kammena sukatena cetanāpaṇidhīhi ca
               jahitvā mānusaṁ dehaṁ tāvatiṁsaṁ agañchahaṁ.
               Imamhi bhaddake kappe brahmabandhu mahāyaso
               kassapo nāma gottena uppajji vadataṁ varo.
               Upaṭṭhāko mahesissa tadā āsi narissaro
               kāsirājā kikī nāma bārāṇasipuruttame.
               Chaṭṭhā tassa ahaṁ dhītā sudhammā iti vissutā
               dhammaṁ sutvā jinaggassa pabbajjaṁ samarocayiṁ.
               Anujāni na no tāto agāreva tadā mayaṁ
               vīsaṁ vassasahassāni vicarimha atanditā.
               Komāribrahmacariyaṁ rājakaññā sukhedhitā 1-
               buddhopaṭṭhānaniratā muditā satta dhītaro.
               Samaṇī samaṇaguttā ca bhikkhunī bhikkhudāsikā
               dhammā ceva sudhammā ca sattamī saṁghadāsikā.
               Khemā uppalavaṇṇā ca paṭācārā ca kuṇḍalā
               gotamī ca ahañceva visākhā hoti sattamī.
               Tehi kammehi sukatehi cetanāpaṇidhīhi ca
               jahitvā mānusaṁ dehaṁ tāvatiṁsaṁ agañchahaṁ.
               Pacchime ca bhave dāni giribbajapuruttame
               jātā seṭṭhikule phīte sabbakāmasamiddhane.

  *  *  *  *  *  *
  Footnote: 1 sukheṭṭhitā (syā)
-------------------------------------------------
[page 023]
               Yadā rūpaguṇūpetā paṭhame yobbane ṭhitā
               tadā parakulaṁ gantvā vasiṁ sukhasamappitā.
               Upetvā lokasaraṇaṁ suṇitvā dhammadesanaṁ
               anāgāmiphalaṁ patto sāmiko me subuddhimā.
               Tadā taṁ 1- anujānetvā pabbajiṁ anagāriyaṁ
               na cireneva kālena arahattaṁ apāpuṇiṁ.
               Tadā upāsako so maṁ upagantvā apucchatha
               gambhīre nipuṇe pañhe te sabbe byākariṁ ahaṁ.
               Jino tasmiṁ guṇe tuṭṭho etadagge ṭhapesi maṁ
               bhikkhuniṁ dhammakathikaṁ nāññaṁ passāmi edisiṁ. 2-
               Dhammadinnā yathā dhīrā evaṁ dhāretha bhikkhavo
               evāhaṁ paṇḍitā nāma 3- nāyakenānukampitā.
               Pariciṇṇo mayā satthā kataṁ buddhassa sāsanaṁ
               ohito garuko bhāro bhavanetti samūhatā.
               Yassatthāya pabbajitā agārasmānagāriyaṁ 4-
               so me attho anuppatto sabbasaññojanakkhayo.
               Iddhīsu ca vasī homi dibbāya sotadhātuyā
               paracittāni jānāmi buddhasāsanakārikā. 5-
               Pubbenivāsaṁ jānāmi dibbacakkhu visodhitaṁ
               khepetvā āsave sabbe visuddhāsiṁ sunimmalā.

  *  *  *  *  *  *
  Footnote: 1 chaṂa. tadāhaṁ 2 edisaṁ (syā) 3 chaṂa. homi 4 agārasmā anagārikaṁ (syā)
  5 chaṂa. satthu sāsanakārikā
-------------------------------------------------
[page 024]
               Kilesā jhāpitā mayhaṁ bhavā sabbe samūhatā
               nāgīva bandhanaṁ chetvā viharāmi anāsavā.
               Svāgataṁ vata me āsi buddhaseṭṭhassa santike
               tisso vijjā anuppattā kataṁ buddhassa sāsanaṁ.
               Paṭisambhidā catasso vimokkhāpi ca aṭṭhime
               chaḷabhiññā sacchikatā kataṁ buddhassa sāsanan"ti.
       Arahattaṁ pana patvā "mayhaṁ manaṁ kiccamatthakaṁ 1- pattaṁ, idāni idha vasitvā
  kiṁ karissāmi, rājagahameva gantvā satthārañca vandissāmi, bahū ca me ñātakā
  puññāni karissantī"ti bhikkhunīhi saddhiṁ rājagahameva paccāgatā. Visākho tassā
  āgatabhāvaṁ sutvā tassā adhigamaṁ vīmaṁsanto pañcakkhandhādīnaṁ vasena pañhaṁ pucchi.
  Dhammadinnā sunisitena satthena kumudanāḷe chindantī viya pucchitaṁ pucchitaṁ pañhaṁ
  vissajjesi, visākho sabbaṁ pucchāvissajjananayaṁ 2- satthu ārocesi, satthā "paṇḍitā
  visākha dhammadinnā bhikkhunī"tiādinā taṁ pasaṁsanto sabbaññutañāṇena saddhiṁ
  saṁsandetvā byākatabhāvaṁ pavedetvā tameva cūḷavedallasuttaṁ 3- atthuppattiṁ katvā
  taṁ dhammakathikānaṁ bhikkhunīnaṁ aggaṭṭhāne ṭhapesi. Yadā pana sā tasmiṁ gāmakāvāse
  vasantī heṭṭhimamagge adhigantvā aggamaggatthāya vipassanaṁ paṭṭhapesi. Tadā:-
        [12] "chandajātā Avasāyī manasā ca phuṭā 4- siyā
              kāmesu appaṭibaddhacittā uddhaṁsotāti vuccatī"ti
  imaṁ gāthaṁ abhāsi.
       Tattha chandajātāti aggaphalatthaṁ jātacchandā. Avasāyīti avasāyo vuccati avasānaṁ
  niṭṭhānaṁ, tampi 5- kāmesu appaṭibaddhacittatāya "uddhaṁsotā"ti vakkhamānattā
  samaṇakiccassa

  *  *  *  *  *  *
  Footnote: 1 chaṂa. matthakaṁ 2 Ma. pucchāvissajjanaṁ 3 Maṃū. 12/460/410 4 ka. phuṭṭhā
  5 Sī. taṁ pana
-------------------------------------------------
[page 025]
  Niṭṭhānaṁ veditabbaṁ, na yassa kassaci, tasmā padadvayenāpi appattamānasā anuttaraṁ
  yogakkhemaṁ patthayamānāti ayamattho vutto hoti. Manasā ca phuṭā siyāti heṭṭhimehi
  tīhi maggacittehi nibbānaṁ phuṭā phusitā bhaveyya. Kāmesu appaṭibaddhacittāti
  anāgāmimaggavasena kāmesu na paṭibaddhacittā. Uddhaṁsotāti uddhameva maggasoto
  saṁsārasoto ca etissāti uddhaṁsotā. Anāgāmino hi yathā aggamaggo uppajjati,
  na añño, evaṁ avihādīsu uppannassa yāva akaniṭṭhā uddhameva uppatti hotīti.
                    Dhammadinnātherīgāthāvaṇṇanā niṭṭhitā.
                         ----------------
                    414. 13. Visākhātherīgāthāvaṇṇanā
       karotha buddhasāsanantiādikā visākhāya theriyā gāthā.
       Tassā vatthu dhīrātheriyā vatthusadisameva. Sā arahattaṁ patvā vimuttisukhena
  vītināmentī:-
        [13] "karotha Buddhasāsanaṁ yaṁ katvā nānutappati
              khippaṁ pādāni dhovitvā ekamante nisīdathā"ti
  imāya gāthāya aññaṁ byākāsi.
       Tattha karotha buddhasāsananti buddhānaṁ sāsanaṁ ovādānusiṭṭhiṁ karotha,
  yathānusiṭṭhiṁ 1- paṭipajjathāti attho. Yaṁ katvā nānutappatīti yaṁ 2- anusiṭṭhiṁ katvā
  karaṇahetu na anutappati takkarassa sammadeva adhippāyānaṁ samijjhanato. Khippaṁ pādāni
  dhovitvā, ekamante nisīdathāti idaṁ yasmā sayaṁ pacchābhattaṁ piṇḍapātapaṭikkantā

  *  *  *  *  *  *
  Footnote: 1 chaṂa. yathānusiṭṭhaṁ 2 chaṂa. ayaṁ pāṭho na dissati
-------------------------------------------------
[page 026]
  Ācariyupajjhāyānaṁ vattaṁ dassetvā attano divāṭṭhāne pāde dhovitvā raho
  nisinnā sadatthaṁ matthakaṁ pāpesi, tasmā tattha aññepi niyojentī avoca.
                     Visākhātherīgāthāvaṇṇanā niṭṭhitā.
                        -------------------
                     415. 14. Sumanātherīgāthāvaṇṇanā
       dhātuyo dukkhato disvātiādikā sumanāya theriyā gāthā.
       Tassā vatthu tissātheriyā vatthusadisaṁ. Imissāpi hi satthā obhāsaṁ
  vissajjetvā purato nisinno viya attānaṁ dassetvā:-
        [14] "dhātuyo Dukkhato disvā mā jātiṁ punarāgami
              bhave chandaṁ virājetvā upasantā carissasī"ti
  imaṁ gāthamāha. Sā gāthā pariyosāne arahattaṁ pāpuṇi.
       Tattha dhātuyo dukkhato disvāti santatipariyāpannā 1- cakkhādidhātuyo itarāpi
  ca udayabbayapaṭipīḷanādinā "dukkhā"ti ñāṇacakkhunā disvā. Mā jātiṁ punarāgamīti
  puna jātiṁ āyatiṁ 2- punabbhavaṁ mā upagacchi. Bhave chandaṁ virājetvāti kāmabhavādike
  sabbasmiṁ bhave taṇhāchandaṁ virāgasaṅkhātena maggena pajahitvā. Upasantā carissasīti
  sabbaso pahīnakilesatāya nibbutā viharissasi.
       Ettha ca "dhātuyo dukkhato disvā"ti iminā dukkhānupassanāmukhena vipassanā
  dassitā. "bhave Chandaṁ virājetvā"ti iminā maggo, "upasantā carissasī"ti iminā
  saupādisesā nibbānadhātu, "mā jātiṁ punarāgamī"ti iminā anupādisesā nibbānadhātu
  dassitāti daṭṭhabbaṁ.
                      Sumanātherīgāthāvaṇṇanā niṭṭhitā.

  *  *  *  *  *  *
  Footnote: 1 chaṂa. sasantatipariyāpannā 2 Sī.,i. āyati
-------------------------------------------------
[page 027]
                    416. 15. Uttarātherīgāthāvaṇṇanā
       kāyena saṁvutā āsintiādikā uttarāya theriyā gāthā.
       Tassāpi vatthu tissātheriyā vatthusadisaṁ. Sāpi hi sakyakulappasutā bodhisattassa
  orodhabhūtā mahāpajāpatigotamiyā saddhiṁ nikkhantā obhāsagāthāya arahattaṁ patvā
  pana:-
        [15] "kāyena Saṁvutā āsiṁ vācāya uda cetasā
              samūlaṁ taṇhamabbuyha sītibhūtāmhi nibbutā"ti
  udānavasena sayameva imaṁ gāthaṁ 1- abhāsi.
       Tattha kāyena saṁvutā āsinti kāyikena saṁvarena saṁvutā ahosiṁ. Vācāyāti
  vācasikena saṁvarena saṁvutā āsinti yojanā, padadvayenāpi sīlasaṁvaramāha. Udāti
  atha. Cetasāti samādhicittena, 2- etena vipassanābhāvanamāha. Samūlaṁ taṇhamabbuyhāti
  samūlaṁ, 3- saha vā avijjāya taṇhaṁ uddharitvā. Avijjāya hi paṭicchāditādīnave
  bhavattaye taṇhā uppajjati.
       Aparo nayo:- kāyena saṁvutāti sammākammantena sabbaso micchākammantassa
  pahānā maggasaṁvareneva kāyena saṁvutā āsiṁ. Vācāyāti sammāvācāya sabbaso
  micchāvācāya pahānā maggasaṁvareneva vācāya saṁvutā āsinti attho. Cetasāti
  samādhinā. Cetosīsena hettha sammāsamādhi vutto, sammāsamādhiggahaṇeneva magga-
  lakkhaṇena ekalakkhaṇā sammādiṭṭhiādayo maggadhammā gahitāva hontīti, maggasaṁvarena
  abhijjhādikassa asaṁvarassa anavasesato pahānaṁ dassitaṁ hoti. Tenevāha "samūlaṁ
  taṇhamabbuyhā"ti. Sītibhūtāmhi nibbutāti sabbaso kilesapariḷāhābhāvena sīti-
  bhāvappattā anupādisesāya nibbānadhātuyā nibbutā amhīti.
                     Uttarātherīgāthāvaṇṇanā niṭṭhitā.

  *  *  *  *  *  *
  Footnote: 1 chaṂa. tameva gāthaṁ 2 Sī. adhicittena 3 chaṂa. sānusayaṁ
-------------------------------------------------
[page 028]
                 417. 16. Vuḍḍhapabbajitasumanātherīgāthāvaṇṇanā
       sukhaṁ tvaṁ vuḍḍhike sehītiādikā sumanāya vuḍḍhapabbajitāya gāthā.
       Ayampi purimabuddhesu katādhikārā tattha tattha bhave kusalaṁ upacinitvā imasmiṁ
  buddhuppāde sāvatthiyaṁ mahākosalarañño bhaginī hutvā nibbatti. Sā satthārā
  rañño pasenadikosalassa "cattāro kho me mahārāja daharāti na uññātabbā"ti-
  ādinā 1- desitaṁ dhammaṁ sutvā laddhapasādā saraṇesu ca sīlesu ca patiṭṭhāya pabbajitu-
  kāmāpi "ayyikaṁ paṭijaggissāmī"ti ciraṁ kālaṁ vītināmetvā aparabhāge ayyikāya
  kālakatāya raññā saddhiṁ mahagghāni attharaṇāni pāvuraṇāni gāhāpetvā vihāraṁ
  gantvā saṁghassa dāpetvā satthu santike dhammaṁ sutvā anāgāmiphale patiṭṭhitā
  pabbajjaṁ yāci. Satthā tassā ñāṇaparipākaṁ disvā:-
        [16] "sukhaṁ Tvaṁ vuḍḍhike sehi katvā coḷena pārutā
              upasanto hi te rāgo sītibhūtāsi nibbutā"ti
  imaṁ gāthaṁ abhāsi. Sā gāthāpariyosāne saha paṭisambhidāhi arahattaṁ patvā udāna-
  vasena tameva gāthaṁ abhāsi. Idameva cassā aññābyākaraṇaṁ ahosi, sā tāvadeva
  pabbaji. Gāthāya pana vuḍḍhiketi vuḍḍhe, vayovuḍḍheti attho. Ayaṁ pana sīlādi-
  guṇehipi vuḍḍhā, theriyā vuttagāthāya catutthapāde sītibhūtāsi nibbutāti yojetabbaṁ.
  Sesaṁ vuttanayameva.
                  Vuḍḍhapabbajitasumanātherīgāthāvaṇṇanā niṭṭhitā.
                      ----------------------

  *  *  *  *  *  *
  Footnote: 1 saṁ.sa. 15/112/83
-------------------------------------------------
[page 029]
                     418. 17. Dhammātherīgāthāvaṇṇanā
       piṇḍapātaṁ caritvānātiādikā dhammāya theriyā gāthā.
       Ayampi purimabuddhesu katādhikārā tattha tattha bhave vivaṭṭūpanissayaṁ kusalaṁ
  upacinitvā sambhatapuññasambhārā imasmiṁ buddhuppāde sāvatthiyaṁ kulaghare
  nibbattitvā vayappattā paṭirūpasāmikassa gehaṁ gantvā 1- satthu sāsane
  paṭiladdhasaddhā pabbajitukāmā hutvā sāmikena ananuññātā pacchā sāmike kālakate
  pabbajitvā vipassanāya kammaṁ karontī ekadivasaṁ bhikkhāya caritvā vihāraṁ āgacchantī
  paripatitvā tameva ārammaṇaṁ katvā vipassanaṁ vaḍḍhetvā saha paṭisambhidāhi arahattaṁ
  patvā:-
        [17] "piṇḍapātaṁ Caritvāna daṇḍamādāya 2- dubbalā
              vedhamānehi gattehi tattheva nipatiṁ chamā
              disvā ādīnavaṁ kāye atha cittaṁ vimucci me"ti
  udānavasena imaṁ gāthaṁ abhāsi.
       Tattha piṇḍapātaṁ caritvāna, daṇḍamādāya dubbalāti piṇḍapātatthāya yaṭṭhiṁ
  upatthambhena nagare caritvā bhikkhāya āhiṇḍetvā. Chamāti chamāyaṁ bhūmiyaṁ, pādānaṁ
  avasena 3- bhūmiyaṁ nipatinti attho. Disvā ādīnavaṁ kāyeti asubhānicca-
  dukkhānattādīhi nānappakārehi sarīre dosaṁ paññācakkhunā disvā. Atha cittaṁ
  vimucci meti ādīnavānupassanāya parato pavattehi nibbidānupassanādīhi
  vikkhambhanavasena mama cittaṁ kilesehi vimuccitvā puna maggaphalehi yathākkamaṁ
  samucchedavasena ceva paṭipassaddhivasena ca sabbaso vimucci vimuttaṁ, na dānissā
  vimocetabbaṁ atthīti. Idameva cassā aññābyākaraṇaṁ ahosīti.
                      Dhammātherīgāthāvaṇṇanā niṭṭhitā.

  *  *  *  *  *  *
  Footnote: 1 Sī. gatā 2 chaṂa.,i. daṇḍamolubbha 3 Ma. avahanena
-------------------------------------------------
[page 030]
                     419. 18. Saṁghātherīgāthāvaṇṇanā
       hitvā ghare pabbajitvātiādikā saṁghāya theriyā gāthā.
       Tassā vatthu dhīrātheriyā vatthusadisaṁ. 1- Sā pana arahattaṁ pattā 1-:-
       [18] "hitvā Ghare pabbajitvā hitvā puttaṁ pasuṁ piyaṁ
             hitvā rāgañca dosañca avijjañca virājiya
             samūlaṁ taṇhamabbuyha upasantāmhi nibbutā"ti
  gāthaṁ abhāsi.
       Tattha hitvāti chaḍḍetvā. Ghareti gehaṁ. Gharasaddo hi ekasmimpi
  abhidheyye kadāci bahūsu bījaṁ viya ruḷhivasena voharīyati. Hitvā puttaṁ pasuṁ piyanti
  piyāyitabbe putte ceva gomahisādike pasū ca tappaṭibaddhachandarāgappahānena pahāya.
  Hitvā rāgañca dosañcāti rajjanasabhāvaṁ rāgaṁ dussanasabhāvaṁ dosañca ariyamaggena
  samucchinditvā. Avijjañca virājiyāti sabbākusalesu pubbaṅgamaṁ mohañca
  virājitvā maggena samugghāṭetvā iccevamattho. Sesaṁ vuttanayameva.
                      Saṁghātherīgāthāvaṇṇanā niṭṭhitā.
                       Ekakanipātavaṇṇanā niṭṭhitā.
                          ---------------

  *  *  *  *  *  *
  Footnote: 1-1 chaṂa. gāthā pana
-------------------------------------------------
[page 031]
                             2. Dukanipāta
                   420. 1. Abhirūpanandātherīgāthāvaṇṇanā
       dukanipāte āturaṁ asuciṁ pūtintiādikā abhirūpanandāya sikkhamānāya gāthā.
       Ayaṁ kira vipassissa bhagavato kāle bandhumatīnagare gahapatimahāsālassa dhītā
  hutvā satthu santike dhammaṁ sutvā saraṇesu ca sīlesu ca patiṭṭhitā satthari
  parinibbute dhātucetiyaṁ 1- ratanapaṭimaṇḍitena suvaṇṇacchattena pūjaṁ katvā kālaṁ katvā
  sagge nibbattitvā aparāparaṁ sugatīsuyeva 2- saṁsarantī imasmiṁ buddhuppāde
  kapilavatthunagare khemakassa sakkassa aggamahesiyā kucchismiṁ nibbatti, nandātissā
  nāmaṁ ahosi. Sā attabhāvassa ativiya rūpasobhaggappattiyā abhirūpā dassanīyā pāsādikā
  abhirūpanandā nāmātveva paññāyittha. Tassā vayappattāya vāreyyadivaseyeva 3-
  paramabhūto 4- sakyakumāro kālamakāsi. Atha naṁ mātāpitaro akāmaṁ pabbājesuṁ.
       Sā pabbajitvāpi rūpaṁ nissāya uppannamadā "satthā rūpaṁ vivaṇṇeti garahati
  anekapariyāyena rūpe ādīnavaṁ dassetī"ti buddhupaṭṭhānaṁ na gacchati. Bhagavā tassā
  ñāṇaparipākaṁ ñatvā mahāpajāpatiṁ āṇāpesi "sabbāpi bhikkhuniyo paṭipāṭiyā
  ovādaṁ gahituṁ āgacchantū"ti. Sā attano vāre sampatte aññaṁ pesesi. Bhagavā
  "vāre sampatte attanāva āgantabbaṁ, na aññā pesetabbā"ti āha. Sā
  satthu āṇaṁ laṅghituṁ asakkontī bhikkhunīhi saddhiṁ buddhupaṭṭhānaṁ agamāsi. Bhagavā
  iddhiyā ekaṁ abhirūpaṁ itthirūpaṁ māpetvā puna jarājiṇṇaṁ dassetvā saṁvegaṁ
  uppādetvā:-
        [19] "āturaṁ Asuciṁ pūtiṁ passa nande samussayaṁ
              asubhāya cittaṁ bhāvehi ekaggaṁ susamāhitaṁ.

  *  *  *  *  *  *
  Footnote: 1 Sī. ratanacetiyaṁ 2 ka. sugatiyaṁyeva 3 i. dhareyyadivaseyeva 4 chaṂa. varabhūto
-------------------------------------------------
[page 032]
        [20] Animittañca bhāvehi mānānussayamujjaha
              tato mānābhisamayā upasantā carissasī"ti
  imā dve gāthā abhāsi. Tāsaṁ attho heṭṭhā vuttanayo eva. Gāthāpariyosāne
  abhirūpanandā arahattaṁ pāpuṇi. Tena vuttaṁ apadāne 1-:-
             "nagare 2- aruṇavatiyā aruṇo nāma khattiyo 2-
              tassa rañño ahuṁ bhariyā ekajjhaṁ cārayāmahaṁ.
              Rahogatā nisīditvā evaṁ cintesahaṁ tadā
              ādāya gamanīyaṁ hi kusalaṁ natthi me kataṁ.
              Mahābhitāpaṁ kaṭukaṁ ghorarūpaṁ sudāruṇaṁ
              nirayaṁ nūna gacchāmi ettha me natthi saṁsayo.
              Evāhaṁ cintayitvāna pahaṁsetvāna mānasaṁ
              rājānaṁ upagantvāna idaṁ vacanamabraviṁ.
              Itthī nāma mayaṁ deva purisānugatā sadā
              ekaṁ me samaṇaṁ dehi bhojayissāmi khattiya.
              Adāsi me mahārājā 3- samaṇaṁ bhāvitindriyaṁ
              tassa pattaṁ gahetvāna paramannena pūrayiṁ.
              Pūrayitvā paramannaṁ sahassagghanakenahaṁ
              vatthayugena chādetvā adāsiṁ tuṭṭhamānasā.
              Tena kammena sukatena cetanāpaṇidhīhi ca
              jahitvā mānusaṁ dehaṁ tāvatiṁsamagacchahaṁ.

  *  *  *  *  *  *
  Footnote: 1 natthidaṁ pāḷiyaṁ, aṭṭhuppattiyā ca na sameti, abhirūpanandātherīapadānampana atthi,
  aṭṭhuppattiyā ca sameti, khu.apa. 33/57/413 2-2 chaṂa. nagare bandhumatiyā bandhumā
  nāma khattiyo 3 Sī. tadā rājā
-------------------------------------------------
[page 033]
              Sahassaṁ devarājūnaṁ mahesittamakārayiṁ
              sahassaṁ cakkavattīnaṁ mahesittamakārayiṁ.
              Padesarajjaṁ vipulaṁ gaṇanāto asaṅkhiyaṁ
              nānāvidhaṁ bahuṁ puññaṁ tassa kammaphalā 1- tato.
              Uppalasseva me vaṇṇā abhirūpā sudassanā
              itthī sabbaṅgasampannā abhijātā jutindhaRā.
              Pacchime bhavasampatte ajāyiṁ sākiye kule
              nārīsahassapāmokkhā suddhodanasutassahaṁ.
              Nibbinditvā agārehaṁ pabbajiṁ anagāriyaṁ
              sattamiṁ rattiṁ sampatvā catusaccaṁ apāpuṇiṁ.
              Cīvarapiṇḍapātaṁ ca paccayaṁ ca senāsanaṁ
              parimetuṁ na sakkomi piṇḍapātassidaṁ phalaṁ.
              Yaṁ mayhaṁ purimaṁ kammaṁ kusalaṁ janitaṁ muni
              tuyhatthāya mahāvīra pariciṇṇaṁ bahuṁ mayā.
              Ekatiṁse ito kappe yaṁ dānamadadiṁ tadā
              duggatiṁ nābhijānāmi piṇḍapātassidaṁ phalaṁ.
              Duve gatī 2- pajānāmi devattaṁ atha mānusaṁ
              aññaṁ gatiṁ na jānāmi piṇḍapātassidaṁ phalaṁ.
              Ucce kule pajānāmi tayo sāle mahādhane
              aññaṁ kulaṁ na jānāmi piṇḍapātassidaṁ phalaṁ.

  *  *  *  *  *  *
  Footnote: 1 Ma. kammaphalaṁ 2 ka. gatiṁ
-------------------------------------------------
[page 034]
              Bhavābhave saṁsaritvā sukkamūlena coditā
              amanāpaṁ na passāmi somanassakataṁ phalaṁ.
              Iddhīsu ca vasī homi dibbāya sotadhātuyā
              cetopariyañāṇassa vasī homi mahāmune.
              Pubbenivāsaṁ jānāmi dibbacakkhu visodhitaṁ
              sabbāsavaparikkhīṇā natthi dāni punabbhavo.
              Atthadhammaniruttīsu paṭibhāne tatheva ca
              ñāṇaṁ mama mahāvīra uppannaṁ tava santike.
              Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ patvā pana sā sayampi udānavasena tāyeva gāthā abhāsi, idameva
       cassā aññābyākaraṇaṁ ahosīti.
                    Abhirūpanandātherīgāthāvaṇṇanā niṭṭhitā.
                       ---------------------
                     421. 2. Jentātherīgāthāvaṇṇanā
       ye ime satta bojjhaṅgātiādikā jentāya theriyā gāthā.
       Tassā atītaṁ paccuppannañca vatthu abhirūpanandāvatthusadisaṁ. Ayampana vesāliyaṁ
  licchavirājakule nibbatti ayaṁ 1- viseso. Satthārā desitaṁ dhammaṁ sutvā desanāvasāne
  arahattaṁ patvā attanā adhigataṁ visesaṁ paccavekkhitvā pitivasena:-

  *  *  *  *  *  *
  Footnote: 1 chaṂa. nibbattīti ayameva
-------------------------------------------------
[page 035]
        [21] "ye Ime satta bojjhaṅgā maggā nibbānapattiyā
              bhāvitā te mayā sabbe yathā buddhena desitā.
        [22] Diṭṭho hi me so bhagavā antimoyaṁ samussayo
              vikkhīṇo jātisaṁsāro natthi dāni punabbhavo"ti
  imā dve gāthā abhāsi.
       Tattha ye ime satta bojjhaṅgāti ye ime satidhammavicayavīriyapitipassaddhisamādhi-
  upekkhāsaṅkhātā bodhiyā yathāvuttāya dhammasāmaggiyā, bodhissa vā bujjhanakassa
  taṁsamaṅgino puggalassa aṅgabhūtattā "bojjhaṅgā"ti laddhanāmā satta dhammā. Maggā
  nibbānapattiyāti nibbānādhigamassa upāyabhūtā. Bhāvitā te mayā sabbe, yathā
  buddhena desitāti te sattatiṁsabodhipakkhiyadhammā sabbepi mayā yathā buddhena bhagavatā
  desitā, tathā mayā 1- uppāditā ca vaḍḍhitā ca.
       Diṭṭho hi me so bhagavāti hisaddo hetuattho. Yasmā so bhagavā dhamma-
  kāyo sammāsambuddho attanā va adhigatāriyadhammadassanena diṭṭho, tasmā antimoyaṁ
  samussayoti yojanā. Ariyadhammadassanena hi buddhā bhagavanto aññe ca ariyā
  diṭṭhā nāma honti, na rūpakāyadassanamattena. Yathāha "yo kho vakkali dhammaṁ
  passati, so maṁ passatī"ti 2- ca "sutavā ca kho bhikkhave ariyasāvako ariyānaṁ
  dassāvī"ti 3- ca ādi. Sesaṁ vuttanayameva.
                     Jentātherīgāthāvaṇṇanā niṭṭhitā.
                       --------------------

  *  *  *  *  *  *
  Footnote: 1 Ma.,i. attano 2 saṁ.kha. 17/87/96 3 Maṃū. 12/20/12, saṁ.kha. 17/1/3
-------------------------------------------------
[page 036]
                   422. 3. Sumaṅgalamātutherīgāthāvaṇṇanā
       sumuttikātiādikā sumaṅgalamātāya theriyā gāthā.
       Ayampi purimabuddhesu katādhikārā tattha tattha bhave kusalaṁ upacinitvā imasmiṁ
  buddhuppāde sāvatthiyaṁ daliddakule nibbattitvā vayappattā aññatarassa naḷakārassa
  dinnā paṭhamagabbheyeva pacchimabhavikaṁ puttaṁ labhi, tassa sumaṅgaloti nāmaṁ ahosi.
  Tato paṭṭhāya sā sumaṅgalamātāti paññāyittha. Yasmā pana tassā nāmagottaṁ
  na pākaṭaṁ, tasmā "aññatarā therī bhikkhunī apaññātā"ti pāḷiyaṁ vuttaṁ. Sopissā
  putto viññutaṁ patto pabbajitvā saha paṭisambhidāhi arahattaṁ patvā sumaṅgalattheroti
  pākaṭo ahosi. Tassa mātā bhikkhunīsu pabbajitvā vipassanāya kammaṁ karontī
  ekadivasaṁ gihikāle attanā laddhadukkhaṁ 1- paccavekkhitvā saṁvegajātā vipassanaṁ
  vaḍḍhetvā saha paṭisambhidāhi arahattaṁ patvā udānentī:-
        [23] "sumuttikā Sumuttike sādhu muttikāmhi musalassa
              ahiriko me chattakaṁ vāpi ukkhalikā me deḍḍubhaṁ vāti.
        [24] Rāgañca ahaṁ dosañca cicciṭi ciccaṭīti vihanāmi
              sā rukkhamūlamupagamma `aho sukhan'ti sukhato jhāyāmī"ti
  imā dve gāthā abhāsi.
       Tattha sumuttikāti sumuttā. Kakāro pana pūraṇamattaṁ, suṭṭhu muttā vatāti
  attho. Sā sāsane attanā paṭiladdhasampattiṁ disvā pasādavasena, tassā vā
  pasaṁsāvasena āmantetvā vuttaṁ "sumuttikā sumuttikā"ti. Yaṁ pana gihikāle visesato
  jigucchati, tato vimuttiṁ dassentī "sādhu muttikāmhī"tiādimāha. Tattha sādhu
  muttikāmhīti sammadeva muttā vata amhi. Musalassāti musalato. Ayaṁ kira daliddabhāvena

  *  *  *  *  *  *
  Footnote: 1 Sī.,Ma. pattadukkhaṁ
-------------------------------------------------
[page 037]
  Gihikāle sayameva musalakammaṁ karoti, tasmā evamāha. Ahiriko meti mama sāmiko
  ahiriko nillajjo, so mama na ruccatīti vacanaseso. Pakatiyāva kāmesu virattacittatāya
  kāmādhimuttānaṁ pavattiṁ jigucchantī vadati. Chattakaṁ vāpīti jīvitahetukena karīyamānaṁ
  chattakampi me na ruccatīti attho. Vāsaddo avuttasamuccayattho, tena peḷācaṅkoṭakādiṁ
  saṅgaṇhāti. Veḷudaṇḍādīni gahetvā divase divase chattādīnaṁ karaṇavasena dukkhajīvitaṁ
  jigucchantī vadati. "ahitako Me vāto vātī"ti keci vatvā ahitako jarāvaho
  gihikāle mama sarīre vāto vāyatīti atthaṁ vadanti. Apare pana "ahitako paresaṁ
  duggandhataro ca mama sarīrato vāto vāyatī"ti atthaṁ vadanti. Ukkhalikā me deḍḍubhaṁ
  vātīti me mama bhattapacanabhājanaṁ cirapārivāsikabhāvena aparisuddhatāya udakasappagandhaṁ
  vāyati, tato ahaṁ sādhumuttikāmhīti yojanā.
       Rāgañca ahaṁ dosañca, cicciṭi cicciṭīti vihanāmīti ahaṁ kilesajeṭṭhakaṁ rāgañca
  dosañca cicciṭi cicciṭīti iminā saddena saddhiṁ vihanāmi vināsemi, pajahāmīti 1-
  attho. Sā kira attano sāmikaṁ jigucchantī tena divase divase pīḷiyamānānaṁ
  sukkhānaṁ veḷudaṇḍādīnaṁ saddaṁ garahantī tassa pahānaṁ rāgadosappahānena samaṁ
  katvā avoca. Sā rukkhamūlamupagammāti sā ahaṁ sumaṅgalamātā vivittaṁ rukkhamūlaṁ
  upasaṅkamitvā. Sukhato jhāyāmīti sukhanti jhāyāmi, kālena kālaṁ samāpajjantī
  phalasukhañca nibbānasukhañca paṭisaṁvediyamānā phalajjhānena jhāyāmīti attho. Aho
  sukhanti idaṁ panassā samāpattito pacchā pavattamanasikāravasena vuttaṁ, pubbābhoga-
  vasenātipi yujjateva.
                    Sumaṅgalamātutherīgāthāvaṇṇanā niṭṭhitā.
                      -----------------------

  *  *  *  *  *  *
  Footnote: 1 chaṂa. vijahāmīti
-------------------------------------------------
[page 038]
                    423. 4. Aḍḍhakāsītherīgāthāvaṇṇanā
       yāva kāsijanapadotiādikā aḍḍhakāsiyā theriyā gāthā.
       Ayaṁ kira kassapassa dasabalassa kāle kulagehe nibbattitvā viññutaṁ patvā
  bhikkhunīnaṁ santikaṁ gantvā dhammaṁ sutvā paṭiladdhasaddhā pabbajitvā bhikkhunisīle
  ṭhitaṁ aññataraṁ paṭisambhidappattaṁ khīṇāsavaṁ theriṁ gaṇikavādena akkositvā tato
  cutā niraye pacitvā imasmiṁ buddhuppāde kāsikaraṭṭhe uḷāravibhave seṭṭhikule
  nibbattitvā vuḍḍhippattā pubbe katassa vacīduccaritassa nissandena ṭhānato
  paribhaṭṭhā gaṇikā ahosi. Sāpi 1- nāmena aḍḍhakāsī nāma, tassā pabbajjā
  ca dūtena upasampadā ca khandhake āgatāyeva. Vuttañhetaṁ 2-:-
               tena kho pana samayena aḍḍhakāsī gaṇikā bhikkhunīsu pabbajitā
          hoti, sā ca sāvatthiṁ gantukāmā hoti "bhagavato santike upasampajjissāmī"ti.
          Assosuṁ kho dhuttā "aḍḍhakāsī kira gaṇikā sāvatthiṁ gantukāmā"ti.
          Te magge pariyuṭṭhiṁsu. Assosi kho aḍḍhakāsī gaṇikā "dhuttā kira
          magge pariyuṭṭhitā"ti. Sā 1- bhagavato santike dūtaṁ pāhesi "ahaṁ hi
          upasampajjitukāmā, kathaṁ nu kho mayā paṭipajjitabban"ti. Athakho bhagavā etasmiṁ
          nidāne etasmiṁ pakaraṇe dhammikathaṁ katvā bhikkhū āmantesi "anujānāmi
          bhikkhave dūtenapi upasampādetun"ti.
       Evaṁ laddhūpasampadā pana vipassanāya kammaṁ karontī nacirasseva saha
  paṭisambhidāhi arahattaṁ pāpuṇi. Tena vuttaṁ apadāne 3-:-
              "imamhi bhaddake kappe brahmabandhu mahāyaso
               kassapo nāma gottena uppajji vadataṁ varo.

  *  *  *  *  *  *
  Footnote: 1 chaṂa. ayaṁ pāṭho na dissati 2 vi.cūḷa. 7/430/263 3 khu.apa. 33/168/426
-------------------------------------------------
[page 039]
               Tadāhaṁ pabbajitvāna tassa buddhassa sāsane
               saṁvutā pātimokkhamhi indriyesu ca pañcasu.
               Mattaññunī ca asane yuttā jāgariyepi ca
               vasantī yuttayogāhaṁ bhikkhuniṁ vigatāsavaṁ.
               Akkosiṁ duṭṭhacittāhaṁ gaṇiketi bhaṇiṁ 1- tadā
               teneva pāpakammena 2- nirayamhi apaccisaṁ.
               Tena kammāvasesena ajāyiṁ gaṇikākule
               bahusova parādhīnā pacchimāya ca jātiyā. 3-
               Kāsiseṭṭhikule jātā brahmacariyaphalenahaṁ 4-
               accharā viya devesu ahosiṁ rūpasampadā.
               Disvāna dassanīyaṁ maṁ giribbajapuruttame
               gaṇikatte nivesesuṁ akkosanaphalena me. 5-
               Sāhaṁ sutvāna saddhammaṁ buddhaseṭṭhena bhāsitaṁ 6-
               pubbavāsanasampannā pabbajiṁ anagāriyaṁ.
               Tadupasampadatthāya gacchantī jinasantikaṁ
               magge dhutte ṭhite sutvā 7- labhiṁ dūtopasampadaṁ.
               Sabbakammaṁ parikkhīṇaṁ puññapāpaṁ tatheva ca
               sabbasaṁsāramuttiṇṇā gaṇikattañca khepitaṁ.
               Iddhīsu ca vasī homi dibbāya sotadhātuyā
               cetopariyañāṇassa vasī homi mahāmune.

  *  *  *  *  *  *
  Footnote: 1 sakiṁ (syā) 2 chaṂa. tena pāpena kammena 3 chaṂa. jātiyaṁ 4 chaṂa. brahmacārībalenahaṁ
  5 chaṂa. akkosanabalena me 6 chaṂa. desitaṁ 7 ka. disvā
-------------------------------------------------
[page 040]
               Pubbenivāsaṁ jānāmi dibbacakkhu visodhitaṁ
               sabbāsavaparikkhīṇā natthi dāni punabbhavo.
               Atthadhammaniruttīsu paṭibhāne tatheva ca
               ñāṇaṁ mama mahāvīra uppannaṁ tava santike.
               Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā udānavasena:-
         [25] "yāva Kāsijanapado suṅko me tattako ahu
               taṁ katvā negamo agghaṁ aḍḍhenagghaṁ ṭhapesi maṁ.
         [26] Atha nibbindahaṁ rūpe nibbindañca virajjahaṁ
               mā puna jātisaṁsāraṁ sandhāveyyaṁ punappunaṁ
               tisso vijjā sacchikatā kataṁ buddhassa sāsanan"ti
  imā gāthā abhāsi.
       Tattha yāva kāsijanapado, suṅko me tattako ahūti kāsijanapadesu bhavo 1-
  suṅko kāsijanapado, so yāva yattako, tattako mayhaṁ suṅko ahu ahosi. Kittako
  pana soti? sahassamatto. Kāsiraṭṭhe kira tadā suṅkavasena ekadivasaṁ rañño
  uppajjanako āyo ahosi sahassamatto, imāyapi purisānaṁ hatthato ekadivasaṁ laddhadhanaṁ
  tattakaṁ. Tena vuttaṁ "yāva kāsijanapado, suṅko me tattako ahū"ti. Sā pana
  kāsisuṅkaparimāṇatāya kāsīti samaññaṁ labhi. 2- Tattha yebhuyyena manussā sahassaṁ dātuṁ
  asakkontā tato upaḍḍhaṁ datvā divasabhāgameva ramitvā gacchanti, tesaṁ vasenāyaṁ
  aḍḍhakāsīti paññāyittha. Tena vuttaṁ "taṁ katvā negamo agghaṁ, aḍḍhenagghaṁ

  *  *  *  *  *  *
  Footnote: 1 Ma. gato 2 ka. labhati
-------------------------------------------------
[page 041]
  Ṭhapesi man"ti. Taṁ pañcasatadhanaṁ agghaṁ katvā negamo nigamavāsijano itthiratanabhāvena
  anagghampi samānaṁ aḍḍhena agghaṁ nimittaṁ aḍḍhakāsīti samaññāvasena maṁ ṭhapesi,
  tathā maṁ voharīti 1- attho.
       Atha nibbindahaṁ rūpeti evaṁ rūpūpajīvinī hutvā ṭhitā, atha pacchā sāsanaṁ
  nissāya rūpe ahaṁ nibbindiṁ "itipi rūpaṁ aniccaṁ, itipidaṁ 2- rūpaṁ dukkhaṁ,
  asubhan"ti passantī tattha ukkaṇṭhiṁ. Nibbindañca virajjahanti nibbindantī cāhaṁ
  tato paraṁ virāgaṁ āpajjiṁ. Nibbindaggahaṇena cettha taruṇavipassanaṁ dasseti,
  virāgaggahaṇena balavavipassanaṁ. "nibbindanto Virajjati virāgā vimuccatī"ti
  vuttaṁ hoti. 3- Mā puna jātisaṁsāraṁ, sandhāveyyaṁ punappunanti iminā
  nibbindanavirajjanākāre nidasseti, tisso vijjātiādinā tesaṁ matthakappattiṁ, 4-
  taṁ vuttanayameva.
                     Aḍḍhakāsītherīgāthāvaṇṇanā niṭṭhitā.
                      -----------------------
                     424. 5. Cittātherīgāthāvaṇṇanā
       kiñcāpi khomhi kisikātiādikā cittāya theriyā gāthā.
       Ayampi purimabuddhesu katādhikārā tattha tattha bhave vivaṭṭūpanissayaṁ kusalaṁ
  upacinantī ito catunavutikappe candabhāgāya nadiyā tīre kinnarayoniyaṁ nibbatti, sā
  ekadivasaṁ ekaṁ paccekasambuddhaṁ rukkhamūle nisinnaṁ disvā pasannamānasā naḷapupphehi
  pūjaṁ katvā vanditvā añjaliṁ paggahetvā padakkhiṇaṁ katvā pakkāmi. Sā tena
  puññakammena devamanussesu saṁsarantī imasmiṁ buddhuppāde rājagahe gahapatimahāsāla-
  kule nibbattitvā viññutaṁ patvā satthu rājagahappavesane paṭiladdhasaddhā pacchā

  *  *  *  *  *  *
  Footnote: 1 ka. voharatīti 2 Ma.,i. iti 3 chaṂa. hi vuttaṁ 4 Sī....ādinā sadatthaṁ katheti
-------------------------------------------------
[page 042]
  Mahāpajāpatigotamiyā santike pabbajitvā mahallikākāle gijjhakūṭaṁ pabbataṁ abhiruhitvā
  samaṇadhammaṁ karontī vipassanaṁ vaḍḍhetvā saha paṭisambhidāhi arahattaṁ pāpuṇi. Tena
  vuttaṁ apadāne 1-:-
              "candabhāgānadītīre ahosiṁ kinnarī tadā
               addasaṁ virajaṁ buddhaṁ sayambhuṁ aparājitaṁ.
               Pasannacittā sumanā vedajātā katañjalī
               naḷamālaṁ gahetvāna sayambhuṁ abhipūjayiṁ.
               Tena kammena sukatena cetanāpaṇidhīhi ca
               jahitvā kinnarīdehaṁ agacchiṁ tidasaṁ gaṇaṁ. 2-
               Chattiṁsadevarājūnaṁ mahesittamakārayiṁ
               dasannaṁ cakkavattīnaṁ mahesittamakārayiṁ.
            3- Saṁvejetvāna me cittaṁ 3- pabbajiṁ anagāriyaṁ
               kilesā jhāpitā mayhaṁ bhavā sabbe samūhatā.
               Sabbāsavaparikkhīṇā natthi dāni punabbhavo
               catunnavutito kappe yaṁ pupphamabhipūjayiṁ.
               Duggatiṁ nābhijānāmi buddhapūjāyidaṁ 4- phalaṁ
               kilesā jhāpitā mayhaṁ .pe. Kataṁ buddhassa sāsanan"ti.
        Sā pana arahattaṁ patvā attano paṭipattiṁ paccavekkhitvā:-
        [27] "kiñcāpi Khomhi kisikā gilānā bāḷhadubbalā
               daṇḍamolubbha gacchāmi pabbataṁ abhirūhiya.

  *  *  *  *  *  *
  Footnote: 1 khu.apa. 33/37/286 2 chaṂa. gatiṁ 3-3 vedayitvāna kusalaṁ (syā)
  4 chaṂa. pupphapūjāyidaṁ
-------------------------------------------------
[page 043]
        [28] Saṅghāṭiṁ nikkhipitvāna pattakañca nikujjiya
               sele khambhesiṁ attānaṁ tamokkhandhaṁ padāliyā"ti
  imā dve gāthā abhāsi.
       Tattha kiñcāpi khomhi kisikāti yadipi ahaṁ jarā jiṇṇā appamaṁsalohitabhāvena
  kisasarīrā amhi. Gilānā bāḷhadubbalāti dhātvādivikārena 1- gilānā, teneva
  gelaññena ativiya dubbalā. Daṇḍamolubbha gacchāmīti yattha katthaci gacchantī kattarayaṭṭhiṁ
  ālambitvāva 2- gacchāmi. Pabbataṁ abhirūhiyāti evaṁ bhūtāpi vivekakāmatāya gijjhakūṭaṁ
  pabbataṁ abhiruhitvā. Saṅghāṭiṁ nikkhipitvānāti santaruttarā eva hutvā yathā
  saṁhataṁ aṁse ṭhapitaṁ saṅghāṭiṁ hatthapāse ṭhapetvā. Pattakañca nikujjiyāti mayhaṁ
  valañjanamattikāpattaṁ adhomukhaṁ katvā ekamante ṭhapetvā. Sele khambhesiṁ attānaṁ,
  tamokkhandhaṁ padāliyāti pabbate nisinnā iminā dīghena addhunā apadālitapubbaṁ
  mohakkhandhaṁ padāletvā, teneva ca mohakkhandhapadālanena attānaṁ attabhāvaṁ khambhesiṁ,
  mama santānaṁ āyatiṁ anupattidhammatāpādanena vikhambhesinti attho.
                      Cittātherīgāthāvaṇṇanā niṭṭhitā.
                        ------------------
                    425. 6. Mettikātherīgāthāvaṇṇanā
       kiñcāpi khomhi dukkhitātiādikā mettikāya theriyā gāthā.
       Ayampi purimabuddhesu katādhikārā tattha tattha bhave vivaṭṭūpanissayaṁ puññaṁ
  upacinantī siddhatthassa bhagavato kāle gahapatikule nibbattitvā viññutaṁ patvā
  satthu cetiye ratanapaṭimaṇḍitāya mekhalāya pūjaṁ akāsi. Sā tena puññakammena

  *  *  *  *  *  *
  Footnote: 1 Ma.jaratādivikārena 2 Ma. yaṭṭhiṁ avalubbhitvāva
-------------------------------------------------
[page 044]
  Devamanussesu saṁsarantī imasmiṁ buddhuppāde rājagahe brāhmaṇamahāsālakule
  nibbatti. Sesaṁ anantaravuttasadisaṁ. Ayaṁ pana paṭibhāgakūṭaṁ 1- abhiruhitvā samaṇadhammaṁ
  karontī vipassanaṁ vaḍḍhetvā saha paṭisambhidāhi arahattaṁ pāpuṇi. Tena vuttaṁ
  apadāne 2-:-
                "siddhatthassa bhagavato thūpakāramakāsahaṁ 3-
                 mekhalikā mayā dinnā navakammassa 4- satthuno.
                 Niṭṭhite ca mahāthūpe mekhalaṁ punadāsahaṁ
                 lokanāthassa munino pasannā sehi pāṇibhi.
                 Catunnavutito kappe mekhalaṁ adadiṁ 5- tadā
                 duggatiṁ nābhijānāmi thūpakārassidaṁ phalaṁ.
                 Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā attano paṭipattiṁ paccavekkhitvā udānavasena:-
       [29] "kiñcāpi Khomhi dukkhitā dubbalā gatayobbanā
                 daṇḍamolubbha gacchāmi pabbataṁ abhirūhiya.
       [30] Nikkhipitvāna saṅghāṭiṁ pattakañca nikujjiya
                 nisinnā camhi selamhi atha cittaṁ vimucci me
                 tisso vijjā anuppattā kataṁ buddhassa sāsanan"ti
  imā dve gāthā abhāsi.
       Tattha dukkhitāti rogābhibhavena dukkhitā sañjātadukkhā dukkhappattā. Dubbalāti
  tāya ceva dukkhappattiyā, jarājiṇṇatāya ca balavirahitā. Tenāha "gatayobbanā"ti,

  *  *  *  *  *  *
  Footnote: 1 Ma. paṭisānakūṭaṁ 2 khu.apa. 33/20/284 3 chaṂa. thūpakārāpikā ahuṁ 4 chaṂa. navakammāya
  5 chaṂa. yaṁ mekhalamadaṁ
-------------------------------------------------
[page 045]
  Addhagatāti attho. Atha cittaṁ vimucci meti selamhi pāsāṇe nisinnā camhi,
  atha tadanantaraṁ vīriyasamatāya sammadeva yojitattā maggapaṭipāṭiyā sabbehipi āsavehi
  mama cittaṁ vimucci. Sesaṁ vuttanayameva.
                     Mettikātherīgāthāvaṇṇanā niṭṭhitā.
                        -------------------
                     426. 7. Mittātherīgāthāvaṇṇanā
       cātuddasiṁ pañcadasintiādikā aparāya mittāya 1- theriyā gāthā.
       Ayampi purimabuddhesu katādhikārā tattha tattha bhave vivaṭṭūpanissayaṁ kusalaṁ
  upacinantī vipassissa bhagavato kāle khattiyakule nibbattitvā viññutaṁ patvā
  bandhumassa rañño antepurikā hutvā vipassissa bhagavato sāvikaṁ ekaṁ khīṇāsavattheriṁ
  disvā pasannamānasā hutvā tassā hatthato pattaṁ gahetvā paṇītassa khādanīyabhojanīyassa
  pūretvā mahagghena sāṭakayugena saddhiṁ adāsi. Sā tena puññakammena devamanussesu
  saṁsarantī imasmiṁ buddhuppāde kapilavatthusmiṁ sakyarājakule nibbattitvā viññutaṁ
  patvā satthu santike dhammaṁ sutvā paṭiladdhasaddhā upāsikā ahosi. Sā aparabhāge
  mahāpajāpatiyā 2- santike pabbajitvā vipassanāya 3- kammaṁ karontī nacirasseva saha
  paṭisambhidāhi arahattaṁ pāpuṇi. Tena vuttaṁ apadāne 4-:-
              "nagare bandhumatiyā bandhumā nāma khattiyo
               tassa rañño ahaṁ 5- bhariyā ekajjhaṁ cārayāmahaṁ. 6-
               Rahogatā nisīditvā evaṁ cintesahaṁ tadā
               ādāya gamanīyaṁ hi kusalaṁ natthi me kataṁ.

  *  *  *  *  *  *
  Footnote: 1 Ma. mettāya 2 chaṂa. mahāpajāpatigotamiyā 3 chaṂa. katapubbakiccā vipassanāya
  4 khu.apa. 33/46/288 5 chaṂa. ahuṁ. evamuparipi 6 ekaccaṁ vādayāmahaṁ (syā)
-------------------------------------------------
[page 046]
               Mahābhitāpaṁ kaṭukaṁ ghorarūpaṁ sudāruṇaṁ
               nirayaṁ nūna gacchāmi tattha me natthi saṁsayo.
               Rājānaṁ upasaṅkamma 1- idaṁ vacanamabraviṁ
               ekaṁ me samaṇaṁ dehi bhojayissāmi khattiya.
               Adāsi me mahārājā samaṇaṁ bhāvitindriyaṁ
               tassa pattaṁ gahetvāna paramannena pūrayiṁ. 2-
               Pūrayitvā paramannaṁ gandhālepaṁ akāsahaṁ
               jālena pidahitvāna pītacolena 3- chādayiṁ.
               Ārammaṇaṁ mamaṁ etaṁ sarāmi yāvajīvitaṁ
               tattha cittaṁ pasādetvā tāvatiṁsaṁ agacchahaṁ.
               Tiṁsānaṁ devarājūnaṁ mahesittamakārayiṁ
               manasā patthitaṁ mayhaṁ nibbatti ca yathicchitaṁ. 4-
               Vīsānaṁ cakkavattīnaṁ mahesittamakārayiṁ
               ocitattāva 5- hutvāna saṁsarāmi bhavābhave. 6-
               Sabbabandhanamuttāhaṁ apetā me upādikā
               sabbāsavaparikkhīṇā natthi dāni punabbhavo.
               Ekanavutito kappe yaṁ dānamadadiṁ tadā
               duggatiṁ nābhijānāmi piṇḍapātassidaṁ phalaṁ.
               Kilesā jhāpitā mayhaṁ .pe. Kataṁ buddhassa sāsanan"ti.

  *  *  *  *  *  *
  Footnote: 1 upagantvā (syā) 2 tappayiṁ (syā) 3 chaṂa. vatthayugena 4 yathicchakaṁ (syā)
  5 upacitattā (syā) 6 chaṂa. bhavesvāhaṁ
-------------------------------------------------
[page 047]
       Arahattaṁ pana patvā attano paṭipattiṁ paccavekkhitvā pītisomanassajātā
  udānavasena:-
        [31] "cātuddasiṁ Pañcadasiṁ yā ca pakkhassa aṭṭhamī
               pāṭihāriyapakkhañca aṭṭhaṅgasusamāgataṁ.
        [32] Uposathaṁ upāgacchiṁ devakāyābhinandinī
               sājja ekena bhattena muṇḍā saṅghāṭipārutā
               devakāyaṁ na patthehaṁ vineyya hadaye daran"ti
  imā dve gāthā abhāsi.
       Tattha cātuddasiṁ pañcadasinti catuddasannaṁ pūraṇī cātuddasī, pañcadasannaṁ
  pūraṇī pañcadasī, taṁ cātuddasiṁ pañcadasiṁ ca, pakkhassāti sambandho. Accantasaṁyoge
  cetaṁ upayogavacanaṁ. Yā ca pakkhassa aṭṭhamī, tañcāti yojanā. Pāṭihāriyapakkhañcāti
  pariharaṇakapakkhañca cātuddasīpañcadasīaṭṭhamīnaṁ yathākkamaṁ ādito antato vā
  pavesaniggamavasena uposathasīlassa pariharitabbapakkhañca terasīpāṭipadasattamīnavamīsu cāti
  attho. Aṭṭhaṅgasusamāgatanti pāṇātipātā veramaṇīādīhi aṭṭhahi aṅgehi suṭṭhu
  samannāgataṁ. Uposathaṁ upāgacchinti upavāsaṁ upagamiṁ, upavasinti attho. Yaṁ sandhāya
  vuttaṁ:-
                    "pāṇaṁ na hane na cādinnamādiye
                     musā na bhāse na ca majjapo siyā
                     abrahmacariyā virameyya methunā
                     rattiṁ na bhuñjeyya vikālabhojanaṁ.
                     Mālaṁ na dhāre na ca gandhamācare
                     mañce chamāyaṁva sayetha santhate
-------------------------------------------------
[page 048]
                    Etaṁ hi aṭṭhaṅgikamāhuposathaṁ
                    buddhena dukkhantagunā pakāsitan"ti. 1-
       Devakāyābhinandinīti tatrūpapattiākaṅkhāvasena cātumahārājikādiṁ devakāyaṁ
  abhipatthentī uposathaṁ upāgacchinti yojanā. Sājja ekena bhattenāti sā ahaṁ
  ajja imasmiṁyeva divase ekena bhattabhojanakkhaṇena. Muṇḍā saṅghāṭipārutāti
  muṇḍitakesā saṅghāṭipārutasarīrā ca hutvā pabbajitāti attho. Devakāyaṁ na
  patthehanti aggamaggassāpi 2- adhigatattā kañci devanikāyaṁ ahaṁ na patthaye. Tenevāha
  "vineyya hadaye daran"ti, cittagataṁ kilesadarathaṁ samucchedavasena vinetvāti attho.
  Idameva cassā aññābyākaraṇaṁ ahosi.
                      Mittātherīgāthāvaṇṇanā niṭṭhitā.
                       --------------------
                    427. 8. Abhayamātutherīgāthāvaṇṇanā
       uddhaṁ pādatalātiādikā abhayamātāya theriyā gāthā.
       Ayampi purimabuddhesu katādhikārā tattha tattha bhave puññāni upacinantī
  tissassa bhagavato kāle kulagehe nibbattitvā viññutaṁ patvā ekadivasaṁ satthāraṁ
  piṇḍāya carantaṁ disvā pasannamānasā pattaṁ gahetvā kaṭacchumattaṁ bhikkhaṁ adāsi.
  Sā tena puññakammena devamanussesu saṁsarantī imasmiṁ buddhuppāde tādisena kamma-
  nissandena ujjeniyaṁ padumavatī nāma nagarasobhinī ahosi. Rājā bimbisāro tassā
  rūpasampattiādike guṇe sutvā purohitassa ācikkhi "ujjeniyaṁ kira padumavatī nāma
  gaṇikā ahosi, tamahaṁ daṭṭhukāmomhī"ti. Purohito "sādhu devā"ti mantabalena

  *  *  *  *  *  *
  Footnote: 1 khu.su. 25/403/410 2 chaṂa. aggamaggassa
-------------------------------------------------
[page 049]
  Kumbhīraṁ nāma yakkhaṁ āvahetvā yakkhānubhāvena rājānaṁ tāvadeva ujjenīnagaraṁ
  nesi. Rājā tāya saddhiṁ ekarattiṁ saṁvāsaṁ kappesi. Sā tena gabbhaṁ gaṇhi.
  Rañño ca ārocesi "mama kucchiyaṁ gabbho patiṭṭhahī"ti. Taṁ sutvā rājā naṁ
  "sace putto bhaveyya, vaḍḍhetvā maṁ dassehī"ti vatvā nāma muddikaṁ datvā
  agamāsi. Sā dasamāsaccayena puttaṁ vijāyitvā nāmaggahaṇadivase abhayoti nāmaṁ
  akāsi. Puttañca sattavassikakāle "tava pitā bimbisāramahārājā"ti rañño santikaṁ
  pahiṇi. Rājā taṁ puttaṁ passitvā puttasinehaṁ paṭilabhitvā kumārakaparihārena vaḍḍhesi.
  Tassa saddhāpaṭilābho pabbajjā visesādhigamo ca heṭṭhā āgatoyeva. Tassa mātā
  aparabhāge puttassa abhayattherassa santike dhammaṁ sutvā paṭiladdhasaddhā bhikkhunīsu
  pabbajitvā vipassanāya kammaṁ karontī nacirasseva saha paṭisambhidāhi arahattaṁ pāpuṇi.
  Tena vuttaṁ apadāne 1-:-
                "piṇḍacāraṁ carantassa tissanāmassa satthuno
                 kaṭacchubhikkhaṁ paggayha buddhaseṭṭhassa dāsahaṁ.
                 Paṭiggahetvā sambuddho tisso lokagganāyako
                 vīthiyā saṇṭhito satthā akā me anumodanaṁ.
                 Kaṭacchubhikkhaṁ datvāna tāvatiṁsaṁ gamissasi
                 chattiṁsadevarājūnaṁ mahesittaṁ karissasi.
                 Paññāsacakkavattīnaṁ mahesittaṁ karissasi
                 manasā patthitaṁ sabbaṁ paṭilacchasi sabbadā.
                 Sampattiṁ anubhotvāna pabbajissasi kiñcanā
                 sabbāsave pariññāya nibbāyissasināsavā.

  *  *  *  *  *  *
  Footnote: 1 khu.apa. 33/60/288
-------------------------------------------------
[page 050]
                 Idaṁ vatvāna sambuddho tisso lokagganāyako
                 nabhaṁ abbhuggamī dhīro 1- haṁsarājāva ambare.
                 Sudinnameva me dānaṁ 2- suyiṭṭhā yāgasampadā
                 kaṭacchubhikkhaṁ datvāna pattāhaṁ acalaṁ padaṁ.
                 Dvenavute ito kappe yaṁ dānamadadintadā
                 duggatiṁ nābhijānāmi bhikkhadānassidaṁ phalaṁ.
                 Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā attano puttena abhayattherena dhammaṁ kathentena ovāda-
  vasena yā gāthā bhāsitā. Udānavasena sayampi tā eva paccudāharantī:-
          [33] "uddhaṁ Pādatalā amma adho ve kesamatthakā
                 paccavekkhassumaṁ kāyaṁ asuciṁ pūtigandhikaṁ.
          [34] Evaṁ viharamānāya sabbo rāgo samūhato
                 pariḷāho samucchinno sītibhūtāmhi nibbutā"ti
  āha.
       Tattha paṭhamagāthāya tāva ayaṁ saṅkhepattho:- amma padumavati pādatalato
  uddhaṁ kesamatthakato adho nānappakārāsucipūritāya 3- asuciṁ sabbakālaṁ pūtigandhavāyanato
  pūtigandhikaṁ imaṁ kucchitānaṁ āyatanatāya kāyaṁ sarīraṁ ñāṇacakkhunā paccavekkhassūti.
  Ayaṁ hi tassā puttena ovādadānavasena bhāsitā gāthā.
       Sā taṁ sutvā arahattaṁ patvā udānentī ācariyapūjāvasena tameva gāthaṁ
  paṭhamaṁ vatvā attano paṭipattiṁ kathentī "evaṁ viharamānāyā"ti dutiyagāthamāha.

  *  *  *  *  *  *
  Footnote: 1 chaṂa. vīro 2 chaṂa. sudinnaṁ me dānavaraṁ 3 Sī....asucipuñjatāya
-------------------------------------------------
[page 051]
       Tattha evaṁ viharamānāyāti evaṁ mama puttena abhayattherena "uddhaṁ pādatalā"ti-
  ādinā dinne ovāde ṭhatvā sabbakāyaṁ asubhato disvā ekaggacittā tattha
  bhūtupādāyabhede rūpadhamme tappaṭibaddhe vedanādike arūpadhamme pariggahetvā tattha
  tilakkhaṇaṁ āropetvā aniccānupassanādivasena viharamānāya. Sabbo rāgo samūhatoti
  vuṭṭhānagāminiyā vipassanāya maggena ghaṭitāya maggapaṭipāṭiyā aggamaggena sabbo
  rāgo mayā samūhato samugghāṭito. Pariḷāho samucchinnoti tato eva sabbo
  kilesapariḷāho sammadeva ucchinno, tassa ca samucchinnattā eva sītibhūtā
  saupādisesāya nibbānadhātuyā nibbutā amhīti.
                     Abhayamātutherīgāthāvaṇṇanā niṭṭhitā.
                       ---------------------
                     428. 9. Abhayātherīgāthāvaṇṇanā
    abhaye bhiduro kāyotiādikā 1- abhayamātutheriyā sahāyikāya 1- abhayātheriyā gāthā.
       Ayampi purimabuddhesu katādhikārā tattha tattha bhave vivaṭṭūpanissayaṁ puññaṁ
  upacinantī sikhissa bhagavato kāle khattiyamahāsālakule nibbattitvā viññutaṁ patvā
  aruṇarañño 2- aggamahesī ahosi. Rājā tassā ekadivasaṁ gandhasampannāni satta
  uppalāni adāsi. Sā tāni gahetvā "kiṁ me 3- imehi pilandhantehi. 4- Yannūnāhaṁ
  imehi bhagavantaṁ 5- pūjessāmī"ti cintetvā nisīdi. Bhagavā ca bhikkhācāravelāyaṁ rāja-
  nivesanaṁ pāvisi. Sā bhagavantaṁ disvā pasannamānasā paccuggantvā tehi pupphehi
  pūjetvā pañcapatiṭṭhitena vandi, sā tena puññakammena devamanussesu saṁsarantī
  imasmiṁ buddhuppāde ujjeniyaṁ kulagehe nibbattitvā viññutaṁ patvā abhayamātuyā
  sahāyikā hutvā tāya pabbajitāya tassā sinehena sayampi pabbajitvā tāya

  *  *  *  *  *  *
  Footnote: 1-1 chaṂa. ime pāṭhā na dissanti 2 Sī. aruṇavato rañño 3 i. gahetvānime
  4 Sī. pinaddhehi, Ma. pilandhehi 5 Sī. taṁ bhagavantaṁ
-------------------------------------------------
[page 052]
  Saddhiṁ rājagahe vasamānā ekadivasaṁ asubhadassanatthaṁ sītavanaṁ agamāsi. Satthā gandhakuṭiyaṁ
  nisinnova tassā anubhūtapubbaṁ ārammaṇaṁ purato katvā tassā uddhumātakādibhāvaṁ
  pakāsesi. Taṁ disvā saṁvegamānasā aṭṭhāsi. Satthā obhāsaṁ pharitvā purato nisinnaṁ
  viya attānaṁ dassetvā:-
        [35] "abhaye Bhiduro kāyo yattha sattā puthujjanā
               nikkhipissāmimaṁ dehaṁ sampajānā patissatā. 1-
        [36] Bahūhi dukkhadhammehi appamādaratāya me
               taṇhakkhayo anuppatto kataṁ buddhassa sāsanan"ti
  imā gāthā abhāsi. Sā gāthāpariyosāne arahattaṁ pāpuṇi. Tena vuttaṁ
  apadāne 2-:-
              "nagare aruṇavatiyā aruṇo nāma khattiyo
               tassa rañño ahaṁ bhariyā nagulaṁ pādayāmahaṁ. 3-
               Sattamālā 4- gahetvāna uppalā devagandhikā
               nisajja pāsādavare evaṁ cintesi tāvade.
               Kiṁ me imāhi mālāhi sirasāropitāhi me
               varaṁ me buddhaseṭṭhassa ñāṇamhi abhiropitaṁ.
               Sambuddhaṁ paṭimānentī dvārāsanne nisīdahaṁ
               yadā ehiti sambuddho pūjayissaṁ mahāmuniṁ.
               Kakudho vilasantova migarājāva kesarī
               bhikkhusaṁghena sahito āgacchi vīthiyā jino.

  *  *  *  *  *  *
  Footnote: 1 chaṂa.,i. satīmatī 2 khu.apa. 33/72/291 3 chaṂa. vāritaṁ vārayāmahaṁ
  4 chaṂa. sattamālaṁ
-------------------------------------------------
[page 053]
               Buddhassa raṁsiṁ disvāna haṭṭhā saṁvigagamānasā
               dvāraṁ apāpuṇitvāna 1- buddhaseṭṭhamapūjayiṁ.
               Satta uppalapupphāni parikiṇṇāni 2- ambare
               chadiṁ karontī 3- buddhassa matthake dhārayanti te.
               Udaggacittā sumanā vedajātā katañjalī
               tattha cittaṁ pasādetvā tāvatiṁsaṁ agacchahaṁ.
               Mahānelassa chādanaṁ dhārenti mama muddhani
               dibbagandhaṁ pavāyāmi 4- sattuppalānidaṁ phalaṁ.
               Kadāci nīyamānāya ñātisaṅghena me tadā
               yāvatā parisā mayhaṁ mahānelaṁ dharīyati.
               Sattatidevarājūnaṁ mahesittamakārayiṁ
               sabbattha issarā hutvā saṁsarāmi bhavābhave.
               Tesaṭṭhicakkavattīnaṁ mahesittaṁ akārayiṁ
               sabbe maṁ anuvattanti ādeyyavacanā ahaṁ. 5-
               Uppalasseva me vaṇṇo gandho ceva pavāyati
               duggatiṁ nābhijānāmi 6- buddhapūjāyidaṁ phalaṁ.
               Iddhippādesu kusalā bojjhaṅgabhāvanāratā
               abhiññāpāramippattā buddhapūjāyidaṁ phalaṁ.
               Satipaṭṭhānakusalā samādhijjhānagocarā
               sammappadhānamanuyuttā buddhapūjāyidaṁ phalaṁ.

  *  *  *  *  *  *
  Footnote: 1 chaṂa. avāpuritvāna 2 suvitthiṇṇāni (syā) 3 chādiṁ karontā (syā)
  4 pavāyati (syā) 5 chaṂa. ahuṁ 6 chaṂa. dubbaṇṇiyaṁ na jānāmi
-------------------------------------------------
[page 054]
               Vīriyaṁ me dhuradhorayhaṁ yogakkhemādhivāhanaṁ
               sabbāsavaparikkhīṇā natthi dāni punabbhavo.
               Ekatiṁse ito kappe yaṁ pupphamabhipūjayiṁ
               duggatiṁ nābhijānāmi buddhapūjāyidaṁ phalaṁ.
               Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā udānentī tā eva gāthā parivattitvā abhāsi.
       Tattha abhayeti attānameva ālapati. Bhiduroti bhijjanasabhāvo, aniccoti attho.
  Yattha sattā puthujjanāti yasmiṁ khaṇena 1- bhijjanasīle asuciduggandhajegucchapaṭikūla-
  sabhāve kāye ime andhaputhujjanā sattā laggā laggitā. Nikkhipissāmimaṁ dehanti
  ahaṁ pana imaṁ dehaṁ pūtikāyaṁ puna anādānena nirapekkhā khipissāmi chaḍḍessāmi.
  Tattha kāraṇamāha "sampajānā patissatā"ti.
       Bahūhi dukkhadhammehīti jātijarādīhi anekehi dukkhadhammehi phuṭṭhāyāti
  adhippāyo. Appamādaratāyāti tāya eva dukkhotiṇṇatāya paṭiladdhasaṁvegattā
  satiavippavāsasaṅkhāte appamāde ratāya. Sesaṁ vuttanayameva. Ettha ce 2- satthārā
  desitaniyāmena:-
              "nikkhipāhi imaṁ dehaṁ appamādaratāya te
               taṇhakkhayaṁ pāpuṇāhi karohi buddhasāsanan"ti
  pāṭho, 3- theriyā vuttaniyāmeneva pana saṅgītiṁ āropitā. 4- Appamādaratāya teti
  appamādaratāya tayā bhavitabbanti attho.
                      Abhayātherīgāthāvaṇṇanā niṭṭhitā.

  *  *  *  *  *  *
  Footnote: 1 Ma. khaṇe 2 chaṂa. ca 3 Ma. adhippāyo 4 chaṂa. āropitattā
-------------------------------------------------
[page 055]
                     429. 10. Sāmātherīgāthāvaṇṇanā
       catukkhattuṁ pañcakkhattuntiādikā sāmāya theriyā gāthā.
       Ayampi purimabuddhesu katādhikārā tattha tattha bhave vivaṭṭūpanissayaṁ kusalaṁ
  upacinitvā sugatīsuyeva saṁsarantī imasmiṁ buddhuppāde kosambiyaṁ gahapatimahāsālakule
  nibbattitvā sāmātissā nāmaṁ ahosi. Sā viññutaṁ pattā sāmāvatiyā upāsikāya
  piyasahāyikā hutvā tāya kālakatāya sañjātasaṁvegā pabbaji, pabbajitvā ca sāmāvatiṁ 1-
  ārabbha uppannasokaṁ vinodetuṁ asakkontī ariyamaggaṁ gaṇhituṁ nāsakkhi. Aparabhāge
  āsanasālāya nisinnassa ānandattherassa ovādaṁ sutvā vipassanaṁ paṭṭhapetvā
  tato sattame divase saha paṭisambhidāhi arahattaṁ pāpuṇi. Arahattaṁ pana patvā
  attano paṭipattiṁ paccavekkhitvā taṁ pakāsentī:-
        [37] "catukkhattuṁ Pañcakkhattuṁ vihārā upanikkhamiṁ
               aladdhā cetaso santiṁ citte avasavattinī
               tassā me aṭṭhamī ratti yato taṇhā samūhatā.
        [38] Bahūhi dukkhadhammehi appamādaratāya me
               taṇhakkhayo anuppatto kataṁ buddhassa sāsanan"ti
  udānavasena dve gāthā abhāsi.
       Tattha catukkhattuṁ pañcakkhattuṁ, vihārā upanikkhaminti "mama vasanakavihāre
  vipassanāmanasikārena nisinnā samaṇakiccaṁ matthakaṁ pāpetuṁ asakkontī utu-
  sappāyābhāvena nanu kho mayhaṁ vipassanā maggena ghaṭṭetī"ti cintetvā cattāro
  pañca cāti nava vāre vihārā upassayato bahi nikkhamiṁ. Tenāha "aladdhā

  *  *  *  *  *  *
  Footnote: 1 chaṂa. sāmāvatikaṁ
-------------------------------------------------
[page 056]
  Cetaso santiṁ, citte avasavattinī"ti. Tattha cetaso santinti ariyamaggasamādhiṁ
  sandhāyāha. Citte avasavattinīti vīriyasamatāya abhāvena mama bhāvanācitte na
  vasavattinī. Sā kira ativiya paggahitavīriyā ahosi. Tassā me aṭṭhamī rattīti yato
  paṭṭhāya ānandattherassa santike ovādaṁ paṭilabhiṁ, tato paṭṭhāya rattindivamatanditā
  vipassanāya kammaṁ karontī rattiyaṁ catukkhattuṁ pañcakkhattuṁ vihārato nikkhamitvā
  manasikāraṁ pavattentī visesaṁ anadhigantvā aṭṭhamiyaṁ rattiyaṁ vīriyasamataṁ labhitvā
  maggapaṭipāṭiyā kilese khepesinti attho. Tena vuttaṁ "tassā me aṭṭhamī ratti,
  yato taṇhā samūhatā"ti. Sesaṁ vuttanayameva.
                      Sāmātherīgāthāvaṇṇanā niṭṭhitā.
                        Dukanipātavaṇṇanā niṭṭhitā.
                          ---------------
-------------------------------------------------
[page 057]
                             3. Tikanipāta
                   430. 1. Aparāsāmātherīgāthāvaṇṇanā
       tikanipāte paṇṇavīsati vassānītiādikā aparāya sāmāya theriyā gāthā.
       Ayampi purimabuddhesu katādhikārā tattha tattha bhave vivaṭṭūpanissayaṁ kusalaṁ
  upacinantī vipassissa bhagavato kāle candabhāgāya nadiyā tīre kinnarayoniyaṁ nibbatti.
  Sā tattha kinnarehi saddhiṁ kīḷāpasutā vicarati. Athekadivasaṁ satthā tassāpi kusalabīja-
  ropanatthaṁ tattha gantvā nadītīre caṅkami. Sā bhagavantaṁ disvā haṭṭhatuṭṭhā
  salalapupphāni ādāya satthu santikaṁ gantvā vanditvā tehi pupphehi bhagavantaṁ
  pūjesi. Sā tena puññakammena devamanussesu saṁsarantī imasmiṁ buddhuppāde
  kosambiyaṁ kulaghare nibbattitvā vayappattā sāmāvatiyā sahāyikā hutvā tassā matakāle
  saṁvegajātā pabbajitvā pañcavīsati vassāni cittasamādhānaṁ alabhitvā mahallikākāle
  sugatovādaṁ labhitvā vipassanaṁ vaḍḍhetvā saha paṭisambhidāhi arahattaṁ pāpuṇi.
  Tena vuttaṁ apadāne 1-:-
             "candabhāgānadītīre ahosiṁ kinnarī tadā
              addasāhaṁ devadevaṁ caṅkamantaṁ narāsabhaṁ.
              Ocinitvāna salalaṁ 2- buddhaseṭṭhassadāsahaṁ
              upasiṅghi mahāvīro salalaṁ devagandhikaṁ.
              Paṭiggahetvā sambuddho vipassī lokanāyako
              upasiṅghi mahāvīro pekkhamānāya me tadā.

  *  *  *  *  *  *
  Footnote: 1 khu.apa. 33/22/300 2 ocinitvā salaḷapupphaṁ (syā)
-------------------------------------------------
[page 058]
              Añjaliṁ paggahetvāna vanditvā dipaduttamaṁ 1-
              sakaṁ cittaṁ pasādetvā tato pabbatamāruhiṁ.
              Ekanavutito kappe yaṁ pupphamadadiṁ tadā
              duggatiṁ nābhijānāmi buddhapūjāyidaṁ phalaṁ.
              Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā attano paṭipattiṁ paccavekkhitvā udānavasena:-
       [39] "paṇṇavīsati Vassāni yato pabbajitāya me
              nābhijānāmi cittassa samaṁ laddhaṁ kudācanaṁ.
       [40] Aladdhā cetaso santiṁ citte avasavattinī
              tato saṁvegamāpādiṁ saritvā jinasāsanaṁ.
       [41] Bahūhi dukkhadhammehi appamādaratāya me
              taṇhakkhayo anuppatto kataṁ buddhassa sāsanaṁ
              ajja me sattamī ratti yato taṇhā visositā"ti
  imā gāthā abhāsi.
       Tattha cittassa samanti cittassa vūpasamaṁ, cetosamathamaggaphalasamādhīti attho.
       Tatoti tasmā cittavasaṁ vattetuṁ asamatthabhāvato. Saṁvegamāpādinti satthari
  dharantepi pabbajitakiccaṁ matthakaṁ pāpetuṁ asakkontī pacchākathaṁ pāpayissāmīti saṁvegaṁ
  ñāṇutrāsaṁ āpajjiṁ. Saritvā jinasāsananti kāṇakacchapopamādisatthuovādaṁ 2-
  anussaritvā. Sesaṁ vuttanayameva.
                    Aparāsāmātherīgāthāvaṇṇanā niṭṭhitā.

  *  *  *  *  *  *
  Footnote: 1 chaṂa. dvipaduttamaṁ 2 saṁṃahā. 19/1117/396, Ma.u. 14/252/220
-------------------------------------------------
[page 059]
                     431. 2. Uttamātherīgāthāvaṇṇanā
       catukkhattuṁ pañcakkhattuntiādikā uttamāya theriyā gāthā.
       Ayampi purimabuddhesu katādhikārā tattha tattha bhave vivaṭṭūpanissayaṁ kusalaṁ
  upacinantī vipassissa bhagavato kāle bandhumatīnagare aññatarassa kuṭumbikassa kulagehe
  1- gharadāsī hutvā nibbatti. Sā vayappattā attano ayyakānaṁ veyyāvaccaṁ karontī
  jīvati. Tena samayena bandhumarājā puṇṇamadivase 2- uposathiko hutvā purebhattaṁ dānāni
  datvā pacchābhattaṁ gantvā dhammaṁ suṇāti. Atha mahājanā yathā rājā paṭipajjati,
  tatheva puṇṇamadivase uposathaṅgāni samādāya vattanti. Athassā dāsiyā etadahosi
  "etarahi kho mahārājā mahājanā ca uposathaṅgāni samādāya vattanti, yannūnāhaṁ
  uposathadivasesu uposathasīlaṁ samādāya vatteyyan"ti. Sā tathā karontī suparisuddhaṁ
  uposathasīlaṁ rakkhitvā tāvatiṁsesu nibbattā aparāparaṁ sugatīsuyeva saṁsarantī imasmiṁ
  buddhuppāde sāvatthiyaṁ seṭṭhikule nibbattitvā viññutaṁ patvā 3- paṭācārāya
  theriyā santike dhammaṁ sutvā pabbajitvā vipassanaṁ paṭṭhapetvā taṁ matthakaṁ pāpetuṁ
  nāsakkhi, paṭācārātherī tassā cittācāraṁ ñatvā ovādamadāsi. Sā tassā ovāde
  ṭhatvā saha paṭisambhidāhi arahattaṁ pāpuṇi. Tena vuttaṁ apadāne 4-:-
              "nagare bandhumatiyā bandhumā nāma khattiyo
               divase puṇṇamāya so upavasi uposathaṁ.
               Ahaṁ tena samayena kumbhadāsī ahuṁ tahiṁ
               disvā sarājikaṁ senaṁ evāhaṁ cintayiṁ tadā.
               Rājāpi rajjaṁ chaḍḍetvā upavasi uposathaṁ
               saphalaṁ nūna taṁ kammaṁ janakāyo pamodito.

  *  *  *  *  *  *
  Footnote: 1 chaṂa. gehe 2 Ma. anuposathaṁ. evamuparipi 3 Sī.,Ma.,i. pattā 4 khu.apa. 33/1/298
-------------------------------------------------
[page 060]
               Yoniso paccavekkhitvā duggatiñca 1- daliddataṁ
               mānasaṁ sampahaṁsitvā upavasiṁ uposathaṁ.
               Ahaṁ uposathaṁ katvā sammāsambuddhasāsane
               tena kammena sukatena tāvatiṁsamagacchahaṁ.
               Tattha me sukataṁ byamhaṁ uddhaṁ yojanamuggataṁ 2-
               kūṭāgāravarūpetaṁ mahāsanasubhūsitaṁ.
               Accharā satasahassā upatiṭṭhanti maṁ sadā
               aññe deve atikkamma atirocāmi sabbadā.
               Catusaṭṭhidevarājūnaṁ mahesittamakārayiṁ
               tesaṭṭhicakkavattīnaṁ mahesittamakārayiṁ.
               Suvaṇṇavaṇṇā hutvāna bhavesu saṁsarāmahaṁ
               sabbattha pavarā homi uposathassidaṁ phalaṁ.
               Hatthiyānaṁ assayānaṁ rathayānañca sīvikaṁ 3-
               labhāmi sabbamevetaṁ uposathassidaṁ phalaṁ.
               Sovaṇṇamayaṁ rūpimayaṁ athopi phalikāmayaṁ
               lohitaṅkamayañceva sabbaṁ paṭilabhāmahaṁ.
               Koseyyakambalakāni 4- khomakappāsikāni ca
               mahagghāni ca vatthāni sabbaṁ paṭilabhāmahaṁ.
               Annaṁ pānaṁ khādanīyaṁ vatthasenāsanāni ca
               sabbametaṁ paṭilabhe uposathassidaṁ phalaṁ.

  *  *  *  *  *  *
  Footnote: 1 chaṂa. duggaccañca 2 chaṂa. ubbhayojanamuggataṁ 3 kevalaṁ (syā) 4...kambaliyāni
  (syā)
-------------------------------------------------
[page 061]
               Varagandhañca mālañca cuṇṇakañca vilepanaṁ
               sabbametaṁ paṭilabhe uposathassidaṁ phalaṁ.
               Kūṭāgārañca pāsādaṁ maṇḍapaṁ hammiyaṁ guhaṁ
               sabbametaṁ paṭilabhe uposathassidaṁ phalaṁ.
               Jātiyā sattavassāhaṁ pabbajiṁ anagāriyaṁ
               aḍḍhamāse asampatte arahattamapāpuṇiṁ.
               Kilesā jhāpitā mayhaṁ bhavā sabbe samūhatā
               sabbāsavaparikkhīṇā natthi dāni punabbhavo.
               Ekanavutito kappe yaṁ kammamakariṁ tadā
               duggatiṁ nābhijānāmi uposathassidaṁ phalaṁ.
               Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā attano paṭipattiṁ paccavekkhitvā udānavasena:-
        [42] "catukkhattuṁ Pañcakkhattuṁ vihārā upanikkhamiṁ
               aladdhā cetaso santiṁ citte avasavattinī.
        [43] Sā bhikkhuniṁ upāgacchiṁ yā me saddhāyikā ahu
               sā me dhammamadesesi khandhāyatanadhātuyo.
        [44] Tassā dhammaṁ suṇitvāna yathā maṁ anusāsi sā
               sattāhaṁ ekapallaṅkena nisīdiṁ pītisukhasamappitā
               aṭṭhamiyā pāde pasāresiṁ tamokkhandhaṁ padāliyā"ti
  imā gāthā abhāsi.
-------------------------------------------------
[page 062]
       Tattha sā bhikkhuniṁ upāgacchiṁ, yā me saddhāyikā ahūti yā mayā saddhātabbā
  saddheyyavacanā ahosi, taṁ bhikkhuniṁ sā ahaṁ upagacchiṁ upasaṅkamiṁ, paṭācārātheriṁ
  sandhāya vadati. "sā Bhikkhunī upagacchi, yā me sādhayikā"tipi pāṭho, sā paṭācārā
  bhikkhunī anukampāya maṁ upagacchi, yā mayhaṁ sadatthassa sādhikāti attho. Sā
  me dhammamadesesi, khandhāyatanadhātuyoti sā paṭācārā therī "ime pañcakkhandhā,
  imāni dvādasāyatanāni, imā aṭṭhārasa dhātuyo"ti khandhādike vibhajitvā 1- dassentī
  mayhaṁ dhammaṁ desesi.
       Tassā dhammaṁ suṇitvānāti tassā paṭisambhidāppattāya theriyā santike
  khandhādivibhāgapubbaṅgamaṁ ariyamaggaṁ pāpetvā desitaṁ saṇhaṁ sukhumaṁ vipassanādhammaṁ
  sutvā. Yathā maṁ anusāsi sāti sā therī yathā maṁ anusāsi ovadi, tathā
  paṭipajjantī paṭipattiṁ matthakaṁ pāpetvāpi sattāhaṁ ekapallaṅkena nisīdiṁ. Kathaṁ?
  pītisukhasamappitāti jhānamayena pītisukhena samaṅgībhūtā. Aṭṭhamiyā pāde pasāresiṁ,
  tamokkhandhaṁ padāliyāti anavasesaṁ mohakkhandhaṁ aggamaggena padāletvā aṭṭhame divase
  pallaṅkaṁ bhindantī pāde pasāresiṁ, idameva vassā aññābyākaraṇaṁ ahosi.
                     Uttamātherīgāthāvaṇṇanā niṭṭhitā.
                        -------------------
                 432. 3. Aparāuttamātherīgāthāvaṇṇanā 2-
       ye ime satta bojjhaṅgātiādikā aparāya uttamāya theriyā gāthā.
       Ayampi purimabuddhesu katādhikārā tattha tattha bhave vivaṭṭūpanissayaṁ kusalaṁ
  upacinantī vipassissa bhagavato kāle bandhumatīnagare kuladāsī hutvā nibbatti. Sā

  *  *  *  *  *  *
  Footnote: 1 Ma. avirājetvā, i. virājetvā 2 ka. aññataRā...
-------------------------------------------------
[page 063]
  Ekadivasaṁ satthusāvakaṁ ekaṁ khīṇāsavattheraṁ piṇḍāya carantaṁ disvā pasannamānasā
  tīṇi modakāni adāsi. Sā tena puññakammena devamanussesu saṁsarantī imasmiṁ
  buddhuppāde kosalajanapade aññatarasmiṁ brāhmaṇamahāsālakule nibbattitvā viññutaṁ
  pattā janapadacārikaṁ carantassa satthu santike dhammaṁ sutvā paṭiladdhasaddhā pabbajitvā
  nacirasseva saha paṭisambhidāhi arahattaṁ pāpuṇi. Tena vuttaṁ apadāne 1-:-
              "nagare bandhumatiyā kumbhadāsī ahosahaṁ
               mama bhāgaṁ gahetvāna gacchaṁ udakahārikā.
               Panthamhi samaṇaṁ disvā santacittaṁ samāhitaṁ
               pasannacittā sumanā modake tīṇidāsahaṁ.
               Tena kammena sukatena cetanāpaṇidhīhi ca
               ekanavutikappāni vinipātaṁ na gacchahaṁ. 2-
               Sampattiñca 3- karitvāna sabbaṁ anubhaviṁ ahaṁ
               modake tīṇi datvāna pattāhaṁ acalaṁ padaṁ.
               Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā attano paṭipattiṁ paccavekkhitvā udānavasena:-
        [45] "ye Ime sattā bojjhaṅgā maggā nibbānapattiyā
               bhāvitā te mayā sabbe yathā buddhena desitā.
        [46] Suññatassānimittassa lābhinīhaṁ yadicchakaṁ
               orasā dhītā buddhassa nibbānābhiratā sadā.
        [47] Sabbe kāmā samucchinnā ye dibbā ye ca mānusā
               vikkhīṇo jātisaṁsāro natthi dāni punabbhavo"ti
  imā gāthā abhāsi.

  *  *  *  *  *  *
  Footnote: 1 khu.apa. 33/30/301 2 agañchahaṁ (syā) 3 chaṂa. sampatti taṁ
-------------------------------------------------
[page 064]
       Tattha suññatassānimittassa, lābhinīhaṁ yadicchakanti suññatasamāpattiyā ca
  animittasamāpattiyā ca ahaṁ yadicchakaṁ lābhinī, tattha yaṁ yaṁ samāpajjituṁ icchāmi
  yattha yattha yadā yadā, taṁ taṁ tattha tattha tadā tadā samāpajjitvā viharāmīti
  attho. Yadipi hi suññatāppaṇihitādināmakassa yassa kassacipi maggassa suññatādibhedaṁ
  tividhampi phalaṁ sambhavati. Ayaṁ pana therī suññatānimittasamāpattiyova samāpajjati.
  Tena vuttaṁ "suññatassānimittassa, lābhinīhaṁ yadicchakan"ti. Yebhuyyavasena vā etaṁ
  vuttaṁ. Nidassanamattametanti apare.
       Ye dibbā ye ca mānusāti ye devalokapariyāpannā ye ca manussaloka-
  pariyāpannā vatthukāmā, te sabbepi tappaṭibaddhachandarāgappahānena mayā sammadeva
  ucchinnā, aparibhogārahā katā. Vuttañhi "abhabbo āvuso khīṇāsavo bhikkhu
  kāme paribhuñjituṁ, seyyathāpi pubbe agāriyabhūto"ti. Sesaṁ vuttanayameva.
                   Aparāuttamātherīgāthāvaṇṇanā niṭṭhitā.
                       --------------------
                     433. 4. Dantikātherīgāthāvaṇṇanā
       divāvihārā nikkhammātiādikā dantikāya theriyā gāthā.
       Ayampi purimabuddhesu katādhikārā tattha tattha bhave vivaṭṭūpanissayaṁ kusalaṁ
  upacinantī buddhasuññatakāle candabhāgāya nadiyā tīre kinnarayoniyaṁ nibbatti. Sā
  ekadivasaṁ kinnarehi saddhiṁ kīḷantī vicaramānā addasa aññataraṁ paccekabuddhaṁ
  aññatarasmiṁ rukkhamūle divāvihāraṁ nisinnaṁ, disvāna pasannamānasā upasaṅkamitvā
  sālapupphehi pūjaṁ katvā vanditvā pakkāmi. Sā tena puññakammena devamanussesu
  saṁsarantī imasmiṁ buddhuppāde sāvatthiyaṁ kosalarañño purohitabrāhmaṇassa gehe
-------------------------------------------------
[page 065]
  Nibbattitvā viññutaṁ patvā jetavanapaṭiggahaṇe paṭiladdhasaddhā upāsikā hutvā
  pacchā mahāpajāpatigotamiyā santike pabbajitvā rājagahe vasamānā ekadivasaṁ
  pacchābhattaṁ gijjhakūṭaṁ abhiruhitvā divāvihāraṁ nisinnā hatthārohakassa abhiruhanatthāya
  pādaṁ pasārentaṁ hatthiṁ disvā tadeva ārammaṇaṁ katvā vipassanaṁ vaḍḍhetvā
  saha paṭisambhidāhi arahattaṁ pāpuṇi. Tena vuttaṁ apadāne 1-:-
            "candabhāgānadītīre ahosiṁ kinnarī tadā
             addasaṁ virajaṁ buddhaṁ sayambhuṁ aparājitaṁ.
             Pasannacittā sumanā vedajātā katañjalī
             sālamālaṁ 2- gahetvāna sayambhuṁ abhipūjayiṁ.
             Tena kammena sukatena cetanāpaṇidhīhi ca
             jahitvā kinnarīdehaṁ tāvatiṁsamagacchahaṁ.
             Chattiṁsadevarājūnaṁ mahesittamakārayiṁ
             manasā patthitaṁ mayhaṁ nibbattati yathicchitaṁ.
             Dasannaṁ cakkavattīnaṁ mahesittamakārayiṁ
             ocitattāva hutvāna saṁsarāmi bhavesuhaṁ.
             Kusalaṁ vijjate mayhaṁ pabbajiṁ anagāriyaṁ
             pūjārahā ahaṁ ajja sakyaputtassa sāsane.
             Visuddhamānasā ajja apetamanapāpikā
             sabbāsavaparikkhīṇā natthi dāni punabbhavo.

  *  *  *  *  *  *
  Footnote: 1 khu.apa. 33/86/308 2 cha. naḷamālaṁ
-------------------------------------------------
[page 066]
             Catunnavutito kappe yaṁ buddhamabhipūjayiṁ
             duggatiṁ nābhijānāmi sālamālāyidaṁ phalaṁ.
       Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā attano paṭipattiṁ paccavekkhitvā pītisomanassajātā
  udānavasena:-
       [48] "divāvihārā Nikkhamma gijjhakūṭamhi pabbate
             nāgaṁ ogāhamuttiṇṇaṁ nadītīramhi addasaṁ.
       [49] Puriso aṅkusamādāya `dehi pādan'ti yācati
             nāgo pasārayī pādaṁ puriso nāgamāruhi.
       [50] Disvā adantaṁ damitaṁ manussānaṁ vasaṁ gataṁ
             tato cittaṁ samādhesiṁ khalu tāya vanaṁ gatā"ti
  imā gāthā abhāsi.
       Tattha nāgaṁ ogāhamuttiṇṇanti hatthināgaṁ nadiyaṁ ogāhaṁ katvā ogayha tato
  uttiṇṇaṁ. "ogayha Uttiṇṇan"ti 1- vā pāṭho. Makāro padasandhikaro. Nadītīramhi
  addasanti candabhāgāya 2- nadiyā tīre apassiṁ.
       Kiṁ karontanti 3- cetaṁ dassetuṁ vuttaṁ "puriso"tiādi. Tattha `dehi pādan'ti
  yācatīti "pādaṁ dehi "iti piṭṭhiārohanatthaṁ pādaṁ pasāretuṁ saññaṁ deti, yathāparicitaṁ
  hi saññaṁ dento idha yācatīti vutto.
       Disvā adantaṁ damitanti pakatiyā pubbe adantaṁ idāni hatthācariyena hatthi-
  sikkhāya damitadamathaṁ upagamitaṁ, kīdisaṁ damitaṁ? manussānaṁ vasaṁ gataṁ yaṁ yaṁ manussā

  *  *  *  *  *  *
  Footnote: 1 chaṂa. muttiṇṇanti 2 Sī. sappinikāya 3 Ma.,i. kiṁ karontīti
-------------------------------------------------
[page 067]
  Āṇāpenti, taṁ taṁ disvāti yojanā. Tato cittaṁ samādhesiṁ, khalu tāya vanaṁ
  gatāti khalūti avadhāraṇatthe nipāto. Tato hatthidassanato pacchā tāya hatthino
  kiriyāya hetubhūtāya vanaṁ araññaṁ gatā cittaṁ samādhesiṁyeva. Kathaṁ? "ayampi nāma
  tiracchānagato hatthī hatthidamakassa vasena damathaṁ gato, kasmā manussabhūtāya cittaṁ
  purisadamakassa satthu vasena damathaṁ na gamissatī"ti saṁvegajātā vipassanaṁ vaḍḍhetvā
  aggamaggasamādhinā mama cittaṁ samādhesiṁ accantasamādhānena sabbaso kilese khepesinti
  attho.
                     Dantikātherīgāthāvaṇṇanā niṭṭhitā.
                        ------------------
                     434. 5. Ubbirītherīgāthāvaṇṇanā
       amma jīvātiādikā ubbiriyā theriyā gāthā.
       Ayampi purimabuddhesu katādhikārā tattha tattha bhave vivaṭṭūpanissayaṁ kusalaṁ
  upacinantī padumuttarassa bhagavato kāle haṁsavatīnagare kulagehe nibbattitvā viññutaṁ
  pattā ekadivasaṁ mātāpitūsu maṅgalaṁ anubhavituṁ gehantaragatesu adutiyā sayaṁ gehe
  ohīnā upakaṭṭhāya velāya bhagavato sāvakaṁ ekaṁ khīṇāsavattheraṁ gehadvārasamīpena
  gacchantaṁ disvā bhikkhaṁ dātukāmā "bhante idha pavisathā"ti vatvā there gehaṁ
  paviṭṭhe pañcapatiṭṭhitena theraṁ vanditvā gonakādīhi āsanaṁ paññāpetvā adāsi.
  Nisīdi thero paññatte āsane. Sā pattaṁ gahetvā piṇḍapātassa pūretvā
  therassa hatthe ṭhapesi. Thero anumodanaṁ katvā pakkāmi. Sā tena puññakammena
  tāvatiṁsesu nibbattitvā tattha yāvatāyukaṁ uḷāradibbasampattiṁ anubhavitvā tato
  cutā sugatīsuyeva saṁsarantī imasmiṁ buddhuppāde sāvatthiyaṁ gahapatimahāsālakule
  nibbattitvā ubbirīti laddhanāmā abhirūpā dassanīyā pāsādikā ahosi. Sā
-------------------------------------------------
[page 068]
  Vayappattakāle kosalaraññā attano gehaṁ nītā katipayasaṁvaccharātikkamena ekaṁ dhītaraṁ
  labhi, tassā jīvantīti nāmaṁ akaṁsu. Rājā tassā dhītaraṁ disvā tuṭṭhamānaso
  ubbiriyā abhisekaṁ adāsi. Dhītā panassā ādhāvitvā paridhāvitvā vicaraṇakāle
  kālamakāsi. Mātā yattha tassā sarīranikkhepo kato, taṁ susānaṁ gantvā divase
  divase paridevati. Ekadivasaṁ satthu santikaṁ gantvā vanditvā thokaṁ nisīditvā gatā
  aciravatīnadiyā tīre ṭhatvā dhītaraṁ ārabbha paridevati. Satthā taṁ disvā gandhakuṭiyaṁ
  yathānisinnova attānaṁ dassetvā "kasmā vippalapasī"ti pucchi. Mama dhītaraṁ ārabbha
  vippalapāmi bhagavāti. Imasmiṁ susāne jhāpitā tava dhītaro caturāsītisahassamattā,
  tāsaṁ kataraṁ sandhāya vippalapasīti. Tāsaṁ taṁ taṁ āḷāhanaṭṭhānaṁ dassetvā:-
       [51] "amma Jīvāti vanamhi kandasi attānaṁ adhigaccha ubbiri
              cullāsītisahassāni sabbā jīvasanāmikā
              etamhāḷāhane daḍḍhā tāsaṁ kamanusocasī"ti
  upaḍḍhagāthamāha. 1-
       Tattha amma jīvāti mātupacāranāmena dhītuyā ālapanaṁ, idañcassā
  vippalapanākāradassanaṁ. Vanamhi kandasīti vanamajjhe paridevasi. Attānaṁ adhigaccha
  ubbirīti ubbiri tava attānameva tāva bujjhassu yāthāvato jānāhi.
  Cullāsītisahassānīti caturāsītisahassāni. Sabbā jīvasanāmikāti tā sabbāpi jīvanti,
  yā samānanāmikā. 2- Etamhāḷāhane daḍḍhāti etamhi susāne jhāpitā. Tāsaṁ
  kamanusocasīti tāsu jīvantīnāmāsu caturāsītisahassamattāsu kaṁ sandhāya tvaṁ anusocasi
  anusokaṁ āpajjasīti evaṁ satthārā dhamme desite desanānusārena ñāṇaṁ pesetvā
  vipassanaṁ ārabhitvā satthu desanāvilāsena attano ca hetusampattiyā yathāṭhitāva 3-
  vipassanaṁ ussukkāpetvā maggapaṭipāṭiyā aggaphale arahatte patiṭṭhāsi. Tena vuttaṁ
  apadāne 4-:-

  *  *  *  *  *  *
  Footnote: 1 Sī. diyaḍḍhgāthamāha, chaṂa. saupaḍḍhagāthamāha 2 Sī. ekanāmikā
  3 chaṂa. yathāṭhātāva 4 khu.apa. 33/37/302
-------------------------------------------------
[page 069]
             "nagare Haṁsavatiyā ahosiṁ mālikā 1- tadā
              mātā ca me pitā ceva kammantaṁ agamaṁsu te.
              Majjhantikamhi sūriye addasaṁ samaṇaṁ ahaṁ
              vīthiyā anugacchantaṁ āsanaṁ paññapesahaṁ.
              Gonakacittakādīhi 2- paññāpetvāhamāsanaṁ 3-
              pasannacittā sumanā idaṁ vacanamabraviṁ.
              Santattā kuthitā 4- bhūmi sūro majjhantike ṭhito
              mālutā ca na vāyanti kālo cevatthamehiti. 5-
              Paññattamāsanamidaṁ tavatthāya mahāmuni
              anukampaṁ upādāya nisīda mama āsane.
              Nisīdi tattha samaṇo sudanto suddhamānaso
              tassa pattaṁ gahetvāna yathārandhaṁ adāsahaṁ.
              Tena kammena sukatena cetanāpaṇidhīhi ca
              jahitvā mānusaṁ dehaṁ tāvatiṁsaṁ agañchahaṁ.
              Tattha me sukataṁ byamhaṁ āsanena sunimmitaṁ
              saṭṭhiyojanamubbedhaṁ tiṁsayojanavitthataṁ.
              Soṇṇamayā maṇimayā athopi phalikāmayā
              lohitaṅkamayā ceva pallaṅkā vividhā maMa.
              Tūlikāvikatikāhi kaṭṭhissacittakāhi ca 6-
              uddhaṁ ekantalomi ca pallaṅkā me susaṇṭhitā.

  *  *  *  *  *  *
  Footnote: 1 chaṂa. bālikā 2 chaṂa. gonakāvikatikāhi 3 chaṂa. paññāpetvā mamāsanaṁ
  4 ka. kaṭhitā 5 chaṂa. cevetthamehiti 6 kaṭissācittakāhi ca (syā)
-------------------------------------------------
[page 070]
              Yadā icchāmi gamanaṁ hāsakhiḍḍāsamappitā
              saha pallaṅkaseṭṭhena gacchāmi mama patthitaṁ.
              Asītidevarājūnaṁ mahesittamakārayiṁ
              sattaticakkavattīnaṁ mahesittamakārayiṁ.
              Bhavābhave saṁsarantī mahābhogaṁ labhāmahaṁ
              bhoge me ūnatā natthi ekāsanaphalaṁ idaṁ. 1-
              Duve bhave saṁsarāmi devatte atha mānuse
              aññe bhave na jānāmi ekāsanaphalaṁ idaṁ.
              Duve kule pajāyāmi khattiye cāpi brāhmaṇe
              uccākulikā 2- sabbattha ekāsanaphalaṁ idaṁ.
              Domanassaṁ na jānāmi cittasantāpanaṁ mama
              vevaṇṇiyaṁ na jānāmi ekāsanaphalaṁ idaṁ.
              Dhātiyo maṁ upaṭṭhanti khujjā celāvakā 3- bahū
              aṅkena aṅkaṁ gacchāmi ekāsanaphalaṁ idaṁ.
           4- Aññā mameva nhāpenti aññā bhojenti bhojanaṁ
              aññā maṁ alaṅkaronti aññā ramenti maṁ sadā
              aññā gandhaṁ vilimpanti ekāsanaphalaṁ idaṁ. 4-
              Maṇḍape rukkhamūle vā suññāgāre vasantiyā
              mama saṅkappamaññāya pallaṅko upatiṭṭhati.

  *  *  *  *  *  *
  Footnote: 1 chaṂa. ekāsanassidaṁ phalaṁ. evamuparipi 2 chaṂa. uccākulīnā 3 chaṂa. celāpikā
  4-4 chaṂa. aññā nhāpenti bhojenti aññā ramenti maṁ sadā
  aññā gandhaṁ vilimpanti ekāsanassidaṁ phalaṁ
-------------------------------------------------
[page 071]
              Ayaṁ pacchimako mayhaṁ carimo vattate bhavo
              ajjāpi rajjaṁ chaḍḍetvā pabbajiṁ anagāriyaṁ.
              Satasahassito kappe yaṁ dānamadadiṁ tadā
              duggatiṁ nābhijānāmi ekāsanaphalaṁ idaṁ.
              Kilesā jhāpitā mayhaṁ bhavā sabbe samūhatā
              nāgīva bandhanaṁ chetvā viharāmi anāsavā.
              Svāgataṁ vata me āsi buddhaseṭṭhassa santike
              tisso vijjā anuppattā kataṁ buddhassa sāsanaṁ.
              Paṭisambhidā catasso vimokkhāpi ca aṭṭhime
              chaḷabhiññā sacchikatā kataṁ buddhassa sāsanan"ti.
       Arahatte pana patiṭṭhāya attanā adhigatavisesaṁ pakāsentī:-
        [52] "abbuhi 1- Vata me sallaṁ duddasaṁ hadayassitaṁ
              yaṁ me sokaparetāya dhītusokaṁ byapānudi.
        [53] Sājja abbūḷhasallāhaṁ nicchātā parinibbutā
              buddhaṁ dhammañca saṁghañca upemi saraṇaṁ munin"ti
  imā dve gāthā abhāsi.
       Tattha abbuhi vata me sallaṁ, duddasaṁ hadayassitanti anupacitakusalasambhārehi
  yāthāvato duddasaṁ mama cittasannissitaṁ pīḷājananato dunnissaraṇato 2- anto tudanato
  ca "sallan"ti laddhanāmaṁ sokañca taṇhañca abbuhi vata nīhari vata. Yaṁ me

  *  *  *  *  *  *
  Footnote: 1 chaṂa. abbahī 2 chaṂa. dunnīharaṇato
-------------------------------------------------
[page 072]
  Sokaparetāyāti yasmā sokena abhibhūtāya mayhaṁ dhītusokaṁ byapānudi anavasesato
  nīhari, tasmā abbuhi vata me sallanti yojanā.
       Sājja abbūḷhasallāhanti sā ahaṁ ajja sabbaso uddhaṭataṇhāsallā tato eva
  nicchātā parinibbutā. Muninti sabbaññubuddhaṁ taduppadesitaṁ maggaphalanibbānapabhedaṁ
  navavidhalokuttaradhammañca tattha patiṭṭhitaṁ aṭṭhāriyapuggalasamūhasaṅkhātaṁ saṁghañca anutta-
  rehi tehi yojanato sakalavaṭṭadukkhavināsanato ca saraṇaṁ tāṇaṁ leṇaṁ parāyananti upemi
  upagacchāmi bujjhāmi sevāmi cāti attho.
                      Ubbirītherīgāthāvaṇṇanā niṭṭhitā.
                         -----------------
                     435. 6. Sukkātherīgāthāvaṇṇanā
       kiṁ me katā rājagahetiādikā sukkāya theriyā gāthā.
       Ayampi purimabuddhesu katādhikārā tattha tattha bhave vivaṭṭūpanissayaṁ kusalaṁ
  upacinantī vipassissa bhagavato kāle bandhumatīnagare kulagehe nibbattitvā viññutaṁ
  pattā upāsikāhi saddhiṁ vihāraṁ gantvā satthu santike dhammaṁ sutvā paṭiladdhasaddhā
  pabbajitvā bahussutā dhammadharā paṭibhānavatī ahosi. Sā tattha bahūni vassasahassāni
  brahmacariyaṁ caritvā puthujjanakālakiriyameva katvā tusite nibbatti, tathā 1-
  vipassissa bhagavato 1-, sikhissapi bhagavato, vessabhussapi bhagavato kāleti evaṁ tiṇṇaṁ
  sammāsambuddhānaṁ sāsane sīlaṁ rakkhitvā bahussutā dhammadharā ahosi, tathā
  kakusandhassa, konāgamanassa, kassapassa ca bhagavato sāsane pabbajitvā visuddhasīlā
  bahussutā dhammakathikā ahosi.

  *  *  *  *  *  *
  Footnote: 1-1 chaṂa. ime pāṭhā na dissanti
-------------------------------------------------
[page 073]
       Evaṁ sā tattha tattha bahuṁ puññaṁ upacinitvā sugatīsuyeva saṁsarantī imasmiṁ
  buddhuppāde rājagahanagare gahapatimahāsālakule nibbatti, sukkātissā nāmaṁ ahosi.
  Sā viññutaṁ pattā satthu rājagahapavesane laddhapasādā upāsikā hutvā aparabhāge
  dhammadinnāya theriyā santike dhammaṁ sutvā sañjātasaṁvegā tassā eva santike
  pabbajitvā vipassanāya kammaṁ karontī nacirasseva saha paṭisambhidāhi arahattaṁ
  pāpuṇi. Tena vuttaṁ apadāne 1-:-
             "ekanavutito kappe vipassī nāma nāyako
              uppajji cārudassano 2- sabbadhammavipassako.
              Tadāhaṁ bandhumatiyaṁ jātā aññatare kule
              dhammaṁ sutvāna munino pabbajiṁ anagāriyaṁ.
              Bahussutā dhammadharā paṭibhānavatī tathā
              vicittakathikā cāpi jinasāsanakārikā.
              Tadā dhammakathaṁ katvā hitāya janataṁ sadā 3-
              tato cutāhaṁ tusitaṁ upapannā yasassinī.
              Ekattiṁse ito kappe sikhī viya sikhī jino
              tapanto yasasā loke 4- uppajji vadataṁ varo.
              Tadāpi pabbajitvāna buddhasāsanakovidā
              jotetvā jinavākyāni tatopi tidivaṅgatā.
              Ekattiṁse ito kappe 5- vessabhū nāma nāyako
              uppajjittha mahāñāṇī tadāpi ca tathevahaṁ.

  *  *  *  *  *  *
  Footnote: 1 khu.apa. 33/111/420 2 cārunayano (syā) 3 chaṂa. bahuṁ
  4 lokaṁ (syā) 5 chaṂa. ekattiṁseva kappamhi
-------------------------------------------------
[page 074]
              Pabbajitvā dhammadharā jotayiṁ jinasāsanaṁ
              gantvā marupuraṁ rammaṁ anubhosiṁ mahāsukhaṁ.
              Imamhi bhaddake kappe kakusandho jinuttamo
              uppajji narasaraṇo 1- tadāpi ca tathevahaṁ.
              Pabbajitvā munimataṁ jotayitvā yathāyukaṁ
              tato cutāhaṁ tidasaṁ 2- agaṁ sabhavanaṁ yathā.
              Imasmiṁyeva kappamhi konāgamananāyako
           3- uppajji vadataṁ varo sabbasattānamuttamo. 3-
              Tadāpi pabbajitvāna sāsane tassa tādino
              bahussutā dhammadharā jotayiṁ jinasāsanaṁ.
              Imasmiṁyeva kappamhi kassapo munimuttamo 4-
              uppajji lokasaraṇo araṇo maraṇantagū.
              Tassāpi naradhīrassa pabbajitvāna sāsane
              pariyāpuṭasaddhammā paripucchā visāradā.
              Susīlā lajjinī ceva tīsu sikkhāsu kovidā
              bahuṁ dhammakathaṁ katvā yāvajīvaṁ mahāmune.
              Tena kammavipākena cetanāpaṇidhīhi ca
              jahitvā mānusaṁ dehaṁ tāvatiṁsaṁ agañchahaṁ.
              Pacchime ca bhave dāni giribbajapuruttame
              jātā seṭṭhikule phīte mahāratanasañcaye.

  *  *  *  *  *  *
  Footnote: 1 narasaddūlo (syā), i. varasaddūlo 2 chaṂa. tidivaṁ
  3-3 chaṂa. uppajji lokasaraṇo araṇo amataṅgato 4 muni sattamo (syā)
-------------------------------------------------
[page 075]
              Yadā bhikkhusahassena parivuto lokanāyako
              upāgami rājagahaṁ sahassakkhehi vaṇṇito.
                       Danto dantehi saha purāṇajaṭilehi
                       vippamutto vippamuttehi
                       siṅgīnikkhasavaṇṇo
                       rājagahaṁ pāvisi bhagavā.
              Disvā buddhānubhāvantaṁ sutvā ca 1- guṇasañcayaṁ
              buddhe cittaṁ pasādetvā pūjayiṁ taṁ mahabbalaṁ. 2-
              Aparena ca kālena dhammadinnāya santike
              agārā nikkhamitvāna pabbajiṁ anagāriyaṁ.
              Kesesu chijjamānesu kilese jhāpayiṁ ahaṁ
              uggahiṁ sāsanaṁ sabbaṁ pabbajitvā cirenahaṁ.
              Tato dhammaṁ adesesiṁ mahājanasamāgame
              dhamme desiyamānamhi dhammābhisamayo ahu.
              Nekapāṇasahassānaṁ taṁ viditvātivimhito 3-
              abhippasanno me yakkho gamitvāna 4- giribbajaṁ.
              Kiṁ me katā rājagahe manussā madhuṁ pītāva acchare
              ye sukkaṁ na upāsanti 5- desentiṁ amataṁ padaṁ.
              Tañca appaṭivānīyaṁ asecanakamojavaṁ
              pivanti maññe sappaññā valāhakamivaddhagū.

  *  *  *  *  *  *
  Footnote: 1 chaṂa. va 2 chaṂa. yathābalaṁ 3...vijimhito(syā) 4 chaṂa. bhamitvāna
  5 payirupāsanti (syā)
-------------------------------------------------
[page 076]
              Iddhīsu ca vasī homi dibbāya sotadhātuyā
              cetopariyañāṇassa vasī homi mahāmune.
              Pubbenivāsaṁ jānāmi dibbacakkhu visodhitaṁ
              sabbāsavaparikkhīṇā natthi dāni punabbhavo.
              Atthadhammaniruttīsu paṭibhāne tatheva ca
              ñāṇaṁ mama mahāvīra uppannaṁ tava santike.
              Kilesā jhāpitā mayhaṁ bhavā sabbe samūhatā
              nāgīva bandhanaṁ chetvā viharāmi anāsavā.
              Svāgataṁ vata me āsi buddhaseṭṭhassa santike
              tisso vijjā anuppattā kataṁ buddhassa sāsanaṁ.
              Paṭisambhidā catasso vimokkhāpi ca aṭṭhime
              chaḷabhiññā sacchikatā kataṁ buddhassa sāsanan"ti.
       Arahattaṁ pana patvā pañcasatabhikkhuniparivārā mahādhammakathikā ahosi. Sā
  ekadivasaṁ rājagahe piṇḍāya caritvā katabhattakiccā bhikkhunupassayaṁ pavisitvā
  sannisinnāya mahatiyā parisāya madhubhaṇḍaṁ 1- pīḷetvā rasaṁ madhuraṁ 2- pāyentī viya
  amatena abhisiñcantī viya dhammaṁ deseti. Parisā cassā dhammakathaṁ ohitasotā
  avikkhittacittā sakkaccaṁ suṇāti. Tasmiṁ khaṇe theriyā caṅkamanakoṭiyaṁ rukkhe
  adhivatthā devatā dhammadesanāya pasannā rājagahaṁ pavisitvā rathiyāya rathiyaṁ siṅghāṭakena
  siṅghāṭakaṁ vicaritvā tassā guṇaṁ vibhāventī:-

  *  *  *  *  *  *
  Footnote: 1 Sī. madhugaṇḍaṁ 2 chaṂa. sumadhuraṁ
-------------------------------------------------
[page 077]
        [54] "kiṁ Me katā rājagahe manussā madhuṁ pītāva acchare
              ye sukkaṁ na upāsanti desentiṁ buddhasāsanaṁ.
        [55] Tañca appaṭivānīyaṁ asecanakamojavaṁ
              pivanti maññe sappaññā valāhakamivaddhagū"ti
  imā dve gāthā abhāsi.
       Tattha kiṁ me katā rājagahe manussāti ime rājagahe manussā kiṁ katā
  kismiṁ nāma kicce byākatā. Madhuṁ pītāva acchareti yathā bhaṇḍamadhuṁ 1- gahetvā madhuṁ
  pītavanto visaññino hutvā sīsaṁ ukkhipituṁ na sakkonti, evaṁ imepi dhammasaññāya
  visaññino hutvā maññe sīsaṁ ukkhipituṁ na sakkonti, kevalaṁ accharantiyevāti
  attho. Ye sukkaṁ na upāsanti, desentiṁ buddhasāsananti buddhassa bhagavato sāsanaṁ
  yāthāvato desentiṁ pakāsentiṁ sukkaṁ theriṁ ye na upāsanti na payirupāsanti,
  te ime rājagahe manussā kiṁ katāti yojanā.
       Tañca appaṭivānīyanti tañca pana dhammaṁ anivattitabhāvāvahaṁ 2- niyyānikaṁ,
  abhikkantatāya vā yathā sotujanasavanamanoharabhāvena asecanīyaṁ 3- asecanakaṁ anāsittakaṁ
  pakatiyāva mahārasaṁ tato eva ojavantaṁ. "osadhan"tipi Pāḷi, vaṭṭadukkhabyādhitikicchāya
  osadhabhūtaṁ. Pivanti maññe sappaññā, valāhakamivaddhagūti valāhakantarato nikkhantaṁ
  udakaṁ nirudakakantāre pathagā 4- viya taṁ dhammaṁ sappaññā paṇḍitapurisā pivanti
  maññe pivantā viya suṇanti.
       Manussā taṁ sutvā pasannamānasā theriyā santikaṁ upasaṅkamitvā sakkaccaṁ
  dhammaṁ suṇiṁsu. Aparabhāge theriyā āyupariyosāne parinibbānakāle sāsanassa
  niyyānikabhāvavibhāvanatthaṁ aññaṁ byākarontī:-

  *  *  *  *  *  *
  Footnote: 1 Sī. gaṇḍamadhuṁ 2 Sī. anivattanīYu... 3 chaṂa. anapanīyaṁ 4 Ma. pathikā
-------------------------------------------------
[page 078]
        [56] "sukkā Sukkehi dhammehi vītarāgā samāhitā
              dhāreti antimaṁ dehaṁ jetvā māraṁ savāhanan"ti
  imaṁ gāthaṁ abhāsi.
       Tattha sukkāti sukkātherī attānameva paraṁ viya dasseti. Sukkehi dhammehīti
  suparisuddhehi lokuttaradhammehi. Vītarāgā samāhitāti aggamaggena sabbaso vītarāgā
  arahattaphalasamādhinā samāhitā. Sesaṁ vuttanayameva.
                      Sukkātherīgāthāvaṇṇanā niṭṭhitā.
                         ----------------
                     436. 7. Selātherīgāthāvaṇṇanā
       natthi nissaraṇaṁ loketiādikā selāya theriyā gāthā.
       Ayampi purimabuddhesu katādhikārā tattha tattha bhave vivaṭṭūpanissayaṁ kusalaṁ
  upacinantī haṁsavatīnagare kulagehe nibbattitvā viññutaṁ pattā mātāpitūhi samāna-
  jātikassa kulaputtassa dinnā tena saddhiṁ bahūni vassasatāni sukhasaṁvāsaṁ vasitvā
  tasmiṁ kālaṅkate sayampi addhagatā vayoanuppattā saṁvegajātā kiṁ kusalagavesinī
  kālena kālaṁ ārāmena ārāmaṁ vihārena vihāraṁ anuvicarati "samaṇabrāhmaṇānaṁ
  santike dhammaṁ sossāmī"ti. Sā ekadivasaṁ satthu bodhirukkhaṁ upasaṅkamitvā "yadi
  buddho bhagavā asamo asamasamo appaṭipuggalo, dassetu me ayaṁ bodhi pāṭihāriyan"ti
  nisīdi. Tassā tathā cittuppādasamanantarameva bodhi pajjali, sabbasovaṇṇamayā sākhā
  upaṭṭhahiṁsu, sabbā disā virociṁsu. Sā taṁ pāṭihāriyaṁ disvā pasannamānasā
  garucittīkāraṁ upaṭṭhapetvā sirasi añjaliṁ paggayha sattarattindivaṁ tattheva nisīdi.
  Sattame divase uḷāraṁ pūjāsakkāraṁ akāsi. Sā tena puññakammena devamanussesu
-------------------------------------------------
[page 079]
  Saṁsarantī imasmiṁ buddhuppāde āḷavikassa rañño dhītā hutvā nibbatti,
  selātissā nāmaṁ ahosi. Āḷavikassa pana rañño dhītāti katvā āḷavikātipi naṁ
  voharanti. Sā viññutaṁ pattā satthari āḷavakaṁ dametvā tassa hatthe pattacīvaraṁ datvā
  tena saddhiṁ āḷavīnagaraṁ upagate dārikā hutvā raññā saddhiṁ satthu santikaṁ
  upagantvā dhammaṁ sutvā paṭiladdhasaddhā upāsikā ahosi. Sā aparabhāge
  sañjātasaṁvegā bhikkhunīsu pabbajitvā katapubbakiccā vipassanaṁ paṭṭhapetvā saṅkhāre
  sammasantī upanissayasampannattā paripakkañāṇā nacirasseva arahattaṁ pāpuṇi. Tena
  vuttaṁ apadāne 1-:-
              "nagare haṁsavatiyā cārikī 2- āsahaṁ tadā
               ārāmeneva 3- ārāmaṁ carāmi kusalatthikā.
               Kāḷapakkhamhi divase addasaṁ bodhimuttamaṁ
               tattha cittaṁ pasādetvā bodhimūle nisīdahaṁ.
               Garucittaṁ upaṭṭhetvā sire katvāna añjaliṁ
               somanassaṁ pavedetvā evaṁ cintesi tāvade.
               Yadi buddho amitaguṇo asamappaṭipuggalo
               dassetu pāṭihīraṁ me bodhi obhāsatu ayaṁ.
               Saha āvajjite mayhaṁ bodhi pajjali tāvade
               sabbasoṇṇamayā 4- āsi disā sabbā virocati.
               Sattarattindivaṁ tattha bodhimūle nisīdahaṁ
               sattame divase patte dīpapūjaṁ akāsahaṁ.

  *  *  *  *  *  *
  Footnote: 1 khu.apa. 33/61/305 2 cārinī (syā) 3 chaṂa. ārāmena ca 4 sabbasovaṇṇamayā (syā)
-------------------------------------------------
[page 080]
               Āsanaṁ parivāretvā pañcadīpāni pajjaluṁ
               yāva udeti sūriyo dīpā me pajjaluṁ tadā.
               Tena kammena sukatena cetanāpaṇidhīhi ca
               jahitvā mānusaṁ dehaṁ tāvatiṁsaṁ agañchahaṁ.
               Tattha me sukataṁ byamhaṁ pañcadīpāti vuccati
            1- satayojanamubbedhaṁ saṭṭhiyojanavitthataṁ. 1-
               Asaṅkhyeyyāni dīpāni parivāre jalanti 2- me
               yāvatā devabhavanaṁ dīpālokena jotati.
               Puratthābhimukhā santi 3- yadi icchāmi passituṁ
               uddhaṁ adho ca tiriyaṁ sabbaṁ passāmi cakkhunā.
               Yāvatā abhikaṅkhāmi daṭṭhuṁ sukatadukkaṭaṁ 4-
               tattha āvaraṇaṁ natthi rukkhesu pabbatesu vā.
               Asītidevarājūnaṁ mahesittamakārayiṁ
               satānaṁ cakkavattīnaṁ mahesittamakārayiṁ.
               Yaṁ yaṁ yonūpapajjāmi devattaṁ atha mānusaṁ
               dīpasatasahassāni parivāre jalanti me.
               Devalokā cavitvāna uppajjiṁ mātukucchiyaṁ
               mātu kucchigatā santī 5- akkhi me na nimīlati.
               Dīpasatasahassāni puññakammasamaṅgino 6-
               sūtighareva jalanti 7- pañcadīpānidaṁ phalaṁ.

  *  *  *  *  *  *
  Footnote: 1-1 chaṂa. saṭṭhiyojanamubbedhaṁ tiṁsayojanavitthataṁ 2 chaṂa. jaliṁsu 3 chaṂa. parammukhā
  nisīditvā 4 chaṂa. sugataduggate 5 kucchagataṁ santaṁ (syā)
  6 chaṂa. puññakammasamaṅgitā 7 chaṂa. jalanti sūtikāgehe
-------------------------------------------------
[page 081]
               Pacchime bhave sampatte 1- mānasaṁ vinivattayiṁ
               ajarāmaraṁ 2- sītibhāvaṁ nibbānaṁ phassayiṁ ahaṁ.
               Jātiyā sattavassāhaṁ arahattaṁ apāpuṇiṁ
               upasampādayī buddho guṇamaññāya gotamo.
               Maṇḍape rukkhamūle vā pāsādesu guhāsu vā 3-
            4- suññāgāre pajjhāyantā pañcadīpā jalanti me. 4-
               Dibbacakkhu visuddhaṁ me samādhikusalā ahaṁ
               abhiññāpāramippattā pañcadīpānidaṁ phalaṁ.
               Sabbavositavosānā katakiccā anāsavā
               pañcadīpā mahāvīra pāde vandāmi cakkhumā.
               Satasahassito kappe yaṁ dīpamadadiṁ tadā
               duggatiṁ nābhijānāmi pañcadīpānidaṁ phalaṁ.
               Kilesā jhāpitā mayhaṁ bhavā sabbe samūhatā
               nāgīva bandhanaṁ chetvā viharāmi anāsavā.
               Svāgataṁ vata me āsi buddhaseṭṭhassa santike
               tisso vijjā anuppattā kataṁ buddhassa sāsanaṁ.
               Paṭisambhidā catasso vimokkhāpi ca aṭṭhime
               chaḷabhiññā sacchikatā kataṁ buddhassa sāsanan"ti.

  *  *  *  *  *  *
  Footnote: 1 bhavasampatte (syā) 2 chaṂa. ajarāmataṁ, i. ajarāmaraṇaṁ
  3 chaṂa. suññāgāre vasantiyā 4-4 chaṂa. sadā pajjalate dīpaṁ pañcadīpānidaṁ phalaṁ
-------------------------------------------------
[page 082]
       Arahattaṁ pana patvā therī sāvatthiyaṁ viharantī ekadivasaṁ pacchābhattaṁ sāvatthito
  nikkhamitvā divāvihāratthāya andhavanaṁ pavisitvā aññatarasmiṁ rukkhamūle nisīdi. Atha
  naṁ māro vivekato vicchedetukāmo 1- aññātakarūpena upagantvā:-
        [57] "natthi Nissaraṇaṁ loke kiṁ vivekena kāhasi
              bhuñjāhi 2- kāmaratiyo māhu pacchānutāpinī"ti
  gāthamāha.
       Tassattho:- imasmiṁ loke sabbasamayesupi upaparikkhiyamānesu nissaraṇaṁ nibbānaṁ
  nāma natthi tesaṁ tesaṁ samaṇabrāhmaṇānaṁ chandaso paṭiññāyamānaṁ vohāramattamevetaṁ, 3-
  tasmā kiṁ vivekena kāhasi evarūpe sampannapaṭhamavaye ṭhitā iminā kāyavivekena
  kiṁ karissasi. Athakho bhuñjāhi kāmaratiyo vatthukāmakilesakāmasannissitā khiḍḍāratiyo
  paccanubhohi. Kasmā 4-? māhu pacchānutāpinī "yadatthaṁ 5- brahmacariyaṁ carāmi, tadeva
  nibbānaṁ natthi, tenevetaṁ nādhigataṁ, kāmabhogā ca parihīnā, anattho vata mayhan"ti
  pacchā vippaṭisārinī mā ahosīti adhippāyo.
       Taṁ sutvā therī "bālo vatāyaṁ māro, yo mama paccakkhabhūtaṁ nibbānaṁ
  paṭikkhipati. Kāmesu ca maṁ pavāreti, mama khīṇāsavabhāvaṁ na jānāti, handa naṁ
  taṁ jānāpetvā tajjessāmī"ti cintetvā:-
        [58] "sattisūlūpamā Kāmā khandhāsaṁ adhikuṭṭanā
              yaṁ tvaṁ kāmaratiṁ brūsi aratī dāni sā maMa. 6-
        [59] Sabbattha vihatā nandī tamokkhandho padālito
              evaṁ jānāhi pāpima nihato tvamasi antakā"ti
  imaṁ gāthādvayamāha.

  *  *  *  *  *  *
  Footnote: 1 Ma. vicchinditukāmo, cāvetukāmo saṁ.sa. 15/162/154 2 bhuñjassu
  saṁ.sa. 15/162/154 3 Ma. vācāvatthumattamevetaṁ 4 Ma. kasmā yasmā
  5 Ma. nissaraṇatthaṁ 6 arati mayha sā ahu saṁ.sa. 15/162/154
-------------------------------------------------
[page 083]
       Tattha sattisūlūpamā kāmāti kāmā nāma yena adhiṭṭhitā, tassa sattassa
  vinivijjhanato nissitasatti viya sūlaṁ viya ca 1- daṭṭhabbā. Khandhāti upādānakkhandhā.
  Āsanti tesaṁ. Adhikuṭṭanāti chindanādhiṭṭhānā, accādānaṭṭhānanti attho. Yato
  khandhe accādāya sattā kāmehi chejjabhejjaṁ pāpuṇanti. Yaṁ tvaṁ kāmaratiṁ brūsi,
  aratī dāni sā mamāti pāpima tvaṁ yaṁ kāmaratiṁ ramitabbaṁ sevitabbaṁ katvā
  vadasi, sā dāni mama niratijātikattā 2- mīḷhasadisā, na tāya mama koci attho
  atthīti.
       Tattha kāraṇamāha "sabbattha vihatā nandī"tiādinā. Tattha evaṁ jānāhīti
  "sabbaso pahīnataṇhāvijjā"ti maṁ jānāhi, tato eva balavidhamanavisayātikkamanehi
  antaka lāmakācāra māra tvaṁ mayā nihato bādhito asi, na panāhaṁ tayā
  bādhitabbāti attho.
       Evaṁ theriyā māro santajjito tatthevantaradhāyi. Therīpi phalasamāpattisukhena
  andhavane divasabhāgaṁ vītināmetvā sāyaṇhe vasanaṭṭhānameva gatā.
                      Selātherīgāthāvaṇṇanā niṭṭhitā.
                         -----------------
                     437. 8. Somātherīgāthāvaṇṇanā
       yantaṁ isīhi pattabbantiādikā somāya theriyā gāthā.
       Ayampi purimabuddhesu katādhikārā tattha tattha bhave vivaṭṭūpanissayaṁ kusalaṁ
  upacinantī sikhissa bhagavato kāle khattiyamahāsālakule nibbattitvā viññutaṁ patvā
  aruṇarañño 3- aggamahesī ahosīti sabbaṁ atītavatthu abhayattheriyā vatthusadisaṁ.

  *  *  *  *  *  *
  Footnote: 1 Sī. nisitapītasattisūlā viya 2 Sī. aratijātikattā 3 Sī. aruṇavato rañño
-------------------------------------------------
[page 084]
  Paccuppannavatthu pana ayaṁ therī tattha tattha devamanussesu saṁsarantī imasmiṁ
  buddhuppāde rājagahe bimbisārassa rañño purohitassa dhītā hutvā nibbatti, tassā
  somāti nāmaṁ ahosi. Sā viññutaṁ pattā satthu rājagahapavesane paṭiladdhasaddhā upāsikā
  hutvā aparabhāge sañjātasaṁvegā bhikkhunīsu pabbajitvā katapubbakiccā vipassanāya
  kammaṁ karontī nacirasseva saha paṭisambhidāhi arahattaṁ pāpuṇi. Tena vuttaṁ
  apadāne 1-:-
             "nagare aruṇavatiyā aruṇo nāma khattiyo
              tassa rañño ahaṁ bhariyā nagulaṁ pādayāmahaṁ 2-
              yāvatā .pe. Kataṁ buddhassa sāsanan"ti.
       Sabbaṁ abhayattheriyā apadānasadisaṁ.
       Arahattaṁ pana patvā vimuttisukhena sāvatthiyaṁ viharantī ekadivasaṁ divāvihāratthāya
  andhavanaṁ pavisitvā aññatarasmiṁ rukkhamūle nisīdi. Atha naṁ māro vivekato vicchedetu-
  kāmo 3- adissamānarūpo upagantvā ākāse ṭhatvā:-
        [60] "yantaṁ Isīhi pattabbaṁ ṭhānaṁ durabhisambhavaṁ
              na taṁ dvaṅgulapaññāya sakkā pappotumitthiyā"ti
  imaṁ gāthamāha.
       Tassattho:- sīlakkhandhādīnaṁ esanaṭṭhena "isī"ti laddhanāmehi buddhādīhi mahā-
  paññehi pattabbaṁ, taṁ aññehi pana durabhisambhavaṁ dunnipphādanīyaṁ. Yaṁ taṁ arahatta-
  saṅkhātaṁ paramassāsaṭṭhānaṁ, na taṁ dvaṅgulapaññāya nihīnapaññāya itthiyā pāpuṇituṁ
  sakkā. Itthiyo hi sattaṭṭhavassakālato paṭṭhāya sabbakālaṁ odanaṁ paccantiyo

  *  *  *  *  *  *
  Footnote: 1 khu.apa. 33/71/291 2 Sī. cārikaṁ cārayāmahaṁ, chaṂa. vāritaṁ vārayāmahaṁ, i. na mālaṁ
  pādayāmahaṁ 3 Ma. vicchinditukāmo
-------------------------------------------------
[page 085]
  Pakkuṭṭhite 1- udake taṇḍule pakkhipitvā "ettāvatā odanaṁ pakkan"ti na jānanti,
  pakkuṭṭhiyamāne pana taṇḍule dabbiyā uddharitvā dvīhi aṅgulehi pīḷetvā
  jānanti, tasmā dvaṅgulapaññāyāti vuttā.
       Taṁ sutvā therī māraṁ apasādentī:-
        [61] "itthibhāvo No kiṁ kayirā 2- cittamhi susamāhite
              ñāṇamhi vattamānamhi sammā dhammaṁ vipassato.
        [62] Sabbattha vihatā nandi tamokkhandho padālito
              evaṁ jānāhi pāpima nihato tvamasi antakā"ti
  itarā dve gāthā abhāsi.
       Tattha itthibhāvo no kiṁ kayirāti mātugāmabhāvo amhākaṁ kiṁ kareyya,
  arahattuppattiyā kīdisaṁ vibandhaṁ uppādeyya. Cittamhi susamāhiteti citte
  aggamaggasamādhinā suṭṭhu samāhite. Ñāṇamhi vattamānamhīti tato arahattamaggañāṇe
  pavattamāne. Sammā dhammaṁ vipassatoti catusaccadhammaṁ pariññādividhinā sammadeva
  passato. Ayaṁ hettha saṅkhepo:- pāpima itthī vā hotu puriso vā, aggamagge
  adhigate arahattaṁ hatthagatamevāti.
       Idāni tassa attanā adhigatabhāvaṁ ujukameva dassentī "sabbattha vihatā
  nandī"ti gāthamāha. Sā vuttatthāyeva.
                      Somātherīgāthāvaṇṇanā niṭṭhitā.
                        Tikanipātavaṇṇanā niṭṭhitā.

  *  *  *  *  *  *
  Footnote: 1 chaṂa. pakkuthite 2 itthibhāvo kiṁ kayirā saṁ.sa. 15/163/155
-------------------------------------------------
[page 086]
                            4. Catukkanipāta
                 438. 1. Bhaddakāpilānītherīgāthāvaṇṇanā 1-
       catukkanipāte putto buddhassa dāyādotiādikā bhaddakāpilāniyā theriyā
  gāthā.
       Sā kira padumuttarassa bhagavato kāle haṁsavatīnagare kulagehe nibbattitvā
  viññutaṁ patvā satthu santike dhammaṁ suṇantī satthāraṁ ekaṁ bhikkhuniṁ pubbenivāsaṁ
  anussarantīnaṁ aggaṭṭhāne ṭhapentaṁ disvā adhikārakammaṁ katvā sayampi taṁ ṭhānantaraṁ
  patthetvā yāvajīvaṁ puññāni katvā tato cutā devamanussesu saṁsarantī anuppanne
  buddhe bārāṇasiyaṁ kulagehe nibbattitvā patikulaṁ gantvā ekadivasaṁ attano nanandāya
  saddhiṁ kalahaṁ karontī tāya paccekabuddhassa piṇḍapāte dinne "ayaṁ imassa dānaṁ
  datvā uḷārasampattiṁ labhissatī"ti paccekabuddhassa hatthato pattaṁ gahetvā bhattaṁ
  chaḍḍetvā kalalassa pūretvā adāsi. Mahājano garahi "bāle paccekabuddho te
  kiṁ aparajjhī"ti. Sā tesaṁ vacanena lajjamānā puna pattaṁ gahetvā kalalaṁ nīharitvā
  dhovitvā gandhacuṇṇena ubbaṭṭetvā catumadhurassa pūretvā upari āsittena paduma
  gabbhavaṇṇena sappinā vijjotamānaṁ paccekabuddhassa hatthe ṭhapetvā "yathā ayaṁ
  piṇḍapāto obhāsajāto, evaṁ obhāsajātaṁ me sarīraṁ hotū"ti patthanaṁ paṭṭhapesi.
  Sā tato cavitvā sugatīsuyeva saṁsarantī kassapabuddhakāle bārāṇasiyaṁ mahāvibhavassa
  seṭṭhino dhītā hutvā nibbatti. Pubbakammaphalena 2- duggandhasarīrā manussehi
  jigucchitabbā hutvā saṁvegajātā attano ābharaṇehi suvaṇṇiṭṭhakaṁ kāretvā bhagavato
  cetiye patiṭṭhāpesi, uppalahatthena ca pūjaṁ akāsi. Tenassā sarīraṁ tasmiṁyeva bhave
  sugandhaṁ manoharaṁ jātaṁ. Sā patino piyā manāpā hutvā yāvajīvaṁ kusalaṁ katvā tato
  cutā sagge nibbatti. Tatthāpi yāvajīvaṁ dibbasukhaṁ anubhavitvā tato cutā

  *  *  *  *  *  *
  Footnote: 1 chaṂa. bhaddākāpilānī... evamuparipi 2 Ma. pubbakammabalena
-------------------------------------------------
[page 087]
  Bārāṇasirañño dhītā hutvā tattha devasampattisadisaṁ sampattiṁ anubhavantī cirakālaṁ
  paccekabuddhe upaṭṭhahitvā tesu parinibbutesu saṁvegajātā tāpasapabbajjāya
  pabbajitvā uyyāne vasantī jhānāni bhāvetvā brahmaloke nibbattitvā tato
  cutā sāgalanagare kosiyagottassa brāhmaṇakulassa gehe nibbattitvā mahatā
  parivārena vaḍḍhitvā vayappattā mahātitthagāme pipphalikumārassa gehaṁ nītā. Tasmiṁ
  pabbajituṁ nikkhante mahantaṁ bhogakkhandhaṁ mahantañca ñātiparivaṭṭaṁ pahāya pabbajjatthāya
  nikkhamitvā pañca vassāni titthiyārāme pavisitvā aparabhāge mahāpajāpatigotamiyā
  santike pabbajjaṁ upasampadañca labhitvā vipassanaṁ paṭṭhapetvā nacirasseva arahattaṁ
  pāpuṇi. Tena vuttaṁ apadāne 1-:-
              "padumuttaro nāma jino sabbadhammāna pāragū
               ito satasahassamhi kappe uppajji nāyako.
               Tadāhu 2- haṁsavatiyaṁ videho nāma nāmato 3-
               seṭṭhī pahūtaratano tassa jāyā ahosahaṁ.
               Kadāci so narādiccaṁ upecca saparijjano
               dhammaṁ assosi buddhassa sabbadukkhakkhayāvahaṁ. 4-
               Sāvakaṁ dhutavādānaṁ aggaṁ kittesi nāyako
               sutvā sattāhikaṁ dānaṁ datvā buddhassa tādino.
               Nipacca sirasā pāde taṁ ṭhānaṁ abhipatthayiṁ
               sa hāsayanto parisaṁ tadā hi narapuṅgavo.
               Seṭṭhino anukampāya imā gāthā abhāsatha
               lacchase patthitaṁ ṭhānaṁ nibbuto hohi puttaka.

  *  *  *  *  *  *
  Footnote: 1 khu.apa. 33/244/380 2 tadā hi (syā) 3 nāmako (syā) 4 chaṂa. sabbadukkhabhayappahaṁ
-------------------------------------------------
[page 088]
               Satasahassito kappe okkākakulasambhavo
               gotamo nāma gottena satthā loke bhavissati.
               Tassa dhammesu dāyādo oraso dhammanimmito
               kassapo nāma gottena hessati satthu sāvako.
               Taṁ sutvā mudito hutvā yāvajīvaṁ tadā jinaṁ
               mettacitto paricari paccayehi vināyakaṁ.
               Sāsanaṁ jotayitvāna so madditvā kutitthiye
               veneyyaṁ vinayitvāna 1- nibbuto so sasāvako.
               Nibbute tamhi lokagge pūjanatthāya satthuno
               ñātimitte samānetvā saha tehi akārayi.
               Sattayojanikaṁ thūpaṁ ubbedhaṁ 2- ratanāmayaṁ
               jalantaṁ sataraṁsiṁva sālarājaṁva phullitaṁ.
               Sattasatasahassāni 3- cātiyo satta kārayiṁ 3-
               naḷaggi viya jotantī 4- rataneheva sattahi.
               Gandhatelehi pūretvā dīpānujjalayī tahiṁ
               pūjanatthāya mahesissa sabbasattānukampino 5-.
               Sattasatasahassāni puṇṇakumbhāni kārayiṁ
               rataneheva puṇṇāni pūjanatthāya mahesino.
               Majjhe aṭṭhaṭṭhakumbhīnaṁ ussitā kañcanagghiyo
               atirocanti vaṇṇena sāradeva divākaro.

  *  *  *  *  *  *
  Footnote: 1 chaṂa. vinayitvā ca 2 chaṂa. ubbiddhaṁ 3-3 chaṂa. pātiyo tattha kārayi
  4 jotante (syā) 5 chaṂa. sabbabhūtānukampino
-------------------------------------------------
[page 089]
               Catudvāresu sobhanti toraṇā ratanāmayā
               ussitā phalakā rammā sobhanti ratanāmayā.
               Virocanti parikkhāyo 1- avaṭaṁsā sunimmitā
               ussitāni paṭākāni ratanāni virocare.
               Surattaṁ sukatañcetaṁ 2- cetiyaṁ ratanāmayaṁ
               atirocati vaṇṇena sasañjhova 3- divākaro.
               Thūpassa me disā 4- tisso haritālena pūrayi 5-
            6- ekā manosilāyekā añjanena ca ekikā. 6-
               Pūjaṁ etādisaṁ rammaṁ kāretvā varavādino
               adāsiṁ dānaṁ saṁghassa yāvajīvaṁ yathābalaṁ.
               Sahāhaṁ 7- seṭṭhinā tena tāni puññāni sabbaso
               yāvajīvaṁ karitvāna sahāva sugatiṁ gatā.
               Sampattiyonubhutvāna devatte atha mānuse
               chāyā viya sarīrena saha teneva saṁsariṁ.
               Ekanavutito kappe vipassī nāma nāyako
               uppajji cārudassano 8- sabbadhammavipassako.
               Tadā hi bandhumatiyā 9- brāhmaṇo sādhusammato
               aḍḍho santo guṇenāsi dhanena ca suduggato.
               Tadāpi tassāhaṁ āsiṁ brāhmaṇī samacetasā
               kadāci so dijavaro saṅgamesi mahāmuniṁ.

  *  *  *  *  *  *
  Footnote: 1 chaṂa. parikkhittā 2 chaṂa. sukataṁ cittaṁ 3 sasajjhāva (syā) 4 chaṂa. vediyo
  5 pūrayiṁ (syā) 6-6 chaṂa. ekaṁ manosilāyekaṁ... ekikaṁ 7 chaṂa. sahāva 8 cārunayano
  (syā) 9 chaṂa. tadāyaṁ bandhumatiyaṁ
-------------------------------------------------
[page 090]
               Nisinnaṁ janakāyamhi desentaṁ amataṁ padaṁ
               sutvā dhammaṁ pamudito adāsi ekasāṭakaṁ.
               Gharaṁ ekena vatthena gantvānetaṁ mamabravi 1-
               anumoda mahāpuññe 2- dinnaṁ buddhassa sāṭakaṁ.
               Tadāhaṁ añjaliṁ katvā anumodiṁ suviditā 3-
               sudinno sāṭako sāmi buddhaseṭṭhassa tādino.
               Sukhito sajjito hutvā saṁsaranto bhavābhave
               bārāṇasipure ramme rājā āsi mahīpati.
               Tadā tassa mahesīhaṁ itthigumbassa uttamā
               tassāpi dutiyikā 4- āsiṁ pubbasnehena bhattuno.
               Piṇḍāya vicarante so 5- aṭṭha paccekanāyake
               disvā pamudito hutvā datvā piṇḍaṁ mahārahaṁ.
               Buddhe 6- nimantayitvāna katvā ratanamaṇḍapaṁ
               kammārehi katamaṭṭhaṁ 7- sovaṇṇaṁ satahatthakaṁ. 8-
               Samānetvāna te sabbe tesaṁ dānamadāsi so
               senāsane 9- paviṭṭhānaṁ pasanno sehi pāṇibhi.
               Tampi dānaṁ sahādāsiṁ kāsirājenahantadā
               punāhaṁ bārāṇasiyaṁ jātā kāsikagāmake.
               Kuṭumbikakule phīte sukhito so sabhātuko
               jeṭṭhassa bhātuno jāyā ahosiṁ supatibbatā.

  *  *  *  *  *  *
  Footnote: 1 chaṂa. sa mabravi 2 chaṂa. mahāpuññaṁ 3 chaṂa. supīṇitā 4 chaṂa. tassāti dayitā
  5 chaṂa. te 6 chaṂa. puno 7 chaṂa. kataṁ pattaṁ 8 chaṂa. vata pattakaṁ 9 chaṂa. soṇṇāsane
-------------------------------------------------
[page 091]
               Paccekabuddhaṁ disvāna mama bhattukaniyaso 1-
               bhātu bhattaṁ tassa datvā āgate tamhi pāvadiṁ.
               Nābhinandittha so dānaṁ tato tassa adāsahaṁ
               buddhānāniya 2- taṁ annaṁ puna tasseva so adā.
               Taṁ dānaṁ 3- chaḍḍayitvāna duṭṭhā buddhassahaṁ tadā
               pattaṁ kalalapuṇṇantaṁ adāsiṁ tassa tādino.
               Dāne ca gahaṇe ceva apace padusepi ca
               samacittamukhaṁ disvā tadāhaṁ saṁvijiṁ bhusaṁ.
               Puna pattaṁ gahetvāna sodhayitvā sugandhinā
               pasannacittā pūretvā saghataṁ sakkharaṁ adaṁ.
               Yattha yatthūpapajjāmi surūpā homi dānato
               buddhassa apakārena duggandhā madanena 4- ca.
               Puna kassapadhīrassa niṭṭhāpitamhi 5- cetiye
               sovaṇṇaṁ iṭṭhakaṁ varaṁ adāsiṁ muditā ahaṁ.
               Catujjātena gandhena temayitvā 6- tamiṭṭhakaṁ
               muttā duggandhadosamhā sabbaṅgasusamāgatā.
               Sattapātisahassāni ratanehi ca 7- sattahi
               kāretvā ghatapūrāni vaṭṭīni ca sahassaso.
               Pakkhipetvā padīpetvā ṭhapayiṁ sattapantiyo
               pūjanatthaṁ lokanāthassa vippasannena cetasā.

  *  *  *  *  *  *
  Footnote: 1 chaṂa. kaniyassa mama bhattuno 2 chaṂa. ukhā āniya 3 chaṂa. tadannaṁ 4 chaṂa. vadanena
  5 chaṂa. nidhāyantamhi 6 chaṂa. nicayitvā 7 chaṂa. rataneheva
-------------------------------------------------
[page 092]
               Tadāpi tasmiṁ puññasmiṁ bhāginīhaṁ visesato
               puna kāsīsu sañjāto sumitto 1- iti vissuto.
               Tassāhaṁ bhariyā āsiṁ sukhitā sajjitā piyā
               tadā paccekamunino adāsiṁ ghanaveṭhanaṁ.
               Tassāpi bhāginī āsiṁ moditvā dānamuttamaṁ
               punāpi kāsiraṭṭhamhi jāto koliyajātiyā.
               Tadā koliyaputtānaṁ satehi saha pañcahi
               pañca paccekabuddhānaṁ satāni samupaṭṭhahi.
               Temāsaṁ vāsayitvāna 2- adāsi ca ticīvaraṁ 3-
               jāyā tassa tadā āsiṁ puññakammapathānugā.
               Tato cuto ahu rājā nando nāma mahāyaso
               tassāpi mahesī āsiṁ sabbakāmasamiddhinī.
               Tato ahu cavitvāna 4- brahmadatto mahīpati
               padumavatiputtānaṁ paccekamuninaṁ tadā.
               Satāni pañucanūnāni yāvajīvaṁ upaṭṭhahiṁ
               rājuyyāne nivāsetvā nibbutāni ca pūjayiṁ.
               Cetiyāni ca kāretvā pabbajitvā ubho mayaṁ
               bhāvetvā appamaññāyo brahmalokaṁ agamhase.
               Tato cuto mahātitthe sujāto pipphalāyano
               mātā sumanadevīti kosigotto dijo pitā.

  *  *  *  *  *  *
  Footnote: 1 chaṂa. sumittā 2 chaṂa. tappayitvāna 3 chaṂa. ticīvare 4 chaṂa. tadā rājā bhavitvāna
-------------------------------------------------
[page 093]
               Ahaṁ madde janapade sākalāyaṁ 1- puruttame
               kapilassa dijassāsiṁ dhītā mātā sucīmati.
               Ghanakañcanabimbena nimminitvāna maṁ pitā
               adā kassapadhīrassa kāmehi vajjitassa ca. 2-
               Kadāci so taruṇiko 3- gantvā kammantapekkhako
               kākādikehi khajjante pāṇe disvāna saṁviji.
               Gharepāhaṁ 4- tile jāte disvānātapatāpane
               kimikākehi khajjante saṁvegamalabhiṁ tadā.
               Tadā so pabbajī dhīro ahaṁ taṁ anupabbajiṁ
               pañcavassāni nivasiṁ paribbājapathe 5- ahaṁ.
               Yadā pabbajitā āsi gotamī jinaposikā
               tadāhaṁ tamupagantvā buddhena anusāsitā.
               Nacireneva kālena arahattaṁ apāpuṇiṁ
               aho kalyāṇamittattaṁ kassapassa sirīmato.
               Putto 6- buddhassa dāyādo kassapo susamāhito
               pubbenivāsaṁ yovedi saggāpāyañca passati.
               Atho jātikkhayaṁ patto abhiññāvosito muni
               etāhi tīhi vijjāhi tevijjo hoti brāhmaṇo.
               Tatheva bhaddakāpilānī tevijjā maccuhāyinī
               dhāreti antimaṁ dehaṁ jetvā māraṁ savāhanaṁ.

  *  *  *  *  *  *
  Footnote: 1 chaṂa. sākalāya 2 chaṂa. maṁ 3 chaṂa. kāruṇiko
  4 chaṂa. gharevāhaṁ 5 chaṂa. paribbājavate 6 chaṂa. suto
-------------------------------------------------
[page 094]
               Disvā ādīnavaṁ loke ubho pabbajitā mayaṁ
               tayamha khīṇāsavā dantā sītibhūtāmha nibbutā.
               Kilesā jhāpitā mayhaṁ bhavā sabbe samūhatā
               nāgīva bandhanaṁ chetvā viharāmi anāsavā.
               Svāgataṁ vata me āsi buddhaseṭṭhassa santike
               tisso vijjā anuppattā kataṁ buddhassa sāsanaṁ.
               Paṭisambhidā catasso vimokkhāpi ca aṭṭhime
               chaḷabhiññā sacchikatā kataṁ buddhassa sāsanan"ti.
       Arahattaṁ pana patvā pubbenivāsañāṇe ciṇṇavasī ahosi. Tattha sātisayaṁ
  katādhikārattā aparabhāge taṁ satthā jetavane ariyagaṇamajjhe nisinno bhikkhuniyo
  paṭipāṭiyā ṭhānantaresu ṭhapento pubbenivāsaṁ anussarantīnaṁ aggaṭṭhāne ṭhapesi.
  Sā ekadivasaṁ mahākassapassa therassa guṇābhitthavanapubbakaṁ attano katakiccatādi-
  vibhāvanamukhena udānaṁ udānentī:-
        [63] "putto Buddhassa dāyādo kassapo susamāhito
              pubbenivāsaṁ yovedi saggāpāyañca passati.
        [64] Atho jātikkhayaṁ patto abhiññāvosito muni
              etāhi tīhi vijjāhi tevijjo hoti brāhmaṇo.
        [65] Tatheva bhaddakāpilānī tevijjā maccuhāyinī
              dhāreti antimaṁ dehaṁ jetvā māraṁ savāhanaṁ.
-------------------------------------------------
[page 095]
        [66] Disvā ādīnavaṁ loke ubho pabbajitā mayaṁ
              tyamha khīṇāsavā dantā sītibhūtāmha nibbutā"ti
  imā gāthā abhāsi.
       Tattha putto buddhassa dāyādoti buddhānubuddhabhāvato sammāsambuddhassa
  anujātisuto tato eva tassa dāyabhūtassa navalokuttaradhammassa ādānena dāyādo
  kassapo 1- lokiyalokuttarehi samādhīhi suṭṭhu samāhitacittatāya susamāhito.
  Pubbenivāsaṁ yovedīti yo mahākassapatthero pubbenivāsaṁ attano paresañca nivutthak-
  khandhasantānaṁ pubbenivāsānussatiñāṇena pākaṭaṁ katvā avedi aññāsi paṭivijjhi.
  Saggāpāyañca passatīti chabbīsatidevalokabhedaṁ saggaṁ catubbidhaṁ apāyañca dibbacakkhunā
  hatthatale āmalakaṁ viya passati.
       Atho jātikkhayaṁ pattoti tato paraṁ jātikkhayasaṅkhātaṁ arahattaṁ patto. Abhiññāya
  2- abhipatthena ñāṇena abhivisiṭṭhena 2- abhiññeyyaṁ dhammaṁ abhijānitvā pariññeyyaṁ
  parijānitvā pahātabbaṁ pahāya sacchikātabbaṁ sacchikatvā vosito niṭṭhaṁ patto
  katakicco. Āsavakkhayapaññāsaṅkhātaṁ monaṁ pattattā muni.
       Tatheva bhaddakāpilānīti yathā mahākassapo etāhi yathāvuttāhi tīhi vijjāhi
  tevijjo maccuhāyī ca, tatheva bhaddakāpilānī tevijjā maccuhāyinīti. Tato eva
  dhāreti antimaṁ dehaṁ, jetvā māraṁ savāhananti attānameva paraṁ viya katvā
  dasseti.
       Idāni yathā therassa paṭipattiādimajjhapariyosānakalyāṇā, evaṁ mamapīti
  dassentī "disvā ādīnavan"ti osānagāthamāha. Tattha tyamha khīṇāsavā dantāti
  te mayaṁ mahākassapatthero ahañca uttamena damena 3- dantā sabbaso khīṇāsavā

  *  *  *  *  *  *
  Footnote: 1 Ma.,i. kassapagotto 2-2 Ma. abhivisuddhena ñāṇena, cha. abhivisiṭṭhena ñāṇena
  3 Sī. damathena
-------------------------------------------------
[page 096]
  Ca amha. Sītibhūtāmha nibbutāti tato eva kilesapariḷāhābhāvato sītibhūtā
  saupādisesāya nibbānadhātuyā nibbutā ca amha bhavāmāti attho.
                   Bhaddakāpilānītherīgāthāvaṇṇanā niṭṭhitā.
                       Catukkanipātavaṇṇanā niṭṭhitā.
                           -------------
-------------------------------------------------
[page 097]
                            5. Pañcakanipāta
                    439. 1. Aññatarātherīgāthāvaṇṇanā
       pañcakanipāte paṇṇavīsati vassānītiādikā aññatarāya theriyā gāthā.
       Ayampi purimabuddhesu katādhikārā tattha tattha bhave vivaṭṭūpanissayaṁ kusalaṁ
  upacinantī imasmiṁ buddhuppāde devadahanagare mahāpajāpatigotamiyā dhātī hutvā
  vaḍḍhesi. Nāmagottato pana apaññātā 1- ahosi. Sā mahāpajāpatigotamiyā pabbajita-
  kāle sayampi pabbajitvā pañcavīsati saṁvaccharāni kāmarāgena upaddutā accharā-
  saṅghātamattampi kālaṁ cittekaggataṁ alabhantī bāhā paggayha kandamānā
  dhammadinnātheriyā santike dhammaṁ sutvā kāmehi vinivattitamānasā kammaṭṭhānaṁ
  gahetvā bhāvanamanuyuñjantī nacirasseva chaḷabhiññā hutvā attano paṭipattiṁ
  paccavekkhitvā udānavasena:-
        [67] "paṇṇavīsati Vassāni yato pabbajitā ahaṁ
              nāccharāsaṅghātamattampi cittassūpasamajjhagaṁ.
        [68] Aladdhā cetaso santiṁ kāmarāgenavassutā
              bāhā paggayha kandantī vihāraṁ pāvisiṁ ahaṁ.
        [69] Sā bhikkhuniṁ upāgacchiṁ yā me saddhāyikā ahu
              sā me dhammamadesesi khandhāyatanadhātuyo.
        [70] Tassā dhammaṁ suṇitvāna ekamante upāvisiṁ
              pubbenivāsaṁ jānāmi dibbacakkhu visodhitaṁ.

  *  *  *  *  *  *
  Footnote: 1 Sī. aññātā
-------------------------------------------------
[page 098]
        [71] Cetopariccañāṇañca sotadhātu visodhitā
              iddhīpi me sacchikatā patto me āsavakkhayo
              chaḷabhiññā sacchikatā kataṁ buddhassa sāsanan"ti
  imā gāthā abhāsi.
       Tattha nāccharāsaṅghātamattampīti accharāghaṭitamattampi khaṇaṁ aṅguliphoṭanamattampi
  1- kālanti attho. Cittassūpasamajjhaganti cittassa upasamaṁ cittekaggaṁ na
  ajjhaganti yojanā, na paṭilabhinti attho.
        Kāmarāgenavassutāti kāmaguṇasaṅkhātesu vatthukāmesu daḷhatarābhinivesitāya
  bahalena chandarāgena tintacittā.
         Bhikkhuninti dhammadinnātheriṁ sandhāya vadati.
       Cetopariccañāṇañcāti cetopariyañāṇañca visodhitanti sambandho, adhigatanti
  attho. Sesaṁ vuttanayameva.
                     Aññatarātherīgāthāvaṇṇanā niṭṭhitā.
                         ----------------
                     440. 2. Vimalātherīgāthāvaṇṇanā
       mattā vaṇṇena rūpenātiādikā vimalāya theriyā gāthā.
       Ayampi purimabuddhesu katādhikārā tattha tattha bhave vivaṭṭūpanissayaṁ kusalaṁ
  upacinitvā imasmiṁ buddhuppāde vesāliyaṁ aññatarāya rūpūpajīviniyā itthiyā dhītā
  hutvā nibbatti, vimalātissā nāmaṁ ahosi. Sā vayappattā tatheva jīvitaṁ 2-
  kappentī

  *  *  *  *  *  *
  Footnote: 1 Sī.,i. aṅguliphoṭhanamattampi 2 Ma. ducintitaṁ
-------------------------------------------------
[page 099]
  Ekadivasaṁ āyasmantaṁ mahāmoggallānaṁ vesāliyaṁ piṇḍāya carantaṁ disvā paṭibaddha-
  cittā hutvā therassa vasanaṭṭhānaṁ gantvā theraṁ uddissa palobhanakammaṁ kātuṁ
  ārabhi. "titthiyehi Uyyojitā tathā akāsī"ti keci vadanti. Thero tassā
  asubhavibhāvanamukhena 1- santajjanaṁ katvā ovādamadāsi. Taṁ heṭṭhā theragāthāya 2- āgatameva,
  tathā pana therena ovāde dinne sā saṁvegajātā hirottappaṁ paccupaṭṭhapetvā sāsane
  paṭiladdhasaddhā upāsikā hutvā aparabhāge bhikkhunīsu pabbajitvā ghaṭentī vāyamantī
  hetusampannatāya nacirasseva arahattaṁ patvā attano paṭipattiṁ paccavekkhitvā udāna-
  vasena:-
        [72] "mattā Vaṇṇena rūpena sobhaggena yasena ca
              yobbanena cupatthaddhā aññāsamatimaññihaṁ.
        [73] Vibhūsitvā imaṁ kāyaṁ sucittaṁ bālalāpanaṁ
              aṭṭhāsiṁ vesidvāramhi luddo pāsamivoḍḍiya.
         [74] Pilandhanaṁ vidassentī 3- guyhaṁ pakāsikaṁ bahuṁ
              akāsiṁ vividhaṁ māyaṁ ujjhagghantī bahuṁ janaṁ.
        [75] Sājja piṇḍaṁ caritvāna muṇḍā saṅghāṭipārutā
              nisinnā rukkhamūlamhi avitakkassa lābhinī.
        [76] Sabbe yogā samucchinnā ye dibbā ye ca mānasā
              khepetvā āsave sabbe sītibhūtāmhi nibbutā"ti
  imā gāthā abhāsi.
       Tattha mattā vaṇṇena rūpenāti guṇavaṇṇena ceva rūpasampattiyā ca.
  Sobhaggenāti subhagabhāvena. Yasenāti parivārasampattiyā. Mattā vaṇṇamadarūpamada-
  sobhaggamadaparivāramadavasena madaṁ āpannāti attho. Yobbanena cupatthaddhāti

  *  *  *  *  *  *
  Footnote: 1 Sī. sarīrasabhāvavibhāvanā... 2 Sī. therakathāya 3 chaṂa. vidaṁsentī
-------------------------------------------------
[page 100]
  Yobbanamadena uparūpari thaddhā yobbananimittena ahaṅkārena upatthaddhacittā
  anupasantamānasā. Aññāsamatimaññihanti aññā itthiyo attano vaṇṇādiguṇehi
  sabbathāpi atikkamitvā maññiṁ ahaṁ. Aññāsaṁ vā itthīnaṁ vaṇṇādiguṇe atimaññiṁ
  atikkamitvā amaññiṁ avamānaṁ akāsiṁ.
       Vibhūsitvā imaṁ kāyaṁ, sucittaṁ bālalāpananti imaṁ nānāvidhāsucibharitaṁ
  jegucchaṁ ahaṁ mamāti bālānaṁ lāpanato vācanato bālalāpanaṁ mama kāyaṁ chavirāgakaraṇa-
  kesaṭṭhapanādinā sucittaṁ vatthābharaṇehi vibhūsitvā sumaṇḍitapasāditaṁ katvā. Aṭṭhāsiṁ
  vesidvāramhi, luddo pāsamivoḍḍiyāti migaluddo viya migānaṁ bandhanatthāya daṇḍa-
  vākarādimigapāsaṁ mārassa pāsabhūtaṁ yathāvuttaṁ mama kāyaṁ vesidvāramhi vesiyā
  gharadvāre oḍḍiyitvā aṭṭhāsiṁ.
       Pilandhanaṁ vidassentī, guyhaṁ pakāsikaṁ bahunti ūrujaghanathanadassanādikaṁ 1-
  guyhañceva pādajāṇusirādikaṁ 2- pakāsañcāti guyhaṁ pakāsikañca bahuṁ nānappakāraṁ
  pilandhanaṁ ābharaṇaṁ dassentī. Akāsiṁ vividhaṁ māyaṁ, ujjhagghantī bahuṁ jananti
  yobbanamadamattaṁ bahuṁ bālajanaṁ vippalambhetuṁ hasantī gandhamālāvatthābharaṇādīhi
  sarīrasabhāvapaṭicchādanena hasavilāsabhāvādīhi 3- tehi ca vividhaṁ nānappakāraṁ vañcanaṁ akāsiṁ.
       Sājja piṇḍaṁ caritvāna, muṇḍā saṅghāṭipārutā, nisinnā rukkhamūlamhi,
  avitakkassa lābhinīti sā ahaṁ evaṁ pamādavihārinī samānā ajja idāni ayyassa
  mahāmoggallānattherassa ovāde ṭhatvā sāsane pabbajitvā muṇḍā saṅghāṭipārutā
  hutvā piṇḍaṁ caritvāna bhikkhāhāraṁ bhuñjitvā nisinnā rukkhamūlamhi rukkhamūle
  vivittāsane nisinnā dutiyajjhānapādakassa aggaphalassa adhigamena avitakkassa lābhinī
  amhīti yojanā.

  *  *  *  *  *  *
  Footnote: 1 Ma. urujaṅghathanadassanādikaṁ 2 Sī. pādajālanūpurādikaṁ 3 Sī. hāvabhāvavilāsādīhi
-------------------------------------------------
[page 101]
       Sabbe yogāti kāmayogādayo cattāropi yogā. Samucchinnāti paṭhamamaggādinā
  yathārahaṁ sammadeva ucchinnā pahīnā. Sesaṁ vuttanayameva.
                      Vimalātherīgāthāvaṇṇanā niṭṭhitā.
                        ------------------
                      441. 3. Sīhātherīgāthāvaṇṇanā
       ayonisomanasikārātiādikā sīhāya theriyā gāthā.
       Ayampi purimabuddhesu katādhikārā tattha tattha bhave vivaṭṭūpanissayaṁ kusalaṁ
  upacinitvā imasmiṁ buddhuppāde vesāliyaṁ sīhasenāpatino bhaginiyā dhītā hutvā
  nibbatti, tassā "mātulassa nāmaṁ karomā"ti sīhāti nāmaṁ akaṁsu. Sā viññutaṁ
  patvā ekadivasaṁ satthārā sīhassa senāpatino dhamme desiyamāne taṁ dhammaṁ sutvā
  paṭiladdhasaddhā mātāpitaro anujānāpetvā pabbaji, pabbajitvā ca vipassanaṁ
  ārabhitvāpi bahiddhā puthuttārammaṇe vidhāvantaṁ cittaṁ nivattetuṁ asakkontī satta
  saṁvaccharāni micchāvitakkehi bādhiyamānā cittassādaṁ alabhantī "kiṁ me iminā pāpa-
  jīvitena, ubbandhitvā marissāmī"ti pāsaṁ gahetvā rukkhasākhāyaṁ laggitvā taṁ
  attano kaṇṭhe paṭimuñcantī pubbāciṇṇavasena vipassanāya cittaṁ abhinīhari,
  antimabhavikatāya pāsassa bandhanaṁ gīvaṭṭhāne ahosi, ñāṇassa paripākaṁ gatattā sā tāvadeva
  vipassanaṁ vaḍḍhetvā saha paṭisambhidāhi arahattaṁ pāpuṇi. Arahattappattasamakālameva
  ca pāsabandho gīvato muccitvā vinivatti. Sā arahatte patiṭṭhitā udānavasena:-
        [77] "ayonisomanasikārā Kāmarāgena aṭṭitā
              ahosiṁ uddhatā pubbe citte avasavattinī.
-------------------------------------------------
[page 102]
        [78] Pariyuṭṭhitā kilesehi subhasaññānuvattinī
              samaṁ cittassa nālabhiṁ rāgacittavasānugā.
        [79] Kisā paṇḍu vivaṇṇā ca satta vassāni cārihaṁ
              nāhaṁ divā vā rattiṁ vā sukhaṁ vindiṁ sudukkhitā.
        [80] Tato rajjuṁ gahetvāna pāvisiṁ vanamantaraṁ
              varamme idha ubbandhaṁ yañca hīnaṁ punācare.
        [81] Daḷhapāsaṁ karitvāna rukkhasākhāya bandhiya
  imā gāthā abhāsi.
       Tattha ayonisomanasikārāti anupāyamanasikārena, asubhe subhanti vipallā-
  saggāhena. Kāmarāgena aṭṭitāti kāmaguṇesu chandarāgena pīḷitā. Ahosiṁ uddhatā
  pubbe, citte avasavattinīti pubbe mama citte mayhaṁ vase avattamāne uddhatā
  nānārammaṇe vikkhittacittā asamāhitā ahosiṁ.
       Pariyuṭṭhitā kilesehi, subhasaññānuvattinīti pariyuṭṭhānappattehi kāmarāgādīhi
  kilesehi abhibhūtā rūpādīsu subhanti pavattāya kāmasaññāya anuvattanasīlā. Samaṁ
  cittassa nālabhiṁ, rāgacittavasānugāti kāmarāgasampayuttassa 1- vasaṁ anugacchantī
  īsakampi cittassa samaṁ cetosamathaṁ cittekaggataṁ na labhiṁ.
       Kisā paṇḍu vivaṇṇā cāti evaṁ ukkaṇṭhitabhāvena kisā dhamanisanthatagattā
  uppaṇḍuppaṇḍukajātā tato eva vivaṇṇā vigatachavivaṇṇā ca hutvā. Satta
  vassānīti satta saṁvaccharāni. Cārihanti cariṁ ahaṁ. Nāhaṁ divā vā rattiṁ vā,

  *  *  *  *  *  *
  Footnote: 1 chaṂa....sampayuttacittassa
-------------------------------------------------
[page 103]
  Sukhaṁ vindiṁ sudukkhitāti evamahaṁ sattasu saṁvaccharesu kilesadukkhena dukkhitā
  ekadāpi divā vā rattiṁ vā samaṇasukhaṁ na paṭilabhiṁ.
       Tatoti kilesapariyuṭṭhānena samaṇasukhālābhabhāvato. Rajjuṁ gahetvāna, pāvisiṁ
  vanamantaranti pāsarajjuṁ ādāya vanantaraṁ pāvisiṁ. Kimatthaṁ pāvisīti ce āha "varamme
  idha ubbandhaṁ, yañca hīnaṁ punācare"ti yadahaṁ samaṇadhammaṁ kātuṁ asakkontī hīnaṁ
  gihibhāvaṁ puna ācare ācareyyaṁ anutiṭṭheyyaṁ, tato sataguṇena sahassaguṇena imasmiṁ
  vanantare ubbandhaṁ bandhitvā maraṇaṁ me varaṁ seṭṭhanti attho. Atha cittaṁ vimucci
  meti yadā rukkhasākhāya bandhapāsaṁ gīvāyaṁ pakkhipi, atha tadanantarameva vuṭṭhānagāminī-
  vipassanāmaggena ghaṭitattā maggapaṭipāṭiyā sabbāsavehi mama cittaṁ vimucci vimuttaṁ
  ahosīti.
                      Sīhātherīgāthāvaṇṇanā niṭṭhitā.
                        ------------------
                   442. 4. Sundarīnandātherīgāthāvaṇṇanā
       āturaṁ asucintiādikā sundarīnandāya theriyā gāthā.
       Ayampi kira padumuttarassa bhagavato kāle haṁsavatīnagare kulagehe nibbattitvā
  viññutaṁ patvā satthu santike dhammaṁ suṇantī satthāraṁ ekaṁ bhikkhuniṁ jhāyinīnaṁ
  aggaṭṭhāne ṭhapentaṁ disvā adhikāraṁ 1- katvā taṁ ṭhānantaraṁ patthetvā kusalaṁ
  upacinantī kappasatasahassaṁ devamanussesu saṁsarantī imasmiṁ buddhuppāde sakyarājakule
  nibbatti, nandātissā nāmaṁ akaṁsu. Aparabhāge rūpasampattiyā sundarīnandā,
  janapadakalyāṇīti ca paññāyittha. Bhaddakāpilānī viya ghanandhakāre dvādasahatthe gabbhe
  padīpakiccaṁ natthi, sarīrobhāseneva joteti, etāsaṁ sataguṇena yasodharā sobhati. Sā amhākaṁ

  *  *  *  *  *  *
  Footnote: 1 chaṂa. adhikārakammaṁ
-------------------------------------------------
[page 104]
  Bhagavati sabbaññutaṁ patvā anupubbena kapilavatthuṁ gantvā nandakumārañca rāhula-
  kumārañca pabbājetvā gate suddhodanamahārāje ca parinibbute mahāpajāpatiyā
  gotamiyā rāhulamātāya ca pabbajitāya cintesi "mayhaṁ jeṭṭhabhātā cakkavattirajjaṁ
  pahāya pabbajitvā loke aggapuggalo buddho jāto, puttopissa rāhulakumāropi
  pabbaji, bhattāpi 1- me nandarājā, mātāpi mahāpajāpatigotamī, bhaginīpi rāhulamātā
  pabbajitā, idānāhaṁ gehe kiṁ karissāmi, pabbajissāmī"ti sā 2- bhikkhunupassayaṁ
  gantvā ñātisinehena pabbaji, no saddhāya. Tasmā 3- pabbajitvāpi rūpaṁ nissāya
  uppannamadā. "satthā Rūpaṁ vivaṇṇeti garahati, anekapariyāyena rūpe ādīnavaṁ dassetī"ti
  buddhupaṭṭhānaṁ na gacchatītiādi sabbaṁ heṭṭhā abhirūpanandāya vatthusmiṁ vuttanayeneva
  veditabbaṁ. Ayaṁ pana viseso:- satthārā nimmitaṁ itthirūpaṁ anukkamena jarābhibhūtaṁ
  disvā aniccato dukkhato anattato manasikarontiyā theriyā kammaṭṭhānābhimukhaṁ cittaṁ
  ahosi. Taṁ disvā satthā tassā sappāyavasena dhammaṁ desento:-
        [82] "āturaṁ Asuciṁ 4- pūtiṁ passa nande samussayaṁ
              asubhāya cittaṁ bhāvehi ekaggaṁ susamāhitaṁ.
        [83] Yathā idaṁ tathā etaṁ yathā etaṁ tathā idaṁ
              duggandhaṁ pūtikaṁ vāti bālānaṁ abhinanditaṁ.
        [84] Evametaṁ avekkhantī rattindivamatanditā
              tato sakāya paññāya abhinibbijjha dakkhisan"ti
  imā tisso gāthā abhāsi.
       Sā desanānusārena ñāṇaṁ pesetvā sotāpattiphale patiṭṭhahi. Tassā upari-
  maggatthāya kammaṭṭhānaṁ ācikkhanto "nande imasmiṁ sarīre appamattakopi sāro
  natthi, maṁsalohitalepano jarādīnaṁ vāsabhūto, aṭṭhipuñjamatto evāyan"ti dassetuṁ:-

  *  *  *  *  *  *
  Footnote: 1 Ma.,i. bhātā 2 chaṂa. ayaṁ pāṭho na dissati 3 i. yasmā 4 kuṇapaṁ,
  khu.apa. 33/212/376
-------------------------------------------------
[page 105]
            "aṭṭhīnaṁ Nagaraṁ kataṁ maṁsalohitalepanaṁ
             yattha jarā ca maccu ca māno makkho ca ohito"ti 1-
  dhammapade imaṁ gāthamāha.
       Sā desanāvasāne arahattaṁ pāpuṇi. Tena vuttaṁ apadāne 2-:-
            "padumuttaro nāma jino sabbadhammāna pāragū
             ito satasahassamhi kappe uppajji nāyako.
             Ovādako viññāpako tārako sabbapāṇinaṁ
             desanākusalo buddho tāresi janataṁ bahuṁ.
             Anukampako kāruṇiko hitesī sabbapāṇinaṁ
             sampatte titthiye sabbe pañcasīle patiṭṭhapi.
             Evaṁ nirākulaṁ āsi suññataṁ titthiyehi ca
             vicittaṁ arahantehi vasībhūtehi tādibhi.
             Ratanānaṭṭhapaññāsaṁ uggato so 3- mahāmuni
             kañcanagghiyasaṅkāso dvattiṁsavaralakkhaṇo.
             Vassasatasahassāni āyu vijjati tāvade
             tāvatā tiṭṭhamāno so tāresi janataṁ bahuṁ.
             Tadāhaṁ haṁsavatiyaṁ jātā seṭṭhikule ahuṁ
             nānāratanapajjote mahāsukhasamappitā.
             Upetvā taṁ mahāvīraṁ assosiṁ dhammadesanaṁ
             amataṁ paramassādaṁ paramatthaṁ nivedakaṁ.

  *  *  *  *  *  *
  Footnote: 1 khuḍha. 25/150/43 2 khu.apa. 33/166/371 3 chaṂa. uggatova
-------------------------------------------------
[page 106]
             Tadā nimantayitvāna sasaṁghaṁ lokanāyakaṁ
             datvā tassa mahādānaṁ pasannā sehi pāṇibhi.
             Jhāyinīnaṁ bhikkhunīnaṁ aggaṭṭhānaṁ apatthayiṁ
             nipacca sirasā vīraṁ sasaṁghaṁ lokanāyakaṁ.
             Tadā adantadamako tilokasaraṇo pabhū
             byākāsi narasundharo 1- lacchase taṁ supatthitaṁ.
             Satasahassito kappe okkākakulasambhavo
             gotamo nāma gottena satthā loke bhavissati.
             Tassa dhammesu dāyādā orasā dhammanimmitā
             nandāti nāma nāmena hessati satthusāvikā.
             Taṁ sutvā muditā hutvā yāvajīvaṁ tadā jinaṁ
             mettacittā paricariṁ paccayehi vināyakaṁ.
             Tena kammena sukatena cetanāpaṇidhīhi ca
             jahitvā mānusaṁ dehaṁ tāvatiṁsaṁ agañchahaṁ.
             Tato cutā yāmamagaṁ tatohaṁ tusitaṁ gatā
             tato ca nimmānaratiṁ vasavattipuraṁ tato.
             Yattha yatthūpapajjāmi tassa kammassa vāhasā
             tattha tattheva rājūnaṁ mahesittamakārayiṁ.
             Tato cutā manussatte rājānaṁ cakkavattinaṁ
             maṇḍalīnañca rājūnaṁ mahesittamakārayiṁ.

  *  *  *  *  *  *
  Footnote: 1 chaṂa. narasārathi
-------------------------------------------------
[page 107]
             Sampattiṁ anubhotvāna devesu manujesu ca
             sabbattha sukhitā hutvā nekakappesu saṁsariṁ.
             Pacchime bhave sampatte purasmiṁ 1- kapilavhaye
             rañño suddhodanassāhaṁ dhītā āsiṁ aninditā.
             Raṁsiriva 2- rūpiniṁ disvā nanditaṁ āsi taṁ kulaṁ
             tena nandāti me nāmaṁ sundarā pavarā ahaṁ. 3-
             Yuvatīnañca sabbāsaṁ kalyāṇīti ca vissutā
             tasmimpi nagare ramme ṭhapetvā taṁ yasodharaṁ.
             Jeṭṭho bhātā tilokaggo pacchimo arahā tathā
             ekākinī gahaṭṭhāhaṁ mātuyā paricoditā.
             Sākiyamhi kule jātā putte buddhānujā tuvaṁ
             nandenapi vinā bhūtā agāre kiṁ nu lacchasi.
             Jarāvasānaṁ yobbaññaṁ rūpaṁ asucisammataṁ
             rogantamapicārogyaṁ jīvitaṁ maraṇantikaṁ.
             Idampi te subhaṁ rūpaṁ sasīkantaṁ manoharaṁ
             bhūsanānaṁ alaṅkāraṁ sirisaṅketasannibhaṁ. 4-
             Pūjitaṁ lokasāraṁva nayanānaṁ rasāyanaṁ
             puññānaṁ kittijananaṁ okkākakulanandanaṁ.
             Nacireneva kālena jarā samabhibhossati 5-
          6- pahāya gehaṁ gārayhaṁ 6- cara dhammamanindite.

  *  *  *  *  *  *
  Footnote: 1 chaṂa. suramme 2 chaṂa. siriyā 3 chaṂa. sundaraṁ pavaraṁ ahu
  4 chaṂa. sirisaṅghāṭasaṁnibhaṁ 5 chaṂa. samadhisessati 6-6 chaṂa.,i. vihāya gehaṁ kāruññe
-------------------------------------------------
[page 108]
             Sutvāhaṁ mātu vacanaṁ pabbajiṁ anagāriyaṁ
             dehena na tu cittena rūpayobbanalolitā. 1-
             Mahatā ca payattena jhānajjhena saraṁ mamaṁ 2-
             kātuñca vadate mātā na cāhaṁ tattha ussukā.
             Tato mahākāruṇiko disvā maṁ kamalānanaṁ 3-
             nibbindanatthaṁ rūpasmiṁ mama cakkhupathe jino.
             Sakena ānubhāvena itthiṁ māpesi sobhanaṁ 4-
             dassanīyaṁ suruciraṁ mamatopi surūpiniṁ.
             Tamahaṁ vimhitā disvā ativimhitadehiniṁ
             cintayiṁ saphalaṁ meti nettalābhañca mānusaṁ.
             Tamahaṁ ehi subhane 5- yenattho taṁ vadehi me
             kulante nāmagottañca vada me yadi te piyaṁ.
             Na pañhakālo 6- subhane ucchaṅge maṁ nivesaya 7-
             sīdantīva mamaṅgāni pasuppaya muhuttakaṁ.
             Tato sīsaṁ mamaṅke sā katvā sayi susobhanā 8-
             tassā lalāte patitā luddhā paramadāruṇā.
             Saha tassā nipātena piḷakā upapajjatha
             pagghariṁsu pabhinnā ca kuṇapā pubbalohitā.
             Sambhinnaṁ 9- vadanañcāpi kuṇapapūtigandhikaṁ 10-
             uddhumātaṁ vinīlañca sabbañcāpi 11- sarīrakaṁ.

  *  *  *  *  *  *
  Footnote: 1 chaṂa...ḷāḷitā 2 chaṂa. paraṁ mama 3 chaṂa. kāmalālasaṁ 4 chaṂa. sobhiniṁ 5 chaṂa. subhage
  6 chaṂa. na vañcakālo 7 chaṂa. nivāsaya 8 chaṂa. sulocanā 9 chaṂa. pabhinnaṁ 10 chaṂa. kuṇapaṁ
  pūtigandhanaṁ 11 chaṂa. pubbañcāpi
-------------------------------------------------
[page 109]
             Sā pavedhitasabbaṅgī nissasantī muhuṁ muhuṁ
             vedayantī sakaṁ dukkhaṁ karuṇaṁ paridevayi.
             Dukkhena dukkhitā homi phusayantī ca vedanā
             mahādukkhe nimuggamhi saraṇaṁ hohi me sakhī.
             Kuhiṁ vadanasobhante kuhinte tuṅganāsikā
             tambabimbavaroṭṭhante vadanante kuhiṁ gataṁ.
             Kuhiṁ sasinibhaṁ 1- vaṇṇaṁ kambugīvā kuhiṁ gatā
          2- dāmāmālañca te kaṇṇaṁ vevaṇṇaṁ samupāgataṁ. 2-
             Makulapadumākārā 3- kalasāva 4- payodharā
             pabhinnā pūtikuṇapā duṭṭhagandhajamāgatā. 5-
             Vedimajjhā puthussoṇi suṇāva 6- nītakibbisā
             jātā amajjhabharitā aho rūpaṁ asassataṁ.
             Sabbaṁ sarīrasañjātaṁ pūtigandhaṁ bhayānakaṁ
             susānamiva jegucchaṁ 7- ramante yattha bāliyā. 8-
             Tadā mahākāruṇiko bhātā me lokanāyako
             disvā saṁviggacittaṁ maṁ imā gāthā abhāsatha.
             Āturaṁ kuṇapaṁ 9- pūtiṁ passa nande samussayaṁ
             asubhāya cittaṁ bhāvehi ekaggaṁ susamāhitaṁ.
             Yathā idaṁ tathā etaṁ yathā etaṁ tathā idaṁ
             duggandhaṁ pūtikaṁ vāti bālānaṁ abhinanditaṁ.

  *  *  *  *  *  *
  Footnote: 1 chaṂa. sasīnibhaṁ 2-2 chaṂa. doḷā lolāva te kaṇṇā vevaṇṇaṁ samupāgatā
  3 chaṂa. makuḷakhārakākārā 4 chaṂa. kalikāva 5 chaṂa. duṭṭhagandhittamāgatā
  6 chaṂa. vedimajjhāva sussoṇī sūṇāva 7 chaṂa. bībhacchaṁ 8 chaṂa. bālisā 9 asuciṁ,
  khuṭherī. 26/82/444
-------------------------------------------------
[page 110]
             Evametaṁ avekkhantī rattindivamatanditā
             tato sakāya paññāya abhinibbijjha dakkhisaṁ.
             Tatohaṁ āsi saṁviggā 1- sutvā gāthā subhāsitā
             tatraṭṭhitāvahaṁ santī arahattaṁ apāpuṇiṁ.
             Yattha yattha nisinnāhaṁ tadā jhānaparāyanā
             jino tasmiṁ guṇe tuṭṭho etadagge ṭhapesi maṁ.
             Kilesā jhāpitā mayhaṁ bhavā sabbe samūhatā
             nāgīva bandhanaṁ chetvā viharāmi anāsavā.
             Svāgataṁ vata me āsi buddhaseṭṭhassa santike
             tisso vijjā anuppattā kataṁ buddhassa sāsanaṁ.
             Paṭisambhidā catasso vimokkhāpi ca aṭṭhime
             chaḷabhiññā sacchikatā kataṁ buddhassa sāsanan"ti.
       Arahattaṁ pana patvā attano paṭipattiṁ paccavekkhitvā udānavasena "āturaṁ
  asuciṁ pūtin"tiādinā satthārā desitāhi tīhi gāthāhi saddhiṁ:-
       [85] "tassā Me appamattāya vicinantiyā yoniso
             yathābhūtaṁ ayaṁ kāyo diṭṭho santarabāhiro.
       [86] Atha nibbindahaṁ kāye ajjhattañca virajjahaṁ
             appamattā visaṁyuttā upasantāmhi nibbutā"ti
  imā dve gāthā abhāsi.

  *  *  *  *  *  *
  Footnote: 1 chaṂa. atisaṁviggā
-------------------------------------------------
[page 111]
       Tattha evametaṁ avekkhantī, rattindivamatanditā, tato sakāya paññāya,
  abhinibbijjha dakkhisanti etaṁ āturādisabhāvaṁ kāyaṁ evaṁ "yathā idaṁ tathā etan"ti-
  ādinā vuttappakārena rattindivaṁ sabbakālaṁ atanditā hutvā paratoghosahetukaṁ
  suttamayañāṇaṁ muñcitvā tato taṁ nimittaṁ attani sambhūtattā sakāya bhāvanāmayāya
  paññāya yāthāvato ghanavinibbhogakaraṇena abhinibbijjha kathaṁ nu kho dakkhisaṁ passissantī
  ābhogapurecārikena pubbabhāgañāṇacakkhunā avekkhantī vicinantīti attho.
       Tenāha "tassā me appamattāyā"tiādiṁ. Tassa attho:- tassā me sati
  avippavāsena appamattāya yoniso upāyena aniccādivasena vipassanāpaññāya
  vicinantiyā vīmaṁsantiyā ayaṁ khandhapañcakasaṅkhāto kāyo sasantānaparasantānavibhāgato
  santarabāhiro yathābhūtaṁ diṭṭho.
       Atha tathā dassanato pacchā nibbindahaṁ kāye vipassanāpaññāsahitāya
  aggapaññāya attabhāve nibbindiṁ, visesatova ajjhattasantāne virajji virāgaṁ
  āpajjiṁ, ahaṁ yathābhūtāya appamādapaṭipattiyā matthakappattiyā appamattā sabbaso
  saṁyojanānaṁ samucchinnattā visaṁyuttā upasantā ca nibbutā ca amhīti.
                    Sundarīnandātherīgāthāvaṇṇanā niṭṭhitā.
                        -------------------
                    443. 5. Nanduttarātherīgāthāvaṇṇanā
       aggiṁ candañcātiādikā nanduttarāya theriyā gāthā.
       Ayampi purimabuddhesu katādhikārā tattha tattha bhave vivaṭṭūpanissayaṁ kusalaṁ
  upacinitvā imasmiṁ buddhuppāde kururaṭṭhe kammāsadhammanigame 1- brāhmaṇakule
  nibbattitvā ekaccāni vijjāṭṭhānāni sippāyatanāni ca uggahetvā
  nigaṇṭhapabbajjaṁ upagantvā

  *  *  *  *  *  *
  Footnote: 1 Sī.,i. kammāssadammanigame
-------------------------------------------------
[page 112]
  Vādappasutā jambusākhaṁ gahetvā bhaddākuṇḍalakesā viya jambudīpatale vicarantī
  mahāmoggallānattheraṁ upasaṅkamitvā pañhaṁ pucchitvā parājayaṁ pattā therassa ovāde
  ṭhatvā sāsane pabbajitvā samaṇadhammaṁ karontī nacirasseva saha paṭisambhidāhi arahattaṁ
  patvā attano paṭipattiṁ paccavekkhitvā udānavasena:-
        [87] "aggiṁ Candañca sūriyañca devatā ca namassihaṁ
              nadītitthāni gantvāna udakaṁ oruhāmihaṁ.
        [88] Bahūvattasamādānā aḍḍhaṁ sīsassa olikhiṁ
              chamāya seyyaṁ kappemi rattiṁ bhattaṁ na bhuñjihaṁ.
        [89] Vibhūsāmaṇḍanaratā nhāpanucchādanehi ca
              upakāsiṁ imaṁ kāyaṁ kāmarāgena aṭṭitā.
        [90] Tato saddhaṁ labhitvāna pabbajiṁ anagāriyaṁ
              disvā kāyaṁ yathābhūtaṁ kāmarāgo samūhato.
        [91] Sabbe bhavā samucchinnā icchā ca patthanāpi ca
              sabbayogavisaṁyuttā santiṁ pāpuṇi cetaso"ti
  imā pañca gāthā abhāsi.
       Tattha aggiṁ candañca sūriyañca, devatā ca namassihanti aggippamukhā 1- devāti
  indādīnaṁ 2- devānaṁ ārādhanatthaṁ āhutiṁ paggahetvā aggiñca māse māse sukka-
  pakkhassa dutiyāya candañca divase divase sāyaṁ pātaṁ sūriyañca aññā ca bāhirā
  hiraññagabbhādayo devatāpi 3- visuddhimaggaṁ gavesantī namassihaṁ namakāraṁ akāsiṁ.
  Nadītitthāni gantvāna, udakaṁ oruhāmihanti gaṅgādīnaṁ nadīnaṁ supatiṭṭhāni
  pūjātitthāni upagantvā sāyaṁ pātaṁ udakaṁ otarāmi udake nimmujjitvā
  aṅgasiñcanaṁ 4- karomi.

  *  *  *  *  *  *
  Footnote: 1 Sī. aggimukhā, i. aggisammukhā 2 chaṂa. indānaṁ
  3 chaṂa. devatā ca 4 Ma.,i. aggisiñcanaṁ
-------------------------------------------------
[page 113]
       Bahūvattasamādānāti pañca tapatappanādibahuvidhavattasamādānā 1-. Gāthāsukhatthaṁ hi
  bahūti dīghakaraṇaṁ. Aḍḍhaṁ sīsassa olikhinti mayhaṁ sīsassa aḍḍhameva muṇḍemi.
  Keci "aḍḍhaṁ sīsassa olikhinti kesakalāpassa aḍḍhaṁ jaṭābandhanavasena bandhitvā
  aḍḍhaṁ vissajjesin"ti atthaṁ vadanti. Chamāya seyyaṁ kappemīti thaṇḍilasāyinī hutvā
  anantarahitāya bhūmiyā sayāmi. Rattiṁ bhattaṁ na bhuñjihanti rattuparatā hutvā
  rattiyaṁ bhojanaṁ na bhuñjiṁ.
       Vibhūsāmaṇḍanaratāti ciraṁ kālaṁ attakilamathānuyogena kilantakāyā "evaṁ sarīrassa
  kilamanena natthi paññāsuddhi. Sace pana indriyānaṁ tosanavasena sarīrassa tappanena
  suddhi siyā"ti mantvā imaṁ kāyaṁ anuggaṇhantī vibhūsāyaṁ maṇḍane ca ratā
  vatthālaṅkārehi alaṅkaraṇe gandhamālādīhi maṇḍane ca abhiratā. Nhāpanucchādanehi
  cāti parehi sambāhanādīni kāretvā nhāpanena ucchādanena ca. Upakāsiṁ imaṁ kāyanti
  imaṁ mama kāyaṁ anuggaṇhiṁ santappesiṁ. Kāmarāgena aṭṭitāti evaṁ kāyadaḷhī 2-
  bahulā hutvā ayonisomanasikārapaccayā pariyuṭṭhitena kāmarāgena aṭṭitā
  abhiṇhaṁ upaddutā ahosiṁ.
       Tato saddhaṁ labhitvānāti evaṁ samādinnavatāni bhinditvā kāyadaḷhībahulā
  vādappasutā hutvā tattha tattha vicarantī tato pacchā aparabhāge mahāmoggallānat-
  therassa santike laddhovādānusāsanā saddhaṁ paṭilabhitvā. Disvā kāyaṁ yathābhūtanti
  saha vipassanāya maggapaññāya imaṁ mama kāyaṁ yathābhūtaṁ disvā anāgāmimaggena
  sabbaso kāmarāgo samūhato. Tato paraṁ aggamaggena sabbe bhavā samucchinnā, icchā
  ca patthanāpi cāti yā paccuppannavisayābhilāsasaṅkhātā icchā ca āyatibhavābhilāsa-
  saṅkhātā patthanāpi sabbe bhavāpi samucchinnāti yojanā. Santiṁ pāpuṇi cetasoti
  accantaṁ santiṁ arahattaphalaṁ pāpuṇiṁ adhigacchinti attho.
                    Nanduttarātherīgāthāvaṇṇanā niṭṭhitā.

  *  *  *  *  *  *
  Footnote: 1 Sī. pañcatāpanappadhānādi..., chaṂa. pañcātapatappanādi.... 2 Sī. kāyadaḍḍhī
-------------------------------------------------
[page 114]
                   444. 6. Mittākāḷītherīgāthāvaṇṇanā
       saddhāya pabbajitvānātiādikā mittākāḷiyā theriyā gāthā.
       Ayampi purimabuddhesu katādhikārā tattha tattha bhave vivaṭṭūpanissayaṁ kusalaṁ
  upacinantī imasmiṁ buddhuppāde kururaṭṭhe kammāsadhammanigame brāhmaṇakule
  nibbattitvā viññutaṁ pattā mahāsatipaṭṭhānadesanāya paṭiladdhasaddhā bhikkhunīsu
  pabbajitvā satta saṁvaccharāni lābhasakkāragiddhikā samaṇadhammaṁ karontī tattha tattha
  vicaritvā aparabhāge yonisomanasikārena uppajjantī 1- saṁvegajātā hutvā vipassanaṁ
  paṭṭhapetvā nacirasseva saha paṭisambhidāhi arahattaṁ patvā attano paṭipattiṁ
  paccavekkhitvā udānavasena:-
        [92] "saddhāya Pabbajitvāna agārasmānagāriyaṁ
              vicariṁhaṁ tena tena lābhasakkāraussukā.
        [93] Riñcitvā paramaṁ atthaṁ hīnamatthaṁ asevihaṁ
              kilesānaṁ vasaṁ gantvā sāmaññatthaṁ na bujjhihaṁ.
        [94] Tassā me ahu saṁvego nisinnāya vihārake
              ummaggapaṭipannāmhi taṇhāya vasamāgatā.
        [95] Appakaṁ jīvitaṁ mayhaṁ jarā byādhi ca maddati
              purāyaṁ bhijjati kāyo na me kālo pamajjituṁ.
        [96] Yathābhūtamavekkhantī khandhānaṁ udayabbayaṁ
              vimuttacittā uṭṭhāsiṁ kataṁ buddhassa sāsanan"ti
  imā gāthā abhāsi.

  *  *  *  *  *  *
  Footnote: 1 chaṂa. yoniso ummujjantī
-------------------------------------------------
[page 115]
       Tattha vicariṁhaṁ tena tena, lābhasakkāraussukāti lābhe ca sakkāre ca ussukā
  yuttappayuttā hutvā tena tena bāhusaccadhammakathādinā lābhuppādahetunā vicariṁ
  ahaṁ.
       Riñcitvā paramaṁ atthanti jhānavipassanāmaggaphalādiṁ uttamaṁ atthaṁ jahitvā
  chaḍḍetvā. Hīnamatthaṁ asevihanti catupaccayasaṅkhātāamisabhāvato hīnaṁ lāmakaṁ atthaṁ
  ayoniso pariyesanāya aseviṁ 1- ahaṁ. Kilesānaṁ vasaṁ gantvāti mānamadataṇhādīnaṁ kilesānaṁ
  vasaṁ upagantvā. Sāmaññatthaṁ na bujjhihanti samaṇakiccaṁ na bujjhiṁ na jāniṁ
  ahaṁ.
       Nisinnāya vihāraketi mama vasanaṭṭhāne ovarake 2- nisinnāya ahu saṁvego. Kathanti
  ce, āha "ummaggapaṭipannāmhī"ti. Tattha ummaggapaṭipannāmhīti yāvadeva anupādāya
  parinibbānatthamidaṁ sāsanaṁ, tattha sāsane pabbajitvā kammaṭṭhānaṁ amanasikarontī tassa
  ummaggapaṭipannā amhīti. Taṇhāya vasamāgatāti paccayuppādanataṇhāya vasaṁ upagatā.
       Appakaṁ jīvitaṁ mayhanti paricchinnakālā vajjitato bahūpaddavato ca mama jīvitaṁ
  appakaṁ parittaṁ lahukaṁ. Jarā byādhi ca maddatīti tañca samantato āpatitvā 3-
  nippothentā pabbatā viya jarā ca byādhi ca maddati nimmathati. "maddare"tipi
  Pāṭho. Purāyaṁ bhijjati kāyoti ayaṁ kāyo bhijjati puRā. 4- Yasmā tassa ekaṁsiko
  bhedo, tasmā na me kālo pamajjituṁ ayaṁ kālo aṭṭhakkhaṇavajjito navamo khaṇo,
  so pamajjituṁ na yuttoti tassāhu saṁvegoti yojanā.
       Yathābhūtamavekkhantīti evaṁ jātasaṁvegā vipassanaṁ paṭṭhapetvā aniccādimanasikārena
  yathābhūtaṁ avekkhantī. Kiṁ avekkhantīti āha "khandhānaṁ udayabbayan"ti.

  *  *  *  *  *  *
  Footnote: 1 chaṂa. paṭiseviṁ 2 chaṂa. vasanakaovarake 3 Ma. apatitvā 4 Sī. jarāya
-------------------------------------------------
[page 116]
  "avijjāsamudayā Rūpasamudayo"tiādinā 1- samapaññāsappabhedānaṁ pañcannaṁ
  upādānakkhandhānaṁ uppādanirodhañca udayabbayānupassanāya avekkhantī vipassanaṁ
  ussukkāpetvā maggapaṭipāṭiyā sabbaso kilesehi ca bhavehi ca vimuttacittā
  uṭṭhāsiṁ, ubhato uṭṭhānena maggena bhavattayato cāti 2- vuṭṭhitā ahosiṁ. Sesaṁ
  vuttanayameva.
                    Mittākāḷītherīgāthāvaṇṇanā niṭṭhitā.
                      ----------------------
                     445. 7. Sakulātherīgāthāvaṇṇanā
       agārasmiṁ vasantīhantiādikā sakulāya theriyā gāthā.
       Ayaṁ kira padumuttarassa bhagavato kāle haṁsavatīnagare ānandassa rañño dhītā
  hutvā nibbattā, satthu vemātikabhaginī nandāti nāmena. Sā viññutaṁ patvā
  ekadivasaṁ satthu santike dhammaṁ suṇantī satthāraṁ ekaṁ bhikkhuniṁ dibbacakkhukānaṁ
  aggaṭaṭhāne ṭhapentaṁ disvā ussāhajātā adhikārakammaṁ katvā sayampi taṁ ṭhānantaraṁ
  patthentī paṇidhānamakāsi. Sā tattha yāvajīvaṁ bahuṁ uḷāraṁ kusalakammaṁ katvā devaloke
  nibbattitvā aparāparaṁ sugatīsuyeva saṁsarantī kassapassa bhagavato kāle brāhmaṇakule
  nibbattitvā paribbājakapabbajjaṁ pabbajitvā ekacārinī vicarantī ekadivasaṁ telaṁ
  bhikkhāya āhiṇḍitvā telaṁ labhitvā tena telena satthu cetiye sabbarattiṁ dīpapūjaṁ
  akāsi. Sā tato cutā tāvatiṁse nibbattitvā suvisuddhadibbacakkhukā hutvā
  ekabuddhantaraṁ devesuyeva saṁsaritvā imasmiṁ buddhuppāde sāvatthiyaṁ brāhmaṇakule
  nibbatti, sakulātissā nāmaṁ ahosi. Sā viññutaṁ pattā satthu jetavanapaṭiggahaṇe
  paṭiladdhasaddhā upāsikā hutvā aparabhāge aññatarassa khīṇāsavattherassa santike dhammaṁ
  sutvā sañjātasaṁvegā pabbajitvā vipassanaṁ paṭṭhapetvā ghaṭentī vāyamantī nacirasseva
  arahattaṁ pāpuṇi. Tena vuttaṁ apadāne 3-:-

  *  *  *  *  *  *
  Footnote: 1 khu.paṭi. 31/50/56 2 Ma.,i. bhavattayatopi 3 khu.apa. 33/131/368
-------------------------------------------------
[page 117]
             "padumuttaro Nāma jino sabbadhammāna pāragū
              ito satasahassamhi kappe uppajji nāyako.
              Hitāya sabbasattānaṁ sukhāya vadataṁ varo
              atthāya purisājañño paṭipanno sadevake.
              Yasaggappatto sirimā kittivaṇṇagato jino
              pūjito sabbalokassa disā sabbāsu vissuto.
              Uttiṇṇavicikiccho so vītivattakathaṁkatho
              sampuṇṇamanasaṅkappo patto sambodhimuttamaṁ.
              Anuppannassa maggassa uppādetā naruttamo
              anakkhātañca akkhāsi asañjātañca sañjanī.
              Maggaññū ca maggavidū maggakkhāyī narāsabho
              maggassa kusalo satthā sārathīnaṁ varuttamo.
              Mahākāruṇiko nātho 1- dhammaṁ deseti nāyako
              nimugge kāmapaṅkamhi samuddharati pāṇino 2-.
              Tadāhaṁ haṁsavatiyaṁ jātā khattiyanandanā
              surūpā sadhanā cāpi dayitā ca sirīmatī.
              Ānandassa mahārañño dhītā paramasobhanā
              vemātā bhaginī cāpi padumuttaranāmino.
              Rājakaññāhi sahitā sabbābharaṇabhūsitā
              upāgamma mahāvīraṁ assosiṁ dhammadesanaṁ.

  *  *  *  *  *  *
  Footnote: 1 chaṂa. satthā 2 chaṂa. pāṇine
-------------------------------------------------
[page 118]
              Tadā hi so lokavidū 1- bhikkhuniṁ dibbacakkhukaṁ
              catuparisāya majjhe 2- aggaṭṭhāne ṭhapesi taṁ.
              Suṇitvā tamahaṁ haṭṭhā dānaṁ datvāna satthuno
              pūjetvāna ca sambuddhaṁ dibbacakkhuṁ apatthayiṁ.
              Tato avoca maṁ satthā nande lacchasi patthitaṁ
              padīpadhammadānānaṁ phalametaṁ sunicchitaṁ.
              Satasahassito kappe okkākakulasambhavo
              gotamo nāma gottena satthā loke bhavissati.
              Tassa dhammesu dāyādā orasā dhammanimmitā
              sakulāti ca 3- gottena hessasi 4- satthusāvikā.
              Tena kammena sukatena cetanāpaṇidhīhi ca
              jahitvā mānusaṁ dehaṁ tāvatiṁsaṁ agañchahaṁ.
              Imamhi bhaddake kappe brahmabandhumahāyaso
              kassapo nāma gottena uppajji vadataṁ varo.
              Paribbājakinī āsiṁ tadāhaṁ ekacārinī
              bhikkhāya vicaritvāna alabhiṁ telamattakaṁ.
              Tena dīpaṁ padīpetvā upaṭṭhiṁ sabbasaṁvaraṁ 5-
              cetiyaṁ dipadaggassa vippasannena cetasā.
              Tena kammena sukatena cetanāpaṇidhīhi ca
              jahitvā mānusaṁ dehaṁ tāvatiṁsaṁ agañchahaṁ.

  *  *  *  *  *  *
  Footnote: 1 chaṂa. lokagaru 2 chaṂa. kittayaṁ parisā majjhe 3 chaṂa. sakulā nāma 4 chaṂa. hessati
  5 chaṂa. sabbasaṁvariṁ
-------------------------------------------------
[page 119]
              Yattha yatthūpapajjāmi tassa kammassa vāhasā
              sañjalanti 1- mahādīpā tattha tattha gatāya me.
              Tirokuḍḍaṁ 2- tiroselaṁ samatiggayha pabbataṁ
              passāmahaṁ yadicchāmi dīpadānassidaṁ phalaṁ.
              Visuddhanayanā homi yasasā pajjalāmahaṁ
              saddhā paññavatī 3- ceva dīpadānassidaṁ phalaṁ.
              Pacchime ca bhave dāni jātā vippakule ahaṁ
              pahūtadhanadhaññamhi mudite rājapūjite.
              Ahaṁ sabbaṅgasampannā sabbābharaṇabhūsitā
              purappavese sugataṁ vātapāne ṭhitā ahaṁ.
              Disvā jalantaṁ yasasā devamanussasakkataṁ
              anubyañjanasampannaṁ lakkhaṇehi vibhūsitaṁ.
              Udaggacittā sumanā pabbajjaṁ samarocayiṁ
              nacireneva kālena arahattaṁ apāpuṇiṁ.
              Iddhīsu ca vasī homi dibbāya sotadhātuyā
              paracittāni jānāmi satthusāsanakārikā.
              Pubbenivāsaṁ jānāmi dibbacakkhu visodhitaṁ
              khepetvā āsave sabbe visuddhāsiṁ sunimmalā.
              Pariciṇṇo mayā satthā kataṁ buddhassa sāsanaṁ
              ohito garuko bhāro bhavanetti samūhatā.

  *  *  *  *  *  *
  Footnote: 1 chaṂa. pajjalanti 2 chaṂa. tirokuṭṭaṁ 3 chaṂa. saddhāpaññāvatī
-------------------------------------------------
[page 120]
              Yassatthāya pabbajitā agārasmānagāriyaṁ
              so me attho anuppatto sabbasaṁyojanakkhayo.
              Tato mahākāruṇiko etadagge ṭhapesi maṁ
              dibbacakkhukānaṁ aggā sakulāti naruttamo.
              Kilesā jhāpitā mayhaṁ bhavā sabbe samūhatā
              nāgīva bandhanaṁ chetvā viharāmi anāsavā.
              Svāgataṁ vata me āsi buddhaseṭṭhassa santike
              tisso vijjā anuppattā kataṁ buddhassa sāsanaṁ.
              Paṭisambhidā catasso vimokkhāpi ca aṭṭhime
              chaḷabhiññā sacchikatā kataṁ buddhassa sāsanan"ti.
       Arahattaṁ pana patvā katādhikāratāya dibbacakkhuñāṇe ciṇṇavasī ahosi. Tena
  naṁ satthā dibbacakkhukānaṁ bhikkhunīnaṁ aggaṭṭhāne ṭhapesi. Sā attano paṭipattiṁ
  paccavekkhitvā pītisomanassajātā udānavasena:-
        [97] "agārasmiṁ Vasantīhaṁ dhammaṁ sutvāna bhikkhuno
              addasaṁ virajaṁ dhammaṁ nibbānaṁ padamaccutaṁ.
        [98] Sāhaṁ puttaṁ dhītarañca dhanadhaññañca chaḍḍiya
              kese chedāpayitvāna pabbajiṁ anagāriyaṁ.
        [99] Sikkhamānā ahaṁ santī bhāventī maggamañjasaṁ
              pahāsiṁ rāgadosañca tadekaṭṭhe ca āsave.
       [100] Bhikkhunī upasampajja pubbajātimanussariṁ
              dibbacakkhu visodhitaṁ vimalaṁ sādhubhāvitaṁ.
-------------------------------------------------
[page 121]
        [101] Saṅkhāre parato disvā hetujāte palokine
                pahāsiṁ āsave sabbe sītibhūtāmhi nibbutā"ti
  imā gāthā abhāsi.
       Tattha agārasmiṁ vasantīhaṁ, dhammaṁ sutvāna bhikkhunoti ahaṁ pubbe agāramajjhe
  vasamānā aññatarassa bhinnakilesassa bhikkhuno santike catusaccagabbhaṁ dhammakathaṁ sutvā.
  Addasaṁ virajaṁ dhammaṁ, nibbānaṁ padamaccutanti rāgarajādīnaṁ abhāvena virajaṁ, vānato
  nikkhantattā nibbānaṁ, sukhādhigamahetutāya padaṁ, cavanābhāvato accutanti 1- ca laddhanāmaṁ
  asaṅkhataṁ dhammaṁ sahassanayapaṭimaṇḍitena dassanasaṅkhātena dhammacakkhunā addasaṁ passiṁ.
       Sāhanti sā ahaṁ vuttappakārena sotāpannā homi.
       Sikkhamānā ahaṁ santīti ahaṁ sikkhamānāva samānā pabbajitvā vasse aparipuṇṇe
  eva. Bhāventī maggamañjasanti majjhimapaṭipattibhāvato añjasaṁ uparimaggaṁ
  uppādentī. Tadekaṭṭhe ca āsaveti rāgadosehi sahajekaṭṭhe pahānekaṭṭhe ca tatiya-
  maggavajjhe āsave pahāsiṁ samucchindiṁ.
       Bhikkhunī upasampajjāti vasse paripuṇṇe upasampajjitvā bhikkhunī hutvā.
  Vimalanti abhijjhādīhi 2- upakkilesehi vimuttatāya vigatamalaṁ, sādhūti sakkaccaṁ
  sammadeva bhāvitaṁ, sādhūhi vā buddhādīhi bhāvitaṁ uppāditaṁ dibbacakkhuṁ visodhitanti
  sambandho.
       Saṅkhāreti tebhūmakasaṅkhāre. Paratoti anattato. Hetujāteti paccayuppanne.
  Palokineti palujjanasabhāve pabhaṅguṇe 3- paññācakkhunā disvā. Pahāsiṁ āsave
  sabbeti aggamaggena avasiṭṭhe sabbepi āsave pajahiṁ, khepesinti attho. Sesaṁ
  vuttanayameva.
                      Sakulātherīgāthāvaṇṇanā niṭṭhitā.

  *  *  *  *  *  *
  Footnote: 1 Sī.,i. maccunābhāvato...., chaṂa. cavanābhāvato adhigatānaṁ accutihetutāya ca nibbānaṁ
  accutaṁ 2 cha. avijjādīhi 3 Sī. pabhaṅgure, i. pabhaṅgurena
-------------------------------------------------
[page 122]
                     446. 8. Soṇātherīgāthāvaṇṇanā
       dasa putte vijāyitvātiādikā soṇāya theriyā gāthā.
       Ayampi padumuttarassa bhagavato kāle haṁsavatīnagare kulagehe nibbattitvā
  viññutaṁ patvā ekadivasaṁ satthu santike dhammaṁ suṇantī satthāraṁ ekaṁ bhikkhuniṁ
  āraddhavīriyānaṁ bhikkhunīnaṁ aggaṭṭhāne ṭhapentaṁ disvā adhikārakammaṁ katvā sayampi
  taṁ ṭhānantaraṁ patthetvā yāvajīvaṁ puññāni katvā tato cutā kappasatasahassaṁ
  devamanussesu saṁsaritvā imasmiṁ buddhuppāde sāvatthiyaṁ kulagehe nibbattitvā
  vayappattā patikulaṁ gatā dasa puttadhītaro labhitvā bahuputtikāti paññāyittha. Sā
  sāmike pabbajite vayappatte puttadhītaro gharāvāse patiṭṭhāpetvā sabbaṁ dhanaṁ puttānaṁ
  vibhajitvā 1- adāsi, na kiñci attano ṭhapesi. Taṁ puttā ca puttabhariyā 2- ca
  katipāhameva upaṭṭhahitvā paribhavaṁ akaṁsu. Sā "kiṁ mayhaṁ imehi paribhavāya 3- ghare
  vasantiyā"ti bhikkhuniyo upasaṅkamitvā pabbajjaṁ yāci. Taṁ bhikkhuniyo pabbājesuṁ.
  Sā laddhūpasampadā "ahaṁ mahallikākāle pabbajitvā appamattāya bhavitabban"ti
  bhikkhunīnaṁ vattapaṭivattaṁ karontī "sabbarattiṁ samaṇadhammaṁ karissāmī"ti heṭṭhāpāsāde
  ekathambhaṁ hatthena gahetvā taṁ avijahamānā samaṇadhammaṁ karontī caṅkamamānāpi "andhakāre
  ṭhāne rukkhādīsu yattha katthaci me sīsaṁ paṭihaññeyyā"ti rukkhaṁ hatthena gahetvā taṁ
  avijahamānāva samaṇadhammaṁ karoti. Tato paṭṭhāya sā āraddhavīriyatāya pākaṭā
  ahosi. Satthā tassā ñāṇaparipākaṁ disvā gandhakuṭiyaṁ nisinnova obhāsaṁ pharitvā
  sammukhe nisinno viya attānaṁ dassetvā:-
             "yo ca vassasataṁ jīve apassaṁ dhammamuttamaṁ
              ekāhaṁ jīvitaṁ seyyo passato dhammamuttaman"ti 4-
  gāthaṁ abhāsi. Sā gāthāpariyosāne arahattaṁ pāpuṇi. Tena vuttaṁ apadāne 5-:-

  *  *  *  *  *  *
  Footnote: 1 i. vissajjitvā 2 chaṂa. dhītaro 3 Sī. paribhūtāya
  4 khuḍha. 25/115/37 5 khu.apa. 33/220/377
-------------------------------------------------
[page 123]
             "padumuttaro Nāma jino sabbadhammāna pāragū
              ito satasahassamhi kappe uppajji nāyako.
              Tadā seṭṭhikule jātā sukhitā sajjitā 1- piyā
              upetvā taṁ munivaraṁ assosiṁ madhuraṁ vacaṁ.
              Āraddhavīriyānaggaṁ vaṇṇeti bhikkhuniṁ jino
              taṁ sutvā muditā hutvā kāraṁ katvāna satthuno.
              Abhivādiya sambuddhaṁ taṁ ṭhānaṁ patthayiṁ tadā
              anumodi mahāvīro sijjhataṁ paṇidhī tava.
              Satasahassito kappe okkākakulasambhavo
              gotamo nāma gottena satthā loke bhavissati.
              Tassa dhammesu dāyādā orasā dhammanimmitā
              soṇāti nāma nāmena hessati satthusāvikā.
              Taṁ sutvā muditā hutvā yāvajīvaṁ tadā jinaṁ
              mettacittā paricariṁ paccayehi vināyakaṁ.
              Tena kammena sukatena cetanāpaṇidhīhi ca
              jahitvā mānusaṁ dehaṁ tāvatiṁsaṁ agañchahaṁ.
              Pacchime ca bhave dāni jātā seṭṭhikule ahaṁ
              sāvatthiyaṁ puravare iddhe phīte mahaddhane.
              Yadā ca yobbanaṁ pattā gantvā patikulaṁ ahaṁ
              dasa puttāni ajaniṁ surūpāni visesato.

  *  *  *  *  *  *
  Footnote: 1 chaṂa. pūjitā
-------------------------------------------------
[page 124]
              Sukhe ṭhitā ca te sabbe jananettamanoharā
              amittānampi rucitā mama pageva te piyā.
              Tato mayhaṁ akāmāya dasaputtapurakkhato
              pabbajittha sa me bhattā devadevassa sāsane.
              Tadekikā vicintesiṁ jīvitenālamatthu me
              cattāya 1- patiputtehi vuḍḍhāya ca 2- varākiyā.
              Ahampi tattha gacchissaṁ sampatto yattha me pati
              evāhaṁ cintayitvāna pabbajiṁ anagāriyaṁ.
              Tato mamaṁ 3- bhikkhuniyo ekaṁ bhikkhunupassaye
              vihāya gañchumovādaṁ tāpehi udakaṁ iti.
              Tadā udakamāhitvā 4- okiritvāna kumbhiyā
              culle ṭhapetvā āsīnā tato cittaṁ samādahiṁ.
              Khandhe aniccato disvā dukkhato ca anattato
              khepetvā āsave sabbe arahattaṁ apāpuṇiṁ.
              Tadāgantvā bhikkhuniyo uṇhodakamapucchisuṁ
              tejodhātuṁ adhiṭṭhāya khippaṁ santāpayiṁ jalaṁ.
              Vimhitā tā jinavaraṁ etamatthamasāvayuṁ
              taṁ sutvā mudito nātho imaṁ gāthaṁ abhāsatha.
              Yo ca vassasataṁ jīve kusīto hīnavīriyo
              ekāhaṁ jīvitaṁ seyyo vīriyārabhato daḷhaṁ.

  *  *  *  *  *  *
  Footnote: 1 jināYu. khu.apa. 33/232/379 2 buddhāyapi. khu.apa. 33/232/379
  3 chaṂa. ca maṁ 4 udakamānetvā. khu.apa. 33/235/379
-------------------------------------------------
[page 125]
              Ārādhito mahāvīro mayā suppaṭipattiyā
              āraddhavīriyānaggaṁ mamāha sa mahāmuni.
              Kilesā jhāpitā mayhaṁ bhavā sabbe samūhatā
              nāgīva bandhanaṁ chetvā viharāmi anāsavā.
              Svāgataṁ vata me āsi buddhaseṭṭhassa santike
              tisso vijjā anuppattā kataṁ buddhassa sāsanaṁ.
              Paṭisambhidā catasso vimokkhāpi ca aṭṭhime
              chaḷabhiññā sacchikatā kataṁ buddhassa sāsanan"ti.
       Atha naṁ bhagavā bhikkhuniyo paṭipāṭiyā ṭhānantare ṭhapento āraddhavīriyānaṁ
  bhikkhunīnaṁ aggaṭṭhāne ṭhapesi. Sā ekadivasaṁ attano paṭipattiṁ paccavekkhitvā udāna-
  vasena:-
             "dasa putte vijāyitvā asmiṁ rūpasamussaye
              tatohaṁ dubbalā jiṇṇā bhikkhuniṁ upasaṅkamiṁ.
              Sā me dhammamadesesi khandhāyatanadhātuyo
              tassā dhammaṁ suṇitvāna kese chetvāna pabbajiṁ.
              Tassā me sikkhamānāya dibbacakkhu visodhitaṁ
              pubbenivāsaṁ jānāmi yattha me vusitaṁ pure.
              Animittañca bhāvemi ekaggā susamāhitā
              anantarāvimokkhāsiṁ anupādāya nibbutā.
              Pañcakkhandhā pariññātā tiṭṭhanti chinnamūlakā
              dhi tavatthu jare jamme natthi punabbhavo"ti
  imā gāthā abhāsi.
-------------------------------------------------
[page 126]
       Tattha rūpasamussayeti rūpasaṅkhāte samussaye. Ayaṁ hi rūpasaddo "cakkhuñca paṭicca
  rūpe ca uppajjati cakkhuviññāṇan"tiādīsu 1- rūpāyatane āgato. "yaṅkiñci Rūpaṁ
  atītānāgatapaccuppannan"tiādīsu 2- rūpakkhandhe. "piyarūpe Sātarūpe rajjatī"ti-
  ādīsu 3- sabhāve. "bahiddhā Rūpāni passatī"tiādīsu 4- kasiṇāyatane. "rūpī Rūpāni
  passatī"tiādīsu 5- rūpajhāne. "aṭṭhiñca Paṭicca nahāruñca paṭicca maṁsañca paṭicca
  cammañca paṭicca ākāso parivārito rūpantveva saṅkhayaṁ 6- gacchatī"tiādīsu 7-
  rūpakāye. Idhāpi rūpakāyeva daṭṭhabbo. Samussayasaddopi aṭṭhīnaṁ sarīrassa pariyāyo.
  "satanti Samussayā"tiādīsu aṭṭhisarīrapariyāye. "āturaṁ Asuciṁ pūtiṁ, passa nande
  samussayan"tiādīsu 8- sarīre. Idhāpi sarīre eva daṭṭhabbo. Tena vuttaṁ
  "rūpasamussaye"ti, rūpasaṅkhāte samussaye sarīreti attho. Ṭhatvāti vacanaseso. Asmiṁ
  rūpasamussayeti hi imasmiṁ rūpasamussaye ṭhatvā imaṁ rūpakāyaṁ nissāya dasa putte
  vijāyitvāti yojanā. Tatoti tasmā dasaputtavijāyanahetu. Sā hi paṭhamavayaṁ atikkamitvā
  puttake vijāyantī anukkamena dubbalasarīrā jarājiṇṇā ca ahosi. Tena vuttaṁ "tatohaṁ
  dubbalā jiṇṇā"ti.
       Tassāti tato, tassāti vā tassā santike. Puna 9- tassāti karaṇe vā
  sāmivacanaṁ, tāyāti attho. Sikkhamānāyāti tissopi sikkhā sikkhamānā.
       Anantarāvimokkhāsinti aggamaggassa anantarā uppannavimokkhā āsiṁ. Rūpī
  rūpāni passatīti ādayo hi aṭṭhapi vimokkhā anantaravimokkhā nāma na honti.
  Maggānantaraṁ anuppattā hi phalavimokkhā phalasamāpattikāle 10- pavattamānāpi paṭhama-
  maggānantarameva samuppattito taṁ upādāya anantaravimokkhā nāma, yathā maggasamādhi
  ānantarikasamādhīti vuccati. Anupādāya nibbutāti rūpādīsu kiñcipi aggahetvā
  kilesaparinibbānena nibbutā āsiṁ.

  *  *  *  *  *  *
  Footnote: 1 saṁ.saḷā. 18/63/39 (syā) 2 aṅ.catukka. 21/181/195 3 Maṃū. 12/409/365
  4 dī.pā. 11/338/229 5 dī.pā. 11/339/231 6 chaṂa. saṅkhaṁ 7 Maṃū. 12/306/269
  8 khuṭherī. 26/19/435 9 Sī.,Ma. puna vā 10 Sī.,i. pana samāpattikāle
-------------------------------------------------
[page 127]
       Evaṁ vijjāttayaṁ vibhāvetvā arahattaphalena kūṭaṁ gaṇhanti udānetvā idāni
  jarāya cirakālaṁ upaddutasarīraṁ vigarahantī saha vatthunā tassa samatikkantabhāvaṁ vibhāvetuṁ
  "paccakkhandhā pariññātā"ti osānagāthamāha. Tattha dhi tavatthu jare jammeti aṅgānaṁ
  sithilabhāvakaraṇādinā jare jamme lāmake hīne tava tuyhaṁ dhi atthu, dhikāro hotu.
  Natthi dāni punabbhavoti tasmā tvaṁ mayā atikkantā abhibhūtāsīti adhippāyo.
                      Soṇātherīgāthāvaṇṇanā niṭṭhitā.
                         -----------------
                 447. 9. Bhaddākuṇḍalakesātherīgāthāvaṇṇanā
       lūnakesī paṅkadharī 1- tiādikā bhaddāya kuṇḍalakesāya theriyā gāthā.
       Ayampi padumuttarassa bhagavato kāle haṁsavatīnagare kulagehe nibbattitvā
  viññutaṁ patvā ekadivasaṁ satthu santike dhammaṁ suṇantī satthāraṁ ekaṁ bhikkhuniṁ
  khippābhiññānaṁ aggaṭṭhāne ṭhapentaṁ disvā adhikārakammaṁ katvā taṁ ṭhānantaraṁ
  patthetvā yāvajīvaṁ puññāni katvā kappasatasahassaṁ devamanussesu saṁsaritvā
  kassapabuddhakāle kiṅkissa kāsīrañño gehe sattannaṁ bhaginīnaṁ abbhantarā hutvā
  vīsati vassasahassāni dasa sīlāni samādāya komāribrahmacariyaṁ carantī saṁghassa vasanapariveṇaṁ
  kāretvā ekaṁ buddhantaraṁ sugatīsuyeva saṁsaritvā imasmiṁ buddhuppāde rājagahe
  seṭṭhikule nibbattitvā 2- bhaddātissā nāmaṁ ahosi. Sā mahatā parivārena vaḍḍhamānā
  vayappattā tasmiṁyeva nagare purohitassa puttaṁ sattukaṁ nāmaṁ coraṁ sahoḍḍhaṁ mahāparādhaṁ
  gahetvā rājāṇāya nagaraguttikena māretuṁ āghātanaṁ niyyamānaṁ sīhapañjare 3- olokentī
  disvā paṭibaddhacittā hutvā sace taṁ labhāmi, jīvissāmi, no ce, marissāmīti sayane
  adhomukhī nipajji.

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. nibbatti 3 chaṂa. sīhapañjarena
-------------------------------------------------
[page 128]
       Athassā pitā taṁ pavattiṁ sutvā ekadhītutāya balavasineho sahassalañcaṁ 1- datvā
  upāyena coraṁ vissajjāpetvā gandhodakena nhāpetvā sabbābharaṇapaṭimaṇḍitaṁ
  kāretvā pāsādaṁ pesesi. Bhaddāpi paripuṇṇamanorathā atirekālaṅkārena alaṅkaritvā
  taṁ paricarati. Sattuko katipāhaṁ vītināmetvā tassā ābharaṇesu uppannalobho
  bhadde ahaṁ nagaraguttikena gahitamattova corapapāte adhivatthāya devatāya "sacāhaṁ
  jīvitaṁ labhāmi, tuyhaṁ balikammaṁ upasaṁharissāmī"ti patthanaṁ āyāciṁ, tassā balikammaṁ
  sajjāpehīti. Sā "tassa manaṁ pūressāmī"ti balikammaṁ sajjāpetvā sabbābharaṇa-
  vibhūsitā sāmikena saddhiṁ ekaṁ yānaṁ abhiruyha "devatāya balikammaṁ karissāmī"ti
  corapapātaṁ abhiruhituṁ āraddhā.
       Sattuko cintesi "sabbesu abhiruhantesu imissā ābharaṇaṁ gahetuṁ na sakkā"ti
  parivārajanaṁ tattheva ṭhapetvā tameva 2- balibhājanaṁ āharāpetvā 3- pabbataṁ abhiruhanto
  tāya saddhiṁ piyakathaṁ na kathesi. Sā iṅgiteneva tassādhippāyaṁ aññāsi. Sattuko
  "bhadde tava uttarasāṭakaṁ omuñcitvā kāyāruḷhapasādhanaṁ bhaṇḍikaṁ karohī"ti.
  Sā "sāmi 4- mayhaṁ ko aparādho"ti. Kiṁ nu maṁ bāle 5- "balikammatthaṁ āgato"ti
  saññaṁ karosi, balikammāpadesena pana tava ābharaṇaṁ gahetuṁ āgatoti. Kassa pana
  ayya pasādhanaṁ, kassa ahanti. Nāhaṁ etaṁ vibhāgaṁ jānāmīti. Hotu ayya, ekaṁ
  pana me adhippāyaṁ pūrehi, alaṅkataniyāmena ca 6- āliṅgituṁ dehīti. So "sādhū"ti
  sampaṭicchi. Sā tena sampaṭicchitabhāvaṁ ñatvā purato āliṅgitvā pacchato āliṅgantī
  viya pabbatapapāte 7- pātesi. So patitvā cuṇṇavicuṇṇaṁ ahosi. Tāya kataṁ
  acchariyaṁ disvā pabbate adhivatthā devatā vibhāventī imā gāthā abhāsi:-
             "na hi sabbesu ṭhānesu puriso hoti paṇḍito
              itthīpi paṇḍitā hoti tattha tattha vicakkhaṇā.

  *  *  *  *  *  *
  Footnote: 1 chaṂa. sahassalañjaṁ 2 Sī. sayameva 3 Sī. gahetvā, chaṂa. gāhāpetvā 4 i. sāpi
  5 Sī. kiṁ nu bāle, i. kiṁ bāle 6 Sī. āliṅgitaniyāmena 7 Sī. pabbatā taṁ
-------------------------------------------------
[page 129]
              Na hi sabbesu ṭhānesu puriso hoti paṇḍito
              itthīpi paṇḍitā hoti lahuṁ atthaṁ vicintitā"ti 1-.
       Tato bhaddā cintesi "na sakkā mayā iminā niyāmena gehaṁ gantuṁ,
  itova gantvā ekaṁ pabbajjaṁ pabbajissāmī"ti nigaṇṭhārāmaṁ gantvā nigaṇṭhe
  pabbajjaṁ 2- yāci. Atha naṁ te āhaṁsu "kena niyāmena pabbajjā hotū"ti. Yaṁ
  tumhākaṁ pabbajjāya uttamaṁ, tadeva karothāti. Te "sādhū"ti tassā tālaṭṭhinā
  kese luñcitvā pabbājesuṁ. Puna kesā vaḍḍhantā kuṇḍalāvaṭṭā hutvā vaḍḍhesuṁ.
  Tato paṭṭhāya sā kuṇḍalakesā nāma jātā. Sā tattha uggahetabbaṁ samayaṁ
  vādamaggañca uggahetvā "ettakaṁ nāma ime jānanti, ito uttari 3- viseso
  natthī"ti ñatvā tato apakkamitvā yattha yattha paṇḍitā atthi, tattha tattha
  gantvā tesaṁ jānanasippaṁ uggahetvā attanā saddhiṁ kathetuṁ samatthaṁ adisvā
  yaṁ yaṁ gāmaṁ vā nigamaṁ vā pavisati, tassa dvāre vālukārāsiṁ 4- katvā tattha
  jambusākhaṁ ṭhapetvā "yo mama vādaṁ āropetuṁ sakkoti, so imaṁ sākhaṁ maddatū"ti
  samīpe ṭhitadārakānaṁ saññaṁ datvā vasanaṭṭhānaṁ gacchati. Sattāhampi jambusākhāya
  tatheva ṭhitāya taṁ gahetvā pakkamati. Tena ca samayena amhākaṁ bhagavā loke
  uppajjitvā pavattitapavaradhammacakko anupubbena sāvatthiṁ upanissāya jetavane viharati.
  Kuṇḍalakesāpi vuttanayena gāmanigamarājadhānīsu vicarantī sāvatthiṁ patvā nagaradvāre
  vālukārāsimhi jambusākhaṁ ṭhapetvā dārakānaṁ saññaṁ datvā sāvatthiṁ pāvisi.
       Athāyasmā dhammasenāpati ekakova nagaraṁ pavisanto taṁ sākhaṁ disvā taṁ
  dametukāmo dārake pucchi "kasmāyaṁ sākhā evaṁ ṭhapitā"ti. Dārakā tamatthaṁ ārocesuṁ.
  Thero "yadipi evaṁ imaṁ sākhaṁ maddathā"ti āha. Dārakā taṁ maddiṁsu. Kuṇḍalakesā
  katabhattakiccā nagarato nikkhamantī taṁ sākhaṁ madditaṁ disvā "kenidaṁ madditan"ti

  *  *  *  *  *  *
  Footnote: 1 khu.apa. 33/31/357 2 Ma. nigaṇṭhapabbajjaṁ 3 Sī.,i. uttariṁ
  4 Sī.,i. vālikarāsiṁ
-------------------------------------------------
[page 130]
  Pucchitvā therena maddāpitabhāvaṁ ñatvā "apakkhiko vādo na sobhatī"ti sāvatthiṁ
  pavisitvā vīthito vīthiṁ vicarantī "passeyyātha samaṇehi sakyaputtakehi 1- saddhiṁ mayhaṁ
  vādan"ti ugghosetvā mahājanaparivutā aññatarasmiṁ rukkhamūle nisinnaṁ dhammasenāpatiṁ
  upasaṅkamitvā paṭisanthāraṁ katvā ekamantaṁ ṭhitā "kiṁ tumhehi mayā ṭhapitā
  jambusākhā 2- maddāpitā"ti āha. Āma mayā maddāpitāti. Evaṁ sante tumhehi saddhiṁ
  mayhaṁ vādo hotūti. Hotu bhaddeti. Bhante 3- kassa pucchā, kassa vissajjanāti.
  Pucchā nāma amhākaṁ pattā, tvaṁ pana 4- attano jānanakaṁ pucchāti. Sā 5- therena
  dinnānumatiyā 5- sabbameva attano jānanakaṁ vādaṁ pucchi. Thero taṁ sabbaṁ vissajjesi.
  Sā upari pucchitabbaṁ ajānantī tuṇhī ahosi. Atha naṁ thero āha "tayā bahuṁ pucchitaṁ,
  mayampi 6- taṁ ekaṁ pañhaṁ pucchissāmā"ti. Pucchatha bhanteti. Thero "ekaṁ nāma
  kin"ti imaṁ pañhaṁ pucchi. Kuṇḍalakesā neva antaṁ na koṭiṁ passantī andhakāraṁ
  paviṭṭhā viya hutvā "na jānāmi bhante"ti. Āha. "tvaṁ Ettakampi na jānāsi, 7-
  aññaṁ kiṁ jānissasī"ti vatvā dhammaṁ desesi. Sā therassa pādesu nipatitvā
  "bhante tumhe saraṇaṁ gacchāmī"ti āha. Mā maṁ tvaṁ bhadde saraṇaṁ gaccha, sadevake
  loke aggapuggalaṁ bhagavantameva saraṇaṁ gacchāti. "evaṁ Karissāmi bhante"ti sā
  sāyaṇhasamaye dhammadesanāvelāyaṁ satthu santikaṁ gantvā pañcapatiṭṭhitena vanditvā
  ekamantaṁ aṭṭhāsi. Satthā tassā ñāṇaparipākaṁ ñatvā:-
             "sahassamapi ce gāthā anatthapadasañhitā
              ekaṁ gāthāpadaṁ seyyo yaṁ sutvā upasammatī"ti 8-
  imaṁ gāthamāha. Gāthāpariyosāne yathāṭhitāva saha paṭisambhidāhi arahattaṁ pāpuṇi.
  Tena vuttaṁ apadāne 9-:-
             "padumuttaro nāma jino sabbadhammāna pāragū
              ito satasahassamhi kappe uppajji nāyako.

  *  *  *  *  *  *
  Footnote: 1 chaṂa. sakyaputtiyehi 2 chaṂa. mama jambusākhā 3 chaṂa. ayaṁ pāṭho na dissati
  4 Sī. tvaṁ yaṁ kimapi, chaṂa. yaṁ 5-5 chaṂa. ime pāṭhā na dissanti 6 Ma. ahampi
  7 chaṂa. ajānantī 8 khuḍha. 25/101/35 9 khu.apa. 33/1/354
-------------------------------------------------
[page 131]
              Tadāhaṁ haṁsavatiyā jātā seṭṭhikule ahuṁ
              nānāratanapajjote mahāsukhasamappitā.
              Upetvā taṁ mahāvīraṁ assosiṁ dhammamuttamaṁ 1-
              tato jātappasādāhaṁ upesiṁ saraṇaṁ jinaṁ.
              Tadā mahākāruṇiko padumuttaranāmako
              khippābhiññānamagganti ṭhapesi bhikkhuniṁ subhaṁ.
              Taṁ sutvā muditā hutvā dānaṁ datvā mahesino
              nipacca sirasā pāde taṁ ṭhānaṁ abhipatthayiṁ.
              Anumodi mahāvīro bhadde yantebhipatthitaṁ
              samijjhissati taṁ sabbaṁ sukhinī hohi nibbutā.
              Satasahassito kappe okkākakulasambhavo
              gotamo nāma gottena satthā loke bhavissati.
              Tassa dhammesu dāyādā orasā dhammanimmitā
              bhaddākuṇḍalakesāti hessati satthusāvikā.
              Tena kammena sukatena cetanāpaṇidhīhi ca
              jahitvā mānusaṁ dehaṁ tāvatiṁsaṁ agañchahaṁ.
              Tato cutā yāmamagaṁ tatohaṁ tusitaṁ gatā
              tato ca nimmānaratiṁ vasavattipuraṁ tato.
              Yattha yatthūpapajjāmi tassa kammassa vāhasā
              tattha tattheva rājūnaṁ mahesittamakārayiṁ.

  *  *  *  *  *  *
  Footnote: 1 chaṂa. dhammadesanaṁ
-------------------------------------------------
[page 132]
              Tato cutā manussesu rājūnaṁ cakkavattinaṁ
              maṇḍalīnañca rājūnaṁ mahesittamakārayiṁ.
              Sampattiṁ anubhotvāna devesu mānusesu ca
              sabbattha sukhitā hutvā nekakappesu saṁsariṁ.
              Imamhi bhaddake kappe brahmabandhu mahāyaso
              kassapo nāma gottena uppajji vadataṁ varo.
              Upaṭṭhāko mahesissa tadā āsi narissaro
              kāsirājā kikī nāma bārāṇasipuruttame.
              Tassa dhītā catutthāsiṁ bhikkhudāsīti 1- vissutā
              dhammaṁ sutvā jinaggassa pabbajjaṁ samarocayiṁ.
              Anujāni na no tāto agāreva tadā mayaṁ
              vīsaṁ vassasahassāni vicarimha atanditā.
              Komāribrahmacariyaṁ rājakaññā sukhedhitā
              buddhopaṭṭhānaniratā muditā satta dhītaro.
              Samaṇī samaṇaguttā ca bhikkhunī bhikkhudāsikā
              dhammā ceva sudhammā ca sattamī saṁghadāsikā.
              Khemā uppalavaṇṇā ca paṭācārā ahantadā
              kisāgotamī dhammadinnā visākhā hoti sattamī.
              Tehi kammehi sukatehi cetanāpaṇidhīhi ca
              jahitvā mānusaṁ dehaṁ tāvatiṁsaṁ agañchahaṁ.

  *  *  *  *  *  *
  Footnote: 1 chaṂa. bhikkhudāyīti
-------------------------------------------------
[page 133]
              Pacchime ca bhave dāni giribbajapuruttame
              jātā seṭṭhikule phīte yadāhaṁ yobbane ṭhitā.
              Coraṁ vadhatthaṁ niyyantaṁ disvā rattā tahiṁ ahaṁ
              pitā me taṁ sahassena mocayitvā vadhā tato.
              Adāsi tassa maṁ tāto viditvāna manaṁ mama
              tassāhamāsi vissaṭṭhā atīva dayitā hitā.
              So me bhūsanalobhena baliṁ paccāharaṁ diso 1-
              corappapātaṁ netvāna pabbate 2- cetayī vadhaṁ.
              Tadāhaṁ paṇamitvāna sattukaṁ sukatañjalī
              rakkhantī attano pāṇaṁ imaṁ vacanabraviṁ.
              Idaṁ suvaṇṇakeyūraṁ muttā veḷuriyā bahū
              sabbaṁ harassu bhaddante mañca dāsīti sāvaya.
              Oropayassu kalyāṇī mā bāḷhaṁ paridavesi
              na cāhaṁ abhijānāmi ahantvā dhanamābhataṁ.
              Yato sarāmi attānaṁ yato pattosmi viññutaṁ
              na cāhaṁ abhijānāmi aññaṁ piyataraṁ tayā.
              Ehi taṁ upagūhissaṁ katvāna taṁ padakkhiṇaṁ
              taṁ vandāmi puna natthi 3- mama tuyhañca saṅgamo.
              Na hi sabbesu ṭhānesu puriso hoti paṇḍito
              itthīpi paṇḍitā hoti tattha tattha vicakkhaṇā.

  *  *  *  *  *  *
  Footnote: 1 chaṂa. balimajjhāsayo diso 2 chaṂa. pabbataṁ 3 chaṂa. na ca dāni puno atthi
-------------------------------------------------
[page 134]
              Na hi sabbesu ṭhānesu puriso hoti paṇḍito
              itthīpi paṇḍitā hoti lahuṁ atthaṁ vicintitā.
              Lahuñca vata khippañca nekatthe 1- samacetayiṁ
              cittapuṇṇāyatāneva 2- tadāhaṁ sattukaṁ vadhiṁ.
              Yo ca uppatitaṁ atthaṁ na khippamanubujjhati
              so haññate mandamati corova girigabbhare.
              Yo ca uppatitaṁ atthaṁ khippameva nibodhati
              muccate sattusambādhā tadāhaṁ sattukā yathā.
              Tadāhaṁ pātayitvāna giriduggamhi sattukaṁ
              santikaṁ setavatthānaṁ upetā 3- pabbajiṁ ahaṁ.
              Saṇḍāsena ca kese me luñcitvā sabbaso tadā
              pabbajitvāna samayaṁ ācikkhiṁsu nirantaraṁ.
              Tato taṁ uggahetvāhaṁ nisīditvāna ekikā
              samayaṁ taṁ vicintesiṁ suvāno mānusaṁ karaṁ.
              Chinnaṁ gayha samīpe me pātayitvā apakkami
              disvā nimittaṁ alabhiṁ tiṭṭhantaṁ 4- puḷavākulaṁ.
              Tato uṭṭhāya saṁviggā āpucchiṁ sahadhammike
              te avocuṁ vijānanti taṁ atthaṁ sakyabhikkhavo.
              Sāhaṁ tamatthaṁ pucchissaṁ upetvā buddhasāvake
              te mamādāya gacchiṁsu buddhaseṭṭhassa santikaṁ.

  *  *  *  *  *  *
  Footnote: 1 chaṂa. nikaṭṭhe 2 chaṂa. migaṁ uṇṇā yathā evaṁ 3 chaṂa. upetvā 4 chaṂa. hatthaṁ taṁ
-------------------------------------------------
[page 135]
              So me dhammamadesesi khandhāyatanadhātuyo
              asubhāniccaṁ dukkhāti anattāti ca nāyako.
              Tassa dhammaṁ suṇitvāhaṁ dhammacakkhuṁ visodhayiṁ
              tato viññātasaddhammā pabbajjaṁ upasampadaṁ.
              Āyācito tadā āha ehi bhaddeti nāyako
              tadāhaṁ upasampannā parittaṁ toyamaddasaṁ.
              Pādapakkhālanenāhaṁ ñatvā saudayabbayaṁ
              tathā sabbepi saṅkhārā 1- īdisaṁ cintayiṁ tadā.
              Tato cittaṁ vimucci me anupādāya sabbaso
              khippābhiññānamaggamme tadā paññāpayī jino.
              Iddhīsu ca vasī homi dibbāya sotadhātuyā
              paracittāni jānāmi satthusāsanakārikā.
              Pubbenivāsaṁ jānāmi dibbacakkhu visodhitaṁ
              khepetvā āsave sabbe visuddhāsiṁ sunimmalā.
              Pariciṇṇo mayā satthā kataṁ buddhassa sāsanaṁ
              ohito garuko bhāro bhavanettisamūhatā.
              Yassatthāya pabbajitā agārasmānagāriyaṁ
              so me attho anuppatto sabbasaṁyojanakkhayo.
              Atthadhammaniruttīsu paṭibhāne tatheva ca
              ñāṇaṁ me vipulaṁ 2- suddhaṁ buddhaseṭṭhassa sāsane.

  *  *  *  *  *  *
  Footnote: 1 chaṂa. saṅkhāre 2 chaṂa. vimalaṁ
-------------------------------------------------
[page 136]
              Kilesā jhāpitā mayhaṁ bhavā sabbe samūhatā
              nāgīva bandhanaṁ chetvā viharāmi anāsavā.
              Svāgataṁ vata me āsi buddhaseṭṭhassa santike
              tisso vijjā anuppattā kataṁ buddhassa sāsanaṁ.
              Paṭisambhidā catasso vimokkhāpi ca aṭṭhime
              chaḷabhiññā sacchikatā kataṁ buddhassa sāsanan"ti.
       Arahattaṁ pana patvā tāvadeva pabbajjaṁ yāci. Satthā tassā pabbajjaṁ
  anujāni. Sā bhikkhunupassayaṁ gantvāna pabbajitvā phalasukhena nibbānasukhena ca
  vītināmentī attano paṭipattiṁ paccavekkhitvā udānavasena:-
        [107] "lūnakesī Paṅkadharī ekasāṭī pure cariṁ
               avajje vajjamatinī vajje cāvajjadassinī.
        [108] Divāvihārā nikkhamma gijjhakūṭamhi pabbate
               addasaṁ virajaṁ buddhaṁ bhikkhusaṁghapurakkhataṁ.
        [109] Nihacca jāṇuṁ vanditvā sammukhā añjaliṁ akaṁ
               ehi bhaddeti maṁ avaca sā me āsūpasampadā.
        [110] Ciṇṇā aṅgā ca magadhā vajjī kāsī ca kosalā
               anaṇā paṇṇāsa vassāni raṭṭhapiṇḍaṁ abhuñjihaṁ. 1-
        [111] Puññaṁ ca 2- pasavi bahuṁ sappaññoyaṁ 3- upāsako
               yo bhaddāya cīvaramadāsi muttāya 4- sabbaganthehī"ti
  imā gāthā abhāsi.

  *  *  *  *  *  *
  Footnote: 1 chaṂa. abhuñjahaṁ 2 chaṂa. vata 3 chaṂa. sappañño vatāyaṁ 4 chaṂa. vippamuttāya
-------------------------------------------------
[page 137]
       Tattha lūnakesīti lūnā luñcitā kesā mayhanti lūnakesī, nigaṇṭhesu
  pabbajjāya tālaṭṭhinā luñcitakesā, taṁ sandhāya vadati. Paṅkadharīti dantakaṭṭhassa
  akhādanena dantesu malapaṅkadhāraṇato paṅkadharī. Ekasāṭīti nigaṇṭhacārittavasena
  ekasāṭikā. Pure carinti pubbe nigaṇṭhī hutvā evaṁ vicariṁ. Avajje vajjamatinīti
  nhānucchādanadantakaṭṭhakhādanādike anavajje sāvajjasaññī. Vajje cāvajjadassinīti
  mānamakkhapalāsavipallāsādike sāvajje anavajjadiṭṭhī.
       Divāvihārā nikkhammāti attano divāvihāraṭṭhānato nikkhamitvā. Ayampi
  ṭhitamajjhaṇhikavelāyaṁ therena samāgatā tassa pañhassa vissajjanena dhammadesanāya
  ca nihatamānadabbā pasannamānasā hutvā satthu santikaṁ upasaṅkamitukāmāva attano
  vasanaṭṭhānaṁ gantvā divāṭṭhāne nisīditvā sāyaṇhasamaye satthu santikaṁ
  upasaṅkamitvā.
       Nihacca jāṇuṁ vanditvāti jāṇudvayaṁ paṭhaviyaṁ nihantvā patiṭṭhapetvā pañca-
  patiṭṭhitena 1-. Sammukhā añjaliṁ akanti satthu sammukhā dasanakhasamodhānasamujjalaṁ añjaliṁ
  akāsiṁ. Ehi bhaddeti maṁ avaca, sā me āsūpasampadāti yaṁ maṁ bhagavā arahattaṁ
  patvā pabbajjañca upasampadañca yācitvā ṭhitaṁ "ehi bhadde bhikkhunupassayaṁ gantvā
  bhikkhunīnaṁ santike pabbaja upasampajjassū"ti avaca āṇāpesi. Sā satthu āṇā
  mayhaṁ upasampadāya kāraṇattā upasampadā āsi ahosi.
       Ciṇṇātiādikā dve gāthā aññābyākaraṇagāthā. Tattha ciṇṇā aṅgā
  ca magadhāti ye ime aṅgā ca magadhā ca vajjī ca kāsī ca kosalā ca
  janapadā pubbe sāṇāya mayā raṭṭhapiṇḍaṁ bhuñjantiyā ciṇṇā caritā, tesuyeva
  satthārā samāgamato paṭṭhāya anaṇā niddosā apagatakilesā hutvā paññāsa
  saṁvaccharāni raṭṭhapiṇḍaṁ abhuñjiṁ ahaṁ.

  *  *  *  *  *  *
  Footnote: 1 chaṂa. pañcapatiṭṭhitena vanditvā
-------------------------------------------------
[page 138]
       Yena abhippasannamānasena upāsakena attano cīvaraṁ dinnaṁ, tassa puññavisesa-
  kittanamukhena aññaṁ byākarontī "puññaṁ ca pasavi bahun"ti osānagāthamāha.
  Sā suviññeyyāva.
                  Bhaddākuṇḍalakesātherīgāthāvaṇṇanā niṭṭhitā.
                       ---------------------
                   448. 10. Paṭācārātherīgāthāvaṇṇanā
       naṅgalehi kasaṁ khettantiādikā paṭācārāya theriyā gāthā.
       Ayampi padumuttarassa bhagavato kāle haṁsavatīnagare kulagehe nibbattitvā viññutaṁ
  patvā ekadivasaṁ satthu santike dhammaṁ suṇantī satthāraṁ ekaṁ bhikkhuniṁ vinayadharānaṁ 1-
  aggaṭṭhāne ṭhapentaṁ disvā adhikārakammaṁ katvā taṁ ṭhānantaraṁ patthesi. Sā yāvajīvaṁ
  kusalaṁ katvā devamanussesu saṁsarantī kassapabuddhakāle kikissa kāsirañño gehe
  paṭisandhiṁ gahetvā sattannaṁ bhaginīnaṁ abbhantarā hutvā vīsati vassasahassāni brahma-
  cariyaṁ caritvā bhikkhusaṁghassa pariveṇaṁ kāresi. 2- Sā tato cutā devaloke nibbattā
  ekaṁ buddhantaraṁ dibbasampattiṁ anubhavitvā imasmiṁ buddhuppāde sāvatthiyaṁ
  seṭṭhigehe nibbattitvā vayappattā attano gehe ekena kammakārena 3- saddhiṁ
  kilesasanthavaṁ akāsi. Taṁ mātāpitaro samajātikassa kumārassa dātuṁ divasaṁ saṇṭhapesuṁ. 4-
  Taṁ ñatvā sā hatthasāraṁ gahetvā tena katasanthavena purisena saddhiṁ aggadvārena
  nikkhamitvā ekasmiṁ gāmake vasantī gabbhinī ahosi. Sā paripakke gabbhe "kiṁ idha
  anāthavāsena, kulagehaṁ gacchāma sāmī"ti vatvā tasmiṁ "ajja gacchāma, sve gacchāmā"ti
  kālavikkhepaṁ 5- karonte "na ayaṁ bālo maṁ nessatī"ti tasmiṁ bahi gate gehe
  paṭisāmetabbaṁ paṭisāmetvā "kulagharaṁ gatāti mayhaṁ sāmikassa kathethā"ti
  paṭivissakagharavāsīnaṁ

  *  *  *  *  *  *
  Footnote: 1 Ma. vinayadhārīnaṁ 2 chaṂa. akāsi 3 Sī. kammakarena 4 i. gaṇhāpesuṁ
  5 chaṂa. kālakkhepaṁ
-------------------------------------------------
[page 139]
  Ācikkhitvā "ekikāva kulagharaṁ gamissāmī"ti maggaṁ paṭipajji. So āgantvā gehe
  taṁ apassanto paṭivissake pucchitvā "kulagharaṁ gatā"ti sutvā "maṁ nissāya kuladhītā
  anāthā jātā"ti padānupadaṁ gantvā sampāpuṇi. Tassā antarāmagge eva gabbhavuṭṭhānaṁ
  ahosi. Sā pasutakālato paṭṭhāya paṭippassaddhagamanussukkā 1- sāmikaṁ gahetvā
  nivatti. Dutiyavārampi gabbhinī ahosītiādikaṁ sabbaṁ purimanayeneva vitthāretabbaṁ.
       Ayaṁ pana viseso:- yadā tassā antarāmagge kammajavātā caliṁsu, tadā
  mahāakālamegho udapādi. Samantato vijjulatāhi ādittaṁ viya meghathanitehi bhijjamānaṁ
  viya ca udakadhārānipātanirantaraṁ nabhaṁ ahosi. Sā taṁ disvā "sāmi me anovassikaṭhānaṁ
  jānāhī"ti āha. So ito cito ca olokento ekaṁ tiṇasañchannaṁ gumbaṁ disvā
  tattha gantvā hatthagatāya vāsiyā tasmiṁ gumbe daṇḍake chinditukāmo tiṇehi
  sañchāditavammikapariyante 2- uṭṭhitarukkhadaṇḍakaṁ chindi. Tāvadeva ca naṁ tato vammikato
  nikkhamitvā ghoraviso āsīviso ḍaṁsi. 3- So tattheva patitvā kālamakāsi. Sā mahādukkhaṁ
  anubhavantī tassa āgamanaṁ olokentī dvepi dārake vātavuṭṭhiṁ asahamāne viravante
  urantare katvā dvīhi jāṇukehi dvīhi hatthehi ca bhūmiṁ uppīḷetvā yathāṭhitāva
  rattiṁ vītināmetvā vibhātāya rattiyā maṁsapesivaṇṇaṁ ekaṁ puttaṁ pilotikacumbaṭake
  nipajjāpetvā hatthehi urehi ca pariggahetvā itaraṁ "ehi tāta, pitā te
  ito gato"ti vatvā sāmikena gatamaggena gacchantī taṁ vammikasamīpe kālakataṁ nippannaṁ 4-
  disvā "maṁ nissāya mama sāmiko mato"ti rodantī paridevantī sakalarattiṁ devena
  vuṭṭhattā jaṇṇukappamāṇaṁ thanappamāṇaṁ udakaṁ savantiṁ antarāmagge nadiṁ patvā
  attano mandabuddhitāya dubbalatāya ca dvīhi dārakehi saddhiṁ udakaṁ otarituṁ avisahantī
  jeṭṭhaputtaṁ orimatīre ṭhapetvā itaraṁ ādāya paratīraṁ gantvā sākhābhaṅgaṁ attharitvā
  tattha pilotikacumbaṭake nipajjāpetvā "itarassa santikaṁ gamissāmī"ti bālaputtakaṁ
  pahātuṁ asakkontī punappunaṁ nivattetvā olokayamānā nadiṁ otarati.

  *  *  *  *  *  *
  Footnote: 1 Ma....gamanamanuyuttā 2 cha. sañchāditavammikasīsante 3 Sī. ḍasi 4 chaṂa. nisinnaṁ
-------------------------------------------------
[page 140]
       Athassā nadīmajjhaṁ gatakāle eko seno taṁ dārakaṁ disvā "maṁsapesī"ti saññāya
  ākāsato bhassi. 1- Sā taṁ disvā ubho hatthe ukkhipitvā "sūsū"ti tikkhattuṁ
  mahāsaddaṁ nicchāresi. Seno dūrabhāvena taṁ anādiyanto kumāraṁ gahetvāvehāsaṁ
  uppati. Orimatīre ṭhito putto ubho hatthe ukkhipitvā mahāsaddaṁ nicchārayamānaṁ
  disvā "maṁ sandhāya vadatī"ti saññāya vegena udake pati. Itissā 2- bālaputtako
  senena nīto, jeṭṭhaputto udakena hato. Sā "eko me putto senena gahito, eko
  udakena vūḷho, panthe me pati mato"ti rodantī paridevantī gacchantī sāvatthito
  āgacchantaṁ ekaṁ purisaṁ disvā pucchi "kattha vāsikosi tātā"ti. Sāvatthi-
  vāsikomhi ammāti. Sāvatthiyaṁ asukavīthiyaṁ asukakulaṁ nāma atthi, taṁ jānāsi tātāti.
  Jānāmi amma, taṁ pana mā pucchi, aññaṁ pucchāti. Aññena me payojanaṁ natthi,
  tadeva pucchāmi tātāti. Amma tvaṁ attano anācikkhituṁ na desi, ajja te
  sabbarattiṁ devo vassanto diṭṭhoti. Diṭṭho me tāta, mayhameva so sabbarattiṁ
  vuṭṭho, taṁ kāraṇaṁ pacchā kathessāmi, etasmiṁ tāva me seṭṭhigehe pavattiṁ kathehīti.
  Amma ajja rattiyaṁ seṭṭhī ca seṭṭhibhariyā ca seṭṭhiputto cāti 3- tayopi jane
  avattharamānaṁ gehaṁ pati, te ekacittakāyaṁ jhāyanti, svāyaṁ dhūmo paññāyati ammāti.
  Sā tasmiṁ khaṇe nivatthavatthampi patamānaṁ na sañjāni. Sokummattattaṁ 4- patvā jāta-
  rūpeneva:-
               ubho puttā kālakatā panthe mayhaṁ patī mato
               mātā pitā ca bhātā ca ekacitamhi 5- ḍayhareti 6-
  vilapantī paribbhamati.
       Tato paṭṭhāya tassā nivāsanamattenapi paṭena 7- acaraṇato patitācārattā
  paṭācārātveva samaññā ahosi. Taṁ disvā manussā "gaccha ummattike"ti keci

  *  *  *  *  *  *
  Footnote: 1 Ma. āgami, i. gami 2 chaṂa. iti 3 Ma. seṭṭhiñca bhariyañca seṭṭhiputtañca
  4 Ma.sokummattaṁ nāma, i. sokummattakaṁ nāma 5 Sī.,i. ekacitakasmiṁ
  6 khu.apa. 33/498/351 7 Ma. vatthena
-------------------------------------------------
[page 141]
  Kacavaraṁ matthake khipanti, aññe paṁsuṁ okiranti, apare leḍḍuṁ daṇḍaṁ 1- khipanti.
  Satthā jetavane mahāparisamajjhe nisīditvā dhammaṁ desento taṁ tathā paribbhamantiṁ
  disvā ñāṇaparipākañca oloketvā yathā vihārābhimukhī āgacchati, tathā akāsi.
  Parisā taṁ disvā "imissā ummattikāya ito āgantuṁ mā dethā"ti 2- āhaṁsu.
  Bhagavā "mā naṁ nivārayitthā"ti 3- vatvā avidūraṭṭhānaṁ āgatakāle "satiṁ paṭilabha
  bhaginī"ti āha. Sā tāvadeva buddhānubhāvena satiṁ paṭilabhitvā nivatthavatthassa patitabhāvaṁ
  sallakkhetvā hirottappaṁ paccupaṭṭhapetvā ukkuṭikaṁ upanisajjāya 4- nisīdi.
  Eko puriso uttarasāṭakaṁ khipi. Sā taṁ nivāsetvā satthāraṁ upasaṅkamitvā pañca-
  patiṭṭhitena vanditvā "bhante avassayo me hotha, ekaṁ me puttaṁ seno gaṇhi, eko
  udakena vūḷho, panthe pati mato, mātāpitaro bhātā ca gehena avatthatā
  matā ekacitakamhi jhāyantī"ti sā sokakāraṇaṁ 5- ācikkhi. Satthā "paṭācāre mā
  cintayi, tava avassayo bhavituṁ samatthasseva santikaṁ āgatāsi, yathā hi tvaṁ idāni
  puttādīnaṁ maraṇanimittaṁ assūni pavattesi, evaṁ anamatagge saṁsāre puttādīnaṁ
  maraṇahetu pavattitaṁ assu catunnaṁ mahāsamuddānaṁ udakato bahutaran"ti dassento:-
                  "catūsu mahāsamuddesu 6- jalaṁ parittakaṁ
                   tato bahuṁ assujalaṁ anappakaṁ
                   dukkhena phuṭṭhassa narassa socanā
                   kiṁ kāraṇā amma tuvaṁ 7- pamajjasī"ti 8-
  gāthaṁ abhāsi.
       Evaṁ satthari anamataggapariyāyakathaṁ 9- kathente tassā soko tanutarabhāvaṁ agamāsi.
  Atha naṁ tanubhūtasokaṁ ñatvā "paṭācāre puttādayo nāma paralokaṁ gacchantassa

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. mādatthāti 3 chaṂa. vārayitthāti
  4 Ma. paṭinisajjāya, i. sampatinipajja 5 Sī. jhāyantīti taṁ kāraṇaṁ 6 cha. samuddesu
  7 Ma. sokavasā 8 dha.aṭ. 4/147 9 saṁṇi. 16/126/173
-------------------------------------------------
[page 142]
  Tāṇaṁ vā leṇaṁ vā saraṇaṁ vā bhavituṁ na sakkontī"ti vijjamānāpi te na
  santi eva, tasmā paṇḍitena attano sīlaṁ visodhetvā nibbānagāmimaggoyeva
  sādhetabboti dassento:-
              "na santi puttā tāṇāya na pitā nāpi bandhavā
               antakenādhipannassa natthi ñātīsu tāṇatā.
               Yamhi saccañca dhammo ca ahiṁsā saññamā damo
               etadariyā sevanti etaṁ loke anāmataṁ.
               Etamatthavasaṁ ñatvā paṇḍito sīlasaṁvuto
               nibbānagamanaṁ maggaṁ khippameva visodhaye"ti 1-
  imāhi gāthāhi dhammaṁ desesi. Desanāvasāne paṭācārā sotāpattiphale patiṭṭhahitvā
  satthāraṁ pabbajjaṁ yāci. Satthā taṁ bhikkhunīnaṁ santikaṁ 2- netvā pabbājesi. Sā
  laddhūpasampadā uparimaggatthāya vipassanāya kammaṁ karontī ekadivasaṁ ghaṭena udakaṁ
  ādāya pāde dhovantī udakaṁ āsiñci. Taṁ thokaṁ ṭhānaṁ gantvā pacchijji, dutiyavāraṁ
  āsittaṁ tatopi dūrataraṁ 3- agamāsi, tatiyavāraṁ āsittaṁ tatopi dūrataraṁ agamāsi. Sā
  tadeva ārammaṇaṁ gahetvā tayo vaye 4- paricchinditvā "mayā paṭhamaṁ āsittaṁ udakaṁ
  viya ime sattā paṭhamavayepi maranti, tato dūraṁ gataṁ dutiyavāraṁ āsittaṁ udakaṁ viya
  majjhimavayepi, tatopi dūrataraṁ gataṁ tatiyavāraṁ āsittaṁ udakaṁ viya pacchimavayepi
  marantiyevā"ti cintesi. Satthā gandhakuṭiyaṁ nisinnova obhāsaṁ pharitvā tassā
  sammukhe ṭhatvā kathento viya "evametaṁ paṭācāre, sabbepi me sattā maraṇadhammā, tasmā
  pañcannaṁ khandhānaṁ udayabbayaṁ apassantassa vassasataṁ jīvato taṁ passantassa ekāhampi
  ekakkhaṇampi jīvitaṁ seyyo"ti imamatthaṁ dassento:-

  *  *  *  *  *  *
  Footnote: 1 dha.aṭa. 4/148 2 Sī. santike 3 chaṂa. tato dūraṁ 4 Ma. tayo vāre
-------------------------------------------------
[page 143]
              "yo Ca vassasataṁ jīve apassaṁ udayabbayaṁ
               ekāhaṁ jīvitaṁ seyyo passato udayabbayan"ti 1-
  gāthamāha. Gāthāpariyosāne paṭācārā saha paṭisambhidāhi arahattaṁ pāpuṇi. Tena
  vuttaṁ apadāne 2-:-
              "padumuttaro nāma jino sabbadhammāna pāragū
               ito satasahassamhi kappe uppajji nāyako.
               Tadāhaṁ haṁsavatiyaṁ jātā seṭṭhikule ahuṁ
               nānāratanapajjote mahāsukhasamappitā.
               Upetvā taṁ mahāvīraṁ assosiṁ dhammadesanaṁ
               tato jātappasādāhaṁ upesiṁ saraṇaṁ jinaṁ.
               Tato vinayadhārīnaṁ aggaṁ vaṇṇesi nāyako
               bhikkhuniṁ lajjiniṁ tādiṁ kappākappavisāradaṁ.
               Tadā muditacittāhaṁ taṁ ṭhānaṁ abhikaṅkhayiṁ 3-
               nimantetvā dasabalaṁ sasaṁghaṁ lokanāyakaṁ.
               Bhojayitvāna sattāhaṁ daditvā pattacīvaraṁ 4-
               nipacca sirasā pāde idaṁ vacanamabraviṁ.
               Yā tayā vaṇṇitā dhīra 5- ito aṭṭhamake muni
               tādisāhaṁ bhavissāmi yadi sijjhati nāyaka.
               Tadā avoca maṁ satthā bhadde mā bhāyi assasa
               anāgatamhi addhāne lacchase taṁ manorathaṁ.

  *  *  *  *  *  *
  Footnote: 1 khuḍha. 25/113/37 2 khu.apa. 33/468/348 3 chaṂa. ṭhānamabhikaṅkhinī
  4 chaṂa. daditvāva ticīvaraṁ 5 chaṂa. vīra
-------------------------------------------------
[page 144]
               Satasahassito kappe okkākakulasambhavo
               gotamo nāma gottena satthā loke bhavissati.
               Tassa dhammesu dāyādā orasā dhammanimmitā
               paṭācārāti nāmena hessati satthusāvikā.
               Tadāhaṁ muditā hutvā yāvajīvaṁ tadā jinaṁ
               mettacittā paricariṁ sasaṁghaṁ lokanāyakaṁ.
               Tena kammena sukatena cetanāpaṇidhīhi ca
               jahitvā mānusaṁ dehaṁ tāvatiṁsaṁ agañchahaṁ.
               Imamhi bhaddake kappe brahmabandhu mahāyaso
               kassapo nāma gottena uppajji vadataṁ varo.
               Upaṭṭhāko mahesissa tadā āsi narissaro
               kāsirājā kikī nāma bārāṇasipuruttame.
               Tassāsiṁ tatiyā dhītā bhikkhunī iti vissutā
               dhammaṁ sutvā jinaggassa pabbajjaṁ samarocayiṁ.
               Anujāni na no tāto agāreva tadā mayaṁ
               vīsavassasahassāni vicarimha atanditā.
               Komāribrahmacariyaṁ rājakaññā sukhedhitā
               buddhopaṭṭhānaniratā muditā satta dhītaro.
               Samaṇī samaṇaguttā ca bhikkhunī bhikkhudāsikā 1-
               dhammā ceva sudhammā ca sattamī saṅghadāsikā.

  *  *  *  *  *  *
  Footnote: 1 chaṂa. bhikkhudāyikā
-------------------------------------------------
[page 145]
               Ahaṁ uppalavaṇṇā ca khemā bhaddā ca bhikkhunī
               kisāgotamī dhammadinnā visākhā hoti sattamī.
               Tehi kammehi sukatehi cetanāpaṇidhīhi ca
               jahitvā mānusaṁ dehaṁ tāvatiṁsaṁ agañchahaṁ.
               Pacchime ca bhave dāni jātā seṭṭhikule ahaṁ
               sāvatthiyaṁ puravare iddhe phīte mahaddhane.
               Yadā ca yobbanūpetā vitakkavasagā ahaṁ
               naraṁ jānapadaṁ 1- disvā tena saddhiṁ agañchahaṁ.
               Ekaputtapasūtāhaṁ dutiyo kucchiyā mama
               tadāhaṁ mātāpitaro ikkhāmīti 2- sunicchitā.
               Nārocesiṁ patiṁ mayhaṁ tadā tamhi pavāsite
               ekikā niggatā gehā gantuṁ sāvatthimuttamaṁ.
               Tato me sāmi āgantvā sambhāvesi pathe mamaṁ
               tadā me kammajā vātā uppannā atidāruṇā.
               Uṭṭhito ca mahāmegho pasūtisamaye mama
               dabbatthāya tadā gantvā sāmi sappena mārito.
               Tadā vijātadukkhena anāthā kapaṇā ahaṁ
               kunnadiṁ pūritaṁ disvā gacchantī sakulālayaṁ.
               Bālaṁ ādāya otariṁ 3- pārakūle ca ekakaṁ
               sāyetvā bālakaṁ puttaṁ itaraṁ tāraṇāyahaṁ.

  *  *  *  *  *  *
  Footnote: 1 chaṂa. jārapatiṁ 2 chaṂa. okkhāmīti 3 chaṂa. atariṁ
-------------------------------------------------
[page 146]
               Nivattā ukkuso hāsi taruṇaṁ vilapantakaṁ
               itarañca vahī soto sāhaṁ sokasamappitā.
               Sāvatthinagaraṁ gantvā assosiṁ sajane mate
               tadā avoca sokaṭṭā mahāsokasamappitā.
               Ubho puttā kālakatā panthe mayhaṁ patī mato
               mātā pitā ca bhātā ca ekacitamhi ḍayhare.
               Tadā kisā ca paṇḍu ca anāthā dīnamānasā
               ito tato gacchantīhaṁ 1- addasaṁ narasārathiṁ.
               Tato avoca maṁ satthā putte mā soci assasa
               attānaṁ te gavesassu kiṁ niratthaṁ vihaññasi.
               Na santi puttā tāṇāya na ñātī nāpi bandhavā
               antakenādhipannassa natthi ñātīsu tāṇatā.
               Taṁ sutvā munino vākyaṁ paṭhamaṁ phalamajjhagaṁ
               pabbajitvāna naciraṁ arahattaṁ apāpuṇiṁ.
               Iddhīsu ca vasī homi dibbāya sotadhātuyā
               paracittāni jānāmi satthusāsanakārikā.
               Pubbenivāsaṁ jānāmi dibbacakkhu visodhitaṁ
               khepetvā āsave sabbe visuddhāsiṁ sunimmalā.
               Tatohaṁ vinayaṁ sabbaṁ santike sabbadassino
               uggahiṁ sabbavitthāraṁ byāhariñca yathātathaṁ.

  *  *  *  *  *  *
  Footnote: 1 chaṂa. bhamantīhaṁ
-------------------------------------------------
[page 147]
               Jino tasmiṁ guṇe tuṭṭho etadagge ṭhapesi maṁ
               aggā vinayadhārīnaṁ paṭācārāva ekikā.
               Pariciṇṇo mayā satthā kataṁ buddhassa sāsanaṁ
               ohito garuko bhāro bhavanetti samūhatā.
               Yassatthāya pabbajitā agārasmānagāriyaṁ
               so me attho anuppatto sabbasaṁyojanakkhayo.
               Kilesā jhāpitā mayhaṁ .pe.
                    .pe. Kataṁ buddhassa sāsanan"ti.
       Arahattaṁ pana patvā sekkhakāle attano paṭipattiṁ paccavekkhitvā upariphalassa 1-
  nibbattitākāraṁ vibhāventī udānavasena:-
        [112] "naṅgalehi Kasaṁ khettaṁ bījāni pavapaṁ chamā
               puttadārāni posentā dhanaṁ vindanti māṇavā.
        [113] Kimahaṁ sīlasampannā satthusāsanakārikā
               nibbānaṁ nādhigacchāmi akusītā anuddhatā.
        [114] Pāde pakkhālayitvāna udakesu karomahaṁ
               pādodakañca disvāna thalato ninnamāgataṁ.
        [115] Tato cittaṁ samādhesiṁ assaṁ bhadraṁvajāniyaṁ
               tato dīpaṁ gahetvāna vihāraṁ pāvisiṁ ahaṁ
               seyyaṁ olokayitvāna mañcakamhi upāvisiṁ.

  *  *  *  *  *  *
  Footnote: 1 chaṂa. uparivisesassa
-------------------------------------------------
[page 148]
        [116] Tato sūciṁ gahetvāna vaṭṭiṁ okassayāmahaṁ
               pajjotasseva 1- nibbānaṁ vimokkho ahu cetaso"ti
  imā gāthā abhāsi.
       Tattha kasanti kasantā kasikammaṁ karontā. Bahutthe 2- hi idaṁ ekavacanaṁ. Pavapanti
  bījāni vapantā. Chamāti chamāyaṁ. Bhummatthe hi idaṁ paccattavacanaṁ. Ayaṁ hettha
  saṅkhepattho:- ime māṇavā sattā naṅgalehi phālehi khettaṁ kasantā yathādhippāyaṁ
  khettabhūmiyaṁ pubbaṇṇāparaṇṇabhedāni bījāni vapantā taṁhetu taṁnimittaṁ attānaṁ
  puttadārādīni posentā hutvā dhanaṁ paṭilabhanti. Evaṁ imasmiṁ loke yoniso
  payutto paccattapurisakāro nāma saphalo saudayo. 3-
       Tattha kimahaṁ sīlasampannā, satthusāsanakārikā. Nibbānaṁ nādhigacchāmi, akusītā
  anuddhatāti ahaṁ suvisuddhasīlā āraddhavīriyatāya akusītā ajjhattaṁ susamāhitacittatāya
  anuddhatā ca hutvā catusaccakammaṭṭhānabhāvanāsaṅkhātaṁ satthusāsanaṁ karontī kasmā
  nibbānaṁ nādhigacchāmi, adhigamissāmi evāti.
       Evaṁ pana cintetvā vipassanāya kammaṁ karontī ekadivasaṁ pādadhovanaudake
  nimittaṁ gaṇhi. Tenāha "pāde pakkhālayitvānā"tiādiṁ. Tassattho:- ahaṁ pāde
  dhovantī pādapakkhālanahetu tikkhattuṁ āsittesu udakesu thalato ninnamāgataṁ pādodakaṁ
  disvā nimittaṁ karomi.
       "yathā Idaṁ udakaṁ khayadhammaṁ vayadhammaṁ, evaṁ sattānaṁ āyusaṅkhārā"ti evaṁ
  aniccalakkhaṇaṁ tadanusārena dukkhalakkhaṇaṁ anattalakkhaṇañca upadhāretvā vipassanaṁ
  vaḍḍhentī tato cittaṁ samādhesiṁ, assaṁ bhadraṁvajāniyanti yathā assaṁ bhadraṁ ājāniyaṁ
  kusalo sārathi sukhena sāreti, evaṁ mayhaṁ cittaṁ sukheneva samādhesiṁ, vipassanāsamādhinā

  *  *  *  *  *  *
  Footnote: 1 chaṂa. padīpasseva 2 Sī.,i. puthutthe 3 Ma. saudrayo
-------------------------------------------------
[page 149]
  Samāhitaṁ akāsiṁ. Evaṁ pana vipassanaṁ vaḍḍhentī utusappāyanijigiṁsāya 1- ovarakaṁ
  pavisantī andhakāravidhamanatthaṁ dīpaṁ gahetvā gabbhaṁ pavisitvā dīpaṁ ṭhapetvā mañcake
  nisinnamattāva dīpaṁ vijjhāpetuṁ aggaḷasūciyā dīpavaṭṭiṁ ākaḍḍhiṁ. Tāvadeva utusappāya-
  lābhena tassā cittaṁ samāhitaṁ ahosi, vipassanāvīthiṁ otari, maggena ghaṭṭesi.
  Tato maggapaṭipāṭiyā sabbaso āsavānaṁ khayo ahosi. Tena vuttaṁ "tato dīpaṁ
  gahetvāna .pe. Vimokkho ahu cetaso"ti tattha seyyaṁ olokayitvānāti dīpālokena
  seyyaṁ passitvā.
       Sūcinti aggaḷasūciṁ. Vaṭṭiṁ okassayāmīti dīpaṁ vijjhāpetuṁ telābhimukhaṁ
  dīpavaṭṭiṁ ākaḍḍhemi. Vimokkhoti kilesehi vimokkho. So pana yasmā paramatthato
  cittassa santati, tasmā vuttaṁ "cetaso"ti. Yathā pana vaṭṭitelādike paccaye sati
  uppajjanāraho 2- padīpo tadabhāve anuppajjanato nibbutoti vuccati, evaṁ kilesādi-
  paccaye sati uppajjanārahaṁ cittaṁ tadabhāve anuppajjanato vimuttanti vuccatīti āha
  "pajjotasseva nibbānaṁ, vimokkho ahu cetaso"ti.
                    Paṭācārātherīgāthāvaṇṇanā niṭṭhitā.
                      ----------------------
                    449. 11. Tiṁsamattātherīgāthāvaṇṇanā
       musalāni gahetvānātiādikā tiṁsamattānaṁ therīnaṁ gāthā.
       Tāpi purimabuddhesu katādhikārā tattha tattha bhave vivaṭṭūpanissayaṁ kusalaṁ
  upacinantiyo anukkamena upacitavimokkhasambhārā 3- imasmiṁ buddhuppāde sakakamma-
  sañcoditā tattha tattha kulagehe nibbattitvā viññutaṁ patvā paṭācārāya theriyā
  santike dhammaṁ sutvā paṭiladdhasaddhā pabbajitvā parisuddhasīlā vattapaṭivattaṁ
  paripūrentiyo viharanti. Athekadivasaṁ paṭācārātherī tāsaṁ ovādaṁ dentī:-

  *  *  *  *  *  *
  Footnote: 1 chaṂa...ṇijigisāya 2 Ma.,i. uppajjanato 3 Sī. upacitakusalasambhārā
-------------------------------------------------
[page 150]
        [117] "musalāni Gahetvāna dhaññaṁ koṭṭenti māṇavā
               puttadārāni posentā dhanaṁ vindanti māṇavā.
        [118] Karotha buddhasāsanaṁ yaṁ katvā nānutappati
               khippaṁ pādāni dhovitvā ekamante nisīdatha
               cetosamathamanuyuttā karotha buddhasāsanan"ti
  imā dve gāthā abhāsi.
       Tatthāyaṁ saṅkhepattho:- ime sattā jīvitahetu musalāni gahetvā paresaṁ
  dhaññaṁ koṭṭenti, udukkhalakammaṁ karonti. Aññampi edisaṁ 1- nihīnakammaṁ katvā
  puttadāraṁ posentā yathārahaṁ dhanampi saṁharanti. Taṁ pana nesaṁ kammaṁ nihīnaṁ gammaṁ
  pothujjanikaṁ dukkhaṁ anatthasañhitañca. Tasmā edisaṁ saṅkilesikapapañcaṁ vajjetvā
  karotha buddhasāsanaṁ sikkhattayasaṅkhātaṁ sammāsambuddhasāsanaṁ karotha sampādetha attano
  santāne nibbattetha. Tattha kāraṇamāha "yaṁ katvā nānutappatī"ti, yassa karaṇahetu etarahi
  āyatiṁ ca anutāpaṁ nāpajjati. Idāni tassa karaṇe pubbakiccaṁ anuyogavidhiñca
  dassetuṁ "khippaṁ pādāni dhovitvā"tiādi vuttaṁ. Tattha yasmā adhovitapādassa
  avikkhālitamukhassa ca nisajjanasukhaṁ utusappāyalābho ca na hoti, pāde pana dhovitvā
  mukhañca vikkhāletvā ekamante nisinnassa tadubhayaṁ labhati, tasmā khippaṁ imaṁ
  yathāladdhaṁ khaṇaṁ avirādhentiyo pādāni attano pāde dhovitvā ekamante vivitte
  okāse nisīdatha nisajjatha. Aṭṭhatiṁsāya ārammaṇesu yattha katthaci cittarucike ārammaṇe
  attano cittaṁ uparibandhitvā cetosamathamanuyuttā samāhitena cittena catusacca-
  kammaṭṭhānabhāvanāvasena buddhassa bhagavato sāsanaṁ ovādaṁ anusiṭṭhiṁ karotha sampādethāti.
       Atha tā bhikkhuniyo tassā theriyā ovāde ṭhatvā vipassanaṁ paṭṭhapetvā
  bhāvanāya kammaṁ karontiyo ñāṇaparipākagatattā hetusampannatāya ca saha

  *  *  *  *  *  *
  Footnote: 1 Ma. ekadivasaṁ
-------------------------------------------------
[page 151]
  Paṭisambhidāhi arahattaṁ patvā attano paṭipattiṁ paccavekkhitvā ovādagāthāhi
  saddhiṁ:-
        [119] "tassā Tā vacanaṁ sutvā paṭācārāya sāsanaṁ
               pāde pakkhālayitvāna ekamantaṁ upāvisuṁ
               cetosamathamanuyuttā akaṁsu buddhasāsanaṁ.
        [120] Rattiyā purime yāme pubbajātimanussaruṁ
               rattiyā majjhime yāme dibbacakkhuṁ visodhayuṁ
               rattiyā pacchime yāme tamokkhandhaṁ padālayuṁ.
        [121] Uṭṭhāya pāde vandiṁsu katā te anusāsanī
               indaṁva devā tidasā saṅgāme aparājitaṁ
               purakkhatvā vihassāma tevijjāmha anāsavā"ti
  imā gāthā abhāsiṁsu.
        Tattha tassā tā vacanaṁ sutvā, paṭācārāya sāsananti tassā paṭācārāya
  theriyā kilese paṭinissaggasāsanaṭṭhena 1- sāsanabhūtaṁ ovādavacanaṁ tā tiṁsamattā
  bhikkhuniyo sutvā paṭisutvā sirasā sampaṭicchitvā.
        Uṭṭhāya pāde vandiṁsu, katā te anusāsanīti yathāsampaṭicchitaṁ tadanusāsanaṁ
  aṭṭhikatvā 2- manasikatvā yathāphāsukaṭṭhāne nisīditvā bhāventiyo bhāvanaṁ matthakaṁ
  pāpetvā attanā adhigatavisesaṁ ārocetuṁ nisinnāsanato uṭṭhāya tassā santikaṁ
  gantvā "mahātheri tava anusāsanī yathānusiṭṭhaṁ amhehi katā"ti vatvā tassā
  pāde pañcapatiṭṭhitena vandiṁsu. Indaṁva devā tidasā, saṅgāme aparājitanti

  *  *  *  *  *  *
  Footnote: 1 chaṂa. kilesapaṭisattusāsanaṭṭhena 2 chaṂa. tassā sāsanaṁ aṭṭhiṁ katvā
-------------------------------------------------
[page 152]
  Devāsurasaṅgāme aparājitaṁ vijitāviṁ indaṁ tāvatiṁsā devā viya mahātheri mayantaṁ
  purakkhatvā viharissāma 1- aññassa kattabbassa abhāvato. Tasmā "tevijjāmha
  anāsavā"ti attano kataññubhāvaṁ pavedenti. Idameva tāsaṁ aññābyākaraṇaṁ ahosi.
  Yaṁ panettha atthato avibhattaṁ, taṁ heṭṭhā vuttanayameva.
                     Tiṁsamattātherīgāthāvaṇṇanā niṭṭhitā.
                        ------------------
                     450. 12. Candātherīgāthāvaṇṇanā
       duggatāhaṁ pure āsintiādikā candāya theriyā gāthā.
       Ayampi purimabuddhesu katādhikārā tattha tattha bhave vivaṭṭūpanissayaṁ kusalaṁ
  upacinantī anukkamena sambhatavimokkhasambhārā paripakkañāṇā imasmiṁ buddhuppāde
  aññatarasmiṁ brāhmaṇagāme apaññātassa brāhmaṇassa gehe paṭisandhiṁ gaṇhi.
  Tassā nibbattito paṭṭhāya taṁ kulaṁ bhogehi parikkhayaṁ gataṁ. Sā anukkamena viññutaṁ
  pattā 2- dukkhena jīvati. Atha tasmiṁ gehe ahivātarogo uppajji. Tenassā sabbepi
  ñātakā maraṇabyasanaṁ pāpuṇiṁsu. Sā ñātikkhaye jāte aññattha jīvituṁ asakkontī
  kapālahatthā kule kule vicaritvā laddhaladdhena bhikkhāhārena yāpentī ekadivasaṁ
  paṭācārāya theriyā bhattavissaggaṭṭhānaṁ agamāsi. Bhikkhuniyo taṁ dukkhitaṁ dukkhābhibhūtaṁ
  disvā 3- sañjātakaruṇā 4- piyasamudācārena saṅgahetvā tattha vijjamānena upacāra-
  manoharena āhārena santappesuṁ. Sā tāsaṁ ācārasīle pasīditvā theriyā santikaṁ
  upasaṅkamitvā vanditvā ekamantaṁ nisīdi. Tassā therī dhammaṁ kathesi. Sā taṁ
  dhammaṁ sutvā sāsane abhippasannā saṁsāre ca sañjātasaṁvegā pabbaji. Pabbajitvā

  *  *  *  *  *  *
  Footnote: 1 Sī.,i. vihariyāma 2 chaṂa. patvā
  3 chaṂa. khuddābhibhūtaṁ disvāna 4 chaṂa. sañjātakāruññā
-------------------------------------------------
[page 153]
  Ca theriyā ovāde ṭhatvā vipassanaṁ paṭṭhapetvā bhāvanaṁ anuyuñjantī katādhikāratāya
  ñāṇassa ca paripākaṁ gatattā nacirasseva saha paṭisambhidāhi arahattaṁ patvā
  attano paṭipattiṁ paccavekkhitvā:-
        [122] "duggatāhaṁ Pure āsiṁ vidhavā ca aputtikā
               vinā mittehi ñātīhi bhattacoḷassa nādhigaṁ.
        [123] Pattaṁ daṇḍañca gaṇhitvā bhikkhamānā kulā kulaṁ
               sītuṇhena ca ḍayhantī satta vassāni cārihaṁ.
        [124] Bhikkhuniṁ puna disvāna annapānassa lābhiniṁ
               upasaṅkamma avocaṁ pabbajjaṁ anagāriyaṁ.
        [125] Sā ca maṁ anukampāya pabbājesi paṭācārā
               tato maṁ ovaditvāna paramatthe niyojayi.
        [126] Tassāhaṁ vacanaṁ sutvā akāsiṁ anusāsaniṁ
               amogho ayyāyovādo tevijjāmhi anāsavā"ti
  udānavasena imā gāthā abhāsi.
       Tattha duggatāti daliddā. Pureti pabbajitato pubbe. Pabbajitakālato paṭṭhāya
  hi idha puggalo bhogehi aḍḍho vā daliddo vāti na vattabbo. Guṇehi pana
  ayaṁ therī aḍḍhāyeva. Tenāha "duggatāhaṁ pure āsin"ti. Vidhavāti dhavo vuccati
  sāmiko, tadabhāvā vidhavā, matapatikāti attho. Aputtikāti puttarahitā. Vinā mittehi
  ñātīhīti 1- mittehi bandhavehi parihīnā rahitā. Bhattacoḷassa nādhiganti bhattassa
  coḷassa ca pāripūriṁ nādhigacchiṁ, kevalaṁ pana bhikkhāpiṇḍassa pilotikākhaṇḍassa 2-

  *  *  *  *  *  *
  Footnote: 1 chaṂa. ayaṁ pāṭho na dissati 2 Sī. pilotikākaṇḍassa
-------------------------------------------------
[page 154]
  Ca vasena ghāsacchādanamattameva alatthanti adhippāyo. Tenāha "pattaṁ daṇḍañca
  gaṇhitvā"tiādiṁ.
       Tattha pattanti mattikābhājanaṁ. Daṇḍanti goṇasunakhādīnaṁ pariharaṇadaṇḍakaṁ. 1-
  Kulā kulanti kulato kulaṁ. Sītuṇhena ca ḍayhantīti vasanagehābhāvato sītena ca
  uṇhena ca pīḷiyamānā.
       Bhikkhuninti paṭācārātheriṁ sandhāya vadati. Punāti pacchā, sattasaṁvaccharato
  aparabhāge.
       Paramattheti parame uttame atthe, nibbānagāminiyā paṭipadāya nibbāne
  ca. Niyojayīti kammaṭṭhānaṁ ācikkhantī niyojesi. Sesaṁ vuttanayameva.
                      Candātherīgāthāvaṇṇanā niṭṭhitā.
                       Pañcakanipātavaṇṇanā niṭṭhitā.
                         ----------------

  *  *  *  *  *  *
  Footnote: 1 Sī. gosunakhādīnaṁ parihārakadaṇḍakaṁ
-------------------------------------------------
[page 155]
                            6. Chakkanipāta
                   451. 1. Pañcasatamattātherīgāthāvaṇṇanā
       chakkanipāte yassa maggaṁ na jānāsītiādikā pañcasatamattānaṁ therīnaṁ gāthā.
       Imāpi purimabuddhesu katādhikārā tattha tattha bhave vivaṭṭūpanissayaṁ kusalaṁ
  upacinantiyo anukkamena upacitavimokkhasambhārā hutvā imasmiṁ buddhuppāde tattha
  tattha kulagehe nibbattitvā vayappattā mātāpitūhi patikulaṁ ānītā tattha tattha
  putte labhitvā gharāvāsaṁ vasantiyo samānajātikassa tādisassa kammassa katattā
  sabbāva mataputtā hutvā puttasokena abhibhūtā paṭācārāya theriyā santikaṁ
  upasaṅkamitvā vanditvā nisinnā attano sokakāraṇaṁ ārocesuṁ. Therī tāsaṁ sokaṁ
  vinodentī:-
        [127] "yassa Maggaṁ na jānāsi āgatassa gatassa vā
               taṁ kuto cāgataṁ sattaṁ mama puttoti rodasi.
        [128] Maggañca khossa jānāsi āgatassa gatassa vā
               na naṁ samanusocesi evaṁdhammā hi pāṇino.
        [129] Ayācito tatāgacchi nānuññāto ito gato
               kutoci nūna āgantvā vasitvā katipāhakaṁ
               itopi aññena gato tatopaññena gacchati.
        [130] Peto manussarūpena saṁsaranto gamissati
               yathāgato tathā gato kā tattha paridevanā"ti
  imāhi catūhi gāthāhi dhammaṁ desesi.
-------------------------------------------------
[page 156]
       Tā tassā dhammaṁ sutvā sañjātasaṁvegā theriyā santike pabbajiṁsu. Pabbajitvā
  vipassanāya kammaṁ karontiyo vimuttiparipācanīyānaṁ dhammānaṁ paripākaṁ gatattā
  nacirasseva saha paṭisambhidāhi arahatte patiṭṭhahiṁsu. Atha tā adhigatārahattā attano
  paṭipattiṁ paccavekkhitvā udānavasena "yassa maggaṁ na jānāsī"tiādikāhi
  ovādagāthāhi saddhiṁ:-
        [131] "abbahī 1- Vata me sallaṁ duddasaṁ hadayassitaṁ
               yā me sokaparetāya puttasokaṁ byapānudi.
        [132] Sājja abbūḷhasallāhaṁ nicchātā parinibbutā
               buddhaṁ dhammañca saṁghañca upemi saraṇaṁ munin"ti
  imā gāthā visuṁ visuṁ abhāsiṁsu.
       Tattha yassa maggaṁ na jānāsi, āgatassa gatassa vāti yassa sattassa
  idha āgatassa āgatamaggaṁ vā ito gatassa gatamaggaṁ vā tvaṁ na jānāsi.
  Anantarā atītānāgatabhavūpapattiyo 2- sandhāya vadati. Taṁ kuto cāgataṁ sattanti taṁ
  evaṁ aviññātāgatagatamaggaṁ kutoci gatito āgatamaggaṁ āgacchantena 3- antarāmagge
  sabbena sabbaṁ akataparicayasamāgatapurisasadisaṁ 4- sattaṁ kevalaṁ mamattaṁ uppādetvā mama
  puttoti kuto kena kāraṇena rodasi. Appaṭikārato mama puttassa ca akātabbato
  na ettha rodanakāraṇaṁ atthīti adhippāyo.
       Maggañca khossa jānāsīti assa tava puttābhimatassa sattassa āgatassa
  āgatamaggañca gatassa gatamaggañca atha jāneyyāsi. Na naṁ samanusocesīti evampi
  naṁ na samanusoceyyāsi. Kasmā? evaṁdhammā hi pāṇino, diṭṭhadhammepi hi sattānaṁ
  sabbehi piyehi manāpehi nānābhāvā vinābhāvā tattha vasavattitāya abhāvato,
  pageva abhisamparāyaṁ.

  *  *  *  *  *  *
  Footnote: 1 i. abbuhi 2 Ma.,i. atītānāgatā idhūpapattiyo
  3 Sī. āgatamattaṁ āgacchante ca pana 4 i. āgataparicayasamāgatapurimasadisaṁ
-------------------------------------------------
[page 157]
       Ayācito tatāgacchīti tato paralokato kenaci ayācito idha āgacchi.
  "āgato"tipi Pāḷi, so evattho. Nānuññāto ito gatoti idha lokato kenaci
  ananuññāto paralokaṁ gato. Kutocīti nirayādito yato kutoci gatito. Nūnāti
  parisaṅkāyaṁ. Vasitvā katipāhakanti katipayadivasamattaṁ idha vasitvā. Itopi aññena
  gatoti itopi bhavato aññena gato, ito aññampi bhavaṁ paṭisandhivasena upagato.
  Tatopaññena gacchatīti tatopi bhavato aññena gamissati, aññameva bhavaṁ upagamissati.
       Petoti apeto taṁ taṁ bhavaṁ upapajjitvā tato apagato. Manussarūpenāti
  nidassanamattametaṁ, manussabhāvena tiracchānādibhāvena cāti attho. Saṁsarantoti
  aparāparaṁ upapattivasena saṁsaranto. Yathāgato tathā gatoti yathā aviññātagatito
  ca anāmantetvā 1- āgato tathā aviññātagatiko ananuññātova gato. Kā tattha
  paridevanāti tattha tādise avasavattinī yathākāmāvacare kā nāma paridevanā, kiṁ
  paridevitena payojananti attho. Sesaṁ vuttanayameva.
       Ettha ca ādito catasso gāthā paṭācārātheriyā tesaṁ pañcamattānaṁ itthi-
  satānaṁ sokavinodanavasena visuṁ visuṁ bhāsitā. Tassā ovāde ṭhatvā pabbajitvā
  adhigatavisesāhi tāhi pañcasatamattāhi bhikkhunīhi chapi gāthā paccekaṁ bhāsitāti
  daṭṭhabbā.
       Pañcasatā paṭācārāti paṭācārāya theriyā santike laddhaovādatāya
  paṭācārāya vuttaṁ avedisunti katvā "paṭācārā"ti laddhanāmā imā pañcasatā
  bhikkhuniyo.
                   Pañcasatamattātherīgāthāvaṇṇanā niṭṭhitā.

  *  *  *  *  *  *
  Footnote: 1 Sī. anāmantito
-------------------------------------------------
[page 158]
                     452. 2. Vāsiṭṭhītherīgāthāvaṇṇanā
       puttasokenahaṁ aṭṭātiādikā vāsiṭṭhiyā theriyā gāthā.
       Ayampi purimabuddhesu katādhikārā tattha tattha bhave vivaṭṭūpanissayaṁ kusalaṁ
  upacinantī anukkamena sambhatavimokkhasambhārā devamanussesu saṁsarantī imasmiṁ
  buddhuppāde vesāliyaṁ kulagehe nibbattitvā vayappattā mātāpitūhi samānajātikassa
  kulaputtassa dinnā patikulaṁ gantvā tena saddhiṁ sukhasaṁvāsaṁ vasantī ekaṁ puttaṁ
  labhitvā tasmiṁ ādhāvitvā paridhāvitvā vicaraṇakāle kālaṁ kate putte 1- puttasokena
  aṭṭitā ummattikā ahosi. Sā ñātakesu sāmike ca tikicchaṁ karontesu tesaṁ
  ajānantānaṁyeva palāyitvā yato tato paribbhamantī mithilānagaraṁ sampattā tatthaddasa
  bhagavantaṁ antaravīthiyaṁ gacchantaṁ dantaṁ guttaṁ saṁyatindriyaṁ 2- nāgaṁ. Disvāna saha
  dassanena buddhānubhāvato apagataummādā pakaticittaṁ paṭilabhi. Athassā satthā saṅkhittena
  dhammaṁ desesi. Sā taṁ dhammaṁ sutvā paṭiladdhasaṁvegā satthāraṁ pabbajjaṁ yācitvā satthu
  āṇāya bhikkhunīsu pabbajitvā katapubbakiccā vipassanaṁ paṭṭhapetvā ghaṭentī vāyamantī
  paripakkañāṇatāya nacirasseva saha paṭisambhidāhi arahattaṁ patvā attano paṭipattiṁ
  paccavekkhitvā udānavasena:-
        [133] "puttasokenahaṁ Aṭṭā khittacittā visaññinī
               naggā pakiṇṇakesī ca tena tena vicārihaṁ.
        [134] Vīthisaṅkārakūṭesu susāne rathiyāsu ca
               acariṁ tīṇi vassāni khuppipāsā samappitā.
        [135] Athaddasāmi 3- sugataṁ nagaraṁ mithilaṁ gataṁ 4-
               adantānaṁ dametāraṁ sambuddhaṁ akutobhayaṁ.

  *  *  *  *  *  *
  Footnote: 1 chaṂa. ayaṁ pāṭho na dissati 2 Sī. santindriyaṁ 3 chaṂa. athaddasāsiṁ 4 chaṂa. pati
-------------------------------------------------
[page 159]
        [136] Sacittaṁ paṭiladdhāna vanditvāna upāvisiṁ
               so me dhammamadesesi anukampāya gotamo.
        [137] Tassa dhammaṁ suṇitvāna pabbajiṁ anagāriyaṁ
               yuñjantī satthuvacane sacchākāsiṁ padaṁ sivaṁ.
        [138] Sabbe sokā samucchinnā pahīnā etadantikā
               pariññātā hi me vatthū yato sokāna sambhavo"ti
  imā gāthā abhāsi.
       Tattha aṭṭāti aṭṭitā. Ayameva vā pāṭho, aṭṭitā pīḷitāti attho.
  Khittacittāti sokummādena khittahadayā. Tato eva pakatisaññāya vigamena visaññinī.
  Hirottappābhāvato apagatavatthatāya naggā. Vidhutakesatāya pakiṇṇakeSī. Tena tenāti
  gāmena gāmaṁ nagarena nagaraṁ vīthiyā vīthiṁ vicariṁ ahaṁ.
       Athāti pacchā ummādasaṁvattaniyassa kammassa parikkhaye. Sugatanti sobhanagamanattā
  sundaraṁ ṭhānaṁ gatattā sammā gadattā sammā ca gatattā sugataṁ bhagavantaṁ. Mithilaṁ
  gatanti mithilābhimukhaṁ, mithilānagarābhimukhaṁ gacchantanti attho.
       Sacittaṁ paṭiladdhānāti buddhānubhāvena ummādaṁ pahāya attano pakaticittaṁ
  paṭilabhitvā.
       Yuñjantī satthuvacaneti satthu sammāsambuddhassa sāsane yogaṁ karontī bhāvanaṁ
  anuyuñjantī. Sacchākāsiṁ padaṁ sivanti sivaṁ khemaṁ catūhi yogehi anupaddutaṁ nibbānaṁ
  padaṁ sacchiakāsiṁ.
       Etadantikāti etaṁ idāni mayā adhigataṁ arahattaṁ anto pariyosānaṁ etesanti
  etadantikā, sokā. Na dāni tesaṁ sambhavo atthīti attho. Yato sokāna sambhavoti
-------------------------------------------------
[page 160]
  Yato antonijjhānalakkhaṇānaṁ sokānaṁ sambhavo, tesaṁ sokānaṁ pañcupādānakkhandha-
  saṅkhātā vatthū adhiṭṭhānāni ñātatīraṇapahānapariññāhi pariññātā. Tasmā sokā
  etadantikāti yojanā.
                     Vāsiṭṭhītherīgāthāvaṇṇanā niṭṭhitā.
                        ------------------
                     453. 3. Khemātherīgāthāvaṇṇanā
       daharā tvaṁ rūpavatītiādikā khemāya theriyā gāthā.
       Ayaṁ kira padumuttarassa bhagavato kāle haṁsavatīnagare parādhīnavuttikā paresaṁ
  dāsī ahosi. Sā paresaṁ veyyāvaccakaraṇena jīvitaṁ kappentī ekadivasaṁ padumuttara-
  sammāsambuddhassa aggasāvakaṁ sujātattheraṁ piṇḍāya carantaṁ disvā tayo modake
  datvā taṁ divasameva attano kese vissajjetvā therassa dānaṁ datvā "anāgate
  mahāpaññā buddhasāvikā bhaveyyan"ti patthanaṁ katvā yāvajīvaṁ kusaladhamme appamattā
  hutvā devamanussesu saṁsarantī anukkamena chakāmāvacarānaṁ sakkādīnaṁ 1- tesaṁ tesaṁ
  devarājūnaṁ mahesibhāvena upapannā manussalokepi anekavāraṁ cakkavattīnaṁ maṇḍala-
  rājūnañca mahesibhāvaṁ upagatā mahāsampattiyo anubhavitvā vipassissa bhagavato kāle
  manussaloke uppajjitvā viññutaṁ patvā satthu santike dhammaṁ sutvā
  paṭiladdhasaṁvegā pabbajitvā dasavassasahassāni brahmacariyaṁ carantī bahussutā dhammakathikā
  hutvā bahujanassa dhammakathanādinā paññāsaṁvattaniyakammaṁ katvā tato cutā 2- sugatīsuyeva
  saṁsarantī imasmiṁ kappe bhagavato ca kakusandhassa bhagavato ca konāgamanassa kāle
  vibhavasampanne kule nibbattitvā viññutaṁ patvā mahantaṁ saṁghārāmaṁ kāretvā
  buddhappamukhassa bhikkhusaṁghassa niyyādesi.

  *  *  *  *  *  *
  Footnote: 1 chaṂa. chakāmasagge 2 chaṂa. cavitvā
-------------------------------------------------
[page 161]
       Bhagavato pana kassapadasabalassa kāle kikissa kāsirañño sabbajeṭṭhikā samaṇī
  nāma dhītā hutvā satthu santike dhammaṁ sutvā paṭiladdhasaṁvegā agāreyeva ṭhitā
  vīsativassasahassāni komāribrahmacariyaṁ carantī samaṇaguttādīhi attano bhaginīhi saddhiṁ
  ramaṇīyaṁ pariveṇaṁ kāretvā buddhappamukhassa bhikkhusaṁghassa niyyādesi. Evameva sā 1-
  tattha tattha bhave āyatanagataṁ uḷāraṁ puññakammaṁ katvā sugatīsuyeva saṁsaritvā
  imasmiṁ buddhuppāde maddaraṭṭhe 2- sāgalanagare rājakule nibbatti, khemātissā nāmaṁ
  ahosi. Suvaṇṇavaṇṇā kañcanasannibhattacā. Sā vayappattā bimbisārarañño gehaṁ
  gatā satthari veḷuvane viharante rūpamattā hutvā "rūpe dosaṁ dassetī"ti satthu
  dassanāya na gacchati.
       Rājā manussehi veḷuvanassa vaṇṇe pakāsāpetvā deviyā vihāradassanāya cittaṁ
  uppādesi. Atha devī "vihāraṁ passissāmī"ti rājānaṁ paṭipucchi. Rājā "vihāraṁ
  gantvā satthāraṁ adisvā āgantuṁ na labhissasī"ti vatvā purisānaṁ saññaṁ adāsi
  "balakkārenapi deviṁ dasabalaṁ dassethā"ti. Devī vihāraṁ gantvā divasabhāgaṁ khepetvā
  nivattentī satthāraṁ adisvāva gantuṁ āraddhā. Atha naṁ rājapurisā anicchantimpi
  satthu santikaṁ nayiṁsu. Satthā taṁ āgacchantiṁ disvā iddhiyā devaccharāsadisaṁ
  itthiṁ nimminitvā tālapaṇṇaṁ gahetvā bījayamānaṁ akāsi. Khemādevī taṁ disvā
  cintesi "evarūpā nāma devaccharapaṭibhāgā itthī 3- bhagavato avidūre tiṭṭhati,
  ahaṁ etāsaṁ paricārikatāyapi nappahomi, manampi nikkāraṇā pāpacittassa vasena
  naṭṭhā"ti nimittaṁ gahetvā tameva itthiṁ olokayamānā aṭṭhāsi. Athassā
  passantiyāva satthu adhiṭṭhānabalena sā itthī paṭhamavayaṁ atikkamma majjhimavayampi
  atikkamma pacchimavayaṁ patvā khaṇḍadantā palitakesā valittacā hutvā saddhiṁ
  tālapaṇṇena parivattitvā pati. Tato taṁ disvā 4- khemā katādhikārattā evaṁ cintesi

  *  *  *  *  *  *
  Footnote: 1 Sī. evamesā, chaṂa. ayaṁ pāṭho na dissati 2 Sī. magadharaṭṭhe 3 chaṂa. itthiyo
  4 chaṂa. ime pāṭhā na dissanti
-------------------------------------------------
[page 162]
  "evaṁvidhampi Sarīraṁ īdisaṁ vipattiṁ pāpuṇi, mayhampi sarīraṁ evaṁgatikameva
  bhavissatī"ti. Athassa cittavāraṁ ñatvā satthā:-
                   "ye rāgarattānupatanti sotaṁ
                    sayaṁ kataṁ makkaṭakova jālaṁ
                    etampi chetvāna paribbajanti 1-
                    anapekkhito kāmasukhaṁ 2- pahāyā"ti
  gāthamāha. Sā gāthāpariyosāne saha paṭisambhidāhi arahattaṁ pāpuṇīti aṭṭhakathāsu
  āgataṁ. Apadāne pana "imaṁ gāthaṁ sutvā sotāpattiphale patiṭṭhitā rājānaṁ
  anujānāpetvā pabbajitvā arahattaṁ pāpuṇī"ti āgataṁ. Tatthāyaṁ apadānapāḷi 3-:-
              "padumuttaro nāma jino sabbadhammesu cakkhumā
               ito satasahassamhi kappe uppajji nāyako.
               Tadāhaṁ haṁsavatiyaṁ jātā seṭṭhikule ahuṁ
               nānāratanapajjote mahāsukhasamappitā.
               Upetvā taṁ mahāvīraṁ assosiṁ dhammadesanaṁ
               tato jātappasādāhaṁ upemi saraṇaṁ jinaṁ.
               Mātaraṁ pitarañcāhaṁ āyācitvā vināyakaṁ
               nimantayitvā sattāhaṁ bhojayiṁ sahasāvakaṁ.
               Atikkante ca sattāhe mahāpaññānamuttamaṁ
               bhikkhuniṁ etadaggamhi ṭhapesi narasārathi.

  *  *  *  *  *  *
  Footnote: 1 Sī. vajanti dhīrā, khuḍha. 25/347/77 2 Sī. sabbadukkhaṁ,
  khuḍha. 25/347/77 3 khu.apa. 33/289/329
-------------------------------------------------
[page 163]
               Taṁ sutvā muditā hutvā puna tassa mahesino
               kāraṁ katvāna taṁ ṭhānaṁ paṇipacca paṇīdahiṁ.
               Tato maṁ sa 1- jino āha sijjhataṁ paṇidhī tava
               sasaṁghe me kataṁ kāraṁ appameyyaphalaṁ tayā.
               Satasahassito kappe okkākakulasambhavo
               gotamo nāma gottena satthā loke bhavissati.
               Tassa dhammesu dāyādā orasā dhammanimmitā
               etadaggamanuppattā khemā nāma bhavissati.
               Tena kammena sukatena cetanāpaṇidhīhi ca
               jahitvā mānusaṁ dehaṁ tāvatiṁsūpagā ahaṁ.
               Tato cutā yāmamagaṁ tatohaṁ tusitaṁ gatā
               tato ca nimmānaratiṁ vasavattipuraṁ tato.
               Yattha yatthūpapajjāmi tassa kammassa vāhasā
               tattha tattheva rājūnaṁ mahesittamakārayiṁ.
               Tato cutā manussatte rājūnaṁ cakkavattinaṁ
               maṇḍalīnañca rājūnaṁ mahesittamakārayiṁ.
               Sampattiṁ anubhotvāna devesu mānusesu 2- ca
               sabbattha sukhitā hutvā nekakappesu saṁsariṁ.
               Ekanavutito kappe vipassī lokanāyako
               uppajji cārudassano sabbadhammavipassako.

  *  *  *  *  *  *
  Footnote: 1 chaṂa. tato mama 2 chaṂa. manujesu
-------------------------------------------------
[page 164]
               Tamahaṁ lokanāyakaṁ upetvā narasārathiṁ
               dhammaṁ bhaṇitaṁ suṇitvā pabbajiṁ anagāriyaṁ.
               Dasavassasahassāni tassa vīrassa sāsane
               brahmacariyaṁ caritvāna yuttayogā bahussutā.
               Paccayākārakusalā catusaccavisāradā
               nipuṇā cittakathikā satthusāsanakārikā.
               Tato cutāhaṁ tusitaṁ upapannā yasassinī
               abhibhosiṁ 1- tahiṁ aññe brahmacārīphalenahaṁ.
               Yattha yatthūpapannāhaṁ mahābhogā mahaddhanā
               medhāvinī rūpavatī 2- vinītaparisāpi ca.
               Bhavāmi tena kammena yogena jinasāsane
               sabbā sampattiyo mayhaṁ sulabhā manaso piyā.
               Yopi me bhavate bhattā yattha yattha gatāyapi
               vimāneti na maṁ koci paṭipattibalena me.
               Imamhi bhaddake kappe brahmabandhu mahāyaso
               nāmena konāgamano uppajji vadataṁ varo.
               Tadā hi bārāṇasiyaṁ susamiddhakulappajā
               dhanañjānī sumedhā ca ahampi ca tayo janā.
               Saṁghārāmaṁ adāsimha neke sahassike mune 3-
               saṁghassa ca vihārampi uddissa kārikā mayaṁ.

  *  *  *  *  *  *
  Footnote: 1 chaṂa. abhibhomi 2 chaṂa. sīlavatī 3 chaṂa. dānasahāyikā pure
-------------------------------------------------
[page 165]
               Tato cutā mayaṁ sabbā tāvatiṁsūpagā ahuṁ
               yasasā aggataṁ pattā manussesu tatheva ca.
               Imasmiṁyeva kappamhi brahmabandhu mahāyaso
               kassapo nāma gottena uppajji vadataṁ varo.
               Upaṭṭhāko mahesissa tadā āsi narissaro
               kāsirājā kikī nāma bārāṇasipuruttame.
               Tassāsiṁ jeṭṭhikā dhītā samaṇī iti vissutā
               dhammaṁ sutvā jinaggassa pabbajjaṁ samarocayiṁ.
               Anujāni na no tāto agāreva tadā mayaṁ
               vīsavassasahassāni vicarimha atanditā.
               Komāribrahmacariyaṁ rājakaññā sukhedhitā
               buddhopaṭṭhānaniratā muditā satta dhītaro.
               Samaṇī samaṇaguttā ca bhikkhunī bhikkhudāsikā
               dhammā ceva sudhammā ca sattamī saṅghadāsikā.
               Ahaṁ uppalavaṇṇā ca paṭācārā ca kuṇḍalā
               kisāgotamī dhammadinnā visākhā hoti sattamī.
               Kadāci so narādicco dhammaṁ desesi abbhutaṁ
               mahānidānasuttantaṁ sutvā taṁ pariyāpuṇiṁ.
               Tehi kammehi sukatehi cetanāpaṇidhīhi ca
               jahitvā mānusaṁ dehaṁ tāvatiṁsaṁ agañchahaṁ.
-------------------------------------------------
[page 166]
               Pacchime ca bhave dāni sākalāyaṁ puruttame
               rañño maddassa dhītāmhi manāpā dayitā piyā.
               Saha me jātamattamhi khemaṁ tamhi pure ahu
               tato khemāti nāmaṁ me guṇato upapajjatha.
               Yadāhaṁ yobbanaṁ pattā rūpavaṇṇavibhūsitā 1-
               tadā adāsi maṁ tāto bimbisārassa rājino.
               Tassāhaṁ suppiyā āsiṁ rūpake lāyane ratā
               rūpānaṁ dosavādīti na upemi 2- mahādayaṁ.
               Bimbisāro tadā rājā mamānuggahabuddhiyā
               vaṇṇayitvā veḷuvanaṁ gāyake gāpayī mamaṁ.
               Rammaṁ veḷuvanaṁ yena na diṭṭhaṁ sugatālayaṁ
               na tena nandanaṁ diṭṭhaṁ iti maññāmhase 3- mayaṁ.
               Yena veḷuvanaṁ diṭṭhaṁ naranandananandanaṁ
               sudiṭṭhaṁ nandanaṁ tena amarindasunandanaṁ.
               Vihāya nandanaṁ devā otaritvā mahītalaṁ
               rammaṁ veḷuvanaṁ disvā na tappanti suvimhitā.
               Rājapuññena nibbattaṁ buddhapuññena bhūsitaṁ
               ko vattā tassa nissesaṁ vanassa guṇasañcayaṁ.
               Taṁ sutvā vanasamiddhiṁ 4- mama sotamanoharaṁ
               daṭṭhukāmā tamuyyānaṁ rañño ārocayiṁ tadā.

  *  *  *  *  *  *
  Footnote: 1 chaṂa. rūpalāvaññabhūsitā 2 chaṂa. upesiṁ 3 chaṂa. maññāmase 4 chaṂa. vanasamiddhaṁ
-------------------------------------------------
[page 167]
               Mahatā parivārena tadā ca so mahīpati
               maṁ pesesi tamuyyānaṁ dassanāya samussukaṁ.
               Gaccha passa mahābhoge vanaṁ nettarasāyanaṁ
               yaṁ sadā bhāti siriyā sugatābhānurañjitaṁ.
               Yadā ca piṇḍāya muni giribbajapuruttamaṁ
               paviṭṭhohaṁ tadāyeva vanaṁ daṭṭhumupāgamiṁ.
               Tadā taṁ samphullavanaṁ 1- nānābhamarakujjitaṁ 2-
               kokilāgītasahitaṁ mayūragaṇanaccitaṁ.
               Appasaddamanākiṇṇaṁ nānācaṅkamabhūsitaṁ
               kuṭimaṇḍapasaṅkiṇṇaṁ yogīvaravirājitaṁ.
               Vicarantī amaññissaṁ saphalaṁ nayanaṁ mamaṁ
               tatthāpi taruṇaṁ bhikkhuṁ yuttaṁ disvā vicintayiṁ.
               Īdise vipine ramme ṭhitoyaṁ navayobbane
               vasantamiva kantena rūpena susamanvito.
               Nisinno rukkhamūlampi muṇḍo saṅghāṭipāruto
               jhāyate vatayaṁ bhikkhu hitvā visayajaṁ ratiṁ.
               Nanunāma gahaṭṭhena kāmaṁ bhutvā yathāsukhaṁ
               pacchā jiṇṇena dhammoyaṁ caritabbo subhaddako.
               Suññakanti viditvāna gandhagehaṁ jinālayaṁ
               upetvā jinamaddakkhaṁ udayantaṁva bhākaraṁ.

  *  *  *  *  *  *
  Footnote: 1 chaṂa. phullavipinaṁ 2 chaṂa. nānābhamarakūjitaṁ
-------------------------------------------------
[page 168]
               Ekakaṁ sukhamāsīnaṁ vījamānaṁ varitthiyā
               disvā nevaṁ vicintesiṁ nāyaṁ lūkho narāsabho.
               Sā kaññā kanakābhāsā padumānanalocanā
               bimboṭṭhī kundadasanā manonettarasāyanā.
               Hemadolā suvadanā 1- kamalākārasutthanī 2-
               vedimajjhāva sussoṇī rambhoru cārubhūsanā.
               Rattaṁsakupasambyānā nīlamaṭṭhanivāsanā
               atappaneyyarūpena sabbābharaṇamaṇḍitā 3-.
               Disvā tamevaṁ cintesiṁ ahoyamabhirūpinī
               na mayānena nettena diṭṭhapubbā kudācanaṁ.
               Tato jarābhibhūtā sā vivaṇṇā vikatānanā
               chinnadantā 4- setasirā salālā vadanāsuci.
               Saṅkhittakaṇṇā setakkhī lambāsubhapayodharā
               valivitatasabbaṅgī sirāvitatadehinī.
               Nataṅgā daṇḍadutiyā upphāsulikatā kisā
               pavedhamānā patitā nissasantī muhuṁ muhuṁ.
               Tato me āsi saṁvego abbhuto lomahaṁsano
               dhiratthu rūpaṁ asuciṁ ramante yattha bālisā.
               Tadā mahākāruṇiko disvā saṁviggamānasaṁ
               udaggacitto sumano 5- imā gāthā abhāsatha.

  *  *  *  *  *  *
  Footnote: 1 chaṂa. hemadolābhasavanā 2 chaṂa. kalikākārasutthanī 3 chaṂa. hāsabhāvasamanvitā
  4 chaṂa. bhinnadantā 5 chaṂa. sugato
-------------------------------------------------
[page 169]
               Āturaṁ asuciṁ pūtiṁ passa kheme samussayaṁ
               uggharantaṁ paggharantaṁ bālānaṁ abhinanditaṁ.
               Asubhāya cittaṁ bhāvehi ekaggaṁ susamāhitaṁ
               sati kāyagatā tyatthu nibbidā bahulā bhava.
               Yathā idaṁ tathā etaṁ yathā etaṁ tathā idaṁ
               ajjhattañca bahiddhā ca kāye chandaṁ virājaya.
               Animittañca bhāvehi mānānusayamujjaha
               tato mānābhisamayā upasantā carissasi.
                      Ye rāgarattānupatanti sotaṁ
                      sayaṁ kataṁ makkaṭakova jālaṁ
                      etampi chetvāna paribbajanti
                      anapekkhino kāmasukhaṁ pahāya.
               Tato kallitacittaṁ maṁ ñatvāna narasārathi
               mahānidānaṁ desesi suttantaṁ 1- vinayāya me.
               Sutvā suttantaseṭṭhaṁ taṁ pubbasaññamanussariṁ
               tattha ṭhitāvahaṁ santī dhammacakkhuṁ visodhayiṁ.
               Nipatitvā mahesissa pādamūlamhi tāvade
               accayaṁ desanatthāya idaṁ vacanamabraviṁ.
               Namo te sabbadassāvi namo te karuṇālaya 2-
               namo te tiṇṇasaṁsāra namo te amataṁ dada.

  *  *  *  *  *  *
  Footnote: 1 Ma. kallacittaṁ 2 chaṂa. karuṇākara
-------------------------------------------------
[page 170]
               Diṭṭhigahanapakkhandā kāmarāgavimohitā
               tayā sammā upāyena vinītā vinaye ratā.
               Adassanena vihitā 1- tādisānaṁ mahesinaṁ
               anubhonti mahādukkhaṁ sattā saṁsārasāgare.
               Yadāhaṁ lokasaraṇaṁ araṇaṁ maraṇantaguṁ 2-
               nāddasāmi madhuratthaṁ 3- desessāmi 4- tamaccayaṁ.
               Mahāhitaṁ varadadaṁ ahitoti visaṅkitā
               nopesiṁ rūpaniratā desessāmi tamaccayaṁ.
               Tadā madhuranigghoso mahākāruṇiko jino
               avoca tiṭṭha khemeti siñcanto amatena maṁ.
               Tadā paṇamya sirasā katvā ca naṁ padakkhiṇaṁ
               gantvā disvā narapatiṁ idaṁ vacanamabraviṁ.
               Aho sammā upāyo te cintitoyamarindama
               vanadassanakāmāya diṭṭho nibbānato muni.
               Yadi te ruccate rāja sāsane tassa tādino
               pabbajissāmi rūpehaṁ nibbinnā munivāṇinā.
               Añjaliṁ paggahetvāna tadāha sa mahīpati
               anujānāmi te bhadde pabbajjā tava sijjhatu.
               Pabbajitvā tadā cāhaṁ sattamāse 5- upaṭṭhite
               dīpodayañca bhedañca disvā saṁviggamānasā.

  *  *  *  *  *  *
  Footnote: 1 chaṂa. vibhogā 2 chaṂa. araṇantaguṁ 3 chaṂa. adūraṭṭhaṁ 4 chaṂa. desayāmi
  5 chaṂa. aḍḍhamāse
-------------------------------------------------
[page 171]
               Nibbinnā sabbasaṅkhāre paccayākārakovidā
               caturoghe atikkamma arahattaṁ apāpuṇiṁ.
               Iddhīsu ca vasī āsiṁ dibbāya sotadhātuyā
               cetopariyañāṇassa vasī cāpi bhavāmahaṁ.
               Pubbenivāsaṁ jānāmi dibbacakkhu visodhitaṁ
               sabbāsavaparikkhīṇā natthi dāni punabbhavo.
               Atthadhammaniruttīsu paṭibhāne tatheva ca
               parisuddhaṁ mama ñāṇaṁ uppannaṁ buddhasāsane.
               Kusalāhaṁ visuddhīsu kathāvatthuvisāradā
               abhidhammanayaññū ca vasippattāmhi sāsane.
               Tato toraṇavatthusmiṁ raññā kosalasāminā
               pucchitā nipuṇe pañhe byākarontī yathātathaṁ.
               Tadā sa rājā sugataṁ upasaṅkamma pucchatha
               tatheva buddho byākāsi yathā te byākatā mayā.
               Jino tasmiṁ guṇe tuṭṭho etadagge ṭhapesi maṁ
               mahāpaññānamaggāti bhikkhunīnaṁ naruttamo.
               Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā phalasukhena nibbānasukhena ca viharantiyā imissā theriyā
  satipi aññāsaṁ khīṇāsavattherīnaṁ paññāvepullappattiyaṁ tattha pana katādhikārattāya
  mahāpaññābhāvo pākaṭo ahosi. Tathā hi naṁ bhagavā jetavanamahāvihāre ariyagaṇa-
  majjhe nisinno paṭipāṭiyā bhikkhuniyo ṭhānantare ṭhapento "etadaggaṁ bhikkhave
-------------------------------------------------
[page 172]
  Mama sāvikānaṁ bhikkhunīnaṁ mahāpaññānaṁ yadidaṁ khemā"ti 1- mahāpaññatāya aggaṭṭhāne
  ṭhapesi. Taṁ ekadivasaṁ aññatarasmiṁ rukkhamūle divāvihāraṁ nisinnaṁ māro pāpimā
  taruṇarūpena upasaṅkamitvā kāmehi palobhento:-
        [139] "daharā Tvaṁ rūpavatī ahampi daharo yuvā
               pañcaṅgikena turiyena ehi kheme ramāmhase"ti
  gāthamāha.
       Tassattho:- kheme tvaṁ taruṇapattā, yobbane ṭhitā rūpasampannā, ahampi
  taruṇo yuvā, tasmā mayaṁ yobbaññaṁ akhepetvā pañcaṅgikena turiyena vajjamānena
  ehi kāmakhiḍḍāratiyā ramāma kīḷāmāti.
       Taṁ sutvā sā kāmesu sabbadhammesu ca attano virattabhāvaṁ tassa ca mārabhāvaṁ
  attābhinivesesu sattesu attano thāmagataṁ appasādaṁ katakiccatañca pakāsentī:-
        [140] "iminā Pūtikāyena āturena pabhaṅgunā
               aṭṭiyāmi harāyāmi kāmataṇhā samūhatā.
        [141] Sattisūlūpamā kāmā khandhāsaṁ adhikuṭṭanā
               yaṁ tvaṁ kāmaratiṁ brūsi aratī dāni sā maMa.
        [142] Sabbattha vihatā nandī tamokkhandho padālito
               evaṁ jānāhi pāpima nihato tvamasi antaka.
        [143] Nakkhattāni namassantā aggiṁ paricaraṁ vane
               yathābhuccamajānantā bālā suddhimamaññatha.

  *  *  *  *  *  *
  Footnote: 1 aṅ.ekaka. 20/236/26
-------------------------------------------------
[page 173]
        [144] Ahañca kho namassantī sambuddhaṁ purisuttamaṁ
               pamuttā sabbadukkhehi satthusāsanakārikā"ti
  imā gāthā abhāsi.
       Tattha aggiṁ paricaraṁ vaneti tapovane aggihuttaṁ paricaranto. Yathābhuccamajānantāti
  pavattiyo yathābhūtaṁ aparijānantā. Sesamettha heṭṭhā vuttanayattā uttānameva.
                      Khemātherīgāthāvaṇṇanā niṭṭhitā.
                         -----------------
                     454. 4. Sujātātherīgāthāvaṇṇanā
       alaṅkatā suvasanātiādikā sujātāya theriyā gāthā.
       Ayampi purimabuddhesu katādhikārā tattha tattha bhave vivaṭṭūpanissayaṁ kusalaṁ
  upacinantī anukkamena sambhatavimokkhasambhārā hutvā imasmiṁ buddhuppāde sāketanagare
  seṭṭhikule nibbattitvā vayappattā mātāpitūhi samānajātikassa seṭṭhiputtassa
  dinnā hutvā patikulaṁ gatā tattha tena saddhiṁ sukhasaṁvāsaṁ vasantī ekadivasaṁ uyyānaṁ
  gantvā nakkhattakīḷaṁ kīḷitvā parijanena saddhiṁ nagaraṁ āgacchantī añjanavane satthāraṁ
  disvā pasannamānasā upasaṅkamitvā vanditvā ekamantaṁ nisīdi. Satthā tassā
  anupubbikathaṁ kathetvā kallacittataṁ ñatvā upari sāmukkaṁsikaṁ dhammadesanaṁ pakāsesi.
  Sā desanāvasāne attano katādhikāratāya ñāṇaparipākagatattā ca satthu ca
  desanāvilāsena yathānisinnāva saha paṭisambhidāhi arahattaṁ patvā satthāraṁ vanditvā
  gehaṁ gantvā sāmikañca mātāpitaro ca anujānāpetvā satthu āṇāya bhikkhunupassayaṁ
  gantvā bhikkhunīnaṁ santike pabbaji. Pabbajitvā ca attano paṭipattiṁ paccavekkhitvā
  udānavasena:-
-------------------------------------------------
[page 174]
        [145] "alaṅkatā Suvasanā mālinī candanokkhitā
               sabbābharaṇasañchannā dāsīgaṇapurakkhatā.
        [146] Annaṁ pānaṁ ca ādāya khajjaṁ bhojjaṁ anappakaṁ
               gehato nikkhamitvāna uyyānamabhihārayiṁ.
        [147] Tattha ramitvā kīḷitvā āgacchantī sakaṁ gharaṁ
               vihāraṁ daṭṭhuṁ pāvisiṁ 1- sākete añjanaṁ vanaṁ.
        [148] Disvāna lokapajjotaṁ vanditvāna upāvisiṁ
               so me dhammamadesesi anukampāya cakkhumā.
        [149] Sutvā ca kho mahesissa saccaṁ sampaṭivijjhahaṁ
               tattheva virajaṁ dhammaṁ phusayiṁ amataṁ padaṁ.
        [150] Tato viññātasaddhammā pabbajiṁ anagāriyaṁ
               tisso vijjā anuppattā amoghaṁ buddhasāsanan"ti
  imā gāthā abhāsi.
       Tattha alaṅkatāti vibhūsitā. Taṁ pana alaṅkatākāraṁ dassetuṁ "suvasanā
  mālinī candanokkhitā"ti vuttaṁ. Tattha mālinīti mālādhārinī. Candanokkhitāti
  candanānulittā. Sabbābharaṇasañchannāti hatthūpagādīhi sabbābharaṇehi alaṅkāravasena
  sañchāditasarīRā.
       Annaṁ pānaṁ ca ādāya, khajjaṁ bhojjaṁ anappakanti sāliodanādiannaṁ
  ambapānādipānaṁ piṭṭhakhādanīyādikhajjaṁ avasiṭṭhaṁ āhārasaṅkhātaṁ bhojjañca pahūtaṁ
  gahetvā. Uyyānamabhihārayinti nakkhattakīḷāvasena uyyānaṁ upanesiṁ, annapānādiṁ
  tattha ānetvā saha parijanena kīḷantī ramantī paricāresinti adhippāyo.

  *  *  *  *  *  *
  Footnote: 1 Ma. vihāraṁ dakkhiṁ pāvisiṁ, i. vihāraṁ daṭṭhuṁ pāvisiṁ
-------------------------------------------------
[page 175]
       Sākete añjanaṁ vananti sāketasamīpe añjanavane vihāraṁ pāvisiṁ.
       Lokapajjotanti ñāṇapajjotena lokassa pajjotabhūtaṁ.
       Phusayinti phusiṁ, taṁ 1- adhigacchinti attho. Sesaṁ vuttanayameva.
                     Sujātātherīgāthāvaṇṇanā niṭṭhitā.
                          --------------
                    455. 5. Anopamātherīgāthāvaṇṇanā
       ucce kuletiādikā anopamāya theriyā gāthā.
       Ayampi purimabuddhesu katādhikārā tattha tattha bhave vivaṭṭūpanissayaṁ kusalaṁ
  upacinantī anukkamena vimuttiparipācanīye dhamme paribrūhitvā imasmiṁ
  buddhuppāde sāketanagare meghissa 2- nāma seṭṭhino dhītā hutvā nibbatti, tassā
  rūpasampattiyā anopamāti nāmaṁ ahosi. Tassā vayappattakāle bahū seṭṭhiputtā
  rājamahāmattā rājāno ca pitu dūtaṁ pāhesuṁ "attano dhītaraṁ anopamaṁ dehi, idañcidañca
  te dassāmā"ti. Sā taṁ sutvā upanissayasampannatāya "gharāvāsena mayhaṁ attho
  natthī"ti satthu santikaṁ gantvā dhammaṁ sutvā ñāṇassa paripākaṁ gatattā
  desanānusārena vipassanaṁ ārabhitvā taṁ ussukkāpentī maggapaṭipāṭiyā tatiyaphale
  patiṭṭhāsi. Sā satthāraṁ pabbajjaṁ yācitvā satthu āṇāya bhikkhunupassayaṁ upagantvā
  bhikkhunīnaṁ santike pabbajitvā sattame divase arahattaṁ sacchikatvā attano paṭipattiṁ
  paccavekkhitvā udānavasena:-
        [151] "ucce Kule ahaṁ jātā bahuvitte mahaddhane
               vaṇṇarūpena sampannā dhītā meghissa atrajā.

  *  *  *  *  *  *
  Footnote: 1 chaṂa. ayaṁ pāṭho na dissati 2 Sī. meghassa, chaṂa. majjhassa
-------------------------------------------------
[page 176]
        [152] Patthitā rājaputtehi seṭṭhiputtehi gijjhitā
               pitu me pesayī dūtaṁ detha mayhaṁ anopamaṁ.
        [153] Yattakaṁ tulitā esā tuyhaṁ dhītā anopamā
               tato aṭṭhaguṇaṁ dassaṁ hiraññaṁ ratanāni ca.
        [154] Sāhaṁ disvāna sambuddhaṁ lokajeṭṭhaṁ anuttaraṁ
               tassa pādāni vanditvā ekamantaṁ upāvisiṁ.
        [155] So me dhammamadesesi anukampāya gotamo
               nisinnā āsane tasmiṁ phusayiṁ tatiyaṁ phalaṁ.
        [156] Tato kesāni chetvāna pabbajiṁ anagāriyaṁ
               sājja 1- me sattamā ratti yato taṇhā visositā"ti
  imā gāthā abhāsi.
       Tattha ucce kuleti uḷāratame vessakule. Bahuvitteti alaṅkārādi-
  pahūtavittūpakaraṇe. Mahaddhaneti nidhānagatasseva cattārīsakoṭiparimāṇassa mahato dhanassa
  atthibhāvena mahaddhane ahaṁ jātāti yojanā. Vaṇṇarūpena sampannāti vaṇṇasaṇṭhāna-
  sampannā 2- ceva rūpasampannā ca, siniddhavaṇṇā suddhapabhassarāya chaviyā sampattiyā 3-
  vatthābharaṇādisarīrāvayavasampattiyā ca samannāgatāti attho. Dhītā meghissa atrajāti
  meghināmassa 4- seṭṭhino orasā dhītā.
       Patthitā rājaputtehīti "kathaṁ nu kho taṁ labheyyāmā"ti rājakumārehi abhipatthitā.
  Seṭṭhiputtehi gijjhitāti tathā seṭṭhikumārehipi abhigijjhitā 5- paccāsiṁsitā. 6-
  Detha mayhaṁ

  *  *  *  *  *  *
  Footnote: 1 chaṂa. ajja 2 chaṂa. vaṇṇasampannā 3 chaṂa. siniddhabhāsurāya chavisampattiyā
  4 chaṂa. majjhanāmassa 5 Sī. abhijjhitā 6 chaṂa. paccāsīsitā
-------------------------------------------------
[page 177]
  Anopamanti rājaputtādayo "detha mayhaṁ anopamaṁ detha mayhan"ti pitu santike
  dūtaṁ pesayiṁsu.
       Yattakaṁ tulitā esāti "tuyhaṁ dhītā anopamā yattakaṁ dhanaṁ agghatī"ti tulitā
  lakkhaṇaññūhi paricchinnā, "tato aṭṭhaguṇaṁ dassāmī"ti pitu me pesayi dūtanti
  yojanā. Sesaṁ heṭṭhā vuttanayameva.
                     Anopamātherīgāthāvaṇṇanā niṭṭhitā.
                      ----------------------
                 456. 6. Mahāpajāpatigotamītherīgāthāvaṇṇanā
       buddhavīra namo tyatthūtiādikā mahāpajāpatigotamiyā gāthā.
       Ayampi kira padumuttarassa bhagavato kāle haṁsavatīnagare kulagehe nibbattitvā
  viññutaṁ patvā satthu santike dhammaṁ suṇantī satthāraṁ ekaṁ bhikkhuniṁ rattaññūnaṁ
  aggaṭṭhāne ṭhapentaṁ disvā adhikārakammaṁ katvā taṁ ṭhānantaraṁ patthetvā 1- yāvajīvaṁ
  dānādīni puññāni katvā kappasatasahassaṁ devamanussesu saṁsaritvā kassapassa ca
  bhagavato antare amhākañca bhagavato buddhasuññe loke bārāṇasiyaṁ pañcannaṁ
  dāsisatānaṁ jeṭṭhikā hutvā nibbatti. Atha sā vassūpanāyikasamaye pañca paccekabuddhe
  nandamūlakapabbhārato isipatane otaritvā nagare piṇḍāya caritvā isipatanameva
  gantvā vassūpanāyikasamaye kuṭiyā atthāya hatthakammaṁ pariyesante disvā tā
  dāsiyo ca tāsaṁ attano attano ca sāmike samādapetvā 2- caṅkamanādi 3- parivāra-
  sampannā pañca kuṭiyo kāretvā mañcapīṭhapānīyaparibhojanīyabhājanādīni upaṭṭhapetvā
  paccekabuddhe temāsaṁ tattheva vasanatthāya paṭiññaṁ kāretvā vārabhikkhaṁ paṭṭhapesuṁ.

  *  *  *  *  *  *
  Footnote: 1 Ma.,i. paṭṭhapetvā 2 Ma. samādiyitvā 3 chaṂa. caṅkamādi...
-------------------------------------------------
[page 178]
  Yā attano vāradivase bhikkhaṁ dātuṁ na sakkoti, tassā sayaṁ sakagehato nīharitvā
  deti. Evaṁ temāsaṁ paṭijaggitvā pavāraṇāya sampattāya ekekaṁ dāsiṁ 1- ekekaṁ
  sāṭakaṁ vissajjāpesi. Pañca sāṭakasatāni 2- ahesuṁ. Tāni parivattāpetvā pañcannaṁ
  paccekabuddhānaṁ ticīvarāni katvā adāsi. Paccekabuddhā tāsaṁ passantīnaṁyeva ākāsena
  gandhamādanapabbataṁ agamaṁsu.
       Tāpi sabbā yāvajīvaṁ kusalaṁ katvā devaloke nibbattiṁsu. Tāsaṁ jeṭṭhikā
  tato cavitvā bārāṇasiyā avidūre pesakāragāme pesakārajeṭṭhakassa gehe
  nibbattitvā viññutaṁ patvā padumavatiyā putte pañcasate paccekabuddhe disvā
  sampiyāyamānā sabbe vanditvā bhikkhaṁ adāsi. Te bhattakiccaṁ katvā gandhamādanameva
  agamaṁsu. Sāpi yāvajīvaṁ kusalaṁ katvā devamanussesu saṁsarantī amhākaṁ satthu
  nibbattito puretarameva devadahanagare mahāsuppabuddhassa gehe paṭisandhiṁ gaṇhi,
  gotamītissā gottāgatameva nāmaṁ ahosi. Mahāmāyāya kaniṭṭhabhaginī. Lakkhaṇapāṭhakāpi
  "imāsaṁ dvinnampi kucchiyaṁ vasitā dārakā cakkavattino bhavissantī"ti byākariṁsu.
  Suddhodanamahārājā vayappattakāle dvepi maṅgalaṁ katvā attano gharaṁ abhinesi.
       Aparabhāge amhākaṁ satthari uppajjitvā pavattitapavaradhammacakke anupubbena
  tattha tattha veneyyānaṁ anuggahaṁ karonte vesāliṁ upanissāya kūṭāgārasālāyaṁ
  viharante suddhodanamahārājā setacchattassa heṭṭhā arahattaṁ sacchikatvā parinibbāyi.
  Atha mahāpajāpatigotamī pabbajitukāmā hutvā satthāraṁ ekavāraṁ pabbajjaṁ yācamānā
  alabhitvā dutiyavāraṁ kese chindāpetvā kāsāyāni acchādetvā kalahavivāda-
  suttantadesanāya pariyosāne 3- nikkhamitvā pabbajitukāmānaṁ pañcasatānaṁ sakyakumārānaṁ
  pādaparicārikāhi saddhiṁ vesāliṁ gantvā ānandattheraṁ satthāraṁ yācāpetvā aṭṭhahi
  garudhammehi 4- pabbajjañca upasampadañca paṭilabhi. Itarā pana sabbāpi ekato
  upasampannā ahesuṁ. Ayamettha saṅkhepo, vitthārato panetaṁ vatthu pāḷiyaṁ 5- āgatameva.

  *  *  *  *  *  *
  Footnote: 1 Sī. ekekā dāsī 2 chaṂa. pañcathūlasāṭakasatāni 3 khu.su. 25/869/503
  4 aṅ.aṭṭhaka. 23/141/281 5 vi.cūḷa. 7/404/237, aṅ.aṭṭhaka. 23/141/281
-------------------------------------------------
[page 179]
       Evaṁ upasampannā pana mahāpajāpatigotamī satthāraṁ upasaṅkamitvā abhivādetvā
  ekamantaṁ aṭṭhāsi. Athassā satthā dhammaṁ desesi. Sā satthu santike kammaṭṭhānaṁ
  gahetvā bhāvanamanuyuñjantī nacirasseva abhiññāpaṭisambhidāparivāraṁ arahattaṁ pāpuṇi.
  Sesā pana pañcasatā bhikkhuniyo nandakovādapariyosāne 1- chaḷabhiññā ahesuṁ. Athekadivasaṁ
  satthā jetavane mahāvihāre ariyagaṇamajjhe nisinno bhikkhuniyo ṭhānantare ṭhapento
  mahāpajāpatigotamiṁ rattaññūnaṁ bhikkhunīnaṁ aggaṭṭhāne ṭhapesi. Sā phalasukhena nibbānasukhena
  ca vītināmentī kataññutāya ṭhatvā ekadivasaṁ satthu guṇābhitthavanapubbakaupakāraka-
  vibhāvanāmukhena 2- aññaṁ byākarontī:-
        [157] "buddhavīra Namo tyatthu sabbasattānamuttama
               yo maṁ dukkhā pamocesi aññañca bahukaṁ janaṁ.
        [158] Sabbadukkhaṁ pariññātaṁ hetutaṇhā visositā
               bhāvitaṭṭhaṅgiko 3- maggo nirodho phusito mayā.
        [159] Mātā putto pitā bhātā ayyakā ca pure ahuṁ
               yathābhuccaṁ ajānantī saṁsariṁhaṁ anibbisaṁ.
        [160] Diṭṭho hi me so bhagavā antimoyaṁ samussayo
               vikkhīṇo jātisaṁsāro natthi dāni punabbhavo.
        [161] Āraddhavīriye pahitatte niccaṁ daḷhaparakkame
               samagge sāvake passe esā buddhāna vandanā.
        [162] Bahūnaṁ vata atthāya māyā janayi gotamaṁ
               byādhimaraṇatunnānaṁ dukkhakkhandhaṁ byapānudī"ti
  imā gāthā abhāsi.

  *  *  *  *  *  *
  Footnote: 1 Ma.u. 14/398/344 2 Sī....pubbaṅgamūpakāravibhāvanāmukhena
  3 Sī.,Ma.,i. ariyaṭṭhaṅgiko, cha. bhāvito aṭṭhaṅgiko
-------------------------------------------------
[page 180]
       Tattha buddhavīrāti catusaccabuddhesu vīra, sabbabuddhā hi 1- uttamavīriyehi
  catusaccabuddhehi vā catubbidhasammappadhānavīriyanipphattiyā vijitavijayattā vīrā nāMa.
  Bhagavā pana vīriyapāramipāripūriyā caturaṅgasamannāgatavīriyādhiṭṭhānena sātisayacatubbidha-
  sammappadhānakiccanipphattiyā tassā ca veneyyasantāne sammadeva patiṭṭhāpitattā
  visesato vīriyayuttatāya vīroti vattabbataṁ arahati. Namo tyatthūti namo namakkāro te
  hotu. Sabbasattānamuttamāti apadādibhedesu sattesu sīlādiguṇehi uttama bhagavā.
  Tadekadesaṁ satthupakāraguṇaṁ dassetuṁ "yo maṁ dukkhā pamocesi, aññañca bahukaṁ janan"ti
  vatvā attano dukkhā pamuttabhāvaṁ 2- vibhāventī "sabbadukkhan"ti gāthamāha.
       Puna yato pamocesi, taṁ vaṭṭadukkhaṁ ekadesena dassentī "mātā putto"ti
  gāthamāha. Tattha mātā puttotiādimhi yasmiṁ bhave ekassa mātā ahosi. Tato
  aññasmiṁ bhave tasseva putto, tato aññasmiṁ bhave pitā, bhātā ahūti attho.
  Yathābhuccaṁ ajānantīti pavattihetuādiṁ yathābhūtaṁ anavabujjhantī. Saṁsariṁhaṁ anibbisanti
  saṁsārasamudde patiṭṭhaṁ avindantī alabhantī vā bhavādīsu aparāparuppattivasena saṁsariṁ
  ahanti kathentī āha "mātā putto"tiādiṁ. Yasmiṁ bhave etassa mātā ahosi,
  tato aññasmiṁ bhave tasseva putto, tato aññasmiṁ bhave pitā bhātā ahūti
  attho.
       "diṭṭho Hi me"ti gāthāyapi attano dukkhato pamuttabhāvameva vibhāveti.
  Tattha diṭṭho hi me so bhagavāti so bhagavā sammāsambuddho attanā diṭṭha-
  lokuttaradhammadassanena ñāṇacakkhunā mayā paccakkhato diṭṭho. Yo hi dhammaṁ passati,
  so bhagavantaṁ passati nāMa. Yathāha "yo kho vakkali dhammaṁ passati, so maṁ
  passatī"tiādiṁ. 3-

  *  *  *  *  *  *
  Footnote: 1 Sī. sabbaññubuddhā hi, Ma.,i. buddho hutvā 2 Sī.,i. dukkarapamuttabhāvaṁ
  3 saṁ.kha. 17/87/96
-------------------------------------------------
[page 181]
       Āraddhavīriyeti paggahitavīriye. Pahitatteti nibbānaṁ pesitacitte. Niccaṁ
  daḷhaparakkameti apattassa pattiyā pattassa vepullatthāya phalasamāpattatthāya ca sabbakālaṁ
  thiraparakkame. Samaggeti sīladiṭṭhisāmaññena saṁhatabhāvena samagge. Satthudesanāya
  savanante jātattā sāvake, 1- "ime maggaṭṭhā ime phalaṭṭhā"ti yāthāvato passati.
  Esā buddhāna vandanāti yā satthu dhammasarīrabhūtassa ariyasāvakānaṁ ariyabhāvabhūtassa
  ca lokuttaradhammassa attapaccakkhakiriyā, esā sammāsambuddhānaṁ sāvakabuddhānañca
  vandanā yāthāvato guṇaninnatā.
       "bahūnaṁ Vata atthāyā"ti osānagāthāyapi satthu lokassa bahūpakārataṁyeva
  vibhāveti. Yaṁ panettha atthato na vibhattaṁ, taṁ suviññeyyameva.
       Athekadā mahāpajāpatigotamī satthari vesāliyaṁ viharante mahāvane kūṭāgāra-
  sālāyaṁ sayaṁ vesāliyaṁ bhikkhunupassaye viharantī pubbaṇhasamayaṁ vesāliyaṁ piṇḍāya
  caritvā bhattaṁ bhuñjitvā attano divāṭṭhāne yathāparicchinnakālaṁ phalasamāpattisukhena
  vītināmetvā phalasamāpattito vuṭṭhāya attano paṭipattiṁ paccavekkhitvā somanassajātā
  attano āyusaṅkhāre āvajjentī tesaṁ khīṇabhāvaṁ ñatvā evaṁ cintesi "yannūnāhaṁ
  vihāraṁ gantvā bhagavantaṁ anujānāpetvā attano 2- manobhāvanīye ca there sabbeva
  sabrahmacariye āpucchitvā idheva āgantvā parinibbāyeyyan"ti. Yathā ca theriyā,
  evaṁ tassā parivārabhūtānaṁ pañcannampi bhikkhunisatānaṁ parivitakko ahosi. Tena
  vuttaṁ apadāne 3-:-
              "ekadā lokapajjoto vesāliyaṁ mahāvane
            4- kūṭāgāresu sālāya 4- vasate narasārathi.
               Tadā jinassa mātucchā mahāgotami bhikkhunī
               tahiṁyeva 5- pure ramme vasī bhikkhunupassaye.

  *  *  *  *  *  *
  Footnote: 1 Sī.,i. sāvaketi 2 chaṂa. ayaṁ pāṭho na dissati 3 khu.apa. 33/97/309
  4-4 chaṂa. kūṭāgāre susālāyaṁ 5 chaṂa. tahiṁ kate
-------------------------------------------------
[page 182]
               Bhikkhunīhi vimuttāhi satehi saha pañcahi
               rahogatāya tassevaṁ cittassāpi 1- vitakkitaṁ.
               Buddhassa parinibbānaṁ sāvakaggayugassa vā
               rāhulānandanandānaṁ nāhaṁ lacchāmi passituṁ.
               Buddhassa parinibbānā sāvakaggayugassa vā
               mahākassapanandānaṁ ānandarāhulāna ca.
               Paṭikaccāyusaṅkhāraṁ osajjitvāna nibbutiṁ
               gaccheyyaṁ lokanāthena anuññātā mahesinā.
               Tathā pañcasatānampi bhikkhunīnaṁ vitakkitaṁ
               āsi khemādikānampi etadeva vitakkitaṁ.
               Bhūmicālo tadā āsi nāditā devadundubhī
               upassayādhivatthāyo devatā sokapīḷitā.
               Vilapantā sakaruṇaṁ 2- tatthassūni pavattayuṁ
               sabbā 3- bhikkhuniyo tāhi upagantvāna gotamiṁ.
               Nipacca sirasā pāde idaṁ vacanamabravuṁ
               tattha toyalavāsittā mayamayye rahogatā.
               Sā calā calitā bhūmi nāditā devadundubhī
               paridevā ca suyyante kimatthaṁ nūna gotamī.
               Tadā avoca sā sabbaṁ yathāparivitakkitaṁ
               tatopi 4- sabbā āhaṁsu yathāparivitakkitaṁ.

  *  *  *  *  *  *
  Footnote: 1 chaṂa.,i. citassāsi 2 chaṂa. sukaruṇaṁ 3 chaṂa. mittā 4 chaṂa. tāyopi
-------------------------------------------------
[page 183]
               Yadi te rucitaṁ ayye nibbānaṁ paramaṁ sivaṁ
               nibbāyissāma sabbāpi buddhānuññātapubbake. 1-
               Mayaṁ sahāva nikkhantā gharāpi ca bhavāpi ca
               sahāyeva gamissāma nibbānaṁ puramuttamaṁ. 2-
               Nibbānāya vajantīnaṁ kiṁ vakkhāmīti sā vadaṁ
               saha sabbāhi niggañchi bhikkhunīnilayā tadā.
               Upassaye yādhivatthā devatā tā khamantu me
               bhikkhunīnilayassedaṁ pacchimaṁ dassanaṁ maMa.
               Na jarā maccu vā yattha appiyehi samāgamo
               piyehi na viyogotthi taṁ vajjiyaṁ 3- asaṅkhataṁ.
               Avītarāgā taṁ sutvā vacanaṁ sugatorasā
               sokaṭṭā parideviṁsu aho no appapuññatā.
               Bhikkhunīnilayo suñño bhūto tāhi vinā ayaṁ
               pabhāte viya tārāyo na dissanti jinorasā.
               Nibbānaṁ gotamī yāti satehi saha pañcahi
               nadīsatehiva saha gaṅgā pañcahi sāgaraṁ.
               Rathiyāya vajantiyo disvā saddhā upāsikā
               gharā nikkhamma pādesu nipacca idamabravuṁ.
               Pasīdassu mahābhoge anāthāyo vihāya no
               tayā na yuttā nibbātuṁ icchaṭṭā vilapiṁsu tā.

  *  *  *  *  *  *
  Footnote: 1 chaṂa. buddhānuññāya subbate 2 chaṂa. padamuttamaṁ 3 chaṂa. vajissaṁ
-------------------------------------------------
[page 184]
               Tāsaṁ sokapahānatthaṁ avoca madhuraṁ giraṁ
               ruditena alaṁ puttā hāsakāloyamajja vo.
               Pariññātaṁ mayā dukkhaṁ dukkhahetu vivajjito
               nirodho me sacchikato maggo cāpi subhāvito.
               Pariciṇṇo mayā satthā kataṁ buddhassa sāsanaṁ
               ohito garuko bhāro bhavanetti samūhatā.
               Yassatthāya pabbajitā agārasmānagāriyaṁ
               so me attho anuppatto sabbasaṁyojanakkhayo.
               Buddho tassa ca saddhammo anūno yāva tiṭṭhati
               nibbātuṁ tāva kālo me mā maṁ socatha puttikā.
               Koṇḍaññānandanandādī tiṭṭhanti rāhulo jino
               sukhito sahito saṁgho hatadappāva 1- titthiyā.
               Okkākavaṁsassa yaso ussito māramaddano
               nanu sampattikālo 2- me nibbānatthāya puttikā.
               Cirappabhūti yaṁ mayhaṁ patthitaṁ ajja sijjhate
               ānandabherikāloyaṁ kiṁ vo assūhi puttikā.
               Sace mayi dayā atthi yadi catthi kataññutā
               saddhammaṭṭhitiyā sabbā karotha vīriyaṁ daḷhaṁ.
               Thīnaṁ adāsi pabbajjaṁ sambuddho yācito mayā
               tasmā yathāhaṁ nandissaṁ tathā tamanutiṭṭhatha.

  *  *  *  *  *  *
  Footnote: 1 chaṂa. hatadabbā ca 2 chaṂa. sampati kālo
-------------------------------------------------
[page 185]
               Tā evamanusāsitvā bhikkhunīhi purakkhatā
               upecca buddhaṁ vanditvā idaṁ vacanamabravi.
               Ahaṁ sugata te mātā tvaṁ ca vīra pitā mama
               saddhammasukhada nātha tayi jātāmhi gotaMa.
               Saṁvaddhitoyaṁ sugata rūpakāyo mayā tava
               ānandiyo 1- dhammakāyo mama saṁvaddhito tayā.
               Muhuttaṁ taṇhāsamaṇaṁ khīraṁ tvaṁ pāyito mayā
               tayāhaṁ santamaccantaṁ dhammakhīraṁ hi pāyitā.
               Bandhanārakkhane mayhaṁ anaṇo 2- tvaṁ mahāmune
               puttakāmitthiyo 3- yācaṁ labhanti tādisaṁ sutaṁ.
               Mandhātādinarindānaṁ yā mātā sā bhavaṇṇave
               nimuggāhaṁ tayā putta tāritā bhavasāgaRā.
               Rañño mātā mahesīti sulabhaṁ nāmamitthinaṁ
               buddhamātāti yaṁ nāmaṁ etaṁ paramadullabhaṁ.
               Tañca laddhaṁ mahāvīra paṇidhānaṁ mamaṁ tayā
               anukaṁ vā mahantaṁ vā taṁ sabbaṁ pūritaṁ mayā.
               Parinibbātumicchāmi vihāyemaṁ kaḷevaraṁ
               anujānāhi me vīra dukkhantakara nāyaka.
               Cakkaṅkusadhajākiṇṇe pāde kamalakomale
               pasārehi paṇāmaṁ te karissaṁ puttapemahaṁ. 4-

  *  *  *  *  *  *
  Footnote: 1 chaṂa. anindito 2 chaṂa. aṇaṇo 3 chaṂa. puttakāmā thiyo 4 chaṂa. puttauttame
-------------------------------------------------
[page 186]
               Suvaṇṇarāsisaṅkāsaṁ sarīraṁ kuru pākaṭaṁ
               katvā dehaṁ sudiṭṭhante santiṁ gacchāmi nāyaka.
               Dvattiṁsalakkhaṇūpetaṁ suppabhālaṅkataṁ tanuṁ
               sañjhāghanāva bālakkaṁ mātucchaṁ dassayī jino.
               Phullāravindasaṅkāse taruṇādiccasappabhe
               cakkaṅkite pādatale tato sā sirasā pati.
               Paṇamāmi narādicca ādiccakulaketukaṁ
               pacchime maraṇe mayhaṁ na taṁ ikkhāmahaṁ puna.
               Itthiyo nāma lokagga sabbadosākarā matā
               yadi ko catthi doso me khamassu karuṇākara.
               Itthikānañca pabbajjaṁ yamahaṁ 1- yāciṁ punappunaṁ
               tattha ce atthi doso me taṁ khamassu narāsabha.
               Mayā bhikkhuniyo vīra tavānuññāya sāsitā
               tattha ce atthi dunnītaṁ taṁ khamassu khamādhiti. 2-
               Akkhante nāma khantabbaṁ kiṁ bhave guṇabhūsane
               kimuttaraṁ te vakkhāmi nibbānāya vajantiyā.
                        Suddhe anūne mama bhikkhusaṁghe
                        lokā ito nissarituṁ khamante
                        pabhātakāle byasanaṅgatānaṁ
                        disvāna niyyāti hi 3- candalekhā.

  *  *  *  *  *  *
  Footnote: 1 chaṂa. haṁ taṁ 2 chaṂa. khamādhipa 3 chaṂa. niyyātiva
-------------------------------------------------
[page 187]
                        Tadetarā bhikkhuniyo jinaggaṁ
                        tārāva candānugatā sumeruṁ
                        padakkhiṇaṁ katva 1- nipacca pāde
                        ṭhitā mukhantaṁ samudikkhamānā.
                        Na tittipubbaṁ tava dassanena
                        cakkhuṁ na sotaṁ tava bhāsitena
                        cittaṁ mamaṁ kevalamekameva
                        pappuyya taṁ dhammarasena titti.
               Nadato parisāyaṁ te vāditabbapahārino
               ye te dakkhanti vadanaṁ dhaññā te narapuṅgava.
               Dīghaṅgulī tambanakhe subhe āyatapaṇhike
               ye pāde paṇamāyanti 2- tepi dhaññā guṇandhara.
               Madhurāni pahaṭṭhāni dosagghāni hitāni ca
               ye te vākyāni suṇanti 3- tepi dhaññā naruttaMa.
               Dhaññāhante mahāvīra pādapūjanatapparā
               tiṇṇasaṁsārakantārā suvākyena sirīmato.
               Tato sā anusāvetvā bhikkhusaṁghampi subbatā
               rāhulānandanande ca vanditvā idamabravi.
               Āsīvisālayasame rogāvāse kaḷevare
               nibbiṇṇā 4- dukkhasaṅghāṭe jarāmaraṇagocare.

  *  *  *  *  *  *
  Footnote: 1 chaṂa. kacca 2 chaṂa. paṇamissanti 3 chaṂa. suyyanti 4 chaṂa. nibbindā
-------------------------------------------------
[page 188]
               Nānākalimalākiṇṇe parāyatte nirīhake
               tena nibbātumicchāmi anumaññatha puttakā.
               Nando rāhulabhaddo ca vītasokā nirāsavā
               ṭhitācalā dhitī vīrā 1- dhammatamanucintayuṁ.
               Dhiratthu saṅkhataṁ lolaṁ asāraṁ kadalūpamaṁ
               māyāmarīcisadisaṁ ittaraṁ anavaṭṭhitaṁ.
               Yattha nāma jinassāyaṁ mātucchā buddhaposikā
               gotamī nidhanaṁ yāti aniccaṁ sabbasaṅkhataṁ.
               Ānando ca tadā sekho kaniṭṭho 2- jinavacchalo
               tatthassūni karonto so karuṇaṁ paridevati.
               Bhāsantī 3- gotamī yāti nūna buddhopi nibbutiṁ
               gacchati nacireneva aggi viya nirindhano.
               Evaṁ vilāpamānaṁ taṁ ānandaṁ āha gotamī
               sutisāgaragambhīraṁ 4- buddhopaṭṭhānatapparaṁ. 5-
               Na yuttaṁ socituṁ putta hāsakāle upaṭṭhite
               tayā me saraṇaṁ putta nibbānaṁ tamupāgataṁ.
               Tayā tāta samajjhiṭṭho pabbajjaṁ anujāni no
               mā putta vimano hohi saphalo te parissamo.
               Yaṁ na diṭṭhaṁ purāṇehi titthikācariyehi ca
               taṁ padaṁ sukumārīhi sattavassāhi veditaṁ.

  *  *  *  *  *  *
  Footnote: 1 chaṂa. ṭhitācalaṭṭhiti thirā 2 chaṂa. sokaṭṭo 3 chaṂa. hā santiṁ
  4 chaṂa. sutasāgaragambhīra 5 chaṂa. buddhopaṭṭhāna tappara
-------------------------------------------------
[page 189]
               Buddhasāsanapāleta 1- pacchimaṁ dassanaṁ tava
               tattha gacchāmahaṁ putta gato yattha na dissate.
               Kadāci dhammaṁ desento khipī lokagganāyako
               tadāhaṁ āsiṁsavācaṁ avocaṁ anukampikā.
               Ciraṁ jīva mahāvīra kappaṁ tiṭṭha mahāmune
               sabbalokahitatthāya bhavassu ajarāmaro.
               Taṁ tathāvādiniṁ buddho mamaṁ so etadabravi
               na hevaṁ vandiyā buddhā yathā vandasi gotamī.
               Kathaṁ carahi sabbaññū vanditabbā tathāgatā
               kathaṁ avandiyā buddhā taṁ me akkhāhi pucchito.
               Āraddhavīriye pahitatte niccaṁ daḷhaparakkame
               samagge sāvake passa etaṁ buddhāna vandanaṁ.
               Tato upassayaṁ gantvā ekikāhaṁ vicintayiṁ
               samaggaṁ parisaṁ nātho rodhesi tibhavantago.
               Handāhaṁ parinibbissaṁ mā vipattitamaddasaṁ
               evāhaṁ cintayitvāna disvāna isisattamaṁ.
               Parinibbānakālaṁ me ārocemi 2- vināyakaṁ
               tato so samanuññāsi kālaṁ jānāhi gotamī.
               Kilesā jhāpitā mayhaṁ bhavā sabbe samūhatā
               nāgīva 3- bandhanaṁ chetvā viharāmi anāsavā.

  *  *  *  *  *  *
  Footnote: 1 ka. buddhasāsanapāletā 2 chaṂa. ārocesiṁ 3 chaṂa. nāgova
-------------------------------------------------
[page 190]
               Svāgataṁ vata me āsi buddhaseṭṭhassa 1- santike
               tisso vijjā anuppattā kataṁ buddhassa sāsanaṁ.
               Paṭisambhidā catasso vimokkhāpi ca aṭṭhime
               chaḷabhiññā sacchikatā kataṁ buddhassa sāsanaṁ.
               Thīnaṁ dhammābhisamaye ye bālā vimatiṁ gatā
               tesaṁ diṭṭhippahānatthaṁ iddhiṁ dassehi gotamī.
               Tadā nipacca sambuddhaṁ uppatitvāna ambaraṁ
               iddhī anekā dassesi buddhānuññāya gotamī.
               Ekikā bahudhā āsi bahudhā cekikā tathā
               āvibhāvaṁ tirobhāvaṁ tirokuḍḍaṁ 2- tironagaṁ.
               Asajjamānā agamā bhūmiyampi nimujjatha
               abhijjamāne udake agañchi mahiyā yathā.
               Sakuṇīva tathākāse pallaṅkena kamī tadā
               vasaṁ vattesi kāyena yāva brahmanivesanaṁ.
               Sineruṁ daṇḍaṁ katvāna chattaṁ katvā mahāmahiṁ
               samūlaṁ parivattetvā dhārayaṁ caṅkamī nabhe.
               Chassūrodayakāleva lokañcākāsi dhūmikaṁ
               yugante viya taṁ lokaṁ 3- jālāmālākulaṁ akā.
               Muccalindaṁ mahāselaṁ merumūlanadantare
               sāsapāriva sabbāni ekenaggaṇhi muṭṭhinā.

  *  *  *  *  *  *
  Footnote: 1 chaṂa. mama buddhassa 2 chaṂa. tirokuṭṭaṁ 3 chaṂa. viya lokaṁ sā
-------------------------------------------------
[page 191]
               Aṅgulaggena chādesi bhākaraṁ sanisākaraṁ
               candasūrasahassāni āveḷamiva dhārayi.
               Catusāgaratoyāni dhārayī ekapāṇinā
               yugantajaladākāraṁ mahāvassaṁ pavassatha.
               Cakkavattiṁ saparisaṁ māpayī sā nabhattale
               garuḷaṁ dviradaṁ sīhaṁ vinadantaṁ padassayi.
               Ekikā abhinimmitvā appameyyaṁ bhikkhunīgaṇaṁ
               puna antaradhāpetvā ekikā munimabravi.
               Mātucchā te mahāvīra tava sāsanakārikā
               anuppattā sakaṁ atthaṁ pāde vandāmi cakkhuMa.
               Dassetvā vividhaṁ iddhiṁ 1- orohitvā nabhattalā
               vanditvā lokapajjotaṁ ekamantaṁ nisīdi sā.
               Sā vīsavassasatikā jātiyāhaṁ mahāmune
               alaṁ ettāvatā vīra nibbāyissāmi nāyaka.
               Tadātivimhitā sabbā parisā sā katañjalī
               avocayye kathaṁ āsi atuliddhiparakkamā.
               Padumuttaro nāma jino sabbadhammesu cakkhumā
               ito satasahassamhi kappe uppajji nāyako.
               Tadāhaṁ haṁsavatiyaṁ jātāmaccakule ahuṁ
               sabbopakārasampanne iddhe phīte mahaddhane.

  *  *  *  *  *  *
  Footnote: 1 chaṂa. vividhā iddhī
-------------------------------------------------
[page 192]
               Kadāci pitunā saddhiṁ dāsīgaṇapurakkhatā
               mahatā parivārena taṁ upecca narāsabhaṁ.
               Vāsavaṁ viya vassantaṁ dhammameghamanāsavaṁ
               saradādiccasadisaṁ raṁsimālākulaṁ jinaṁ. 1-
               Disvā cittaṁ pasādetvā sutvā cassa subhāsitaṁ
               mātucchaṁ bhikkhuniṁ agge ṭhapentaṁ naranāyakaṁ.
               Sutvā datvā mahādānaṁ sattāhaṁ tassa tādino
               sasaṁghassa naraggassa paccayāni bahūni ca.
               Nipacca pādamūlamhi taṁ ṭhānamabhipatthayiṁ
               tato mahāparisatiṁ avoca isisattamo.
               Yā sasaṁghaṁ abhojesi sattāhaṁ lokanāyakaṁ
               tamahaṁ kittayissāmi suṇātha mama bhāsato.
               Satasahassito kappe okkākakulasambhavo
               gotamo nāma gottena satthā loke bhavissati.
               Tassa dhammesu dāyādā orasā dhammanimmitā
               gotamī nāma nāmena hessati satthusāvikā.
               Tassa buddhassa mātucchā jīvitāpālikā 2- ayaṁ
               rattaññūnañca aggattaṁ bhikkhunīnaṁ labhissati.
               Taṁ sutvāna pamoditvā yāvajīvaṁ tadā jinaṁ
               paccayehi upaṭṭhitvā tato kālaṁ katā ahaṁ.

  *  *  *  *  *  *
  Footnote: 1 chaṂa. raṁsijālasamujjalaṁ 2 chaṂa. jīvitāpādikā
-------------------------------------------------
[page 193]
               Tāvatiṁsesu devesu sabbakāmasamiddhisu
               nibbattā dasahaṅgehi aññe abhibhaviṁ ahaṁ.
               Rūpasaddehi gandhehi rasehi phusanehi ca
               āyunāpi ca vaṇṇena sukhena yasasāpi ca.
               Tathevādhipateyyena adhigayha virocahaṁ
               ahosiṁ amarindassa mahesī dayitā tahiṁ.
               Saṁsāre saṁsarantīhaṁ kammavāyusameritā
               kāsikarañño 1- visaye ajāyiṁ dāsagāmake.
               Pañcadāsasatānūnā nivasanti tahiṁ tadā
               sabbesaṁ tattha yo jeṭṭho tassa jāyā ahosahaṁ.
               Sayambhuno pañcasatā gāmaṁ piṇḍāya pāvisuṁ
               te disvāna ahaṁ tuṭṭhā saha sabbāhi ñātibhi. 2-
               Katvā pañcasataṁ kuṭiṁ 3- catumāse upaṭṭhahuṁ
               ticīvarāni datvāna saṁsarimha sasāmikā.
               Tato cutā sabbāpi tā tāvatiṁsaṁ gatā mayaṁ
               pacchime ca bhave dāni jātā devadahe pure.
               Pitā añjanasakko me mātā mama sulakkhaṇā
               tato kapilavatthusmiṁ suddhodanagharaṁ gatā.
               Sesā sakyakule jātā sakyānaṁ gharamāgamuṁ
               ahaṁ visiṭṭhā sabbāsaṁ jinassāpādikā ahuṁ.

  *  *  *  *  *  *
  Footnote: 1 chaṂa. kāsissa rañño 2 chaṂa. itthibhi 3 pūgā hutvāva sabbāyo
-------------------------------------------------
[page 194]
               Mama puttobhinikkhamma buddho āsi vināyako
               pacchāhaṁ pabbajitvāna satehi saha pañcahi.
               Sākiyānīhi dhīrāhi saha santisukhaṁ phusiṁ
               ye tadā pubbajātiyaṁ amhākaṁ āsu sāmino.
               Sahapuññassa kattāro mahāsamayakārakā
               phusiṁsu arahattante sugatenānukampitā.
               Tadetarā bhikkhuniyo āruhiṁsu nabhattalaṁ
               saṅgatā viya tārāyo virociṁsu mahiddhikā.
               Iddhī anekā dassesuṁ pilandhavikatiṁ yathā
               kammāro kanakasseva kammaññassa susikkhito.
               Dassetvā pāṭiherāni vicittāni bahūni ca
               tosetvā vādipavaraṁ muniṁ saparisaṁ tadā.
               Orohitvāna gaganā vanditvā isisattamaṁ
               anuññātā naraggena yathāṭṭhāne nisīdisuṁ.
               Ahonukampikā amhaṁ sabbāsaṁ vīra 1- gotamī
               vāsitā tava puññehi pattā no āsavakkhayaṁ.
               Kilesā jhāpitā amhaṁ bhavā sabbe samūhatā
               nāgīva bandhanaṁ chetvā viharāma anāsavā.
               Svāgataṁ vata no āsi buddhaseṭṭhassa santike
               tisso vijjā anuppattā kataṁ buddhassa sāsanaṁ.

  *  *  *  *  *  *
  Footnote: 1 chaṂa. cira
-------------------------------------------------
[page 195]
               Paṭisambhidā catasso vimokkhāpi ca aṭṭhime
               chaḷabhiññā sacchikatā kataṁ buddhassa sāsanaṁ.
               Iddhīsu ca vasī homa dibbāya sotadhātuyā
               cetopariyañāṇassa vasī homa mahāmune.
               Pubbenivāsaṁ jānāma dibbacakkhu visodhitaṁ
               sabbāsavaparikkhīṇā natthi dāni punabbhavā.
               Atthe dhamme ca nerutte paṭibhāne ca vijjati
               ñāṇaṁ amhaṁ mahāvīra uppannaṁ tava santike.
               Asmābhi pariciṇṇosi mettacittā hi nāyaka
               anujānāhi sabbāsaṁ nibbānāya mahāmune.
               Nibbāyissāma iccevaṁ kiṁ vakkhāmi vadantiyo
               yassa dāni ca vo kālaṁ maññathāti jinobravi.
               Gotamīādikā tāyo tadā bhikkhuniyo jinaṁ
               vanditvā āsanā tamhā vuṭṭhāya āgamiṁsu tā.
               Mahatā janakāyena saha lokagganāyako
               anusaṁyāyī so vīro mātucchaṁ yāvakoṭṭhakaṁ.
               Tadā nipati pādesu gotamī lokabandhuno
               sahetarāhi 1- sabbāhi pacchimaṁ pādavandanaṁ.
               Idaṁ pacchimakaṁ mayhaṁ lokanāthassa dassanaṁ
               na puna amatākāraṁ passissāmi mukhaṁ tava.

  *  *  *  *  *  *
  Footnote: 1 chaṂa. saheva tāhi
-------------------------------------------------
[page 196]
               Na ca me vandanaṁ vīra tava pāde sukomale
               samphusissati lokagga ajja gacchāmi nibbutiṁ.
               Rūpena kiṁ tavānena diṭṭhe dhamme yathātathe
               sabbaṁ saṅkhatamevetaṁ anassāsikamittaraṁ.
               Sā saha tāhi gantvāna bhikkhunupassayaṁ sakaṁ
               aḍḍhapallaṅkamābhujja nisīdi paramāsane.
               Tadā upāsikā tattha buddhasāsanavacchalā
               tassā pavattiṁ sutvāna upesuṁ pādavandikā.
               Karehi uraṁ pahantā chinnamūlā yathā latā
               rodantā karuṇaṁ ravaṁ sokaṭṭā bhūmipātitā.
               Mā no saraṇade nāthe vihāya gami nibbutiṁ
               nipatitvāna yācāma sabbāyo sirasā mayaṁ.
               Yā padhānatamā tāsaṁ saddhā paññā upāsikā
               tassā sīsaṁ pamajjantī idaṁ vacanamabravi.
               Alaṁ puttā visādena mārapāsānuvattinā
               aniccaṁ saṅkhataṁ sabbaṁ viyogantaṁ calācalaṁ.
               Tato sā tā visajjitvā paṭhamajjhānamuttamaṁ
               dutiyañca tatiyañca samāpajji catutthakaṁ.
               Ākāsāyatanañceva viññāṇañcāyatanaṁ 1- tathā
               ākiñcaṁ nevasaññañca samāpajji yathākkamaṁ.

  *  *  *  *  *  *
  Footnote: 1 chaṂa. viññāṇāyatanaṁ
-------------------------------------------------
[page 197]
               Paṭilomena jhānāni samāpajjittha 1- gotamī
               yāvatā paṭhamaṁ jhānaṁ tato yāvacatutthakaṁ.
               Tato vuṭṭhāya nibbāyi dīpaccīva nirāsavā
               bhūmicālo mahā āsi nabhasā vijjutā pati.
               Panāditā dundubhiyo parideviṁsu devatā
               pupphavuṭṭhi ca gaganā abhivassatha medaniṁ.
               Kampito merurājāpi raṅgamajjhe yathā naṭo
               sokena cātidīnova viravo āsi sāgaro.
               Devā nāgāsurā brahmā saṁviggāhiṁsu taṁkhaṇe
               aniccā vata saṅkhārā yathāyaṁ vilayaṁ gatā.
               Yā ce maṁ parivāriṁsu satthu sāsanakārikā
               tāyopi anupādānā dīpasikhā 2- viya nibbutā.
               Hā yogā vippayogantā hāniccaṁ sabbasaṅkhataṁ
               hā jīvitaṁ vināsantaṁ iccāsi paridevanā.
               Tato devā ca brahmā ca lokadhammānuvattanaṁ
               kālānurūpaṁ kubbanti upetvā isisattamaṁ.
               Tadā āmantayī satthā ānandaṁ sutasāgaraṁ
               gacchānanda nivedehi bhikkhūnaṁ mātu nibbutiṁ.
               Tadānando nirānando assunā puṇṇalocano
               gaggarena sarenāha samāgacchantu bhikkhavo.

  *  *  *  *  *  *
  Footnote: 1 ka. samāpajjatha 2 chaṂa. dīpacci
-------------------------------------------------
[page 198]
               Pubbadakkhiṇapacchāsu uttarāya ca santike
               suṇantu bhāsitaṁ mayhaṁ bhikkhavo sugatorasā.
               Yā vaddhayi payattena sarīraṁ pacchimaṁ mune
               sā gotamī gatā santiṁ tārāva sūriyodaye.
               Buddhamātāpi paññattiṁ ṭhapayitvā gatāsamaṁ
               na yattha pañcanettopi tattha 1- dakkhati nāyako.
               Yassatthi sugate saddhā yo vā sisso 2- mahāmune
               buddhassa mātu sakkāraṁ karotu sugatoraso.
               Sudūraṭṭhāpi taṁ sutvā sīghamāgacchu bhikkhavo
               keci buddhānubhāvena keci iddhīsu kovidā.
               Kūṭāgāre vare ramme sabbasoṇṇamaye subhe
               mañcakaṁ samāropesuṁ yattha suttāsi gotamī.
               Cattāro lokapālā te aṁsehi samadhārayuṁ
               sesā sakkādikā devā kūṭāgāre samaggahuṁ.
               Kūṭāgārāni sabbāni āsuṁ pañcasatānipi
               saradādiccavaṇṇāni vissakammakatāni hi.
               Sabbā tāpi bhikkhuniyo āsuṁ mañcesu sāyitā
               devānaṁ khandhamāruḷhā niyyanti anupubbaso.
               Sabbaso chāditaṁ āsi vitānena nabhattalaṁ
               satārā candasūrā ca lañchitā kanakāmayā.

  *  *  *  *  *  *
  Footnote: 1 chaṂa. gatiṁ 2 chaṂa. ca piyo
-------------------------------------------------
[page 199]
               Paṭākā ussitānekā cittakā 1- pupphakañcukā
               obhaggākāsapadumā 2- mahiyā pupphamuggataṁ.
               Dissanti candasūriyā pajjalanti 3- ca tārakā
               majjhaṁ gatopi cādicco na tāpesi sasī yathā.
               Devā dibbehi gandhehi mālehi surabhīhi ca
               vāditehi ca naccehi saṅgītīhi ca pūjayuṁ.
               Nāgāsurā ca brahmāno yathāsatti yathābalaṁ
               pūjayiṁsu ca niyyantiṁ nibbutaṁ buddhamātaraṁ.
               Sabbāyo purato nītā nibbutā sugatorasā
               gotamī niyyate pacchā sakkatā buddhaposikā.
               Purato devamanujā sanāgāsurabrahmakā
               pacchā sasāvako buddho pūjatthaṁ yāti mātuyā.
               Buddhassa parinibbānaṁ nedisaṁ āsi yādisaṁ
               gotamīparinibbānaṁ atiacchariyaṁ 4- ahu.
               Buddho buddhassa nibbāne nopaṭiyādi bhikkhavo
               buddho gotaminibbāne sāriputtādikā yathā. 5-
               Citakāni karitvāna sabbagandhamayāni ca 6-
               gandhacuṇṇavikiṇṇāni jhāpayiṁsu ca tā tahiṁ.
               Sesabhāgāni ḍayhiṁsu aṭṭhī sesāni sabbaso
               ānando ca tadāvoca saṁvegajanakaṁ vaco.

  *  *  *  *  *  *
  Footnote: 1 chaṂa. vitatā 2 chaṂa. ogatākāsapadumā 3 ka. vijjalanti
  4 chaṂa. atevacchariyaṁ 5 chaṂa. tathā 6 chaṂa. te
-------------------------------------------------
[page 200]
               Gotamī nidhanaṁ yātā ḍayhañcassā sarīrakaṁ
               saṅketaṁ buddhanibbānaṁ nacirena bhavissati.
               Tato gotamidhātūni tassā pattagatāni so
               upanāmesi nāthassa ānando buddhacodito.
               Pāṇinā tāni paggayha avoca isisattamo
               mahato sāravantassa yathā rukkhassa tiṭṭhato.
               Yo so mahattaro khandho palujjeyya aniccatā
               tathā bhikkhunisaṁghassa gotamī parinibbutā.
               Aho acchariyaṁ mayhaṁ nibbutāyapi mātuyā
               sārīramattasesāya natthi sokapariddavo.
               Na sociyā paresaṁ sā tiṇṇasaṁsārasāgarā
               parivajjitasantāpā sītibhūtā sunibbutā.
               Paṇḍitāsi mahāpaññā puthupaññā tatheva ca
               rattaññū bhikkhunīnaṁ sā evaṁ dhāretha bhikkhavo.
               Iddhīsu ca vasī āsi dibbāya sotadhātuyā
               cetopariyañāṇassa vasī āsi ca gotamī.
               Pubbenivāsamaññāsi dibbacakkhu visodhitaṁ
               sabbāsavaparikkhīṇā natthi tassā punabbhavo.
               Atthadhammaniruttīsu paṭibhāne tatheva ca
               parisuddhaṁ ahu ñāṇaṁ tasmā socaniyā na sā.
-------------------------------------------------
[page 201]
               Ayoghanahatasseva jalato jātavedaso 1-
               anupubbūpasantassa yathā na ñāyate gati.
               Evaṁ sammā vimuttānaṁ kāmabandhoghatārinaṁ
               paññāpetuṁ gati natthi pattānaṁ acalaṁ padaṁ. 2-
               Attadīpā tato hotha satipaṭṭhānagocarā
               bhāvetvā sattabojjhaṅge dukkhassantaṁ karissathā"ti.
       Itthaṁ sudaṁ mahāpajāpatigotamī bhikkhunī imā gāthāyo abhāsitthāti.
                  Mahāpajāpatigotamītherīgāthāvaṇṇanā niṭṭhitā.
                        -------------------
                     457. 7. Guttātherīgāthāvaṇṇanā
       gutte yadatthaṁ pabbajjātiādikā guttāya theriyā gāthā.
       Ayampi purimabuddhesu katādhikārā tattha tattha bhave vivaṭṭūpanissayaṁ kusalaṁ
  upacinantī anukkamena sambhatavimokkhasambhārā hutvā paripakkakusalamūlā sugatīsuyeva
  saṁsarantī imasmiṁ buddhuppāde sāvatthiyaṁ brāhmaṇamahāsālakule 3- nibbattā,
  guttātissā nāmaṁ ahosi. Sā viññutaṁ patvā upanissayasampattiyā codiyamānā
  gharāvāsaṁ jigucchantī mātāpitaro anujānāpetvā mahāpajāpatigotamiyā santike
  pabbaji. Pabbajitvā ca vipassanaṁ paṭṭhapetvā bhāvanaṁ anuyuñjantiyā tassā cittaṁ
  cirakālaṁ paricayena bahiddhārammaṇe vidhāvati, ekaggaṁ nāhosi. Satthā disvā taṁ
  anuggaṇhanto gandhakuṭiyaṁ yathā nisinnova obhāsaṁ pharitvā tassā āsanne ākāse
  nisinnaṁ viya attānaṁ dassetvā ovadanto:-

  *  *  *  *  *  *
  Footnote: 1 chaṂa. jātavedassa 2 chaṂa. sukhaṁ 3 chaṂa. brāhmaṇakule
-------------------------------------------------
[page 202]
        [163] "gutte Yadatthaṁ pabbajjā hitvā puttaṁ vasuṁ piyaṁ
               tameva anubrūhehi mā cittassa vasaṁ gami.
        [164] Cittena vañcitā sattā mārassa visaye ratā
               anekajātisaṁsāraṁ sandhāvanti avindiṁsu. 1-
        [165] Kāmacchandañca byāpādaṁ sakkāyadiṭṭhimeva ca
               sīlabbataparāmāsaṁ vicikicchañca pañcamaṁ.
        [166] Saṁyojanāni etāni pajahitvāna bhikkhunī
               orambhāgamanīyāni nayidaṁ punarehisi.
        [167] Rāgaṁ mānaṁ avijjañca uddhaccañca vivajjiya
               saṁyojanāni chetvāna dukkhassantaṁ karissasi.
        [168] Khepetvā jātisaṁsāraṁ pariññāya punabbhavaṁ
               diṭṭhe dhammeva nicchātā upasantā carissasī"ti
  imā gāthā abhāsi.
       Tattha yadatthanti 2- yassa kilesaparinibbānassa khandhaparinibbānassa ca atthāya.
  Hitvā puttaṁ vasuṁ piyanti piyāyitabbaṁ ñātiparivaṭṭaṁ bhogakkhandhaṁ ca hitvā mama
  sāsane pabbajjā brahmacariyavāso icchito, tameva anubrūhehīti 3- tameva vaḍḍheyyāsi
  sampādeyyāsi. Mā cittassa vasaṁ gamīti dīgharattaṁ 4- rūpādiārammaṇavasena vaḍḍhitassa
  kūṭacittassa vasaṁ mā gacchi.
       Yasmā cittaṁ nāmetaṁ māyūpamaṁ, yena pana 5- vañcitā andhaputhujjanā te 6-
  māravasānugā saṁsāraṁ nātivattanti. Tena vuttaṁ "cittena vañcitā"tiādi.

  *  *  *  *  *  *
  Footnote: 1 chaṂa. aviddasū 2 chaṂa. tameva anubrūhehīti yadatthaṁ 3 chaṂa. ime pāṭhā na
  dissanti 4 Sī.,i. dīgharassa 5 chaṂa. pana-saddo na dissati 6 chaṂa. ayaṁ pāṭho na
  dissati
-------------------------------------------------
[page 203]
       Saṁyojanāni etānīti etāni "kāmacchandañca byāpādan"tiādinā yathā-
  vuttāni pañca bandhanaṭṭhena saṁyojanāni. Pajahitvānāti anāgāmimaggena
  samucchinditvā. Bhikkhunīti tassā ālapanaṁ. Orambhāgamanīyānīti rūpārūpadhātuto
  heṭṭhābhāge kāmadhātuyaṁ manussajīvassa hitāni upakārāni tattha paṭisandhiyā paccaya-
  bhāvato. Makāro padasandhikaro. "oramāgamanīyānī"ti Pāḷi, so evattho. Nayidaṁ
  punarehisīti orambhāgiyānaṁ saṁyojanānaṁ pahānena idaṁ kāmaṭṭhānaṁ kāmabhavaṁ paṭisandhi-
  vasena puna nāgamissasi. Rakāro padasandhikaro. "itthan"tipi 1- Pāḷi, itthattaṁ kāma-
  bhavamicceva attho.
       Rāganti rūparāgañca arūparāgañca. Mānanti aggamaggavajjhaṁ mānaṁ. Avijjañca
  uddhaccañcāti etthāpi eseva nayo. Vivajjiyāti vipassanāya vikkhambhetvā.
  Saṁyojanāni chetvānāti etāni rūparāgādīni pañcuddhambhāgiyāni saṁyojanāni
  arahattamaggena samucchinditvā. Dukkhassantaṁ karissasīti sabbassāpi vaṭṭadukkhassa
  pariyantaṁ pariyosānaṁ pāpuṇissasi.
       Khepetvā jātisaṁsāranti jātisamūlakasaṁsārapavattiṁ pariyosāpetvā. Nicchātāti
  nittaṇhā. Upasantāti sabbaso kilesānaṁ vūpasamena upasantā. Sesaṁ vuttanayameva.
       Evaṁ satthārā imāsu gāthāsu bhāsitāsu gāthāpariyosāne therī saha
  paṭisambhidāhi arahattaṁ patvā udānavasena bhagavatā bhāsitaniyāmeneva imā gāthā
  abhāsi. Teneva tā 2- theriyā gāthā nāma jātā.
                      Guttātherīgāthāvaṇṇanā niṭṭhitā.
                        ------------------

  *  *  *  *  *  *
  Footnote: 1 chaṂa. itthanti vā 2 Ma. tenetā
-------------------------------------------------
[page 204]
                     458. 8. Vijayātherīgāthāvaṇṇanā
       catukkhattuntiādikā vijayāya theriyā gāthā.
       Ayampi purimabuddhesu katādhikārā tattha tattha bhave vivaṭṭūpanissayaṁ kusalaṁ
  upacinantī anukkamena paribrūhitakusalamūlā devamanussesu saṁsarantī imasmiṁ
  buddhuppāde rājagahe aññatarasmiṁ kulagehe nibbattitvā viññutaṁ patvā khemāya
  theriyā gihikāle sahāyikā ahosi. Sā tassā pabbajitabhāvaṁ sutvā "sāpi nāma rājamahesī
  pabbajissati kimaṅgaṁ 1- panāhan"ti pabbajitukāmāyeva hutvā khemāya theriyā santikaṁ
  upasaṅkami. Therī tassā ajjhāsayaṁ ñatvā tathā dhammaṁ desesi, yathā saṁsāre
  saṁviggamānasā sāsane sā abhippasannā bhavissati. Sā taṁ dhammaṁ sutvā saṁvegajātā
  paṭiladdhasaddhā ca hutvā pabbajjaṁ yāci. Therī taṁ pabbājesi. Sā pabbajitvā
  katapubbakiccā vipassanaṁ paṭṭhapetvā hetusampannatāya nacirasseva saha paṭisambhidāhi
  arahattaṁ patvā attano paṭipattiṁ paccavekkhitvā udānavasena:-
        [169] "catukkhattuṁ Pañcakkhattuṁ vihārā upanikkhamiṁ
               aladdhā cetaso santiṁ citte avasavattinī.
        [170] Bhikkhuniṁ upasaṅkamma sakkaccaṁ paripucchahaṁ
               sā me dhammamadesesi dhātuāyatanāni ca.
        [171] Cattāri ariyasaccāni indriyāni balāni ca
               bojjhaṅgaṭṭhaṅgikaṁ maggaṁ uttamatthassa pattiyā.
        [172] Tassāhaṁ vacanaṁ sutvā karontī anusāsaniṁ
               rattiyā purime yāme pubbajātimanussariṁ.

  *  *  *  *  *  *
  Footnote: 1 Sī. kimaṅga
-------------------------------------------------
[page 205]
        [173] Rattiyā majjhime yāme dibbacakkhuṁ visodhayiṁ
               rattiyā pacchime yāme tamokkhandhaṁ padālayiṁ.
        [174] Pītisukhena ca kāyaṁ pharitvā vihariṁ tadā
               sattamiyā pāde pasāresiṁ tamokkhandhaṁ padāliyā"ti
  imā gāthā abhāsi.
       Tattha bhikkhuninti khemātheriṁ sandhāya vadati.
       Bojjhaṅgaṭṭhaṅgikaṁ magganti sattabojjhaṅgaṁ aṭṭhaṅgikañca ariyamaggaṁ.
  Uttamatthassa pattiyāti arahattassa nibbānasseva vā pattiyā adhigamāya.
       Pītisukhenāti phalasamāpattipariyāpannāya pītiyā sukhena ca. Kāyanti sampayuttaṁ 1-
  nāmakāyaṁ tadanusārena rūpakāyañca. Pharitvāti phusitvā byāpetvā vā. Sattamiyā
  pāde pasāresinti vipassanāya āraddhadivasato sattamiyaṁ pallaṅkaṁ bhinditvā pāde
  pasāresiṁ. Kathaṁ? tamokkhandhaṁ padāliya, apadālitapubbaṁ mohakkhandhaṁ aggamagga-
  ñāṇāsinā padāletvā. Sesaṁ heṭṭhā vuttanayameva.
                      Vijayātherīgāthāvaṇṇanā niṭṭhitā.
                        Chakkanipātavaṇṇanā niṭṭhitā.
                         -----------------

  *  *  *  *  *  *
  Footnote: 1 chaṂa. taṁsampayuttaṁ
-------------------------------------------------
[page 206]
                            7. Sattakanipāta
                     459. 1. Uttarātherīgāthāvaṇṇanā
       sattakanipāte musalāni gahetvānātiādikā uttarāya theriyā gāthā.
       Ayampi purimabuddhesu katādhikārā tattha tattha bhave vivaṭṭūpanissayaṁ kusalaṁ
  upacinantī anukkamena sambhāvitakusalamūlā 1- samupacitavimokkhasambhārā
  paripakkavimuttiparipācanīyadhammā hutvā imasmiṁ buddhuppāde sāvatthiyaṁ aññatarasmiṁ
  kulagehe nibbattitvā uttarāti laddhanāmā anukkamena viññutaṁ patvā paṭācārāya
  theriyā santikaṁ upasaṅkami. Therī tassā dhammaṁ kathesi. Sā dhammaṁ sutvā saṁsāre
  jātasaṁvegā sāsane abhippasannā hutvā pabbaji. Pabbajitvā ca katapubbakiccā paṭācārāya
  theriyā santike vipassanaṁ paṭṭhapetvā bhāvanamanuyuñjantī upanissayasampannatāya
  indriyānaṁ paripākaṁ gatattā ca nacirasseva vipassanaṁ ussukkāpetvā saha
  paṭisambhidāhi arahattaṁ pāpuṇi. Arahattaṁ pana patvā attano paṭipattiṁ paccavekkhitvā
  udānavasena:-
        [175] "musalāni Gahetvāna dhaññaṁ koṭṭenti māṇavā
               puttadārāni posentā dhanaṁ vindanti māṇavā.
        [176] Ghaṭetha buddhasāsane yaṁ katvā nānutappati
               khippaṁ pādāni dhovitvā ekamantaṁ nisīdatha.
        [177] Cittaṁ upaṭṭhapetvāna ekaggaṁ susamāhitaṁ
               paccavekkhatha saṅkhāre parato no ca attato.
        [178] Tassāhaṁ vacanaṁ sutvā paṭācārānusāsaniṁ
               pāde pakkhālayitvāna ekamante upāvisiṁ.

  *  *  *  *  *  *
  Footnote: 1 Ma.,i. saṁropitakusalamūlā
-------------------------------------------------
[page 207]
        [179] Rattiyā purime yāme pubbajātimanussariṁ
               rattiyā majjhime yāme dibbacakkhuṁ visodhayiṁ.
        [180] Rattiyā pacchime yāme tamokkhandhaṁ padālayiṁ
               tevijjā atha vuṭṭhāsiṁ katā te anusāsanī.
        [181] Sakkaṁva devā tidasā saṅgāme aparājitaṁ
               purakkhatvā vihassāmi tevijjāmhi anāsavā"ti
  imā gāthā abhāsi.
       Tattha cittaṁ upaṭṭhapetvānāti bhāvanācittaṁ kammaṭṭhāne upaṭṭhapetvā. Kathaṁ?
  Ekaggaṁ susamāhitaṁ paccavekkhathāti paṭipattiṁ 1- paccavekkhatha, saṅkhāre aniccantipi
  dukkhantipi 2- anattātipi lakkhaṇattayaṁ vipassathāti attho. Idañca ovādakāle attano
  aññesañca bhikkhunīnaṁ theriyādīnaṁ ovādassa anuvādavasena vuttaṁ, paṭācārānusāsaninti
  paṭācārāya theriyā anusiṭṭhiṁ. "paṭācārāya Sāsanan"tipi vā 3- pāṭho.
       Atha vuṭṭhāsinti tevijjābhāvappattito pacchā āsanato vuṭṭhāsiṁ. Ayampi
  therī ekadivasaṁ paṭācārāya theriyā santike kammaṭṭhānaṁ sodhetvā attano vasanaṭṭhānaṁ
  pavisitvā pallaṅkaṁ ābhujitvā nisīdi. "na Tāvimaṁ pallaṅkaṁ bhindissāmi, yāva
  me na anupādāya āsavehi cittaṁ vimuccatī"ti nicchayaṁ katvā sammasanaṁ ārabhitvā
  anukkamena vipassanaṁ ussukkāpetvā maggapaṭipāṭiyā abhiññāpaṭisambhidāparivāraṁ
  arahattaṁ patvā ekūnavīsatiyā paccavekkhaṇañāṇāya 4- pavattāya "idānimhi katakiccā"ti
  somanassajātā imā gāthā udānetvā pāde pasāresi aruṇuggamanavelāyaṁ. Tato
  sammadeva vibhātāya rattiyā theriyā santikaṁ upagantvā imā gāthā paccudāhāsi.
  Tena vuttaṁ "katā te anusāsanī"tiādi. Sesaṁ sabbaṁ heṭṭhā vuttanayameva.
                     Uttarātherīgāthāvaṇṇanā niṭṭhitā.

  *  *  *  *  *  *
  Footnote: 1 Sī. paṭipāṭiyā 2 chaṂa. aniccātipi dukkhātipi
  3 i. vā-saddo na dissati 4 chaṂa. paccavekkhaṇāñāṇāya
-------------------------------------------------
[page 208]
                     460. 2. Cālātherīgāthāvaṇṇanā
       satiṁ upaṭṭhapetvānātiādikā cālāya theriyā gāthā.
       Ayampi purimabuddhesu katādhikārā tattha tattha bhave vivaṭṭūpanissayaṁ kusalaṁ
  upacinitvā imasmiṁ buddhuppāde magadhe 1- nālakagāme rūpasāriyā brāhmaṇiyā
  kucchimhi nibbatti, tassā nāmaggahaṇadivase cālāti nāmaṁ akaṁsu, tassā kaniṭṭhāya
  upacālāti, atha tassā kaniṭṭhāya sīsūpacālāti. Imā tissopi dhammasenāpatissa
  kaniṭṭhabhaginiyo, imesaṁ puttānampi tiṇṇaṁ idameva nāmaṁ, ye sandhāya theragāthāya
  "cāle upacāle sīsūpacāle"ti 2- āgataṁ.
       Imā pana tissopi bhaginiyo dhammasenāpatissa pabbajitabhāvaṁ sutvā 3- "na
  hi nūna 4- so orako dhammavinayo, na sā orikā pabbajjā, yattha amhākaṁ
  ayyo pabbajito"ti ussāhajātā tibbacchandā assumukhaṁ rudamānaṁ ñātiparijanaṁ
  pahāya pabbajiṁsu. Pabbajitvā ca ghaṭentiyo vāyamantiyo nacirasseva arahattaṁ pāpuṇiṁsu.
  Arahattaṁ pana patvā nibbānasukhena phalasukhena viharanti.
       Tāsu cālā bhikkhunī ekadivasaṁ pacchābhattaṁ piṇḍapātapaṭikkantā andhavanaṁ
  pavisitvā divāvihāraṁ nisīdi. Atha naṁ māro upasaṅkamitvā kāmehi upanesi. 5- Yaṁ
  sandhāya sutte vuttaṁ:-
             "athakho cālā bhikkhunī pubbaṇhasamayaṁ nivāsetvā pattacīvaraṁ ādāya
          sāvatthiyaṁ 6- piṇḍāya pāvisi, sāvatthiyaṁ piṇḍāya caritvā pacchābhattaṁ
          piṇḍapātapaṭikkantā yena andhavanaṁ, tenupasaṅkami divāvihārāya.
          Upasaṅkamitvā 7- andhavanaṁ ajjhogāhetvā aññatarasmiṁ rukkhamūle divāvihāraṁ

  *  *  *  *  *  *
  Footnote: 1 chaṂa. magadhesu 2 khuṭhera. 26/42/268 3 Ma.,i. pabbajitaṁ sutvā, cha. dhammasenāpati
  pabbajīti sutvā 4 Sī. sutvā na hi nūna, i. sutvā na nūna
  5 Sī.,i. upacchandesi 6 chaṂa. sāvatthiṁ 7 chaṂa. ayaṁ pāṭho na dissati
-------------------------------------------------
[page 209]
          Nisīdi. Athakho māro pāpimā yena cālā bhikkhunī, tenupasaṅkami,
          upasaṅkamitvā cālaṁ bhikkhuniṁ etadavocā"ti. 1-
       Andhavanamhi divāvihāraṁ nisinnaṁ māro taṁ upasaṅkamitvā brahmacariyavāsato
  vicchinditukāmo 2- "kaṁ nu uddissa muṇḍāsī"tiādiṁ pucchi. Athassa satthu guṇe
  dhammassa ca niyyānikabhāvaṁ pakāsetvā attano katakiccabhāvavibhāvanena tassa
  visayātikkamaṁ pavedesi. Taṁ sutvā māro dukkhī dummano tattheva antaradhāyi. Atha
  sā attano mārena ca bhāsitā gāthā udānavasena kathentī:-
        [182] "satiṁ Upaṭṭhapetvāna bhikkhunī bhāvitindriyā
               paṭivijjhi padaṁ santaṁ saṅkhārūpasamaṁ sukhaṁ.
        [183] Kaṁ nu uddissa muṇḍāsi samaṇī viya dissati
               na ca rocesi pāsaṇḍe kimidaṁ carasi momuhā.
        [184] Ito bahiddhā pāsaṇḍā diṭṭhiyo upanissitā
               na te dhammaṁ vijānanti na te dhammassa kovidā.
        [185] Atthi sakyakule jāto buddho appaṭipuggalo
               so me dhammamadesesi diṭṭhīnaṁ samatikkamaṁ.
        [186] Dukkhaṁ dukkhasamuppādaṁ dukkhassa ca atikkamaṁ
               ariyaṭṭhaṅgikamaggaṁ dukkhūpasamagāminaṁ.
        [187] Tassāhaṁ vacanaṁ sutvā vihariṁ sāsane ratā
               tisso vijjā anuppattā kataṁ buddhassa sāsanaṁ.

  *  *  *  *  *  *
  Footnote: 1 saṁ.sa. 15/167/159 2 Sī. vivecetukāmo
-------------------------------------------------
[page 210]
        [188] Sabbattha vihatā nandī tamokkhandho padālito
               evaṁ jānāhi pāpima nihato tvamasi antakā"ti
  imā gāthā abhāsi.
       Tattha satiṁ upaṭṭhapetvānāti satipaṭṭhānabhāvanāvasena kāyādīsu asubhadukkhāniccā-
  nattavasena satiṁ suṭṭhu upaṭṭhitaṁ katvā. Bhikkhunīti attānaṁ sandhāya vadati. Bhāvi-
  tindriyāti ariyamaggabhāvanāya bhāvitasaddhādipañcindriyā. Paṭivijjhi padaṁ santanti
  santaṁ padaṁ nibbānaṁ sacchikiriyāpaṭivedhena paṭivijjhi sacchākāsi. Saṅkhārūpasamanti
  sabbasaṅkhārānaṁ upasamahetubhūtaṁ. Sukhanti accantasukhaṁ.
       "kaṁ Nu uddissā"ti gāthā mārena vuttā. Tatrāyaṁ saṅkhepattho:- imasmiṁ
  loke bahū samayā tesañca desetāro bahū eva titthakarā, tesu kaṁ nu kho tvaṁ
  uddissa muṇḍāsi muṇḍitakesā asi. Na kevalaṁ muṇḍāva, athakho kāsāvadhāraṇena
  ca samaṇī viya dissati. Na ca rocesi pāsaṇḍeti tāpasaparibbājakādīnaṁ ādāsabhūte
  pāsaṇḍe te te samayantare neva rocesi. Kimidaṁ carasi momuhāti kiṁ nāmidaṁ, yaṁ
  pāsaṇḍavihitaṁ ujuṁ nibbānamaggaṁ pahāya ajja kālikaṁ kummaggaṁ paṭipajjantī ativiya
  mūḷhā carasi paribbhamasīti.
       Taṁ sutvā therī paṭivacanadānamukhena taṁ tajjentī "ito bahiddhā"tiādimāha. Tattha
  ito bahiddhā pāsaṇḍā nāma ito sammāsambuddhasāsanato bahiddhā kuṭīsakabahukārādikā,
  1- te hi sattānaṁ taṇhāpāsaṁ diṭṭhipāsañca ḍenti 2- pāsaṇḍāti vuccanti. 3-
  Tenāha "diṭṭhiyo upanissitā"ti sassatadiṭṭhigatāni upecca nissitā, diṭṭhigatāni
  ādiyiṁsūti attho. Yadaggena ca diṭṭhisannissitā, tadaggena pāsaṇḍasannissitā. Na
  te dhammaṁ vijānantīti ye pāsaṇḍino sassatadiṭṭhigatasannissitā "ayaṁ pavattī"ti 4-
  pavattidhammampi yathābhūtaṁ na vijānanti. Na te dhammassa kovidāti "ayaṁ nivatti

  *  *  *  *  *  *
  Footnote: 1 Ma. ekabāhirakappavedikāhi 2 chaṂa. ḍenti oḍḍentīti 3 chaṂa. vuccati
  4 chaṂa. ayaṁ pavatti evaṁ pavattatīti
-------------------------------------------------
[page 211]
  Evaṁ nivattatī"ti nivattidhammassāpi akusalā, pavattidhammamaggepi hi te sammūḷhā,
  kimaṅgaṁ 1- pana nivattidhammeti.
       Evaṁ pāsaṇḍavādānaṁ aniyyānikataṁ dassetvā idāni kaṁ nu uddissa
  muṇḍāsīti pañhaṁ vissajjetuṁ "atthi sakyakule jāto"tiādi vuttaṁ. Tattha diṭṭhīnaṁ
  samatikkamanti sabbāsaṁ diṭṭhīnaṁ samatikkamanupāyaṁ diṭṭhijālaviniveṭhanaṁ. 2- Sesaṁ
  vuttanayameva.
                      Cālātherīgāthāvaṇṇanā niṭṭhitā.
                        -------------------
                    461. 3. Upacālātherīgāthāvaṇṇanā
       satimatītiādikā upacālāya theriyā gāthā. Tassā vatthu cālāya theriyā
  vatthumhi vuttameva.
       Ayampi hi cālā viya pabbajitvā vipassanaṁ paṭṭhapetvā arahattaṁ patvā
  udānentī:-
        [189] "satimatī Cakkhumatī bhikkhunī bhāvitindriyā
               paṭivijjhi padaṁ santaṁ akāpurisasevitan"ti
  imaṁ gāthaṁ abhāsi.
       Tattha satimatīti satisampannā, pubbabhāgena 3- paramena satinepakkena samannāgatā
  hutvā pacchā ariyamaggassa bhāvitattā sativepullappattiyā uttamāya satiyā
  samannāgatāti attho. Cakkhumatīti paññācakkhunā samannāgatā, ādito udayattha-
  gāminiyā paññāya ariyāya nibbedhikāya samannāgatā hutvā paññāvepullappattiyā

  *  *  *  *  *  *
  Footnote: 1 Sī.,i. kimaṅga 2 ka....viniveṭṭhanaṁ 3 chaṂa. pubbabhāge
-------------------------------------------------
[page 212]
  Paramena paññācakkhunā samannāgatāti vuttaṁ hoti. Akāpurisasevitanti alāmakapurisehi
  uttamapurisehi ariyehi buddhādīhi sevitaṁ.
       "kiṁ Nu jātiṁ na rocesī"ti gāthā theriṁ kāmesu upahāretukāmena mārena
  vuttā. "kiṁ Nu tvaṁ bhikkhuni na rocesī"ti 1- hi mārena puṭṭhā therī āha "jātiṁ
  khvāhaṁ āvuso na rocemī"ti. 1- Atha naṁ māro jātassa kāmā paribhogā, tasmā
  jātipi icchitabbā, kāmāpi paribhuñjitabbāti dassento:-
        [190] "kiṁ Nu jātiṁ na rocesi jāto kāmāni bhuñjati
               bhuñjāhi kāmaratiyo māhu pacchānutāpinī"ti
  gāthamāha.
       Tassattho:- kiṁ nu taṁ kāraṇaṁ, yena tvaṁ upacāle jātiṁ na rocesi
  na roceyyāsi, na taṁ kāraṇaṁ atthi. Yasmā jāto kāmāni bhuñjati idha jāto
  kāmaguṇasaṁhitāni rūpādīni paṭisevanto kāmasukhaṁ paribhuñjati. Na hi ajātassa taṁ
  atthi, tasmā bhuñjāhi kāmaratiyo kāmakhiḍḍāratiyo anubhava. Māhu pacchānutāpinī
  "yobbaññe sati vijjamānesu bhogesu na mayā kāmasukhamanubhūtan"ti pacchānutāpinī
  mā ahosi, imasmiṁ loke dhammā nāma yāvadeva atthādhigamattho 2- attho ca kāma-
  sukhatthoti pākaṭoyamatthoti adhippāyo.
       Taṁ sutvā therī jātiyā dukkhanimittataṁ attano ca tassa visayātikkamaṁ
  vibhāvetvā tajjentī:-
        [191] "jātassa Maraṇaṁ hoti hatthapādāna chedanaṁ
               vadhabandhapariklesaṁ jāto dukkhaṁ nigacchati.
        [192] Atthi sakyakule jāto sambuddho aparājito
               so me dhammamadesesi jātiyā samatikkamaṁ.

  *  *  *  *  *  *
  Footnote: 1 saṁ.sa. 15/167/159 2 Sī. atthāgamatthā
-------------------------------------------------
[page 213]
        [193] Dukkhaṁ dukkhasamuppādaṁ dukkhassa ca atikkamaṁ
               ariyaṭṭhaṅgikaṁ maggaṁ dukkhūpasamagāminaṁ.
        [194] Tassāhaṁ vacanaṁ sutvā vihariṁ sāsane ratā
               tisso vijjā anuppattā kataṁ buddhassa sāsanaṁ.
        [195] Sabbattha vihatā nandī tamokkhandho padālito
               evaṁ jānāhi pāpima nihato tvamasi antakā"ti
  imā gāthā abhāsi.
       Tattha jātassa maraṇaṁ hotīti yasmā jātassa sattassa maraṇaṁ hoti, na
  ajātassa. Na kevalaṁ maraṇameva, athakho jarārogādayo yattakā anatthā, sabbepi
  te jātassa honti jātihetukā. Tenāha bhagavā "jātipaccayā jarāmaraṇaṁ sokaparideva-
  dukkhadomanassupāyāsā sambhavantī"ti. 1- Tenevāha "hatthapādāna chedanan"ti hatthānaṁ
  pādānaṁ ca chedanaṁ jātasseva hoti, na ajātassa. Hatthapādachedanāpadesena cettha
  dvattiṁsakammakāraṇāpi dassitā evāti daṭṭhabbaṁ. Tenevāha "vadhabandhapariklesaṁ, jāto
  dukkhaṁ nigacchatī"ti. Jīvitaviyojanamuṭṭhippahārādisaṅkhātaṁ vadhapariklesaṁ ceva
  andubandhanādisaṅkhātaṁ bandhapariklesaṁ aññañca yaṅkiñci dukkhaṁ nāma taṁ sabbaṁ jāto
  eva nigacchati, na ajāto, tasmā jātiṁ na rocemīti.
       Idāni jātiyā kāmānañca accantameva attanā samatikkantabhāvaṁ mūlato
  paṭṭhāya dassentī "atthi sakyakule jāto"tiādimāha. Tattha aparājitoti kilesa-
  mārādinā kenaci na parājito. Satthā hi sabbābhibhū sadevakaṁ lokaṁ aññadatthu
  abhibhavitvā ṭhito, tasmā aparājito. Sesaṁ vuttanayattā uttānameva.
                     Upacālātherīgāthāvaṇṇanā niṭṭhitā.
                       Sattakanipātavaṇṇanā niṭṭhitā.

  *  *  *  *  *  *
  Footnote: 1 viṃahā. 4/1/1, abhi.vi. 35/225/161, khuḍha. 25/1/93
-------------------------------------------------
[page 214]
                            8. Aṭṭhakanipāta
                    462. 1. Sīsūpacālātherīgāthāvaṇṇanā
       aṭṭhakanipāte bhikkhunī sīlasampannātiādikā sīsūpacālāya theriyā gāthā,
  imissāpi vatthu cālāya theriyā vatthumhi vuttameva. 1-
       Ayampi hi āyasmato dhammasenāpatissa pabbajitabhāvaṁ sutvā sayampi ussāha-
  jātā pabbajitvā katapubbakiccā vipassanaṁ paṭṭhapetvā ghaṭentī vāyamantī nacirasseva
  arahattaṁ pāpuṇi. Arahattaṁ pana 2- patvā phalasamāpattisukhena viharantī ekadivasaṁ attano
  paṭipattiṁ paccavekkhitvā somanassajātā 3- udānavasena:-
        [196] "bhikkhunī Sīlasampannā indriyesu susaṁvutā
               adhigacche padaṁ santaṁ asecanakamojavan"ti
  gāthamāha.
       Tattha sīlasampannāti parisuddhena bhikkhunisīlena samannāgatā paripuṇṇā.
  Indriyesu susaṁvutāti manacchaṭṭhesu indriyesu suṭṭhu saṁvutā, rūpādiārammaṇe
  iṭṭhe rāgaṁ, aniṭṭhe dosaṁ, asamapekkhaṇe mohañca pahāya suṭṭhu pihitindriyā.
  Asecanakamojavanti kenaci anāsitakaṁ ojavantaṁ sabhāvamadhuraṁ sabbassāpi kilesarogassa
  vūpasamanosadhabhūtaṁ ariyamaggaṁ, nibbānameva vā. Ariyamaggampi hi nibbānatthikehi
  paṭipajjitabbato kilesapariḷāhābhāvato ca padaṁ santanti vattuṁ vaṭṭati.
        [197] "tāvatiṁsā Ca yāmā ca tusitā cāpi devatā
               nimmānaratino devā ye devā vasavattino
               tattha cittaṁ paṇīdhehi yattha te vusitaṁ pure"ti

  *  *  *  *  *  *
  Footnote: 1 chaṂa. vuttanayameva 2 chaṂa. pana-saddo na dissati
  3 Ma.,i. katapubbakiccā, cha. paccavekkhitvā katakiccāti somanassajātā
-------------------------------------------------
[page 215]
  Ayaṁ gāthā kāmasaggesu nikantiṁ uppādehīti tattha uyyojanavasena theriṁ samāpattiyā
  cāvetukāmena mārena vuttā.
       Tattha sahapuññakārino tettiṁsa janā yattha uppannā, 1- taṁ ṭhānaṁ tāvatiṁsanti.
  Tattha nibbattā sabbepi devaputtā tāvatiṁsā. Keci pana "tāvatiṁsāti tesaṁ devānaṁ
  nāmamevā"ti vadanti. Dvīhi devalokehi visiṭṭhaṁ dibbaṁ sukhaṁ yātā upayātā
  sampannāti 2- yāmā. Dibbāya sampattiyā tuṭṭhā pahaṭṭhāti tusitā.
  Pakatipaṭiyattārammaṇato atirekena ramitukāmatā kāle yathārucite bhoge nimminitvā
  ramantīti nimmānaratino. Cittaruciṁ ñatvā parehi nimmitesu bhogesu vasaṁ vattentīti
  paranimmitavasavattino 3-. Tattha cittaṁ paṇīdhehīti tasmiṁ tāvatiṁsādike devanikāye tava
  cittaṁ ṭhapehi, uppajjanāya 4- nikantiṁ karohi. Cātumahārājikānaṁ bhogā itarehi
  nihīnāti adhippāyena tāvatiṁsādayova vuttā. Yattha te vusitaṁ pureti yesu devanikāyesu
  tayā pubbe vutthaṁ. 5- Ayaṁ kira pubbe devesu uppajjantī tāvatiṁsato paṭṭhāya
  pañcakāmasagge sodhetvā puna heṭṭhato otarantī tusitesu ṭhatvā tato cavitvā idāni
  manussesu nibbattā.
       Taṁ sutvā therī "tiṭṭhatu māra tayā vuttakāmaloko. Aññopi sabbo loko
  rāgaggiādīhi āditto sampajjalito. Na tattha viññūnaṁ cittaṁ ramatī"ti kāmato
  ca lokato ca attano vinivattitamānasataṁ dassetvā māraṁ tajjentī:-
        [198] "tāvatiṁsā Ca yāmā ca tusitā cāpi devatā
               nimmānaratino devā ye devā vasavattino.
        [199] Kālaṁ kālaṁ bhavā bhavaṁ sakkāyasmiṁ purakkhatā
               avītivattā sakkāyaṁ jātimaraṇasārino.
        [200] Sabbo ādīpito loko sabbo loko padīpito
               sabbo pajjalito loko sabbo loko pakampito.

  *  *  *  *  *  *
  Footnote: 1 chaṂa. upapannā 2 Sī. upapannāti 3 chaṂa. vasavattino 4 chaṂa. upapajjanāya
  5 Ma. upapannā
-------------------------------------------------
[page 216]
        [201] Akampiyaṁ atuliyaṁ aputhujjanasevitaṁ
               buddho dhammamadesesi tattha me nirato mano.
        [202] Tassāhaṁ vacanaṁ sutvā vihariṁ sāsane ratā
               tisso vijjā anuppattā kataṁ buddhassa sāsanaṁ.
        [203] Sabbattha vihatā nandī tamokkhandho padālito
               evaṁ jānāhi pāpima nihato tvamasi antakā"ti
  imā gāthā abhāsi.
       Tattha kālaṁ kālanti taṁ taṁ kālaṁ. Bhavā bhavanti bhavato bhavaṁ. Sakkāyasminti
  khandhapañcake. Purakkhatāti purakkhārakārino. Idaṁ vuttaṁ hoti:- māra tayā vuttā
  tāvatiṁsādayo devā bhavato bhavaṁ upagacchantā aniccatādianekādīnavākule sakkāye
  patiṭṭhitā, tasmā tasmiṁ bhave uppattikāle, vemajjhakāle, pariyosānakāleti tasmiṁ
  tasmiṁ kāle sakkāyameva purakkhatvā ṭhitā. Tato eva avītivattā sakkāyaṁ
  nissaraṇābhimukhā ahutvā sakkāyatīrameva anuparidhāvantā jātimaraṇasārino rāgādīhi 1-
  anugatattā punappunaṁ 2- jātimaraṇameva anussaranti, tato na vimuccantīti.
       Sabbo ādīpito lokoti māra na kevalaṁ tayā vuttakāmalokoyeva dhātuttaya-
  saññito, sabbopi loko rāgaggiādīhi ekādasahi āditto. Tehiyeva punappunaṁ
  ādīpitatāya padīpito. Nirantaraṁ ekajālībhūtatāya pajjalito. Taṇhāya sabbakilesehi
  ca ito cito ca kampitatāya calitatāya pakampito.
       Evaṁ āditte pajjalite pakampite ca loke kenacipi kampetuṁ cāletuṁ
  asakkuṇeyyatāya akampiyaṁ guṇato "ettako"ti tuletuṁ asakkuṇeyyatāya attanā
  sadisassa abhāvato ca atuliyaṁ buddhādīhi ariyehi eva gocarabhāvanābhigamato sevitattā

  *  *  *  *  *  *
  Footnote: 1 Ma. jarādīhi 2 Ma. anuppannaṁ
-------------------------------------------------
[page 217]
  Aputhujjanasevitaṁ buddho bhagavā maggaphalanibbānappabhedaṁ navavidhaṁ lokuttaradhammaṁ
  mahākaruṇāya sañcoditamānaso adesesi sadevakassa lokassa kathesi pavedesi. Tattha
  tasmiṁ ariyadhamme mayhaṁ mano nirato abhirato, na tato vinivattatīti attho. Sesaṁ
  heṭṭhā vuttanayameva.
                    Sīsūpacālātherīgāthāvaṇṇanā niṭṭhitā.
                       Aṭṭhakanipātavaṇṇanā niṭṭhitā.
                           ------------
-------------------------------------------------
[page 218]
                            9. Navakanipāta
                    463. 1. Vaḍḍhamātutherīgāthāvaṇṇanā
       navakanipāte mā su te vaḍḍha lokamhītiādikā vaḍḍhamātāya theriyā gāthā.
       Ayampi purimabuddhesu katādhikārā tattha tattha bhave vivaṭṭūpanissayaṁ kusalaṁ
  upacinantī anukkamena sambhatavimokkhasambhārā hutvā imasmiṁ buddhuppāde
  bhārukacchakanagare kulagehe nibbattitvā vayappattā patikulaṁ gatā ekaṁ puttaṁ vijāyi,
  tassa vaḍḍhoti nāmaṁ ahosi. Tato paṭṭhāya sā vaḍḍhamātāti voharīyittha. Sā bhikkhunīnaṁ 1-
  santike dhammaṁ sutvā paṭiladdhasaddhā puttaṁ ñātīnaṁ niyyādetvā bhikkhunupassayaṁ
  gantvā pabbaji. Ito paraṁ yaṁ vattabbaṁ, taṁ vaḍḍhattherassa vatthumhi 2- āgatameva.
  Vaḍḍhattheraṁ hi attano puttaṁ santaruttaraṁ ekakaṁ bhikkhunupassaye attano dassanatthāya
  upagataṁ ayaṁ therī "kasmā tvaṁ ekako santaruttarova idhāgato"ti codetvā
  ovadantī:-
        [204] "mā Su te vaḍḍha lokamhi vanatho ahu kudācanaṁ
               mā puttaka punappunaṁ ahu dukkhassa bhāgimā.
        [205] Sukhaṁ hi vaḍḍha munayo anejā chinnasaṁsayā
               sītibhūtā damappattā viharanti anāsavā.
        [206] Tehānuciṇṇaṁ isīhi maggaṁ dassanapattiyā
               dukkhassantakiriyāya tvaṁ vaḍḍha anubrūhayā"ti
  imā tisso gāthā abhāsi.

  *  *  *  *  *  *
  Footnote: 1 chaṂa. bhikkhūnaṁ 2 thera.aṭ. 2/339/55
-------------------------------------------------
[page 219]
       Tattha mā su te vaḍḍha lokamhi, vanatho ahu kudācananti sūti nipātamattaṁ.
  Vaḍḍha puttaka sabbasmimpi sattaloke saṅkhāraloke ca kilesavanatho tuyhaṁ kadācipi
  mā ahu mā ahosi. Tattha kāraṇamāha "mā puttaka punappunaṁ, ahu dukkhassa
  bhāgimā"ti vanathaṁ anucchindanto taṁnimittassa 1- punappunaṁ aparāparaṁ
  jātiādidukkhassa bhāgī mā ahosi.
       Evaṁ vanathassa asamucchede ādīnavaṁ dassetvā idāni samucchede ānisaṁsaṁ
  dassentī "sukhaṁ hi vaḍḍhā"tiādimāha. Tassattho:- puttaka vaḍḍha moneyya-
  dhammasamannāgatena munayo ejāsaṅkhātāya taṇhāya abhāvena anejā dassanamaggeneva
  pahīnavicikicchatāya chinnasaṁsayā sabbakilesapariḷāhābhāvena sītibhūtā uttamassa damathassa
  adhigatattā damappattā anāsavā khīṇāsavā sukhaṁ viharanti, na tesaṁ etarahi ceto-
  dukkhaṁ atthi, āyatiṁ pana sabbampi dukkhaṁ na bhavissateva.
       Yasmā cetevaṁ, 2- tasmā tehānuciṇṇaṁ isīhi .pe. Anubrūhayāti tehi
  khīṇāsavehi isīhi anuciṇṇaṁ paṭipannaṁ samathavipassanāmaggaṁ ñāṇadassanassa adhigamāya
  sakalassāpi vaṭṭadukkhassa antakiriyāya vaḍḍha tvaṁ anubrūhaya vaḍḍheyyāsīti.
       Taṁ sutvā vaḍḍhatthero "addhā mama mātā arahatte patiṭṭhitā"ti cintetvā
  tamatthaṁ pavedento:-
        [207] "visāradāva Bhaṇasi etamatthaṁ janetti me
               maññāmi nūna māmike vanatho te na vijjatī"ti
  gāthamāha.
       Tattha visāradāva bhaṇasi, etamatthaṁ janetti meti "mā su te vaḍḍha lokamhi,
  vanatho ahu kudācanan"ti etamatthaṁ etaṁ ovādaṁ amma vigatasārajjā katthaci alaggā

  *  *  *  *  *  *
  Footnote: 1 Sī. anucinanto cittassa 2 Sī. yasmā na bhave, i. yasmā ce te deva
-------------------------------------------------
[page 220]
  Anallīnāva 1- hutvā mayhaṁ vadasi. Tasmā maññāmi nūna māmike, vanatho te na
  vijjatīti, nūna māmike mayhaṁ amma gehasitapemamattopi vanatho tuyhaṁ mayi na vijjatīti
  maññāmi, na māmikāti attho.
       Taṁ sutvā therī "aṇumattopi kileso katthacipi visaye mama na vijjatī"ti
  vatvā attano katakiccataṁ pakāsentī:-
        [208] "ye Keci vaḍḍha saṅkhārā hīnā ukkaṭṭhamajjhimā
               aṇūpi aṇumattopi vanatho me na vijjati.
        [209] Sabbe me āsavā khīṇā appamattassa jhāyato
               tisso vijjā anuppattā kataṁ buddhassa sāsanan"ti
  imaṁ gāthādvayamāha.
       Tattha ye kecīti aniyamavacanaṁ. Saṅkhārāti saṅkhatadhammā. Hīnāti lāmakā patikuṭṭhā.
  Ukkaṭṭhamajjhimāti paṇītā ceva majjhimā ca. Tesu jarāmaraṇasaṅkhatā 2- hīnā jātisaṅkhatā 3-
  ukkaṭṭhā, ubhayavimissitā majjhimā. Hīnehi vā chandādīhi nibbattitā hīnā,
  majjhimeha majjhimā, paṇītehi ukkaṭṭhā. Akusaladhammā vā hīnā, lokuttaradhammā
  ukkaṭṭhā, itarā majjhimā. Aṇūpi aṇumattopīti na kevalaṁ tayi eva, athakho ye keci
  hīnādibhedabhinnā saṅkhārā, tesu sabbesu aṇūpi aṇumattopi atiparittakopi vanatho
  mayhaṁ na vijjati.
       Tattha kāraṇamāha "sabbe me āsavā khīṇā, appamattassa jhāyato"ti.
  Tattha appamattassa jhāyatoti appamattāya jhāyantiyā, liṅgavipallāsena hetaṁ vuttaṁ.
  Ettha ca yasmā tisso vijjā anuppattā, tasmā kataṁ buddhassa sāsanaṁ. Yasmā
  appamattā jhāyinī, tasmā sabbe me āsavā khīṇā, aṇūpi aṇumattopi vanatho
  me na vijjatīti yojanā.

  *  *  *  *  *  *
  Footnote: 1 Sī. anālittāva, i. anālīnāva 2 chaṂa. tesu vā asaṅkhatā 3 Sī. parisaṅkhatā
-------------------------------------------------
[page 221]
       Evaṁ vuttaovādaṁ aṅkusaṁ katvā sañjātasaṁvego thero vihāraṁ gantvā
  divāṭṭhāne nisinno vipassanaṁ vaḍḍhetvā arahattaṁ patvā attano paṭipattiṁ
  paccavekkhitvā sañjātasomanasso mātu santikaṁ gantvā aññaṁ byākaronto:-
        [210] "uḷāraṁ Vata me mātā patodaṁ samavassari
               paramatthasañhitā gāthā yathāpi anukampikā.
        [211] Tassāhaṁ vacanaṁ sutvā anusiṭṭhiṁ janettiyā
               dhammasaṁvegamāpādiṁ yogakkhemassa pattiyā.
        [212] Sohaṁ padhānapahitatto rattindivamatandito
               mātarā codito santo aphusiṁ santimuttaman"ti
  imā tisso gāthā abhāsi.
       Atha therī attano vacanaṁ aṅkusaṁ katvā puttassa arahattappattiyā ārādhitacittā
  tena bhāsitagāthā sayaṁ paccanubhāsi. Evaṁ tāpi therīgāthā nāma jātā.
       Tattha uḷāranti vipulaṁ mahantaṁ. Patodanti ovādapatodaṁ. Samavassarīti sammā
  pavattesi vatāti yojanā. Ko pana so patodoti āha "paramatthasañhitā gāthā"ti.
  Taṁ "mā su te vaḍḍha lokamhī"tiādigāthā sandhāya vadati. Yathāpi anukampikāti
  yathā aññāpi anuggāhikā, evaṁ mayhaṁ mātā pavattinivattivibhāvanagāthāsaṅkhātaṁ
  uḷāraṁ patodaṁ pājanadaṇḍakaṁ mama ñāṇavegasamuttejaṁ pavattesīti attho.
       Dhammasaṁvegamāpādinti ñāṇabhayāvahattā 1- ativiya mahantaṁ bhiṁsanaṁ saṁvegaṁ āpajjiṁ.
       Padhānapahitattoti catubbidhasammappadhānayogena nibbānaṁ paṭipesitacitto. Aphusiṁ
  santimuttamanti anuttaraṁ santiṁ nibbānaṁ phusiṁ adhigacchinti attho.
                     Vaḍḍhamātutherīgāthāvaṇṇanā niṭṭhitā.
                        Navakanipātavaṇṇanā niṭṭhitā.

  *  *  *  *  *  *
  Footnote: 1 Sī.,i....vahantaṁ
-------------------------------------------------
[page 222]
                          10. Ekādasakanipāta
                    464. 1. Kisāgotamītherīgāthāvaṇṇanā
       ekādasakanipāte kalyāṇamittatātiādikā kisāgotamiyā theriyā gāthā.
       Ayaṁ kira padumuttarassa bhagavato kāle haṁsavatīnagare kulagehe nibbattitvā
  viññutaṁ patvā ekadivasaṁ satthu santike dhammaṁ suṇantī satthāraṁ ekaṁ bhikkhuniṁ
  lūkhacīvaradhārīnaṁ aggaṭṭhāne ṭhapentaṁ disvā adhikārakammaṁ katvā taṁ ṭhānantaraṁ patthesi.
  Sā kappasatasahassaṁ devamanussesu saṁsarantī imasmiṁ buddhuppāde sāvatthiyaṁ
  duggatakule nibbatti, gotamītissā nāmaṁ ahosi. Kisasarīratāya pana "kisāgotamī"ti
  voharīyittha. Taṁ patikulaṁ gataṁ duggatakulassa dhītāti paribhaviṁsu. Sā ekaṁ puttaṁ
  vijāyi. Puttalābhena cassā sammānaṁ akaṁsu. So panassā putto ādhāvitvā
  paridhāvitvā kīḷanakāle kālamakāsi. Tenassā sokummādo uppajji.
       Sā "ahaṁ pubbe paribhavapattā hutvā puttassa jātakālato paṭṭhāya sakkāraṁ
  pāpuṇiṁ, ime mayhaṁ puttaṁ bahi chaḍḍetumpi vāyamantī"ti sokummādavasena matakaḷevaraṁ
  aṅkenādāya "puttassa me bhesajjaṁ dethā"ti gehadvārapaṭipāṭiyā nagare vicarati.
  Manussā "bhesajjaṁ kuto"ti paribhāsanti. Sā tesaṁ kathaṁ na gaṇhāti. Atha naṁ eko
  paṇḍitapuriso "ayaṁ puttasokena cittavikkhepaṁ pattā, etissā bhesajjaṁ dasabaloyeva
  jānissatī"ti cintetvā "amma tava puttassa bhesajjaṁ sammāsambuddhaṁ upasaṅkamitvā
  pucchā"ti āha. Sā satthu dhammadesanāvelāya vihāraṁ gantvā "puttassa me
  bhesajjaṁ detha bhagavā"ti āha. Satthā tassā upanissayaṁ disvā "gaccha nagaraṁ
  pavisitvā yasmiṁ gehe koci matapubbo natthi, tato siddhatthakaṁ āharā"ti āha.
  Sā "sādhu bhante"ti tuṭṭhamānasā nagaraṁ pavisitvā paṭhamageheyeva "satthā mama
  puttassa bhesajjatthāya siddhatthakaṁ āharāpeti, sace etasmiṁ gehe koci matapubbo
-------------------------------------------------
[page 223]
  Natthi, siddhatthakaṁ me dethā"ti āha. Ko idha mate gaṇetuṁ sakkotīti. Kiṁ tena
  hi alaṁ idha siddhatthakehīti dutiyaṁ tatiyaṁ gharaṁ gantvā buddhānubhāvena vigatummādā
  pakaticitte ṭhitā cintesi "sakalanagare ayameva niyamo bhavissati, idaṁ hitānukampinā
  bhagavatā diṭṭhaṁ bhavissatī"ti saṁvegaṁ labhitvā tatova bahi nikkhamitvā puttaṁ āmakasusāne
  chaḍḍetvā imaṁ gāthamāha:-
                   "na gāmadhammo nigamassa dhammo 1-
                    na cāpiyaṁ ekakulassa dhammo
                    sabbassa lokassa sadevakassa
                    eseva dhammo yadidaṁ aniccatā"ti. 2-
       Evañca pana vatvā satthu santikaṁ agamāsi. Atha naṁ satthā "laddho te
  gotami siddhatthako"ti āha. "niṭṭhitaṁ Bhante siddhatthakena kammaṁ, patiṭṭhā pana
  me hothā"ti āha. Athassā satthā:-
              "taṁ puttapasusammattaṁ byāsattamanasaṁ naraṁ
               suttaṁ gāmaṁ mahoghova maccu ādāya gacchatī"ti 3-
  gāthamāha.
       Gāthāpariyosāne yathāṭhitāva sotāpattiphale patiṭṭhāya satthāraṁ pabbajjaṁ yāci.
  Satthā bhikkhunīnaṁ santike pabbajituṁ anujāni. 4- Sā satthāraṁ tikkhattuṁ padakkhiṇaṁ
  katvā vanditvā bhikkhunupassayaṁ gantvā pabbajitvā upasampadaṁ labhitvā nacirasseva
  yonisomanasikārakammaṁ karontī vipassanaṁ vaḍḍhesi. Athassā satthā:-
              "yo ca vassasataṁ jīve apassaṁ amataṁ padaṁ
               ekāhaṁ jīvitaṁ seyyo passato amataṁ padan"ti 5-
  imaṁ obhāsagāthamāha.

  *  *  *  *  *  *
  Footnote: 1 no nigamassa dhammo. mano.pū. 1/334 2 khu.apa. 33/82/362 3 khuḍha.25/287/66
  4 chaṂa. satthā pabbajjaṁ anujāni 5 khuḍha. 25/114/37
-------------------------------------------------
[page 224]
       Sā gāthāpariyosāne arahattaṁ pāpuṇitvā parikkhāravalañje paramukkaṭṭhā
  hutvā tīhi lūkhehi samannāgataṁ cīvaraṁ pārupitvā vicari. Atha naṁ satthā jetavane
  nisinno bhikkhuniyo paṭipāṭiyā ṭhānantare ṭhapento lūkhacīvaradhārīnaṁ aggaṭṭhāne
  ṭhapesi. Sā attano paṭipattiṁ paccavekkhitvā "satthāraṁ nissāya mayā ayaṁ viseso
  laddho"ti kalyāṇamittapasaṁsāmukhena 1- imā gāthā abhāsi:-
        [213] "kalyāṇamittatā Muninā lokaṁ ādissa vaṇṇitā
               kalyāṇamitte bhajamāno api bālo paṇḍito assa.
        [214] Bhajitabbā sappurisā paññā tathāpi 2- vaḍḍhati bhajantānaṁ
               bhajamāno sappurise sabbehipi dukkhehi pamucceyya.
        [215] Dukkhañceva vijāneyya dukkhassa ca samudayaṁ nirodhaṁ
               aṭṭhaṅgikañca maggaṁ cattāripi ariyasaccāni.
        [216] Dukkho itthibhāvo akkhāto purisadammasārathinā
               sapattikampi hi dukkhaṁ appekaccā sakiṁ vijātāyo.
        [217] Galake api kantanti sukhumāliniyo visāni khādanti
               janamārakamajjhagatā ubhopi byasanāni anubhonti.
        [218] Upavijaññā gacchantī addasāhaṁ patiṁ mataṁ
               panthamhi vijāyitvāna appattāva sakaṁ gharaṁ.
        [219] Dve puttā kālakatā patī ca panthe mato kapaṇikāya
               mātā pitā ca bhātā ḍayhanti ca ekacitakāyaṁ.

  *  *  *  *  *  *
  Footnote: 1 chaṂa. kalyāṇamittatāya pasaṁsāmukhena 2 chaṂa. pi-saddo na dissati
-------------------------------------------------
[page 225]
        [220] Khīṇakulīne kapaṇe anubhūtaṁ te dukkhaṁ aparimāṇaṁ
               assū ca te pavattaṁ bahūni ca jātisahassāni.
        [221] Vasitā susānamajjhe athopi khāditāni puttamaṁsāni
               hatakulikā sabbagarahitā matapatikā amatamadhigacchiṁ.
        [222] Bhāvito me maggo ariyo aṭṭhaṅgiko amatagāmī
               nibbānampi 1- sacchikataṁ dhammādāsaṁ avekkhiṁhaṁ.
        [223] Ahamamhi kantasallā ohitabhārā kataṁ hi karaṇīyaṁ
               kisāgotamī therī vimuttacittā imaṁ bhaṇī"ti.
       Tattha kalyāṇamittatāti kalyāṇo bhaddo sundaro mitto etassāti kalyāṇamitto.
  Yo yassa sīlādiguṇasampanno, 2- aghassa ghatāhatassa 3- vidhātā evaṁ sabbākārena
  upakāro mitto hoti, so puggalo kalyāṇamitto, tassa bhāvo kalyāṇamittatā,
  kalyāṇamittavantatā. Munināti satthāRā. Lokaṁ ādissa vaṇṇitāti kalyāṇamitte
  anugantabbanti sattalokaṁ uddissa:-
             "sakalameva hidaṁ 4- ānanda brahmacariyaṁ yadidaṁ kalyāṇamittatā
          kalyāṇasahāyatā kalyāṇasampavaṅkatā "5- "kalyāṇamittassetaṁ meghiya bhikkhuno
          pāṭikaṅkhaṁ kalyāṇasahāyassa kalyāṇasampavaṅkassa yaṁ sīlavā bhavissati
          pātimokkhasaṁvarasaṁvuto viharissatī"ti 6- ca evamādinā pasaṁsitā.
       Kalyāṇamitte bhajamānotiādi kalyāṇamittatāya ānisaṁsadassanaṁ. Tattha api
  bālo paṇḍito assāti kalyāṇamitte bhajamāno puggalo pubbe sutādivirahena
  bālopi samāno assutasavanādinā paṇḍito bhaveyya.

  *  *  *  *  *  *
  Footnote: 1 chaṂa. pi-saddo na dissati 2 chaṂa. sīlādiguṇasamādapetā 3 chaṂa. ghātā, hitassa
  4 chaṂa. sakalamevidaṁ 5 saṁṃahā. 19/2/2 6 khu.u. 25/31/142
-------------------------------------------------
[page 226]
       Bhajitabbā sappurisāti bālassāpi paṇḍitabhāvahetuto buddhādayo sappurisā
  kālena kālaṁ upasaṅkamanādinā sevitabbā. Paññā tathāpi vaḍḍhati bhajantānanti
  kalyāṇamitte bhajantānaṁ tathā paññā vaḍḍhati brūhati pāripūriṁ gacchati. Yathā
  tesu yo koci khattiyādiko bhajamāno sappurise sabbehi jātiādidukkhehi
  pamucceyyāti yojanā.
       Muccanavidhiṁ pana kalyāṇamittavidhinā 1- dassetuṁ "dukkhañceva vijāneyyā"tiādi
  vuttaṁ. Tattha cattāripi ariyasaccānīti dukkhañca dukkhasamudayañca nirodhañca aṭṭhaṅgika
  maggañcāti imāni cattāri ariyasaccāni vijāneyya paṭivijjheyyāti yojanā.
       "dukkho Itthibhāvo"tiādikā dve gāthā aññatarāya yakkhiniyā itthibhāvaṁ
  garahantiyā bhāsitā. Tattha dukkho itthibhāvo akkhātoti capalatā, gabbhadhāraṇaṁ, sabbakālaṁ
  parapaṭibaddhavuttitāti evamādīhi ādīnavehi itthibhāvo dukkhoti purisadamma-
  sārathinā bhagavatā kathito. Sapattikampi hi dukkhanti sapattavāso sapattiyā saddhiṁ
  saṁvāsopi dukkho, ayampi itthibhāve ādīnavoti adhippāyo. Appekaccā sakiṁ
  vijātāyoti ekaccā itthiyo ekavārameva vijātā paṭhamagabbhe vijāyanadukkhaṁ asahantiyo.
  Galake api kantantīti attano gīvampi chindanti. Sukhumāliniyo visāni khādantīti
  sukhumālasarīrā attano sukhumālabhāvena khedaṁ avisahantiyo visānipi khādanti. Janamāraka-
  majjhagatāti janamārako vuccati mūḷhagabbho. Mātugāmajanassa 2- mārako, majjhagatā
  janamārakā kucchigatā, mūḷhagabbhāti attho. Ubhopi byasanāni anubhontīti gabbho
  gabbhinī cāti dvepi janā maraṇañca māraṇantikabyasanāni ca pāpuṇanti. Apare
  pana bhaṇanti "janamārakā nāma kilesā, tesaṁ majjhagatā kilesasantānapatitā
  ubhopi jāyāpatikā idha kilesapariḷāhavasena, āyatiṁ duggatiparikkilesavasena byasanāni
  pāpuṇantī"ti. Imā kira dve gāthā sā yakkhinī purimattabhāve attano anubhūtadukkhaṁ
  anussaritvā āha. Therī pana itthibhāve ādīnavavibhāvanāya paccanubhāsantī avoca.

  *  *  *  *  *  *
  Footnote: 1 Ma. kalyāṇamittavidhiṁ 2 Sī. mātugāmajanatāya
-------------------------------------------------
[page 227]
       "upavijaññā Gacchantī"tiādikā dve gāthā paṭācārāya theriyā pavattiṁ
  ārabbha bhāsitā. Tattha upavijaññā gacchantīti upagatavijāyanakālā maggaṁ gacchantī,
  appattāva sakaṁ gehaṁ panthe vijāyitvāna patiṁ mataṁ addasaṁ ahanti yojanā.
       Kapaṇikāyāti varākāya. Imā kira dve gāthā paṭācārāya tadā sokummādapattāya
  vuttākārassa anukaraṇavasena itthibhāve ādīnavavibhāvanatthameva theriyā vuttā.
       Ubhayampetaṁ udāharaṇabhāvena ānetvā idāni attano anubhūtaṁ dukkhaṁ vibhāventī
  "khīṇakulīne"tiādimāha. Tattha khīṇakulīneti bhogādīhi pārijuññapattakulike. Kapaṇeti
  paramāvaññātaṁ patte. Ubhayañcetaṁ attano eva āmantanavacanaṁ. Anubhūtaṁ te dukkhaṁ
  aparimāṇanti imasmiṁ attabhāve, ito purimattabhāvesu vā anappakaṁ dukkhaṁ tayā
  anubhavitaṁ. Idāni taṁ dukkhaṁ ekadesena vibhajitvā dassetuṁ "assū ca te
  pavattan"tiādi vuttaṁ. Tassattho:- imasmiṁ anamatagge saṁsāre paribbhamantiyā
  bahukāni jātisahassāni sokābhibhūtāya assu ca pavattaṁ, avisesitaṁ katvā vuttañcetaṁ,
  mahāsamuddassa udakatopi bahukameva siyā.
       Vasitā susānamajjheti manussamaṁsakhādikā sunakhī siṅgālī ca hutvā susānamajjhe
  vusitā. Khāditāni puttamaṁsānīti byagghadīpibiḷārādikāle puttamaṁsānipi 1-
  khāditāni. Hatakulikāti vinaṭṭhakulavaṁsā. Sabbagarahitāti sabbehi gharavāsīhi garahitā
  garahappattā. Matapatikāti vidhavā. Ime pana tayo pakāre purimattabhāve 2- attano
  anuppatte gahetvā vadati. Evaṁbhūtāpi hutvā adhikiccaladdhakalyāṇamittasevanaṁ 3-
  amatamadhigacchiṁ nibbānaṁ anuppattā.
       Idāni tameva amatādhigamaṁ pākaṭaṁ katvā dassetuṁ "bhāvito"tiādi vuttaṁ.
  Tattha bhāvitoti vibhāvito uppādito vaḍḍhito bhāvanābhisamayavasena paṭividdho. 4-
  Dhammādāsaṁ avekkhiṁhanti dhammamayaṁ ādāsaṁ addakkhiṁ apassiṁ ahaṁ.

  *  *  *  *  *  *
  Footnote: 1 chaṂa. pi-saddo na dissati 2 Ma. carimattabhāve
  3 Sī. ādissa..., chaṂa. adhicca laddhāya kalyāṇamittasevāya 4 Sī.,i. paṭiladdho
-------------------------------------------------
[page 228]
       Ahamamhi kantasallāti ariyamaggena samucchinnarāgādisallā ahaṁ amhi.
  Ohitabhārāti oropitakāmakhandhakilesābhisaṅkhārabhāRā. Kataṁ hi karaṇīyanti pariññādibhedaṁ
  soḷasavidhampi kiccaṁ kataṁ pariyositaṁ. Vimuttacittā imaṁ bhaṇīti sabbaso vimutta-
  cittā kisāgotamī therī imamatthaṁ "kalyāṇamittatā"tiādinā gāthābandhavasena abhaṇīti
  attānaṁ paraṁ viya therī vadati. Tatridaṁ imissā theriyā apadānaṁ 1-:-
              "padumuttaro nāma jino sabbadhammāna pāragū
               ito satasahassamhi kappe uppajji nāyako.
               Tadāhaṁ haṁsavatiyaṁ jātā aññatare kule
               upetvā taṁ naravaraṁ saraṇaṁ samupāgamiṁ.
               Dhammañca tassa assosiṁ catusaccūpasañhitaṁ
               madhuraṁ paramassādaṁ vaṭṭasantisukhāvahaṁ.
               Tadā ca bhikkhuniṁ dhīro lūkhacīvaradhāriniṁ
               ṭhapento etadaggamhi vaṇṇayī purisuttamo.
               Janetvānappakaṁ pītiṁ sutvā bhikkhuniyā guṇe
               kāraṁ katvāna buddhassa yathāsatti yathābalaṁ.
               Nipacca munidhīraṁ 2- taṁ taṁ ṭhānaṁ abhipatthayiṁ
               tadānumodi sambuddho ṭhānalābhāya nāyako.
               Satasahassito kappe okkākakulasambhavo
               gotamo nāma gottena satthā loke bhavissati.

  *  *  *  *  *  *
  Footnote: 1 khu.apa. 33/55/359 2 chaṂa. munivaraṁ
-------------------------------------------------
[page 229]
               Tassa dhammesu dāyādā orasā dhammanimmitā
               kisāgotamī nāmena hessati 1- satthusāvikā.
               Taṁ sutvā muditā hutvā yāvajīvaṁ tadā jinaṁ
               mettacittā paricariṁ paccayehi vināyakaṁ.
               Tehi kammehi sukatehi 2- cetanāpaṇidhīhi ca
               jahitvā mānusaṁ dehaṁ tāvatiṁsamagacchahaṁ.
               Imasmiṁ bhaddake kappe brahmabandhu mahāyaso
               kassapo nāma gottena uppajji vadataṁ varo.
               Upaṭṭhāko mahesissa tadā āsi narissaro
               kāsirājā kikī nāma bārāṇasipuruttame.
               Pañcamī tassa dhītāhaṁ 3- dhammā nāmena vissutā
               dhammaṁ sutvā jinaggassa pabbajjaṁ samarocayiṁ.
               Anujāni na no tāto agāreva tadā mayaṁ
               vīsavassasahassāni vicarimha atanditā.
               Komāribrahmacariyaṁ rājakaññā sukhedhitā 4-
               buddhopaṭṭhānaniratā muditā satta dhītaro.
               Samaṇī samaṇaguttā ca bhikkhunī bhikkhudāsikā
               dhammā ceva sudhammā ca sattamī saṅghadāsikā.
               Khemā uppalavaṇṇā ca paṭācārā ca kuṇḍalā
               ahañca dhammadinnā ca visākhā hoti sattamī.

  *  *  *  *  *  *
  Footnote: 1 chaṂa. hessasi 2 chaṂa. tena kammena sukatena 3 chaṂa. dhītāsiṁ 4 ka. sukhe ṭhitā
-------------------------------------------------
[page 230]
               Tehi kammehi sukatehi cetanāpaṇidhīhi ca
               jahitvā mānusaṁ dehaṁ tāvatiṁsamagacchahaṁ.
               Pacchime ca bhave dāni jātā seṭṭhikule ahaṁ
               duggate adhane nīce 1- gatā ca sadhanaṁ kulaṁ.
               Patiṁ ṭhapetvā sesā me dessanti adhanā iti
               yadā ca pasūtā āsiṁ sabbesaṁ dayitā tadā.
               Yadā so taruṇo bhaddo komalako sukhedhito
               sapāṇamiva kanto me tadā yamavasaṁ gato.
               Sokaṭṭādīnavadanā assunettā rudammukhā
               mataṁ kuṇapamādāya vilapantī gamāmahaṁ.
               Tadā ekena sandiṭṭhā upetvābhisakkuttamaṁ
               avocaṁ dehi bhesajjaṁ puttasañjīvananti bho.
               Na vijjante matā yasmiṁ gehe siddhatthakaṁ tato
               āharāti jino āha vinayopāyakovido.
               Tadā gamitvā sāvatthiṁ na labhiṁ tādisaṁ gharaṁ
               kuto siddhatthakaṁ tasmā tato laddhā satiṁ ahaṁ.
               Kuṇapaṁ chaḍḍayitvāna upesiṁ lokanāyakaṁ
               dūratova mamaṁ disvā avoca madhurassaro.
               Yo ca vassasataṁ jīve apassaṁ udayabbayaṁ
               ekāhaṁ jīvitaṁ seyyo passato udayabbayaṁ.

  *  *  *  *  *  *
  Footnote: 1 chaṂa. naṭṭhe
-------------------------------------------------
[page 231]
                    Na gāmadhammo nigamassa dhammo
                    na cāpiyaṁ ekakulassa dhammo
                    sabbassa lokassa sadevakassa
                    eseva dhammo yadidamaniccatā.
               Sāhaṁ sutvānimā gāthā dhammacakkhuṁ visodhayiṁ
               tato viññātasaddhammā pabbajiṁ anagāriyaṁ.
               Tathā pabbajitā santī yuñjantī jinasāsane
               nacireneva kālena arahattaṁ apāpuṇiṁ.
               Iddhīsu ca vasī homi dibbāya sotadhātuyā
               paracittāni jānāmi satthusāsanakārikā.
               Pubbenivāsaṁ jānāmi dibbacakkhu visodhitaṁ
               khepetvā āsave sabbe visuddhāsiṁ sunimmalā.
               Pariciṇṇo mayā satthā kataṁ buddhassa sāsanaṁ
               ohito garuko bhāro bhavanetti samūhatā.
               Yassatthāya pabbajitā agārasmānagāriyaṁ
               so me attho anuppatto sabbasaṁyojanakkhayo.
               Atthadhammaniruttīsu paṭibhāne tatheva ca
               ñāṇaṁ me vimalaṁ suddhaṁ buddhaseṭṭhassa vāhasā.
               Saṅkārakūṭā āhitvā susānā rathiyāpi ca
               tato saṅghāṭikaṁ katvā lūkhaṁ dhāremi cīvaraṁ.
-------------------------------------------------
[page 232]
               Jino tasmiṁ guṇe tuṭṭho lūkhacīvaradhāraṇe
               ṭhapesi etadaggamhi parisāsu vināyako.
               Kilesā jhāpitā mayhaṁ .pe. Kataṁ buddhassa sāsanan"ti.
                    Kisāgotamītherīgāthāvaṇṇanā niṭṭhitā.
                      Ekādasakanipātavaṇṇanā niṭṭhitā.
                         -----------------
-------------------------------------------------
[page 233]
                          11. Dvādasakanipāta
                   465. 1. Uppalavaṇṇātherīgāthāvaṇṇanā
       dvādasakanipāte ubho mātā ca dhītā cātiādikā uppalavaṇṇāya theriyā
  gāthā.
       Ayampi padumuttarassa bhagavato kāle haṁsavatīnagare kulagehe nibbattitvā viññutaṁ
  patvā mahājanena saddhiṁ satthu santikaṁ gantvā dhammaṁ suṇantī satthāraṁ ekaṁ bhikkhuniṁ
  iddhimantānaṁ aggaṭṭhāne ṭhapentaṁ disvā sattāhaṁ buddhappamukhassa bhikkhusaṁghassa
  mahādānaṁ datvā taṁ ṭhānantaraṁ patthesi. Sā yāvajīvaṁ kusalaṁ katvā devamanussesu
  saṁsarantī kassapabuddhakāle bārāṇasinagare kikissa kāsirañño gehe paṭisandhiṁ
  gahetvā sattannaṁ bhaginīnaṁ abbhantarā hutvā vīsativassasahassāni brahmacariyaṁ
  caritvā bhikkhusaṁghassa pariveṇaṁ kāretvā devaloke nibbattā.
       Tato cavitvā puna manussalokaṁ āgacchantī ekasmiṁ gāmake sahatthā kammaṁ
  katvā jīvanakaṭṭhāne nibbattā. Sā ekadivasaṁ khettakuṭiṁ gacchantī antarāmagge
  ekasmiṁ sare pātova pupphitaṁ padumapupphaṁ disvā taṁ saraṁ oruyha tameva pupphaṁ
  ca lājapakkhipanatthāya paduminipattaṁ ca gahetvā kedāre sālisīsāni chinditvā
  kuṭikāya nisinnā lāje bhajjitvā pañca lājasatāni katvā ṭhapesi. Tasmiṁ khaṇe
  ganadhamādanapabbate nirodhasamāpattito vuṭṭhito eko paccekabuddho āgantvā tassā
  avidūre ṭhāne aṭṭhāsi. Sā paccekabuddhaṁ disvā lājehi saddhiṁ padumapupphaṁ gahetvā
  kuṭito oruyha lāje paccekabuddhassa patte pakkhipitvā padumapupphena pattaṁ pidhāya
  adāsi. Athassā paccekabuddhe thokaṁ gate etadahosi "pabbajitā nāma pupphena
  anatthikā, ahaṁ pupphaṁ gahetvā pilandissāmī"ti gantvā paccekabuddhassa hatthato
  pupphaṁ gahetvā puna cintesi "sace ayyo pupphena anatthiko abhavissa, pattamatthake
-------------------------------------------------
[page 234]
  Ṭhapetuṁ nādassa, addhā ayyassa attho bhavissatī"ti puna gantvā pattamatthake
  pupphaṁ 1- ṭhapetvā paccekabuddhaṁ khamāpetvā "bhante imesaṁ me lājānaṁ nissandena
  lājagaṇanāya mama putto assu, padumapupphanissandena nibbattanibbattaṭṭhāne pade
  pade padumapupphaṁ uṭṭhahatū"ti patthanaṁ akāsi. Paccekabuddho tassā passantiyāva
  ākāsena gandhamādanapabbataṁ gantvā taṁ padumaṁ nandamūlakapabbhāre paccekabuddhānaṁ
  akkamanasopānasamīpe pādapuñchanaṁ katvā ṭhapesi.
       Sāpi tassa kammassa nissandena devaloke paṭisandhiṁ gaṇhi, nibbattakālato
  paṭṭhāya tassā pade pade mahāpadumapupphaṁ uṭṭhāsi. Sā tato cavitvā pabbatapāde
  ekasmiṁ padumasare padumagabbhe nibbatti. Taṁ nissāya eko tāpaso vasati, so
  pātova mukhadhovanatthāya saraṁ gantvā taṁ pupphaṁ disvā cintesi "idaṁ pupphaṁ sesehi
  mahantataraṁ, sesāni ca pupphitāni, idaṁ makulitameva, bhavitabbamettha kāraṇenā"ti
  udakaṁ otaritvā taṁ pupphaṁ gaṇhi. Taṁ tena gahitamattameva pupphitaṁ. Tāpaso anto-
  padumagabbhe nipannadārikaṁ addasa. Diṭṭhakālato paṭṭhāya ca dhītusinehaṁ labhitvā
  padumeneva saddhiṁ paṇṇasālaṁ netvā mañcake nipajjāpesi. Athassā 2- puññānubhāvena
  aṅguṭṭhake khīraṁ nibbatti. So tasmiṁ pupphe milāte aññaṁ navaṁ pupphaṁ āharitvā
  taṁ nipajjāpesi. Athassā ādhāvanavidhāvanena kīḷituṁ samatthakālato paṭṭhāya padavāre
  padavāre padumapupphaṁ uṭṭhāti, kuṅkumarāsissa viya tassā sarīravaṇṇo hoti. Sā
  apattā devavaṇṇaṁ, atikkantā mānusavaṇṇaṁ ahosi. Sā pitari phalāphalatthāya
  gate paṇṇasālāyaṁ ohiyati.
       Athekadivasaṁ tassā vayappattakāle pitari phalāphalatthāya gate eko vanacarako
  taṁ disvā cintesi "manussānaṁ nāma evaṁvidhaṁ rūpaṁ natthi, iti 3- vīmaṁsissāmi
  nan"ti tāpasassa āgamanaṁ udikkhanto nisīdi. Sā pitari āgacchante paṭipathaṁ

  *  *  *  *  *  *
  Footnote: 1 chaṂa. ayaṁ pāṭho na dissati 2 Sī. athassa tassā 3 chaṂa. iti-saddo na dissati
-------------------------------------------------
[page 235]
  Gantvā tassa hatthato kājakamaṇḍaluṁ aggahesi, āgantvā nisinnassa ca attano
  karaṇavattaṁ dassesi. Tadā so vanacarako manussabhāvaṁ ñatvā tāpasaṁ abhivādetvā
  nisīdi. Tāpaso taṁ vanacarakaṁ vanamūlaphalehi ca pānīyena ca nimantetvā "bho purisa
  imasmiṁyeva ṭhāne vasissasi, udāhu gamissasī"ti pucchi. Gamissāmi bhante, idha kiṁ
  karissāmīti. Idaṁ tayā diṭṭhakāraṇaṁ gataṭṭhāne 1- akathetuṁ sakkhissasīti. "sace Ayyo
  na icchati, kiṁ kāraṇā kathessāmī"ti tāpasaṁ vanditvā yathā 2- puna āgamanakāle
  maggasañjānanatthaṁ evaṁ sākhāsaññañca rukkhasaññañca karonto pakkāmi.
       Sopi 3- bārāṇasiṁ gantvā rājānaṁ addasa. Rājā "kasmā āgatosī"ti
  pucchi. "ahaṁ Deva tumhākaṁ vanacarako pabbatapāde acchariyaṁ itthiratanaṁ disvā
  āgatomhī"ti sabbaṁ pavattiṁ kathesi. So tassa vacanaṁ sutvā vegena pabbatapādaṁ
  gantvā avidūre ṭhāne khandhāvāraṁ nivāsetvā vanacarakena ceva aññehi 4- ca purisehi
  saddhiṁ tāpasassa bhattakiccaṁ katvā nisinnavelāya tattha gantvā abhivādetvā
  paṭisanthāraṁ katvā ekamantaṁ nisīdi. Rājā tāpasassa pabbajitaparikkhārabhaṇḍaṁ pādamūle
  ṭhapetvā "bhante imasmiṁ ṭhāne kiṁ karoma, gamissāmā"ti āha. Gaccha mahā-
  rājāti. "āma Gacchāmi bhante, ayyassa pana samīpe visabhāgaparisā atthī"ti
  assumhā, asāruppā esā pabbajitānaṁ, mayā saddhiṁ gacchatu bhanteti. Manussānaṁ
  nāma cittaṁ duttosayaṁ, kathaṁ bahūnaṁ majjhe vasissatīti. Amhākaṁ rucitakālato paṭṭhāya
  sesānaṁ jeṭṭhakaṭṭhāne ṭhapetvā paṭijaggituṁ sakkhissāmi 5- bhanteti.
       So rañño kathaṁ sutvā daharakāle gahitanāmavaseneva "amma padumavatī"ti
  dhītaraṁ pakkosi. Sā ekavacaneneva paṇṇasālato nikkhamitvā pitaraṁ abhivādetvā
  aṭṭhāsi. Atha naṁ pitā āha "tvaṁ amma vayappattā, imasmiṁ ṭhāne raññā
  diṭṭhakālato paṭṭhāya vasituṁ aphāsukaṁ, 6- raññā saddhiṁ gaccha ammā"ti. Sā "sādhu

  *  *  *  *  *  *
  Footnote: 1 chaṂa. etto gantvā 2 chaṂa. ayaṁ saddo na dissati 3 chaṂa. so
  4 Sī. appakehi 5 chaṂa. paṭijaggissāma 6 chaṂa. ayuttā
-------------------------------------------------
[page 236]
  Tātā"ti pituvacanaṁ sampaṭicchitvā abhivādetvā rodamānā aṭṭhāsi. Rājā "imissā
  pitucittaṁ gaṇhāmī"ti tasmiṁyeva ṭhāne kahāpaṇarāsimhi ṭhapetvā abhisekaṁ akāsi.
  Atha naṁ gahetvā attano nagaraṁ ānetvā āgatakālato paṭṭhāya sesitthiyo
  anoloketvā tāya saddhiṁyeva ramati. Tā itthiyo issāpakatā taṁ rañño antare
  paribhinditukāmā evamāhaṁsu "nāyaṁ mahārāja manussajātikā, kahaṁ nāma tumhehi 1-
  manussānaṁ vicaraṇaṭṭhāne padumāni uṭṭhahantāni diṭṭhapubbāni, addhā ayaṁ yakkhinī,
  nīharatha naṁ mahārājā"ti. Rājā tāsaṁ kathaṁ sutvā tuṇhī ahosi.
       Athassāparena samayena paccanto kupito, so "garugabbhā padumavatī"ti 2- taṁ
  nagare ṭhapetvā paccantaṁ agamāsi. Atha tā itthiyo tassā upaṭṭhāyikāya lañcaṁ
  datvā "imissā dārakaṁ jātamattameva apanetvā ekaṁ dārughaṭikaṁ lohitena makkhitvā
  santike ṭhapehī"ti āhaṁsu. Padumavatiyāpi nacirasseva gabbhavuṭṭhānaṁ ahosi. Mahāpaduma-
  kumāro ekakova kucchiyaṁ paṭisandhiṁ gaṇhi. Avasesā ekūnapañcasatā dārakā mahāpaduma-
  kumārassa mātukucchito nikkhamitvā nipannakāle 3- saṁsedajā hutvā nibbattiṁsu.
  Athassā "na tāva ayaṁ satiṁ paṭilabhatī"ti ñatvā sā upaṭṭhāyikā ekaṁ dārughaṭikaṁ
  lohitena makkhitvā samīpe ṭhapetvā tāsaṁ itthīnaṁ saññaṁ adāsi. Tā pañcasatāpi
  itthiyo ekekā ekekaṁ dārakaṁ gahetvā cundakārakānaṁ 4- santikaṁ pesetvā karaṇḍake
  āharāpetvā attanā attanā gahitadārake tattha nipajjāpetvā bahi lañchanaṁ
  katvā ṭhapayiṁsu.
       Padumavatīpi kho saññaṁ labhitvā taṁ upaṭṭhāyikaṁ "kiṁ vijātamhi ammā"ti
  pucchi. Sā taṁ santajjetvā "kuto tvaṁ dārakaṁ labhissasī"ti vatvā "ayaṁ tava
  kucchito nikkhantadārako"ti lohitamakkhitaṁ dārughaṭikaṁ purato ṭhapesi. Sā taṁ disvā

  *  *  *  *  *  *
  Footnote: 1 Ma. na amhehi 2 Sī. garubhārā padumavatīti, Ma. garubhāraṁ padumavatiṁ
  3 Sī. nisinnakāle 4 Sī. cundānaṁ
-------------------------------------------------
[page 237]
  Domanassajātā "sīghaṁ taṁ phāletvā apanehi, sace kocipi passeyya, lajjitabbaṁ
  bhaveyyā"ti āha. Sā tassā kathaṁ sutvā atthakāmā viya dārughaṭikaṁ phāletvā
  uddhane pakkhipi.
       Rājāpi paccantato āgantvā nakkhattaṁ paṭimānento bahinagare khandhāvāraṁ
  nivāsāpetvā 1- nisīdi. Atha tā pañcasatā itthiyo rañño paccuggamanaṁ āgantvā
  āhaṁsu "tvaṁ mahārāja na amhākaṁ saddahasi, amhehi vuttaṁ akāraṇaṁ viya hoti,
  tvaṁ mahesiyā upaṭṭhāyikaṁ pakkosāpetvā paṭipuccha, dārughaṭikaṁ te devī vijātā"ti.
  Rājā taṁ kāraṇaṁ anupaparikkhitvāva "amanussajātikā bhavissatī"ti taṁ gehato nikkaḍḍhi.
  Tassā rājagehato saha nikkhamaneneva padumapupphāni antaradhāyiṁsu, sarīracchavīpi
  vivaṇṇā ahosi. Sā ekikāva antaravīthiyā pāyāsi. Atha naṁ ekā vayappattā
  mahallikā itthī disvā dhītusinehaṁ uppādetvā "kahaṁ gacchasi ammā"ti āha.
  Āgantukamhi, vasanaṭṭhānaṁ olokentī vicarāmīti. "idhāgaccha Ammā"ti vasanaṭṭhānaṁ
  datvā bhojanaṁ paṭiyādesi.
       Tassā iminā niyāmeneva tattha vasamānāya, tā pañcasatā itthiyo ekacittā
  hutvā rājānaṁ āhaṁsu "mahārāja tumhesu khandhāvāraṁ 2- gatesu amhehi gaṅgā-
  devatāya `amhākaṁ deve vijitasaṅgāme āgate balikammaṁ katvā udakakīḷaṁ karissāmā'ti
  patthitaṁ atthi, etamatthaṁ deva jānāpemā"ti. Rājā tāsaṁ vacanena tuṭṭho gaṅgāya
  udakakīḷaṁ kātuṁ agamāsi. Tāpi attanā 3- gahitakaraṇḍakaṁ paṭicchannaṁ katvā ādāya
  nadiṁ gantvā tesaṁ karaṇḍakānaṁ paṭicchādanatthaṁ pārupitvā pārupitvā udake
  patitvā karaṇḍake vissajjesuṁ. Tepi kho karaṇḍakā sabbe saha gantvā heṭṭhāsote
  pasāritajālamhi laggiṁsu. Tato udakakīḷaṁ kīḷitvā rañño uttiṇṇakāle jālaṁ
  ukkhipantā te karaṇḍake disvā rañño santikaṁ ānayiṁsu.

  *  *  *  *  *  *
  Footnote: 1 Sī. nivāsetvā, chaṂa. bandhitvā 2 chaṂa. yuddhaṁ 3 chaṂa. attanā attanā
-------------------------------------------------
[page 238]
       Rājā karaṇḍake oloketvā "kiṁ tātā karaṇḍakesū"ti āha. Na jānāma
  devāti. So te karaṇḍake vivarāpetvā olokento paṭhamaṁ mahāpadumakumārassa karaṇḍakaṁ
  vivarāpeti. Tesaṁ pana sabbesampi karaṇḍakesu nipajjāpitadivasesuyeva puññiddhiyā
  aṅguṭṭhato 1- khīraṁ nibbatti. Sakko devarājā tassa rañño nikaṅkhabhāvatthaṁ
  anto karaṇḍake akkharāni likhāpesi "ime kumārā padumavatiyā kucchimhi nibbattā
  bārāṇasirañño puttā, atha ne padumavatiyā sapattiyo pañcasatā itthiyo karaṇḍakesu
  pakkhipitvā udake khipiṁsu, rājā imaṁ kāraṇaṁ jānātū"ti. Karaṇḍake vivaṭṭamatte
  rājā akkharāni vācetvā dārake disvā mahāpadumakumāraṁ ukkhipitvā vegena
  rathe yojetvā "asse kappetha, ahaṁ ajja anto nagaraṁ pavisitvā ekaccānaṁ mātu-
  gāmānaṁ piyaṁ karissāmī"ti pāsādavaraṁ āruyha 2- hatthigīvāya sahassabhaṇḍikaṁ ṭhapetvā
  nagare bheriṁ carāpesi "yo padumavatiṁ passati, so imaṁ sahassabhaṇḍikaṁ 3- gaṇhātū"ti.
       Taṁ kathaṁ sutvā padumavatī mātusaññaṁ adāsi "hatthigīvato sahassabhaṇḍikaṁ gaṇha
  ammā"ti. "nāhaṁ Evarūpaṁ gaṇhituṁ visahāmī"ti āha. Sāpi 4- dutiyampi tatiyampi
  vutte "kiṁ vatvā gaṇhāmi ammā"ti āha. "mama Dhītā padumavatiṁ deviṁ passatī"ti
  vatvā gaṇhāhīti. Sā "yaṁ vā taṁ vā hotū"ti gantvā sahassacaṅkoṭakaṁ gaṇhi.
  Atha naṁ manussā pucchiṁsu "padumavatiṁ deviṁ passasi ammā"ti. "ahaṁ Na passāmi,
  dhītā kira me passatī"ti āha. Te "kahaṁ pana sā ammā"ti vatvā tāya
  saddhiṁ gantvā padumavatiṁ sañjānitvā pādesu nipatiṁsu. Tasmiṁ kāle sā "padumavatī
  devī ayan"ti ñatvā "bhāriyaṁ vata itthiyā kammaṁ kataṁ, yā evaṁvidhassa rañño
  mahesī samānā evarūpe ṭhāne nirārakkhā vasī"ti āha.
       Tepi rājapurisā padumavatiyā nivesanaṁ sodhāpetvā 5- sāṇīhi 6- parikkhipāpetvā
  dvāre ārakkhaṁ ṭhapetvā gantvā rañño ārocesuṁ. Rājā suvaṇṇasivikaṁ pesesi.

  *  *  *  *  *  *
  Footnote: 1 Sī. aṅguṭṭhake 2 Sī. āruyha heṭṭhā 3 chaṂa. sahassaṁ
  4 chaṂa. sā 5 chaṂa. ayaṁ pāṭho na dissati 6 chaṂa. setasāṇīhi
-------------------------------------------------
[page 239]
  Sā "ahaṁ evaṁ na gamissāmi, mama vasanaṭṭhānato paṭṭhāya yāva rājagehaṁ etthantare
  varapotthakacittattharaṇe attharāpetvā upari suvaṇṇatārakavicittacelavitānaṁ bandhāpetvā
  pasādhanatthāya sabbālaṅkāresu pahitesu paṭimaṇḍitesu 1- padasāva gamissāmi, evaṁ
  me nāgarā sampattiṁ passissantī"ti āha. Rājā "padumavatiyā yathāruciṁ karothā"ti
  āha. Tato padumavatī sabbapasādhanaṁ pasādhetvā "rājagehaṁ gamissāmī"ti maggaṁ
  paṭipajji. Athassā akkantākkantaṭṭhāne varapotthakacittattharaṇāni bhinditvā paduma-
  pupphāni uṭṭhahiṁsu. Sā mahājanassa attano sampattiṁ dassetvā 2- rājanivesanaṁ
  āruyha sabbepi te celacittattharaṇe tassā mahallikāya posāvanikamūlaṁ katvā dāpesi.
       Rājāpi kho tā pañcasatā itthiyo pakkosāpetvā "imā te devi
  dāsiyo katvā demī"ti āha. Sādhu mahārāja, etāsaṁ mayhaṁ dinnabhāvaṁ sakalanagare
  jānāpehīti. Rājā nagare bheriṁ carāpesi "padumavatiyā dubbhikā 3- pañcasatā itthiyo
  etissāva dāsiyo katvā dinnā"ti. Sā "tāsaṁ sakalanāgarena dāsibhāvo
  sallakkhito"ti ñatvā "ahaṁ mama dāsiyo bhujissā kātuṁ labhāmi devā"ti rājānaṁ
  pucchi. Tava icchā devīti. "evaṁ Sante tameva bhericārikaṁ pakkosāpetvā
  `padumavatideviyā attano dāsiyo katvā dinnā pañcasatā itthiyo sabbāva bhujissā
  katā'ti puna bheriṁ carāpethā"ti āha. Sā tāsaṁ bhujissabhāve kate ekūnāni
  pañcaputtasatāni tāsaṁyeva hatthe posanatthāya datvā sayaṁ mahāpadumakumāraṁyeva gaṇhi.
       Athāparabhāge tesaṁ kumārānaṁ kīḷanavaye sampatte rājā uyyāne nānāvidhaṁ
  kīḷanaṭṭhānaṁ kāresi. Te attano soḷasavassuddesikakāle sabbe ekatova hutvā
  uyyāne padumasañchannāya maṅgalapokkharaṇiyā kīḷantā navapadumāni pupphitāni
  porāṇapadumāni ca vaṇṭato patantāni disvā "imassa tāva anupādinnakassa
  evarūpā jarā pāpuṇāti, kimaṅgaṁ pana amhākaṁ sarīrassa. Idampi hi evaṁgatikameva

  *  *  *  *  *  *
  Footnote: 1 chaṂa. ayaṁ pāṭho na dissati 2 Sī. dassentī 3 Sī. dūbhitā
-------------------------------------------------
[page 240]
  Bhavissatī"ti ārammaṇaṁ gahetvā sabbeva paccekabodhiñāṇaṁ nibbattetvā uṭṭhāyuṭṭhāya
  padumakaṇṇikāsu pallaṅkena nisīdiṁsu.
       Atha tehi saddhiṁ gatarājapurisā bahugataṁ divasaṁ ñatvā "ayyaputtā tumhākaṁ
  velaṁ jānāthā"ti āhaṁsu. Te tuṇhī ahesuṁ. Purisā gantvā rañño ārocesuṁ
  "kumārā deva padumakaṇṇikāsu nisinnā, amhesu kathentesupi vacībhedaṁ na karontī"ti.
  Yathāruciyā nesaṁ nisīdituṁ dethāti. Te sabbarattiṁ gahitārakkhā padumakaṇṇikāsu
  nisinnaniyāmeneva aruṇaṁ uṭṭhāpesuṁ. Purisā punadivase upasaṅkamitvā "devā velaṁ
  jānāthā"ti āhaṁsu. Na mayaṁ devā, paccekabuddhā nāma mayaṁ amhāti. Ayyā
  tumhe bhāriyaṁ kathaṁ kathetha, paccekabuddhā nāma tumhāsadisā neva honti, dvaṅgula-
  kesamassudharā kāye paṭimukkāṭṭhaparikkhāradharā hontīti. 1- Te dakkhiṇahatthena sīsaṁ
  parāmasiṁsu, tāvadeva gihiliṅgaṁ antaradhāyi. Aṭṭhaparikkhārā kāye paṭimukkā ca ahesuṁ.
  Tato passantasseva mahājanassa ākāsena nandamūlakapabbhāraṁ agamaṁsu.
       Sāpi kho padumavatī devī "ahaṁ bahuputtā hutvā niputtā jātā"ti hadayasokaṁ
  patvā teneva sokena kālaṁ katvā rājagahanagare dvāragāmake sahatthena kammaṁ
  katvā jīvanaṭṭhāne nibbatti. Athāparabhāge kulagharaṁ gatā ekadivasaṁ sāmikassa
  khettaṁ yāguṁ haramānā tesaṁ attano puttānaṁ antare aṭṭha paccekabuddhe bhikkhācāra-
  velāya ākāsena āgacchante 2- disvā sīghaṁ sīghaṁ gantvā sāmikassa ārocesi
  "passa ayya paccekabuddhe, ete 3- nimantetvā bhojessāmā"ti. So āha "samaṇa-
  sakuṇā nāmete aññatthāpi 4- evaṁ caranti, na ete paccekabuddhā"ti te tesaṁ
  kathentānaṁyeva avidūre ṭhāne otariṁsu. Sā itthī taṁdivasaṁ attano bhattakhajjabhojanaṁ 5-
  tesaṁ datvā "sve aṭṭhapi janā mayhaṁ bhikkhaṁ gaṇhathā"ti āha. Sādhu upāsike,
  tava sakkāro ettakova hotu, āsanāni ca aṭṭheva hontu, aññe pana bahūpi

  *  *  *  *  *  *
  Footnote: 1 chaṂa....aṭṭhaparikkhārā 2 chaṂa. gacchante 3 Sī. eteti
  4 Sī. aññadāpi 5 Sī. attanā labhanakaṁ khajjabhojjaṁ
-------------------------------------------------
[page 241]
  Paccekabuddhe disvā tava cittaṁ pasādeyyāsīti. 1- Sā punadivase aṭṭha āsanānipi
  paññāpetvā aṭṭhannaṁ sakkārasammānaṁ paṭiyādetvā nisīdi.
       Nimantitapaccekabuddhā sesānaṁ saññaṁ adaṁsu "mārisā ajja aññattha agantvā
  sabbeva tumhākaṁ mātu saṅgahaṁ karothā"ti. Te tesaṁ vacanaṁ sutvā sabbeva ekato
  ākāsena āgantvā mātugharadvāre pāturahesuṁ. Sāpi paṭhamaṁ laddhasaññatāya bahūpi
  disvā na kampittha. Sabbepi te gehaṁ pavesetvā āsanesu nisīdāpesi. Tesu
  paṭipāṭiyā nisīdantesu navamo aññāni aṭṭha āsanāni māpetvā sayaṁ dhurāsane 2-
  nisīdati, yāva āsanāni vaḍḍhanti, tāva gehaṁ vaḍḍhati. Evaṁ tesu sabbesupi
  nisinnesu sā itthī aṭṭhannaṁ paccekabuddhānaṁ paṭiyāditaṁ sakkāraṁ pañcasatānampi
  yāvadatthaṁ datvā aṭṭha nīluppalahatthake āharitvā nimantitapaccekabuddhānaṁyeva pādamūle
  ṭhapetvā āha "mayhaṁ bhante nibbattanibbattaṭṭhāne sarīravaṇṇo imesaṁ
  nīluppalānaṁ antogabbhavaṇṇo viya hotū"ti patthanaṁ akāsi. Paccekabuddhā mātu
  anumodanaṁ katvā gandhamādanaṁyeva agamaṁsu.
       Sāpi yāvajīvaṁ kusalaṁ katvā tato cutā devaloke nibbattitvā imasmiṁ
  buddhuppāde sāvatthiyaṁ seṭṭhikule paṭisandhiṁ gaṇhi. Nīluppalagabbhasamānavaṇṇatāya
  cassā uppalavaṇṇātveva nāmaṁ akaṁsu. Athassā vayappattakāle sakalajambudīpe rājā
  no ca seṭṭhino ca seṭṭhissa santikaṁ 3- dūtaṁ pahiṇiṁsu "dhītaraṁ amhākaṁ detū"ti.
  Apahiṇanto nāma nāhosi. Tato seṭṭhi cintesi "ahaṁ sabbesaṁ manaṁ gahetuṁ na
  sakkhissāmi, upāyaṁ panekaṁ karissāmī"ti dhītaraṁ pakkosāpetvā "pabbajituṁ amma
  sakkhissasī"ti āha. Tassā pacchimabhavikattā pituvacanaṁ sīse āsittaṁ satapākatelaṁ
  viya ahosi. Tasmā pitaraṁ "pabbajissāmi tātā"ti āha. So tassā sakkāraṁ
  katvā bhikkhunupassayaṁ netvā pabbājesi. Tassā acirapabbajitāya eva uposathāgāre

  *  *  *  *  *  *
  Footnote: 1 Sī. sandhāreyyāsīti, chaṂa. pasīdeyyāsīti 2 Sī. dūrāsane 3 Sī. santike
-------------------------------------------------
[page 242]
  Kālavāro pāpuṇi. Sā padīpaṁ jāletvā uposathāgāraṁ sammajjitvā dīpasikhāya
  nimittaṁ gaṇhitvā ṭhitāva punappunaṁ olokayamānā tejokasiṇārammaṇaṁ jhānaṁ
  nibbattetvā tadeva pādakaṁ katvā arahattaṁ pāpuṇi. Arahattaphalena saddhiṁyeva ca
  abhiññāpaṭisambhidāpi ijjhiṁsu. Visesato pana iddhivikubbane ciṇṇavasī ahosi. Tena
  vuttaṁ apadāne 1-:-
              "padumuttaro nāma jino sabbadhammāna pāragū
               ito satasahassamhi kappe uppajji nāyako.
               Tadāhaṁ haṁsavatiyaṁ jātā seṭṭhikule ahuṁ
               nānāratanapajjote mahāsukhasamappitā.
               Upetvā taṁ mahāvīraṁ assosiṁ dhammadesanaṁ
               tato jātappasādāhaṁ upemi saraṇaṁ jinaṁ.
               Bhagavā iddhimantīnaṁ aggaṁ vaṇṇesi nāyako
               bhikkhuniṁ lajjiniṁ tādiṁ samādhijhānakovidaṁ.
               Tadā muditacittāhaṁ taṁ ṭhānaṁ abhikaṅkhinī
               nimantetvā dasabalaṁ sasaṁghaṁ lokanāyakaṁ.
               Bhojayitvāna sattāhaṁ datvā ca satthu cīvaraṁ
               sattamālaṁ gahetvāna uppalādevagandhikaṁ.
               Satthu pāde ṭhapetvāna ñāṇamhi abhipūjayiṁ
               nipacca sirasā pāde idaṁ vacanamabraviṁ.

  *  *  *  *  *  *
  Footnote: 1 khu.apa. 33/384/339 aññamaññavisadisaṁ
-------------------------------------------------
[page 243]
               Yādisā vaṇṇitā vīra ito aṭṭhamake muni
               tādisāhaṁ bhavissāmi yadi sijjhati nāyaka.
               Tadā avoca maṁ satthā vissaṭṭhā hohi dārike
               anāgatamhi addhāne lacchase taṁ manorathaṁ.
               Satasahassito kappe okkākakulasambhavo
               gotamo nāma gottena satthā loke bhavissati.
               Tassa dhammesu dāyādā orasā dhammanimmitā
               nāmenuppalavaṇṇāti rūpena ca yasassinī.
               Abhiññāsu vasippattā satthusāsanakārikā
               sabbāsavaparikkhīṇā hessasī satthusāvikā.
               Tadāhaṁ muditā hutvā yāvajīvaṁ tadā jinaṁ
               mettacittā paricariṁ sasaṁghaṁ lokanāyakaṁ.
               Tena kammena sukatena cetanāpaṇidhīhi ca
               jahitvā mānusaṁ dehaṁ tāvatiṁsamagacchahaṁ.
               Tato cutāhaṁ manuje upapannā sayambhuno
               uppalehi paṭicchannaṁ piṇḍapātamadāsahaṁ.
               Ekanavutito kappe vipassī nāma nāyako
               uppajji cārudassano sabbadhammesu cakkhumā.
               Seṭṭhidhītā tadā hutvā bārāṇasipuruttame
               nimantetvāna sambuddhaṁ sasaṁghaṁ lokanāyakaṁ.
-------------------------------------------------
[page 244]
               Mahādānaṁ daditvāna uppalehi vināyakaṁ
               pūjayitvā cetasāva vaṇṇasobhaṁ apatthayiṁ.
               Imamhi bhaddake kappe brahmabandhu mahāyaso
               kassapo nāma gottena uppajji vadataṁ varo.
               Upaṭṭhāko mahesissa tadā āsi narissaro
               kāsirājā kikī nāma bārāṇasipuruttame.
               Tassāsiṁ dutiyā dhītā samaṇaguttasavhayā
               dhammaṁ sutvā jinaggassa pabbajjaṁ samarocayiṁ.
               Anujāni na no tāto agāreva tadā mayaṁ
               vīsavassasahassāni vicarimha atanditā.
               Komāribrahmacariyaṁ rājakaññā sukhedhitā
               buddhopaṭṭhānaniratā muditā sattadhītaro.
               Samaṇī samaṇaguttā ca bhikkhunī bhikkhudāsikā
               dhammā ceva sudhammā ca sattamī saṅghadāsikā.
               Ahaṁ khemā ca sappaññā paṭācārā ca kuṇḍalā
               kisāgotamī dhammadinnā visākhā hoti sattamī.
               Tehi kammehi sukatehi cetanāpaṇidhīhi ca
               jahitvā mānusaṁ dehaṁ tāvatiṁsamagacchahaṁ.
               Tato cutā manussesu upapannā mahākule
               pītaṁ maṭṭhaṁ varaṁ dussaṁ adaṁ arahato ahaṁ.
-------------------------------------------------
[page 245]
               Tato cutāriṭṭhapure jātā vippakule ahaṁ
               dhītā tiriṭivacchassa ummādantī manohaRā.
               Tato cutā janapade kule aññatare ahaṁ
               pasūtā nātiphītamhi sāliṁ gopemahaṁ tadā.
               Disvā paccekasambuddhaṁ pañcalājasatānihaṁ
               datvā padumacchannāni pañca puttasatānihaṁ.
               Patthayiṁ tepi patthesuṁ madhuṁ datvā sayambhuno
               tato cutā araññehaṁ ajāyiṁ padumodare.
               Kāsirañño mahesīhaṁ hutvā sakkatapūjitā
               ajaniṁ rājaputtānaṁ anūnaṁ satapañcakaṁ.
               Yadā te yobbanapattā kīḷantā jalakīḷitaṁ
               disvā opattapadumaṁ āsuṁ paccekanāyakā.
               Sāhaṁ tehi vinābhūtā sutavīrehi sokinī
               cutā isigilipasse gāmakamhi ajāyihaṁ.
               Yadā buddhā sutamatī puttānaṁ bhattunopi ca
               yāguṁ ādāya gacchantī aṭṭha paccekanāyake.
               Bhikkhāya gāmaṁ gacchante disvā putte anussariṁ
               khīradhārā viniggacchi tadā me puttapemasā.
               Tato tesaṁ adaṁ yāguṁ pasannā sehi pāṇihi
               tato cutāhaṁ tidasaṁ nandanaṁ upapajjahaṁ.
-------------------------------------------------
[page 246]
               Anubhotvā sukhaṁ dukkhaṁ saṁsaritvā bhavābhave
               tavatthāya mahāvīra pariccattañca jīvitaṁ.
               Dhītā tuyhaṁ mahāvīra paññavanta jutindhara
               bahuñca dukkaraṁ kammaṁ kataṁ me atidukkaraṁ.
               Rāhulo ceva ahaṁ ca nekajātisate bahū
               ekasmiṁ sambhave jātā samānacchandamānasā.
               Nibbatti ekato hoti jātiyāpi ca ekato
               pacchime bhavasampatte ubhopi nānāsambhavā.
               Purimānaṁ jinaggānaṁ saṅgamaṁ te nidassitaṁ
               adhikāraṁ bahuṁ mayhaṁ tuyhatthāya mahāmuni.
               Yaṁ mayā pūritaṁ kammaṁ kusalaṁ sara me munī 1-
               tavatthāya mahāvīra puññaṁ upacitaṁ mayā.
               Abhabbaṭṭhāne vajjetvā vārayanti anācāraṁ
               tavatthāya mahāvīra pariccattañca jīvitaṁ. 2-
               Evaṁ bahuvidhaṁ dukkhaṁ sampatti ca bahubbidhā
               pacchime bhavasampatte jātā sāvatthiyaṁ pure.
               Mahādhane seṭṭhikule sukhite sajjite tathā
               nānāratanapajjote sabbakāmasamiddhine.
               Sakkatā pūjitā ceva mānitāpacitā tathā
             3- rūpasobhaggasampannā kulesu abhisammatā. 3-

  *  *  *  *  *  *
  Footnote: 1 chaṂa. muni 2 chaṂa. cattaṁ me jīvitaṁ bahuṁ 3-3 chaṂa. rūpasīrimanuppattā kulesu
  abhisakkatā
-------------------------------------------------
[page 247]
               Atīva patthitā cāsiṁ rūpasobhasirīhi ca
               patthitā seṭṭhiputtehi anekehi satehi ca. 1-
               Agāraṁ pajahitvāna pabbajiṁ anagāriyaṁ
               aḍḍhamāse asampatte catusaccaṁ apāpuṇiṁ.
               Iddhiyā abhinimmitvā caturassaṁ rathaṁ ahaṁ
               buddhassa pāde vandissaṁ lokanāthassa tādino.
               Iddhīsu ca vasī homi dibbāya sotadhātuyā
               cetopariyañāṇassa vasī homi mahāmune.
               Pubbenivāsaṁ jānāmi dibbacakkhu visodhitaṁ
               sabbāsavaparikkhīṇā natthi dāni punabbhavo.
               Atthadhammaniruttīsu paṭibhāne tatheva ca
               ñāṇaṁ me vimalaṁ suddhaṁ pabhāvena mahesino.
               Cīvaraṁ piṇḍapātañca paccayaṁ sayanāsanaṁ
               khaṇena upanāmenti sahassāni samantato.
               Jino tamhi guṇe tuṭṭho etadagge ṭhapesi maṁ
               aggā iddhimatīnanti parisāsu vināyako.
               Pariciṇṇo mayā satthā kataṁ buddhassa sāsanaṁ
               ohito garuko bhāro bhavanetti samūhatā.
               Yassatthāya pabbajitā agārasmānagāriyaṁ
               so me attho anuppatto sabbasaṁyojanakkhayo.

  *  *  *  *  *  *
  Footnote: 1 chaṂa. satehipi
-------------------------------------------------
[page 248]
               Kilesā jhāpitā mayhaṁ .pe. Kataṁ buddhassa sāsanan"ti.
       Ayaṁ pana therī yadā bhagavā sāvatthinagaradvāre yamakapāṭihāriyaṁ kātuṁ
  gaṇḍambarukkhamūle 1- upagacchi, tadā satthāraṁ upasaṅkamitvā vanditvā evamāha "ahaṁ
  bhante pāṭihāriyaṁ karissāmi, yadi bhagavā anujānātī"ti sīhanādaṁ nadi. Satthā
  taṁ kāraṇaṁ aṭṭhuppattiṁ katvā jetavane vihāre ariyagaṇamajjhe nisinno paṭipāṭiyā
  bhikkhuniyo ṭhānantare ṭhapetvā 2- imaṁ theriṁ iddhimantīnaṁ aggaṭṭhāne ṭhapesi. Sā
  jhānasukhena ca phalasukhena ca nibbānasukhena ca vītināmentī ekadivasaṁ kāmānaṁ
  ādīnavaṁ okāraṁ saṅkilesañca paccavekkhamānā gaṅgātīriyattherassa mātuyā dhītāya
  saddhiṁ sapattiṁ saṁvāsaṁ 3- uddissa saṁvegajātāya vuttagāthā 4- paccanubhāsantī:-
        [224] "ubho Mātā ca dhītā ca mayaṁ āsuṁ sapattiyo
               tassā me ahu saṁvego abbhuto lomahaṁsano.
        [225] Dhiratthu kāmā asucī duggandhā bahukaṇṭakā
               yattha mātā ca dhītā ca sabhariyā mayaṁ ahuṁ.
        [226] Kāmesvādīnavaṁ disvā nekkhammaṁ daṭṭhu khemato
               sā pabbajiṁ rājagahe agārasmānagāriyan"ti
  imā tisso gāthā abhāsi.
       Tattha ubho mātā ca dhītā ca, mayaṁ āsuṁ sapattiyoti mātā ca dhītā
  cāti ubho mayaṁ aññamaññaṁ sapattiyo ahumha.
       Sāvatthiyaṁ kira aññatarassa vāṇijassa bhariyāya paccūsavelāyaṁ kucchiyaṁ gabbho
  saṇṭhāsi, sā taṁ na aññāsi. Vāṇijo vibhātāya rattiyā sakaṭesu bhaṇḍaṁ

  *  *  *  *  *  *
  Footnote: 1 chaṂa. kaṇḍambarukkhamūlaṁ. evamuparipi 2 chaṂa. ṭhapento 3 chaṂa. sapattivāsaṁ
  4 Ma. yathāvuttā
-------------------------------------------------
[page 249]
  Āropetvā rājagahaṁ uddissa gato. Tassā gacchante kāle gabbho vaḍḍhetvā 1-
  paripākaṁ agamāsi. Atha naṁ sassu evamāha "mama putto cirappavuttho tvañca
  gabbhinī, pāpakaṁ tayā katan"ti. Sā "tava puttato aññaṁ purisaṁ na jānāmī"ti
  āha. Taṁ sutvāpi sassu asaddahantī taṁ gharato nikkaḍḍhi. Sā sāmikaṁ gavesantī
  anukkamena rājagahaṁ sampattā. Tāvadeva cassā kammajavātesu calantesu maggasamīpe
  aññataraṁ sālaṁ paviṭṭhāya gabbhavuṭṭhānaṁ ahosi. Sā suvaṇṇabimbasadisaṁ puttaṁ
  vijāyitvā anāthasālāyaṁ sayāpetvā udakakiccatthaṁ 2- bahi nikkhantā. Atha aññataro
  aputtako satthavāho tena maggena gacchanto "assāmikāya dārako, mama putto
  bhavissatī"ti taṁ dhātiyā hatthe adāsi. Athassa mātā udakakiccaṁ katvā udakaṁ
  gahetvā paṭinivattitvā puttaṁ apassantī sokābhibhūtā paridevitvā rājagahaṁ
  appavisitvāva maggaṁ paṭipajji. Taṁ aññataro corajeṭṭhako antarāmagge disvā
  paṭibaddhacitto attano pajāpatiṁ akāsi. Sā tassa gehe vasantī ekadhītaraṁ vijāyi.
  Atha sā ekadivasaṁ dhītaraṁ gahetvā ṭhitā sāmikena bhaṇḍitvā dhītaraṁ mañcake
  khipi. Dārikāya sīsaṁ thokaṁ bhindi. Tato sāpi sāmikaṁ bhāyitvā rājagahameva
  paccāgantvā serivicārena 3- vicarati. Tassā putto paṭhamayobbane ṭhito "mātā"ti
  ajānanto attano pajāpatiṁ akāsi. Aparabhāge taṁ corajeṭṭhakadhītaraṁ bhaginibhāvaṁ
  ajānanto vivāhaṁ katvā attano gehaṁ ānesi. Evaṁ so attano mātaraṁ bhaginiñca
  pajāpatī katvā vāsesi. Tena tā ubhopi sapattivāsaṁ vasiṁsu. Athekadivasaṁ mātā
  dhītu kesavaṭṭiṁ mocetvā ūkaṁ olokentī sīse vaṇaṁ disvā "appevanāma ayaṁ
  mama dhītā bhaveyyā"ti pucchitvā saṁvegajātā hutvā rājagahe bhikkhunīnaṁ upassayaṁ
  gantvā pabbajitvā katapubbakiccā vivekavāsaṁ vasantī attano ca pubbapaṭipattiṁ
  paccavekkhitvā "ubho mātā"tiādikā gāthā abhāsi. Tā pana tāya vuttagāthāva
  kāmesu ādīnavadassanavasena paccanubhāsantī ayaṁ therī "ubho mātā ca dhītā

  *  *  *  *  *  *
  Footnote: 1 Sī. avaḍḍhitova 2 Sī. udakakiccaṁ kātuṁ 3 Sī. serīvihāreneva
-------------------------------------------------
[page 250]
  Cā"tiādimāha. Tena vuttaṁ "sā jhānasukhena ca phalasukhena ca nibbānasukhena ca
  vītināmentī imā tisso gāthā abhāsī"ti.
       Tattha asucīti kilesāsucipaggharaṇena asucī. Duggandhāti visagandhavāyanena
  pūtigandhā. Bahukaṇṭakāti visūyikappavattiyā sucaritavinivijjhanatthena
  bahuvidhakilesakaṇṭakā. Tathā hi te sattisūlūpamā kāmāti vuttā. Yatthāti yesu kāmesu
  paribhuñjitabbesu. Sabhariyāti samānabhariyā, sapattiyoti attho.
        [227-8] "pubbenivāsan"tiādikā Dve gāthā attano adhigatavisesaṁ
  paccavekkhitvā pitisomanassajātāya theriyā vuttā. Tattha cetopariccañāṇanti
  cetopariyañāṇaṁ, sacchikataṁ, pattanti vā sambandho.
        [229] "iddhiyā Abhinimmitvā caturassaṁ rathaṁ ahaṁ
               buddhassa pāde vanditvā lokanāthassa tādino"ti
  ayaṁ gāthā yadā bhagavā yamakapāṭihāriyaṁ kātuṁ gaṇḍambarukkhamūlaṁ upasaṅkami, tadā
  ayaṁ therī evarūpaṁ rathaṁ nimminitvā tena saddhiṁ satthu santikaṁ gantvā "bhagavā ahaṁ
  pāṭihāriyaṁ karissāmi titthiyamadanimmathanāya, 1- anujānāthā"ti vatvā satthu santike
  aṭṭhāsi, taṁ sandhāya vuttā. Tattha iddhiyā abhinimmitvā, caturassaṁ rathaṁ ahanti
  catūhi assehi yojitaṁ rathaṁ iddhiyā abhinimminitvā buddhassa bhagavato pāde
  vanditvā ekamantaṁ aṭṭhāsinti adhippāyo.
               [230] Supupphitaggaṁ upagamma pādapaṁ
                     ekā tuvaṁ tiṭṭhasi sālamūle
                     na cāpi tuyhaṁ 2- dutiyatthi koci
                     na tvaṁ bāle bhāyasi dhuttakānanti. 3-

  *  *  *  *  *  *
  Footnote: 1 Sī...ṇimmadanāya 2 chaṂa. te 3 chaṂa. iti-saddo na dissati
-------------------------------------------------
[page 251]
       Tattha supupphitagganti suṭṭhu pupphitāggaṁ, aggato paṭṭhāya
  sabbaphāliphullanti attho. Pādapanti rukkhaṁ, idha pana sālarukkho adhippeto. Ekā
  tuvanti ekikā tvaṁ idha tiṭṭhasi. Na cāpi tuyhaṁ dutiyatthi kocīti tava sahāyako bhūto
  ārakkhako kocipi natthi, rūpasampattiyā vā tuyhaṁ dutiyo kocipi natthi, asadisarūpā
  ekikāva imasmiṁ janavivitte ṭhāne tiṭṭhasi. Na tvaṁ bāle bhāyasi dhuttakānanti
  taruṇike tvaṁ dhuttapurisānaṁ kathaṁ na bhāyasi, sakiñcanakārino 1- dhuttāti adhippāyo.
  Imaṁ kira gāthaṁ māro ekadivasaṁ theriṁ pupphite sālavane divāvihāraṁ nisinnaṁ disvā
  upasaṅkamitvā vivekato vicchedetukāmo vīmaṁsanto āha. Atha naṁ therī santajjentī
  attano ānubhāvavasena:-
                    [231] "sataṁ Sahassānipi dhuttakānaṁ
                           samāgatā edisakā bhaveyyuṁ
                           lomaṁ na iñje napi sampavedhe
                           kiṁ me tuvaṁ māra karissaseko.
        [232] Esā antaradhāyāmi kucchiṁ vā pavisāmi te
               bhamukantare tiṭṭhāmi tiṭṭhantiṁ maṁ na dakkhasi.
        [233] Cittamhi vasībhūtāhaṁ iddhipādā subhāvitā
               chaḷabhiññā sacchikatā kataṁ buddhassa sāsanaṁ.
        [234] Sattisūlūpamā kāmā khandhāsaṁ adhikuṭṭanā
               yaṁ tvaṁ kāmaratiṁ brūsi aratī dāni sā maMa.
        [235] Sabbattha vihatā nandī tamokkhandho padālito
               evaṁ jānāhi pāpima nihato tvamasi antakā"ti
  imā gāthā abhāsi.

  *  *  *  *  *  *
  Footnote: 1 Sī. kiñcanakārino hi
-------------------------------------------------
[page 252]
       Tattha sataṁ sahassānipi dhuttakānaṁ, samāgatā edisakā bhaveyyunti yādisako
  tvaṁ edisakā evarūpā anekasatasahassamattāpi dhuttakā samāgatā yadi bhaveyyuṁ.
  Lomaṁ na iñje napi sampavedheti lomamattampi na iñjeyya na sampavedheyya.
  Kiṁ me tuvaṁ māra karissasekoti māra tvaṁ ekakova mayhaṁ kiṁ karissasi.
       Idāni mārassa attano kiñcipi kātuṁ asamatthataṁyeva vibhāventī "esā
  antaradhāyāmī"ti gāthamāha. Tassattho:- māra esāhaṁ tava purato ṭhitāva
  antaradhāyāmi adassanaṁ gacchāmi, ajānantasseva te kucchiṁ vā pavisāmi, bhamukantare
  vā tiṭṭhāmi. Evaṁ tiṭṭhantiṁ ca maṁ tvaṁ na passasi.
       Kasmāti ce? cittamhi vasībhūtāhaṁ, iddhipādā subhāvitāti, ahaṁ camhi 1- māra
  Mayhaṁ cittaṁ vasībhāvappattaṁ, cattāropi iddhipādā mayā suṭṭhu bhāvitā bahulīkatā,
  tasmā ahaṁ yathāvuttāya iddhivisayatāya 2- pahomīti. Sesaṁ sabbaṁ heṭṭhā vuttanayattā
  uttānameva.
                    Uppalavaṇṇātherīgāthāvaṇṇanā niṭṭhitā.
                      Dvādasakanipātavaṇṇanā niṭṭhitā.
                          ---------------

  *  *  *  *  *  *
  Footnote: 1 Ma. ahañhi 2 Ma. iddhivasītāya
-------------------------------------------------
[page 253]
                           12. Soḷasakanipāta
                     466. 1. Puṇṇātherīgāthāvaṇṇanā
       soḷasakanipāte udahārī ahaṁ sītetiādikā puṇṇāya theriyā gāthā.
       Ayampi purimabuddhesu katādhikārā tattha tattha bhave vivaṭṭūpanissayaṁ kusalaṁ
  upacinantī vipassissa bhagavato kāle kulagehe nibbattitvā viññutaṁ pattā 1- hetu-
  sampannatāya sañjātasaṁvegā bhikkhunīnaṁ santikaṁ gantvā dhammaṁ sutvā laddhappasādā
  pabbajitvā parisuddhasīlā tīṇi piṭakāni uggahetvā bahussutā dhammadharā dhammakathikā
  ca ahosi. Yathā ca vipassissa bhagavato sāsane, evaṁ sikhissa vessabhussa kakusandhassa
  konāgamanassa kassapassa ca bhagavato sāsane pabbajitvā sīlasampannā bahussutā
  dhammadharā dhammakathikā ca ahosi. Mānadhātukattā pana kilese samucchindituṁ nāsakkhi.
  Mānopanissayavasena kammassa ca katattā imasmiṁ buddhuppāde anāthapiṇḍikassa
  seṭṭhino gharadāsiyā kucchimhi nibbatti, puṇṇātissā nāmaṁ ahosi. Sā
  sīhanādasuttantadesanāya 2- sotāpannā hutvā pacchā udakasuddhikaṁ brāhmaṇaṁ dametvā
  seṭṭhinā sambhāvitā hutvā tena bhujissabhāvaṁ pāpitā taṁ pabbajjaṁ anujānāpetvā
  pabbajitvā vipassanāya kammaṁ karontī nacirasseva saha paṭisambhidāhi arahattaṁ pāpuṇi.
  Tena vuttaṁ apadāne 3-:-
             "vipassino bhagavato sikhino vessabhussa ca
              kakusandhassa munino konāgamanatādino.
              Kassapassa ca buddhassa pabbajitvāna sāsane
              bhikkhunī sīlasampannā nipakā saṁvutindriyā.

  *  *  *  *  *  *
  Footnote: 1 chaṂa. patvā 2 Maṃū. 12/146/105 3 khu.apa. 33/184/428
-------------------------------------------------
[page 254]
              Bahussutā dhammadharā dhammatthapaṭipucchikā
              uggahetā ca dhammānaṁ sotā payirupāsitā.
              Desentī janamajjhehaṁ ahosiṁ jinasāsane
              bāhusaccena tenāhaṁ pesalā atimaññisaṁ.
              Pacchime ca bhave dāni sāvatthiyaṁ puruttame
              anāthapiṇḍino gehe jātāhaṁ kumbhadāsiyā.
              Gatā udakahāriyaṁ sotthiyaṁ dijamaddasaṁ
              sītaṭṭaṁ toyamajjhamhi taṁ disvā idamabraviṁ.
              Udahārī ahaṁ sīte sadā udakamotariṁ
              ayyānaṁ daṇḍabhayabhītā vācādosabhayaṭṭitā.
              Kassa brāhmaṇa tvaṁ bhīto sadā udakamotari
              vedhamānehi gattehi sītaṁ vedayase bhusaṁ.
              Jānantī vata maṁ bhoti puṇṇike paripucchasi
              karontaṁ kusalakammaṁ rundhantaṁ katapāpakaṁ.
              Yo ca vuḍḍho daharo vā pāpakammaṁ pakubbati
              udakābhisecanā 1- sopi pāpakammā pamuccati.
              Uttarantassa akkhāsiṁ dhammatthasaṁhitaṁ padaṁ
              tañca sutvā susaṁviggo 2- pabbajitvārahā ahu.
              Pūrentī ūnakasataṁ jātā dāsikule yato
              tato puṇṇāti nāmaṁ me bhujissaṁ maṁ akaṁsu te.

  *  *  *  *  *  *
  Footnote: 1 chaṂa. dakābhisecanā. evamuparipi 2 chaṂa. sa saṁviggo
-------------------------------------------------
[page 255]
              Seṭṭhiṁ tatonujānetvā pabbajiṁ anagāriyaṁ
              nacireneva kālena arahattamapāpuṇiṁ.
              Iddhīsu ca vasī homi dibbāya sotadhātuyā
              cetopariyañāṇassa vasī homi mahāmune.
              Pubbenivāsaṁ jānāmi dibbacakkhu visodhitaṁ
              sabbāsavaparikkhīṇā natthi dāni punabbhavo.
              Atthadhammaniruttīsu paṭibhāne tatheva ca
              ñāṇaṁ me vimalaṁ suddhaṁ buddhaseṭṭhassa vāhasā.
              Bhāvanāya mahāpaññā suteneva sutāvinī
              mānena nīcakulajā na hi kammaṁ vinassati.
              Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā attano paṭipattiṁ paccavekkhitvā udānavasena:-
       [236] "udahārī Ahaṁ sīte sadā udakamotariṁ
              ayyānaṁ daṇḍabhayabhītā vācādosabhayaṭṭitā.
       [237] Kassa brāhmaṇa tvaṁ bhīto sadā udakamotari
              vedhamānehi gattehi sītaṁ vedayase bhusaṁ.
       [238] Jānantī vata maṁ bhoti puṇṇike paripucchasi
              karontaṁ kusalaṁ kammaṁ rundhantaṁ kammapāpakaṁ. 1-

  *  *  *  *  *  *
  Footnote: 1 chaṂa. katapāpakaṁ
-------------------------------------------------
[page 256]
       [239] Yo ca vuḍḍho daharo vā pāpakammaṁ pakubbati
              udakābhisecanā sopi pāpakammā pamuccati.
       [240] Ko nu te idamakkhāsi ajānantassa ajānako
             `udakābhisecanā 1- nāma pāpakammā pamuccati.'
       [241] Saggaṁ nūna gamissanti sabbe maṇḍūkakacchapā
              nāgā ca suṁsumārā 2- ca ye caññe udake caRā.
       [242] Orabbhikā sūkarikā macchikā migabandhakā
              corā ca vajjhaghātā ca ye caññe pāpakammino.
              Udakābhisecanā tepi pāpakammā pamuccare.
       [243] Sace imā nadiyo te pāpaṁ pubbe kataṁ vahuṁ
              puññampimā vaheyyuṁ te tena tvaṁ paribāhiro.
       [244] Yassa brāhmaṇa tvaṁ bhīto sadā udakamotari
              tameva brahme mākāsi mā te sītaṁ chaviṁ hane.
       [245] Kummaggapaṭipannaṁ maṁ ariyamaggaṁ samānayi
              udakābhisecanā bhoti imaṁ sāṭaṁ dadāmi te.
       [246] Tuyheva sāṭako hotu nāhaṁ icchāmi sāṭakaṁ
              sace bhāyasi dukkhassa sace te dukkhamappiyaṁ.
       [247] Mākāsi pāpakaṁ kammaṁ āvi vā yadi vā raho
              sace ca pāpakaṁ kammaṁ karissasi karosi vā.

  *  *  *  *  *  *
  Footnote: 1 chaṂa. dakābhisecanā 2 chaṂa. susumārā
-------------------------------------------------
[page 257]
       [248] Na te dukkhā pamutyatthi upeccāpi palāyato
              sace bhāyasi dukkhassa sace te dukkhamappiyaṁ.
       [249] Upehi saraṇaṁ buddhaṁ dhammaṁ saṁghañca tādinaṁ
              samādiyāhi sīlāni taṁ te atthāya hehiti.
       [250] Upemi saraṇaṁ buddhaṁ dhammaṁ saṁghañca tādinaṁ
              samādiyāmi sīlāni taṁ me atthāya hehiti.
       [251] Brahmabandhu pure āsiṁ ajjamhi saccabrāhmaṇo
              tevijjo vedasampanno sottiyo camhi nhātako"ti
  imā gāthā abhāsi.
       Tattha udahārīti ghaṭena udakaṁ vāhikā 1-. Sīte sadā 2- udakamotarinti sītakālepi
  sabbadā rattindivaṁ udakaṁ otariṁ. Yadā yadā ayyakānaṁ udakena attho, tadā
  tadā udakaṁ pāvisiṁ, udakamotaritvā udakaṁ upanesinti adhippāyo. Ayyānaṁ daṇḍa-
  bhayabhītāti ayyakānaṁ daṇḍabhayena bhītā. Vācādosabhayaṭṭitāti vacīdaṇḍabhayena ceva
  dosabhayena ca aṭṭitā pīḷitā, sītepi udakamotarinti yojanā.
       Athekadivasaṁ puṇṇā dāsī ghaṭena udakaṁ ānetuṁ udakatitthaṁ gatā tattha
  addasa aññataraṁ brāhmaṇaṁ udakasuddhikaṁ himapātasamaye mahati sīte vattamāne pātova
  udakaṁ otaritvā sasīsaṁ nimujjitvā mante jappitvā udakato uṭṭhahitvā alla-
  vatthaṁ allakesaṁ pavedhantaṁ dantavīṇaṁ vādayamānaṁ. Taṁ disvā karuṇāya sañcoditamānasā
  tato naṁ diṭṭhigatā vivecetukāmā "kassa brāhmaṇa tvaṁ bhīto"tiādigāthamāha.
  Tattha kassa brāhmaṇa tvaṁ 3- bhītoti ambho brāhmaṇa 3- kuto nāma bhayahetuto
  bhīto hutvā. Sadā udakamotarīti sabbakālaṁ sāyaṁ pātaṁ udakaṁ otari. Otaritvā

  *  *  *  *  *  *
  Footnote: 1 Sī. ghaṭena udakāharaṇaṁ akāsiṁ 2 chaṂa. tadā 3-3 chaṂa. ime pāṭhā na dissanti
-------------------------------------------------
[page 258]
  Ca vedhamānehi kampamānehi gattehi sarīrāvayavehi sītaṁ vedayase bhusanti sītadukkhaṁ
  ativiya dussahaṁ 1- paṭisaṁvedayasi paccanubhosi.
       Jānantī vata maṁ bhotīti bhoti puṇṇike tvaṁ taṁ upacitaṁ pāpakammaṁ rundhantaṁ
  nivāraṇasamatthaṁ kusalaṁ kammaṁ iminā udakorohanena karontaṁ maṁ jānantī vata 2-
  paripucchasi.
       Nanu ayamattho loke pākaṭo eva, tathāpi mayaṁ tuyhaṁ vadāmāti dassento
  "yo ca vuḍḍho"ti gāthamāha. Tassattho:- vuḍḍho vā daharo vā majjhimo
  vā yo koci pāṇātipātādibhedaṁ 3- pāpakammaṁ pakubbati ativiya karoti, sopi bhusaṁ
  pāpakammanirato 4- udakābhisecanā sinānena tato pāpakammā pamuccati accantameva
  vimuccatīti.
       Taṁ sutvā puṇṇikā tassa paṭivacanaṁ dentī "ko nu te"tiādimāha. Tattha
  ko nu te idamakkhāsi, ajānantassa ajānakoti kammavipākaṁ ajānantassa te
  sabbena sabbaṁ kammavipākaṁ ajānato ajānako aviddasu bālo udakābhisecanahetu
  pāpakammato pamuccatīti idaṁ atthajātaṁ ko nu nāma akkhāsi, na so saddheyyavacano,
  nāpi cetaṁ yuttanti adhippāyo.
       Idānissa tameva yuttiabhāvaṁ vibhāventī "saggaṁ nūna gamissantī"tiādimāha.
  Tattha nāgāti bhujagā. 5- Suṁsumārāti kumbhīlā. Ye caññe udake carāti ye caññepi
  vārigocarā macchamakaranandiyāvattādayo ca, tepi saggaṁ nūna gamissanti devalokaṁ
  upapajjissanti maññe, udakābhisecanā pāpakammato mutti hoti ceti attho.
       Orabbhikāti urabbhaghātakā. Sūkarikāti sūkaraghātakā. Macchikāti kevaṭṭā.
  Migabandhakāti māgavikā. Vajjhaghātāti vajjhaghātakamme niyuttā.

  *  *  *  *  *  *
  Footnote: 1 Ma. dukkhāvahaṁ 2 Ma. janantī ca 3 chaṂa. yo koci hiṁsādibhedaṁ
  4 Ma. pāpakammanivārato 5 Sī. nakkāti jhasā, chaṂa. vijjhasā
-------------------------------------------------
[page 259]
       Puññampimā vaheyyunti imā aciravatiādayo nadiyo yathā tayā pubbe
  kataṁ pāpaṁ tattha udakābhisecanena sace vaheyyuṁ 1- nīhareyyuṁ, tathā tayā kataṁ puññampi
  imā nadiyo vaheyyuṁ pavāheyyuṁ. Tena tvaṁ paribāhiro tathā sati tena puñña-
  kammena tvaṁ paribāhiro virahitova bhaveyyāsīti 2- na cetaṁ yuttanti adhippāyo. Yathā
  vā udakena udakorohakassa puññapavāhanaṁ na hoti, evaṁ pāpapavāhanampi na
  hotītiyeva. Kasmā? nhānassa pāpahetūnaṁ appaṭipakkhabhāvato. Yo yaṁ vināseti,
  so tassa paṭipakkho. Yathā āloko andhakārassa, vijjā ca avijjāya, na evaṁ
  nhānaṁ pāpassa. Tasmā niṭṭhamettha gantabbaṁ "na udakābhisecanā pāpakammā 3-
  parimuttī"ti. Tenāha bhagavā:-
                    "na udakena sucī hoti
                     bahvettha nhāyatī jano
                     yamhi saccañca dhammo ca
                     so sucī so ca brāhmaṇo"ti. 4-
       Idāni yadi pāpaṁ pavāhetukāmosi, sabbena sabbaṁ pāpaṁ mā karohīti
  dassetuṁ "yassa brāhmaṇā"ti gāthamāha. Tattha tameva brahme mākāsīti yato
  pāpato tvaṁ bhīto, tameva pāpaṁ brahme brāhmaṇa tvaṁ mā akāsi. Udakorohanaṁ
  pana īdise sītakāle kevalaṁ sarīrameva bādhati nāMa. 5- Tenāha "mā te sītaṁ
  chaviṁ hane"ti, īdise sītakāle udakābhisecanena jātaṁ sītaṁ tava sarīracchaviṁ mā
  haneyya mā bādhesīti attho.
       Kummaggapaṭipannaṁ manti "udakābhisecanena suddhi hotī"ti imaṁ kummaggaṁ
  micchāgāhaṁ paṭipannaṁ paggayha ṭhitaṁ maṁ. Ariyamaggaṁ samānayīti "sabbapāpassa akaraṇaṁ,

  *  *  *  *  *  *
  Footnote: 1 chaṂa. vahuṁ 2 chaṂa. bhaveyyāti 3 chaṂa. pāpato
  4 khu.u. 25/9/100 5 chaṂa. ayaṁ saddo na dissati
-------------------------------------------------
[page 260]
  Kusalassa upasampadā"ti 1- imaṁ buddhādīhi ariyehi gatamaggaṁ samānayi sammadeva
  upanesi, tasmā bhoti imaṁ sāṭakaṁ tuṭṭhidānaṁ ācariyabhāgaṁ tuyhaṁ dadāmi, taṁ
  paṭiggaṇhāti attho.
       Sā taṁ paṭikkhipitvā dhammaṁ kathetvā saraṇesu sīlesu ca patiṭṭhāpetuṁ "tuyheva
  sāṭako hotu, nāhaṁ icchāmi sāṭakan"ti vatvā "sace bhāyasi dukkhassā"tiādimāha.
  Tassattho:- yadi tuvaṁ sakalāpāyike sugatiyañca 2- aphāsukatādobhaggatādibhedā dukkhā
  bhāyasi. Yadi te taṁ appiyaṁ aniṭṭhaṁ 3-. Āvi vā paresaṁ pākaṭabhāvena appaṭicchannaṁ
  katvā kāyena vācāya pāṇātipātādivasena vā yadi vā raho apākaṭabhāvena
  paṭicchannaṁ katvā manodvāreyeva abhijjhādivasena vā aṇumattampi pāpakaṁ lāmakaṁ
  kammaṁ mākāsi mā kari. Atha pana taṁ pāpakammaṁ āyatiṁ karissasi. Etarahi karosi
  vā, "nirayādīsu catūsu apāyesu manussesu ca tassa phalabhūtaṁ dukkhaṁ ito etto
  vā palāyante mayi nānubandhissatī"ti adhippāyena upeccapi sañcicca palāyatopi
  te tato pāpato mutti mokkhā nāma 4- natthi, gatikālādipaccayantarasamavāye sati
  vipaccate evāti attho. "upaccā"ti Vā pāṭho, upatitvāti attho. Evaṁ pāpassa
  akaraṇena dukkhābhāvaṁ dassetvā idāni puññassa karaṇenapi taṁ dassetuṁ "sace
  bhāyasī"tiādi vuttaṁ. Tattha tādinanti diṭṭhādīsu tādibhāvappattaṁ. Yathā vā purimakā
  sammāsambuddhā passitabbā, tathā passitabbato tādiṁ 5-, taṁ sambuddhaṁ 6- saraṇaṁ
  upehīti yojanā. Dhammasaṁghesupi eseva nayo. Tādīnaṁ varabuddhānaṁ dhammaṁ aṭṭhannaṁ
  ariyapuggalānaṁ saṁghaṁ samūhanti yojanā. Tanti saraṇagamanaṁ sīlānaṁ samādānañca. Hehitīti
  bhavissati.
       So brāhmaṇo saraṇesu sīlesu ca patiṭṭhāya aparabhāge satthu santike
  dhammaṁ sutvā paṭiladdhasaddho pabbajitvā ghaṭento vāyamanto nacirasseva tevijjo
  hutvā attano paṭipattiṁ paccavekkhitvā udānento "brahmabandhū"ti gāthamāha.

  *  *  *  *  *  *
  Footnote: 1 dīṃahā. 10/90/43, khuḍha. 25/183/49 2 Sī. jātiyā ca 3 chaṂa. na iṭṭhaṁ
  4 chaṂa. ayaṁ saddo na dissati 5 Sī. tādinaṁ, chaṂa. tādi 6 chaṂa. buddhaṁ
-------------------------------------------------
[page 261]
       Tassattho:- ahaṁ pubbe brāhmaṇakule uppatti mattena brahmabandhu nāmāsiṁ.
  Tathā irubbedādīnaṁ ajjhenādimattena tevijjo vedasampanno sottiyo nhātako
  ca nāmāsiṁ. Idāni sabbaso vāhitapāpatāya saccabrāhmaṇo paramatthabrāhmaṇo,
  vijjatyādhigamena tevijjo, maggañāṇasaṅkhātena vedena samannāgatattā vedasampanno,
  nittharasabbapāpatāya nhātako ca amhīti. Ettha ca brāhmaṇena vuttagāthāpi
  attanā vuttagāthāpi pacchā theriyā paccekaṁ bhāsitāti sabbā theriyā gāthā
  eva jātāti.
                      Puṇṇātherīgāthāvaṇṇanā niṭṭhitā.
                       Soḷasakanipātavaṇṇanā niṭṭhitā.
                          ---------------
-------------------------------------------------
[page 262]
                            13. Vīsatinipāta
                    467. 1. Ambapālītherīgāthāvaṇṇanā
       vīsatinipāte kāḷakā bhamaravaṇṇasādisātiādikā ambapāliyā theriyā gāthā.
       Ayampi purimabuddhesu katādhikārā tattha tattha bhave vivaṭṭūpanissayaṁ kusalaṁ
  upacinantī sikhissa bhagavato sāsane pabbajitvā upasampannā hutvā bhikkhunisikkhāpadaṁ
  samādāya viharantī ekadivasaṁ sambahulāhi bhikkhunīhi saddhiṁ cetiyaṁ vanditvā padakkhiṇaṁ
  karontī puretaraṁ gacchantiyā khīṇāsavattheriyā khipantiyā sahasā kheḷapiṇḍaṁ
  cetiyaṅgaṇe patitaṁ khīṇāsavattheriyā apassitvā gatāya 1- ayaṁ pacchato gacchantī taṁ
  kheḷapiṇḍaṁ disvā "kā nāma gaṇikā imasmiṁ ṭhāne kheḷapiṇḍaṁ pātesī"ti akkosi. Sā
  bhikkhunikāle sīlaṁ rakkhantī gabbhavāsaṁ jigucchitvā opapātikattabhāve cittaṁ ṭhapesi.
  Tena pacchimattabhāve 2- vesāliyaṁ rājauyyāne ambarukkhamūle opapātikā hutvā
  nibbatti. Taṁ disvā uyyānapālo nagaraṁ upanesi. Ambarukkhamūle nibbattatāya
  sā ambapālītveva voharīyittha. Atha naṁ abhirūpadassanīyaṁ pāsādikaṁ vilāsakantatādiguṇa-
  visesasamuditaṁ disvā sambahulā rājakumārā attano attano pariggahaṁ kātukāmā
  aññamaññaṁ kalahaṁ akaṁsu. Tesaṁ kalahavūpasamanatthaṁ 3- tassā kammasañcoditā vohārikā
  "sabbesaṁ hotū"ti gaṇikāṭṭhāne ṭhapesuṁ. Sā satthari paṭiladdhasaddhā attano uyyāne
  vihāraṁ katvā buddhappamukhassa bhikkhusaṁghassa niyyādetvā pacchā attano puttassa
  vimalakoṇḍaññattherassa santike dhammaṁ sutvā pabbajitvā vipassanāya kammaṁ karontī
  attano sarīrassa jarājiṇṇabhāvaṁ nissāya saṁvegajātā saṅkhārānaṁ aniccataṁ eva
  vibhāventī:-

  *  *  *  *  *  *
  Footnote: 1 Sī. khīṇāsavattherī apassitvā gatā 2 chaṂa. carimattabhāve 3 chaṂa. kalahavūpasamatthaṁ
-------------------------------------------------
[page 263]
               [252] "kāḷakā Bhamaravaṇṇasādisā
                      vellitaggā mama muddhajā ahuṁ
                      te jarāya sāṇavākasādisā
                      saccavādivacanaṁ anaññathā.
               [253] Vāsitova surabhī karaṇḍako
                      pupphapūra mama uttamaṅgabhūto 1-
                      taṁ jarāyatha salomagandhikaṁ
                      saccavādivacanaṁ anaññathā.
               [254] Kānanaṁva sahitaṁ suropitaṁ
                      kocchasūcivicitaggasobhitaṁ
                      taṁ jarāya viralaṁ tahiṁ tahiṁ
                      saccavādivacanaṁ anaññathā.
               [255] Kaṇhakhandhakaṁ suvaṇṇamaṇḍitaṁ
                      sobhate suveṇīhilaṅkataṁ
                      taṁ jarāya khalitaṁ siraṁ kataṁ
                      saccavādivacanaṁ anaññathā.
               [256] Cittakārasukatāva lekhikā
                      sobhate 2- su bhamukā pure mama
                      tā jarāya valīhi palambitā 3-
                      saccavādivacanaṁ anaññathā.

  *  *  *  *  *  *
  Footnote: 1 chaṂa. uttamaṅgajo 2 chaṂa. sobhare. evamuparipi 3 chaṂa. valibhippalambitā
-------------------------------------------------
[page 264]
               [257] Bhassarā surucirā yathā maṇī
                      nettahesumabhinīlamāyatā
                      te jarāyabhihatā na sobhate
                      saccavādivacanaṁ anaññathā.
               [258] Saṇhatuṅgasadisī ca nāsikā
                      sobhate su abhiyobbanaṁ pati
                      sā jarāya upakūlitā viya
                      saccavādivacanaṁ anaññathā.
               [259] Kaṅkaṇaṁva sukataṁ suniṭṭhitaṁ
                      sobhate su mama kaṇṇapāḷiyo
                      tā jarāya valibhippalambitā
                      saccavādivacanaṁ anaññathā.
               [260] Pattalīmakulavaṇṇasādisā
                      sobhate su dantā pure mama
                      te jarāya khaṇḍitā cāsitā
                      saccavādivacanaṁ anaññathā.
               [261] Kānanamhi vanasaṇḍacārinī
                      kokilāva madhuraṁ nikūjihaṁ
                      taṁ jarāya khalitaṁ tahiṁ tahiṁ
                      saccavādivacanaṁ anaññathā.
               [262] Saṇhakamburiva suppamajjitā
                      sobhate su gīvā pure mama
-------------------------------------------------
[page 265]
                      Sā jarāya bhaggā vināmitā
                      saccavādivacanaṁ anaññathā.
               [263] Vaṭṭapalighasadisopamā ubho
                      sobhate su bāhā pure mama
                      tā jarāya yathā pāṭalibbalitā
                      saccavādivacanaṁ anaññathā.
               [264] Saṇhamuddikasuvaṇṇamaṇḍitā
                      sobhate su hatthā pure mama
                      te jarāya yathā mūlamūlikā
                      saccavādivacanaṁ anaññathā.
               [265] Pīnavaṭṭasahituggatā ubho
                      sobhate su thanakā pure mama
                      thevikīva lambanti nodakā
                      saccavādivacanaṁ anaññathā.
               [266] Kañcanassa phalakaṁva sammaṭṭhaṁ
                      sobhate su kāyo pure mama
                      so valīhi sukhumāhi otato
                      saccavādivacanaṁ anaññathā.
               [267] Nāgabhogasadisopamā ubho
                      sobhate su ūrū pure mama
                      te jarāya yathā veḷunāḷiyo
                      saccavādivacanaṁ anaññathā.
-------------------------------------------------
[page 266]
               [268] Saṇhanūpurasuvaṇṇamaṇḍitā
                      sobhate su jaṅghā pure mama
                      tā jarāya tiladaṇḍakāriva
                      saccavādivacanaṁ anaññathā.
               [269] Tūlapuṇṇasadisopamā ubho
                      sobhate su pādā pure mama
                      te jarāya phuṭitā valīmatā
                      saccavādivacanaṁ anaññathā.
               [270] Ediso ahu ayaṁ samussayo
                      jajjaro bahudukhānamālayo
                      sopalepapatito jarāgharo
                      saccavādivacanaṁ anaññathā"ti
  imā gāthāyo abhāsi.
       Tattha kāḷakāti kāḷakavaṇṇā. Bhamaravaṇṇasādisāti kāḷakā hontāpi
  bhamarasadisavaṇṇā, siniddhanīlāti attho. Vellitaggāti kuñcitaggā, mūlato paṭṭhāya
  yāva aggā kuñcitā vellitāti attho. Muddhajāti kesā. Jarāyāti jarāhetu
  jarāya upahatasobhā. Sāṇavākasādisāti sāṇasadisā vākasadisā ca, sāṇavākasadisā
  ceva makacivākasadisā cātipi attho. Saccavādivacanaṁ anaññathāti saccavādino
  avitathavādino sammāsambuddhassa "sabbaṁ rūpaṁ aniccaṁ jarābhibhūtan"tiādivacanaṁ anaññathā
  yathābhūtameva, na tattha vitathaṁ atthīti.
       Vāsitova surabhī karaṇḍakoti pupphagandhavāsacuṇṇādīhi vāsito vāsaṁ gāhāpito
  pasādhanasamuggo viya sugandhi. Pupphapūra mama uttamaṅgabhūtoti campakasumanamallikādi-
  pupphehi pūrito pubbe mama kesakalāpo nimmaloti attho. Tanti uttamaṅgajaṁ. Atha
-------------------------------------------------
[page 267]
  Pacchā etarahi salomagandhikaṁ pākatikalomagandhameva jātaṁ. Atha vā salomagandhikanti
  meṇḍakalomehi 1- samānagandhaṁ. "eḷakalomagandhikan"tipi 2- Vadanti.
       Kānanaṁva sahitaṁ suropitanti suṭṭhu ropitaṁ sahitaṁ ghanasannivesaṁ uddhameva
  uṭṭhitaṁ ujukadīghasākhaṁ upavanaṁ viya. Kocchasūvicitaggasobhitanti pubbe kocchena
  suvaṇṇasūciyā ca kesajaṭāvijaṭanena vicitaggaṁ hutvā sobhitaṁ, ghanabhāvena vā kocchasadisaṁ
  hutvā paṇadantasūcīhi 3- vicitaggatāya sobhitaṁ. Tanti uttamaṅgajaṁ. Viralaṁ tahiṁ
  tahinti tattha tattha viralaṁ vilūnakesaṁ.
       Kaṇhakhandhakaṁ suvaṇṇamaṇḍitanti suvaṇṇavajirādīhi vibhūsitaṁ kaṇhakesapuñjakaṁ.
  Ye pana "saṇhakaṇḍakasuvaṇṇamaṇḍitan"ti vadanti 4-, tesaṁ saṇhāhi suvaṇṇasūcīhi
  jaṭāvijaṭanena maṇḍitanti attho. Sobhate suveṇīhilaṅkatanti sundarehi rājarukkha-
  mālāsadisehi 5- kesaveṇīhi alaṅkataṁ hutvā pubbe virājate. Taṁ jarāya khalitaṁ siraṁ
  katanti taṁ tathā sobhitaṁ siraṁ idāni jarāya khalitaṁ khaṇḍitākhaṇḍitaṁ 6- vilūnakesaṁ
  kataṁ.
       Cittakārasukatāva lekhikāti cittakārena sippinā nīlāya vaṇṇadhātuyā suṭṭhu
  katā lekhā viya. Sobhate su bhamukā pure mamāti sundarā bhamukā pubbe mama
  sobhanaṁ gatā. Valīhi palambitāti nalāṭante uppannāhi valīhi palambantā ṭhitā.
       Bhassarāti bhāsurā 7-. Surucirāti suṭṭhu ruciRā. Yathā maṇīti maṇimuddikā viya.
  Nettahesunti sunettā ahesuṁ. Abhinīlamāyatāti abhinīlā hutvā āyatā. Teti
  nettā. Jarāyabhihatāti jarāya abhihatā.
       Saṇhatuṅgasadisī cāti saṇhā tuṅgā sesamukhāvayavānaṁ anurūpā ca. Sobhateti
  vaṭṭetvā ṭhapitaharitālavaṭṭi viya mama nāsikā sobhate. Su abhiyobbanaṁ patīti

  *  *  *  *  *  *
  Footnote: 1 Sī. matthakalomehi 2 chaṂa...ḷomagandhantipi 3 Sī.,i. phaladantasūcīhi
  4 chaṂa. paṭhanti 5 i. rājarukkhaphala... 6 Ma. khallātikaṁ 7 Sī.,i. pabhassarā
-------------------------------------------------
[page 268]
  Sundare abhinavayobbanakāle sā nāsikā idāni jarāya nivāritasobhatāya pariseditā 1-
  viya varattā viya ca jātā.
       Kaṅkaṇaṁva sukataṁ suniṭṭhitanti suparikammakataṁ suvaṇṇakaṅkaṇaṁ viya vaṭṭulabhāvaṁ
  sandhāya vadati. Sobhateti sobhante. "sobhante"ti Vā pāṭho. Suiti nipātamattaṁ.
  Kaṇṇapāḷiyoti kaṇṇagandhā 2-. Valibhippalambitāti tahiṁ tahiṁ uppannavalīhi valitā
  hutvā vaṭṭaniyā 3- paṇāmitavatthakhandhā bhassantā 4- olambanti.
       Pattalīmakulavaṇṇasādisāti kadalimakulasadisavaṇṇasaṇṭhānā. Khaṇḍitāti bhedanapatanehi
  khaṇḍitā khaṇḍabhāvaṁ gatā. Asitāti vaṇṇabhedena asitabhāvaṁ gatā.
       Kānanamhi vanasaṇḍacārinī, kokilāva madhuraṁ nikūjihanti vanasaṇḍe gocaracaraṇena 5-
  vanasaṇḍacārinī kānane anusaṅgītanivāsinī kokilā viya madhurālāpaṁ nikūjihaṁ.
  Tanti taṁ nikūjitaṁ ālāpaṁ. Khalitaṁ tahiṁ tahinti khaṇḍadantādibhāvena tattha tattha
  pakkhalitaṁ jātaṁ.
       Saṇhakamburiva suppamajjitāti suṭṭhu pamajjitā saṇhā suvaṇṇasaṅkhā viya.
  Sā jarāya bhaggā vināmitāti maṁsaparikkhayena vibhūtasarājālatāya 6- bhaggā hutvā vinatā.
       Vaṭṭapalighasadisopamāti vaṭṭena palighadaṇḍena samasamā. Tāti tā ubhopi
  bāhāyo. Yathā pāṭalibbalitāti jajjarabhāvena palitapāṭalisākhāsadisā.
       Saṇhamuddikasuvaṇṇamaṇḍitāti suvaṇṇamayāhi maṭṭhabhāsurāhi 7- muddikāhi
  vibhūsitā. Yathā mūlamūlikāti mūlakakaṇḍasadisā 8-.

  *  *  *  *  *  *
  Footnote: 1 Ma. paṭisedhikā 2 Sī. kaṇṇapattā, Ma. kaṇṇabandhā 3 Sī. vaddhaniyā
  4 Sī. āsattā, chaṂa. paṇāmitavatthakhandhā viya bhassantā 5 Sī. gocaraṁ caratīti
  6 chaṂa. vibhūtasirājālatāya 7 Sī. maṭṭabhāsurāhi 8 Sī. mūlakakhaṇḍasadisā
-------------------------------------------------
[page 269]
       Pīnavaṭṭasahituggatāti pīnā vaṭṭā aññamaññaṁ sahitāva hutvā uggatā
  uddhamukhā. Sobhate su thanakā pure mamāti mama ubhopi thanā yathāvuttarūpā hutvā
  suvaṇṇakalasiyo viya sobhiṁsu. Puthutte hi idaṁ ekavacanaṁ, atītatthe ca vattamānavacanaṁ.
  Thevikīva lambanti nodakāti te ubhopi me thanā anudakā 1- galitajalā veṇudaṇḍake
  ṭhapitaudakabhastā viya lambanti.
       Kañcanassa phalakaṁva sammaṭṭhanti jātahiṅgulakena 2- makkhitvā ciraparimajjitaṁ
  sovaṇṇaphalakaṁ viya sobhate. So valīhi sukhumāhi otatoti so mama kāyo idāni sukhumāhi
  valīhi tahiṁ tahiṁ vitato valittacaṁ āpanno.
       Nāgabhogasadisopamāti hatthināgassa hatthena samūpamā 3-. Hattho hi idha bhuñjati
  etenāti bhogoti vutto. Teti ūruyo. Yathā veḷunāḷiyoti idāni veḷupabbasadisā
  ahesuṁ.
       Saṇhanūpurasuvaṇṇamaṇḍitāti siniddhamaṭṭhehi 4- suvaṇṇanūpurehi vibhūsitā.
  Jaṅghāti aṭṭhijaṅghāyo. Tāti tā jaṅghāyo. Tiladaṇḍakārivāti appamaṁsalohitattā
  kisabhāvena lūnāvasiṭṭhavisukkhatiladaṇḍakā viya ahesuṁ. Rakāro padasandhikaro.
       Tūlapuṇṇasadisopamāti mudusiniddhabhāvena simbalitūlapuṇṇapali 5- guṇṭhitaupāhana-
  sadisā. Te mama pādā idāni phuṭitā phalitā bhijjitā 6- valīmatā valimanto jātā.
       Edisoti evarūPo. Ahu ahosi yathāvuttappakāro. Ayaṁ samussayoti ayaṁ mama
  kāyo. Jajjaroti sithilābandho. Bahudukhānamālayoti jarādihetukānaṁ bahūnaṁ dukkhānaṁ
  ālayabhūto. Sopalepapatitoti so ayaṁ samussayo apalepapatito abhisaṅkhārālepaparikkhayena
  patito pātābhimukhoti attho. Sopi alepapatitoti vā padavibhāgo, so eva attho.

  *  *  *  *  *  *
  Footnote: 1 chaṂa. nodakā 2 chaṂa. jātihiṅgulakena 3 chaṂa. samasamā
  4 Sī. siniddhamaṭṭehi 5 Sī...ṭūlapuṇṇapaḷi... 6 chaṂa. ayaṁ pāṭho na dissati
-------------------------------------------------
[page 270]
  Jarāgharoti jiṇṇagharasadiso. Jarāya vā gharabhūto ahosi. Tasmā saccavādino dhammānaṁ
  yathābhūtaṁ sabhāvaṁ sammadeva ñatvā kathanato avitathavādino sammāsambuddhassa mama
  satthu vacanaṁ anaññathā.
       Evamayaṁ therī attano attabhāve aniccatāya sallakkhaṇamukhena sabbesupi
  tebhūmakadhammesu aniccataṁ upadhāretvā tadanusārena tattha dukkhalakkhaṇaṁ anattalakkhaṇañca
  āropetvā vipassanaṁ ussukkāpentī maggapaṭipāṭiyā arahattaṁ pāpuṇi. Tena vuttaṁ
  apadāne 1-:-
             "yo raṁsiphusitāveḷo phusso nāma mahāmuni
              tassāhaṁ bhaginī āsiṁ ajāyiṁ khattiye kule.
              Tassa dhammaṁ suṇitvāhaṁ vippasannena cetasā
              mahādānaṁ daditvāna patthayiṁ rūpasampadaṁ.
              Ekatiṁse ito kappe sikhī lokagganāyako
              uppanno lokapajjoto tilokasaraṇo jino.
              Tadāruṇapure ramme brahmaññakulasambhavā
              vimuttacittaṁ kupitā bhikkhuniṁ abhisāpayiṁ.
              Vesikāva anācārā jinasāsanadūsikā
              evaṁ akkosayitvāna tena pāpena kammunā.
              Dāruṇaṁ nirayaṁ gantvā mahādukkhasamappitā
              tato cutā manussesu upapannā tapassinī.

  *  *  *  *  *  *
  Footnote: 1 khu.apa. 33/204/431
-------------------------------------------------
[page 271]
              Dasajātisahassāni gaṇikattaṁ akārayiṁ
              tamhā pāpā na muccissaṁ bhutvā duṭṭhavisaṁ yathā.
              Brahmavesamasevissaṁ 1- kassape jinasāsane
              tena kammavipākena ajāyiṁ tidase pure.
              Pacchime bhave sampatte ahosiṁ opapātikā
              ambasākhantare jātā ambapālīti tenahaṁ.
              Parivutā pāṇakoṭīhi pabbajiṁ jinasāsane
              pattāhaṁ acalaṁ ṭhānaṁ dhītā buddhassa orasā.
              Iddhīsu ca vasī homi sotadhātuvisuddhiyā
              cetopariyañāṇassa vasī homi mahāmuni.
              Pubbenivāsaṁ jānāmi dibbacakkhu visodhitaṁ
              sabbāsavaparikkhīṇā natthi dāni punabbhavo.
              Atthadhammaniruttīsu paṭibhāne tatheva ca
              ñāṇaṁ me vimalaṁ suddhaṁ buddhaseṭṭhassa vāhasā.
              Kilesā jhāpitā mayhaṁ bhavā sabbe samūhatā
              nāgīva bandhanaṁ chetvā viharāmi anāsavā.
              Svāgataṁ vata me āsi buddhaseṭṭhassa santike
              tisso vijjā anuppattā kataṁ buddhassa sāsanaṁ.

  *  *  *  *  *  *
  Footnote: 1 chaṂa. brahmacariyamasevisaṁ
-------------------------------------------------
[page 272]
              Paṭisambhidā catasso vimokkhāpi ca aṭṭhime
              chaḷabhiññā sacchikatā kataṁ buddhassa sāsanan"ti.
       Arahattaṁ pana patvā attano paṭipattiṁ paccavekkhitvā udānavasena tā
  eva gāthā paccudāhāsīti.
                     Ambapālītherīgāthāvaṇṇanā niṭṭhitā.
                        ------------------
                     468. 2. Rohiṇītherīgāthāvaṇṇanā
       samaṇāti bhoti supītiādikā rohiṇiyā theriyā gāthā.
       Ayampi purimabuddhesu katādhikārā tattha tattha bhave vivaṭṭūpanissayaṁ kusalaṁ
  upacinantī ito ekanavutikappe vipassissa bhagavato kāle kulagehe nibbattitvā
  viññutaṁ patvā ekadivasaṁ bandhumatīnagare bhagavantaṁ piṇḍāya carantaṁ disvā pattaṁ
  gahetvā pūvassa pūretvā bhagavato datvā pitisomanassajātā pañcapatiṭṭhitena vandi 1-.
  Sā tena puññakammena devamanussesu saṁsarantī anukkamena upacitavimokkhasambhārā
  hutvā imasmiṁ buddhuppāde vesāliyaṁ mahāvibhavassa brāhmaṇassa gehe nibbattitvā
  rohiṇīti laddhanāmā viññutaṁ pattā satthari vesāliyaṁ viharante vihāraṁ gantvā
  dhammaṁ sutvā sotāpannā hutvā mātāpitūnaṁ dhammaṁ desetvā sāsane pasādaṁ
  uppādetvā te anujānāpetvā sayaṁ pabbajitvā vipassanāya kammaṁ karontī
  nacirasseva saha paṭisambhidāhi arahattaṁ pāpuṇi. Tena vuttaṁ apadāne 2-:-
             "nagare bandhumatiyā vipassissa mahesino
              piṇḍāya vicarantassa pūvedāsimahaṁ tadā.

  *  *  *  *  *  *
  Footnote: 1 Sī. vanditvā 2 imā gāthā apadāne na dissanti
-------------------------------------------------
[page 273]
              Tena kammena sukatena cetanāpaṇidhīhi ca
              tattha cittaṁ pasādetvā tāvatiṁsaṁ agacchahaṁ.
              Chattiṁsadevarājūnaṁ mahesittamakārayiṁ
              paññāsacakkavattīnaṁ mahesittamakārayiṁ.
              Manasā patthitā nāma sabbā mayhaṁ samijjhatha
              sampattiṁ anubhotvāna devesu manujesu ca.
              Pacchime bhavasampatte jātā vippakule ahaṁ
              rohiṇī nāma nāmena ñātakehi piyāyitā.
              Bhikkhūnaṁ santikaṁ gantvā dhammaṁ sutvā yathātathaṁ
              saṁviggamānasā hutvā pabbajiṁ anagāriyaṁ.
              Yoniso padahantīnaṁ arahattamapāpuṇiṁ
              ekanavutito kappe yaṁ dānamadadiṁ tadā.
              Duggatiṁ nābhijānāmi pūvadānassidaṁ phalaṁ
              kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā attano paṭipattiṁ paccavekkhitvā pubbe sotāpannakāle
  pitarā attanā ca vacanapaṭivacanavasena vuttagāthā udānavasena bhāsantī:-
       [271] "samaṇāti Bhoti supi samaṇāti pabujjhasi
              samaṇāneva kittesi samaṇī nūna bhavissasi.
       [272] Vipulaṁ annañca pānañca samaṇānaṁ pavecchasi
              rohiṇī dāni pucchāmi kena te samaṇā piyā.
-------------------------------------------------
[page 274]
       [273] Akammakāmā alasā paradattūpajīvino
              āsaṁsukā sādukāmā kena te samaṇā piyā.
       [274] Cirassaṁ vata maṁ tāta samaṇānaṁ paripucchasi
              tesaṁ te kittayissāmi paññāsīlaparakkamaṁ.
       [275] Kammakāmā analasā kammaseṭṭhassa kārakā
              rāgaṁ dosaṁ pajahanti tena me samaṇā piyā.
       [276] Tīṇi pāpassa mūlāni dhunanti sucikārino
              sabbapāpaṁ pahīnesaṁ tena me samaṇā piyā.
       [277] Kāyakammaṁ suci nesaṁ vacīkammañca tādisaṁ
              manokammaṁ suci nesaṁ tena me samaṇā piyā.
       [278] Vimalā saṅkhamuttāva suddhā santarabāhirā
              puṇṇā sukkāna dhammānaṁ tena me samaṇā piyā.
       [279] Bahussutā dhammadharā ariyā dhammajīvino
              atthaṁ dhammañca desenti tena me samaṇā piyā.
       [280] Bahussutā dhammadharā ariyā dhammajīvino
              ekaggacittā satimanto tena me samaṇā piyā.
       [281] Dūraṅgamā satimanto mantabhāṇī anuddhatā
              dukkhassantaṁ pajānanti tena me samaṇā piyā.
       [282] Yamhā gāmā pakkamanti na vilokenti kiñcanaṁ
              anapekkhāva gacchanti tena me samaṇā piyā.
-------------------------------------------------
[page 275]
       [283] Na te saṁ koṭṭhe openti na kumbhiṁ na khaḷopiyaṁ
              pariniṭṭhitamesānā tena me samaṇā piyā.
       [284] Na te hiraññaṁ gaṇhanti na suvaṇṇaṁ na rūpiyaṁ
              paccuppannena yāpenti tena me samaṇā piyā.
       [285] Nānākulā pabbajitā nānājanapadehi ca
              aññamaññaṁ pihayanti tena me samaṇā piyā.
       [286] Atthāya vata no bhoti kule jātāsi rohiṇī
              saddhā buddhe ca dhamme ca saṁghe ca tibbagāravā.
       [287] Tuvaṁ hetaṁ pajānāsi puññakkhettaṁ anuttaraṁ
              amhampi ete samaṇā paṭiggaṇhanti dakkhiṇaṁ.
       [288] Patiṭṭhito hettha yañño vipulo no bhavissati
              sace bhāyasi dukkhassa sace te dukkhamappiyaṁ.
       [289] Upehi saraṇaṁ buddhaṁ dhammaṁ saṁghañca tādinaṁ
              samādiyāmi sīlāni tante atthāya hehiti.
       [290] Upemi saraṇaṁ buddhaṁ dhammaṁ saṁghañca tādinaṁ
              samādiyāmi sīlāni taṁ me atthāya hehiti.
       [291] Brahmabandhu pure āsiṁ so idānimhi brāhmaṇo
              tevijjo sottiyo camhi vedagū camhi nhātako"ti
  imā gāthā paccudāhāsi.
       Tattha ādito tisso gāthā attano dhītu bhikkhūsu sammutiṁ anicchantena 1-

  *  *  *  *  *  *
  Footnote: 1 Sī. anicchantena tena
-------------------------------------------------
[page 276]
  Vuttā. Tattha samaṇāti bhoti supīti 1- bhoti tvaṁ supanakālepi "samaṇā samaṇā"ti
  kittentī samaṇapaṭibaddhaṁyeva kathaṁ kathentī supasi. Samaṇāti pabujjhasīti supanato
  uṭṭhahantīpi "samaṇā"iccevaṁ vatvā pabujjhasi 2- niddāya vuṭṭhāsi 3-. Samaṇāneva
  kittesīti sabbakālampi samaṇe eva samaṇānameva vā guṇe kittesi abhitthavasi. Samaṇī nūna
  bhavissasīti idāni 4- gihirūpena ṭhitāpi cittena samaṇī eva maññe bhavissasi. Athavā
  samaṇī nūna bhavissasīti idāni gihirūpena ṭhitāpi nacireneva samaṇī eva maññe
  bhavissasi samaṇesu eva ninnapoṇabhāvato.
       Pavecchasīti desi. Rohiṇī dāni pucchāmīti amma rohiṇi taṁ ahaṁ idāni
  pucchāmīti brāhmaṇo attano dhītaraṁ pucchanto āha. Kena te samaṇā piyāti
  amma rohiṇi tvaṁ sayantīpi pabujjhantīpi aññadāpi samaṇānameva guṇe kittayasi,
  kena nāma kāraṇena tuyhaṁ samaṇā piyāyitabbā jātāti attho.
       Idāni brāhmaṇo samaṇesu dosaṁ dhītu ācikkhanto "akammakāmā"ti gāthamāha.
  Tattha akammakāmāti na kammakāmā, attano paresañca atthāvahaṁ kiñci kammaṁ
  na kātukāmā. Alasāti kusītā. Paradattūpajīvinoti parehi dinneneva upajīvanasīlā.
  Āsaṁsukāti tato eva ghāsacchādanādīnaṁ 5- āsīsanakā. Sādukāmāti sāduṁ madhurameva
  āhāraṁ icchanakā. Sabbametaṁ brāhmaṇo samaṇānaṁ guṇe ajānanto attanāva
  parikappitaṁ dosamāha.
       Taṁ sutvā rohiṇī "laddho me 6- okāso ayyānaṁ guṇe kathetun"ti tuṭṭhamānasā
  bhikkhūnaṁ guṇe kittetukāmā paṭhamaṁ tāva tesaṁ kittane somanassaṁ pavedentī "cirassaṁ
  vata maṁ tātā"ti gāthamāha. Tattha cirassaṁ vatāti cirena vata. Tātāti pitaraṁ
  ālapati. Samaṇānanti samaṇe samaṇānaṁ vā mayhaṁ piyāyitabbaṁ 7- paripucchasi. Tesanti
  samaṇānaṁ. Paññāsīlaparakkamanti paññañca sīlañca ussāhañca.

  *  *  *  *  *  *
  Footnote: 1 Sī. bhoti tvaṁ sayasīti 2 Sī. paṭibujjhasi 3 Sī. vuṭṭhahasi 4 chaṂa. ayaṁ pāṭho na
  dissati 5 Ma. tato vuḍḍhāpacāyanādīnaṁ 6 chaṂa. laddho dāni me 7 Sī. piyāyitaṁ
-------------------------------------------------
[page 277]
       Kittayissāmīti kathayissāmi. Paṭijānetvā te kittentī "akammakāmā alasā"ti
  tena vuttaṁ dosaṁ tāva nibbeṭhetvā tappaṭipakkhabhūtaṁ guṇaṁ dassetuṁ "kammakāmā"ti-
  ādimāha. Tattha kammakāmāti vattapaṭivattādibhedaṁ 1- kammaṁ samaṇakiccaṁ paripūraṇavasena
  kāmenti icchantīti kammakāmā. Tattha yuttappayuttā hutvā uṭṭhāya samuṭṭhāya
  vāyamanato na alasāti analasā. Taṁ pana kammaṁ seṭṭhaṁ uttamaṁ nibbānāvahameva
  karontīti kammaseṭṭhassa kārakā. Karontā pana taṁ paṭipattiyā anavajjabhāvato
  rāgaṁ dosaṁ pajahanti, yathā rāgadosā pahīyanti, evaṁ samaṇā kammaṁ 2- karonti.
  Tena me samaṇā piyāti tena yathāvuttena sammāpaṭipajjanena mayhaṁ samaṇā
  piyāyitabbāti attho.
       Tīṇi pāpassa mūlānīti lobhadosamohasaṅkhātāni akusalassa tīṇi mūlāni. Dhunantīti
  nigghātenti, 3- pajahantīti attho. Sucikārinoti anavajjakammakārino. Sabbapāpaṁ
  pahīnesanti aggamaggādhigamena esaṁ sabbampi pāpaṁ pahīnaṁ.
       Evaṁ "samaṇā sucikārino"ti saṅkhepato vuttamatthaṁ vibhajitvā dassetuṁ "kāya-
  kamman"ti gāthamāha. Taṁ suviññeyyameva.
       Vimalā saṅkhamuttāvāti sudhotasaṅkhā viya muttā viya ca vigatamalā rāgādimala-
  rahitā. Suddhā santarabāhirāti santarañca bāhirañca santarabāhiraṁ. Tato santara-
  bāhirato suddhā, suddhāsayapayogāti attho. Puṇṇā sukkāna dhammānanti ekanta-
  sukkehi anavajjadhammehi paripuṇṇā, asekhehi sīlakkhandhādīhi samannāgatāti attho.
       Suttageyyādibahuṁ sutaṁ etesaṁ, sutena vā uppannāti bahussutā, pariyatti-
  bāhusaccena paṭivedhabāhusaccena ca samannāgatāti attho. Tameva duvidhampi dhammaṁ
  dhārentīti dhammadhaRā. Sattānaṁ ācārasamācārasikkhāpadena arīyantīti ariyā. Dhammena

  *  *  *  *  *  *
  Footnote: 1 Ma. vattapaṭipattiādibhedaṁ 2 Sī. samaṇakammaṁ 3 i. nicchādentī
-------------------------------------------------
[page 278]
  Ñāyena jīvantīti dhammajīvino. Atthaṁ dhammañca desentīti bhāsitatthañca desanā
  dhammañca kathenti pakāsenti. Athavā atthato anapetaṁ dhammato anapetañca desenti
  ācikkhanti.
       Ekaggacittāti samāhitacittā. Satimantoti upaṭṭhitasatino.
       Dūraṅgamāti araññagatā, manussūpacāraṁ muñcitvā dūraṁ gacchantā, iddhānubhāvena
  vā yathārucitaṁ dūraṁ ṭhānaṁ gacchantīti dūraṅgamā. Mantā vuccati paññā, tāya
  bhaṇanasīlatāya mantabhāṇī. Anuddhatāti na uddhatā 1-, uddhaccarahitā vūpasantacittā.
  Dukkhassantaṁ pajānantīti vaṭṭadukkhassa pariyantabhūtaṁ nibbānaṁ paṭivijjhanti.
       Na vilokenti kiñcananti yato gāmato pakkamanti, tasmiṁ gāme kañci
  sattaṁ vā saṅkhāraṁ vā apekkhāvasena na olokenti, athakho pana anapekkhāva
  gacchanti pakkamanti.
       Na te saṁ koṭṭhe opentīti te samaṇā saṁ attano santakaṁ sāpateyyaṁ
  koṭṭhe na openti na paṭisāmetvā ṭhapenti tādisassa pariggahassa abhāvato.
  Kumbhinti kumbhiyaṁ. Khaḷopiyanti pacchiyaṁ. Pariniṭṭhitamesānāti parakulesu paresaṁ
  atthāya siddhameva ghāsaṁ pariyesantā.
       "hiraññan"ti Kahāpaṇaṁ. Rūpiyanti rajataṁ. Paccuppannena yāpentīti atītaṁ
  ananusocantā anāgatañca apaccāsiṁsantā paccuppannena yāpenti attabhāvaṁ
  pavattenti.
       Aññamaññaṁ pihayantīti aññamaññasmiṁ mettiṁ karonti. "pihāyantī"tipi 2-
  Pāṭho, so evattho.

  *  *  *  *  *  *
  Footnote: 1 chaṂa. na uddhatāti anuddhatā 2 Sī. piyāsantipi
-------------------------------------------------
[page 279]
       Evaṁ so brāhmaṇo dhītuyā santike bhikkhūnaṁ guṇe sutvā pasannamānaso
  dhītaraṁ pasaṁsanto "atthāya vatā"tiādimāha. Amhampīti amhākampi. Dakkhiṇanti
  deyyadhammaṁ. Etthāti etesu samaṇesu. Yaññoti dānadhammo. Vipuloti vipulaphalo.
  Sesaṁ vuttanayameva.
       Evaṁ brāhmaṇo saraṇesu sīlesu ca patiṭṭhito aparabhāge sañjātasaṁvego
  pabbajitvā vipassanaṁ vaḍḍhetvā arahatte patiṭṭhāya attano paṭipattiṁ paccavekkhitvā
  udānento "brahmabandhū"ti gāthamāha. Tassattho heṭṭhāvuttoyeva.
                      Rohiṇītherīgāthāvaṇṇanā niṭṭhitā.
                           -------------
                     469. 3. Cāpātherīgāthāvaṇṇanā
       laṭṭhihattho pure āsītiādikā cāpāya theriyā gāthā.
       Ayampi purimabuddhesu katādhikārā tattha tattha bhave vivaṭṭūpanissayaṁ kusalaṁ
  upacinantī anukkamena upacitakusalamūlā sambhatavimokkhasambhārā hutvā imasmiṁ
  buddhuppāde vaṅkahārajanapade 1- aññatarasmiṁ migaluddakagāme jeṭṭhakamigaluddakassa dhītā
  hutvā nibbatti, cāpātissā nāmaṁ ahosi. Tena ca samayena upako ājīvako
  bodhimaṇḍato dhammacakkaṁ pavattetuṁ bārāṇasiṁ uddissa gacchantena satthārā samāgato
  "vippasannāni kho te āvuso indriyāni, parisuddho chavivaṇṇo pariyodāto,
  kaṁsi tvaṁ āvuso uddissa pabbajito, ko vā te satthā, kassa vā tvaṁ
  dhammaṁ rocesī"ti 2- pucchitvā:-

  *  *  *  *  *  *
  Footnote: 1 chaṂa. vaṅgahārajanapade. evamuparipi 2 viṃahā. 4/11/11, Maṃū. 12/285/246
-------------------------------------------------
[page 280]
                   "sabbābhibhū Sabbavidūhamasmi
                    sabbesu dhammesu anūpalitto
                    sabbañjaho taṇhakkhaye vimutto
                    sayaṁ abhiññāya kamuddiseyyaṁ. 1-
               Na me ācariyo atthi sadiso me na vijjati
               sadevakasmiṁ lokasmiṁ natthi me paṭipuggalo.
               Ahaṁ hi arahā loke ahaṁ satthā anuttaro
               ekomhi sammāsambuddho sītibhūtomhi nibbuto.
               Dhammacakkaṁ pavattetuṁ gacchāmi kāsinaṁ puraṁ
               andhībhūtasmiṁ lokasmiṁ āhañchaṁ amatadundubhin"ti 2-
  satthārā attano sabbaññubuddhabhāve dhammacakkappavattane ca pavedite pasannacitto
  so "hupeyyapāvuso arahasi anantajino"ti 3- vatvā ummaggaṁ gahetvā pakkanto
  vaṅkahārajanapadaṁ agamāsi. So tattha ekaṁ migaluddakagāmakaṁ upanissāya vāsaṁ kappesi,
  taṁ tattha jeṭṭhakamigaluddako upaṭṭhāsi. So ekadivasaṁ dūraṁ migavaṁ gacchanto "mayhaṁ
  arahante mā pamajjī"ti attano dhītaraṁ cāpaṁ āṇāpetvā agamāsi saddhiṁ putta-
  bhātukehi. Sā tassa 4- dhītā abhirūpā ahosi 5- dassanīyā.
       Athakho upako ājīvako bhikkhācāravelāyaṁ migaluddakassa gharaṁ gato parivisituṁ
  upagataṁ cāpaṁ disvā rāgena abhibhūto bhuñjitumpi asakkonto bhājanena bhattaṁ
  ādāya vasanaṭṭhānaṁ gantvā bhattaṁ ekamante nikkhipitvā "sace cāpaṁ labhissāmi,
  jīvāmi, no ce, marissāmī"ti nirāhāro nipajji. Sattame divase migaluddako
  āgantvā dhītaraṁ pucchi "kiṁ mayhaṁ arahante na pamajjī"ti. Sā "ekadivasameva āgantvā

  *  *  *  *  *  *
  Footnote: 1 khuḍha. 25/353/78, viṃahā. 4/11/11, Maṃū. 12/285/246 2 viṃahā. 4/11/11,
  Maṃū. 12/285/246 3 viṃahā. 4/11/11, Maṃū. 12/285/246 thokaṁ visadisaṁ
  4 chaṂa. cassa 5 chaṂa. hoti
-------------------------------------------------
[page 281]
  Puna nāgatapubbo"ti āha. Migaluddako ca tāvadevassa vasanaṭṭhānaṁ gantvā "kiṁ
  bhante aphāsukan"ti pāde parimajjanto pucchi. Upako nitthunanto parivattatiyeva.
  So "vadatha bhante yaṁ mayā sakkā kātuṁ, sabbaṁ taṁ karissāmī"ti āha. Upako
  ekena pariyāyena attano ajjhāsayaṁ ārocesi. Itaro jānāsi pana bhante
  kiñci sippanti. Na jānāmīti. Na bhante kiñci sippaṁ ajānantena sakkā gharaṁ
  āvasitunti. So āha "nāhaṁ kiñci sippaṁ jānāmi, apica tumhākaṁ maṁsahārako
  bhavissāmi, maṁsañca vikkiṇissāmī"ti. Māgaviko "amhākampi etadeva ruccatī"ti
  uttarasāṭakaṁ datvā attano sahāyakassa gehe katipāhaṁ vasāpetvā tādise divase
  gharaṁ ānetvā dhītaraṁ adāsi.
       Atha kāle gacchante tesaṁ saṁvāsamanvāya putto nibbatti, subhaddotissa
  nāmaṁ akaṁsu. Cāpā tassa rodanakāle "upakassa putta, ājīvakassa putta, maṁsahārakassa
  putta, mā rodi mā rodī"tiādinā puttatosanagītena upakaṁ uppaṇḍesi. So
  "mā tvaṁ cāpe maṁ `anātho'ti maññi, atthi me sahāyo anantajino nāma
  tassāhaṁ santikaṁ gamissāmī"ti āha. Cāpā "evamayaṁ aṭṭīyatī"ti ñatvā punappunaṁ
  tathā kathesiyeva. So ekadivasaṁ tāya tathā vutto kujjhitvā gantumāraddho. Tāya
  taṁ taṁ vatvā anunīyamānopi saññattiṁ anāgacchanto pacchimadisābhimukho pakkāmi.
       Bhagavā ca tena samayena sāvatthiyaṁ jetavane viharanto bhikkhūnaṁ ācikkhi
  "yo bhikkhave ajja `kuhiṁ anantajino'ti idhāgantvā pucchati, taṁ mama santikaṁ
  pesethā"ti. Upakopi "kuhiṁ anantajino vasatī"ti tattha tattha pucchanto anupubbena
  sāvatthiṁ gantvā vihāraṁ pavisitvā vihāramajjhe ṭhatvā "kuhiṁ anantajino"ti pucchi.
  Taṁ bhikkhū bhagavato santikaṁ nayiṁsu. So bhagavantaṁ disvā "jānātha maṁ bhagavā"ti
  āha. Āma jānāmi, kuhiṁ pana tvaṁ ettakaṁ kālaṁ vasīti. Vaṅkahārajanapade bhanteti.
  Upaka idāni mahallako jāto pabbajituṁ sakkhissasīti. Pabbajissāmi bhanteti. Satthā
-------------------------------------------------
[page 282]
  Aññataraṁ bhikkhuṁ āṇāpesi "ehi tvaṁ bhikkhu imaṁ pabbājehī"ti. So taṁ pabbājesi.
  So pabbajito satthu santike kammaṭṭhānaṁ gahetvā bhāvanaṁ anuyuñjanto nacirasseva
  anāgāmiphale patiṭṭhāya kālaṁ katvā avihesu nibbatto, nibbattakkhaṇeyeva arahattaṁ
  pāpuṇi. Avihesu nibbattamattā satta janā arahattaṁ pattā, tesaṁ ayaṁ aññataro.
  Vuttaṁ hetaṁ:-
             "avihaṁ upapannāse vimuttā satta bhikkhavo
              rāgadosaparikkhīṇā tiṇṇā loke visattikaṁ.
              Upakopalagaṇḍo ca pukkusāti 1- ca te tayo
              bhaddiyo khaṇḍadevo ca bāhuraggi ca piṅgiyo 2-
              te hitvā mānusaṁ dehaṁ dibbayogaṁ upaccagun"ti. 3-
       Upake pana pakkante nibbinnamānasā cāpā dārakaṁ ayyakassa niyyādetvā
  pubbe upakena gatamaggaṁ gacchantī sāvatthiṁ gantvā bhikkhunīnaṁ santike pabbajitvā
  vipassanāya kammaṁ karontī maggapaṭipāṭiyā arahatte patiṭṭhitā attano paṭipattiṁ
  paccavekkhitvā pubbe upakena attanā ca kathitagāthāyo udānavasena ekajjhaṁ
  katvā:-
       [292] "laṭṭhihattho Pure āsi so dāni migaluddako
              āsāya palipā ghorā nāsakkhi pārametave.
       [293] Sumattaṁ maṁ maññamānā cāpā puttamatosayi
              cāpāya bandhanaṁ chetvā pabbajissaṁ punopahaṁ.

  *  *  *  *  *  *
  Footnote: 1 chaṂa. pakkusāti 2 chaṂa. siṅgiyo 3 saṁ.sa. 15/105/71
-------------------------------------------------
[page 283]
       [294] Mā me kujjhi mahāvīra mā me kujjhi mahāmuni
              na hi kodhaparetassa suddhi atthi kuto taPo.
       [295] Pakkamissañca nāḷāto kodha nāḷāya vacchati
              bandhantī itthirūpena samaṇe dhammajīvino.
       [296] Ehi kāḷa nivattassu bhuñja kāme yathā pure
              ahañca te vasīkatā ye ca me santi ñātakā.
       [297] Etto cāpe catubbhāgaṁ yathā bhāsasi tvañca me
              tayi rattassa posassa uḷāraṁ vata taṁ siyā.
       [298] Kāḷaṅginiṁva takkāriṁ pupphitaṁ girimuddhani
              phullaṁ dālimalaṭṭhiṁva antodīpeva pāṭaliṁ.
       [299] Haricandanalittaṅgiṁ kāsikuttamadhāriniṁ
              taṁ maṁ rūpavatiṁ santiṁ kassa ohāya gacchasi.
       [300] Sākuṇikova sakuṇaṁ 1- yathā bandhitumicchati
              āharimena rūpena na maṁ tvaṁ bādhayissasi.
       [301] Imañca me puttaphalaṁ kāḷa uppāditaṁ tayā
              taṁ maṁ puttavatiṁ santiṁ kassa ohāya gacchasi.
       [302] Jahanti putte sappaññā tato ñātī tato dhanaṁ
              pabbajanti mahāvīrā nāgo chetvāva bandhanaṁ.
       [303] Idāni te imaṁ puttaṁ daṇḍena churikāya vā
              bhūmiyaṁva nisumbheyyaṁ 2- puttasokā na gacchasi.

  *  *  *  *  *  *
  Footnote: 1 chaṂa. sākuntikova sakuṇiṁ 2 chaṂa. bhūmiyaṁ vā nisumbhissaṁ
-------------------------------------------------
[page 284]
       [304] Sace puttaṁ sigālānaṁ 1- kukkurānaṁ padāhisi
              na maṁ puttakatte jammi punarāvattayissasi.
       [305] Handa kho dāni bhadante kuhiṁ kāḷa gamissasi
              katamaṁ gāmanigamaṁ nagaraṁ rājadhāniyo.
       [306] Ahumha pubbe gaṇino assamaṇā samaṇamānino
              gāmena gāmaṁ vicarimha nagare rājadhāniyo.
       [307] Eso hi bhagavā buddho nadiṁ nerañjaraṁ pati
              sabbadukkhappahānāya dhammaṁ desesi pāṇinaṁ
              tassāhaṁ santike gacchaṁ so me satthā bhavissati.
       [308] Vandanaṁ dāni me vajjāsi lokanāthaṁ anuttaraṁ
              padakkhiṇañca katvāna ādiseyyāsi dakkhiṇaṁ.
       [309] Etaṁ kho labbhaṁ amhehi yathā bhāsasi tvañca me
              vandanaṁ dāni te vajjaṁ lokanāthaṁ anuttaraṁ
              padakkhiṇañca katvāna ādisissāmi dakkhiṇaṁ.
       [310] Tato ca kāḷo pakkāmi nadiṁ nerañjaraṁ pati
              so addasāsi sambuddhaṁ desentaṁ amataṁ padaṁ.
       [311] Dukkhaṁ dukkhasamuppādaṁ dukkhassa ca atikkamaṁ
              ariyaṭṭhaṅgikaṁ maggaṁ dukkhūpasamagāminaṁ.

  *  *  *  *  *  *
  Footnote: 1 chaṂa. siṅgālānaṁ
-------------------------------------------------
[page 285]
       [312] Tassa pādāni vanditvā katvāna naṁ padakkhiṇaṁ
              cāpāya ādisitvāna pabbaji 1- anagāriyaṁ
              tisso vijjā anuppattā kataṁ buddhassa sāsanan"ti
  imā gāthā abhāsi.
       Tattha laṭṭhihatthoti daṇḍahattho. Pureti pubbe paribbājakakāle caṇḍagoṇa-
  kukkurādīnaṁ pariharaṇatthaṁ daṇḍaṁ hatthena gahetvā vicaraṇako ahosi. So dāni
  migaluddakoti so 2- idāni migaluddakehi saddhiṁ sambhogasaṁvāsehi migaluddo māgaviko
  jāto. Āsāyāti taṇhāya. "āsayā"tipi Pāṭho, ajjhāsayahetūti attho. Palipāti
  kāmapaṅkato diṭṭhipaṅkato ca. Ghorāti aviditavipulānatthāvahattā dāruṇato ghoRā.
  Nāsakkhi pārametaveti tasseva palipassa pārabhūtaṁ nibbānaṁ etuṁ gantuṁ nāsakkhi
  na abhisambhunīti attānameva sandhāya upako evaṁ vadati.
       Sumattaṁ maṁ maññamānāti attani suṭṭhu mattaṁ madappattaṁ kāmagedhavasena laggaṁ
  vā 3- pamattaṁ vā katvā maṁ sallakkhantī. Cāpā puttamatosayīti migaluddassa dhītā
  cāpā "upakājīvakassa 4- puttā"tiādinā maṁ ghaṭṭentī puttaṁ tosesi keḷāyasi. 5-
  "supati Maṁ maññamānā"ti ca paṭhanti, supatīti maṁ maññamānāti attho. Cāpāya
  bandhanaṁ chetvāti cāpāya tayi uppannaṁ kilesabandhanaṁ chinditvā. Pabbajissaṁ
  punopahanti puna dutiyavāraṁpi ahaṁ pabbajissāmi.
       Idāni tassā "mayhaṁ attho natthī"ti vadati, taṁ sutvā cāpā khamāpentī
  "mā me kujjhī"ti gāthamāha. Tattha mā me kujjhīti keḷikaraṇamattena mā mayhaṁ
  kujjhi. Mahāvīra mahāmunīti upakaṁ ālapati. Taṁ hi sā "pubbepi pabbajito, idānipi
  pabbajitukāmo"ti katvā khantiñca paccāsiṁsantī "mahāmunī"ti āha. Tenevāha "na
  hi kodhaparetassa, suddhi atthi kuto tapo"ti, tvaṁ ettakampi asahanto kathaṁ
  cittaṁ damessasi, kathaṁ vā tapaṁ carissasīti adhippāyo.

  *  *  *  *  *  *
  Footnote: 1 chaṂa. pabbajiṁ 2 Sī. so eso 3 chaṂa. vā-saddo na dissati 4 chaṂa. ājīvakassa
  5 Sī. keḷāpayi
-------------------------------------------------
[page 286]
       Atha nāḷaṁ gantvā jīvitukāmosīti cāpāya vutto āha "pakkamissañca
  nāḷāto, kodha nāḷāya vacchatī"ti ko idha nāḷāya vasissati, nāḷātova ahaṁ
  pakkamissāmeva. So hi tassa jātagāmo, tato nikkhamitvā pabbaji, so ca
  magadharaṭṭhe bodhimaṇḍassa āsannapadese, taṁ sandhāya vuttaṁ. Bandhantī itthirūpena,
  samaṇe dhammajīvinoti cāpe tvaṁ dhammena jīvante dhammike pabbajite attano itthi-
  rūpena itthikuttākappehi bandhantī tiṭṭhasi. Yenāhaṁ idāni īdiso jāto, tasmā
  taṁ pariccajāmīti adhippāyo.
       Evaṁ vutte cāpā taṁ nivattetukāmā "ehi kāḷā"ti gāthamāha. Tassattho:-
  kāḷavaṇṇatāya kāḷa upaka ehi nivattassu mā pakkami, pubbe viya kāme
  paribhuñja, ahaṁ ca ye ca me santi ñātakā, te sabbeva tuyhaṁ mā 1- pakkamitukāmatāya
  vasīkatā vasavattino katāti.
       Taṁ sutvā upako "etto cāpe"ti gāthamāha. Tattha cāpeti ālapanaṁ. 2-
  Cāpasadisāṅgalaṭṭhitāya 3- hi sā cāpāti nāmaṁ labhi, tasmā cāpāti vuccati. Tvaṁ
  cāpe yathā bhāsasi, idāni yādisaṁ kathesi, ito catubbhāgameva piyasamudācāraṁ
  kareyyāsi. Tayi rattassa rāgābhibhūtassa purisassa oḷāraṁ vata taṁ siyā, ahaṁ
  panetarahi tayi kāmesu ca viratto, tasmā cāpāya vacane na tiṭṭhāmīti adhippāyo.
       Puna cāpā attani tassa āsattiṁ uppādetukāmā "kāḷaṅginin"tiādimāha.
  Tattha kāḷāti tassālapanaṁ. Aṅgininti aṅgalaṭṭhisampannaṁ. Ivāti upamāya nipāto.
  Takkāriṁ pupphitaṁ girimuddhanīti pabbatamuddhani ṭhitaṁ supupphitadālimalaṭṭhiṁ 4- viya.
  "ukkāgārin"ti 5- Ca keci paṭhanti, aṅgatthilaṭṭhiṁ 6- viyāti attho.
  Girimuddhanīti ca idaṁ kenaci anupahatasobhatādassanatthaṁ vuttaṁ. Keci "kāliṅginin"ti
  pāṭhaṁ 7- vatvā tassa kumbhaṇḍalatāsadisanti atthaṁ vadanti. Phullaṁ dālimalaṭṭhiṁvāti
  pupphitaṁ bījapūralataṁ viya.

  *  *  *  *  *  *
  Footnote: 1 Sī. imāya 2 chaṂa. cāpe 3 Sī. aṅkalaṭṭhitāya, Ma. aṅgasaṇḍitāya
  4 Sī. supupphitagaṇikāḷikalaṭṭhiṁ 5 Sī. ukkāhārinti 6 Sī. aggilaṭṭhiṁ
  7 Sī. kakkārinti
-------------------------------------------------
[page 287]
  Antodīpeva pāṭalinti dīpakabbhantare 1- pupphitapāṭalirukkhaṁ viya, dīpaggahaṇañcettha
  sobhāpāṭihāriyadassanatthameva.
       Haricandanalittaṅginti lohitacandanena anulittasabbaṅgiṁ. Kāsikuttamadhārininti
  uttamakāsikavatthadharaṁ. Taṁ manti tādisaṁ maṁ. Rūpavatiṁ santinti rūpasampannaṁ samānaṁ.
  Kassa ohāya gacchasīti kassa nāma sattassa, kassa vā hetuno kena kāraṇena
  ohāya pahāya pariccajitvā gacchasi.
       Ito parampi tesaṁ vacanapaṭivacanagāthāva ṭhapetvā pariyosāne tisso gāthā.
  Tattha sākuṇikovāti sakuṇaluddo viya. Āharimena rūpenāti kesamaṇḍanādinā
  sarīrajagganena ceva vatthābharaṇādinā ca abhisaṅkhārikena rūpena vaṇṇena kittimena
  cāturiyenāti attho. Na maṁ tvaṁ bādhayissasīti pubbe viya idāni maṁ tvaṁ bādhituṁ
  na sakkhissasi.
       Puttaphalanti puttasaṅkhātaṁ phalaṁ puttapasavo. Sappaññāti paññavanto, saṁsāre
  ādīnavavibhāviniyā paññāya samannāgatāti adhippāyo. Te hi appaṁ vā mahantaṁ
  vā ñātiparivaṭṭaṁ bhogakkhandhaṁ vā pahāya pabbajanti. Tenāha "pabbajanti mahāvīrā,
  nāgo chetvāva bandhanan"ti, ayabandhanaṁ viya hatthināgo gihibandhanaṁ chinditvā
  mahāvīriyāva pabbajanti, na nihīnavīriyāti attho.
       Daṇḍenāti yena kenaci daṇḍena. Churikāyāti khurena. 2- Bhūmiyaṁva nisumbheyyanti
  paṭhaviyaṁ pātetvā pothanavijjanādinā vibādhissāmi. Puttasokā na gacchasīti
  puttasokanimittaṁ na gacchissasi.
       Padāhisīti dassasi. Puttakatteti puttakāraṇā. Jammīti tassā ālapanaṁ, lāmaketi
  attho.

  *  *  *  *  *  *
  Footnote: 1 Sī. dīpakassantare 2 Sī. khuriyā
-------------------------------------------------
[page 288]
       Idāni tassa gamanaṁ anujānitvā gamanaṭṭhānaṁ jānituṁ "handa kho"ti gāthamāha.
       Itaro pubbe ahaṁ aniyyānikaṁ sāsanaṁ paggayha aṭṭhāsiṁ, idāni pana niyyānike
  anantajinassa sāsane ṭhātukāmo, tasmā tassa santikaṁ gamissāmīti dassento
  "ahumhā"tiādimāha. Tattha gaṇinoti gaṇadhaRā. Assamaṇāti na samitapāpā. Samaṇa-
  māninoti samitapāpāti evaṁ saññino. Vicarimhāti pūraṇādīsu attānaṁ pakkhipitvā
  vadati.
       Nerañjaraṁ patīti nerañjarāya nadiyā samīpe tassā tīre. Buddhoti abhisambodhiṁ
  patto, abhisambodhiṁ patvā dhammaṁ desento sabbakālaṁ bhagavā tattheva vasīti
  adhippāyena vadati.
       Vandanaṁ dāni me vajjāsīti mama vandanaṁ vadeyyāsi, mama vacanena lokanāthaṁ
  anuttaraṁ vadeyyāsīti attho. Padakkhiṇañca katvāna, ādiseyyāsi dakkhiṇanti buddhaṁ
  bhagavantaṁ tikkhattuṁ padakkhiṇaṁ katvāpi catūsu disāsu 1- vanditvā tato puññato mayhaṁ
  pattidānaṁ dento padakkhiṇaṁ ādiseyyāsi buddhaguṇānaṁ sutapubbattā hetusampannatāya
  ca evaṁ vadati. Etaṁ kho labbhaṁ amhehīti etaṁ padakkhiṇakaraṇaṁ puññaṁ amhehi
  tava dātuṁ sakkā, na nivattanaṁ, pubbe viya kāmūpabhogo ca na sakkāti adhippāyo. 2-
  Te vajjanti tava vandanaṁ vajjaṁ vakkhāmi.
       Soti kāḷo. Addasāsīti adakkhi.
       Satthudesanāyaṁ saccakathāya padhānattā tabbinimuttāya abhāvato "dukkhan"tiādi
  vuttaṁ. Sesaṁ vuttanayameva.
                      Cāpātherīgāthāvaṇṇanā niṭṭhitā.

  *  *  *  *  *  *
  Footnote: 1 chaṂa. ṭhānesu 2 Ma. adhippāyo. tvañca meti tvaṁ cāpe
-------------------------------------------------
[page 289]
                     470. 4. Sundarītherīgāthāvaṇṇanā
       petāni bhoti puttānītiādikā sundariyā theriyā gāthā.
       Ayampi purimabuddhesu katādhikārā tattha tattha bhave vivaṭṭūpanissayaṁ kusalaṁ
  upacinantī ito ekatiṁsakappe vessabhussa bhagavato kāle kulagehe nibbattitvā
  viññutaṁ patvā ekadivasaṁ satthāraṁ piṇḍāya carantaṁ disvā pasannamānasā bhikkhaṁ
  datvā pañcapatiṭṭhitena vandi. 1- Satthā tassā cittappasādaṁ ñatvā anumodanaṁ katvā
  pakkāmi. Sā tena puññakammena tāvatiṁse nibbattitvā tattha yāvatāyukaṁ ṭhatvā
  dibbasampattiṁ anubhavitvā tato cutā aparāparaṁ sugatīsuyeva saṁsarantī paripakkañāṇā
  hutvā imasmiṁ buddhuppāde bārāṇasiyaṁ sujātassa nāma brāhmaṇassa dhītā hutvā
  nibbatti, tassā rūpasampatti sundarīti nāmaṁ ahosi, vayappattakāle cassā
  kaniṭṭhabhātā kālamakāsi. Athassā pitā puttasokena abhibhūto tattha tattha vicaranto
  vāsiṭṭhittheriyā samāgantvā taṁ sokavinodanakāraṇaṁ pucchanto "petāni bhoti
  puttānī"tiādikā dve gāthā abhāsi. Therī taṁ sokābhibhūtaṁ ñatvā sokaṁ vinodetu-
  kāmā "bahūni puttadhītānī"tiādikā dve gāthā vatvā attano asokabhāvaṁ kathesi.
  Taṁ sutvā brāhmaṇo taṁ "kathaṁ tvaṁ ayye evaṁ asokā jātā"ti āha. Tassa
  therī ratanattayassa guṇe vaṇṇesi. 2-
       Atha brāhmaṇo "kuhiṁ satthā"ti pucchitvā "idāni mithilāyaṁ viharatī"ti taṁ
  sutvā tāvadeva rathaṁ yojetvā rathena mithilaṁ gantvā satthāraṁ upasaṅkamitvā
  vanditvā sammodanīyaṁ kathaṁ katvā ekamantaṁ nisīdi. Tassa satthā dhammaṁ desesi.
  So dhammaṁ sutvā paṭiladdhasaddho pabbajitvā vipassanaṁ paṭṭhapetvā ghaṭento vāyamanto
  tatiyadivase arahattaṁ pāpuṇi. Atha sārathi rathaṁ ādāya bārāṇasiṁ gantvā brāhmaṇiyā

  *  *  *  *  *  *
  Footnote: 1 Sī. vanditvā ṭhitā 2 chaṂa. therī ratanattayaguṇaṁ kathesi
-------------------------------------------------
[page 290]
  Taṁ pavattiṁ ārocesi. Sundarīpi 1- attano pitu pabbajitabhāvaṁ sutvā "amma ahampi
  pabbajissāmī"ti mātaraṁ āpucchi. Mātā 2- "yaṁ imasmiṁ gehe bhogajātaṁ, sabbantaṁ
  tuyhaṁ santakaṁ, tvaṁ imassa kulassa dāyādikā paṭipajja, imaṁ sabbabhogaṁ paribhuñja,
  mā pabbajī"ti āha. Sā "na mayhaṁ bhogehi attho, pabbajissāmevāhaṁ ammā"ti
  mātaraṁ anujānāpetvā mahatiṁ sampattiṁ kheḷapiṇḍaṁ viya chaḍḍetvā pabbaji.
  Pabbajitvā ca sikkhamānāyeva hutvā vipassanaṁ vaḍḍhetvā ghaṭentī vāyamantī
  hetusampannatāya ñāṇassa paripākaṁ gatattā saha paṭisambhidāhi arahattaṁ pāpuṇi.
  Tena vuttaṁ apadāne 3-:-
             "piṇḍapātaṁ carantassa vessabhussa mahesino
              kaṭacchubhikkhamuggayha buddhaseṭṭhassadāsahaṁ.
              Paṭiggahetvā sambuddho vessabhū lokanāyako
              vīthiyaṁ saṇṭhito satthā akā me anumodanaṁ.
              Kaṭacchubhikkhaṁ datvāna tāvatiṁsaṁ gamissasi
              chattiṁsadevarājūnaṁ mahesittaṁ karissasi.
              Paññāsaṁ cakkavattīnaṁ mahesittaṁ karissasi
              manasā patthitaṁ sabbaṁ paṭilacchasi sabbadā.
              Sampattiṁ anubhotvāna pabbajissasi kiñcanā
              sabbāsave pariññāya nibbāyissasināsavā.
              Idaṁ vatvāna sambuddho vessabhū lokanāyako
              nabhaṁ abbhuggamī dhīro haṁsarājāva ambare.

  *  *  *  *  *  *
  Footnote: 1 chaṂa. sundarī 2 Sī. sā 3 imā gāthā pāḷiyaṁ na dissanti
-------------------------------------------------
[page 291]
              Sudinnaṁ me dānaṁ varaṁ suyiṭṭhā yāgasampadā
              kaṭacchubhikkhaṁ datvāna pattāhaṁ acalaṁ padaṁ.
              Ekatiṁse ito kappe yaṁ dānamadadiṁ tadā
              duggatiṁ nābhijānāmi bhikkhādānassidaṁ phalaṁ.
              Kilesā jhāpitā mayhaṁ .pe. Kataṁ buddhassa sāsanan"ti.
       Arahattaṁ pana patvā phalasukhena nibbānasukhena ca viharantī aparabhāge "satthu puratopi
  sīhanādaṁ nadissāmī"ti upajjhāyaṁ āpucchitvā bārāṇasito nikkhamitvā sambahulāhi
  bhikkhunīhi saddhiṁ anukkamena sāvatthiṁ gantvā satthu santikaṁ upasaṅkamitvā
  satthāraṁ vanditvā ekamantaṁ ṭhitā satthārā katapaṭisanthārā satthu orasadhītubhāvādi-
  vibhāvanena aññaṁ byākāsi. Athassā mātaraṁ ādiṁ katvā sabbo ñātigaṇo
  parijano ca pabbaji. Sā aparabhāge attano paṭipattiṁ paccavekkhitvā pitarā
  vuttagāthaṁ ādiṁ katvā udānavasena:-
       [313] "petāni Bhoti puttāni khādamānā tuvaṁ pure
              tuvaṁ divā ca ratto ca atīva paritappasi.
       [314] Sājja sabbāni khāditvā sataputtāni brāhmaṇī
              vāsiṭṭhi kena vaṇṇena na bāḷhaṁ paritappasi.
       [315] Bahūni puttasatāni ñātisaṅghasatāni ca
              khāditāni atītaṁse mama tuyhañca brāhmaṇa.
       [316] Sāhaṁ nissaraṇaṁ ñatvā jātiyā maraṇassa ca
              na socāmi na rodāmi na cāpi paritappayiṁ.
-------------------------------------------------
[page 292]
       [317] Abbhutaṁ vata vāsiṭṭhi vācaṁ bhāsasi edisiṁ
              kassa tvaṁ dhammamaññāya giraṁ bhāsasi edisiṁ.
       [318] Esa brāhmaṇa sambuddho nagaraṁ mithilaṁ pati
              sabbadukkhappahānāya dhammaṁ desesi pāṇinaṁ.
       [319] Tassa brahme arahato dhammaṁ sutvā nirūpadhiṁ
              tattha viññātasaddhammā puttasokaṁ byapānudiṁ.
       [320] So ahampi gamissāmi nagaraṁ mithilaṁ pati
              appeva maṁ so bhagavā sabbadukkhā pamocaye.
       [321] Addasa brāhmaṇo buddhaṁ vippamuttaṁ nirūpadhiṁ
              svassa dhammamadesesi muni dukkhassa pāragū.
       [322] Dukkhaṁ dukkhasamuppādaṁ dukkhassa ca atikkamaṁ
              ariyaṭṭhaṅgikaṁ maggaṁ dukkhūpasamagāminaṁ.
       [323] Tattha viññātasaddhammo pabbajjaṁ samarocayi
              sujāto tīhi rattīhi tisso vijjā aphassayi.
       [324] Ehi sārathi gacchāhi rathaṁ niyyādayāhimaṁ
              ārogyaṁ brāhmaṇiṁ vajja `pabbaji dāni brāhmaṇo
              sujāto tīhi rattīhi tisso vijjā aphassayi.'
       [325] Tato ca rathamādāya sahassañcāpi sārathi
              ārogyaṁ brāhmaṇiṁvoca `pabbaji dāni brāhmaṇo
              sujāto tīhi rattīhi tisso vijjā aphassayi.'
-------------------------------------------------
[page 293]
       [326] Etañcāhaṁ assarathaṁ sahassañcāpi sārathi
              tevijjaṁ brāhmaṇaṁ sutvā puṇṇapattaṁ dadāmi te.
       [327] Tuyheva hotvassaratho sahassañcāpi brāhmaṇi
               ahampi pabbajissāmi varapaññassa santike.
                    [328] Hatthī gavassaṁ maṇikuṇḍalañca
                          phītañcimaṁ gahavibhavaṁ pahāya
               pitā pabbajito tuyhaṁ bhuñja bhogāni sundarī
               tuvaṁ dāyādikā kule.
                    [329] Hatthī gavassaṁ maṇikuṇḍalañca
                          rammañcimaṁ gahavibhavaṁ pahāya
               pitā pabbajito mayhaṁ puttasokena aṭṭito
               ahampi pabbajissāmi bhātusokena aṭṭitā.
        [330] So te ijjhatu saṅkappo yaṁ tvaṁ patthesi sundarī
               uttiṭṭhapiṇḍo uñcho ca paṁsukūlañca cīvaraṁ
               etāni abhisambhontī paraloke anāsavā.
        [331] Sikkhamānāya me ayye dibbacakkhu visodhitaṁ
               pubbenivāsaṁ jānāmi yattha me vusitaṁ pure.
        [332] Tuvaṁ nissāya kalyāṇi theri saṁghassa sobhane
               tisso vijjā anuppattā kataṁ buddhassa sāsanaṁ.
        [333] Anujānāhi me ayye icche sāvatthi gantave
               sīhanādaṁ nadissāmi buddhaseṭṭhassa santike.
-------------------------------------------------
[page 294]
        [334] Passa sundari satthāraṁ hemavaṇṇaṁ harittacaṁ
               adantānaṁ dametāraṁ sambuddhamakutobhayaṁ.
        [335] Passa sundiramāyantiṁ vippamuttaṁ nirūpadhiṁ
               vītarāgaṁ visaṁyuttaṁ katakiccaṁ anāsavaṁ.
        [336] Bārāṇasito nikkhamma tava santikamāgatā
               sāvikā te mahāvīra pāde vandati sundarī.
        [337] Tuvaṁ buddho tuvaṁ satthā tuyhaṁ dhītāmhi brāhmaṇa
               orasā mukhato jātā katakiccā anāsavā.
        [338] Tassā te svāgataṁ bhadde tato te adurāgataṁ
               evaṁ hi dantā āyanti satthu pādāni vandikā
               vītarāgā visaṁyuttā katakiccā anāsavā"ti
  imā gāthā paccudāhāsi.
       Tattha petānīti matāni. Bhotīti taṁ ālapati. Puttānīti liṅgavipallāsena vuttaṁ,
  pete putteti attho. Eko eva ca tassā putto mato, brāhmaṇo pana
  "cirakālaṁ ayaṁ sokena aṭṭā hutvā vicari, bahū maññe imissā puttā matā"ti
  evaṁsaññī hutvā bahuvacanenāha. Tathā ca "sājja sabbāni khāditvā sataputtānī"ti.
  Khādamānāti lokavohāravasena khuṁsanavacanametaṁ. Loke hi yassā itthiyā jātajātā
  puttā maranti, taṁ garahantā "puttakhādinī"tiādiṁ vadanti. Atīvāti ativiya bhusaṁ.
  Paritappasīti santappasi, pureti yojanā. Ayaṁ hettha saṅkhepattho:- bhoti vāsiṭṭhi
  pubbe tvaṁ mataputtā hutvā socantī paridevantī ativiya sokāya samappitā 1-
  gāmanigamarājadhāniyo āhiṇḍasi.

  *  *  *  *  *  *
  Footnote: 1 Sī. sokasamappitā
-------------------------------------------------
[page 295]
       Sājjāti sā ajja, sā tvaṁ etarahi sabbāni sataputtāni khāditvāti
  attho. 1- "sajjā"ti Vā pāṭho. Kena vaṇṇenāti kena kāraṇena.
       Khāditānīti therīpi brāhmaṇena vuttapariyāyena 2- vadati. Khāditāni vā byaggha-
  dīpiviḷārādijātiyo sandhāyevamāha. Atītaṁseti atītakoṭṭhāse, atikkantabhavesūti
  attho. Mama tuyhañcāti mayā ca tayā ca.
       Nissaraṇaṁ ñatvāti jātiyā maraṇassa ca nissaraṇabhūtaṁ nibbānaṁ maggañāṇena
  paṭivijjhitvā. Na cāpi paritappayinti na paritupāyāsiṁ, ahaṁ upāyāsaṁ nāpajjinti
  attho.
       Abbhutaṁ vatāti acchariyaṁ vata. Taṁ hi abbhutaṁ pubbe abhūtaṁ abbhutanti vuccati.
  Edisinti evarūpiṁ, "na socāmi na rodāmi, na cāpi paritappayin"ti evaṁ socanādīnaṁ
  abhāvadīpanivācaṁ. Kassa tvaṁ dhammamaññāyāti kevalaṁ yathā ediso dhammo laddhuṁ
  na sakkā, tasmā kassa nāma satthuno dhammaññāya giraṁ 3- vācaṁ 4- bhāsasi edisanti
  satthāraṁ sāsanañca pucchati.
       Nirūpadhinti niddukkhaṁ. Viññātasaddhammāti paṭividdhāriyasaccadhammā.
  Byapānudinti nīhariṁ pajahiṁ.
       Vippamuttanti sabbaso vimuttaṁ, sabbakilesehi sabbabhavehi ca visaṁyuttaṁ.
  Svassāti so sammāsambuddho assa brāhmaṇassa.
       Tatthāti tassaṁ catusaccadhammadesanāyaṁ. 5-
       Rathaṁ niyyādayāhimanti imaṁ rathaṁ brāhmaṇiyā niyyādehi.

  *  *  *  *  *  *
  Footnote: 1 chaṂa. sā tvaṁ etarahīti attho 2 chaṂa. vuttapariyāyeneva 3 chaṂa. thiraṁ
  4 chaṂa. ayaṁ pāṭho na dissati 5 Sī. catusaccadhammadesanaṁ
-------------------------------------------------
[page 296]
       Sahassañcāpīti maggaparibbayatthaṁ nītaṁ kahāpaṇasahassañcāpi ādāya
  niyyādehīti yojanā.
       Assarathanti assayuttaṁ rathaṁ. Puṇṇapattanti tuṭṭhidānaṁ.
       Evaṁ brāhmaṇiyā tuṭṭhidāne diyyamāne taṁ asampaṭicchanto sārathi "tuyheva
  hotū"ti gāthaṁ vatvā satthu santikeyeva gantvā pabbaji. Pabbajite pana sārathimhi
  brāhmaṇī attano dhītaraṁ sundariṁ āmantetvā gharāvāse niyojentī "hatthī
  gavassan"ti gāthamāha. Tattha hatthīti hatthino. Gavassanti gāvo ca assā ca.
  Maṇikuṇḍalañcāti maṇi ca kuṇḍalāni ca. Phītañcimaṁ gahavibhavaṁ pahāyāti imaṁ hatthi-
  ādippabhedaṁ yathāvuttaṁ avuttañca khettavatthuhiraññasuvaṇṇādibhedaṁ phītaṁ pahūtañca
  gahavibhavaṁ gehūpakaraṇaṁ aññañca dāsidāsādikaṁ sabbaṁ pahāya tava pitā pabbajito.
  Bhuñja bhogāni sundarīti sundari tvaṁ ime bhoge bhuñjassu. Tuvaṁ dāyādikā
  kuleti tuvaṁ hi imasmiṁ kule dāyajjārahāti.
       Taṁ sutvā sundarī attano nekkhammajjhāsayaṁ pakāsentī "hatthī gavassan"ti-
  ādimāha.
       Atha naṁ mātā nekkhammeyeva niyojentī "so te ijjhatū"tiādinā 1-
  diyadḍhagāthamāha. Tattha yaṁ tvaṁ patthesi sundarīti sundari tvaṁ idāni yaṁ patthesi
  ākaṅkhasi. So tava pabbajjāya saṅkappo pabbajjāya chando ijjhatu anantarāyena sijjhatu.
  Uttiṭṭhapiṇḍoti ghare ghare patiṭṭhitvā laddhabbabhikkhāpiṇḍo. Uñchoti tadatthaṁ
  gharapaṭipāṭiyā āhiṇḍanaṁ uddissa ṭhānañca. 2- Etānīti uttiṭṭhapiṇḍādīni.
  Abhisambhontīti anibbinnarūpā jaṅghabalaṁ nissāya abhisambhavantī, sādhentīti attho.

  *  *  *  *  *  *
  Footnote: 1 Sī. ādikaṁ 2 i. āhiṇḍantā uttiṭṭhānañca
-------------------------------------------------
[page 297]
       Atha sundarī "sādhu ammā"ti mātuyā paṭissuṇitvā nikkhamitvā bhikkhunupassayaṁ
  gantvā sikkhamānāyeva samānā tisso vijjā sacchikatvā "satthu santikaṁ
  gamissāmī"ti upajjhāyaṁ ārocetvā bhikkhunīhi saddhiṁ sāvatthiṁ agamāsi. Tena vuttaṁ
  "sikkhamānāya me ayye"tiādi. Tattha sikkhamānāya meti sikkhamānāya samānāya mayā.
  Ayyeti attano upajjhāyaṁ ālapati.
       Tuvaṁ nissāya kalyāṇi, theri saṁghassa sobhaneti bhikkhunisaṁghe vuḍḍhatarabhāvena
  thiraguṇayogena ca saṁghattheri sobhanehi sīlādīhi samannāgatattā sobhane kalyāṇi
  kalyāṇamitte ayye taṁ nissāya mayā tisso vijjā anuppattā kataṁ buddhassa
  sāsananti yojanā.
       Iccheti icchāmi. Sāvatthi gantaveti sāvatthiṁ gantuṁ. Sīhanādaṁ nadissāmīti
  aññabyākaraṇameva sandhāyāha.
       Atha sundarī anukkamena sāvatthiṁ gantvā vihāraṁ pavisitvā satthāraṁ dhammāsane
  nisinnaṁ disvā uḷārapītisomanassaṁ paṭisaṁvedayamānā attānameva ālapantī āha
  "passa sundarī"ti. Hemavaṇṇanti suvaṇṇavaṇṇaṁ. Harittacanti kāñcanasannibhattacaṁ.
  Ettha ca bhagavā pītavaṇṇena "suvaṇṇavaṇṇo"ti vuccati. Athakho sammadeva ghaṁsitvā
  jātihiṅgulakena anulimpitvā suparimajjitakāñcanādāsasannibhoti dassetuṁ
  "hemavaṇṇan"ti vatvā "harittacan"ti vuttaṁ.
       Passa sundarimāyantinti taṁ sundariṁ nāmikaṁ maṁ bhagavā āgacchantiṁ passa.
  "vippamuttan"tiādinā Aññaṁ byākarontī pītivipphāravasena vadati.
       Kuto pana āgatā, kattha ca āgatā, kīdisā cāyaṁ sundarīti āsaṅkantānaṁ
  āsaṅkaṁ nivattetuṁ "bārāṇasito"ti gāthaṁ vatvā tattha "sāvikā cā"ti vuttamatthaṁ
  pākaṭataraṁ kātuṁ "tuvaṁ buddho"ti gāthamāha. Tassattho:- imasmiṁ sadevake loke
-------------------------------------------------
[page 298]
  Tuvameveko sabbaññubuddho, diṭṭhadhammikasamparāyikaparamatthehi yathārahaṁ anusāsanato
  tuvaṁ me satthā, ahañca khīṇāsavabrāhmaṇī bhagavā tuyhaṁ ure vāyāma 1- janitābhi-
  jātitāya orasā, mukhato pavattadhammaghosena sāsanassa ca pamukhabhūtena ariyamaggena
  jātattā mukhato jātā, niṭṭhitapariññātādikaraṇīyatāya katakiccā, sabbaso āsavānaṁ
  khepitattā anāsavāti.
       Athassā satthā āgamanaṁ abhinandanto "tassā te svāgatan"ti gāthamāha.
  Tassattho:- yā tvaṁ mayā adhigatadhammaṁ yāthāvato adhigacchi. Tassā te bhadde
  sundari idha mama santike āgataṁ āgamanaṁ suāgataṁ. Tato eva taṁ adurāgataṁ
  na durāgataṁ hoti. Kasmā? yasmā evaṁ hi dantā āyantīti, yathā tvaṁ sundari,
  evaṁ hi uttamena ariyamaggadamathena dantā tato eva sabbadhi vītarāgā sabbesampi
  saṁyojanānaṁ samucchinnattā visaṁyuttā katakiccā anāsavā satthu pādānaṁ vandikā
  āgacchanti, tasmā tassā te svāgataṁ adurāgatanti yojanā.
                      Sundarītherīgāthāvaṇṇanā niṭṭhitā.
                       ---------------------
                  471. 5. Subhākammāradhītutherīgāthāvaṇṇanā
       daharāhantiādikā subhāya kammāradhītāya theriyā gāthā.
       Ayampi purimabuddhesu katādhikārā tattha tattha bhave vivaṭṭūpanissayaṁ kusalaṁ
  upacinantī anukkamena sambhāvitakusalamūlā 2- upacitavimokkhasambhārā sugatīsuyeva
  saṁsarantī paripakkañāṇā hutvā imasmiṁ buddhuppāde rājagahe aññatarassa suvaṇṇakārassa
  dhītā hutvā nibbatti, rūpasampattisobhāya subhātissā nāmaṁ ahosi. Sā anukkamena

  *  *  *  *  *  *
  Footnote: 1 Sī. urasā manasā, i. ure tassā maṁ 2 Ma.,i. saṁropitakusalamūlā
-------------------------------------------------
[page 299]
  Viññutaṁ pattā 1- satthu rājagahappavesane satthari sañjātappasādā ekadivasaṁ bhagavantaṁ
  upasaṅkamitvā vanditvā ekamantaṁ nisīdi. Satthā tassā indriyaparipākaṁ disvā
  ajjhāsayānurūpaṁ catusaccadhammaṁ desesi. Sā tāvadeva sahassanayapaṭimaṇḍite sotāpatti-
  phale patiṭṭhāsi. Sā aparabhāge gharāvāse dosaṁ disvā mahāpajāpatiyā gotamiyā
  santike pabbajitvā bhikkhunisīlesu patiṭṭhitā uparimaggatthāya bhāvanaṁ anuyuñji. 2-
  Taṁ ñātakā kālena kālaṁ upasaṅkamitvā kāmehi nimantentā pahūtadhanaṁ vibhavajātañca
  dassetvā palobhenti. Sā tesaṁ 3- ekadivasaṁ attano santikaṁ upagatānaṁ gharāvāsesu
  kāmesu ca ādīnavaṁ pakāsentī "daharāhan"tiādīhi catuvīsatiyā gāthāhi dhammaṁ
  kathetvā te nirāse katvā vissajjetvā vipassanāya kammaṁ karontī indriyāni
  pariyojentī 4- bhāvanaṁ ussukkāpetvā nacirasseva saha paṭisambhidāhi arahattaṁ
  pāpuṇi. Arahattaṁ pana patvā:-
       [339] "daharāhaṁ Suddhavasanā yaṁ pure dhammamassuṇiṁ
              tassā me appamattāya saccābhisamayo ahu.
       [340] Tatohaṁ sabbakāmesu bhusaṁ aratimajjhagaṁ
              sakkāyasmiṁ bhayaṁ disvā nekkhammasseva 5- pīhaye.
       [341] Hitvānāhaṁ ñātigaṇaṁ dāsakammakarāni ca
              gāmakhettāni phītāni ramaṇīye pamodite.
       [342] Pahāyāhaṁ pabbajitā sāpateyyamanappakaṁ
              evaṁ saddhāya nikkhamma saddhamme suppavedite.
       [343] Na me taṁ assa 6- paṭirūpaṁ ākiñcaññaṁ hi patthaye
              yo jātarūparajataṁ chaḍḍetvā punarāgame.

  *  *  *  *  *  *
  Footnote: 1 chaṂa. patvā 2 Sī.,i. anuyuñjati 3 chaṂa. ayaṁ pāṭho na dissati
  4 chaṂa. pariyodapentī 5 chaṂa. nekkhammameva 6 chaṂa. netaṁ assa
-------------------------------------------------
[page 300]
       [344] Rajataṁ jātarūpaṁ vā na bodhāya na santiyā 1-
              netaṁ samaṇasāruppaṁ na etaṁ ariyadhanaṁ.
       [345] Lobhanaṁ madanaṁ cetaṁ mohanaṁ rajavaḍḍhanaṁ
              sāsaṅkaṁ bahuāyāsaṁ natthi cettha dhuvaṁ ṭhiti.
       [346] Ettha rattā pamattā ca saṅkiliṭṭhamanā narā
              aññamaññena byāruddhā puthū kubbanti medhagaṁ.
       [347] Vadho bandho parikleso jāni sokapariddavo
              kāmesu adhipannānaṁ dissate byasanaṁ bahuṁ.
       [348] Taṁ maṁ ñātī amittāva kiṁ vo kāmesu yuñjatha
              jānātha maṁ pabbajitaṁ kāmesu bhayadassiniṁ.
       [349] Na hiraññasuvaṇṇena parikkhīyanti āsavā
              amittā vadhakā kāmā sapattā sallabandhanā.
       [350] Taṁ maṁ ñātī amittāva kiṁ vo kāmesu yuñjatha
              jānātha maṁ pabbajitaṁ maṇḍaṁ saṅghāṭipārutaṁ.
       [351] Uttiṭṭhapiṇḍo uñcho ca paṁsukūlañca cīvaraṁ
              etaṁ kho mama sāruppaṁ anagārūpanissayo.
       [352] Vantā mahesīhi kāmā ye dibbā ye ca mānusā
              khemaṭṭhāne vimuttā te pattā te acalaṁ sukhaṁ.
       [353] Māhaṁ kāmehi saṅgacchiṁ yesu tāṇaṁ na vijjati
              amittā vadhakā kāmā aggikhandhūpamā dukhā.

  *  *  *  *  *  *
  Footnote: 1 i. na bodhāya na santaye
-------------------------------------------------
[page 301]
       [354] Aparisuddho eso sabhayo 1- savighāto sakaṇṭako
              gedho suvisamo ceso mahanto mohanāmukho.
       [355] Upasaggo bhīmarūpo kāmā sappasirūpamā
              ye bālā abhinandanti andhabhūtā puthujjanā.
       [356] Kāmapaṅkena sattā hi bahū loke aviddasū
              pariyantaṁ na jānanti jātiyā maraṇassa ca.
       [357] Duggatigamanaṁ maggaṁ manussā kāmahetukaṁ
              bahuṁ ve paṭipajjanti attano rogamāvahaṁ.
       [358] Evaṁ amittajananā tāpanā saṅkilesikā
              lokāmisā bandhanīyā kāmā maraṇabandhanā.
       [359] Ummādanā ullapanā kāmā cittappamāthino
              sattānaṁ saṅkilesāya khippaṁ mārena oḍḍitaṁ.
       [360] Anantādīnavā kāmā bahudukkhā mahāvisā
              appassādā raṇakarā sukkapakkhavisosanā.
       [361] Sāhaṁ etādisaṁ hitvā 2- byasanaṁ kāmahetukaṁ
              na taṁ paccāgamissāmi nibbānābhiratā sadā.
       [362] Raṇaṁ taritvā kāmānaṁ sītibhāvābhikaṅkhinī
              appamattā vihassāmi ratā saṁyojanakkhaye. 3-
       [363] Asokaṁ virajaṁ khemaṁ ariyaṭṭhaṅgikaṁ ujuṁ
              taṁ maggaṁ anugacchāmi yena tiṇṇā mahesino.

  *  *  *  *  *  *
  Footnote: 1 chaṂa. paripantho esa bhayo. evamuparipi 2 chaṂa. katvā
  3 chaṂa. sabbasaṁyojanakkhaye. evamuparipi
-------------------------------------------------
[page 302]
       [364] Imaṁ passatha dhammaṭṭhaṁ subhaṁ kammāradhītaraṁ
              anejaṁ upasampajja rukkhamūlamhi jhāyati.
       [365] Ajjaṭṭhamī pabbajitā saddhā saddhammasobhanā
              vinītuppalavaṇṇāya tevijjā maccuhāyinī.
       [366] Sāyaṁ bhujissā anaṇā 1- bhikkhunī bhāvitindriyā
              sabbayogavisaṁyuttā katakiccā anāsavā.
       [367] Taṁ sakko devasaṅghena upasaṅkamma iddhiyā
              namassati bhūtapati subhaṁ kammāradhītaran"ti
  imā gāthā abhāsi.
       Tattha daharāhaṁ suddhavasanā, yaṁ pure dhammamassuṇinti yasmā ahaṁ pubbe
  daharā taruṇī eva suddhavasanā suddhavatthanivatthā alaṅkatapaṭiyattā satthu santike
  dhammaṁ assosiṁ. Tassā me appamattāya, saccābhisamayo ahūti yasmā ca tassā
  me mayhaṁ yathāsutadhammaṁ paccavekkhitvā appamattāya upaṭṭhitasatiyā sīlaṁ adhiṭṭhahitvā
  bhāvanaṁ anuyuñjantiyāva catunnaṁ ariyasaccānaṁ abhisamayo "idaṁ dukkhan"tiādinā 2-
  nayena paṭivedho ahosi.
       Tatohaṁ sabbakāmesu, bhusaṁ aratimajjhaganti tato tena kāraṇena satthu santike
  dhammassa sutattā saccānañca abhisamitattā manussesu dibbesu cāti sabbesupi
  kāmesu bhusaṁ ativiya aratiṁ ukkaṇṭhiṁ adhigacchiṁ. Sakkāyasmiṁ upādānakkhandhapañcake
  bhayaṁ sappaṭibhayabhāvaṁ ñāṇacakkhunā disvā nekkhammasseva pabbajjāya nibbānasseva 3-
  pīhaye pihayāmi patthayāmi.

  *  *  *  *  *  *
  Footnote: 1 chaṂa. aṇaṇā 2 khu.paṭi. 31/32/38 3 chaṂa. nekkhammameva pabbajjaṁ nibbānameva
-------------------------------------------------
[page 303]
       Dāsakammakarāni cāti dāse ca kammakare 1- ca. Liṅgavipallāsena hetaṁ vuttaṁ.
  Gāmakhettānīti gāme ca pubbaṇṇāparaṇṇaviruhanakkhettāni ca, gāmapariyāpannāni
  vā khettāni. Phītānīti samiddhāni. Ramaṇīyeti manuññe. Pamoditeti pamudite 2-.
  Bhogakkhandhe hitvāti sambandho. Sāpateyyanti santakaṁ dhanaṁ, maṇikarasuvaṇṇakararajatakarādi-
  pariggahavatthuṁ. 3- Anappakanti mahantaṁ, pahāyāti yojanā. Evaṁ saddhāya nikkhammāti
  "hitvānahaṁ ñātigaṇan"tiādinā vuttappakāraṁ 4- mahantaṁ ñātiparivaṭṭaṁ mahantaṁ bhogak-
  khandhañca pahāya kammaṁ kammaphalāni ratanattayañcāti saddheyyavatthuṁ saddhāya saddahitvā
  gharato nikkhamma saddhamme suppavedite sammāsambuddhena suṭṭhu pavedite ariyavinaye
  ahaṁ pabbajitā.
       Evaṁ pabbajitāya pana na me taṁ assa paṭirūpaṁ, 5- yadidaṁ chaḍḍitānaṁ kāmānaṁ
  paccāgamanaṁ. Ākiñcaññaṁ hi patthayeti ahaṁ hi 6- akiñcanabhāvaṁ apariggahabhāvameva
  patthayāmi. Yo jātarūparajataṁ, chaḍḍetvā punarāgameti yo puggalo suvaṇṇaṁ hiraññaṁ 7-
  aññampi vā kiñci dhanajātaṁ chaḍḍetvā puna taṁ gaṇheyya, so paṇḍitānaṁ
  antare kathaṁ sīsaṁ ukkhipeyya.
       Yasmā rajataṁ jātarūpaṁ vā, na bodhāya na santiyā na maggañāṇāya na
  nibbānāya hotīti attho. Netaṁ samaṇasāruppanti etaṁ jātarūparajatādipariggahavatthu,
  tassa vā pariggahaṇaṁ 8- samaṇasāruppaṁ na hoti. Tathā hi vuttaṁ "na kappati samaṇānaṁ
  sakyaputtiyānaṁ jātarūparajatan"tiādi. 9- Na etaṁ ariyaddhananti etaṁ yathāvutta-
  pariggahavatthu saddhādidhanaṁ viya ariyadhammamayampi dhanaṁ na hoti na ariyabhāvāvahanato. Tenāha
  "lobhanan"tiādiṁ.
       Tattha lobhananti lobhuppādanaṁ. Madananti madāvahaṁ. Mohananti sammohajananaṁ 10-.

  *  *  *  *  *  *
  Footnote: 1 chaṂa. kammakāre 2 Sī. pamudane 3 chaṂa. maṇikanakarajatādi... 4 chaṂa. vuttappakārena
  5 chaṂa. netaṁ assa paṭirūpaṁ 6 chaṂa. ayaṁ saddo na dissati 7 chaṂa. rajataṁ
  8 chaṂa. pariggaṇhanaṁ 9 vi.cūḷa. 7/446/286 10 Sī.,i. sammohanaṁ
-------------------------------------------------
[page 304]
  Rajavaḍḍhananti rāgarajādisaṁvaḍḍhanaṁ. Yena pariggahitaṁ, tassa āsaṅkāvahattā saha
  āsaṅkāya vattatīti sāsaṅkaṁ, yena pariggahitaṁ, tassa yato kuto āsaṅkāvahanti
  attho. Bahuāyāsanti sajjanarakkhaṇādivasena bahuparissamaṁ. 1- Natthi cettha dhuvaṁ ṭhitīti
  etasmiṁ dhane 2- dhuvabhāvo ca ṭhitibhāvo ca natthi, cañcalamanavaṭṭhitamevāti 3- attho.
       Ettha rattā pamattā cāti etasmiṁ dhane rattā sañjātarāgā narā 4-
  dasakusaladhammesu satiyā vippavāsena pamattā. Saṅkiliṭṭhamanā lobhādisaṅkilesena
  saṅkiliṭṭhacittāva nāma honti. Tato ca aññamaññena byāruddhā, puthū kubbanti
  medhaganti antamaso mātāpi puttena, puttopi mātarāti evaṁ aññamaññaṁ paṭiruddhā
  hutvā puthū sattā medhagaṁ kalahaṁ karonti. Tenāha bhagavā "puna caparaṁ bhikkhave
  kāmahetu kāmanidānaṁ kāmādhikaraṇaṁ .pe. Mātāpi puttena vivadati puttopi mātarā
  vivadatī"tiādiṁ. 5-
       Vadhoti maraṇaṁ. Bandhoti addubandhanādibandhanaṁ. Pariklesoti hatthacchedādi-
  parikilesāpatti. Jānīti dhanajāni ceva parivārajāni ca. Sokapariddavoti soko ca
  paridevo ca. Adhipannānanti ajjhositānaṁ. Dissate byasanaṁ bahunti yathāvuttaṁ
  vadhabandhanādibhedaṁ avuttañca domanassupāyāsādiṁ diṭṭhadhammikasamparāyikañca bahuṁ bahuvidhaṁ
  byasanaṁ anattho kāmesu dissateva.
       Taṁ maṁ ñātī amittāva, kiṁ vo kāmesu yuñjathāti tādisaṁ maṁ yathā kāmesu
  virattaṁ tumhe ñātī ñātakā samānā anatthakāmā amittā viya kiṁ kena kāraṇena
  kāmesu anuyuñjatha niyojetha. Jānātha maṁ pabbajitaṁ, kāmesu bhayadassininti kāmesu
  bhayato passantiṁ pabbajitaṁ maṁ anujānātha, kiṁ ettakaṁ tumhehi anaññātanti adhippāyo.
       Na hiraññasuvaṇṇena, parikkhīyanti āsavāti kāmāsavādayo hiraññena
  suvaṇṇena na kadāci parikkhayaṁ gacchanti, athakho tehi eva parivaḍḍhanteva. Tenāha

  *  *  *  *  *  *
  Footnote: 1 Ma.,i. bahu āyāsaṁ 2 i. ṭhāne 3 Sī.,i. calācala... 4 chaṂa. ayaṁ pāṭho na dissati
  5 Maṃū. 12/168/129
-------------------------------------------------
[page 305]
  "amittā Vadhakā kāmā, sapattā sallabandhanā"ti. Tassattho 1- kāmā hi ahitāvahattā
  mettiyā abhāvena amittā maraṇahetutāya ukkhittāsikavadhakasadisattā vadhakā
  anubandhitvāpi anatthāvahanatāya verānubandhasapattasadisattā sapattā rāgādīnaṁ
  sallānaṁ bandhanato sallabandhanā.
       Muṇḍanti muṇḍitakesaṁ. Tattha tattha nantakāni gahetvā saṅghāṭicīvarapārupanena
  saṅghāṭipārutaṁ.
       Uttiṭṭhapiṇḍoti vivaṭadvāre ghare ghare patiṭṭhitvā labhanakapiṇḍo. Uñchoti
  tadatthaṁ uñchācariyā. Anagārūpanissayoti anagārānaṁ pabbajitānaṁ upagantvā
  nissitabbato upanissayabhūto pabbajitaparikkhāro. 2- Taṁ hi nissāya pabbajitā
  jīvanti.
       Vantāti chaḍḍitā. Mahesīhīti buddhādīhi mahesīhi. Khemaṭṭhāneti kāmayogādīhi
  anupaddavaṭṭhānabhūte nibbāne. Teti mahesayo. Acalaṁ sukhanti nibbāne sukhaṁ pattā.
  3- Yasmā vantakāmā buddhādayo mahesayo nibbānasukhaṁ pattā. 3- Tasmā taṁ patthentena
  kāmā pariccajitabbāti adhippāyo.
       Māhaṁ kāmehi saṅgacchinti ahaṁ kadācipi kāmehi na samāgaccheyyaṁ. Kasmāti
  ce āha "yesu tāṇaṁ na vijjatī"tiādiṁ, 3- tattha yesu tāṇaṁ na vijjatīti 3- yesu
  kāmesu upaparikkhiyamānesu ekasmimpi anatthaparittāṇaṁ nāma natthi. Aggikhandhūpamā
  mahābhitāpaṭṭhena. Dukhā dukkhamaṭṭhena. 4-
       Aparisuddho esa sabhayo yadidaṁ kāmā nāma aviditavipulānatthāvahattā. Savighāto
  cittavighātakaraṇattā. Sakaṇṭako vinivijjhanattā. Gedho suvisamo cesoti giddhihetutāya
  gedho. Suṭṭhu visamo mahāpalibodho eso. 5- Duratikkamanaṭṭhena mahanto. Mohanāmukho
  mucchāpattihetuto.

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. jīvitaparikkhāro 3-3 chaṂa. ime pāṭhā na
  dissanti 4 Sī. dukkhāpanaṭṭhena 5 Sī. mahāpalipālepo
-------------------------------------------------
[page 306]
       Upasaggo bhīmarūpoti abhibhiṁsanakasabhāvo, mahanto devatūpasaggo viya anatthakādi-
  dukkhāvahanato. 1- Sappasirūpamā kāmā sappaṭibhayaṭṭhena.
       Kāmapaṅkena sattāti kāmasaṅkhātena paṅkena sattā laggā.
       Duggatigamanaṁ magganti nirayādiapāyagāminaṁ maggaṁ. Kāmahetukanti kāmupabhoga-
  hetukaṁ. Bahunti pāṇātipātādibhedena bahuvidhaṁ. Rogamāvahanti rujjanaṭṭhena
  rogasaṅkhātassa diṭṭhadhammikādibhedassa dukkhassa āvahanakaṁ.
       Evanti "amittā vadhakā"tiādinā vuttappakārena. Amittajananāti amitta-
  bhāvassa nibbattanakā. Tāpanāti santāpanakā, tapanīyāti attho. Saṅkilesikāti
  saṅkilesāvahā. Lokāmisāti loke āmisabhūtā. Bandhanīyāti bandhanabhūtena saṁyojanena
  bandhitabbā, 2- saṁyojaniyāti attho. Maraṇabandhanāti bhavādīsu nibbattinimittatāya
  pavattakāraṇato ca maraṇato 3- ca maraṇavibandhanā.
       Ummādanāti vipariṇāmadhammatā 4- viyogavasena sokummādakarā, vaḍḍhiyā 5- vā
  uparūparimadāvahā. Ullapanāti "aho sukhaṁ aho sukhan"ti uddhaṁ uddhaṁ lapāpanakā.
  "ullolanā"tipi Pāṭho, bhattapiṇḍanimittaṁ naṅguṭṭhaṁ ullolento sunakho viya
  āmisahetu satte uparūparilālanā, parābhavāvaññātapāpanakāti attho. Cittappamāthinoti
  pariḷāhuppādanādinā sampatti āyatiñca cittassa pamathanasīlā. "cittappamaddino"ti
  Vā pāṭho, so evattho. Ye pana "cittappamādino"ti vadanti, tesaṁ cittassa
  pamādāvahāti attho. Saṅkilesāyāti vināsanāya 3- vibādhāya 6-, upatāpanāya vā.
  Khippaṁ mārena oḍḍitanti kāmā nāmete mārena oḍḍitaṁ kuminanti daṭṭhabbā sattānaṁ
  anatthāvahanato.

  *  *  *  *  *  *
  Footnote: 1 Sī. appaṭikāra... 2 chaṂa. vaḍḍhitabbā 3 chaṂa. ayaṁ pāṭho na dissati
  4 Ma.,i. dhammatā 5 Ma.,i. bandhiyā 6 chaṂa. vibādhanāya
-------------------------------------------------
[page 307]
       Anantādīnavāti "lobhanaṁ madanañcetan"tiādinā, "idha sītassa purakkhato
  uṇhassa purakkhato"tiādinā ca dukkhakkhandhasuttādīsu 1- vuttanayena apariyantādīnavā
  bahudosā. Bahudukkhāti āpāyikādibahuvidhadukkhānubandhā. Mahāvisāti kaṭukāseyha-
  phalatāya halāhalādimahāvisasadisā. 2- Appassādāti satthadhārāgatamadhubindu viya
  parittassādā. Raṇakarāti sārāgādisaṁvaḍḍhakā. 3- Sukkapakkhavisosanāti sattānaṁ anavajja-
  koṭṭhāsassa vināsakā.
       Sāhanti sā ahaṁ, heṭṭhā vuttanayeneva satthu santike dhammaṁ sutvā paṭiladdha-
  saddhā kāme pahāya pabbajitāti 4- attho. Etādisanti evarūpaṁ vuttappakāraṁ.
  Hitvāti etaṁ jahitvā, yathāvuttakāraṇenāti attho. Na taṁ paccāgamissāmīti taṁ mayā
  pubbe vantakāme puna 5- na paribhuñjissāmi. Nibbānābhiratā sadāti yasmā pabbajita-
  kālato paṭṭhāya sabbakālaṁ nibbānābhiratā, tasmā na taṁ paccāgamissāmīti yojanā.
       Raṇaṁ taritvā kāmānanti kāmānaṁ raṇaṁ taritvā tañca mayā kātabbaṁ ariya-
  maggasampahāraṁ katvā. Sītibhāvābhikaṅkhinīti sabbakilesadarathapariḷāhavūpasamena sītibhāva-
  saṅkhātaṁ arahattaṁ abhikaṅkhantī. Ratā saṁyojanakkhayeti sabbesaṁ saṁyojanānaṁ khayabhūte
  nibbāne abhiratā.
       Yena tiṇṇā mahesinoti yena ariyamaggena buddhādayo mahesino saṁsāramahoghaṁ
  tiṇṇaṁ, ahampi tehi gatamaggaṁ anugacchāmi, sīlādipaṭipattiyā anupāpuṇāmīti attho.
       Dhammaṭṭhanti ariyaphaladhamme ṭhitaṁ. Anejanti paṭippassaddhaejatāya anejanti
  laddhanāmaṁ aggaphalaṁ. Upasampajjāti sampādetvā aggamaggādhigamena 6- adhigantvā.
  Jhāyatīti tameva phalajjhānaṁ upanijjhāyati.

  *  *  *  *  *  *
  Footnote: 1 Maṃū. 12/167/129 2 Sī. kaṇṭakāpassena phalakādīsu 3 Ma. rāgādisambandhato
  4 chaṂa. pabbajitvā ṭhitāti 5 Sī. pubbe vantaṁ kāmamethunaṁ
  6 Sī. paṭippassambhitaejatāya
-------------------------------------------------
[page 308]
       Ajjaṭṭhamī pabbajitāti pabbajitā hutvā pabbajitato paṭṭhāya ajja aṭṭhamadivaso,
  ito atīte aṭṭhamiyaṁ pabbajitāti attho. Saddhāti saddhāsampannā. Saddhammasobhanāti
  saddhammādhigamena sobhanā.
       Bhujissāti dāsabhāvasadisānaṁ kilesānaṁ pahānena bhujissā. Kāmachandādi-
  iṇāpagamena anaṇā.
       Imā kira tisso gāthā pabbajitvā aṭṭhame divase arahattaṁ patvā aññatarasmiṁ
  rukkhamūle phalasamāpattiṁ samāpajjitvā nisinnaṁ theriṁ bhikkhunīnaṁ 1- dassetvā
  pasaṁsantena bhagavatā vuttā.
       Atha sakko devānamindo taṁ pavattiṁ dibbena cakkhunā disvā "evaṁ satthārā
  pasaṁsiyamānā ayaṁ therī yasmā devehi ca payirupāsitabbā"ti tāvadeva tāvatiṁsehi
  devehi saddhiṁ upasaṅkamitvā abhivādetvā añjaliṁ paggayha aṭṭhāsi. Taṁ sandhāya
  saṅgītikārehi vuttaṁ:-
             "taṁ sakko devasaṅghena upasaṅkamma iddhiyā
              namassati bhūtapati subhaṁ kammāradhītaran"ti.
       Tattha tīsu kāmabhavesu bhūtānaṁ sattānaṁ pati issaroti katvā bhūtapatīti laddhanāmo
  sakko devarājā devasaṅghena saddhiṁ taṁ subhaṁ kammāradhītaraṁ attano deviddhiyā
  upasaṅkamma namassati, pañcapatiṭṭhitena vandatīti attho.
                   Subhākammāradhītutherīgāthāvaṇṇanā niṭṭhitā.
                        Vīsatinipātavaṇṇanā niṭṭhitā.

  *  *  *  *  *  *
  Footnote: 1 chaṂa. bhikkhūnaṁ
-------------------------------------------------
[page 309]
                            14. Tiṁsanipāta
                 472. 1. Subhājīvakambavanikātherīgāthāvaṇṇanā
       tiṁsanipāte jīvakambavanaṁ rammantiādikā subhāya jīvakambavanikāya theriyā gāthā.
       Ayampi purimabuddhesu katādhikārā tattha tattha bhave vivaṭṭūpanissayaṁ kusalaṁ
  upacinantī sambhāvitakusalamūlā 1- anukkamena paribrūhitavimokkhasambhārā paripakkañāṇā
  hutvā imasmiṁ buddhuppāde rājagahe brāhmaṇamahāsālakule nibbatti, subhātissā
  nāmamahosi. Tassā kira sarīrāvayavā sobhanavaṇṇayuttā ahesuṁ, tasmā subhāti
  anvatthameva nāmaṁ jātaṁ. Sā satthu rājagahappavesane paṭiladdhasaddhā upāsikā
  hutvā aparabhāge saṁsāre jātasaṁvegā kāmesu ādīnavaṁ disvā nekkhammañca khemato
  sallakkhantī mahāpajāpatiyā gotamiyā santike pabbajitvā vipassanāya kammaṁ karontī
  katipāheneva anāgāmiphale patiṭṭhāsi.
       Atha naṁ ekadivasaṁ aññataro rājagahavāsī dhuttapuriso taruṇo paṭhamayobbane
  ṭhito jīvakambavane divāvihārāya gacchantiṁ disvā paṭibaddhacitto hutvā maggaṁ
  ovaranto 2- kāmehi nimantesi. Sā tassa nānappakārehi kāmānaṁ ādīnavaṁ attano
  ca nekkhammajjhāsayaṁ pavedentī dhammaṁ kathesi. So dhammakathaṁ sutvāpi na paṭikkamati,
  nibandhatiyeva. Therī naṁ attano vacane atiṭṭhantaṁ akkhimhi ca abhirattaṁ disvā
  "handa tayā 3- sambhāvitaṁ akkhin"ti attano ekaṁ akkhiṁ uppāṭetvā tassa upanesi.
  Tato so puriso santāso 4- saṁvegajāto tattha vigatarāgova hutvā theriṁ khamāpetvā
  gato. Therī satthu santikaṁ agamāsi. Satthuno saha dassanenevassā akkhipaṭipākatikaṁ
  ahosi. Tato sā buddhagatāya pītiyā nirantaraṁ phuṭā hutvā aṭṭhāsi. Satthā

  *  *  *  *  *  *
  Footnote: 1 Ma. saṁropitakusalamūlā 2 Ma. vārento 3 Sī. tassa 4 Sī. santāsī
-------------------------------------------------
[page 310]
  Tassā cittavāraṁ ñatvā dhammaṁ desetvā aggamaggatthāya kammaṭṭhānaṁ ācikkhi.
  Sā pītiṁ vikkhambhetvā tāvadeva vipassanaṁ vaḍḍhetvā saha paṭisambhidāhi arahattaṁ
  pāpuṇi. Arahattaṁ pana patvā phalasukhena nibbānasukhena viharantī attano paṭipattiṁ
  paccavekkhitvā attanā tena ca dhuttapurisena vuttagāthā udānavasena:-
       [368] "jīvakambavanaṁ Rammaṁ gacchantiṁ bhikkhuniṁ subhaṁ
              dhuttako sannivāresi tamenaṁ abravī subhā.
       [369] Kiṁ te aparādhitaṁ mayā yaṁ maṁ ovariyāna tiṭṭhasi
              na hi pabbajitāya āvuso puriso samphusanāya kappati.
                    [370] Garuke mama satthusāsane
                          yā sikkhā sugatena desitā
                          parisuddhapadaṁ anaṅgaṇaṁ
                          kiṁ maṁ ovariyāna tiṭṭhasi.
                    [371] Āvilacitto anāvilaṁ
                          sarajo vītarajaṁ anaṅgaṇaṁ
                          sabbattha vimuttamānasaṁ
                          kiṁ maṁ ovariyāna tiṭṭhasi.
                    [372] Daharā ca apāpikā casi
                          kiṁ te pabbajjā karissati
                          nikkhipa kāsāyacīvaraṁ
                          ehi ramāna supupphite vane.
                    [373] Madhurañca pavanti sabbaso
                          kusumarajena samuṭṭhitā dumā
-------------------------------------------------
[page 311]
                          Paṭhamavasanto sukho utu
                          ehi ramāma supupphite vane.
                    [374] Kusumitasikharā ca pādapā
                          abhigajjantiva māruteritā
                          kā tuyhaṁ rati bhavissati
                          yadi ekā vanamogahissasi.
                    [375] Vāḷamigasaṅghasevitaṁ
                          kuñjaramattakareṇuloḷitaṁ
                          asahāyikā gantumicchasi
                          rahitaṁ bhiṁsanakaṁ mahāvanaṁ.
                    [376] Tapanīyakatāva dhītikā
                          vicarasi cittalateva 1- accharā
                          kāsikasukhumehi vaggubhi
                          sobhasī suvasanehi nūpame.
                    [377] Ahaṁ tava vasānugo siyaṁ
                          yadi viharemase kānanantare
                          na hi matthi tayā piyattaro
                          pāṇo kinnarimandalocane.
                    [378] Yadi me vacanaṁ karissasi
                          sukhitā ehi agāramāvasa
                          pāsādanivātavāsinī
                          parikammaṁ te karontu nāriyo

  *  *  *  *  *  *
  Footnote: 1 Sī. cittaratheva
-------------------------------------------------
[page 312]
                    [379] Kāsikasukhumāni dhāraya
                          abhiropehi ca mālavaṇṇakaṁ
                          kañcanamaṇimuttakaṁ bahuṁ
                          vividhaṁ ābharaṇaṁ karomi te.
                    [380] Sudhotarajapacchadaṁ subhaṁ
                          gonakatūlikasanthataṁ navaṁ
                          abhiruha sayanaṁ mahārahaṁ
                          candanamaṇḍitasāragandhikaṁ.
                    [381] Uppalaṁ cudakā samuggataṁ
                          yathā taṁ amanussasevitaṁ
                          evaṁ tvaṁ brahmacārinī
                          sakesaṅgesu jaraṁ gamissasi.
                    [382] Kiṁ te idha sārasammataṁ
                          kuṇapapūramhi susānavaḍḍhane
                          bhedanadhamme kaḷevare
                          yaṁ disvā vimano udikkhasi.
                    [383] Akkhīni ca tūriyāriva
                          kinnariyāriva pabbatantare
                          tava me nayanāni dakkhiya
                          bhiyyo kāmaratī pavaḍḍhati.
                    [384] Uppalasikharopamāni te
                          vimale hāṭakasannibhe mukhe
-------------------------------------------------
[page 313]
                          Tava me nayanāni dakkhiya
                          bhiyyo kāmaguṇo pavaḍḍhati.
                    [385] Api dūragatā saramhase
                          āyatapamhe visuddhadassane
                          na hi matthi tayā piyattaro
                          nayanā kinnarimandalocane.
                    [386] Apathena payātumicchasi
                          candaṁ kīḷanakaṁ gavesasi
                          meruṁ laṅghetumicchasi
                          yo tvaṁ buddhasutaṁ maggayasi.
                    [387] Natthi hi loke sadevake
                          rāgo yatthapi dāni me siyā
                          napi naṁ jānāmi kīriso
                          atha maggena hato samūlako.
                    [388] Iṅgālakuyāva ujjhito
                          visapattoriva aggito kato 1-
                          napi naṁ passāmi kīriso
                          atha maggena hato samūlako.
                    [389] Yassā siyā apaccavekkhitaṁ
                          satthā vā anupāsito siyā
                          tvaṁ tādisikaṁ palobhaya
                          jānantiṁ so imaṁ vihaññasi.

  *  *  *  *  *  *
  Footnote: 1 Sī. agghato hato
-------------------------------------------------
[page 314]
                    [390] Mayhaṁ hi akkuṭṭhavandite
                          sukhadukkhe ca satī upaṭṭhitā
                          saṅkhatamasubhanti jāniya
                          sabbattheva mano na limpati.
                    [391] Sāhaṁ sugatassa sāvikā
                          maggaṭṭhaṅgikayānayāyinī
                          uddhaṭasallā anāsavā
                          suññāgāragatā ramāmahaṁ.
                    [392] Diṭṭhā hi mayā sucittitā
                          sombhā dārukapillakāni vā
                          tantīhi ca khīlakehi ca
                          vinibaddhā vividhaṁ panaccakā.
                    [393] Tamhuddhaṭe tantikhīlake
                          vissaṭṭhe vikale parikrite
                          na vindeyya khaṇḍaso kate
                          kimhi tattha manaṁ nivesaye.
                    [394] Tathūpamā dehakāni maṁ
                          tehi dhammehi vinā na vattanti
                          dhammehi vinā na vattati
                          kimhi tattha manaṁ nivesaye.
                    [395] Yathā haritālena makkhitaṁ
                          addasa cittikaṁ bhittiyā kataṁ
-------------------------------------------------
[page 315]
                          Tamhi te viparītadassanaṁ
                          saññā mānusikā niratthikā.
                    [396] Māyaṁ viya aggato kataṁ
                          supinanteva suvaṇṇapādapaṁ
                          upagacchasi andha rittakaṁ
                          janamajjheriva rupparūpakaṁ.
                    [397] Vaṭṭaniriva koṭarohitā
                          majjhe pubbuḷakā sāssukā
                          pīḷakoḷikā cettha jāyati
                          vividhā cakkhuvidhā ca piṇḍitā.
                    [398] Uppāṭiya cārudassanā
                          na ca pajjittha asaṅgamānasā
                          handa te cakkhuṁ harassu taṁ
                          tassa narassa adāsi tāvade.
                    [399] Tassa ca viramāsi tāvade
                          rāgo tattha khamāpayī ca naṁ
                          sotthi siyā brahmacārinī
                          na puno edisakaṁ bhavissati.
                    [400] Āsādiya edisaṁ janaṁ
                          aggiṁ pajjalitaṁva liṅgiya
                          gaṇhiya āsīvisaṁ viya
                          api nu sotthi siyā khamehi no.
-------------------------------------------------
[page 316]
                    [401] Muttā ca tato sā bhikkhunī
                          agamī buddhavarassa santikaṁ
                          passiya varapuññalakkhaṇaṁ
                          cakkhu āsi yathā purāṇakan"ti
  imā gāthā paccudāhāsi.
       Tattha jīvakambavananti jīvakassa komārabhaccassa ambavanaṁ. Rammanti ramaṇīyaṁ.
  Taṁ kira bhūmibhāgasampattiyā chāyūdakasampattiyā ca rukkhānaṁ ropitākārena ativiya
  manuññaṁ manoramaṁ. Gacchantinti ambavanaṁ uddissa gataṁ, divāvihārāya upagacchantiṁ.
  Subhanti evaṁnāmikaṁ. Dhuttakoti itthidhutto. Rājagahavāsī kireko mahāvibhavassa
  suvaṇṇakārassa putto yuvā abhirūpo itthidhutto puriso matto 1- vicarati. So taṁ
  paṭipathe disvā paṭibaddhacitto maggaṁ uparundhitvā aṭṭhāsi. Tena vuttaṁ "dhuttako
  sannivāresī"ti, mama gamanaṁ nisedhesīti attho. Tamenaṁ abravī subhāti tamenaṁ
  nivāretvā ṭhitaṁ dhuttaṁ subhā bhikkhunī kathesi. Ettha ca "gacchantiṁ bhikkhuniṁ subhaṁ,
  abravī subhā"ti ca attānameva therī aññaṁ viya katvā vadati. Theriyā vuttagāthānaṁ
  sambandhadassanavasena saṅgītikārehi ayaṁ gāthā vuttā.
       "abravī Subhā"ti vatvā tassā vuttākāradassanatthaṁ āha "kiṁ te aparādhitan"ti-
  ādiṁ. Tattha yaṁ maṁ ovariyāna tiṭṭhasīti yena aparādhena maṁ gacchantiṁ ovaritvā
  gamanaṁ nisedhetvā tiṭṭhasi, so natthevāti adhippāyo. Atha itthītisaññāya evaṁ
  paṭipajjasi, evampi na yuttanti dassentī āha "na hi pabbajitāya āvuso,
  puriso samphusanāya kappatī"ti, āvuso suvaṇṇakāraputta lokiyacārittenapi purisassa
  pabbajitānaṁ samphusanāya na kappati, pabbajitāya pana puriso tiracchānagatopi
  samphusanāya na kappati, tiṭṭhatu tāva purisaphusanā, 2- rāgavasenassā nissaggiyena
  purisassa nissaggiyassāpi phusanā na kappateva.

  *  *  *  *  *  *
  Footnote: 1 Sī. purisamadamatto 2 Ma. sarīraphusanā
-------------------------------------------------
[page 317]
       Tenāha "garuke mama satthusāsane"tiādiṁ. Tassattho:- garuke pāsāṇacchattaṁ
  viya garukātabbe mayhaṁ satthu sāsane yā sikkhā bhikkhuniyo uddissa sugatena
  sammāsambuddhena desitā paññattā. Tāhi parisuddhapadaṁ parisuddhakusalakoṭṭhāsaṁ
  rāgādiaṅgaṇānaṁ sabbaso abhāvena anaṅgaṇaṁ evaṁbhūtaṁ maṁ gacchantiṁ kena kāraṇena
  āvaritvā tiṭṭhasīti.
       Āvilacittoti cittassa āvilabhāvakarānaṁ kāmavitakkādīnaṁ vasena āvilacitto
  tvaṁ tadabhāvato anāvilaṁ rāgarajādīnaṁ vasena sarajo sāṅgaṇo tadabhāvato vītarajaṁ
  anaṅgaṇaṁ sabbattha khandhapañcake samucchedavimuttiyā vimuttamānasaṁ maṁ kasmā ovaritvā
  tiṭṭhasīti.
       Evaṁ theriyā vutte dhuttako attano adhippāyaṁ vibhāvento "daharā
  cā"tiādinā dasa gāthā abhāsi. Tattha daharāti taruṇī paṭhame yobbane ṭhitā.
  Apāpikā casīti rūpena alāmikā ca asi, uttamarūpadharā cāhosīti adhippāyo.
  Kiṁ te pabbajjā karissatīti tuyhaṁ evaṁ paṭhamavaye ṭhitāya rūpasampannāya pabbajjā
  kiṁ karissati, vuḍḍhāya bībhaccharūpāya vā pabbajitabbanti adhippāyena vadati. Nikkhipāti
  chaḍḍehi. "ukkhipā"ti Vā pāṭho, apanehīti attho.
       Madhuranti subhaṁ, sugandhanti attho. Pavantīti vāyanti. Sabbasoti samantato.
  Kusumarajena samuṭṭhitā dumāti ime rukkhā mandavātena samuṭṭhahamānakusumareṇujātena
  attano kusumarajena sayaṁ samuṭṭhitā viya hutvā samantato surabhī vāyanti. Paṭhamavasanto
  sukho utūti ayaṁ paṭhamo vasantamāso sukhasamphasso ca utu vattatīti attho.
       Kusumitasikharāti supupphitaggā. Abhigajjantiva māruteritāti vātena sañcalitā
  abhigajjantiva abhitthanitā 1- viya tiṭṭhanti. Yadi ekā vanamogahissasīti sace tvaṁ

  *  *  *  *  *  *
  Footnote: 1 Sī. abhitthunantā
-------------------------------------------------
[page 318]
  Ekikā vanamogāhissasi, kā nāma te tattha rati bhavissatīti attanā baddha-
  sukhābhirattattā evamāha.
       Vāḷamigasaṅghasevitanti sīhabyagghādivāḷamigasamūhehi tattha tattha upasevitaṁ.
  Kuñjaramattakareṇuloḷitanti mattakuñjarehi hatthinīhi ca migānaṁ cittatāpanena rukkha-
  gacchādīnaṁ sākhābhañjanena ca āloḷitapadesaṁ. Kiñcāpi tasmiṁ vane īdisaṁ tadā
  natthi, vanaṁ nāma evarūpanti taṁ bhiṁsāpetukāmo evamāha. Rahitanti janarahitaṁ vijanaṁ.
  Bhiṁsanakanti bhayajanakaṁ.
       Tapanīyakatāva dhītikāti rattasuvaṇṇena vicaritā dhītalikā viya sukusalena
  yantācariyena yantayogavasena sajjitā suvaṇṇapaṭimā viya vicarasi, idāneva 1- ito
  cito ca sañcarasi. Cittalateva accharāti cittalatā 2- nāmake uyyāne devaccharā
  viya. Kāsikasukhumehīti kāsiraṭṭhe uppannehi ativiya sukhumehi. Vaggubhīti
  siniddhamaṭṭhehi. 3- Sobhasī suvasanehi nūpameti nivāsanapārupanavatthehi anupame
  upamārahite tvaṁ idāni me vasānugo sobhasīti bhāvinaṁ attano adhippāyavasena
  ekantikaṁ vattamānaṁ viya katvā vadati.
       Ahaṁ tava vasānugo siyanti ahampi tuyhaṁ vasānugo kiṁkārapaṭissāvī bhaveyyaṁ.
  Yadi viharemase kānanantareti yadi mayaṁ ubhopi vanantare saha vasāma ramāna.
  Na hi matthi tayā piyattaroti vasānugabhāvassa kāraṇamāha. Pāṇoti satto,
  añño kocipi satto tayā piyataro mayhaṁ na hi atthīti attho. Athavā pāṇoti
  attano jīvitaṁ sandhāya vadati, mayhaṁ jīvitaṁ tayā piyataraṁ na hi atthīti attho.
  Kinnarimandalocaneti kinnariyā viya mandaputhuvilocane.
       Yadi me vacanaṁ karissasi, sukhitā ehi agāramāvasāti sace tvaṁ mama vacanaṁ
  karissasi, ekāsanaṁ ekaseyyaṁ brahmacariyadukkhaṁ pahāya ehi kāmabhogehi sukhitā

  *  *  *  *  *  *
  Footnote: 1 Sī. idāni tvaṁ 2 Sī. cittaratha 3 Sī. siniddhamaṭṭehi
-------------------------------------------------
[page 319]
  Hutvā agāraṁ ajjhāvasa. "sukhitā Heti agāramāvasantī"ti keci paṭhanti, tesaṁ
  sukhitā bhavissati, agāraṁ ajjhāvasantīti attho. Pāsādanivātavāsinīti nivātesu
  pāsādesu vāsinī. "pāsādavimānavāsinī"ti Ca pāṭho, vimānasadisesu pāsādesu
  vāsinīti attho. Parikammanti veyyāvaccaṁ.
       Dhārayāti paridaha, nivāsehi ceva uttariyañca karohi. Abhiropehīti maṇḍana-
  vibhūsanavasena vā sarīraṁ āropaya, alaṅkarohīti attho. Mālavaṇṇakanti mālañceva
  gandhavilepanañca. Kañcanamaṇimuttakanti kañcanena maṇimuttāhi ca yuttaṁ, suvaṇṇamaya-
  maṇimuttāhi khacitanti attho. Bahunti hatthūpagādibhedato bahuppakāraṁ. Vividhanti
  karaṇavikatiyā nānāvidhaṁ.
       Sudhotarajapacchadanti sudhotatāya pavāhitarajaṁ uttaracchadaṁ. Subhanti sobhanaṁ.
  Gonakatūlikasanthatanti dīghalomakāḷakojavena ceva haṁsalomādipuṇṇāya tūlikāya ca santhataṁ.
  Navanti abhinavaṁ. Mahārahanti mahagghaṁ. Candanamaṇḍitasāragandhikanti gosīsakādisāra-
  candanena maṇḍitatāya surabhigandhikaṁ, evarūpaṁ sayanamāruha, taṁ āruhitvā yathāsukhaṁ
  sayāhi ceva nisīda cāti attho.
       Uppalaṁ cudakā samuggatanti cakāro nipātamattaṁ, udakato uggataṁ uṭṭhitaṁ
  accuggamma ṭhitaṁ suphullamuppalaṁ. Yathā taṁ amanussasevitanti tañca rakkhasapariggahitāya
  pokkharaṇiyā jātattā nimmanussehi sevitaṁ kenaci aparibhuttameva bhaveyya. Evaṁ tvaṁ
  brahmacārinīti evameva taṁ suṭṭhu phullamuppalaṁ viya tuvaṁ brahmacārinī. Sakesaṅgesu
  attano sarīrāvayavesu kenaci aparibhuttesuyeva jaraṁ gamissasi, mudhāyeva jarājiṇṇā
  bhavissasi.
       Evaṁ dhuttakena attano adhippāye pakāsite therī sarīrasabhāvavibhāvanena taṁ
  tattha vicchindentī "kiṁ te idhā"ti gāthamāha. Tassattho:- āvuso suvaṇṇa-
  kāraputta kesādikuṇapapūre ekantena bhedanadhamme susānavaḍḍhane idha imasmiṁ
-------------------------------------------------
[page 320]
  Kāyasaññite asucikaḷevare kiṁ nāma tava sāranti sammataṁ sambhāvitaṁ, yaṁ disvā
  vimano aññatarasmiṁ ārammaṇe vigatamanasaṅkappo, ettheva vā avimano somanassiko
  hutvā udikkhasi, taṁ mayhaṁ kathehīti.
       Taṁ sutvā dhuttako kiñcāpi tassā rūpaṁ cāturiyasobhitaṁ, paṭhamadassanato pana paṭṭhāya
  yasmiṁ diṭṭhipāte 1- paṭibaddhacitto, tameva apadisanto "akkhīni ca tūriyārivā"ti-
  ādimāha. Kāmañcāyaṁ therī suṭṭhu saṁyatatāya santindriyā, tāya
  thiravippasannasommasantanayananipātesu kammānubhāvanipphannesu
  pasannapañcappasādapaṭimaṇḍitesu nayanesu labbhamāne pabhāvisiṭṭhacāturiye 2- diṭṭhipāte
  yasmā sayaṁ caritahāvabhāvavilāsādiparikappavañcito so dhutto jāto, tasmāssa 3-
  diṭṭhirāgo savisesaṁ vepullaṁ agamāsi. Tattha akkhīni ca tūriyārivāti tūri vuccati
  migī, casaddo nipātamattaṁ, migacchāpāya viya te akkhīnīti attho. "koriyārivā"ti 4-
  Vā pāḷi, kuñcakārakukkuṭiyāti 5- vuttaṁ hoti. Kinnariyāriva pabbatantareti
  pabbatakucchiyaṁ vicaramānāya kinnarivanitāya viya ca te akkhīnīti attho. Tava me nayanāni
  dakkhiyāti tava vuttaguṇavisesāni nayanāni disvā, bhiyyo uparūpari me kāmābhirati
  pavaḍḍhati.
       Uppalasikharopamāni teti rattuppalāggasadisāni pamhāni tava. Vimaleti nimmale.
  Hāṭakasannibheti kañcanarūpakassa mukhasadise te mukhe, nayanāni dakkhiyāti yojanā.
       Api dūragatāti dūraṁ ṭhānaṁ gatāpi. Saramhaseti aññaṁ kiñci acintetvā
  tava nayanāni eva anussarāmi. Āyatapamheti dīghapakhume. Visuddhadassaneti nimmalalocane.
  Na hi matthi tayā piyattaro nayanāti tava nayanato añño koci mayhaṁ piyataro
  natthi. Tayāti hi sāmiatthe eva karaṇavacanaṁ.
       Evaṁ cakkhusampattiyā ummāditassa viya taṁ taṁ vippalapato tassa purisassa
  manorathaṁ viparivattentī therī "apathenā"tiādinā dvādasa gāthā abhāsi. Tattha

  *  *  *  *  *  *
  Footnote: 1 i. diṭṭhipāse 2 Sī. sabhāvasiddha... 3 i. yasmā yaṁ 4 Sī. cakoriyārivāti
  5 Sī. cakora...
-------------------------------------------------
[page 321]
  Apathena payātumicchasīti āvuso suvaṇṇakāraputta sante aññasmiṁ itthijane yo
  tvaṁ buddhasutaṁ buddhassa bhagavato orasadhītaraṁ maṁ maggayasi patthesi, so tvaṁ sante
  kheme ujumagge apathena kaṇṭakanivutena sabhayena kummaggena payātumicchasi paṭipajjitu-
  kāmosi, candaṁ kīḷanakaṁ gavesasi candamaṇḍalaṁ kīḷāgoḷakaṁ kātukāmosi, meruṁ
  laṅghetumicchasi caturāsītiyojanasahassubbedhaṁ sinerupabbatarājaṁ laṅghayitvā aparabhāge
  ṭhātukāmosi, so tvaṁ maṁ buddhasutaṁ maggayasīti yojanā.
       Idāni tassa attano avisayabhāvaṁ patthanāya ca vighātāvahataṁ dassetuṁ "natthī"ti-
  ādi vuttaṁ. Tattha rāgo yatthapi dāni me siyāti yattha idāni me rāgo siyā
  bhaveyya, taṁ ārammaṇaṁ sadevake loke natthi eva. Napi naṁ jānāmi kīrisoti
  naṁ rāgaṁ kīrisotipi na jānāmi. Atha maggena hato samūlakoti athāti nipātamattaṁ.
  Ayonisomanasikārasaṅkhātena mūlena samūlako rāgo ariyamaggena hato samugghātito.
       Iṅgālakuyāti aṅgārakāsuyā. Ujjhitoti vātukkhitto viya yo koci, dahaniyā
  indhanaṁ viyāti attho. Visapattorivāti visagatabhājanaṁ viya. Aggito katoti aggito
  aṅgārato apagato kato 1-, visassa lesampi asesetvā apanīto 2- vināsitoti
  attho.
       Yassā siyā apaccavekkhitanti yassā itthiyā idaṁ khandhapañcakaṁ ñāṇena
  appaṭivekkhitaṁ apariññātaṁ siyā. Sattā vā anusāsito siyāti sattā 3- vā dhamma-
  sarīrassa adassanena yassā itthiyā ananusāsito 4- siyā. Tvaṁ tādisikaṁ palobhayāti
  āvuso tvaṁ tathārūpaṁ aparimadditasaṅkhāraṁ apaccavekkhitalokuttaradhammaṁ kāmehi palobhaya
  upagaccha. 5- Jānantiṁ so imaṁ vihaññasīti so tvaṁ 6- pavattiṁ nivattiñca yāthāvato
  jānantiṁ paṭividdhasaccaṁ imaṁ subhaṁ bhikkhuniṁ āgamma vihaññasi, sampati āyatiñca
  vighātaṁ dukkhaṁ āpajjasi.

  *  *  *  *  *  *
  Footnote: 1 Sī.,i. agghato hatoti agghato abhihato, appagghanako kato 2 Sī. apanihito
  3 Sī. satthā 4 Sī. anupāsito 5 Sī. upacchandaya 6 Sī. imaṁ
-------------------------------------------------
[page 322]
       Idānissa vighātāpattitaṁ kāraṇavibhāvanena dassentī "mayhaṁ hī"tiādimāha.
  Tattha hīti hetuatthe nipāto. Akkuṭṭhavanditeti akkose vandanāya ca. Sukhadukkheti
  sukhe ca dukkhe ca, iṭṭhāniṭṭhavisayasamāyoge vā. Satī upaṭṭhitāti paccavekkhaṇayuttā
  sati sabbakālaṁ upaṭṭhitā. Saṅkhatamasubhanti jāniyāti tebhūmakaṁ saṅkhāragataṁ
  kilesāsucipaggharaṇena asubhanti ñatvā. Sabbatthevāti sabbasmiṁyeva bhavattaye mayhaṁ mano
  taṇhālepādinā na upalimpati.
       Maggaṭṭhaṅgikayānayāyinīti aṭṭhaṅgikamaggasaṅkhātena ariyayānena nibbānapuraṁ
  yāyinī upagatā. Uddhaṭasallāti attano santānato samuddhaṭarāgādisallā.
       Sucittitāti hatthapādamukhādiākārena suṭṭhu cittitā viracitā. Sombhāti
  sumbhakā. Dārukapillakāni vāti dārudaṇḍādīhi uparacitarūpakāni. Tantīhīti
  nhārusuttakehi. Khīlakehīti hatthapādapiṭṭhikaṇṇādiatthāya ṭhapitadaṇḍehi. Vinibaddhāti
  vividhenākārena baddhā. 1- Vividhaṁ panaccakāti yantasuttādīnaṁ añchanavissajjanādinā
  paṭṭhapitanaccakā, panaccantā viya diṭṭhāti yojanā.
       Tamhuddhaṭe tantikhīlaketi sannivesavisiṭṭharacanāvisesayuttaṁ upādāya rūpakasamaññā
  tamhi tantimhi khīlake ca ṭhānato uddhaṭe bandhato vissaṭṭhe visuṁ karaṇena aññamaññaṁ
  vikale tahiṁ tahiṁ khipanena parikrite vikirite. Na vindeyya khaṇḍaso kateti potthakarūpassa
  avayave khaṇḍākhaṇḍite kate potthakarūpaṁ na vindeyya na upalabheyya. Evaṁ sante
  kimhi tattha manaṁ nivesaye tasmiṁ potthakarūpāvayave kimhi kiṁ khāṇuke, udāhu
  rajjuke, mattikāpiṇḍādike vā manaṁ manasaññaṁ niveseyya, visaṅkhāre avayave sā
  saññā kadācipi napateyyāti attho.
       Tathūpamāti taṁsadisā tena potthakarūpena sadisā. Kinti ce āha "dehakānī"ti-
  ādiṁ. Tattha dehakānīti hatthapādamukhādidehāvayavā. Manti me paṭibaddhā upaṭṭhahanti.

  *  *  *  *  *  *
  Footnote: 1 Ma.,i. bandhā
-------------------------------------------------
[page 323]
  Tehi dhammehīti tehi paṭhaviādīhi ca cakkhādīhi ca dhammehi. Vinā na vattantīti
  na hi tathā tathā sanniviṭṭhe paṭhaviādidhamme muñcitvā dehā nāma santi.
  Dhammehi vinā na vattatīti deho avayavehi avayavadhammehi vinā na vattati na
  upalabbhati. Evaṁ sante kimhi tattha manaṁ nivesayeti kimhi kiṁ paṭhaviyaṁ, udāhu
  āpādike dehoti vā hatthapādādīnīti vā manaṁ manasaññaṁ niveseyya. Yasmā
  paṭhaviādipasādadhammamatte esā samaññā, yadidaṁ dehoti vā hatthapādādīnīti vā
  sattoti vā itthīti vā purisoti vā, tasmā na ettha jānato koci abhiniveso
  hotīti.
       Yathā haritālena makkhitaṁ, addasa cittikaṁ bhittiyā katanti yathā kusalena
  cittakārena bhittiyaṁ haritālena makkhitaṁ littaṁ tena lepaṁ datvā kataṁ ālikhitaṁ
  cittikaṁ itthirūpaṁ addasa passeyya. Tattha yā upathambhanakhepanādikiriyāsampattiyā
  mānusikā nu kho ayaṁ bhitti apassāya ṭhitāti saññā, sā niratthakā manussabhāva-
  saṅkhātassa atthassa tattha abhāvato, mānusīti pana kevalaṁ tahiṁ tassa ca viparītadassanaṁ,
  yāthāvato gahaṇaṁ na hoti, dhammapuñjamatte itthipurisādigahaṇampi evaṁ sampadamidaṁ
  daṭṭhabbanti adhippāyo.
       Māyaṁ viya aggato katanti māyākārena purato upaṭṭhāpitaṁ māyāsadisaṁ.
  Supinanteva suvaṇṇapādapanti supinameva supinantaṁ, tattha upaṭṭhitasuvaṇṇamayarukkhaṁ viya.
  Upagacchasi andha rittakanti andhabāla rittakaṁ tucchakaṁ antosārarahitaṁ imaṁ attabhāvaṁ
  "etaṁ mamā"ti sāravantaṁ viya upagacchasi abhinivisasi. Janamajjheriva rupparūpakanti
  māyākārena mahājanamajjhe dassitaṁ rūpiyarūpasadisaṁ sāraṁ viya upaṭṭhahantaṁ, asāranti
  attho.
       Vaṭṭanirivāti lākhāya guḷikā viya. Koṭarohitāti koṭare rukkhasusire ṭhapitā.
  Majjhe pubbuḷakāti akkhidalamajjhe ṭhitajalapubbuḷasadisā. Sāssukāti assujalasahitā.
-------------------------------------------------
[page 324]
  Pīḷakoḷikāti akkhigūthako. Ettha jāyatīti etasmiṁ akkhimaṇḍale ubhosu koṭīsu
  visagandhaṁ vāyanto nibbattati. Pīḷakoḷikāti vā akkhidalesu nibbattanakā pīḷakā
  vuccati. Vividhāti setanīlamaṇḍalānañceva rattapītādīnaṁ sattantaṁ paṭalānañca vasena
  anekavidhā. Cakkhuvidhāti cakkhubhāgā cakkhuppakārā vā tassa anekakalāpagatabhāvato 1-.
  Piṇḍitāti samuditā.
       Evaṁ cakkhusmiṁ sārajjantassa cakkhuno asubhataṁ anavaṭṭhitatāya aniccatañca
  vibhāvesi. Vibhāvetvā ca yathā nāma koci lobhanīyaṁ bhaṇḍaṁ gahetvā corakantāraṁ
  paṭipajjanto corehi palibuddho taṁ lobhanīyabhaṇḍaṁ datvā gacchati, evameva cakkhumhi
  sārattena tena purisena palibuddhā therī attano cakkhuṁ uppāṭetvā tassa adāsi.
  Tena vuttaṁ "uppāṭiya cārudassanā"tiādi. Tattha uppāṭiyāti uppāṭetvā cakkhu-
  kūpato nīharitvā. Cārudassanāti piyadassanā manoharadassanā. Na ca pajjitthāti
  tasmiṁ cakkhusmiṁ saṅgaṁ nāpajji. Asaṅgamānasāti katthacipi ārammaṇe anāsattacittā.
  Handa te cakkhunti tayā kāmitaṁ tato eva mayā dinnattā te cakkhusaññitaṁ
  asucipiṇḍaṁ gaṇha, gahetvā harassu pasādayuttaṁ icchitaṁ ṭhānaṁ nehi.
       Tassa ca viramāsi tāvadeti tassa dhuttapurisassa tāvadeva akkhimhi uppāṭitak-
  khaṇe eva rāgo vigacchi. Tatthāti akkhimhi, tassaṁ vā theriyaṁ. Athavā tatthāti
  tasmiṁyeva ṭhāne. Khamāpayīti khamāpesi. Sotthi siyā brahmacārinīti seṭṭhacārini
  mahesike tuyhaṁ ārogyameva bhaveyya. Na puno edisakaṁ bhavissatīti ito paraṁ evarūpaṁ
  anācāracaraṇaṁ na bhavissati, na karissāmīti attho.
       Āsādiyāti ghaṭṭetvā. Edisanti evarūpaṁ sabbattha vītarāgaṁ. Aggiṁ pajjalitaṁva
  liṅgiyāti pajjalitaṁ aggiṁ āliṅgetvā viya.

  *  *  *  *  *  *
  Footnote: 1 Sī. anekakuṇapaggahaṇa...
-------------------------------------------------
[page 325]
       Tatoti tasmā dhuttapurisā. Sā bhikkhunīti sā subhā bhikkhunī. Agamī buddhavarassa
  santikanti sammāsambuddhassa santikaṁ upagacchi upasaṅkami. Passiya varapuñña-
  lakkhaṇanti uttamehi puññasambhārehi nibbattamahāpurisalakkhaṇaṁ disvā. Yathā
  purāṇakanti porāṇakaṁ viya uppāṭanato pubbe viya cakkhu paṭipākatikaṁ ahosi.
  Yamettha antarantarā na vuttaṁ, taṁ vuttanayattā suviññeyyameva.
                  Subhājīvakambavanikātherīgāthāvaṇṇanā niṭṭhitā.
                        Tiṁsanipātavaṇṇanā niṭṭhitā.
                           -------------
-------------------------------------------------
[page 326]
                          15. Cattāḷīsanipāta
                     473. 1. Isidāsītherīgāthāvaṇṇanā
       cattāḷīsanipāte nagaramhi kusumanāmetiādikā isidāsiyā theriyā gāthā.
       Ayampi purimabuddhesu katādhikārā tattha tattha bhave purisattabhāve ṭhatvā
  vivaṭṭūpanissayaṁ kusalaṁ upacinantī carimabhavato sattame bhave akalyāṇasannissayena
  paradārikakammaṁ 1- katvā kāyassa bhedā niraye nibbattitvā tattha bahūni vassasatāni
  niraye pacitvā tato cutā tīsu jātīsu tiracchānayoniyaṁ nibbattitvā tato cutā
  dāsiyā kucchismiṁ napuṁsako hutvā nibbatti. Tato pana cutā ekassa daliddassa
  sākaṭikassa dhītā hutvā nibbatti. Taṁ vayappattaṁ giridāso nāma aññatarassa
  satthavāhassa putto attano bhariyaṁ katvā gehaṁ ānesi. Tassa ca bhariyā atthi
  sīlavatī kalyāṇadhammā. Tassaṁ issāpakatā sāmino tassā viddesanakammaṁ akāsi.
  Sā tattha yāvajīvaṁ ṭhatvā kāyassa bhedā imasmiṁ buddhuppāde ujjeniyaṁ kulapadesasīlā
  cārādiguṇehi abhisammatassa vibhavasampannassa seṭṭhissa dhītā hutvā nibbatti,
  isidāsītissā nāmaṁ ahosi. Taṁ vayappattakāle mātāpitaro kularūpavayavibhavādisadisassa
  aññatarassa seṭṭhiputtassa adaṁsu. Sā tassa gehe paṭidevatā hutvā māsamattaṁ
  vasi. Athassā kammaphalena sāmiko virattarūpo hutvā taṁ gharato nīhari. Taṁ sabbaṁ
  pāḷito eva viññāyati. Tesaṁ tesaṁ pana sāmikānaṁ aruccaneyyatāya saṁvegajātā
  pitaraṁ anujānāpetvā jinadattāya theriyā santike pabbajitvā vipassanāya kammaṁ
  karontī nacirasseva saha paṭisambhidāhi arahattaṁ patvā phalasukhena nibbānasukhena
  ca vītināmentī ekadivasaṁ pāṭaliputtanagare piṇḍāya caritvā pacchābhattaṁ piṇḍapāta-
  paṭikkantā mahāgaṅgāyaṁ vālukapuline nisīditvā bodhittheriyā nāma attano

  *  *  *  *  *  *
  Footnote: 1 Sī.,i. pāradāriYu...
-------------------------------------------------
[page 327]
  Sahāyattheriyā pubbapaṭipattiṁ pucchitā tamatthaṁ gāthābandhavasena vissajjesi
  "ujjeniyā puravare"tiādinā. Tesaṁ pana pucchāvissajjanānaṁ sambandhaṁ dassetuṁ:-
       [402] "nagaramhi Kusumanāme pāṭaliputtamhi paṭhaviyā maṇḍe
              sakyakulakulīnāyo dve bhikkhuniyo hi guṇavatiyo.
       [403] Isidāsī tattha ekā dutiyā bodhīti sīlasampannā ca
              jhānajjhāyanaratāyo bahussutāyo dhutakilesāyo.
       [404] Tā piṇḍāya caritvā bhattatthaṁ kariya dhotapattāyo
              rahitamhi sukhanisinnā imā girā abbhudīresun"ti
  imā tisso gāthā saṅgītikārehi ṭhapitā.
       [405] Pāsādikāsi ayye isidāsi vayopi te aparihīno
              kiṁ disvāna byālikaṁ athāsi nekkhammamanuyuttā.
       [406] Evamanuyuñjiyamānā sā rahite dhammadesanākusalā
              isidāsī vacanamabravi suṇa bodhi yathāmhi pabbajitā.
       Ito paraṁ vissajjanagāthā.
       [407] Ujjeniyā puravare mayhaṁ pitā sīlasaṁvuto seṭṭhi
              tassamhi ekadhītā piyā manāpā ca dayitā ca.
       [408] Atha me sāketato varakā āgacchumuttamakulīnā
              seṭṭhī pahūtaratano tassa mamaṁ suṇhamadāsi tāto.
       [409] Sassuyā sasurassa ca sāyaṁ pātaṁ paṇāmamupagamma
              sirasā karomi pāde vandāmi yathāmhi anusiṭṭhā.
-------------------------------------------------
[page 328]
       [410] Yā mayhaṁ sāmikassa bhaginiyo bhātuno parijano vā
              tamekavarakampi disvā ubbiggā āsanaṁ demi.
       [411] Annena ca pānena ca khajjena ca yaṁ ca tattha sannihitaṁ
              chādemi upanayāmi ca demi ca yaṁ yassa paṭirūpaṁ.
       [412] Kālena upaṭṭhahitvā gharaṁ samupagamāmi ummāre
              dhovantī hatthapāde pañjalikā sāmikamupemi.
       [413] Kocchaṁ pasādaṁ añjaniñca ādāsakañca gaṇhitvā
              parikammakārikā viya sayameva patiṁ vibhūsemi.
       [414] Sayameva odanaṁ sādha- yāmi sayameva bhājanaṁ dhovantī
              mātāva ekaputtakaṁ tathā bhattāraṁ paricarāmi.
       [415] Evaṁ maṁ bhattikataṁ anurattaṁ kārikaṁ nihatamānaṁ
              uṭṭhāyikaṁ analasaṁ sīlavatiṁ dussate bhattā.
       [416] So mātarañca pitarañca bhaṇati āpucchahaṁ gamissāmi
              isidāsiyā na saha vacchaṁ ekāgārehaṁ saha vatthuṁ.
       [417] Mā evaṁ putta avaca isidāsī paṇḍitā paribyattā
              uṭṭhāyikā analasā kiṁ tuyhaṁ na rocate putta.
       [418] Na ca me hiṁsati kiñci na cahaṁ isidāsiyā saha vacchaṁ
              dessāva me alaṁ me apucchāhaṁ gamissāmi.
       [419] Tassa vacanaṁ suṇitvā sassu sasuro ca maṁ apucchiṁsu
              kissa tayā aparaddhaṁ bhaṇa vissaṭṭhā yathābhūtaṁ.
-------------------------------------------------
[page 329]
       [420] Napihaṁ aparajjhaṁ kiñci napi hiṁsemi na bhaṇāmi dubbacanaṁ
              kiṁ sakkā kātuyye yaṁ maṁ viddessate bhattā.
       [421] Te maṁ pitugharaṁ paṭi- nayiṁsu vimanā dukhena abhibhūtā
              puttamanurakkhamānā jitāmhase rūpiniṁ lakkhiṁ.
       [422] Atha maṁ adāsi tāto aḍḍhassa gharamhi dutiyakulikassa
              tato upaḍḍhasuṅkena yena maṁ vindatha seṭṭhi.
       [423] Tassapi gharamhi māsaṁ avasiṁ atha sopi maṁ paṭiccharayi
              dāsīva upaṭṭhahantiṁ adūsikaṁ sīlasampannaṁ.
       [424] Bhikkhāya ca vicarantaṁ damakaṁ dantaṁ me pitā bhaṇati
             `hohisi me jāmātā nikkhipa poṭṭhiñca ghaṭikañca.'
       [425] Sopi vasitvā pakkhaṁ atha tātaṁ bhaṇati `dehi me poṭṭhiṁ
              ghaṭikañca mallakañca punapi bhikkhaṁ carissāmi.'
       [426] Atha naṁ bhaṇatī tāto ammā sabbo ca me ñātigaṇavaggo
              kiṁ te na kīrati idha bhaṇa khippaṁ taṁ te karihiti.
       [427] Evaṁ bhaṇito bhaṇati yadi me attā sakkoti alaṁ mayhaṁ
              isidāsiyā na saha vacchaṁ ekagharehaṁ saha vatthuṁ.
       [428] Vissajjito gato so ahampi ekākinī vicintemi
              āpucchitūna gacchaṁ marituye vā pabbajissaṁ vā.
       [429] Atha ayyā jinadattā āgacchī gocarāya caramānā
              tāta kulaṁ vinayadharī bahussutā sīlasampannā.
-------------------------------------------------
[page 330]
       [430] Taṁ disvāna amhākaṁ uṭṭhāyāsanaṁ tassā paññāpayiṁ
              nisinnāya ca pāde vanditvā bhojanamadāsiṁ.
       [431] Annena ca pānena ca khajjena ca yañca tattha sannihitaṁ
              santappayitvā avacaṁ `ayye icchāmi pabbajituṁ.'
       [432] Atha maṁ bhaṇatī tāto idheva puttaka carāhi tvaṁ dhammaṁ
              annena ca pānena ca tappaya samaṇe dvijātī ca.
       [433] Athahaṁ bhaṇāmi tātaṁ rodantī añjaliṁ paṇāmetvā
              pāpaṁ hi mayā pakataṁ kammaṁ taṁ nijjaressāmi.
       [434] Atha maṁ bhaṇatī tāto `pāpuṇa bodhiñca aggadhammañca
              nibbānañca labhassu yaṁ sacchikarī dvipadaseṭṭho.'
       [435] Mātāpitū abhivāda- yitvā sabbañca ñātigaṇavaggaṁ
              sattāhaṁ pabbajitā tisso vijjā aphassayiṁ.
       [436] Jānāmi attano satta jātiyo yassayaṁ phalavipāko
              taṁ tava ācikkhissaṁ taṁ ekamanā nisāmehi.
       [437] Nagaramhi erakacche suvaṇṇakāro ahaṁ pahūtadhano
              yobbanamadena matto so paradāraṁ asevihaṁ.
       [438] Sohaṁ tato cavitvā nirayamhi apaccisaṁ ciraṁ
              pakko tato ca uṭṭhahitvā makkaṭiyā kucchimokkamiṁ.
       [439] Sattāhajātakaṁ maṁ mahākapi yūthapo nillacchesi
              tassetaṁ kammaphalaṁ yathāpi gantvāna paradāraṁ.
-------------------------------------------------
[page 331]
       [440] Sohaṁ tato cavitvā kālaṁ karitvā sindhavāraññe
              kāṇāya ca khañjāya ca eḷakiyā kucchimokkamiṁ.
       [441] Dvādasa vassāni ahaṁ nillacchito dārake parivahitvā
              kimināvaṭṭo akallo yathāpi gantvāna paradāraṁ.
       [442] Sohaṁ tato cavitvā govāṇijakassa gāviyā jāto
              vaccho lākhātambo nillacchito dvādase māse.
       [443] Voḍhūna naṅgalamahaṁ sakaṭaṁ ca dhārayāmi
              andhovaṭṭo akallo yathāpi gantvāna paradāraṁ.
       [444] Sohaṁ tato cavitvāna vīthiyā dāsiyā ghare jāto
              neva mahilā na puriso yathāpi gantvāna paradāraṁ.
       [445] Tiṁsativassamhi mato sākaṭikakulamhi dārikā jātā
              kapaṇamhi appabhoge dhanikapurisapātabahulamhi.
       [446] Taṁ maṁ tato satthavāho ussannāya vipulāya vaḍḍhiyā
              okaḍḍhati vilapantiṁ acchinditvā kulagharasmā.
       [447] Atha soḷasame vasse disvā maṁ pattayobbanaṁ kaññaṁ
              orundhatassa putto giridāso nāma nāmena.
       [448] Tassapi aññā bhariyā sīlavatī guṇavatī yasavatī ca
              anurattā bhattāraṁ tassāhaṁ viddesanamakāsiṁ.
       [449] Tassetaṁ kammaphalaṁ yaṁ maṁ apakīritūna gacchanti
              dāsīva upaṭṭhahantiṁ tassapi anto kato mayā"ti.
-------------------------------------------------
[page 332]
       Tattha nagaramhi kusumanāmeti "kusumapuran"ti evaṁ kusumasaddena gahitanāmake
  nagare, idāni taṁ nagaraṁ pāṭaliputtamhīti sarūpato dasseti. Paṭhaviyā maṇḍeti
  sakalāya paṭhaviyā maṇḍabhūte. Sakyakulakulīnāyoti sakyakule kuladhītaro, sakyaputtassa
  bhagavato sāsane pabbajitatāya evaṁ vuttaṁ.
       Tatthāti tāsu dvīsu bhikkhunīsu. Bodhīti evaṁnāmikā therī. Jhānajjhāyanaratāyoti
  lokiyalokuttarassa jhānassa jhāyane abhiratā. Bahussutāyoti pariyattibāhusaccena
  bahussutā. Dhutakilesāyoti aggamaggena sabbaso samugghātitakilesā. Bhattatthaṁ
  kariyāti bhattakiccaṁ niṭṭhāpetvā. Rahitamhīti janarahitamhi vivittaṭṭhāne.
  Sukhanisinnāti pabbajjāsukhena vivekasukhena ca sukhanisinnā. Imā girāti idāni
  vuccamānā sukhā lāpanā. Abbhudīresunti pucchāvissajjanavasena kathayiṁsu.
       "pāsādikāsī"ti Gāthā bodhittheriyā 1- pucchāvasena vuttā.
  "evamanuyuñjiyamānā"ti Gāthā saṅgītikāreheva vuttā. "ujjeniyā"tiādikā Hi
  sabbāpi isidāsiyāva vuttā. Tattha pāsādikāsīti rūpasampattiyā passantānaṁ
  pasādāvahā asi. Vayopi te aparihīnoti tuyhaṁ vayopi na parihīno, paṭhamavaye ṭhitāsīti
  attho. Kiṁ disvāna byālikanti kīdisaṁ byālikaṁ dosaṁ gharāvāse ādīnavaṁ disvā.
  Athāsi nekkhammamanuyuttāti athāti nipātamattaṁ, nekkhammaṁ pabbajjaṁ anuyuttā asi.
       Anuyuñjiyamānāti pucchiyamānā, sā isidāsīti yojanā. Rahiteti suññaṭṭhāne.
  Suṇa bodhi yathāmhi pabbajitāti bodhittheri ahaṁ yathā pabbajitā amhi, taṁ taṁ
  purāṇaṁ suṇa suṇāhi.
       Ujjeniyā puravareti ujjenīnāmake avantiraṭṭhe uttamanagare. Piyāti
  ekadhītubhāvena piyāyitabbā. Manāpāti sīlācāraguṇena manavaḍḍhanakā. Dayitāti
  anukampitabbā.

  *  *  *  *  *  *
  Footnote: 1 Sī. bodhittarītheriyā
-------------------------------------------------
[page 333]
       Athāti pacchā mama vayappattakāle. Me sāketato varakāti sāketanagarato
  mama varakā maṁ vārentā āgacchuṁ. Uttamakulīnāti tasmiṁ nagare aggakulikā, yena
  te pesitā, so seṭṭhī pahūtaratano. Tassa mamaṁ suṇhamadāsi tātoti tassa
  sāketaseṭṭhino suṇisaṁ puttassa bhariyaṁ katvā mayhaṁ pitā maṁ adāsi.
       Sāyaṁ pātanti sāyaṇhe pubbaṇhe ca. Paṇāmamupagamma sirasā karomīti
  sassuyā sasurassa ca santikaṁ upagantvā sirasā paṇāmaṁ karomi, tesaṁ pāde
  vandāmi. Yathāmhi anusiṭṭhāti tehi yathā anusiṭṭhā amhi, tathā karomi, tesaṁ
  anusiṭṭhiṁ na atikkamāmi.
       Tamekavarakampīti ekavallabhampi. Ubbiggāti tasantā. 1- Āsanaṁ demīti yassa
  puggalassa yaṁ anucchavikaṁ, taṁ tassa demi.
       Tatthāti parivesanaṭṭhāne. Sannihitanti sajjitaṁ hutvā vijjamānaṁ. Chādemīti
  upacchādemi, upacchādetvā upanayāmi ca, upanetvā demi, dentīpi yaṁ yassa
  paṭirūpaṁ, tadeva demīti attho.
       Ummāreti dvāre. Dhovantī hatthapādeti hatthapāde dhovinī āsiṁ, dhovitvā
  gharaṁ samupagamāmīti yojanā.
       Kocchanti massūnaṁ kesānañca ullikhanakocchaṁ. Pasādanti gandhacuṇṇādimukha-
  vilepanaṁ. "pasādhanan"tipi Pāṭho, pasādhanabhaṇḍaṁ. Añjaninti añjananāḷiṁ. Parikamma-
  kārikā viyāti aggakulikā vibhavasampannāpi patiparicārikā ceṭikā viya.
       Sādhayāmīti pacāmi. Bhājananti lohabhājanañca. Dhovantī paricarāmīti yojanā.
       Bhattikatanti katasāmibhatikaṁ. Anurattanti anurattavantiṁ. Kārikanti tassa tasseva
  iti kattabbassa kārikaṁ. Nihatamānanti apanītamānaṁ. Uṭṭhāyikanti
  uṭṭhānavīriyasampannaṁ.

  *  *  *  *  *  *
  Footnote: 1 Sī. sabhantā
-------------------------------------------------
[page 334]
  Analasanti tato eva akusītaṁ. Sīlavatinti sīlācārasampannaṁ. Dussateti dussati,
  kujjhitvā bhaṇati.
       Bhaṇati āpucchahaṁ gamissāmīti "ahaṁ tumhe āpucchitvā yattha katthaci
  gamissāmī"ti so mama sāmiko attano mātarañca pitarañca bhaṇati. Kiṁ bhaṇatīti
  ce āha "isidāsiyā na saha vacchaṁ, ekāgārehaṁ saha vatthun"ti. Tattha vacchanti
  vasissaṁ.
       Dessāti appiyā. Alaṁ meti payojanaṁ me tāya natthīti attho. Apucchāhaṁ
  gamissāmīti yadi me tumhe tāya saddhiṁ saṁvāsaṁ icchatha, ahaṁ tumhe apucchitvā
  videsaṁ pakkamissāmi.
       Tassāti mama bhattuno. Kissāti kiṁ assa tava sāmikassa. Tayā aparaddhaṁ
  byālikaṁ kataṁ.
       Napihaṁ aparajjhanti napi ahaṁ tassa kiñci aparajjhiṁ. Ayameva vā pāṭho.
  Napi hiṁsemīti napi bādhemi. Dubbacananti duruttavacanaṁ. Kiṁ sakkā kātuyyeti kiṁ
  mayā kātuṁ ayye sakkā. Yaṁ maṁ viddessate bhattāti yasmā akāraṇeneva bhattā
  mayhaṁ viddessate viddessaṁ cittappakopaṁ karoti.
       Vimanāti domanassikā. Puttamanurakkhamānāti attano puttaṁ mayhaṁ sāmikaṁ
  cittamanurakkhaṇena anurakkhantā. Jitāmhase rūpiniṁ lakkhinti jitā amhase jitā
  vatāmha rūpavatiṁ siriṁ, manussavesena carantiyā siridevatāya parihīnā vatāti attho.
       Aḍḍhassa gharamhi dutiyakulikassāti paṭhamasāmikaṁ upādāya dutiyassa aḍḍhassa
  kulaputtassa gharamhi maṁ adāsi, dento ca tato paṭhamasuṅkato upaḍḍhasuṅkato 1- adāsi.

  *  *  *  *  *  *
  Footnote: 1 chaṂa. upaḍḍhasuṅkena
-------------------------------------------------
[page 335]
  Yena maṁ vindatha seṭṭhīti yena suṅkena maṁ paṭhamaṁ seṭṭhī vindatha paṭilabhi, tato
  upaḍḍhasuṅkenāti yojanā.
       Sopīti dutiyasāmikopi. Maṁ paṭiccharayīti maṁ nīhari, so maṁ gehato nikkaḍḍhi.
  Upaṭṭhahantinti dāsī viya upaṭṭhahantiṁ upaṭṭhānaṁ karontiṁ. Adūsikanti adubbhanakaṁ.
       Damakanti kāruññādhiṭṭhānatāya paresaṁ cittassa damakaṁ. Yathā pare kiñci
  dassanti, evaṁ attano kāyaṁ vācañca dantaṁ vūpasantaṁ katvā paradattabhikkhāya
  vicaraṇakaṁ. Jāmātāti duhitupati. Nikkhipa poṭṭhiñca ghaṭikañcāti tayā paridahitaṁ
  pilotikākhaṇḍañca bhikkhākapālañca chaḍḍehi.
       Sopi vasitvā pakkhanti sopi bhikkhako puriso mayā saddhiṁ aḍḍhamāsamattaṁ
  vasitvā pakkāmi.
       Atha naṁ bhaṇatī tātoti taṁ bhikkhakaṁ mama pitā mātā sabbo ca me
  ñātigaṇo vaggavaggo hutvā bhaṇati. Kathaṁ? kiṁ te na kīrati idha tuyhaṁ kiṁ
  nāma na kirati na sādhiyati, bhaṇa khippaṁ. Taṁ te karihitīti taṁ tuyhaṁ karissati 1-.
       Yadi me attā sakkotīti yadi mayhaṁ attā attādhīno bhujisso ca hoti,
  alaṁ mayhaṁ isidāsiyā tāya payojanaṁ natthi, tasmā na saha vacchaṁ na saha
  vasissaṁ, ekaghare ahaṁ tāya saha vatthunti yojanā.
       Vissajjito gato soti so bhikkhako pitarā vissajjito yathāruci gato.
  Ekākinīti ekikāva. Āpucchitūna gacchanti mayhaṁ pitaraṁ vissajjetvā gacchāmi.
  Marituyeti marituṁ. Vāti vikappatthe nipāto.
       Gocarāyāti bhikkhāya, tāta kulaṁ āgacchīti yojanā.

  *  *  *  *  *  *
  Footnote: 1 Ma. na sādhiyati tvaṁ bhaṇa, taṁ te khippaṁ karihiti karissatīti
-------------------------------------------------
[page 336]
       Tanti taṁ jinadattattheriṁ. Uṭṭhāyāsanaṁ tassā paññāpayinti uṭṭhahitvā āsanaṁ
  tassā theriyā paññāpesiṁ.
       Idhevāti imasmiṁ eva gehe ṭhitā. Puttakāti sāmaññavohārena dhītaraṁ
  anukampento ālapati. Carāhi tvaṁ dhammanti tvaṁ pabbajitvā caritabbaṁ brahma-
  cariyādidhammaṁ cara. Dvijātīti brāhmaṇajātī.
       Nijjaressāmīti jīrāpessāmi vināsessāmi.
       Bodhinti saccābhisambodhiṁ, maggañāṇanti attho. Aggadhammanti phaladhammaṁ,
  arahattaṁ. Yaṁ sacchikarī dvipadaseṭṭhoti yaṁ maggaphalanibbānasaññitaṁ lokuttaradhammaṁ
  dvipadānaṁ seṭṭho sammāsambuddho sacchi akāsi, taṁ labhassūti yojanā.
       Sattāhaṁ pabbajitāti pabbajitā hutvā sattāhena. Aphassayinti phusiṁ
  sacchākāsiṁ.
       Yassayaṁ phalavipākoti yassa pāpakammassa ayaṁ sāmikassa amanāpabhāvasaṅkhāto
  nissandaphalabhūto vipāko. Taṁ tava ācikkhissanti taṁ kammaṁ tava kathessāmi. Tanti
  ācikkhiyamānaṁ tameva kammaṁ, taṁ vā mama vacanaṁ. Ekamanāti ekaggamanā. Ayameva
  vā pāṭho.
       Nagaramhi erakaccheti evaṁnāmake nagare. So paradāraṁ asevihanti so ahaṁ
  parassa dāraṁ aseviṁ.
       Ciraṁ pakkoti bahūni vassasatasahassāni nirayagginā daḍḍho. Tato ca uṭṭhahitvāti
  tato nirayato vuṭṭhito cuto. Makkaṭiyā kucchimokkaminti vānariyā kucchimhi
  paṭisandhiṁ gaṇhiṁ.
       Yūthapoti yūthapati. Nillacchesīti purisabhāvassa lakkhaṇabhūtāni bījakāni nillacchesi
-------------------------------------------------
[page 337]
  Nīhari. Tassetaṁ kammaphalanti tassa mayhaṁ etaṁ atīte katassa kammassa phalaṁ. Yathāpi
  gantvāna paradāranti yathā taṁ paradāraṁ atikkamitvā.
       Tatoti makkaṭayonito. Sindhavāraññeti sindhavaraṭṭhe araññaṭṭhāne. 1- Eḷakiyāti
  ajiyā.
       Dārake parivahitvāti piṭṭhiṁ āruyha kumārake vahitvā. Kimināvaṭṭoti
  abhijātaṭṭhāne kimiparigatova hutvā aṭṭo aṭṭito. Akalloti gilāno, ahosīti
  vacanaseso.
       Govāṇijakassāti gāviyo vikkiṇitvā jīvakassa. Lākhātamboti lākhārasarattehi
  viya tambehi lomehi samannāgato.
       Voḍhūnāti vahitvā. Naṅgalanti sīraṁ, sakaṭañca dhārayāmīti attho. Andhovaṭṭoti
  kāṇova hutvā aṭṭo pīḷito.
       Vīthiyāti nagaravīthiyaṁ. Dāsiyā ghare jātoti gharadāsiyā kucchimhi jāto.
  "vaṇṇadāsiyā"tipi 2- Vadanti. Neva mahilā na purisoti itthīpi purisopi na homi,
  jātinapuṁsakoti attho.
       Tiṁsativassamhi matoti napuṁsako hutvā tiṁsavassakāle mato. Sākaṭikakulamhīti
  sūtakakule. 3- Dhanikapurisapātabahulamhīti iṇāyikānaṁ purisānaṁ adhipatanabahule bahūhi
  iṇāyikehi abhibhavitabbe.
       Ussannāyāti upacitāya. Vipulāyāti mahatiyā. Vaḍḍhiyāti iṇavaḍḍhiyā.
  Okaḍḍhatīti avakaḍḍhati. Kulagharasmāti mama jātakulagehato.

  *  *  *  *  *  *
  Footnote: 1 Ma. aññataraṭṭhāne 2 Sī. vaṇṇajātiyātipi 3 Ma.,i. senakakule
-------------------------------------------------
[page 338]
       Orundhatassa puttoti assa satthavāhassa putto mayi paṭibaddhacitto nāmena
  giridāso nāma avarundhati attano pariggahabhāvena gehe karoti.
       Anurattā bhattāranti bhattāraṁ anuvattikā. 1- Tassāhaṁ viddesanamakāsinti tassa
  bhattuno taṁ bhariyaṁ sapattiṁ viddesanakammaṁ 2- akāsiṁ. Yathā taṁ so kujjhati, evaṁ
  paṭipajjiṁ.
       Yaṁ maṁ apakīritūna gacchantīti yaṁ dāsī viya sakkaccaṁ upaṭṭhahantiṁ maṁ tattha
  tattha patino apakiritvā chaḍḍetvā anapekkhā apagacchanti. Etaṁ tassā mayhaṁ
  tadā katassa paradārikakammassa sapattiṁ viddesanakammassa 3- ca nissandaphalaṁ. Tassapi
  anto kato mayāti tassapi tathā anunayapāpakakammassa dāruṇassa pariyanto idāni
  mayā aggamaggaṁ adhigacchantiyā kato, ito paraṁ kiñci dukkhaṁ natthīti. Yaṁ panettha
  antarantarā na vibhattaṁ, taṁ vuttanayattā uttānatthameva.
                     Isidāsītherīgāthāvaṇṇanā niṭṭhitā.
                      Cattāḷīsanipātavaṇṇanā niṭṭhitā.
                         -----------------

  *  *  *  *  *  *
  Footnote: 1 Sī. anurāgavatī 2 Sī.,i. bhariyaṁ paṭividdesanakammaṁ 3 Sī. paṭi...
-------------------------------------------------
[page 339]
                            16. Mahānipāta
                     474. 1. Sumedhātherīgāthāvaṇṇanā
       mahānipāte mantāvatiyā nagaretiādikā sumedhāya theriyā gāthā.
       Ayampi purimabuddhesu katādhikārā tattha tattha bhave vivaṭṭūpanissayaṁ kusalaṁ
  upacinantī sakkaccaṁ vimokkhasambhāre sambhārentī konāgamanassa bhagavato kāle kulagehe
  nibbattitvā viññutaṁ patvā attano sakhīhi kuladhītāhi saddhiṁ ekajjhāsayā
  hutvā mahantaṁ ārāmaṁ kāretvā buddhappamukhassa bhikkhusaṁghassa niyyādesi. Sā
  tena puññakammena kāyassa bhedā tāvatiṁsaṁ upagacchi. Tattha yāvatāyukaṁ dibbasampattiṁ
  anubhavitvā tato cutā yāmesu upapajji. Tato cutā tusitesu, tato cutā nimmānaratīsu,
  tato cutā paranimmitavasavattīsūti anukkamena pañcasu kāmasaggesu uppajjitvā tattha
  tattha devarājūnaṁ mahesī hutvā tato cutā kassapassa bhagavato kāle mahāvibhavassa
  seṭṭhino dhītā hutvā anukkamena viññutaṁ patvā sāsane abhippasannā hutvā
  ratanattayaṁ uddissa uḷārapuññakammaṁ akāsi.
       Tattha yāvajīvaṁ dhammūpajīvinī kusaladhammaniratā hutvā tato cutā tāvatiṁsesu
  nibbattitvā aparāparaṁ sugatīsuyeva saṁsarantī imasmiṁ buddhuppāde mantāvatīnagare
  koñcassa nāma rañño dhītā hutvā nibbatti, tassā mātāpitaro sumedhāti
  nāmaṁ akaṁsu. Taṁ anukkamena vuḍḍhippattavayappattakāle mātāpitaro "vāraṇavatīnagare
  anikarattassa 1- nāma rañño dassāmā"ti sammantesuṁ. 2- Sā pana daharakālato paṭṭhāya
  attano samānavayāhi rājakaññāhi dāsijanehi ca saddhiṁ bhikkhunupassayaṁ gantvā
  bhikkhunīnaṁ santike dhammaṁ sutvā cirakālato paṭṭhāya katādhikāratāya saṁsāre jātasaṁvegā
  sāsane abhippasannā hutvā vayappattakāle kāmehi vinivattitamānasā ahosi.

  *  *  *  *  *  *
  Footnote: 1 Sī. aṇikadattassa 2 i. āmantesuṁ
-------------------------------------------------
[page 340]
  Tena sā mātāpitūnaṁ ñātīnaṁ sammantanaṁ sutvā "na mayhaṁ gharāvāsena kiccaṁ,
  pabbajissāmahan"ti āha. Taṁ mātāpitaro gharāvāse niyojentā nānappakārena
  yācantāpi saññāpetuṁ nāsakkhiṁsu. Sā "evaṁ me pabbajituṁ labbhatī"ti khaggaṁ gahetvā
  sayameva attano kese chinditvā te eva kese ārabbha paṭikūlamanasikāraṁ 1- pavattentī
  tattha katādhikāratāya bhikkhunīnaṁ santike manasikāravidhānassa sutapubbattā ca asubha-
  nimittaṁ uppādetvā tattha paṭhamajjhānaṁ adhigacchi. Adhigatapaṭhamajjhānā ca attanā
  gharāvāse uyyojetuṁ upagate mātāpitaro ādiṁ katvā antojanaparijanaṁ sabbaṁ
  rājakulaṁ sāsane abhippasannaṁ kāretvā gharato nikkhamitvā bhikkhunupassayaṁ gantvā
  pabbaji. Pabbajitvā ca vipassanaṁ paṭṭhapetvā sammadeva paripakkañāṇā 2- vimutti-
  paripācanīyānaṁ dhammānaṁ visesitāya 3- nacirasseva saha paṭisambhidāhi arahattaṁ pāpuṇi.
  Tena vuttaṁ apadāne 4-:-
             "bhagavati konāgamane saṁghārāmamhi navanivesamhi
              sakhiyo tisso janiyo vihāradānaṁ adamhase. 5-
              Dasakkhattuṁ satakkhattuṁ dasasatakkhattuṁ satāni ca satakkhattuṁ
              devesu upapajjimha ko pana vādo manussesu.
              Devesu mahiddhikā ahumha mānusakamhi ko pana vādo
              sattaratanassa mahesī itthiratanaṁ ahaṁ āsiṁ.
              Idha sañcitakusalā susamiddhakulappajā
              dhanañjānī ca khemā ca ahampi ca tayo janā.
              Ārāmaṁ sukataṁ katvā sabbāvayavamaṇḍitaṁ
              buddhappamukhasaṁghassa niyyādetvā pamoditā.
-------------------------------------------------
[page 341]
               Yattha yatthūpapajjāmi tassa kammassa vāhasā
               devesu aggataṁ pattā manussesu tatheva ca.
               Imasmiṁyeva kappamhi brahmabandhu mahāyaso
               kassapo nāma gottena uppajji vadataṁ varo.
               Upaṭṭhāko mahesissa tadā āsi narissaro
               kāsirājā kikī nāma bārāṇasipuruttame.
               Tassāsuṁ satta dhītaro rājakaññā sukhedhitā
               buddhopaṭṭhānaniratā brahmacariyaṁ cariṁsu tā.
               Tāsaṁ sahāyikā hutvā sīlesu susamāhitā
               datvā dānāni sakkaccaṁ agāreva vataṁ cariṁ.
               Tena kammena sukatena cetanāpaṇidhīhi ca
               jahitvā mānusaṁ dehaṁ tāvatiṁsūpagā ahaṁ.
               Tato cutā yāmamagaṁ 1- tatohaṁ tusitaṁ gatā
               tato ca nimmānaratiṁ vasavattipuraṁ gatā.
               Yattha yatthūpapajjāmi puññakammasamohitā
               tattha tattheva rājūnaṁ mahesittamakārayiṁ.
               Tato cutā manussatte rājūnaṁ cakkavattinaṁ
               maṇḍalīnañca rājūnaṁ mahesittamakārayiṁ.
               Sampattimanubhotvāna devesu mānusesu ca
               sabbattha sukhitā hutvā nekajātīsu saṁsariṁ.

  *  *  *  *  *  *
  Footnote: 1 ka. yāmāsaggaṁ
-------------------------------------------------
[page 342]
               So hetu so pabhavo tammūlaṁ sāva sāsane khantī
               taṁ paṭhamasamodhānaṁ taṁ dhammaratāya nibbānaṁ.
               Kilesā jhāpitā mayhaṁ bhavā sabbe samūhatā
               nāgīva bandhanaṁ chetvā viharāmi anāsavā.
               Svāgataṁ vata me āsi buddhaseṭṭhassa santike
               tisso vijjā anuppattā kataṁ buddhassa sāsanaṁ.
               Paṭisambhidā catasso vimokkhāpi ca aṭṭhime
               chaḷabhiññā sacchikatā kataṁ buddhassa sāsanan"ti.
       Arahattaṁ pana patvā attano paṭipattiṁ paccavekkhitvā udānavasena:-
       [450] "mantāvatiyā Nagare rañño koñcassa aggamahesiyā
               dhītā āsiṁ sumedhā pasāditā sāsanakarehi.
       [451] Sīlavatī cittakathā bahussutā buddhasāsane vinitā
               mātāpitaro upagamma bhaṇati ubhayo nisāmetha.
       [452] Nibbānābhiratāhaṁ asassataṁ bhavagataṁ yadipi dibbaṁ
               kimaṅgaṁ pana tucchā kāmā appassādā bahuvighātā.
       [453] Kāmā kaṭukā āsī- visūpamā yesu mucchitā bālā
               te dīgharattaṁ niraye samappitā haññante dukkhitā.
       [454] Socanti pāpakammā vinipāte pāpavaddhino sadā
               kāyena ca vācāya ca manasā ca asaṁvutā bālā.
       [455] Bālā te duppaññā acetanā dukkhasamudayoruddhā
               desente ajānantā na bujjhare ariyasaccāni.
-------------------------------------------------
[page 343]
       [456] Saccāni `amma' buddhavaradesi tāni te bahutarā ajānantā ye
               abhinandanti bhavagataṁ pihenti devesu upapattiṁ.
       [457] Devesupi upapatti asassatā bhavagate aniccamhi
               na ca santasanti bālā punappunaṁ jhāyitabbassa.
       [458] Cattāro vinipātā duve ca gatiyo kathañci labbhanti
               na ca vinipātagatānaṁ pabbajjā atthi nirayesu.
       [459] Anujānātha maṁ ubhayo pabbajituṁ dasabalassa pāvacane
               appossukkā ghaṭissaṁ jātimaraṇappahānāya.
       [460] Kiṁ bhavagate abhinandi tena kāyakalinā asārena
               bhavataṇhāya nirodhā anujānātha pabbajissāmi.
       [461] Buddhānaṁ uppādo vivajjito akkhaṇo khaṇo laddho
               sīlāni brahmacariyaṁ yāvajīvaṁ na dūseyyaṁ.
       [462] Evaṁ bhaṇati sumedhā mātāpitaro `na tāva āhāraṁ
               āharissaṁ gahaṭṭhā maraṇavasaṁ gatāva hessāmi.'
       [463] Mātā dukkhitā rodati pitā ca assā sabbaso samabhihato
               ghaṭenti saññāpetuṁ pāsādatale chamāpatitaṁ.
       [464] Uṭṭhehi puttike 1- kiṁ soci- tena dinnāsi vāraṇavatimhi
               rājā anīkaratto abhirūpo tassa tvaṁ dinnā.
       [465] Aggamahesī bhavissasi anikarattassa rājino bhariyā
               sīlāni brahmacariyaṁ pabbajjā dukkarā puttike.

  *  *  *  *  *  *
  Footnote: 1 chaṂa. puttaka. evamuparipi
-------------------------------------------------
[page 344]
       [466] Rajje āṇā dhanamissa- riyaṁ bhogā sukhā daharikāsi
               bhuñjāhi kāmabhoge vāreyyaṁ hotu te putta.
       [467] Atha ne bhaṇati sumedhā mā edisikāni bhavagatamasāraṁ
               pabbajjā vā hohiti maraṇaṁ vā me na ceva vāreyyaṁ.
       [468] Kimiva pūtikāyamasuciṁ savanagandhaṁ bhayānakaṁ kuṇapaṁ
               abhisaṁviseyyaṁ bhastaṁ asakiṁ paggharitaṁ asucipuṇṇaṁ.
       [469] Kimiva tahaṁ jānantī vikūlakaṁ maṁsasoṇitupalittaṁ
               kimikulalayaṁ sakuṇabhattaṁ kaḷevaraṁ kissa diyatīti.
       [470] Nibbuyhati susānaṁ aciraṁ kāyo apetaviññāṇo
               chuḍḍo kaḷiṅgaraṁ viya jigucchamānehi ñātīhi.
       [471] Chuḍḍūna naṁ susāne parabhattaṁ nhāyanti jigucchantā
               niyakā mātāpitaro kiṁ pana sādhāraṇā janatā.
       [472] Ajjhositā asāre kaḷevare aṭṭhinhārusaṅghāte
               kheḷassuccārassava- paripuṇṇe pūtikāyamhi.
       [473] Yo naṁ vinibbhujitvā abbhantaramassa bāhiraṁ kayirā
               gandhassa asahamānā sakāpi mātā jiguccheyya.
       [474] Khandhadhātuāyatanaṁ saṅkhataṁ jātimūlakaṁ dukkhaṁ
               yoniso anuvicinantī vāreyyaṁ kissa iccheyyaṁ.
       [475] Divase divase tisatti- satāni navanavā pateyyuṁ kāyamhi
               vassasatampi ca ghāto seyyo dukkhassa cevaṁ khayo.
-------------------------------------------------
[page 345]
       [476] Ajjhupagacche ghātaṁ yo viññāyevaṁ satthuno vacanaṁ
               dīgho tesaṁ saṁsāro punappunaṁ haññamānānaṁ.
       [477] Devesu manussesu ca tiracchānayoniyā asurakāye
               petesu ca nirayesu ca aparimitā dissante ghātā.
       [478] Ghātā nirayesu bahū vinipātagatassa pīḷiyamānassa
               devesupi attāṇaṁ nibbānasukhā paraṁ natthi.
       [479] Pattā te nibbānaṁ ye yuttā dasabalassa pāvacane
               appossukkā ghaṭenti jātimaraṇappahānāya.
       [480] Ajjeva tātabhinikkha- missaṁ bhogehi kiṁ asārehi
               nibbinnā me kāmā vantasamā tālavatthukatā.
       [481] Sā cevaṁ bhaṇati pita- ramanīkaratto ca yassa sā dinnā
               upayāsi vāraṇavate vāreyyamupaṭṭhite kāle.
       [482] Atha asitanicitamuduke kese khaggena chindiya sumedhā
               pāsādaṁ pidahitvā paṭhamajjhānaṁ samāpajji.
       [483] Sā ca tahiṁ samāpannā anīkaratto ca āgato nagaraṁ
               pāsāde ca sumedhā aniccasaññaṁ subhāveti.
       [484] Sā ca manasi karoti anīkaratto ca āruhī turitaṁ
               maṇikanakabhūsitaṅgo katañjalī yācati sumedhaṁ.
       [485] Rajje āṇā dhanamissa- riyaṁ bhogā sukhā daharikāsi
               bhuñjāhi kāmabhoge kāmasukhā dullabhā loke.
-------------------------------------------------
[page 346]
       [486] Nissaṭṭhaṁ te rajjaṁ bhoge bhuñjassu dehi dānāni
               mā dummanā ahosi mātāpitaro te dukkhitā.
       [487] Taṁ taṁ bhaṇati sumedhā kāmehi anatthikā vigatamohā
               mā kāme abhinandi kāmesvādīnavaṁ passa.
       [488] Cātuddīpo rājā mandhātā āsi kāmabhoginamaggo
               atitto kālaṅkato na cassa paripūritā icchā.
       [489] Satta ratanāni vasseyya vuṭṭhimā dasadisā samantena
               na catthi titti kāmānaṁ atittāva maranti naRā.
       [490] Asisūnūpamā kāmā kāmā sappasiropamā
               ukkopamā anudahanti aṭṭhikaṅkalasannibhā.
       [491] Aniccā adhuvā kāmā bahudukkhā mahāvisā
               ayoguḷova santatto aghamūlā dukhapphalā.
       [492] Rukkhaphalūpamā kāmā maṁsapesūpamā dukhā
               supinopamā vañcaniyā kāmā yācitakūpamā.
       [493] Sattisūlūpamā kāmā rogo gaṇḍo aghaṁ nighaṁ
               aṅgārakāsusadisā aghamūlaṁ bhayaṁ vadho.
       [494] Evaṁ bahudukkhā kāmā akkhātā antarāyikā
               gacchatha na me bhavagate vissāso atthi attano.
       [495] Kiṁ mama paro karissati attano sīsamhi ḍayhamānamhi
               anubandhe jarāmaraṇe tassa ghātāya ghaṭitabbaṁ.
-------------------------------------------------
[page 347]
       [496] Dvāraṁ apāpuritvānahaṁ mātāpitaro anīkarattañca
               disvāna chamaṁ nisinne rodante idamavocaṁ.
       [497] Dīgho bālānaṁ saṁsāro punappunañca rodataṁ
               anamatagge pitu maraṇe bhātu vadhe attano ca vadhe.
       [498] Assu thaññaṁ rudhiraṁ saṁsāraṁ anamataggato saratha
               sattānaṁ saṁsarataṁ sarāhi aṭṭhīnañca sannicayaṁ.
       [499] Sara caturodadhī upanīte assuthaññarudhiramhi
               sara ekakappamaṭṭhīnaṁ sañcayaṁ vipulena samaṁ.
       [500] Anamatagge saṁsarato mahiṁ jambudīpamupanītaṁ
               kolaṭṭhimattaguḷikā mātāmātusveva nappahonti.
       [501] Tiṇakaṭṭhasākhāpalāsaṁ upanītaṁ anamataggato sara
               caturaṅgulikā ghaṭikā pitupitusveva nappahonti.
       [502] Sara kāṇakacchapaṁ pubbe samudde aparato ca yugachiddaṁ
               siraṁ tassa ca paṭimukkaṁ manussalābhamhi opammaṁ.
       [503] Sara rūpaṁ pheṇapiṇḍopa- massa kāyakalino asārassa
               khandhe passa anicce sarāhi niraye bahuvighāte.
       [504] Sara kaṭasiṁ vaḍḍhente punappunaṁ tāsu tāsu jātīsu
               sara kumbhīlabhayāni ca sarāhi cattāri saccāni.
       [505] Amatamhi vijjamāne kiṁ tava pañcakaṭukena pītena
               sabbā hi kāmaratiyo kaṭukatarā pañcakaṭukena.
-------------------------------------------------
[page 348]
       [506] Amatamhi vijjamāne kiṁ tava kāmehi ye pariḷāhā
               sabbā hi kāmaratiyo jalitā kuthitā kampitā santāpitā.
       [507] Asapattamhi samāne kiṁ tava kāmehi ye bahusapattā
               rājaggicoraudakappiyehi sādhāraṇā kāmā bahusapattā.
       [508] Mokkhamhi vijjamāne kiṁ tava kāmehi yesu vadhabandho
               kāmesu hi asakāmā vadhabandhadukhāni anubhonti.
       [509] Ādīpitā tiṇukkā gaṇhantaṁ dahanti neva muñcantaṁ
               ukkopamā hi kāmā dahanti ye te na muñcanti.
       [510] Mā appakassa hetu kāmasukhassa vipulaṁ jahī sukhaṁ
               mā puthulomova balisaṁ gilitvā pacchā vihaññasi.
       [511] Kāmaṁ kāmesu damassu tāva sunakhova saṅkhalābaddho
               kāhanti khu taṁ kāmā chātā sunakhaṁva caṇḍālā.
       [512] Aparimitañca dukkhaṁ bahūni ca cittadomanassāni
               anubhohisi kāmayutto paṭinissaja addhuve kāme.
       [513] Ajaramhi vijjamāne kiṁ tava kāmehi yesu jarā
               maraṇabyādhigahitā sabbā sabbattha jātiyo.
       [514] Idamajaramidamamaraṁ idamajarāmaraṁ padamasokaṁ
               asapattamasambādhaṁ akhalitamabhayaṁ nirupatāpaṁ.
       [515] Adhigatamidaṁ bahūhi amataṁ ajjāpi ca labhanīyamidaṁ
               yo yoniso payuñjati na ca sakkā aghaṭamānena.
-------------------------------------------------
[page 349]
       [516] Evaṁ bhaṇati sumedhā saṅkhāragate ratiṁ alabhamānā
               anunentī anikarattaṁ kese ca chamaṁ khipi sumedhā.
       [517] Uṭṭhāya anikaratto pañjaliko yācatassā pitaraṁ so
               vissajjetha sumedhaṁ pabbajituṁ vimokkhasaccadassā.
       [518] Vissajjitā mātāpitūhi pabbaji sokabhayabhītā
               cha abhiññā sacchikatā aggaphalaṁ sikkhamānāya.
       [519] Acchariyamabbhutaṁ taṁ nibbānaṁ āsi rājakaññāya
               pubbenivāsacaritaṁ yathā byākari pacchime kāle.
       [520] Bhagavati konāgamane saṁghārāmamhi navanivesamhi
               sakhiyo tisso janiyo vihāradānaṁ adamhase.
       [521] Dasakkhattuṁ satakkhattuṁ dasasatakkhattuṁ satāni ca satakkhattuṁ
               devesu upapajjimha ko pana vādo manussesu.
       [522] Devesu mahiddhikā ahumha mānusakamhi ko pana vādo
               sattaratanassa mahesī itthiratanaṁ ahaṁ āsiṁ.
       [523] So hetu so pabhavo tammūlaṁ sāva sāsane khantī
               taṁ paṭhamasamodhānaṁ taṁ dhammaratāya nibbānaṁ.
       [524] Evaṁ karonti ye sadda- hanti vacanaṁ anomapaññassa
               nibbindanti bhavagate nibbinditvā virajjantī"ti
  imā gāthā abhāsi.
       Tattha mantāvatiyā nagareti mantāvatīti evaṁnāmake nagare. Rañño koñcassāti
  koñcassa nāma rañño mahesiyā kucchimhi jātā dhītā āsiṁ. Sumedhāti nāmena
-------------------------------------------------
[page 350]
  Sumedhā. Pasāditā sāsanakarehīti satthusāsanakarehi ariyehi dhammadesanāya sāsane
  pasāditā sañjātaratanattayappasādā katā.
       Sīlavatīti ācārasīlasampannā. Cittakathāti cittadhammakathā. Bahussutāti
  bhikkhunīnaṁ santike pariyattidhammassutiyutā. Buddhasāsane vinitāti evaṁ pavatti,
  evaṁ nivatti, iti sīlaṁ, iti samādhi, iti paññāti suttānugatena 1-
  yonisomanasikārena tadaṅgato kilesānaṁ vinivattattā 2- buddhānaṁ sāsane vinītā
  saṁyatakāyavācācittā. Ubhayo nisāmethāti tumhe dvepi mama vacanaṁ nisāmetha, mātāpitaro
  upagantvā bhaṇatīti yojanā.
       Yadipi dibbanti devalokapariyāpannampi bhavagataṁ nāma sabbampi asassataṁ aniccaṁ
  dukkhaṁ vipariṇāmadhammaṁ. Kimaṅgaṁ pana tucchā kāmāti kimaṅgaṁ pana mānusakā kāmā,
  te sabbepi asārakabhāvato 3- tucchā rittā, satthadhārāyaṁ madhubindu viya appassādā,
  etarahi āyatiñca vipuladukkhatāya bahuvighātā.
       Kaṭukāti aniṭṭhā. Sappaṭibhayaṭṭhena āsīvisūpamā. Yesu kāmesu. Mucchitāti
  ajjhositā. Samappitāti sakammunā sabbaso appitā khittā, upapannāti attho.
  Haññanteti bādhīyanti.
       Vinipāteti apāye.
       Acetanāti attahitacetanāya abhāvena acetanā. Dukkhasamudayoruddhāti taṇhā-
  nimittasaṁsāre avaruddhā. Desenteti catusaccadhamme desiyamāne. Ajānantāti atthaṁ
  ajānantā. Na bujjhare ariyasaccānīti dukkhādīni ariyasaccāni na paṭibujjhanti.
       Ammāti mātaraṁ pamukhaṁ katvā ālapati. Te bahutarā ajānantāti ye abhinandanti

  *  *  *  *  *  *
  Footnote: 1 dīṃahā. 10/186/109 2 Sī. vinissaṭattā 3 Sī. sāratābhāvato
-------------------------------------------------
[page 351]
  Bhavagataṁ pihenti devesu upapattiṁ buddhavaradesitāni saccāni ajānantā, teyeva
  ca imasmiṁ loke bahutarāti yojanā.
       Bhavagate aniccamhīti sabbasmiṁ bhave anicce devesu upapatti na sassatā,
  evaṁ santepi na ca santasanti bālā na uttasanti na saṁvegaṁ āpajjanti.
  Punappunaṁ jāyitabbassāti aparāparaṁ upapajjamānassa.
       Cattāro vinipātāti nirayo tiracchānayoni pettivisayo asurayonīti ime
  cattāro sukhasamussayato vinipātagatiyo. Manussadevūpapattisaññitā pana dveva gatiyo
  kathañci kicchena kasirena labbhanti puññakammassa dukkarattā. Nirayesūti sukharahitesu
  apāyesu.
       Appossukkāti aññakiccesu nirussukkā. Ghaṭissanti vāyamissaṁ bhāvanaṁ
  anuyuñjissāmi, kāyakalinā asārena bhavagate kiṁ abhinanditenāti yojanā.
       Bhavataṇhāya nirodhāti bhavagatāya taṇhāya nirodhahetu nirodhatthaṁ.
       Buddhānaṁ uppādo laddho, vivajjito nirayūpapattiādiko aṭṭhavidho akkhaṇo,
  khaṇo navamo khaṇo laddhoti yojanā. Sīlānīti catupārisuddhisīlāni. Brahmacariyanti
  sāsanabrahmacariyaṁ. Na dūseyyanti na kopeyyāmi.
       Na tāva āhāraṁ āharissaṁ gahaṭṭhāti "neva tāva ahaṁ gahaṭṭhā hutvā
  āhāraṁ āharissāmi, sace pabbajjaṁ na labhissāmi, maraṇavasameva gatā bhavissāmī"ti
  evaṁ sumedhā mātāpitaro bhaṇatīti yojanā.
       Assāti sumedhāya. Sabbaso samabhihatoti assūhi sabbaso abhihatamukho. Ghaṭenti
  saññāpetunti pāsādatale chamāpatitaṁ sumedhaṁ mātā ca pitā ca gihibhāvāya
  saññāpetuṁ ghaṭenti vāyamanti. "ghaṭenti Vāyamantī"tipi pāṭho, so evattho.
-------------------------------------------------
[page 352]
       Kiṁ socitenāti "pabbajjaṁ na labhissāmī"ti kiṁ socanena. Dinnāsi
  vāraṇavatimhīti vāraṇavatīnagare dinnā asi. "dinnāsī"ti Vatvā punapi "tvaṁ
  dinnā"ti vacanaṁ daḷhaṁ dinnabhāvadassanatthaṁ.
       Rajje āṇāti anikarattassa rajje tava āṇā pavattati. Dhanamissariyanti
  imasmiṁ kule patikule ca dhanaṁ issariyañca, bhogā sukhā ativiya iṭṭhā bhogāti
  sabbamidaṁ tuyhaṁ upaṭṭhitaṁ hatthagataṁ. Daharikāsīti taruṇī cāsi, tasmā bhuñjāhi kāma-
  bhoge. Tena kāraṇena vāreyyaṁ hotu te puttāti yojanā.
       Neti mātāpitaro. Mā edisikānīti evarūpāni rajje āṇādīni mā
  bhavantu. Kasmāti ce āha "bhavagatamasāran"tiādiṁ.
       Kimivāti kimi viya. Pūtikāyanti imaṁ pūtikaḷevaraṁ. Savanagandhanti
  vissaṭṭhavissagandhaṁ. 1- Bhayānakanti avītarāgānaṁ bhayāvahaṁ. Kuṇapaṁ abhisaṁviseyyaṁ
  bhastanti kuṇapabharitaṁ cammapasibbakaṁ asakiṁ paggharitaṁ asucipuṇṇaṁ nānappakārassa asucino
  puṇṇaṁ hutvā asakiṁ 2- sabbakālaṁ adhipaggharantaṁ "mama idan"ti abhiniveseyyaṁ.
       Kimiva tahaṁ jānantī, vikūlakanti ativiya paṭikkūlaṁ asucīhi maṁsapesīhi
  soṇitehi ca upalittaṁ anekesaṁ kimikulānaṁ ālayaṁ sakuṇānaṁ bhattabhūtaṁ.
  "kimikulālasakuṇabhattan"tipi 3- Pāṭho, kimīnaṁ avasiṭṭhasakuṇānañca bhattabhūtanti attho.
  Taṁ ahaṁ kaḷevaraṁ jānantī ṭhitā. Taṁ maṁ 4- idāni vāreyyavasena kissa kena nāma
  kāraṇena diyyatīti dasseti. Tassa tañca dānaṁ kimiva kiṁ viya hotīti yojanā.
       Nibbuyhati susānaṁ, aciraṁ kāyo apetaviññāṇoti ayaṁ kāyo acireneva
  apagataviññāṇo susānaṁ nibbuyhati upanīyati. Chuḍḍoti chaḍḍito. Kaḷiṅgaraṁ viyāti
  niratthakakaṭṭhakhaṇḍasadiso. Jigucchamānehi ñātīhīti ñātijanehipi jigucchamānehi.

  *  *  *  *  *  *
  Footnote: 1 i. visaṭṭhagandhaṁ 2 Ma. hutvā kimi viya 3 Sī. kulāna... 4 Sī. ṭhitā
-------------------------------------------------
[page 353]
       Chuḍḍūna naṁ susāneti naṁ kaḷevaraṁ susāne chaḍḍetvā. Parabhattanti paresaṁ
  soṇasiṅgālādīnaṁ bhattabhūtaṁ. Nhāyanti jigucchantāti "imassa pacchato āgatā"ti
  ettakenāpi jigucchamānā sasīsaṁ nimujjantā nhāyanti, pageva phuṭṭhavanto. Niyakā
  mātāpitaroti attano mātāpitaropi. Kiṁ pana sādhāraṇā janatāti itaro pana
  samūho jigucchatīti kimeva vattabbaṁ.
       Ajjhositāti taṇhāvasena abhiniviṭṭhā. Asāreti niccasārādisārarahite.
       Vinibbhujitvāti viññāṇavinibbhogaṁ katvā. Gandhassa asahamānāti gandhaṁ assa
  kāyassa asahantī. Sakāpi mātāti attano mātāpi jiguccheyya koṭṭhāsānaṁ
  vinibbhujjanena paṭikkūlabhāvāya suṭṭhutaraṁ upaṭṭhahanato.
       Khandhadhātuāyatananti rūpakkhandhādayo ime pañcakkhandhā, cakkhudhātuādayo imā
  aṭṭhārasa dhātuyo, cakkhāyatanādīni imāni dvādasāyatanānīti evaṁ khandhā dhātuyo
  āyatanāni cāti sabbaṁ idaṁ rūpārūpadhammajātaṁ samecca sambhuyya paccayehi katattā
  saṅkhataṁ, tayidaṁ tasmiṁ bhave pavattamānaṁ dukkhaṁ, jātipaccayattā jātimūlakanti evaṁ
  yoniso upāyena anuvicinantī cintayantī 1- vāreyyaṁ vivāhaṁ kissa kena kāraṇena
  icchissāmi.
       "sīlāni Brahmacariyaṁ, pabbajjā dukkarā"ti yadetaṁ mātāpitūhi vuttaṁ tassa
  paṭivacanaṁ dātuṁ "divase divase"tiādi vuttaṁ. Tattha divase divase tisattisatāni
  navanavā pateyyuṁ kāyamhīti dine dine tīṇi sattisatāni tāvadeva pītanisitabhāvena
  abhinavāni kāyasmiṁ sampateyyuṁ. Vassasatampi ca ghāto seyyoti nirantaraṁ vassasatampi
  patamāno yathāvutto sattighāto seyyo. Dukkhassa cevaṁ khayoti evaṁ ce
  vaṭṭadukkhassa parikkhayo bhaveyya, evaṁ mahantampi pavattidukkhaṁ adhivāsetvā
  nibbānādhigamāya ussāho karaṇīyoti adhippāyo.

  *  *  *  *  *  *
  Footnote: 1 Ma. upāyena aruci bhaṇantī
-------------------------------------------------
[page 354]
       Ajjhupagaccheti sampaṭiccheyya. Evanti vuttanayena. Idaṁ vuttaṁ hoti:- yo
  puggalo anamataggaṁ saṁsāraṁ aparimāṇañca vaṭṭadukkhaṁ dīpentaṁ satthuno vacanaṁ viññāya
  ṭhito yathāvuttaṁ sattighātadukkhaṁ sampaṭiccheyya, tena ceva vaṭṭadukkhassa parikkhayo
  siyāti. Tenāha "dīgho tesaṁ saṁsāro, punappunaṁ haññamānānan"ti, aparāparaṁ
  jātijarābyādhimaraṇādīhi bādhiyamānānanti attho.
     Asurakāyeti kālakañcikādipetāsuranikāye 1-. Ghātāti kāyacittānaṁ upaghātā vadhā.
       Bahūti pañcavidhabandhanādikammakāraṇavasena pavattiyamānā bahū anekaghātā.
  Vinipātagatassāti sesāpāyasaṅkhātaṁ vinipātaṁ upagatassāpi. Pīḷiyamānassāti
  tiracchānādiattabhāve abhighātādīhi ābādhiyamānassa. Devesupi attāṇanti
  devattabhāvesupi tāṇaṁ natthi rāgapariḷāhādinā sadukkhasavighātabhāvato. Nibbānasukhā
  paraṁ natthīti nibbānasukhato paraṁ aññaṁ uttamaṁ sukhaṁ nāma natthi lokiyasukhassa
  vipariṇāmasaṅkhāradukkhasabhāvattā. Tenāha bhagavā "nibbānaṁ paramaṁ sukhan"ti. 2-
       Pattā te nibbānanti te nibbānaṁ pattāyeva nāMa. Athavā teyeva nibbānaṁ
  pattā. Ye yuttā dasabalassa pāvacaneti sammāsambuddhassa sāsane ye yuttā
  payuttā.
       Nibbinnāti virattā. Meti mayā. Vantasamāti suvānavamathusadisā. Tālavatthukatāti
  tālassa patiṭṭhānasadisā 3- katā.
       Athāti pacchā, mātāpitūnaṁ attano ajjhāsayaṁ pavedento 4- anikarattassa ca
  āgatabhāvaṁ sutvā. Asitanicitamuduketi indanīlabhamarasamānavaṇṇatāya asite, ghanabhāvena
  nicite, simbalitūlasamasamphassatāya muduke. Kese khaggena chindiyāti attano kese

  *  *  *  *  *  *
  Footnote: 1 Sī. kālakañjakādi... 2 khuḍha. 25/204/53
  3 Sī. ṭhitaṭṭhānasadisā, i. chinditaṭṭhānasadisā 4 chaṂa. pavedetvā
-------------------------------------------------
[page 355]
  Sunisitena asinā chinditvā. Pāsādaṁ pidahitvāti attano vasanapāsāde sirigabbhaṁ
  pidhāya, tassa dvāraṁ thaketvāti attho. Paṭhamajjhānaṁ samāpajjīti khaggena chinne
  attano kese purato ṭhapetvā tattha paṭikkūlamanasikāraṁ pavattentī yathāupaṭṭhite
  nimitte uppannaṁ paṭhamaṁ jhānaṁ vasībhāvaṁ āpādetvā samāpajji.
       Sā ca sumedhā tahiṁ pāsāde samāpannā jhānanti adhippāyo. Aniccasaññaṁ
  subhāvetīti jhānato vuṭṭhahitvā jhānaṁ pādakaṁ katvā vipassanaṁ paṭṭhapetvā "yaṅkiñci
  rūpan"tiādinā 1- aniccānupassanaṁ suṭṭhu bhāveti, aniccasaññāgahaṇeneva cettha
  dukkhasaññādīnampi gahaṇaṁ katanti veditabbaṁ.
       Maṇikanakabhūsitaṅgoti maṇivicittehi hemamālālaṅkārehi vibhūsitagatto.
       Rajje āṇātiādi yācitākāranidassanaṁ. Tattha āṇāti ādhipaccaṁ. Issariyanti
  yaso vibhavasampatti. Bhogā sukhāti iṭṭhā manāpiyā kāmūpabhogā. Daharikāsīti tvaṁ
  idāni daharā taruṇī asi.
       Nissaṭṭhaṁ te rajjanti mayhaṁ sabbampi tiyojanikaṁ 2- rajjaṁ tuyhaṁ
  pariccattaṁ, taṁ paṭipajjitvā bhoge ca bhuñjassu, ayaṁ maṁ kāmehiyeva nimantetīti
  mā 3- dummanā ahosi. Dehi dānānīti yathāruciyā mahantāni dānāni samaṇabrāhmaṇesu
  pavattehi, mātāpitaro te dukkhitā domanassappattā tava pabbajjādhippāyaṁ sutvā
  tasmā kāme paribhuñjantī tepi upaṭṭhahantī tesaṁ cittaṁ dukkhā mocehīti evamettha
  padatthayojanā veditabbā.
       Mā kāme abhinandīti vatthukāme kilesakāme mā abhinandi. Athakho tesu
  kāmesu ādīnavaṁ dosaṁ mayhaṁ vacanānusārena passa ñāṇacakkhunā olokehi.

  *  *  *  *  *  *
  Footnote: 1 aṅa.catukka. 21/181/195, Maṃū. 12/244/206, khu.paṭi. 31/99/76 (syā)
  2 Ma. tisatayojanikaṁ 3 Ma. kiṁ mā
-------------------------------------------------
[page 356]
       Cātuddīpoti jambudīpādīnaṁ catunnaṁ mahādīpānaṁ issaro. Mandhātāti evaṁnāmo
  rājā, kāmabhogīnaṁ aggo aggabhūto āsi. Tenāha bhagavā "rāhuggaṁ attabhāvīnaṁ,
  mandhātā kāmabhoginan"ti. 1- Atitto kālaṅkatoti caturāsītivassasahassāni kumārakīḷā-
  vasena caturāsītivassasahassāni oparajjavasena caturāsītivassasahassāni cakkavattī rājā
  hutvā devabhogasadise bhoge bhuñjitvā chattiṁsāya sakkānaṁ āyuppamāṇakālaṁ tāvatiṁsa-
  bhavane saggasampattiṁ anubhavitvāpi kāmehi atittova kālaṅkato. Na cassa paripūritā
  icchā assa mandhāturañño kāmesu āsā na ca paripuṇṇā āsi.
       Satta ratanāni vasseyyāti sattapi ratanāni vuṭṭhimā devo dasadisā byāpetvā
  samantena samantato purisassa rucivasena yadipi vasseyya, yathā taṁ mandhātumahārājassa
  evaṁ santepi na catthi titti kāmānaṁ, atittāva maranti naRā. Tenāha bhagavā
  "na kahāpaṇavassena, titti kāmesu vijjatī"ti. 2-
       Asisūnūpamā kāmā adhikuṭṭanaṭṭhena, sappasiropamā sappaṭibhayaṭṭhena, ukkopamā
  tiṇukkūpamā anudahanaṭṭhena. Tenāha "anudahantī"ti. Aṭṭhikaṅkalasannibhā
  appassādaṭṭhena.
       Mahāvisāti halāhalādimahāvisasadisā. Aghamūlāti aghassa dukkhassa mūlā kāraṇa-
  bhūtā. Tenāha "dukhapphalā"ti.
       Rukkhaphalūpamā aṅgapaccaṅgānaṁ phalibhañjanaṭṭhena. Maṁsapesūpamā bahusādhāraṇaṭṭhena.
  Supinopamā itarapaccupaṭṭhānaṭṭhena māyā viya palobhanato. Tenāha "vañcaniyā"ti,
  vañcakāti 3- attho. Yācitakūpamāti yācitakabhaṇḍasadisā tāvakālikaṭṭhena.
       Sattisūlūpamā vinivijjhanaṭṭhena. Rujjanaṭṭhena rogo dukkhatāsulabhattā. Gaṇḍo
  kilesāsucipaggharaṇato. Dukkhuppādanaṭṭhena aghaṁ. Maraṇasampāpanena nighaṁ. Aṅgārakāsu-
  sadisā mahābhitāpanaṭṭhena. Bhayahetutāya ceva vadhakapahūtatāya ca bhayaṁ vadho nāma,
  kāmāti yojanā.

  *  *  *  *  *  *
  Footnote: 1 aṅ.catukka. 21/15/19 2 khuḍha. 25/186/50, khu.jā. 27/374/102 (syā)
  3 Ma. vañcanikāti
-------------------------------------------------
[page 357]
       Akkhātā antarāyikāti "saggamaggādhigamassa nibbānagāmimaggassa ca
  antarāyakarā"ti cakkhubhūtehi buddhādīhi vuttā. Gacchathāti anikarattaṁ saparisaṁ
  vissajjeti.
       Kiṁ mama paro karissatīti paro añño mama kiṁ nāma hitaṁ karissati attano
  sīsamhi uttamaṅge ekādasahi aggīhi ḍayhamāne. Tenāha "anubandhe jarāmaraṇe"ti.
  Tassa jarāmaraṇassa sīsaḍāhassa ghātāya samugghātāya ghaṭitabbaṁ vāyamitabbaṁ.
       Chamanti chamāyaṁ. Idamavocanti idaṁ "dīgho bālānaṁ saṁsāro"tiādikaṁ saṁvega-
  saṁvattanakaṁ vacanaṁ avocaṁ.
       Dīgho bālānaṁ saṁsāroti kilesakammavipākavaṭṭabhūtānaṁ khandhāyatanādīnaṁ
  paṭipāṭipavattisaṅkhāto saṁsāro apariññātavatthukānaṁ andhabālānaṁ dīgho buddhañāṇenapi
  aparicchindaniyo. Yathā hi anupacchinnattā avijjātaṇhānaṁ aparicchinnattāyeva
  bhavapabandhassa pubbā koṭi na paññāyati, evaṁ parāpi koṭīti. Punappunañca
  rodatanti aparāparaṁ sokavasena rudantānaṁ. Imināpi avijjātaṇhānaṁ anupacchinnataṁyeva
  tesaṁ vibhāveti.
       Assu thaññaṁ rudhiranti yaṁ ñātibyasanādinā phuṭṭhānaṁ rodantānaṁ assu ca
  dārakakāle mātuthanato pītaṁ thaññaṁ ca yañca paccatthikehi ghātitānaṁ rudhiraṁ. Saṁsāraṁ
  anamataggato saṁsārassa anu amataggattā ñāṇena anugantvāpi amatāggattā 1-
  aviditaggattā iminā dīghena addhunā sattānaṁ saṁsarataṁ aparāparaṁ saṁsarantānaṁ saṁsaritaṁ
  sarāhi taṁ "kīva 2- bahukan"ti anussarāhi, aṭṭhīnaṁ sannicayaṁ sarāhi anussara,
  upadhārehīti attho.
       Idāni ādīnavassa bahubhāvañca upamāya dassetuṁ "sara caturodadhī"ti gāthamāha.
  Tattha sara caturodadhī upanīte assuthaññarudhiramhīti imesaṁ sattānaṁ anamataggasaṁsāre
  saṁsarantānaṁ ekekassapi assumhi 3- thaññe rudhiramhi ca pamāṇato upametabbe
  caturodadhī

  *  *  *  *  *  *
  Footnote: 1 Ma. anamataggatā anu anu anamataggattā 2 Ma. kiñca 3 Sī.,i. ekekassapi
  aṭṭhimhi
-------------------------------------------------
[page 358]
  Cattāro mahāsamudde upamāvasena buddhehi upanīte sara sarāhi. Ekakappamaṭṭhīnaṁ,
  sañcayaṁ vipulena samanti ekassa puggalassa ekasmiṁ kappe aṭṭhīnaṁ sañcayaṁ vepulla-
  pabbatena samaṁ upanītaṁ sara. Vuttampi cetaṁ:-
              "ekassekena kappena puggalassaṭṭhisañcayo
               siyā pabbatasamo rāsi iti vuttaṁ mahesinā.
               So kho panāyaṁ akkhāto vepullo pabbato mahā
               uttaro gijjhakūṭassa magadhānaṁ giribbaje"ti. 1-
       Mahiṁ jambudīpamupanītaṁ. Kolaṭṭhimattaguḷikā, mātāmātusveva nappahontīti
  jambudīpotisaṅkhātaṁ mahāpaṭhaviṁ kolaṭṭhimattā badaraṭṭhimattā guḷikā katvā tatthekekā
  "ayaṁ me mātu, ayaṁ me mātumātū"ti evaṁ vibhājiyamāne tā guḷikā mātā-
  mātūsveva nappahonti, mātāmātūsu akhīṇāsveva pariyantikā tā guḷikā parikkhayaṁ
  pariyādānaṁ gaccheyyuṁ, na tveva anamatagge saṁsāre saṁsarato sattassa mātumātaroti.
  Evaṁ jambudīpamahiṁ saṁsārassa dīghabhāvena upamābhāvena upanītaṁ manasikarohīti.
       Tiṇakaṭṭhasākhāpalāsanti tiṇañca kaṭṭhañca sākhāpalāsañca. Upanītanti upamā-
  bhāvena upanītaṁ. Anamataggatoti saṁsārassa anamataggabhāvato. Caturaṅgulikā ghaṭikāti
  caturaṅgulappamāṇāni khaṇḍāni. Pitupitusveva nappahontīti pitupitāmahesu eva tā
  ghaṭikā nappahonti. Idaṁ vuttaṁ hoti:- imasmiṁ loke sabbaṁ tiṇañca kaṭṭhañca
  sākhāpalāsañca caturaṅgulikā katvā tatthekekā "ayaṁ me pitu, ayaṁ me pitāmahassā"ti
  vibhājiyamāne tā ghaṭikāva parikkhayaṁ pariyādānaṁ gaccheyyuṁ, na tveva anamatagge
  saṁsāre saṁsarato sattassa pitupitāmahāti, evaṁ tiṇañca kaṭṭhañca sākhāpalāsañca
  saṁsārassa dīghabhāvena upanītaṁ sarāhīti. Imasmiṁ pana ṭhāne:-

  *  *  *  *  *  *
  Footnote: 1 saṁṇi. 16/133/178
-------------------------------------------------
[page 359]
             "anamataggoyaṁ Bhikkhave saṁsāro, pubbā koṭi na paññāyati
          avijjānīvaraṇānaṁ sattānaṁ taṇhāsaṁyojanānaṁ sandhāvataṁ saṁsarataṁ. Taṁ kiṁ
          maññatha bhikkhave, katamaṁ nu kho bahutaraṁ, yaṁ vā vo iminā dīghena
          addhunā sandhāvataṁ saṁsarataṁ amanāpasampayogā manāpavippayogā kandantānaṁ
          rodantānaṁ assupassannaṁ paggharitaṁ, yaṁ vā catūsu mahāsamuddesu udakan"ti-
          ādikā 1-
  anamataggapāḷi āharitabbā.
       Sara kāṇakacchapanti ubhayakkhikāṇaṁ kacchapaṁ anussara. Pubbe samudde aparato
  ca yugachiddanti puratthimasamudde aparato ca pacchimuttaradakkhiṇasamudde vātavegena 2-
  paribbhamantassa yugassa ekacchiddaṁ. Siraṁ tassa ca paṭimukkanti kāṇakacchapassa sīsaṁ
  tassa ca vassasatassa vassasatassa accayena gīvaṁ ukkhipantassa sīsassa yugacchidde
  pavesanañca sara. Manussalābhamhi opammanti tayidaṁ sabbampi buddhuppādadhammadesanāsu
  viya manussattalābhe opammaṁ katvā paññāya sara tassa atīva dullabhasabhāvattaṁ
  sārajjabhayassāpi aticcasabhāvattā. Vuttaṁ hetaṁ "seyyathāpi bhikkhave puriso mahā-
  samudde ekacchiggaḷaṁ yugaṁ pakkhipeyyā"tiādi. 3-
       Sara rūpaṁ pheṇapiṇḍopamassāti vimaddāsahanato 4- pheṇapiṇḍasadisassa anekānattha-
  sannipātato kāyasaṅkhātassa kalino niccasārādivirahena asārassa rūpaṁ asuciduggandhaṁ
  jegucchapaṭikkūlabhāvaṁ sara. Khandhe passa anicceti pañcapi upādānakkhandhe hutvā
  abhāvaṭṭhena anicce passa ñāṇacakkhunā olokehi. Sarāhi niraye bahuvighāteti
  aṭṭha mahāniraye soḷasaussadaniraye ca bahuvighāte bahudukkhe mahādukkhe ca anussara.
       Sara kaṭasiṁ vaḍḍhenteti punappunaṁ tāsu tāsu jātīsu aparāparaṁ uppattiyā
  punappunaṁ kaṭasiṁ susānaṁ āḷāhanameva 5- vaḍḍhente satte anussara. "vaḍḍhanto"ti

  *  *  *  *  *  *
  Footnote: 1 saṁṇi. 16/124/172 2 i. vātavasena 3 Ma.u. 14/252/220, saṁṃahā. 19/1117/396
  4 Sī. dvimattāsahanato 5 chaṂa. āḷahanameva
-------------------------------------------------
[page 360]
  Vā pāḷi, tvaṁ vaḍḍhantoti yojanā. Kumbhīlabhayānīti udaraposanatthaṁ akicca-
  kāritāvasena odarikattabhayāni. Vuttaṁ hi "kumbhīlabhayanti kho bhikkhave odarikattassetaṁ
  adhivacanan"ti. 1- Sarāhi cattāri saccānīti "idaṁ dukkhaṁ ariyasaccaṁ .pe. Ayaṁ
  dukkhanirodhagāminīpaṭipadā ariyasaccan"ti cattāri ariyasaccāni yāthāvato anussara
  upadhārehi.
       Evaṁ rājaputtī anekākāravokāraṁ anussaraṇavasena kāmesu saṁsāre ca ādīnavaṁ
  pakāsetvā idāni byatirekenapi taṁ pakāsetuṁ "amatamhi vijjamāne"tiādimāha.
  Tattha amatamhi vijjamāneti sammāsambuddhena mahākaruṇāya upanīte saddhammāmate
  upalabbhamāne. Kiṁ tava pañcakaṭukena pītenāti pariyesanā pariggaho ārakkhā paribhogo
  vipāko cāti pañcasupi ṭhānesu tikhiṇataradukkhānubandhatāya savighātattā saupāyāsattā
  kiṁ tuyhaṁ pañcakaṭukena pañcakāmaguṇarasena pītena. Idāni vuttamevatthaṁ pākaṭataraṁ
  karontī āha "sabbā hi kāmaratiyo, kaṭukatarā pañcakaṭukenā"ti, ativiya kaṭukatarāti 2-
  attho.
       Ye pariḷāhāti ye kāmā sampati kilesapariḷāhena āyatiṁ vipākapariḷāhena
  ca sapariḷāhā mahāvighātā. Jalitā kuthitā kampitā santāpitāti ekādasahi aggīhi
  pajjalitā pakkuthitā ca hutvā taṁsamaṅgīnaṁ kampanakā santāpanakā ca.
       Asapattamhīti sapattarahite nekkhamme. Samāneti sante vijjamāne. "bahu-
  sapattā"ti vatvā yehi bahū sapattā, te dassetuṁ "rājaggī"tiādi vuttaṁ. Rājūhi
  ca agginā ca corehi ca udakena ca dāyādādiappiyehi ca rājaggicoraudakappiyehi
  sādhāraṇato tesvevopamā 3- vuttā.
       Yesu vadhabandhoti yesu kāmesu kāmanimittaṁ maraṇapothanādiparikkileso andu-
  bandhanādibandho ca hotīti attho. Kāmesūtiādi vuttassevatthassa pākaṭakaraṇaṁ. Tattha

  *  *  *  *  *  *
  Footnote: 1 aṅ.catukka. 21/122/141 2 Sī. aniṭṭhakarā 3 Ma. te sapattūpamā
-------------------------------------------------
[page 361]
  Hīti hetuatthe nipāto. Yasmā kāmesu kāmahetu ime sattā vadhabandhanadukkhāni
  anubhavanti pāpuṇanti, tasmā āha "asakāmā"ti, kāmā nāmete asanto hīnā
  lāmakāti attho. "ahakāmā"ti Vā pāṭho, so evattho. Ahāti hi lāmaka-
  pariyāyo "ahalokitthiyo nāmā"tiādīsu viya.
       Ādīpitāti pajjalitā. Tiṇukkāti tiṇehi katā ukkā. Dahanti ye te
  na muñcantīti ye sattā te kāme na muñcanti, aññadatthu gaṇhanti, te
  dahantiyeva, sampati āyatiñca jhāpenti.
       Mā appakassa hetūti pupphassādasadisassa parittakassa kāmasukhassa hetu vipulaṁ
  uḷāraṁ paṇītañca lokuttaraṁ sukhaṁ mā jahi mā chaḍḍehi. Mā puthulomova balisaṁ
  gilitvāti āmisalobhena balisaṁ gilitvā byasanaṁ pāpuṇanto "puthulomo"ti laddhanāmo
  maccho viya kāme apariccajitvā mā pacchā vihaññasi pacchā vighāṭaṁ āpajjasi.
       Sunakhova saṅkhalābaddhoti yathā gaddulena 1- baddho sunakho gaddulabandhena 2- thambhe
  upanibaddho aññato gantuṁ asakkonto tattheva paribbhamati, evaṁ tvaṁ kāmataṇhāya
  baddho, idāni kāmaṁ yadipi kāmesu tāva damassu indriyāni damehi. Kāhanti
  khu taṁ kāmā, chātā sunakhaṁva caṇḍālāti khūti nipātamattaṁ. Te pana kāmā
  taṁ tathā karissanti, yathā chātajjhattā sapākā sunakhaṁ labhitvā anayabyasanaṁ pāpentīti
  attho.
       Aparimitañca dukkhanti aparimāṇaṁ "ettakan"ti paricchindituṁ asakkuṇeyyaṁ
  nirayādīsu kāyikaṁ dukkhaṁ. Bahūni ca cittadomanassānīti citte labbhamānāni bahūni
  anekāni domanassāni cetodukkhāni. Anubhohisīti anubhavissasi. Kāmayuttoti kāmehi
  yutto, te appaṭinissajjanto. Paṭinissaja addhuve kāmeti addhuvehi aniccehi
  kāmehi vinissaja 3- apehīti attho.

  *  *  *  *  *  *
  Footnote: 1 Sī. daddulena 2 Sī.,i. garukabandhena 3 Sī.,i. vinissara
-------------------------------------------------
[page 362]
       Jarāmaraṇabyādhigahitā, sabbā sabbattha jātiyoti yasmā hīnādibhedabhinnā
  sabbattha bhavādīsu jātiyo jarāmaraṇabyādhinā ca gahitā, tehi aparimuttā, tasmā
  ajaramhi nibbāne vijjamāne jarādīhi aparimuttehi kāmehi kiṁ tava payojananti
  yojanā.
       Evaṁ nibbānaguṇadassanamukhena kāmesu bhavesu ca ādīnavaṁ pakāsetvā idāni
  nibbattitaṁ nibbānaguṇameva pakāsentī "idamajaran"tiādinā dve gāthā abhāsi.
  Tattha idamajaranti idamevetaṁ attani jarābhāvato adhigatassa ca jarābhāvahetuto
  ajaraṁ. Idamamaranti etthāpi eseva nayo. Idamajarāmaranti tadubhayamekajjhaṁ katvā
  thomanāvasena vadati. Padanti vaṭṭadukkhato muccitukāmehi pabbajitabbato paṭipajjitabbato
  padaṁ. Sokahetūnaṁ abhāvato sokābhāvato ca asokaṁ. Sapattakaradhammābhāvato asapattaṁ.
  Kilesasambādhābhāvato asambādhaṁ. Khalitasaṅkhātānaṁ duccaritānaṁ abhāvena akhalitaṁ.
  Attānuvādādibhayānaṁ vaṭṭabhayassa ca sabbaso abhāvā abhayaṁ. Dukkhūpatāpassa
  kilesassāpi abhāvena nirupatāpaṁ. Sabbametaṁ amatamahānibbānameva sandhāya vadati.
  Taṁ hi sā anussavādisiddhena ākārena attano upaṭṭhahantī tesaṁ paccakkhato
  dassentī viya "idan"ti avoca.
       Adhigatamidaṁ bahūhi amatanti idaṁ amataṁ nibbānaṁ bahūhi anantāparimāṇehi
  buddhādīhi ariyehi adhigataṁ ñātaṁ attano paccakkhaṁ kataṁ. Na kevalaṁ tehi adhigatameva
  sandhāya vadati, athakho ajjāpi ca labhanīyaṁ idānipi adhigamanīyaṁ adhigantuṁ sakkā.
  Kena labhanīyanti āha "yo yoniso payuñjatī"ti, yo puggalo yoniso upāyena
  satthārā dinnaovāde ṭhatvā yuñjati sammāpayogañca karoti, tena labhanīyanti
  yojanā. Na ca sakkā aghaṭamānenāti yo pana yoniso na payuñjati, tena
  aghaṭamānena na ca sakkā, kadācipi laddhuṁ na sakkāyevāti attho.
       Evaṁ bhaṇati sumedhāti evaṁ vuttappakārena sumedhā rājakaññā saṁsāre attano
  saṁvegadīpaniṁ kāmesu nibbedhabhāginiṁ dhammakathaṁ katheti. Saṅkhāragate ratiṁ alabhamānāti
-------------------------------------------------
[page 363]
  Aṇumattepi saṅkhārapavatte abhiratiṁ avindantī. Anunentī anikarattanti anikarattaṁ
  rājānaṁ saññāpentī. Kese ca chamaṁ khipīti attano khaggena chinne kese ca
  bhūmiyaṁ khipi chaḍḍesi.
       Yācatassā pitaraṁ soti so anikaratto assā sumedhāya pitaraṁ koñcarājānaṁ
  yācati. Kinti yācatīti āha "vissajjetha sumedhaṁ, pabbajituṁ vimokkhasaccadassā"ti,
  sumedhaṁ rājaputtiṁ pabbajituṁ vissajjetha, sā ca pabbajitvā vimokkhasaccadassā
  aviparītanibbānadassāvinī hotūti attho.
       Sokabhayabhītāti ñātiviyogādihetuto sabbasmāpi saṁsārabhayato bhītā ñāṇuttara-
  vasena utrāsitā. Sikkhamānāyāti sikkhamānāya samānāya cha abhiññā sacchikatā,
  tato eva aggaphalaṁ arahattaṁ sacchikataṁ.
       Acchariyamabbhutaṁ taṁ, nibbānaṁ āsi rājakaññāyāti rājaputtiyā sumedhāya
  kilesehi parinibbānaṁ acchariyaṁ abbhutañca āsi. Chaḷabhiññāva siddhiyā kathanti
  ce pubbenivāsacaritaṁ, yathā byākari pacchime kāleti, pacchime khandhaparinibbāna-
  kāle attano pubbenivāsapariyāpannacaritaṁ yathā byākāsi, tathā taṁ jānitabbanti.
       Pubbenivāsaṁ pana tāya yathā byākataṁ, taṁ dassetuṁ "bhagavati konāgamane"tiādi
  vuttaṁ. Tattha bhagavati konāgamaneti konāgamane sammāsambuddhe loke uppanne.
  Saṁghārāmamhi navanivesamhīti saṁghaṁ uddissa abhinavanivesite ārāme. Sakhiyo tisso
  janiyo, vihāradānaṁ adamhaseti dhanañjānī khemā ahañcāti mayaṁ tisso sakhiyo
  ārāmaṁ saṁghassa vihāradānaṁ adamha.
       Dasakkhattuṁ satakkhattunti tassa vihāradānassa ānubhāvena dasavāre devesu
  upapajjimha, tato manussesu upapajjitvā puna satakkhattuṁ devesu upapajjimha,
  tatopi manussesu upapajjitvā puna dasasatakkhattuṁ sahassavāraṁ devesu upapajjimha,
  tatopi
-------------------------------------------------
[page 364]
  Manussesu upapajjitvā puna satāni satakkhattuṁ dasasahassavāre devesu upapajjimha,
  ko pana vādo manussesu, evaṁ manussesu uppannavāresu kathāva natthi, aneka-
  sahassavāraṁ upapajjimhāti attho.
       Devesu mahiddhikā ahumhāti devesu upapannakāle tasmiṁ tasmiṁ devanikāye
  mahiddhikā mahānubhāvā ahumha. Mānusakamhi ko pana vādoti manussattalābhe mahiddhikatāya
  kathāva natthi. Idāni tameva manussattabhāve ukkaṁsataṁ mahiddhikataṁ dassentī
  "sattaratanassa mahesī, itthiratanaṁ ahaṁ āsin"ti āha. Tattha cakkaratanādīni satta
  ratanāni etassa santīti sattaratano, cakkavattī, tassa sattaratanassa. Chadosarahitā
  pañcakalyāṇā atikkantamanussavaṇṇā apattadibbavaṇṇāti 1- evamādiguṇasamannāgamena
  itthīsu ratanabhūtā ahaṁ ahosiṁ.
       So hetūti yaṁ taṁ konāgamanassa bhagavato kāle saṁghassa vihāradānaṁ kataṁ,
  so yathāvuttāya dibbasampattiyā ca hetu. So pabhavo tammūlanti tasseva pariyāyavacanaṁ.
  Sāva sāsane khantīti sā eva idha satthusāsane dhamme nijjhānakkhantī. Taṁ
  paṭhamasamodhānanti tadeva satthusāsanadhammena paṭhamaṁ samodhānaṁ paṭhamo samāgamo, tadeva
  satthusāsanadhamme abhiratāya pariyosāne nibbānanti phalūpacārena kāraṇaṁ vadati.
  Imā pana catasso gāthā theriyā apadānassa vibhāvanavasena pavattattā apadāna-
  pāḷiyampi saṅgahaṁ āropitā.
       Osānagāthāya evaṁ karontīti yathā mayā purimattabhāve etarahi ca kataṁ
  paṭipannaṁ, evaṁ aññepi karonti paṭipajjanti. Ke 2- evaṁ karontīti āha "ye
  saddahanti vacanaṁ anomapaññassā"ti, ñeyyapariyantikañāṇatāya paripuṇṇapaññassa
  sammāsambuddhassa vacanaṁ ye puggalā saddahanti "evametan"ti okappanti, te
  evaṁ karonti paṭipajjanti. Idāni tāya 3- ukkaṁsagatāya paṭipattiyā taṁ dassetuṁ

  *  *  *  *  *  *
  Footnote: 1 Sī. atikkantāmānussavaṇṇaṁ apattā dibbaṁ vaṇṇanti 2 Sī. paṭipajjanti te
  3 i. tattha
-------------------------------------------------
[page 365]
  "nibbindanti Bhavagate, nibbinditvā virajjantī"ti vuttaṁ. Tassattho:- ye bhagavato
  vacanaṁ yāthāvato saddahanti, te visuddhipaṭipadaṁ paṭipajjantā sabbasmiṁ bhavagate
  tebhūmake saṅkhāre vipassanāpaññāya nibbindanti, nibbinditvā ca pana ariyamaggena
  sabbaso virajjanti, sabbasmāpi bhavagatā vimuccantīti attho. Virāge ariyamagge
  adhigate vimuttāyeva hontīti.
       Evametā therikādayo sumedhāpariyosānā gāthāsabhāgena idha ekajjhaṁ saṅgahaṁ
  āruḷhā "tisattatiparimāṇā"ti. Bhāṇavārato pana dvādhikā chasatamattā theriyo
  gāthā ca. Tā sabbāpi yathā sammāsambuddhassa sāvikābhāvena ekavidhā, tathā
  asekhabhāvena ukkhittapalighatāya saṅkiṇṇaparikkhatāya abbūḷhesikatāya niraggalatāya
  pannabhāratāya visaññuttatāya dasasu ariyavāsesu vuṭṭhavāsatāya ca, tathā hi tā
  pañcaṅgavippahīnā chaḷaṅgasamannāgatā ekārakkhā caturāpassenā paṇunnapacceka-
  saccā samavayasaṭṭhesanā anāvilasaṅkappā passaddhakāyasaṅkhārā suvimuttacittā
  suvimuttapaññā cāti evamādinā 1- nayena ekavidhā.
       Sammukhāparammukhābhedato duvidhā. Yā hi satthudharamānakāle ariyāya jātiyā
  jātā mahāpajāpatigotamiādayo, tā sammukhāsāvikā nāMa. Yā pana bhagavato
  khandhaparinibbānato pacchā adhigatavisesā, tā satipi satthudhammasarīrassa paccakkhabhāve
  satthusarīrassa 2- apaccakkhabhāvato parammukhāsāvikā nāMa. Tathā ubhatobhāgavimuttipaññā-
  vimuttitāvasena. Idha pāḷiyāgatā pana ubhatobhāgavimuttāyeva. Tathā sāpadāna-
  nāpadānabhedato. Yāsaṁ hi purimesu sammāsambuddhesu paccekabuddhesu sāvakabuddhesu
  vā puññakiriyāvasena katādhikāratāsaṅkhātaṁ atthi apadānaṁ, tā sāpadānā. Yāsaṁ
  taṁ natthi, tā nāpadānā. Tathā satthuladdhūpasampadā saṁghato laddhūpasampadāti duvidhā.
  Garudhammapaṭiggahaṇamhi laddhūpasampadā mahāpajāpatigotamī satthusantikāva laddhūpa-
  sampadattā satthuladdhūpasampadā nāMa. Sesā sabbāpi saṁghato laddhūpasampadā. Tāpi

  *  *  *  *  *  *
  Footnote: 1 dī.pā. 11/360/279 2 Sī. satthu ca panetāsaṁ
-------------------------------------------------
[page 366]
  Ekatoupasampannā ubhatoupasampannāti duvidhā. Tattha yā tā mahāpajāpatigotamiyā
  saddhiṁ nikkhantā pañcasatā sākiyāniyo, tā ekatoupasampannā bhikkhusaṁghato eva
  laddhūpasampadattā mahāpajāpatigotamiṁ ṭhapetvā. Itarā ubhatoupasampannā ubhatosaṁghe
  upasampadattā. 1-
       Ehibhikkhuduko viya ehibhikkhuniduko idha na labbhati. Kasmā? bhikkhunīnaṁ tathā
  upasampadāya abhāvato. Yadi evaṁ yaṁ taṁ therigāthāya subhaddāya kuṇḍalakesāya
  vuttaṁ:-
             "nihacca jāṇuṁ vanditvā sammukhā añjaliṁ akaṁ
              ehi bhaddeti maṁ avaca sā me āsūpasampadā"ti. 2-
       Tathā apadānepi:-
             "āyācito tadā āha ehi bhaddeti nāyako
              tadāhaṁ upasampannā parittaṁ toyamaddasan"ti 3-
  taṁ kathanti. Nayidaṁ ehibhikkhunibhāvena upasampadaṁ sandhāya vuttaṁ. Upasampadāya pana
  hetubhāvato yā satthu āṇatti, sā me āsūpasampadāti vuttaṁ.
       Tathā hi vuttaṁ aṭṭhakathāyaṁ "ehi bhadde bhikkhunupassayaṁ gantvā bhikkhunīnaṁ
  santike pabbajja upasampajjassūti maṁ avoca āṇāpesi. Sā satthu āṇā mayhaṁ
  upasampadāya kāraṇattā upasampadā ahosī"ti. Eteneva apadānagāthāyapi attho
  saṁvaṇṇitoti daṭṭhabbo.
       Evampi bhikkhunivibhaṅge ehi bhikkhunīti idaṁ kathanti. Ehibhikkhunibhāvena
  bhikkhunīnaṁ upasampadāya asabhāvajotanavacanaṁ tathā upasampadāya bhikkhunīnaṁ abhāvato. Yadi evaṁ

  *  *  *  *  *  *
  Footnote: 1 Sī. ubhatosaṁghā upasampannattā 2 khuṭherī. 26/109/447 3 khu.apa. 33/44/358
-------------------------------------------------
[page 367]
  Kathaṁ ehibhikkhunīti vibhaṅge niddeso katoti. Desanānayasotapatitabhāvena 1-. Ayaṁ hi
  sotapatitatā nāma katthaci labbhamānassāpi anāhaṭaṁ 2- hoti.
       Yathā abhidhamme manodhātuniddese 3- labbhamānampi jhānaṅgaṁ pañcaviññāṇasota-
  patitatāya na uddhaṭaṁ katthaci desanāya asambhavato. Yathā tattheva vatthuniddese 4- hadaya-
  vatthu katthaci alabbhamānassāpi gahaṇavasena. Tathā ṭhitakappiniddese. Yathāha:-
             "katamo ca puggalo ṭhitakappī, ayañca puggalo sotāpattiphalasacchikiriyāya
          paṭipanno assa, kappassa ca uḍḍayhanavelā assa, neva tāva kappo
          uḍḍayheyya, yāvāyaṁ puggalo na sotāpattiphalaṁ sacchikarotī"ti 5-.
       Evamidhāpi alabbhamānagahaṇavasena veditabbaṁ, parikappavacanaṁ hetaṁ. Sace bhagavā
  bhikkhunibhāvayogyaṁ kañci mātugāmaṁ ehi bhikkhunīti vadeyya, evampi bhikkhunibhāvo
  siyāti. Kasmā pana bhagavā evaṁ na kathesīti? tathā katādhikārānaṁ abhāvato.
  Ye pana "anāsannasannihitabhāvato"ti kāraṇaṁ vatvā "bhikkhū eva hi satthu āsannacārī
  sadā sannihitāva, tasmā te `ehibhikkhū'ti vattabbataṁ arahanti, na bhikkhuniyo"ti
  vadanti, taṁ tesaṁ matimattaṁ. Satthu āsannadūrabhāvassa bhabbābhabbabhāvāsiddhattā.
  Vuttaṁ hetaṁ bhagavatā:-
             "saṅghāṭikaṇṇe cepi bhikkhave bhikkhu gahetvā piṭṭhito anubandho
          assa pade padaṁ nikkhipanto, so ca hoti abhijjhālu kāmesu tibbasārāgo
          byāpannacitto paduṭṭhamanasaṅkappo muṭṭhassati asampajāno asamāhito
          vibbhantacitto pākatindriyo, athakho so ārakāva mayhaṁ, ahañca tassa.
          Taṁ kissa hetu, dhammaṁ hi so bhikkhave bhikkhu na passati, dhammaṁ apassanto
          na maṁ passati.

  *  *  *  *  *  *
  Footnote: 1 Sī. desanāYu... 2 Sī. agahaṇaṁ 3 abhi.saṅ. 34/566/160
  4 abhi.saṅ. 34/595/181 5 abhi.pu. 36/17/120
-------------------------------------------------
[page 368]
               Yojanasate cepi so bhikkhave bhikkhu vihareyya, so ca hoti anabhijjhālu
          kāmesu na tibbasārāgo abyāpannacitto appaduṭṭhamānasaṅkappo
          upaṭṭhitassati sampajāno samāhito ekaggacitto saṁvutindriyo, athakho so
          santikeva mayhaṁ, ahañca tassa. Taṁ kissa hetu, dhammaṁ hi so bhikkhave
          bhikkhu passati, dhammaṁ passanto maṁ passatī"ti. 1-
       Tasmā akāraṇaṁ desato satthu āsannānāsannatā. Akatādhikāratāya pana
  bhikkhunīnaṁ tattha ayogyatā. Tena vuttaṁ "ehibhikkhuniduko idha na labbhatī"ti. Evaṁ
  duvidhā.
       Aggasāvikā mahāsāvikā pakatisāvikāti tividhā. Tattha khemā uppalavaṇṇāti
  imā dve theriyo aggasāvikā nāMa. Kāmaṁ sabbāpi khīṇāsavattheriyo sīlasuddhiādike
  sampādentiyo catūsu satipaṭṭhānesu supaṭṭhitacittā 2- sattabojjhaṅge yathābhūtaṁ
  bhāvetvā maggapaṭipāṭiyā anavasesato kilese khepetvā aggaphale patiṭṭhahanti. Tathāpi
  yathā saddhāvimuttato diṭṭhippattassa paññāvimuttato ca ubhatobhāgavimuttassa pubba-
  bhāgabhāvanāvisesasiddho icchito viseso, evaṁ abhinīhāramahantatāpubbayogamahantatāhi 3-
  sasantāne sātisayaguṇavisesassa nipphāditattā sīlādīhi guṇehi mahantā sāvikāti
  mahāsāvikā. Tesuyeva pana bodhipakkhiyadhammesu pāmokkhabhāvena dhurabhūtānaṁ sammādiṭṭhi-
  sammāsamādhīnaṁ sātisayakiccānubhāvanibbattiyā kāraṇabhūtāya tajjābhinīhāratāya
  sakkaccaṁ nirantaraṁ cirakālasambhūtāya sammāpaṭipattiyā yathākkamaṁ paññāya samādhimhi
  ca ukkaṁsapāramippattiyā savisesaṁ sabbaguṇehi aggabhāve ṭhitattā tā dvepi
  aggasāvikā nāMa. Mahāpajāpatigotamiādayo pana abhinīhāramahantatāya pubbayogamahantatāya
  ca paṭiladdhaguṇavisesavasena mahatiyo sāvikāti mahāsāvikā nāMa. Itarā therikā 4-
  tissā vīrā dhīrāti evamādikā abhinīhāramahantatādīnaṁ abhāvena pakatisāvikā nāMa.

  *  *  *  *  *  *
  Footnote: 1 khu.iti. 25/92/310 2 Sī. supatiṭṭhitacittā 3 Sī...ṃahantatāti 4 Sī. theriyo
-------------------------------------------------
[page 369]
  Tā pana aggasāvikā viya mahāsāvikā viya ca na parimitā, athakho anekasatāni
  anekasahassāni veditabbāni. Evaṁ aggasāvikādibhedato tividhā. Tathā suññata-
  vimokkhādibhedato tividhā. Paṭipadādivibhāgena catubbidhā. Indriyādhikavibhāgena
  pañcavidhā. Tathā paṭipattiyādivibhāgena pañcavidhā. Animittavimuttādivasena chabbidhā.
  Adhimuttibhedena sattavidhā. Dhurapaṭipadādivibhāgena aṭṭhavidhā. Vimuttivibhāgena navavidhā
  dasavidhā ca. Tā panetā yathāvuttena dhurabhedena vibhajjamānā vīsati honti. Paṭipadā-
  vibhāgena vibhajjamānā cattāḷīsa honti. Puna paṭipadābhedena dhurabhedena vibhajjamānā
  asīti honti. Athavā suññatavimuttādivibhāgena vibhajjamānā cattāḷīsādhikāni
  dvesatāni honti. Puna indriyādhikavibhāgena vibhajjamānā dvisatuttarasahassaṁ 1-
  hontīti. Evametāsaṁ therīnaṁ attano guṇavaseneva anekabhedabhinnatā veditabbā.
  Ayamettha saṅkhepo, vitthāro pana heṭṭhā theragāthāsaṁvaṇṇanāyaṁ vuttanayeneva 2-
  gahetabboti.
                     Sumedhātherīgāthāvaṇṇanā niṭṭhitā.
                        Mahānipātavaṇṇanā niṭṭhitā.
                         -----------------

  *  *  *  *  *  *
  Footnote: 1 Sī. sattuttarasahassaṁ 2 Sī. vuttanayānusārena
-------------------------------------------------
[page 370]
                        Nigamanagāthā
       ettāvatā ca:-
             "ye te sampannasaddhammā dhammarājassa satthuno
              orasā mukhajā puttā dāyādā dhammanimmitā.
              Sīlādiguṇasampannā katakiccā anāsavā
              subhūtiādayo therā theriyo therikādayo.
              Tehi yā bhāsitā gāthā aññabyākaraṇādinā
              tā sabbā ekato katvā theragāthāti saṅgahaṁ.
              Āropesuṁ mahātherā therīgāthāti tādino 1-
              tāsaṁ atthaṁ pakāsetuṁ porāṇaṭṭhakathānayaṁ.
              Nissāya yā samāraddhā atthasaṁvaṇṇanā mayā
              sā tattha paramatthānaṁ tattha tattha yathārahaṁ.
              Pakāsanā paramattha- dīpanī nāma nāmato
              sampattā pariniṭṭhānaṁ anākulavinicchayā
              dvānavutiparimāṇā 2- pāḷiyā bhāṇavārato.
              Iti taṁ saṅkharontena yaṁ taṁ adhigataṁ mayā
              puññaṁ tassānubhāvena lokanāthassa sāsanaṁ.
              Ogāhetvā 3- visuddhāya sīlādipaṭipattiyā
              sabbepi dehino hontu vimuttirasabhāgino.

  *  *  *  *  *  *
  Footnote: 1 Ma. theragāthāti ādito 2 Sī....parimāṇāya 3 Sī. obhāsetvā
-------------------------------------------------
[page 371]
              Ciraṁ tiṭṭhatu lokasmiṁ sammāsambuddhasāsanaṁ
              tasmiṁ sagāravā niccaṁ hontu sabbepi pāṇino.
              Sammā vassatu kālena devopi jagatīpati
              saddhammanirato lokaṁ dhammeneva pasāsatū"ti.
       Badaratitthavihāravāsinā ācariyadhammapālattherena katā therīgāthānaṁ atthasaṁvaṇṇanā
  niṭṭhitā.
                        Therīgāthāvaṇṇanā samattā.
-------------------------------------------------
