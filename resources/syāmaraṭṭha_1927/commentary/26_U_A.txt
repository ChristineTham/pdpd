[page 001]
                    Paramatthadīpanī nāma khuddakanikāyaṭṭhakathā
                             udānavaṇṇanā
                           ------------
                 namo tassa bhagavato arahato sammāsambuddhassa.
                            Ganthārambhakathā
                mahākāruṇikaṁ nāthaṁ ñeyyasāgarapāraguṁ
                vande nipuṇagambhīra- vicitranayadesanaṁ.
                Vijjācaraṇasampannā yena niyyanti lokato
                vande tamuttamaṁ dhammaṁ sammāsambuddhapūjitaṁ.
                Sīlādiguṇasampanno ṭhito maggaphalesu yo
                vande ariyasaṁghaṁ taṁ puññakkhettaṁ anuttaraṁ.
                Vandanājanitaṁ puññaṁ iti yaṁ ratanattaye
                hatantarāyo sabbattha hutvāhaṁ tassa tejasā.
                Tena tena nidānena desitāni hitesinā
                yāni suddhāpadānena 1- udānāni mahesinā.
                Tāni sabbāni ekajjhaṁ āropentehi saṅgahaṁ
                udānaṁ nāma saṅgītaṁ dhammasaṅgāhakehi yaṁ.
                Jinassa dhammasaṁvega- pāmojjaparidīpanaṁ
                somanassasamuṭṭhāna- gāthāhi paṭimaṇḍitaṁ.

  *  *  *  *  *  *
  Footnote: 1 ka. yāni yāni suddhāneva
-------------------------------------------------
[page 002]
                Tassa gambhīrañāṇehi ogāhetabbabhāvato
                kiñcāpi dukkarā kātuṁ atthasaṁvaṇṇanā mayā
                sahasaṁvaṇṇanaṁ yasmā dharate satthu sāsanaṁ
                pubbācariyasīhānaṁ tiṭṭhateva vinicchayo.
                Tasmā taṁ avalambitvā ogāhetvāna pañcapi
                nikāye upanissāya porāṇaṭṭhakathānayaṁ.
                Suvisuddhaṁ asaṅkiṇṇaṁ nipuṇatthavinicchayaṁ
                mahāvihāravāsīnaṁ samayaṁ avilomayaṁ. 1-
                Punappunāgataṁ atthaṁ vajjayitvāna sādhukaṁ
                yathābalaṁ karissāmi udānassatthavaṇṇanaṁ.
                Iti ākaṅkhamānassa saddhammassa ciraṭṭhitiṁ
                vibhajantassa tassatthaṁ sādhu gaṇhantu sādhavoti.
      Tattha udānanti kenaṭaṭhena udānaṁ? udānaṭṭhena. Kimidaṁ udānaṁ nāma?
  Pītivegasamuṭṭhāpito udāhāro. Yathā hi yaṁ telādi minitabbavatthu pamāṇaṁ 2-
  gahetuṁ na sakkoti, vissanditvā gacchati. Taṁ "avaseko"ti vuccati. Yañca jalaṁ
  taḷākaṁ gahetuṁ na sakkoti, ajjhottharitvā gacchati, taṁ "ogho"ti vuccati.
  Evameva yaṁ pītivegasamuṭṭhāpitaṁ vitakkavipphāraṁ antohadayaṁ sandhāretuṁ na sakkoti,
  so adhiko hutvā anto asaṇṭhahitvā bahi vacīdvārena nikkhanto paṭiggāhakanirapekkho
  udāhāraviseso "udānan"ti vuccati. Dhammasaṁvegavasenapi ayamākāro
  labbhateva.

  *  *  *  *  *  *
  Footnote: 1 ka. avalambiya 2 Ma. nāḷiṁ, cha. mānaṁ
-------------------------------------------------
[page 003]
      Tayidaṁ katthaci gāthābandhavasena katthaci vākyavasena pavattaṁ. Yampana
  aṭṭhakathāsu "somanassañāṇamayikagāthāpaṭisaṁyuttā"ti udānalakkhaṇaṁ vuttaṁ, taṁ
  yebhuyyavasena vuttaṁ. Yebhuyyena hi udānaṁ gāthābandhavasena bhāsitaṁ pītisomanassa-
  samuṭṭhāpitañca. Itarampi pana "atthi bhikkhave tadāyatanaṁ, yattha neva paṭhavī na
  āpo"tiādīsu 1- "sukhakāmāni bhūtāni, yo daṇḍena vihiṁsatī"ti 2- "sace bhāyatha
  dukkhassa, sace vo dukkhamappiyan"ti 3- evamādīsu ca labbhati.
      Evaṁ tayidaṁ 4- sabbaññubuddhabhāsitaṁ paccekabuddhabhāsitaṁ sāvakabhāsitanti
  tividhaṁ hoti. Tattha paccekabuddhabhāsitaṁ "sabbesu bhūtesu nidhāya daṇḍaṁ, aviheṭhayaṁ 5-
  aññatarampi tesan"tiādinā 6- khaggavisāṇasutte āgatameva. Sāvakabhāsitānipi:-
             "sabbo rāgo pahīno me sabbo doso samūhato
              sabbo me vihato moho sītibhūtosmi nibbuto"ti-
  ādinā 7- theragāthāsu:-
             "kāyena saṁvutā āsiṁ vācāya uda cetasā
              samūlaṁ taṇhaṁ abbuyha sītibhūtāsmi nibbutā"ti-
  ādinā 8- therīgāthāsu ca āgatāni. Tāni pana tesaṁ therānañceva therīnañca na
  kevalaṁ udānāni eva, athakho sīhanādāpi honti. Sakkādīhi devehi bhāsitāni
  "aho dānaṁ paramadānaṁ, kassape suppatiṭṭhitan"tiādīni, 9- soṇadaṇḍabrāhmaṇādīhi 10-
  manussehi ca bhāsitāni "namo tassa bhagavato"tiādīni 11- tisso saṅgītiyo
  ārūḷhāni udānāni santi eva, na tāni idhādhippetāni. Yāni pana

  *  *  *  *  *  *
  Footnote: 1 khu.u. 25/71/212 2 khuḍha. 25/131/40
  3 khu.u. 25/44/163 4 Sī.,ka. evamādi tayidaṁ
  5 ka. aheṭhayaṁ 6 khu.su. 25/35/342, khu. cūḷa. 30/663/317 (syā)
  7 khu. thera. 26/79/277 8 khu. therī. 26/15/434
  9 khu.u. 25/27/132 10 chaṂa. ārāmadaṇḍa... 11 aṅ. duka. 20/38/65
-------------------------------------------------
[page 004]
  Sammāsambuddhena sāmamāhacca bhāsitāni jinavacanabhūtāni, yāni sandhāya bhagavatā
  pariyattidhammaṁ navadhā vibhajitvā uddisantena udānanti vuttāni, tāneva
  dhammasaṅgāhakehi "udānan"ti saṅgītanti tadevettha saṁvaṇṇetabbabhāvena gahitaṁ.
      Yā pana "anekajātisaṁsāran"tiādigāthāya dīpitā bhagavatā bodhimūle
  udānavasena pavattitā anekasatasahassānaṁ sammāsambuddhānaṁ avijahitaudānagāthā ca,
  etā aparabhāge pana dhammabhaṇḍāgārikassa bhagavatā desitattā dhammasaṅgāhakehi
  udānapāḷiyaṁ saṅgahaṁ anāropetvā dhammapade saṅgītā. Yañca "aññāsi vata bho
  koṇḍañño, aññāsi vata bho koṇḍañño"ti 1- udānavacanaṁ dasasahassilokadhātuyā
  devamanussānaṁ pavedanasamatthanigghosavipphāraṁ bhagavatā bhāsitaṁ, tadapi dhammacakkap-
  pavattanasuttantadesanāpariyosāne attanā adhigatadhammekadesassa yathādesitassa
  ariyamaggassa sāvakesu sabbapaṭhamaṁ therena adhigatattā attano parissamasasa
  saphalabhāvapaccavekkhaṇahetukaṁ paṭhamabodhiyaṁ sabbesaṁ eva bhikkhūnaṁ sammāpaṭipatti-
  paccavekkhaṇahetukaṁ "ārādhayiṁsu vata maṁ bhikkhū ekaṁ samayan"tiādivacanaṁ 2- viya
  pītisomanassajanitaṁ udāhāramattaṁ, "yadā have pātubhavanti dhammā"tiādivacanaṁ 3- viya
  pavattiyā nivattiyā vā na pakāsananti na dhammasaṅgāhakehi udānapāḷiyaṁ
  saṅgītanti daṭṭhabbaṁ.
      Tampanetaṁ udānaṁ vinayapiṭakaṁ suttantapiṭakaṁ abhidhammapiṭakanti tīsu piṭakesu
  suttantapiṭakapariyāpannaṁ, dīghanikāyo majjhimanikāyo saṁyuttanikāyo aṅguttaranikāyo
  khuddakanikāyoti pañcasu nikāyesu khuddakanikāyapariyāpannaṁ, suttaṁ geyyaṁ veyyākaraṇaṁ
  gāthā udānaṁ itivuttakaṁ jātakaṁ abbhutadhammaṁ vedallanti navasu sāsanaṅgesu
  udānasaṅgahaṁ. 4-

  *  *  *  *  *  *
  Footnote: 1 vi. mahā. 4/17/16, saṁṃahā. 19/1081/370,
  khu.paṭi. 31/39/372 2 Maṃū. 12/225/189 3 vi. mahā. 4/1-3/2,3,
  khu.u. 25/1/94 4 Sī. udānaṅgaṁ
-------------------------------------------------
[page 005]
           "dvāsīti Buddhato gaṇhiṁ dve sahassāni bhikkhuto
            caturāsītisahassāni ye me dhammā pavattino"ti 1-
  evaṁ dhammabhaṇḍāgārikena paṭiññātesu caturāsītiyā dhammakkhandhasahassesu katipaya-
  dhammakkhandhasaṅgahaṁ. Bodhivaggo muccalindavaggo nandavaggo meghiyavaggo soṇavaggo 2-
  jaccandhavaggo cūḷavaggo pāṭaligāmiyavaggoti vaggato aṭṭhavaggaṁ, suttato
  asītisuttasaṅgahaṁ, gāthāto pañcanavutiudānagāthāsaṅgahaṁ. Bhāṇavārato aḍḍhūnanavamattā 3-
  bhāṇavāRā. Anusandhito bodhisutte pucchānusandhivasena eko anusandhi,
  suppabuddhasutte 4- pucchānusandhiyathānusandhivasena dve anusandhī, sesesu
  yathānusandhivasena ekekova anusandhi, ajjhāsayānusandhi panettha natthi. Evaṁ
  sabbathāpi ekāsītianusandhisaṅgahaṁ. Padato satādhikāni ekavīsa padasahassāni,
  gāthāpādato tevīsati catussatādhikāni aṭṭhasahassāni, akkharato sattasahassādhikāni
  saṭṭhisahassāni tīṇi ca satāni dvāsīti ca akkharāni. Tenetaṁ vuccati:-
           "asīti eva suttantā vaggā aṭṭha samāsato
            gāthā ca pañcanavuti udānassa pakāsitā.
            Aḍḍhūnanavamattā ca bhāṇavārā pamāṇato
            ekādhikā tathāsīti udānassānusandhiyo.
            Ekavīsasahassāni satañceva vicakkhaṇo
            padānetānudānassa gaṇitāni viniddise.
  Gāthāpādato pana:-
            aṭṭhasahassamattāni cattāreva satāni ca
            pādānetānudānassa tevīsati ca niddise.

  *  *  *  *  *  *
  Footnote: 1 khuṭhera. 26/1027/399 2 ka. mahāvaggo
  3 Ma. aḍḍhanavamattā 4 chaṂa. suppavāsāsutte
-------------------------------------------------
[page 006]
            Akkharānaṁ sahassāni saṭṭhī satta satāni ca
            tīṇi dvāsīti ca tathā udānassa paveditā"ti.
      Tassa aṭṭhasu vaggesu bodhivaggo ādi, suttesu paṭhamaṁ bodhisuttaṁ,
  tassāpi evamme sutantiādikaṁ āyasmatā ānandena paṭhamamahāsaṅgītikāle
  vuttanidānamādi. Sā panāyaṁ paṭhamamahāsaṅgīti vinayapiṭake 1- tantimārūḷhā eva.
  Yo panettha nidānakosallatthaṁ vattabbo kathāmaggo sopi sumaṅgalavilāsiniyaṁ
  dīghanikāyaṭṭhakathāyaṁ vutto evāti tattha vuttanayeneva veditabbo.
                           -------------

  *  *  *  *  *  *
  Footnote: 1 vi. cūḷa. 7/437/274
-------------------------------------------------
[page 007]
                             1. Bodhivagga
                         1. Paṭhamabodhisuttavaṇṇanā
       [1] Yampanettha "evamme sutan"tiādikaṁ nidānaṁ, tattha evanti nipātapadaṁ.
  Metiādīni nāmapadāni. Uruvelāyaṁ viharatīti ettha vīti upasaggapadaṁ, haratīti
  ākhyātapadanti imināva nayena sabbattha padavibhāgo veditabbo.
       Atthato pana evaṁsaddo tāva upamūpadesasampahaṁsanagarahaṇa-
  vacanasampaṭiggahākāranidassanāvadhāraṇapucchāidamatthaparimāṇādi anekatthappabhedo. Tathāhesa
  "evaṁ jātena maccena, kattabbaṁ kusalaṁ bahun"ti evamādīsu 1- upamāyaṁ āgato.
  "evante Abhikkamitabbaṁ, evante paṭikkamitabban"tiādīsu 2- upadese. "evametaṁ
  Bhagavā, evametaṁ sugatā"tiādīsu 3- sampahaṁsane. "evamevaṁ Panāyaṁ vasalī yasmiṁ vā tasmiṁ
  vā tassa muṇḍakassa samaṇakassa vaṇṇaṁ bhāsatī"tiādīsu 4- garahaṇe. "evambhanteti
  Kho te bhikkhū bhagavato paccassosun"tiādīsu 5- vacanasampaṭiggahe. "evaṁ Byā kho
  ahaṁ bhante bhagavatā dhammaṁ desitaṁ ājānāmī"tiādīsu 6- ākāre. "ehi Tvaṁ
  māṇavaka yena samaṇo ānando tenupasaṅkama, upasaṅkamitvā mama vacanena samaṇaṁ
  ānandaṁ appābādhaṁ appātaṅkaṁ lahuṭṭhānaṁ balaṁ phāsuvihāraṁ puccha `subho māṇavo
  todeyyaputto bhavantaṁ ānandaṁ appābādhaṁ appātaṅkaṁ lahuṭṭhānaṁ balaṁ phāsuvihāraṁ
  pucchatī'ti, evañca vadehi `sādhu kira bhavaṁ ānando yena subhassa māṇavassa
  todeyyaputtassa nivesanaṁ, tenupasaṅkamatu anukampaṁ upādāyā"tiādīsu 7- nidassane.
  "taṁ Kiṁ maññatha kālāmā ime dhammā kusalā vā akusalā vāti. Akusalā bhante.

  *  *  *  *  *  *
  Footnote: 1 khuḍha. 25/53/26 2 aṅa.catukka. 21/122/140 3 aṅaṭika. 20/66/188
  4 saṁ.sa. 15/187/192 5 dīṃahā. 10/3/2, Maṃū. 12//1/1
  6 Maṃū. 12/398/356, vi. mahāvi. 2/417/306 7 dī.Sī. 9/445/197
-------------------------------------------------
[page 008]
  Sāvajjā vā anavajjā vāta. Sāvajjā bhante. Viññugarahitā vā viññuppasatthā
  vāti. Viññūgarahitā bhante. Samattā samādinnā ahitāya dukkhāya saṁvattanti,
  no vā, kathaṁ vo ettha hotīti. Samattā bhante samādinnā ahitāya dukkhāya
  saṁvattanti, evaṁ no ettha hotī"tiādīsu 1- avadhāraṇe. "evamete Sunhātā
  suvilittā kappitakesamassū āmuttamālābharaṇā"tiādīsu 2- pucchāyaṁ. "evaṁgatāni
  Puthusippāyatanāni 3- evaṁvidho evamākāro"tiādīsu 4- idaṁsaddassa atthe. Gatasaddo
  hi pakārapariyāyo, tathā vidhākārasaddā. Tathāhi vidhayuttagatasadde lokiyā pakāratthe
  vadanti. "evaṁ Lahuparivattaṁ evamāyupariyanto"tiādīsu 5- parimāṇe.
       Nanu ca "evaṁ vitakkitaṁ no tumhehi, evamāyupariyanto"ti 6- cettha evaṁsaddena
  pucchanākāraparimāṇākārānaṁ vuttattā ākārattho eva evaṁsaddoti na, visesa-
  sabbhāvato. Ākāramattavācako hettha evaṁsaddo ākāratthoti adhippeto. "evaṁ
  Byā kho"tiādīsu pana ākāravisesavacano. Ākāravisesavācino cete evaṁsaddā
  pucchanākāraparimāṇākārānaṁvācakattā. Evañca katvā "evaṁ jātena
  maccenā"tiādīni upamānaudāharaṇāni yujjanti. Tattha hi:-
            "yathāpi puppharāsimhā kayirā mālāguṇe bahū
             evaṁ jātena maccena kattabbaṁ kusalaṁ bahun"ti
  ettha puppharāsiṭṭhānīyato manussuppatti sappurisūpanissaya-
  saddhammassavanayonisomanasikārabhogasampattiādito dānādipuññakiriyāhetusamudāyato
  sobhāsugandhatādiguṇavisesayogato mālāguṇasadisiyo 7- bahukā puññakiriyā maritabbasabhāvatāya
  maccena kattabbāti abhedatāya pupphārāsi mālāguṇā ca apumā, tesaṁ upamānākāro

  *  *  *  *  *  *
  Footnote: 1 aṅaṭika. 20/66/185 2 dī.Sī. 9/286/103 3 dī.Sī. 9/182/60
  4 viṃahāvi. 1/12/5, dī.Sī. 9/31/13 5 aṅa.ekaka. 20/48/9, dī.Sī. 9/31/13
  6 viṃahāvi. 1/12/5, dī.Sī. 9/31/13 7 sa. mālāguṇasadisatāyogato
-------------------------------------------------
[page 009]
  Yathāsaddena aniyamato vutto. Puna evaṁsaddena niyamanavasena vutto, so pana
  upamākāro niyamiyamāno atthato upamā eva hotīti vuttaṁ "upamāyaṁ āgato"ti.
       Tathā "evaṁ iminā ākārena abhikkamitabban"tiādinā upadisiyamānāya
  samaṇasāruppāya ākappasampattiyā yo tattha upadesākāro, so atthato
  upadesoyevāti vuttaṁ "evante abhikkamitabbaṁ, evante paṭikkamitabbantiādīsu
  upadese"ti.
       "evametaṁ Bhagavā, evametaṁ sugatā"ti ettha bhagavatā yathāvuttamatthaṁ aviparītato
  jānantehi kataṁ yaṁ tattha vijjamānaguṇānaṁ pakārehi haṁsanaṁ udaggatākaraṇaṁ
  sampahaṁsanaṁ, so tattha pahaṁsanākāroti vuttanayena yojetabbaṁ.
       "evamevaṁ Panāyan"ti ettha garahaṇākāroti vuttanayena yojetabbaṁ. So
  ca garahaṇākāro "vasalī"tiādikhuṁsanasaddasannidhānato 1- idha evaṁsaddena pakāsitoti
  viññāyati. Yathā cettha, evaṁ upamā kārādayopi upamādivasena vuttānaṁ
  puppharāsiādisaddānaṁ sannidhānato vuttāti veditabbaṁ.
       "evañca Vadehī"ti yathāhaṁ vadāmi, evaṁ samaṇamānandaṁ vadehīti vadanākāro
  idāni vattabbo evaṁsaddena nidassiyatīti "nidassanattho"ti vuttaṁ.
       "evaṁ No"ti etthāpi tesaṁ yathāvuttadhammānaṁ ahitadukakhāvahabhāvena
  sanniṭṭhānajananatthaṁ anumatiggahaṇavasena "no vā kathaṁ vo ettha hotī"ti pucchāya
  katāya "evaṁ no ettha hotī"ti vuttattā tadākārasanniṭṭhānaṁ evaṁsaddena
  āvikataṁ. So pana tesaṁ dhammānaṁ ahitāya dukkhāya saṁvattanākāro niyamiyamāno
  avadhāraṇattho hotīti vuttaṁ "evaṁ no ettha hotītiādīsu avadhāraṇe"ti.
       Evamākāravisesavācīnampi etesaṁ evaṁsaddānaṁ upamādivisesatthavuttitāya
  upamādiatthatā vuttā, "evambhante"ti pana dhammassa sādhukaṁ savanamanasikāre

  *  *  *  *  *  *
  Footnote: 1 Sī.,Ma. vasalītiādīsu vasalasaddasannidhānato
-------------------------------------------------
[page 010]
  Niyojitehi bhikkhūhi tattha patiṭṭhitabhāvassa paṭijānanavasena vuttattā tattha evaṁsaddo
  vacanasampaṭiggahattho, tena evambhanteti sādhu bhante, suṭṭhu bhanteti vuttaṁ hoti.
  Svāyamidha ākāranidassanāvadhāraṇesu daṭṭhabbo.
       Tattha ākāratthena evaṁsaddena etamatthaṁ dīpeti:-
  nānānayanipuṇamanekajjhāsayasamuṭṭhānaṁ atthabyañjanasampannaṁ vividhapāṭihāriyaṁ
  dhammatthadesanāpaṭivedhagambhīraṁ sabbasattānaṁ sakasakabhāsānurūpato sotapathamāgacchantaṁ tassa
  bhagavato vacanaṁ sabbappakārena ko samattho viññātuṁ, sabbathāmena pana sotukāmataṁ
  janetvāpi evamme sutaṁ, mayāpi ekenākārena sutanti.
       Ettha ca ekattanānattābyāpāraevaṁdhammatāsaṅkhātā nandiyāvattatipukkhala-
  sīhavikkīḷitadisālocanāṅkusasaṅkhātā ca assādādivisayādibhedena 1- nānāvidhā nayā
  nānānayā. Nayā vā pāḷigatiyo, tā ca paññattianupaññattiādivasena
  saṅkilesabhāgiyādilokiyāditadubhayavomissakādivasena 2- kusalādivasena khandhādivasena
  saṅgahādivasena samayavimuttādivasena ṭhapanādivasena kusalamūlādivasena tikapaṭṭhānādivasena
  ca nānappakārāti nānānayā, tehi nipuṇaṁ saṇhaṁ sukhumanti nānānayanipuṇaṁ.
       Āsayova ajjhāsayo, so ca sassatādibhedena 3- apparajakkhatādibhedena ca
  anekavidho. Attajjhāsayādiko eva 4- vā aneko ajjhāsayo anekajjhāsayo,
  so samuṭṭhānaṁ uppattihetu etassāti anekajjhāsayasamuṭṭhānaṁ.
       Sīlādiatthasampattiyā tabbibhāvanabyañjanasampattiyā saṅkāsanapakāsanavivaraṇa-
  vibhajanauttānīkaraṇapaññattivasena chahi atthapadehi akkharapadabyañjanākāranirutti-
  niddesavasena chahi byañjanapadehi ca samannāgatattā atthabyañjanasampannaṁ.
       Iddhiādesanānusāsanībhedena tesu ca ekekassa visayādibhedena vividhaṁ,
  bahuvidhaṁ vā pāṭihāriyaṁ etassāti vividhapāṭihāriyaṁ. Tattha paṭipakkhaharaṇato

  *  *  *  *  *  *
  Footnote: 1 ka. visayādibhedena 2 ka. vomissatādivasena
  3 Sī. sovacassatādibhedena 4 Sī. gattajjhāsayādito
-------------------------------------------------
[page 011]
  Rāgādikilesāpanayanato 1- pāṭihāriyanti atthe sati bhagavato na paṭipakkhā rāgādayo
  santi ye haritabbā. Puthujjanānampi vigatūpakkilese aṭṭhaguṇasamannāgate citte
  hatapaṭipakkhe iddhividhaṁ pavattati, tasmā tattha pavattavohārena ca na sakkā idha
  pāṭihāriyanti vattuṁ. Sace pana mahākāruṇikassa bhagavato veneyyagatā ca kilesā
  paṭipakkhā, tesampi 2- haraṇato pāṭihāriyanti vuttaṁ, evaṁ sati yuttametaṁ. Athavā
  bhagavato ceva sāsanassa ca paṭipakkhā titthiyā, tesaṁ haraṇato pāṭihāriyaṁ. Te hi
  diṭṭhiharaṇavasena diṭṭhippakāsane asamatthabhāvena ca iddhiādesanānusāsanīhi haritā
  apanītā honti. Paṭīti vā ayaṁ saddo pacchāti etassa atthaṁ bodheti "tasmiṁ
  paṭipaviṭṭhamhi, añño āgañchi brāhmaṇo"tiādīsu 3- viya. Tasmā samāhite citte
  vigatūpakkilese katakiccena pacchā haritabbaṁ pavattetabbanti paṭihāriyaṁ. Attano
  vā upakkilesesu catutthajjhānamaggehi haritesu pacchā haraṇaṁ paṭihāriyaṁ.
  Iddhiādesanānusāsaniyo vigatūpakkilesena katakiccena sattahitatthaṁ puna pavattetabbā,
  haritesu ca attano upakkilesesu parasantānaṁ 4- upakkilesaharaṇāni hontīti
  paṭihāriyāni bhavanti. Paṭihāriyameva pāṭihāriyaṁ, paṭihāriye vā iddhiādesanānu-
  sāsanīsamudāye bhavaṁ ekekaṁ pāṭihāriyanti vuccati. Paṭihāriyaṁ vā catutthajjhānaṁ
  maggo ca paṭipakkhaharaṇato, tattha jātaṁ, nimittabhūtato 5- tato vā āgatanti
  pāṭihāriyanti attho veditabbo.
       Yasmā pana tantiatthadesanā 6- tabbohārābhisamayasaṅkhātā hetuhetuphalatadubhaya-
  paññattipaṭivedhasaṅkhātā vā dhammatthadesanāpaṭivedhagambhīRā. Sasādīhi viya
  mahāsamuddo anupacitakusalasambhārehi alabbhanīyapatiṭṭhā duppariyogāhā ca, tasmā
  tehi catūhi gambhīrabhāvehi yuttanti bhagavato vacanaṁ dhammatthadesanāpaṭivedhagambhīraṁ.

  *  *  *  *  *  *
  Footnote: 1 Sī. rāgādikilesanāsanato 2 chaṂa. tesaṁ
  3 khu.cūḷa. 30/4/1 (syā) 4 Sī.,ka. parasattāne
  5 Ma..ka. tasmiṁ vā nimittabhūtaṁ 6 Ma. tantitantiatthatantidesanā
-------------------------------------------------
[page 012]
       Eko eva bhagavato dhammadesanāghoso ekasmiṁ khaṇe pavattamāno
  nānābhāsānaṁ sattānaṁ attano attano bhāsāvasena apubbaṁ acarimaṁ gahaṇūpago hoti.
  Acinteyyo hi buddhānaṁ buddhānubhāvoti sabbasattānaṁ sakasakabhāsānurūpato
  sotapathaṁ āgacchatīti veditabbaṁ.
       Nidassanatthena "nāhaṁ sayambhū, na mayā idaṁ sacchikatan"ti attānaṁ
  parimocento "evamme sutaṁ, mayāpi evaṁ sutan"ti idāni vattabbaṁ sakalaṁ suttaṁ
  nidasseti.
       Avadhāraṇatthena "etadaggaṁ bhikkhave mama sāvakānaṁ bhikkhūnaṁ bahussutānaṁ
  yadidaṁ ānando, gatimantānaṁ, satimantānaṁ, dhitimantānaṁ, upaṭṭhākānaṁ yadidaṁ
  ānando"ti 1- evaṁ bhagavatā, "āyasmā ānando atthakusalo dhammakusalo
  byañjanakusalo niruttikusalo pubbāparakusalo"ti 2- evaṁ dhammasenāpatinā ca
  pasatthabhāvānurūpaṁ attano dhāraṇabalaṁ dassento sattānaṁ sotukāmataṁ janeti
  "evamme sutaṁ, tañca kho atthato vā byañjanato vā anūnamanadhikaṁ, evameva,
  na aññathā daṭṭhabban"ti. Aññathāti bhagavato sammukhā sutākārato aññathā,
  na pana bhagavatā desitākārato. Acinteyyānubhāvā hi bhagavato desanā, sā
  neva sabbākārena sakkā viññātunti vuttovāyamattho. Sutākārāvirujjhanameva
  hi dhāraṇabalaṁ.
       Mesaddo tīsu atthesu dissati. Tathā hissa "gāthābhigītaṁ me
  abhojaneyyana"tiādīsu 3- mayāti attho. "sādhu Me bhante bhagavā saṅkhittena dhammaṁ
  desetū"tiādīsu 4- mayhanti attho. "dhammadāyādā Me bhikkhave bhavathā"tiādīsu 5-
  mamāti attho. Idha pana 6- "mayā sutanti ca mama sutan"ti ca 6- atthadvaye yujjati.

  *  *  *  *  *  *
  Footnote: 1 aṅa.ekaka. 20/219-23/25 2 aṅa.pañcaka 22/169/225 (syā)
  3 saṁ.sa. 15/194/200, khu.su. 25/81/351 4 saṁ.saḷā. 18/112/75 (syā)
  5 Maṃū. 12/29/17 6-6chaṂa. "mayā sutaṁ, mama sutan"ti ca, su.vi. 1/1/28
-------------------------------------------------
[page 013]
       Ettha ca yo paro na hoti, so attāti evaṁ vattabbe niyakajjhattasaṅkhāte
  sasantāne vattanato tividhopi mesaddo kiñcāpi ekasmiṁyeva atthe
  dissati, karaṇasampadānādivisesasaṅkhāto pana viññāyatevāyaṁ atthabhedoti "mesaddo
  tīsu atthesu dissatī"ti vuttoti daṭṭhabbaṁ.
       Sutanti ayaṁ sutasaddo saupasaggo ca anupasaggo ca gamanavissuta-
  kilinnūpacitānuyogasotaviññeyyasotadvārānusāraviññātādianekatthappabhedo. Kiñcāpi
  hi upasaggo kiriyaṁ viseseti, jotakabhāvato pana satipi tasmiṁ sutasaddo eva taṁ
  tamatthaṁ 1- vadatīti anupasaggassa sutasaddassa atthuddhāre saupasaggassa gahaṇaṁ na
  virujjhati.
       Tattha "senāya pasuto"tiādīsu gacchantoti attho. Sutadhammassa passato"tiādīsu
  2- vissutadhammassāti attho. "avassutā Avassutassā"tiādīsu 3- kilesena
  kilinnā kilinnassāti attho. "tumhehi Puññaṁ pasutaṁ anappakan"tiādīsu 4-
  upacitanti attho. "ye Jhānappasutā dhīrā"tiādīsu 5- jhānānuyuttāti attho.
  "diṭṭhaṁ Sutaṁ mutan"tiādīsu 6- sotaviññeyyanti attho. "sutadharo Sutasannicayo"ti-
  ādīsu 7- sotadvārānusāraviññātadharoti attho. Idha panassa "sotadvārānusārena
  upadhāritan"ti vā "upadhāraṇan"ti vā attho. Mesaddassa hi mayāti atthe
  sati "evaṁ mayā sutaṁ sotadvārānusārena upadhāritan"ti yujjati. Mamāti atthe
  sati "evaṁ mama sutaṁ sotadvārānusārena upadhāraṇan"ti yujjati.
       Evametesu tīsu padesu yasmā sutasaddasannidhāne payuttena evaṁsaddena
  savanakiriyājotakena bhavitabbaṁ. Tasmā evanti

  *  *  *  *  *  *
  Footnote: 1 Sī. sutasaddo evamatthaṁ, ka. sutasaddo etamatthaṁ
  2 viṃahā.4/5/5, khu.u. 25/11/105
  3 vi.bhikakhunī. 3/657/4, vi.pa. 8/228, 246, 249 ādi/157, 178, 185
  4 khu.khu. 25/7(12)/11, khu.peta. 26/25/154
  5 khuḍha. 25/181/4 6 Maṃū. 12/241/203
  7 Maṃū. 12/333, 339/298, 301, aṅa.catukka. 21/22/26
-------------------------------------------------
[page 014]
  Sotaviññāṇasampaṭicchanādisotadvārikaviññāṇānantaraṁ uppannamanodvārikaviññāṇāna-
  kiccanidassanaṁ. Meti vuttaviññāṇasamaṅgipuggalanidassanaṁ. Sabbāni hi vākyāni eva-
  kāratthasahitāniyeva avadhāraṇaphalattā tesaṁ. Sutanti assavanabhāvapaṭikkhepato anūnānadhikā-
  viparītaggahaṇanidassanaṁ. Yathā hi sutaṁ sutamevāti vattabbataṁ arahati, tathā taṁ sammā sutaṁ
  anūnaggahaṇaṁ anadhikaggahaṇaṁ aviparītaggahaṇañca hotīti. Athavā saddantaratthā-
  mohanavasena saddo atthaṁ vadatīti etasmiṁ pakkhe yasmā sutanti etassa asutaṁ
  na hotīti ayamattho vutto, tasmā sutanti assavanabhāvapaṭikkhepato
  anūnānadhikāviparītaggahaṇanidassanaṁ. Idaṁ vuttaṁ hoti:- evaṁ me sutaṁ, na mayā idaṁ
  diṭṭhaṁ, na sayambhūñāṇena sacchikataṁ, na aññathā vā upaladdhaṁ. Apica sutaṁva,
  tañca kho sammadevāti. Avadhāraṇatthe vā evaṁsadde ayamatthayojanā, tadapekkhassa
  sutasaddassa niyamattho sambhavatīti tadapekkhassa sutasaddassa assavanabhāvapaṭikkhepo
  anūnānadhikāviparītaggahaṇanidassanatā ca veditabbā. Iti savanahetusavanavisesavasenapi
  sutasaddassa atthayojanā katāti daṭṭhabbaṁ.
       Tathā evanti tassā sotadvārānusārena pavattāya viññāṇavīthiyā
  nānatthabyañjanaggahaṇato nānappakārena ārammaṇe pavattibhāvappakāsanaṁ
  ākārattho evaṁsaddoti karitvā. Meti attappakāsanaṁ. Sutanti dhammappakāsanaṁ
  yathāvuttāya viññāṇavīthiyā pariyattidhammārammaṇattā. Ayaṁ hettha saṅkhepo:-
  nānappakārena ārammaṇe pavattāya viññāṇavīthiyā karaṇabhūtāya mayā na aññaṁ
  kataṁ, idaṁ pana kataṁ, ayaṁ dhammo sutoti.
       Tathā evanti nidassitabbappakāsanaṁ nidassanattho evaṁsaddoti katvā
  nidassetabbassa niddisitabbabhāvato. Tasmā evaṁsaddena sakalampi suttaṁ
  paccāmaṭṭhanti veditabbaṁ. Meti puggalappakāsanaṁ. Sutanti puggalakiccappakāsanaṁ.
-------------------------------------------------
[page 015]
  Sutasaddena hi labbhamānā savanakiriyā savanaviññāṇappabandhappaṭibaddhā, 1- tattha ca
  puggalavohāro, na ca puggalavohārarahite dhammappabandhe savanakiriyā labbhati. 2-
  Tassāyaṁ saṅkhepattho:- yaṁ suttaṁ niddisissāmi, taṁ mayā evaṁ sutanti.
       Tathā evanti yassa cittasantānassa nānārammaṇappavattiyā nānatthabyañjanaggahaṇaṁ
  hoti, tassa nānākāraniddeso ākārattho eva evaṁsaddoti
  katvā, evanti hi ayaṁ ākārapaññatti dhammānaṁ taṁ pavattiākāraṁ upādāya
  paññapetabbasabhāvattā. Meti kattuniddeso. Sutanti visayaniddeso, sotabbo
  hi dhammo savanakiriyākattupuggalassa savanakiriyāvasena pavattiṭṭhānaṁ hoti.
  Ettāvatā nānappakārappavattena cittasantānena taṁsamaṅgino kattu visaye
  gahaṇasanniṭṭhānaṁ dassitaṁ hoti.
       Athavā evanti puggalakiccaniddeso, sutānaṁ hi dhammānaṁ gahitākārassa 3-
  nidassanassa avadhāraṇassa vā pakāsanasabhāvena evaṁsaddena tadākārādidhāraṇassa 4-
  puggalavohārupādānadhammabyāpārabhāvato puggalakiccaṁ nāma niddiṭṭhaṁ hotīti:
  sutanti viññāṇakiccaniddeso, puggalavādinopi hi savanakiriyā viññāṇanirapekkhā
  na hotīti. Meti ubhayakiccayuttapuggalaniddeso. Meti hi saddappavatti ekanteneva
  sattavisesavisayā viññāṇakiccañca tattheva samodahitabbanti. Ayampanettha
  saṅkhepo:- mayā savanakiccaviññāṇasamaṅginā puggalena viññāṇavasena
  laddhasavanakiccavohārena sutanti.
       Tathā evanti ca meti ca sacchikaṭṭhaparamatthavasena 5- avijjamānapaññatti.
  Sabbassa hi saddādhigamanīyassa atthassa paññattimukheneva paṭipajjitabbattā

  *  *  *  *  *  *
  Footnote: 1 ka. savanaviññāṇapaṭibaddhā 2 Sī. labbhatīti 3 Sī. ṭhitākārassa, Ma. hitākārassa
  4 SīṂa..... dhāraṇāya 5 chaṂa. saccikatthaparamatthavasena, su.vi. 1/1/29
-------------------------------------------------
[page 016]
  Sabbapaññattīnañca vijjamānādīsu chasu paññattīsu avarodho, tasmā yo
  māyāmarīciādayo viya abhūtattho anussavādīhi gahetabbo viya anuttamatthopi 1- na
  hoti, so rūpasaddādiko 2- ruppanānubhavanādiko ca paramatthasabhāvo sacchikaṭṭhaparamatthavasena
  vijjati. Yo pana evanti ca meti ca vuccamāno ākārāttho, so
  aparamatthasabhāvo sacchikaṭṭhaparamatthavasena anupalabbhamāno avijjamānapaññatti
  nāMa. Tasmā kiñhettha taṁ paramatthato atthi, yaṁ evanti vā meti vā
  niddesaṁ labhetha. Sutanti vijjamānapaññatti, yaṁ hi taṁ ettha sotena upaladdhaṁ,
  taṁ paramatthato vijjamānanti.
       Tathā evanti sotapathamāgate dhamme upādāya tesaṁ upadhāritākārādīnaṁ
  paccāmasanavasena. Meti sasantatipariyāpanne khandhe karaṇādivisesavisiṭṭhe upādāya
  vattabbato upādāpaññatti. Sutanti diṭṭhādīni upanidhāya vattabbato
  upanidhāpaññatti. Diṭṭhādisabhāvarahite saddāyatane pavattamānopi sutavohāro dutiyaṁ
  tatiyantiādiko viya paṭhamādīni, diṭṭhamutaviññāte apekkhitvā yanti 3- āñeyyattā
  diṭṭhādīni upanidhāya vattabbo hoti. Asutaṁ na hotīti hi sutanti pakāsitoyamatthoti.
       Ettha ca evanti vacanena asammohaṁ dīpeti. Paṭividdhā hi attanā sutassa
  pakāravisesā evanti idha āyasmatā ānandena paccāmaṭṭhā, tenassa asammoho
  dīpito hoti. Na hi sammūḷho nānappakārapaṭivedhasamattho hoti, paccayākāravasena
  nānappakārā duppaṭividdhā ca sutanti niddisiyanti. 4- Sutanti vacanena sutassa
  asammosaṁ dīpeti, sutākārassa yāthāvato dassiyamānattā. Yassa hi sutaṁ sammuṭṭhaṁ
  hoti, na so kālantare mayā sutanti paṭijānāti. Iccassa asammohena

  *  *  *  *  *  *
  Footnote: 1 Sī. anumānatthopi 2 Sī. ruppādiko, Ma. rūpavedanādiko
  3 ka. diṭṭhamutaviññātanirapekkhaṁ na taṁ sutanti
  4 Sī. suttantāti dīpiyanti, Ma. sutatthā niddisiyanti
-------------------------------------------------
[page 017]
  Paññāsiddhi, sammohābhāvena paññāya eva vā savanakālasambhūtāya
  taduttarikālapaññāsiddhi, tathā asammosena satisiddhi. Tattha paññāpubbaṅgamāya satiyā
  byañjanāvadhāraṇasamatthatā. Byañjanānaṁ hi paṭivijjhitabbo ākāro nātigambhīro, yathāsutaṁ
  dhāraṇameva tattha karaṇīyanti satiyā byāpāro adhiko, paññā tattha guṇībhūtā
  hoti paññāya pubbaṅgamāti katvā. Satipubbaṅgamāya paññāya atthapaṭivedhasamatthatā.
  Atthassa hi paṭivijjhitabbo ākāro gambhīroti paññāya byāpāro adhiko, sati
  tattha guṇībhūtāyevāti satiyā pubbaṅgamāyāti katvā. Tadubhayasamatthatāyogena
  atthabyañjanasampannassa dhammakosassa anupālanasamatthatāya dhammabhaṇḍāgārikattasiddhi.
       Aparo nayo:- evanti vacanena yonisomanasikāraṁ dīpeti, tena ca
  vuccamānānaṁ ākāranidassanāvadhāraṇatthānaṁ upari vakkhamānānaṁ nānappakārapaṭivedhajotakānaṁ
  aviparītasiddhi dhammavisayattā. Na hi ayoniso manasikaroto nānappakārapaṭivedho
  sambhavati. Sutanti vacanena avikkhepaṁ dīpeti, "paṭhamabodhisuttaṁ kattha
  bhāsitan"tiādipucchāvasena pakaraṇapattassa vakkhamānassa suttassa savanaṁ samādhānamantarena
  na sambhavati vikkhittacittassa savanābhāvato. Tathā hi vikkhittacitto puggalo
  sabbasampattiyā vuccamānopi "na mayā sutaṁ, puna bhaṇathā"ti bhaṇati.
  Yonisomanasikārena cettha attasammāpaṇidhiṁ pubbe ca katapuññataṁ sādheti sammā
  appaṇihitattassa pubbe akatapuññassa vā tadabhāvato. Avikkhepena saddhammassavanaṁ
  sappurisūpanissayañca sādheti assutavato sappurisūpanissayavirahitassa ca tadabhāvato.
  Na hi vikkhitto sotuṁ sakkoti, na ca sappurise anupanissayamānassa 1- savanaṁ
  atthīti.
       Aparo nayo:- "yassa cittasantānassa nānappakārappavattiyā
  nānatthabyañjanaggahaṇaṁ hoti, tassa nānākāraniddeso"ti vuttaṁ. Yasmā ca so bhagavato

  *  *  *  *  *  *
  Footnote: 1 Sī. sappurisaṁ anupanissāya
-------------------------------------------------
[page 018]
  Vacanassa atthabyañjanappabhedaparicchedavasena sakalasāsanasampattiogāhaṇena niravasesaṁ
  parahitapāripūrīkaraṇabhūto evaṁbhaddako ākāro na sammā appaṇihitattassa pubbe
  akatapuññassa vā hoti, tasmā evanti iminā bhaddakena ākārena
  pacchimacakkadvayasampattiṁ attano dīpeti, sutanti savanayogena purimacakkadvayasampattiṁ.
  Na hi appatirūpe dese vasato sappurisūpanissayavirahitassa ca savanaṁ atthi. Iccassa
  pacchimacakkadvayasiddhiyā āsayasuddhi siddhā hoti. Sammā paṇihitacitto pubbe ca
  katapuñño visuddhāsayo hoti tadasuddhihetūnaṁ kilesānaṁ dūrībhāvato. Tathā hi vuttaṁ
  "sammāpaṇihitaṁ cittaṁ, seyyaso naṁ tato kare"ti 1- "katapuññosi tvaṁ ānanda
  padhānamanuyuñja, khippaṁ hohisi anāsavo"ti 2- ca. Purimacakkadvayasiddhiyā payogasuddhi.
  Patirūpadesavāsena hi sappurisūpanissayena ca sādhūnaṁ diṭṭhānugatiāpajjanena
  parisuddhappayogo hoti. Tāya ca āsayasuddhiyā adhigamabyattisiddhi, pubbeyeva
  taṇhādiṭṭhisaṅkilesānaṁ visodhitattā payogasuddhiyā āgamabyattisiddhi. Suparisuddha-
  kāyavacīpayogo hi vippaṭisārābhāvato avikkhittacitto pariyattiyaṁ visārado hoti.
  Iti payogāsayasuddhassa āgamādhigamasampannassa vacanaṁ aruṇuggamanaṁ viya sūriyassa
  udayato yonisomanasikāro viya ca kusalakammassa arahati bhagavato vacanassa pubbaṅgamaṁ
  bhavitunti ṭhāne nidānaṁ ṭhapento evamme sutantiādimāha.
       Aparo nayo:- evanti iminā pubbe vuttanayeneva nānappakārap-
  paṭivedhadīpakena vacanena attano atthapaṭibhānapaṭisambhidāsampattisabbhāvaṁ dīpeti. Sutanti
  iminā evaṁsaddasannidhānto vakkhamānāpekkhāya vā sotabbabhedappaṭivedhadīpakena
  dhammaniruttipaṭisambhidāsampattisabbhāvaṁ dīpeti. Evanti ca idaṁ vuttanayeneva
  yoniso manasikāradīpakavacanaṁ bhāsamāno "ete dhammā mayā manasānupekkhitā diṭṭhiyā

  *  *  *  *  *  *
  Footnote: 1 khuḍha. 25/43/24 2 dīṃahā. 10/207/127
-------------------------------------------------
[page 019]
  Supaṭividdhā"ti dīpeti. Pariyattidhammo hi "idha sīlaṁ kathitaṁ, idha samādhi, idha
  paññā, ettakā ettha anusandhiyo"tiādinā nayena manasā anupekkhito anussavākāra-
  parivitakkasahitāya 1- dhammanijjhānakkhantibhūtāya ñātapariññāsaṅkhātāya vā diṭṭhiyā
  tattha tattha vuttarūpārūpadhamme "iti rūpaṁ ettakaṁ rūpan"tiādinā nayena suṭṭhu
  vavatthapetvā paṭividdho attano ca paresañca hitasukhāvaho hotīti. Sutanti
  idaṁ savanayogadīpakavacanaṁ bhāsamāno "bahū mayā dhammā sutā dhātā vacasā paricitā"ti
  dīpeti. Sotāvadhānappaṭibaddhā 2- hi pariyattidhammassa savanadhāraṇaparicayā. Tadubhayenapi
  dhammassa svākkhātabhāvena atthabyañjanapāripūriṁ dīpento savane ādaraṁ janeti.
  Atthabyañjanaparipuṇṇaṁ hi dhammaṁ ādarena assuṇanto mahatā hitā paribāhiro
  hotīti ādaraṁ janetvā sakkaccaṁ dhammo sotabbo.
       "evamme Sutan"ti iminā pana sakalena vacanena āyasmā ānando
  tathāgatappaveditaṁ dhammaṁ attano adahanto asappurisabhūmiṁ atikkamati, sāvakattaṁ
  paṭijānanto sappurisabhūmiṁ okkamati. Tathā asaddhammā cittaṁ vuṭṭhāpeti, saddhamme
  cittaṁ patiṭṭhāpeti. "kevalaṁ Sutamevetaṁ mayā, tasseva pana bhagavato vacanan"ti
  dīpento attānaṁ parimoceti, satthāraṁ apadisati, jinavacanaṁ appeti, dhammanettiṁ
  patiṭṭhāpeti.
       Apica "evamme sutan"ti attanā uppāditabhāvaṁ appaṭijānanto purimassavanaṁ
  vivaranto "sammukhā paṭiggahitamidaṁ mayā tassa bhagavato catuvesārajjavisāradassa
  dasabaladharassa āsabhaṭṭhānaṭṭhāyino sīhanādanādino sabbasattuttamassa dhammissarassa
  dhammarājassa dhammādhipatino dhammadīpassa dhammasaraṇassa saddhammavaracakkavattino
  sammāsambuddhassa, na ettha atthe vā dhamme vā pade vā byañjane vā

  *  *  *  *  *  *
  Footnote: 1 Sī. anussavākāraparivitakkasaṁsiddhāya, ka. anussavākāraparivitakkapavaḍḍhitāya
  2 Sī.,Ma. sotāvadhānapaṭividdhā
-------------------------------------------------
[page 020]
  Kaṅkhe vā vimati vā kattabbā"ti sabbadevamanussānaṁ imasmiṁ dhamme assaddhiyaṁ
  vināseti, saddhāsampadaṁ uppādeti. Tenetaṁ vuccati:-
            "vināsayati assaddhaṁ saddhaṁ vaḍḍheti sāsane
             evamme sutamiccevaṁ vadaṁ gotamasāvako"ti.
       Ekanti gaṇanaparicchedaniddeso. Ayaṁ hi ekasaddo aññaseṭṭhāsahāyasaṅkhyādīsu
  dissati. Tathā hi ayaṁ "sassato attā ca loko ca, idameva saccaṁ
  moghamaññanti ittheke abhivadantī"tiādīsu 1- aññe dissati. "cetaso Ekodi
  bhāvan"tiādīsu 2- seṭṭhe. "eko Vūpakaṭṭho"tiādīsu 3- asahāye. "ekova Kho
  bhikkhave khaṇo ca samayo ca brahmacariyavāsāyā"tiādīsu 4- saṅkhyāyaṁ, idhāpi
  saṅkhyāyameva daṭṭhabbo. Tena vuttaṁ "ekanti gaṇanaparicchedaniddeso"ti.
       Samayanti paricchinnaniddeso. Ekaṁ samayanti aniyamitaparidīpanaṁ. Tattha
  samayasaddo:-
             samavāye khaṇe kāle samūhe hetudiṭṭhisu
             paṭilābhe pahāne ca paṭivedhe ca dissati.
       Tathā hissa "appevanāma svepi upasaṅkameyyāma kālañca samayañca
  upādāyā"ti 5- evamādīsu samavāyo attho, yuttakālañca paccayasāmaggiñca labhitvāti
  hi adhippāyo, tasmā paccayasamavāyoti veditabbo. "ekova Kho bhikkhave khaṇo
  ca samayo ca brahmacariyavāsāyā"tiādīsu 4- khaṇo, okāsoti attho.
  Tathāgatuppādādiko hi maggabrahmacariyassa okāso tappaccayappaṭilābhahetuttā,
  khaṇo eva ca samayo, yo khaṇoti ca samayoti ca vuccati, so ekoyevāti hi attho.

  *  *  *  *  *  *
  Footnote: 1 Ma.u. 14/7/22, khu.u. 25/56/194
  2 vi. mahāvi. 1/11/5, dī.Sī. 9/228/75
  3 vi.cūḷa. 7/445/284, dī.Sī. 9/404/175
  4 aṅ. aṭṭhaka. 23/119(29)/230(syā)
  5 dī.Sī. 9/447/197
-------------------------------------------------
[page 021]
  "uṇhasamayo Pariḷāhasamayo"tiādīsu 1- kālo. "mahāsamayo Pavanasmin"tiādīsu 2-
  samūho. Mahāsamayoti hi bhikkhūnaṁ devatānañca mahāsannipātoti attho. "samayopi Kho te
  bhaddāli appaṭividdho ahosi, bhagavā kho sāvatthiyaṁ viharati, bhagavāpi maṁ jānissati
  `bhaddāli nāma bhikkhu satthusāsane sikkhāya na paripūrakārī'ti, ayampi kho te
  bhaddāli samayo appaṭividdho ahosī"tiādīsu 3- hetu. Sikkhāpadassa kāraṇaṁ hi
  idha samayoti adhippetaṁ. "tena Kho pana samayena uggāhamāno paribbājako
  samaṇamuṇḍikāputto samayappavādake tindukācīre 4- ekasālake mallikāya ārāme
  paṭivasatī"tiādīsu 5- diṭṭhi. Tattha hi nisinnā titthiyā attano attano
  diṭṭhisaṅkhātaṁ samayaṁ pavadantīti so paribbājakārāmo "samayappavādako"ti vuccati.
            "diṭṭhe Dhamme ca yo attho yo cattho samparāyiko
             atthābhisamayā dhīro paṇḍitoti pavuccatī"ti 6-
  ādīsu paṭilābho. Atthābhisamayāti hi atthassa adhigamāti attho. "sammā Mānābhisamayā
  antamakāsi dukkhassā"tiādīsu 7- pahānaṁ. Adhikaraṇaṁ samayaṁ vūpasamanaṁ apagamoti abhisamayo
  pahānaṁ. "dukkhassa Pīḷanaṭṭho saṅkhataṭṭho santāpaṭṭho vipariṇāmaṭṭho
  abhisamayaṭṭho"tiādīsu 8- paṭivedho. Paṭivedhoti hi abhisametabbato abhisamayo, abhisamayova
  attho abhisamayaṭṭhoti pīḷanādīni abhisametabbabhāvena ekībhāvaṁ upanetvā vuttāni,
  abhisamayassa vā paṭivedhassa visayabhūto attho abhisamayaṭṭhoti tāneva tathā
  ekantena vuttāni. Tattha pīḷanaṁ dukkhasaccassa 9- taṁsamaṅgino hiṁsanaṁ
  avipphārikatākaraṇaṁ. Santāpo dukkhadukkhatādivasena santappanaṁ paridahanaṁ. 10-

  *  *  *  *  *  *
  Footnote: 1 vi. mahāvi. 2/358/282 2 dīṃahā. 10/332/216, saṁ.sa. 15/37/29
  3 MaṂa. 13/134/111 4 ka. tiṇḍukācire
  5 sa MaṂa. 13/260/234 6 saṁ.sa.15/128,129/104,101
  7 Maṃū. 12/28, 221/16,186 8 khu.paṭi. 31/11/321
  9 Sī.,Ma. dukkhasaccasaṅkhātassa 10 Sī. paridahanaṁ vā, Ma. paritāpanaṁ vā
-------------------------------------------------
[page 022]
       Ettha ca sahakārīkāraṇasannijjhaṁ sameti samavetīti khaṇo samavāyo samayo.
  Sameti samāgacchati ettha maggabrahmacariyaṁ tadādhārapuggalehīti samayo, sameti
  ettha etena vā saṅgacchati satto sabhāvadhammo vā uppādādīhi sahajātādīhi
  vāti kālo samayo. Dhammappavattimattatāya atthato abhūtopi hi kālo
  dhammappavattiyā adhikaraṇaṁ karaṇaṁ viya ca kappanāmattasiddhenānurūpena voharīyatīti. Samaṁ
  saha vā avayavānaṁ ayanaṁ pavatti avaṭṭhānanti samūho samayo yathā samudāyoti.
  Avayavasahāvaṭṭhānameva hi samūho. Avasesapaccayānaṁ samāgame sati eti phalametasmā
  uppajjati pavattatīti samayo hetu yathā samudayoti. Sameti saṁyojanabhāvato
  sambandho eti attano visaye pavattati, daḷhaggahaṇabhāvato vā saṁyuttā
  ayanti pavattanti sattā yathābhinivesaṁ etenāti samayo diṭṭhi. Diṭṭhisaṁyojanena
  hi sattā ativiya bajjhantīti. Samiti saṅgati samodhānanti samayo paṭilābho.
  Samayanaṁ upasamayanaṁ apagamoti samayo pahānaṁ. Samucchedappahānabhāvato pana adhiko
  samayoti abhisamayo yathā abhidhammoti. Abhimukhaṁ ñāṇena sammā etabbo
  abhisametabboti abhisamayo, dhammānaṁ aviparītasabhāvo. Abhimukhabhāvena sammā eti gacchati
  bujjhatīti abhisamayo, dhammānaṁ yathābhūtasabhāvāvabodho. Evaṁ tasmiṁ tasmiṁ atthe
  samayasaddassa pavatti veditabbā.
       Samayasaddassa atthuddhāre abhisamayasaddassa gahaṇe kāraṇaṁ vuttanayeneva
       veditabbaṁ. Idha panassa kālo attho samavāyādīnaṁ asambhavato. Desadesakaparisā
  viya hi desanāya nidānabhāve kālo eva 1- icchitabboti. Yasmā panettha samayoti
  kālo adhippeto, tasmā saṁvaccharautumāsāḍḍhamāsarattidivasapubbaṇhamajjhanhikasāyaṇha-
  paṭhamayāmamajjhimayāmapacchimayāmamuhuttādīsu kālabhedabhūtesu samayesu ekaṁ
  samayanti dīpeti.

  *  *  *  *  *  *
  Footnote: 1 Sī.,Ma. kālotveva
-------------------------------------------------
[page 023]
       Kasmā panettha aniyamitavaseneva kālo niddiṭṭho, na utusaṁvaccharādivasena
  niyametvā niddiṭṭhoti ce? kiñcāpi etesu saṁvaccharādīsu samayesu yaṁ yaṁ suttaṁ
  yasmiṁ yasmiṁ saṁvacchare utumhi māse pakkhe rattibhāge divasabhāge vā vuttaṁ,
  sabbampi taṁ therassa suviditaṁ suvavatthāpitaṁ 1- paññāya. Yasmā pana "evamme
  sutaṁ asukasaṁvacchare asukamāse asukapakkhe asukarattibhāge asukadivasabhāge"ti evaṁ
  vutte na sakkā sukhena dhāretuṁ vā uddisituṁ vā uddisāpetuṁ vā, bahuṁ ca
  vattabbaṁ hoti, tasmā ekeneva padena tamatthaṁ 2- samodhānetvā "ekaṁ
  samayan"ti āha.
       Ye vā ime gabbhokkantisamayo jātisamayo saṁvegasamayo abhinikkhamanasamayo
  dukkarakārikasamayo māravijayasamayo abhisambodhisamayo diṭṭhadhammasukhavihārasamayo
  desanāsamayo parinibbānasamayoti evamādayo bhagavato devamanussesu ativiya pakāsā
  anekakālappabhedā eva samayā, tesu samayesu desanāsamayasaṅkhātaṁ ekaṁ samayanti
  dīpeti. Yo vāyaṁ ñāṇakaruṇākiccasamayesu karuṇākiccasamayo,
  attahitaparahitappaṭipattisamayesu parahitappaṭipattisamayo, sannipatitānaṁ karaṇīyadvayasamayesu
  dhammakathāsamayo, desanāpaṭipattisamayesu desanāsamayo. Tesu samayesu aññatarasamayaṁ 3-
  sandhāya "ekaṁ samayan"ti āha.
       Kasmā panettha yathā abhidhamme "yasmiṁ samaye kāmāvacaraṁ kusalaṁ cittaṁ
  uppannaṁ hotī"ti 4- ca ito aññesu suttapadesu "yasmiṁ samaye bhikkhave bhikkhu
  vivicceva kāmehi vivicca akusalehi dhammehī"ti 5- ca bhummavacanena niddeso kato,
  vinaye ca "tena samayena buddho bhagavā"ti 6- karaṇavacanena niddeso kato, tathā

  *  *  *  *  *  *
  Footnote: 1 ka. sabbantaṁ therassa suviditaṁ suvavaṭṭhāpitaṁ 2 Sī. sabbamettha, Ma. taṁ tamatthaṁ
  3 Ma.,ka aññataraṁ samayaṁ 4 abhi.saṅa. 34/1/21
  5 aṅa. catukka. 21/200/239 (syā) 6 vi. mahāvi. 1/1/1
-------------------------------------------------
[page 024]
  Akatvā "ekaṁ samayan"ti accantasaṁyogatthe upayogavacanena niddeso kato"ti.
  Tattha tathā, idha ca aññathā atthasambhavato. Tattha hi abhidhamme ito aññesu
  ca suttantesu ādhāravisayasaṅkhāto adhikaraṇattho kiriyāya kiriyantaralakkhaṇasaṅkhāto
  bhāvenabhāvalakkhaṇattho ca sambhavatīti. Adhikaraṇaṁ hi kālattho samūhattho ca samayo
  tattha vuttānaṁ phassādidhammānaṁ, tathā kālo sabhāvadhammappavattimattatāya paramatthato
  avijjamānopi ādhārabhāvena 1- paññāto taṁkhaṇappavattānaṁ tato pubbe parato
  ca abhāvato yathā "pubbaṇhe jāto sāyaṇhe jāto"tiādīsu. Samūhotipi
  avayavavinimutto paramatthato avijjamānopi kappanāmattasiddhena rūpena avayavānaṁ
  ādhārabhāvena paññāpiyati yathā "rukkhe sākhā, yavo yavarāsimhi
  samuṭṭhito"tiādīsu. Yasmiṁ kāle dhammapuñje ca kāmāvacaraṁ kusalaṁ cittaṁ uppannaṁ
  hoti, tasmiṁyeva kāle dhammapuñje ca phassādayopi hontīti ayaṁ hi tattha attho.
  Tathā khaṇasamavāyahetusaṅkhātassa samayassa bhāvena tattha vuttānaṁ phassādidhammānaṁ
  bhāvo lakkhīyati. Yathā hi "gāvīsu duyhamānāsu gato, duddhāsu āgato"ti ettha
  gāvīnaṁ dohanakiriyāya gamanakiriyā lakkhīyati, evaṁ idhāpi yasmiṁ samayeti vutte ca
  padamatthassa sattā virahābhāvato satīti ayamattho viññāyamāno eva hotīti
  samayassa sattākiriyāya cittassa uppādakiriyā phassādīnaṁ bhavanakiriyā ca lakkhīyati.
  Tathā yasmiṁ samaye yasmiṁ navame khaṇe yasmiṁ yonisomanasikārādihetumhi
  paccayasamavāye vā sati kāmāvacaraṁ kusalaṁ cittaṁ uppannaṁ hoti, tasmiṁ samaye khaṇe
  hetumhi paccayasamavāye ca phassādayopi hontīti. Tasmā tadatthajotanatthaṁ
  bhummavacanena niddeso kato.
       Vinaye ca "annena vasati, ajjhenena vasatī"tiādīsu viya hetuattho,
  "pharasunā chindati, kudālena khaṇatī"tiādīsu viya karaṇattho ca sambhavati. Yo hi

  *  *  *  *  *  *
  Footnote: 1 Sī.,ka. tabbhāvena, Ma. tadabhāvena
-------------------------------------------------
[page 025]
  Sikkhāpadapaññattisamayo dhammasenāpatiādīhipi dubbiññeyyo, tena samayena
  karaṇabhūtena hetubhūtena ca vītikkamaṁ sutvā bhikkhusaṁghaṁ sannipātāpetvā otiṇṇa-
  vatthukaṁ puggalaṁ paṭipucchitvā vigarahitvā ca taṁ taṁ vatthuṁ otiṇṇasamayasaṅkhātaṁ
  kālaṁ anatikkamitvā sikkhāpadāni paññāpento tatiyapārājikādīnaṁ viya sikkhāpada-
  paññattiyā hetuṁ apekkhamāno tattha tattha vihāsi, tasmā tadatthajotanatthaṁ
  vinaye karaṇavacanena niddeso kato.
       Idha pana aññasmiṁ ca evaṁjātike accantasaṁyogattho sambhavati. Yasmiṁ hi
  samaye saha samuṭṭhānahetunā idaṁ udānaṁ uppannaṁ, accantameva taṁ samayaṁ
  ariyavihārapubbaṅgamāya dhammapaccavekkhaṇāya bhagavā vihāsi, tasmā "māsaṁ
  ajjhetī"tiādīsu viya upayogatthajotanatthaṁ idha upayogavacanena niddeso kato.
  Tenetaṁ vuccati:-
            "taṁ taṁ atthamapekkhitvā bhummena karaṇena ca
             aññatra samayo vutto upayogena so idhā"ti.
       Porāṇā pana vaṇṇayanti:- "yasmiṁ samaye"ti vā "tena samayenā"ti
  vā "ekaṁ samayan"ti vā abhilāpamattabhedo esa niddeso, sabbattha bhummameva
  atthoti. Tasmā "ekaṁ samayan"ti vuttepi ekasmiṁ samayeti attho veditabbo.
       Bhagavāti garu 1- garuñhi loke "bhagavā"ti vadanti. Ayañca sabbaguṇavisiṭṭhatāya
  sabbasattānaṁ garu, tasmā bhagavāti veditabbo. Porāṇehipi vuttaṁ:-
            "bhagavāti vacanaṁ seṭṭhaṁ bhagavāti vacanamuttamaṁ
             garu gāravayutto so bhagavā tena vuccatī"ti. 2-

  *  *  *  *  *  *
  Footnote: 1 Sī.,Ma.,ka. garuvacanaṁ 2 vi.A. 1/130 (syā), visuddhi. 1/268 (syā)
-------------------------------------------------
[page 026]
       Tattha seṭṭhavācakavacanaṁ seṭṭhanti vuttaṁ seṭṭhaguṇasahacaraṇato. Athavā vuccatīti
  vacanaṁ, attho. Bhagavāti vacanaṁ seṭṭhanti bhagavāti iminā vacanena vacanīyo yo
  attho, so seṭṭhoti attho. Bhagavāti vacanamuttamanti etthāpi vuttanayeneva
  attho veditabbo. Gāravayuttoti garubhāvayutto garuguṇayogato visesagarukaraṇārahatāya 1-
  vā gāravayutto. Evaṁ guṇavisiṭṭhasattuttamagarugāravādhivacanaṁ bhagavāti idaṁ vacananti
  veditabbaṁ.
       Apica:-
                   "bhagī bhajī bhāgī vibhattavā iti
                    akāsi bhagganti garūti bhāgyavā
                    bahūhi ñāyehi subhāvitattano
                    bhavantago so bhagavāti vuccatī"ti 2-
  niddese āgatanayena:-
            "bhāgyavā bhaggavā yutto bhagehi ca vibhattavā
             bhattavā vantagamano bhavesu bhagavā tato"ti 2-
  imāya gāthāya ca vasena bhagavāti padassa attho veditabbo, so panāyaṁ attho
  sabbākārena visuddhimagge 3- vutto, tasmā tattha vuttanayeneva vivaritabbo.
       Apica bhāge vani, bhage vā vamīti bhagavā. Tathāgato hi dānasīlādipāramidhamme
  jhānavimokkhādiuttarimanussadhamme ca vani bhaji sevi bahulamakāsi, tasmā
  bhagavā. Athavā teyeva "veneyyasattasantānesu kathaṁ nu kho uppajjeyyun"ti

  *  *  *  *  *  *
  Footnote: 1 Sī.,ka. visesagarukaraṇāditāya
  2 vi.A. 1/130-1, khuṃahā. 29/231,379, 698/173, 252,407 (syā)
  khu.cūḷa. 30/65/10 (syā) visuddhi. 1/269 (syā) 3 visuddhi. 1/268 (syā)
-------------------------------------------------
[page 027]
  Vani abhipatthayīti bhagavā. Athavā bhagasaṅkhātaṁ issariyaṁ yasañca vami uggiri kheḷapiṇḍaṁ
  viya anapekkho chaḍḍayīti bhagavā. Tathāhi tathāgato hatthagataṁ cakkavattisiriṁ
  devalokādhipaccasadisaṁ cātuddīpissariyaṁ, cakkavattisampattisannissayañca sattaratana-
  samujjalaṁ yasaṁ tiṇāyapi amaññamāno nirapekkho pahāya abhinikkhamitvā sammāsambodhiṁ
  abhisambuddho, tasmā ime siriādike bhage vamīti bhagavā. Athavā bhāni nāma nakkhattāni,
  tehi samaṁ gacchanti pavattantīti bhagā, sineruyugandharauttarakuruhimavantā-
  dibhājanalokavisesasannissayasobhā kappaṭṭhitibhāvato, tepi bhage vami,
  tannivāsisattāvāsasamatikkamanato 1- tappaṭibaddhacchandarāgappahānena pajahīti, evampi
  bhage vamīti bhagavāti evamādinā nayena bhagavāti padassa attho veditabbo.
       Ettāvatā cettha evamme sutanti vacanena yathāsutaṁ dhammaṁ savanavasena
  bhāsanto bhagavato dhammasarīraṁ paccakkhaṁ karoti, tena "nayidaṁ atikkantasatthukaṁ
  pāvacanaṁ, ayaṁ vo satthā"ti satthu adassanena ukkaṇṭhitaṁ janaṁ samassāseti.
  Vuttañhetaṁ bhagavatā "yo kho ānanda mayā dhammo ca vinayo ca desito
  paññatto, so vo mamaccayena satthā"ti 2- ekaṁ samayaṁ bhagavāti vacanena tasmiṁ
  samaye bhagavato avijjamānabhāvaṁ dassento rūpakāyaparinibbānaṁ sādheti, tena
  "evaṁvidhassa nāma dhammassa desetā dasabaladharo vajirasaṅghātasamānakāyo sopi
  bhagavā parinibbuto, kenaññena jīvite āsā janetabbā"ti jīvitamadamattaṁ janaṁ
  saṁvejeti, saddhamme cassa ussāhaṁ janeti.
       Evanti ca bhaṇanto desanāsampattiṁ niddisati, vakkhamānassa sakalasuttassa
  evanti nidassanato. Me sutanti sāvakasampattiṁ savanasampattiñca niddisati,
  paṭisambhidappattena pañcasu ṭhānesu bhagavatā etadagge ṭhapitena

  *  *  *  *  *  *
  Footnote: 1 Sī. tannivāsisatte vā samatikkamanato 2 dīṃahā. 10/216/134
-------------------------------------------------
[page 028]
  Dhammabhaṇḍāgārikena sutabhāvadīpanato "tañca kho mayāva sutaṁ, na anussaritaṁ, 1- na
  paramparābhatan"ti imassa catthassa dīpanato. Ekaṁ samayanti kālasampattiṁ
  niddisati bhagavato uruvelāyaṁ viharaṇasamayabhāvena buddhuppādapaṭimaṇḍitabhāvadīpanato.
  Buddhuppādaparamā hi kālasampadā. Bhagavāti desakasampattiṁ niddisati
  guṇavisiṭṭhasattuttamagarubhāvadīpanato.
       Uruvelāyanti mahāvelāyaṁ, mahante vālukārāsimhīti attho. Athavā urūti
  vālukā vuccati, velāti mariyādā, velātikkamanahetu āhaṭā 2- uru uruvelāti
  evampettha attho daṭṭhabbo.
       Atīte kira anuppanne buddhe dasasahassatāpasā tasmiṁ padese viharantā
  "kāyakammavacīkammāni paresampi pākaṭāni honti, manokammaṁ pana apākaṭaṁ. Tasmā
  yo micchāvitakkaṁ vitakketi, so attanāva attānaṁ codetvā pattapuṭena vālukaṁ
  āharitvā imasmiṁ ṭhāne ākiratu, idamassa daṇḍakamman"ti katikavattaṁ katvā
  tato paṭṭhāya yo tādisaṁ vitakkaṁ vitakketi, so tattha pattapuṭena vālukaṁ
  āharitvā ākirati. Evaṁ tattha anukkamena mahāvālukarāsi jāto, tato naṁ
  pacchimā janatā parikkhipitvā cetiyaṭṭhānamakāsi. Taṁ sandhāya vuttaṁ "uruvelāyanti
  mahāvelāyaṁ, mahante vālukarāsimhīti attho daṭṭhabbo"ti.
       Viharatīti avisesena iriyāpathadibbabrahmāriyavihāresu aññataravihārasamaṅgitā-
  paridīpanaṁ. Idha pana ṭhānanisīdanagamanasayanappabhedesu 3- iriyāpathesu āsanasaṅkhātairiyāpatha-
  samāyogaparidīpanaṁ ariyavihārasamaṅgitāparidīpanañcāti veditabbaṁ. Tattha yasmā
  ekaṁ iriyāpathabādhanaṁ aññena iriyāpathena vicchinditvā aparipatantaṁ attabhāvaṁ
  harati pavatteti, tasmā viharatīti padassa iriyāpathavihāravasena ettha attho

  *  *  *  *  *  *
  Footnote: 1 chaṂa. anussutikaṁ 2 chaṂa. ābhatā 3 chaṂa. ṭhānanisajjāgamanasayanappabhedesu
-------------------------------------------------
[page 029]
  Veditabbo. Yasmā pana bhagavā dibbavihārādīhi sattānaṁ vividhaṁ hitaṁ harati
  upaharati upaneti uppādeti, tasmā tesampi vasena vividhaṁ haratīti evamattho
  veditabbo.
       Najjāti nadati sandatīti nadī, tassā najjā, nadiyā ninnagāyāti
  attho. Nerañjarāyāti nelaṁ jalamassāti "nelañjalāyā"ti vattabbe lakārassa
  rakāraṁ katvā "nerañjarāyā"ti vuttaṁ, kaddamasevālapaṇakādidosarahitasalilāyāti
  attho. Keci "nīlajalāyāti vattabbe nerañjarāyāti vuttan"ti vadanti.
  Nāmameva vā etaṁ tassā nadiyāti veditabbaṁ. Tassā nadiyā tīre yattha bhagavā
  vihāsi, taṁ dassetuṁ "bodhirukkhamūle"ti vuttaṁ. Tattha "bodhi vuccati catūsu maggesu
  ñāṇan"ti 1- ettha maggañāṇaṁ bodhīti vuttaṁ. "pappoti Bodhiṁ varabhūrimedhaso"ti 2-
  ettha sabbaññutañāṇaṁ. Tadubhayampi bodhiṁ bhagavā ettha pattoti rukkhopi
  bodhirukkhotveva nāmaṁ labhi. Athavā satta bojjhaṅge bujjhīti bhagavā bodhi, tena
  bujjhantena sannissitattā so rukkhopi bodhirukkhoti nāmaṁ labhi, tassa
  bodhirukkhassa. Mūleti samīpe. Ayaṁ hi mūlasaddo "mūlāni uddhareyya antamaso
  usīranāḷamattānipī"tiādīsu 3- mūlamūle dissati. "lobho Akusalamūlan"tiādīsu 4-
  asādhāraṇahetumhi. "yāvatā 5- Majjhanhike kāle chāyā pharati, nivāte paṇṇāni
  patanti, ettāvatā rukkhamūlan"tiādīsu samīpe. Idhāpi samīpe adhippeto, tasmā
  bodhirukkhassa mūle samīpeti evamettha attho daṭṭhabbo.
       Paṭhamābhisambuddhoti paṭhamaṁ abhisambuddho hutvā, sabbapaṭhamaṁyevāti attho.
  Ettāvatā dhammabhaṇḍāgārikena udānadesanāya nidānaṁ ṭhapentena
  kāladesadesakapadesā saha visesena pakāsitā honti.

  *  *  *  *  *  *
  Footnote: 1 khu.cūḷa. 30/667/321 (syā) 2 dī.pā. 11/217/137
  3 aṅ.catukka. 21/195/223 4 dī.pā. 11/305/193 5 Sī.,Ma. yāva
-------------------------------------------------
[page 030]
       Etthāha "kasmā dhammavinayasaṅgahe kariyamāne nidānavacanaṁ vuttaṁ, nanu
  bhagavatā bhāsitavacanasseva saṅgaho kātabbo"ti. Vuccate:- desanāya
  ciraṭṭhitiasammosasaddheyyabhāvasampādanatthaṁ. Kāladesadesakavatthuādīhi upanibandhitvā
  ṭhapitā hi desanā ciraṭṭhitikā hoti asammosā saddheyyā ca desakālakattuhetunimittehi
  upanibaddho viya vohāravinicchayo. Teneva ca āyasmatā mahākassapena "paṭhamaṁ
  āvuso ānanda udānaṁ kattha bhāsitan"tiādinā desādīsu pucchāya katāya
  vissajjanaṁ karontena dhammabhaṇḍāgārikena "evamme sutan"tiādinā udānassa
  nidānaṁ bhāsitanti.
       Apica satthusampattipakāsanatthaṁ nidānavacanaṁ. Tathāgatassa hi bhagavato
  pubbaracanānumānāgamatakkābhāvato 1- sambuddhattasiddhi. Na hi sammāsambuddhassa
  pubbakārānameva vacananti niṭṭhamettha gantabbaṁ. Ito paresupi suttantesu
  eseva nayo.
       Ettha ca attajjhāsayo parajjhāsayo pucchāvasiko aṭṭhuppattikoti
  cattāro suttanikkhepā veditabbā. Yathā hi anekasatānekasahassabhedānipi
  suttantāni saṅkilesabhāgiyādipaṭṭhānanayena soḷasavidhabhāvaṁ 2- nātivattanti, evaṁ
  tāni sabbānipi attajjhāsayādisuttanikkhepavasena catubbidhabhāvaṁ nātivattanti.
  Kāmañcettha attajjhāsayassa aṭṭhuppattiyā ca parajjhāsayapucchāvasikehi saddhiṁ
  saṁsaggabhedo sambhavati ajjhāsayānusandhipucchānusandhisambhavato,
  attajjhāsayāṭṭhuppattīnaṁ aññamaññaṁ saṁsaggo natthīti niravaseso paṭṭhānanayo na
  sambhavati. Tadantogadhattā vā sambhavantānaṁ sesanikkhepānaṁ 3- mūlanikkhepavasena cattāro
  suttanikkhepāti vuttaṁ.

  *  *  *  *  *  *
  Footnote: 1 Sī. pubbavacanānumānāgamattābhāvato 2 chaṂa. soḷasavidhataṁ
  3 Sī.,Ma. visesanikkhepānaṁ
-------------------------------------------------
[page 031]
       Tatrāyaṁ vacanattho:- nikkhipanaṁ nikkhepo, 1- suttassa nikkhepo suttanikkhepo,
  suttadesanāti attho. Nikkhipīyatīti vā nikkhepo, suttaṁ eva nikkhepo
  suttanikkhePo. Attano ajjhāsayo attajjhāsayo, so assa atthi kāraṇabhūtoti
  attajjhāsayo, attano ajjhāsayo etassāti vā attajjhāsayo. Parajjhāsayepi
  eseva nayo. Pucchāya vaso pucchāvaso, so etassa atthīti pucchāvasiko.
  Suttadesanāya vatthubhūtassa atthassa uppatti atthuppatti, atthuppatti eva
  aṭṭhuppatti, sā etassa atthīti aṭṭhuppattiko. Athavā nikkhipiyati suttaṁ
  etenāti nikkhepo, attajjhāsayādi eva. Etasmiṁ pana atthavikappe attano ajjhāsayo
  attajjhāsayo. Paresaṁ ajjhāsayo parajjhāsayo. Pucchīyatīti pucchā, pucchitabbo
  attho. Pucchanavasena pavattaṁ dhammappaṭiggāhakānaṁ vacanaṁ pucchāvasaṁ, tadeva
  nikkhepasaddāpekkhāya pucchāvasikoti pulliṅgavasena vuttaṁ. Tathā atthuppattiyeva
  aṭṭhuppattikoti evamettha attho veditabbo.
       Ettha ca paresaṁ indriyaparipākādikāraṇanirapekkhattā attajjhāsayassa
  visuṁ suttanikkhepabhāvo yutto. Kevalaṁ hi attano ajjhāsayeneva dhammatantiṭhapanatthaṁ
  pavattitadesanattā, parajjhāsayapucchāvasikānaṁ pana paresaṁ ajjhāsayapucchānaṁ
  desanāpavattihetubhūtānaṁ uppattiyaṁ pavattitānaṁ kathamaṭṭhuppattiyā anavarodho,
  pucchāvasikāṭṭhuppattikānaṁ vā parajjhāsayānurodhena pavattitānaṁ kathaṁ parajjhāsaye
  anavarodhoti? na codetabbametaṁ. Paresaṁ hi abhinīhāraparipucchādivinicchayādi-
  vinimuttasseva suttadesanākāraṇuppādassa aṭṭhuppattibhāvena gahitattā
  parajjhāsayapucchāvasikānaṁ visuṁ gahaṇaṁ. Tadā hi brahmajāladhammadāyādasuttādīnaṁ
  vaṇṇāvaṇṇāamisuppādādidesanānimittaṁ aṭṭhuppatti vuccati, paresaṁ pucchāya
  vinā ajjhāsayameva

  *  *  *  *  *  *
  Footnote: 1 ka. nikkhipananti nikkhepo
-------------------------------------------------
[page 032]
  Nimittaṁ katvā desito parajjhāsayo, pucchāvasena desito pucchāvasikoti
  pākaṭoyamatthoti.
       Tattha paṭhamādīni tīṇi bodhisuttāni mucalindasuttaṁ āyusaṅkhārossajjanasuttaṁ
  paccavekkhaṇasuttaṁ papañcasaññāsuttanti imesaṁ udānānaṁ attajjhāsayo nikkhepo
  huhuṅkasuttaṁ brāhmaṇajātikasuttaṁ bāhiyasuttanti imesaṁ udānānaṁ pucchāvasiko
  nikkhePo. Rājasuttaṁ sakkārasuttaṁ ucchādanasuttaṁ piṇḍapātikasuttaṁ sippasuttaṁ
  gopālakasuttaṁ sundarikasuttaṁ mātusuttaṁ saṁghabhedakasuttaṁ udapānasuttaṁ
  tathāgatuppādasuttaṁ moneyyasuttaṁ pāṭaligāmiyasuttaṁ dvepi dabbasuttānīti imesaṁ
  udānānaṁ aṭṭhuppattiko nikkhepo, pālileyyasuttaṁ piyasuttaṁ nāgasamālasuttaṁ
  visākhāsuttañcāta imesaṁ udānānaṁ attajjhāsayo parajjhāsayo ca nikkhePo. Sesānaṁ
  ekapaññāsāya suttānaṁ parajjhāsayo nikkhePo. Evametesaṁ udānānaṁ
  attajjhāsayādivasena nikkhepaviseso veditabbo.
       Ettha ca yāni udānāni bhagavatā bhikkhūnaṁ sammukhā bhāsitāni, tāni
  tehi yathābhāsitasuttāni vacasā paricitāni manasānupekkhitāni dhammabhaṇḍāgārikassa
  kathitāni. Yāni pana bhagavatā bhikkhūnaṁ asammukhā bhāsitāni, tānipi aparabhāge
  bhagavatā dhammabhaṇḍāgārikassa puna bhāsitāni. Evaṁ sabbānipi tāni āyasmā
  ānando ekajjhaṁ katvā dhārento bhikkhūnañca vācento aparabhāge
  paṭhamamahāsaṅgītikāle udānantveva saṅgahaṁ āropesīti veditabbaṁ.
       Tena kho pana samayenātiādīsu tena samayenāti ca bhummatthe karaṇavacanaṁ,
  kho panāti nipāto, tasmiṁ samayeti attho. Ekasmiṁ pana samaye? yaṁ samayaṁ bhagavā
  uruvelāyaṁ viharati najjā nerañjarāya tīre bodhirukkhamūle paṭhamābhisambuddho,
  tasmiṁ samaye. Sattāhanti satta ahāni sattāhaṁ, accantasaṁyogatthe etaṁ
-------------------------------------------------
[page 033]
  Upayogavacanaṁ. Yasmā bhagavā taṁ sattāhaṁ nirantaratāya accantameva phalasamāpattisukhena
  vihāsi, tasmā sattāhanti accantasaṁyogavasena upayogavacanaṁ vuttaṁ. Ekapallaṅkenāti
  visākhāpuṇṇamāya anatthaṅgateyeva sūriye aparājitapallaṅkavare 1- vajirāsane
  nisinnakālato paṭṭhāya sakimpi anuṭṭhahitvā yathāābhujitena ekeneva pallaṅkena.
      Vimuttisukhapaṭisaṁvedīti vimuttisukhaṁ phalasamāpattisukhaṁ paṭisaṁvediyamāno nisinno
  hotīti attho. Tattha vimuttīti tadaṅgavimutti vikkhambhanavimutti samucchedavimutti
  paṭippassaddhivimutti nissaraṇavimuttīti pañca vimuttiyo. Tāsu yaṁ
  deyyadhammapariccāgādīhi tehi tehi guṇaṅgehi nāmarūpaparicchedādīhi vipassanaṅgehi
  ca yāva tassa tassa aṅgassa aparihānivasena pavatti, tāva taṁtaṁpaṭipakkhato vimuccanato
  vimuccanaṁ pahānaṁ. Seyyathidaṁ? dānena macchariyalobhādito, sīlena pāṇātipātādito,
  nāmarūpavavatthānena sakkāyadiṭṭhito, paccayapariggahena ahetuvisamahetudiṭṭhīhi, tasseva
  aparabhāgena kaṅkhāvitaraṇena kathaṁkathībhāvato, kalāpasammasanena "ahaṁ mamā"ti gāhato,
  maggāmaggavavatthānena amagge maggasaññāya, udayadassanena ucchedadiṭṭhiyā,
  vayadassanena sassatadiṭṭhiyā, bhayadassanena sabhaye abhayasaññāya, ādīnavadassanena
  assādasaññāya, nibbidānupassanena abhiratisaññāya, muccitukamyatāñāṇena
  amuccitukamyatāya, upekkhāñāṇena anupekkhāya, anulomena dhammaṭṭhitiyaṁ nibbāne
  ca paṭilomabhāvato, gotrabhunā saṅkhāranimittabhāvato vimuccanaṁ, ayaṁ tadaṅgavimutti
  nāMa. Yaṁ pana upacārappanābhedena samādhinā yāvassa aparihānivasena pavatti,
  tāva kāmacchandādīnaṁ nīvaraṇānañceva vitakkādīnañca paccanīkadhammānaṁ
  anuppattisaññitaṁ vimuccanaṁ, ayaṁ vikkhambhanavimutti nāMa. Yaṁ catunnaṁ ariyamaggānaṁ
  bhāvitattā taṁtaṁmaggavato ariyassa santāne yathārahaṁ "diṭṭhigatānaṁ
  pahānāyā"tiādinā 2- nayena vuttassa samudayapakkhiyassa kilesagaṇassa puna accantaṁ

  *  *  *  *  *  *
  Footnote: 1 Sī. aparājitapallaṅkavasena 1 abhi.saṅa. 34/277/84, abhi.vi. 35/491/289
-------------------------------------------------
[page 034]
  Appavattibhāvena samucchedappahānavasena vimuccanaṁ, ayaṁ samucchedavimutti nāMa. Yaṁ
  pana phalakkhaṇe paṭippassaddhattaṁ kilesānaṁ, ayaṁ paṭippassaddhivimutti nāMa.
  Sabbasaṅkhatanissaṭattā pana sabbasaṅkhāravimuttaṁ nibbānaṁ, ayaṁ nissaraṇavimutti
  nāMa. Idha pana bhagavato nibbānārammaṇā phalavimutti adhippetā. Tena vuttaṁ
  "vimuttisukhapaṭisaṁvedīti vimuttisukhaṁ phalasamāpattisukhaṁ paṭisaṁvediyamāno nisinno
  hotīti attho"ti.
       Vimuttīti ca upakkilesehi paṭippassaddhivasena cittassa vimuttibhāvo,
  cittameva vā tathā vimuttaṁ veditabbaṁ, tāya vimuttiyā jātaṁ sampayuttaṁ vā sukhaṁ
  vimuttisukhaṁ. "yāyaṁ Bhante upekkhā sante sukhe vuttā bhagavatā"ti 1- vacanato
  upekkhāpi cettha sukhamicceva veditabbā. Tathā ca vuttaṁ sammohavinodaniyaṁ
  "upekkhā pana santattā, sukhamicceva bhāsitā"ti bhagavā hi catutthajjhānikaṁ
  arahattasamāpattiṁ samāpajjati, na itaraṁ. Athavā "tesaṁ vūpasamo sukho"tiādīsu 2-
  yathā saṅkhāradukkhūpasamo sukhoti vuccati, evaṁ sakalakilesadukkhūpasamabhāvato aggaphale
  labbhamānā paṭippassaddhivimutti eva idha sukhanti veditabbā. Tayidaṁ vimuttisukhaṁ
  maggavīthiyaṁ kālantareti phalacittassa pavattivibhāgena 3- duvidhaṁ hoti. Ekekassa hi
  ariyamaggassa anantarā tassa tasseva vipākabhūtāni nibbānārammaṇāni tīṇi
  dve vā phalacittāni uppajjanti anantaravipākattā lokuttarakusalānaṁ. Yasmiṁ hi
  javanavāre ariyamaggo uppajjati, tattha yadā dve anulomāni, tadā tatiyaṁ
  gotrabhu, catutthaṁ maggacittaṁ, tato paraṁ tīṇi phalacittāni honti. Yadā pana tīṇi
  anulomāni, tadā catutthaṁ gotrabhu, pañcamaṁ maggacittaṁ, tato paraṁ dve phalacittāni
  honti. Evaṁ catutthaṁ pañcamaṁ appanāvasena pavattati, na tato paraṁ bhavaṅgassa
  āsannattā. Keci pana "chaṭṭhampi cittaṁ 4- appetī"ti vadanti, taṁ aṭṭhakathāsu 5-

  *  *  *  *  *  *
  Footnote: 1 MaṂa. 13/88/66 2 dīṃahā. 10/221/137 3 Sī. phalacittasamāpattivibhāgena
  4 Sī.,Ma. chaṭṭhampi maggacittaṁ 5 visuddhi. 3/324 (syā)
-------------------------------------------------
[page 035]
  Paṭikkhittaṁ. Evaṁ maggavīthiyaṁ phalaṁ veditabbaṁ. Kālantare phalaṁ pana phalasamāpattivasena
  pavattaṁ, nirodhā vuṭṭhahantassa uppajjamānañca eteneva saṅgahitaṁ. Sā panāyaṁ
  phalasamāpatti atthato lokuttarakusalānaṁ vipākabhūtā nibbānārammaṇā appanāti
  daṭṭhabbā.
       Ke taṁ samāpajjanti, ke na samāpajjantīti? sabbepi puthujjanā na
  Samāpajjanti anadhigatattā. Tathā heṭṭhimā ariyā uparimaṁ, uparimāpi ariyā
  heṭṭhimaṁ na samāpajjantiyeva puggalantarabhāvūpagamanena paṭippassaddhabhāvato.
  Attano eva phalaṁ te te ariyā samāpajjanti. Keci pana "sotāpannasakadāgāmino
  phalasamāpattiṁ na samāpajjanti, uparimā dveyeva samāpajjanti samādhismiṁ
  paripūrakāribhāvato"ti vadanti. Taṁ akāraṇaṁ puthujjanassāpi attanā
  paṭiladdhalokiyasamāpajjanato. Kiṁ vā ettha kāraṇacintāya. Vuttañhetaṁ paṭisambhidāyaṁ
  "katamā dasa saṅkhārupekkhā vipassanāvasena uppajjanti, 1- katame dasa gotrabhudhammā
  vipassanāvasena uppajjantī"ti 2- imesaṁ pañhānaṁ vissajjane
  sotāpattiphalasamāpattatthāya sakadāgāmiphalasamāpattatthāyāti tesampi ariyānaṁ
  phalasamāpattisamāpajjanaṁ vuttaṁ. Tasmā sabbepi ariyā yathāsakaṁ phalaṁ samāpajjantīti
  niṭṭhamettha gantabbaṁ.
       Kasmā pana te samāpajjantīti? diṭṭhadhammasukhavihāratthaṁ. Yathā hi rājāno
  Rajjasukhaṁ, devatā dibbasukhaṁ anubhavanti, evaṁ ariyā "lokuttarasukhaṁ anubhavissāmā"ti
  addhānaparicchedaṁ katvā icchitakkhaṇe phalasamāpattiṁ samāpajjanti.
       Kathañcassā samāpajjanaṁ, kathaṁ ṭhānaṁ, kathaṁ vuṭṭhānanti? dvīhi tāva
  Ākārehi 3- assā samāpajjanaṁ hoti nibbānato aññassa ārammaṇassa
  amanasikārā, nibbānassa ca manasikāRā. Yathāha:-

  *  *  *  *  *  *
  Footnote: 1 khu.paṭi. 31/57/66 2 khu.paṭi. 31/60/70 3 Ma. kāraṇehi
-------------------------------------------------
[page 036]
                  "dve Kho āvuso paccayā animittāya cetovimuttiyā
             samāpattiyā, sabbanimittānañca amanasikāro, animittāya ca
             dhātuyā manasikāro"ti. 1-
      Ayampanettha samāpajjanakkamo:- phalasamāpattitthikena ariyasāvakena rahogatena
  paṭisallīnena udayabbayādivasena saṅkhārā vipassitabbā. Tassevaṁ 2-
  pavattānupubbavipassato saṅkhārārammaṇato gotrabhuñāṇānantaraṁ 2- phalasamāpattivasena
  nirodhe cittamappeti, phalasamāpattininnabhāvena ca sekkhassāpi phalameva uppajjati, na
  maggo. Ye pana vadanti "sotāpanno attano phalasamāpattiṁ samāpajjissāmīti
  vipassanaṁ vaḍḍhetvā sakadāgāmī hoti, sakadāgāmī ca anāgāmī"ti. Te vattabbā:-
  evaṁ sante anāgāmī arahā bhavissati, 3- arahā ca paccekabuddho 3- āpajjeyya,
  tasmā yathābhinivesaṁ yathājjhāsayaṁ vipassanā atthaṁ sādhetīti sekkhassāpi phalameva
  uppajjati, na maggo. Phalampi 4- tassa sace anena paṭhamajjhāniko maggo
  adhigato, paṭhamajjhānikameva uppajjati. Sace dutiyādīsu aññatarajjhāniko,
  dutiyādīsu aññatarajjhānikamevāti.
       Kasmā panettha gotrabhuñāṇaṁ maggañāṇapurecārikaṁ viya nibbānārammaṇaṁ
  na hotīti? phalañāṇānaṁ aniyyānikabhāvato. Ariyamaggadhammāyeva hi niyyānikā.
  Vuttañhetaṁ "katame dhammā niyyānikā. Cattāro ariyamaggā apariyāpannā"ti. 5-
  Tasmā ekanteneva niyyānikasabhāvassa ubhato vuṭṭhānabhāvena pavattamānassa
  anantarapaccayabhūtena ñāṇena nimittato vuṭṭhiteneva bhavitabbanti tassa
  nibbānārammaṇatā yuttā, na pana ariyamaggassa bhāvitattā tassa vipākabhāvena

  *  *  *  *  *  *
  Footnote: 1 Maṃū. 12/458/407
  2-2 chaṂa. pavattānupubbavipassanasseva saṅkhārārammaṇagotarabhuñāṇānantaraṁ
  3-3 chaṂa. arahā ca paccekabuddho, paccekabuddho ca sambuddhoti
  4 Ma. phalampi ca 5 abhi.saṅa. 34/1295/295
-------------------------------------------------
[page 037]
  Pavattamānānaṁ kilesānaṁ asamucchindanato aniyyānikattā avuṭṭhānasabhāvānaṁ
  phalañāṇānaṁ purecārikañāṇassa kadācipi nibbānārammaṇatā ubhayattha anulomañāṇānaṁ
  atulyākārato. Ariyamaggavīthiyaṁ hi anulomañāṇāni anibbiddhapubbānaṁ
  thūlathūlānaṁ lobhakkhandhādīnaṁ sātisayaṁ padālanena lokiyañānena ukkaṁsapāramippattāni
  maggañāṇānulomāni 1- uppajjanti, phalasamāpattivīthiyaṁ pana tāni tāni tena tena
  maggena tesaṁ tesaṁ kilesānaṁ samucchinnattā tattha nirussukkāni kevalaṁ ariyānaṁ
  phalasamāpattisukhasamaṅgibhāvassa parikammamattāni hutvā uppajjantīti na tesaṁ
  kutoci vuṭṭhānasambhavo, yato tesaṁ pariyosāne ñāṇaṁ saṅkhāranimittaṁ vuṭṭhānato
  nibbānārammaṇaṁ siyā. Evañca katvā sekkhassa attano phalasamāpattivaḷañjanatthāya
  udayabbayādivasena saṅkhāre sammasantassa vipassanāñāṇānupubbāya phalameva
  uppajjati, na maggoti ayañca attho samatthito 2- hoti. Evaṁ tāva phalasamāpattiyā
  samāpajjanaṁ veditabbaṁ.
            "tayo Kho āvuso paccayā animittāya cetovimuttiyā ṭhitiyā,
        sabbanimittānaṁ amanasikāro, animittāya ca dhātuyā manasikāro,
        pubbe ca abhisaṅkhāro"ti. 3-
  Vacanato panassā tīhākārehi ṭhānaṁ hoti. Tattha pubbe ca abhisaṅkhāroti
  samāpattito pubbe kālaparicchedo. "asukasmiṁ Nāma kāle vuṭṭhahissāmī"ti
  paricchinnattā hissā yāva so kālo nāgacchati, tāva vuṭṭhānaṁ na hoti. 4-
            "dve Kho āvuso paccayā animittāya cetovimuttiyā vuṭṭhānassa,
        sabbanimittānañca manasikāro, animittāya ca dhātuyā amanasikāro"ti 3-

  *  *  *  *  *  *
  Footnote: 1 chaṂa. maggañāṇānukūlāni 2 Sī.,Ma. samāpattito
  3 Maṃū. 12/458/407 4 Ma. ṭhānaṁ hoti
-------------------------------------------------
[page 038]
  Vacanato panassā dvīhākārehi vuṭṭhānaṁ hoti. Tattha sabbanimittānanti
  rūpanimittavedanāsaññāsaṅkhāraviññāṇanimittānaṁ. Kāmañca na sabbānevetāni
  ekato manasi karoti, sabbasaṅgāhikavasena panevaṁ vuttaṁ. Tasmā yaṁ bhavaṅgassa
  ārammaṇaṁ, tassa manasikaraṇena phalasamāpattito vuṭṭhānaṁ hotīti evaṁ assā
  vuṭṭhānaṁ veditabbaṁ. Tayidaṁ evamidha samāpajjanavuṭṭhānaṁ arahattaphalabhūtaṁ:-
           paṭippassaddhadarathaṁ amatārammaṇaṁ sukhaṁ 1-
           vantalokāmisaṁ santaṁ sāmaññaphalamuttamaṁ.
  Sandhāyāha 2- vimuttisukhaṁ. Paṭisaṁvedīti. 2- Tena vuttaṁ "vimuttisukhapaṭisaṁvedīti
  vimuttisukhaṁ phalasamāpattisukhaṁ paṭisaṁvediyamāno nisinno hotī"ti attho.
       Athāti adhikāratthe nipāto. Khoti padapūraṇe. Tesu adhikāratthena athāti
  iminā vimuttisukhapaṭisaṁvedanato aññaṁ adhikāraṁ dasseti. Ko panesoti? paṭicca-
  samuppādamanasikāro. Athāti vā pacchāti etasmiṁ atthe nipāto, tena "tassa
  sattāhassa accayenā"ti vakkhamānameva atthaṁ joteti. Tassa sattāhassāti
  pallaṅkasattāhassa. Accayenāti apagamena. Tamhā samādhimhāti arahattaphalasamādhito.
  Idha pana ṭhatvā paṭipāṭiyā satta sattāhāni dassetabbānīti keci tāni vitthārayiṁsu.
  Mayaṁ pana tāni khandhakapāṭhena 3- imissā udānapāḷiyā avirodhadassanamukhena parato
  vaṇṇayissāMa. Rattiyāti avayavasambandhe sāmivacanaṁ. Paṭhamanti accantasaṁyogatthe
  upayogavacanaṁ. Bhagavā hi tassā rattiyā sakalampi paṭhamaṁ yāmaṁ teneva manasikārena
  yutto ahosīti.
       Paṭiccasamuppādanti paccayadhammaṁ. Avijjādayo hi paccayadhammā paṭiccasamuppādo.
  Kathamidaṁ jānitabbanti ce? bhagavato vacanena. Bhagavatā hi "tasmā tihānanda eseva

  *  *  *  *  *  *
  Footnote: 1 chaṂa. subhaṁ 2-2 chaṂa. iti vuttaṁ sātātisātaṁ vimuttisukhaṁ paṭisaṁvedesi
  3 viṃahā 4/1/1
-------------------------------------------------
[page 039]
  Hetu etaṁ nidānaṁ esa samudayo esa paccayo jarāmaraṇassa, yadidaṁ jāti .pe.
  Saṅkhārānaṁ, yadidaṁ avijjā"ti 1- evaṁ avijjādayo hetūti vuttā. Yathā dvādasa
  paccayā dvādasapaṭiccasamuppādāti.
       Tatrāyaṁ vacanattho:- aññamaññaṁ paṭicca paṭimukhaṁ katvā 2- kāraṇasamavāyaṁ
  appaṭikkhipitvā sahite uppādetīti paṭiccasamuppādo. Athavā paṭicca paccetabbaṁ
  paccayārahataṁ paccayaṁ paṭigantvā na vinā tena sambandhassa uppādo paṭicca-
  samuppādo. Paṭiccasamuppādoti cettha samuppādapadaṭṭhānavacanaviññeyyo 3- phalassa
  uppādanasamatthatāyutto hetu, na paṭiccasamuppattimattaṁ 4- veditabbaṁ. Athavā paccetuṁ
  arahanti naṁ paṇḍitāti paṭicco, sammā sayameva vā uppādetīti samuppādo,
  paṭicco ca so samuppādo cāti paṭiccasamuppādoti evamettha attho daṭṭhabbo.
       Anulomanti "avijjāpaccayā saṅkhārā"tiādinā nayena vutto avijjādiko
  paccayākāro attanā kattabbakiccakaraṇato anulomoti vuccati. Athavā ādito
  paṭṭhāya antaṁ pāpetvā vuttattā pavattiyā vā anulomato 5- anulomo, taṁ
  anulomaṁ. Sādhukaṁ manasākāsīti sakkaccaṁ manasi akāsi. Yo yo paccayadhammo yassa
  yassa paccayuppannadhammassa yathā yathā hetupaccayādinā paccayabhāvena paccayo
  hoti, taṁ sabbaṁ aviparītaṁ aparihāpetvā anavasesato paccavekkhaṇavasena citte
  akāsīti attho. Yathā pana bhagavā paṭiccasamuppādāanulomaṁ manasākāsi, taṁ saṅkhepena
  tāva dassetuṁ "iti imasmiṁ sati idaṁ hoti, imassuppādā idaṁ uppajjatī"ti
  vuttaṁ.
       Tattha itīti evaṁ, anena pakārenāti attho. Imasmiṁ sati idaṁ hotīti
  imasmiṁ avijjādike paccaye sati idaṁ saṅkhārādikaṁ phalaṁ hoti. Imassuppādā idaṁ

  *  *  *  *  *  *
  Footnote: 1 dīṃahā. 10/98/51 2 ka. gantvā
  3 Sī. samuppādapatiṭṭhānavacanaṁ viññeyyaṁ. Ma. samuppādapadaṭṭhānavacanaṁ viññeyyaṁ
  4 Sī.,Ma. na paccayapaṭiccasamuppattimattaṁ 5 ka. anulomanato
-------------------------------------------------
[page 040]
  Uppajjatīti imassa avijjādikassa paccayassa uppādā idaṁ saṅkhārādikaṁ phalaṁ
  uppajjatīti attho. Imasmiṁ asati idaṁ na hoti, imassa nirodhā idaṁ nirujjhatīti
  avijjādīnaṁ abhāve saṅkhārādīnaṁ abhāvassa, avijjādīnaṁ nirodhe saṅkhārādīnaṁ
  nirodhassa ca dutiyatatiyasuttavacanena etasmiṁ purimasmiṁ 1- paccayalakkhaṇe niyamo
  dassito hoti:- imasmiṁ sati eva, na asati. Imassuppādā eva, nānuppādā.
  Anirodhā eva, na nirodhāti. Tenetaṁ lakkhaṇaṁ antogadhaniyamaṁ idha paṭiccasamuppādassa
  vuttanti daṭṭhabbaṁ. Nirodhoti ca avijjādīnaṁ virāgādhigamena 2- āyatiṁ anuppādo.
  Appavatti. Tathā hi vuttaṁ "avijjāya tveva asesavirāganirodhā saṅkhāranirodho"tiādi.
  Nirodhanirodhā ca uppādo yena so uppādanirodhabhāvena vutto 3- "imassa
  nirodhā idaṁ nirujjhatī"ti.
       Tenetaṁ dasseti:- anirodho uppādo nāma, so cettha atthibhāvotipi
  vuccatīti. "imasmiṁ Sati idaṁ hotī"ti idameva hi lakkhaṇaṁ pariyāyantarena "imassa
  uppādā idaṁ uppajjatī"ti vadantena parena purimaṁ visesitaṁ hoti, tasmā na
  dharamānataṁyeva sandhāya "imasmiṁ satī"ti vuttaṁ, athakho maggena aniruddhabhāvañcāti
  viññāyati. Yasmā ca "imasmiṁ asati idaṁ na hoti, imassa nirodhā idaṁ nirujjhatī"ti
  dvidhāpi uddiṭṭhassa lakkhaṇassa niddesaṁ vadantena "avijjāya tveva
  asesavirāganirodhā saṅkhāranirodho"tiādinā nirodho eva vutto, tasmā natthibhāvopi
  nirodho evāti natthibhāvaviruddho atthibhāvo anirodhoti dassitaṁ hoti. Tena
  anirodhasaṅkhātena atthibhāvena uppādaṁ viseseti. Tato na idha atthibhāvamattaṁ 4-
  uppādoti attho adhippeto, athakho anirodhasaṅkhāto atthibhāvoti ca ayamattho
  vibhāvitoti. Evametaṁ lakkhaṇadvayavacanaṁ aññamaññavisesanavisesitabbabhāvena sātthakanti
  veditabbaṁ.

  *  *  *  *  *  *
  Footnote: 1 chaṂa. ayaṁ pāṭho na dissati 2 Ma. virāgāvigamena
  3 Sī.,cha. nirodhanirodhī ca uppādanirodhībhāvena vutto, Ma. nirodhavirodhi ca uppādo,
  so uppādavirodhibhāvena vutto 4 ka. attalābhamattaṁ
-------------------------------------------------
[page 041]
       Ko panāyaṁ anirodho nāma, yo "atthibhāvo, uppādo"ti vuccati?
  appahīnabhāvo ca, anibbattitaphalārahatāpahānehi phalānuppādanārahatā ca. Ye
  hi 1- pahātabbā akusalā dhammā, tesaṁ ariyamaggena asamugghātitabhāvo ca. Ye pana
  na pahātabbā kusalābyākatā dhammā, yāni tesu saṁyojanāni akhīṇāsavānaṁ tesaṁ
  aparikkhīṇatā ca. Asamugghātitānusayatāya hi sasaṁyojanā khandhappavatti
  paṭiccasamuppādo tathā ca vuttaṁ:-
            "yāya ca bhikkhave avijjāya nivutassa bālassa yāya ca taṇhāya
         sampayuttassa ayaṁ kāyo samudāgato, sā ceva avijjā bālassa
         appahīnā, sā ca taṇhā aparikkhīṇā. Taṁ kissa hetu, na bhikkhave
         bālo acari brahmacariyaṁ sammā dukkhakkhayāya, tasmā bālo kāyassa
         bhedā kāyūpago hoti, so kāyūpago samāno na parimuccati
         jātiyā jarāmaraṇenā"tiādi. 2-
       Khīṇasaṁyojanānaṁ pana avijjāya abhāvato saṅkhārānaṁ, taṇhupādānānaṁ
  abhāvato upādānabhavānaṁ asambhavoti vaṭṭassa upacchedo paññāyissatīti. Tenevāha:-
            "channaṁ tveva phagguna phassāyatanānaṁ asesavirāganirodhā,
         phassanirodho, phassanirodhā vedanānirodho"tiādi. 3-
       Na hi aggamaggādhigamato uddhaṁ yāva parinibbānā saḷāyatanādīnaṁ appavatti.
  Athakho natthitā nirodhasaddavacanīyatā khīṇasaññojanatāti nirodho vutto. Apica
  cirakatampi kammaṁ anibbattitaphalatāya appahīnāhāratāya ca phalārahaṁ santaṁ eva
  nāma hoti, na nibbattitaphalaṁ, nāpi pahīnāhāranti. Phaluppattipaccayānaṁ avijjā-
  saṅkhārādīnaṁ vuttanayeneva phalārahabhāvo anirodhoti veditabbo. Evaṁ

  *  *  *  *  *  *
  Footnote: 1 Sī. tehi 2 saṁṇi. 16/19/25
  3 saṁṇi. 16/12/15
-------------------------------------------------
[page 042]
  Aniruddhabhāveneva hi yena vinā phalaṁ na sambhavati, taṁ kāraṇaṁ atītantipi 1- imasmiṁ
  satīti iminā vacanena vuttaṁ. Tatoyeva ca avusitabrahmacariyassa appavattidhammataṁ
  anāpanno paccayuppādo kālabhedaṁ anāmasitvā anivabbattanāya eva 2- imassa
  uppādāti vutto. Athavā avasesapaccayasamavāye avijjamānassāpi vijjamānassa viya pageva
  vijjamānassa yā phaluppattiabhimukhatā, sā imassa uppādāti vuttā. Tathā hi tato
  phalaṁ uppajjatīti tadavatthaṁ kāraṇaṁ phalassa uppādanabhāvena uṭṭhitaṁ uppattitaṁ
  nāma hoti, na vijjamānampi atadavatthanti tadavatthatā uppādoti veditabbo.
       Tattha satīti iminā vijjamānatāmattena paccayabhāvaṁ vadanto abyāpārataṁ
  paṭiccasamuppādassa dasseti. Uppādāti uppattidhammataṁ asabbakālabhāvitaṁ
  phaluppattiabhimukhatañca dīpento aniccataṁ paṭiccasamuppādassa dasseti. "sati, Na
  asati, uppādā, na nirodhā"ti pana hetuatthehi bhummanissakkavacanehi samatthitaṁ
  nidānasamudayajātippabhavabhāvaṁ paṭiccasamuppādassa dasseti. Hetuatthatā cettha
  bhummavacanassa 3- yassa bhāve tadavinābhāviphalassa bhāvo lakkhīyati, tattha pavattiyā
  veditabbā yathā "adhanānaṁ dhane ananuppādīyamāne dāliddiyaṁ vepullamagamāsī"ti 4- ca
  "nipphannesu sassesu subhikkhaṁ jāyatī"ti ca. Nissakkavacanassāpi hetuatthatā phalassa
  pabhave pakatiyañca pavattito 5- yathā "kalalā hoti abbudaṁ, abbudā jāyate pesī"ti 6-
  ca "himavatā gaṅgā pabhavanti, siṅgato 7- saro jāyatī"ti ca. Avijjādibhāve ca
  tadavinābhāvena saṅkhārādibhāvo lakkhīyati, avijjādīhi ca saṅkhārādayo pabhavanti
  pakariyanti cāti te tesaṁ pabhavo pakati ca, tasmā tadatthadīpanatthaṁ "imasmiṁ sati
  imassa uppādā"ti hetuatthe bhummanissakkaniddesā katāti.

  *  *  *  *  *  *
  Footnote: 1 ka. atītādi 2 Sī. anivattitāya, ka. anibbattanāyaeva 3 chaṂa. bhummavacane
  4 dī.pā. 11/91/55 5 ka. sampavattanato
  6 saṁ.sa. 15/235/248 7 ka. pabhavati, sarabhūto
-------------------------------------------------
[page 043]
       Yasmā cettha "imasmiṁ sati idaṁ hoti, imassuppādā idaṁ uppajjatī"ti
  saṅkhepena uddiṭṭhassa paṭiccasamuppādassa "avijjāpaccayā saṅkhārā"tiādiko
  niddeso, tasmā yathāvutto atthibhāvo uppādo ca tesaṁ tesaṁ
  paccayuppannadhammānaṁ paccayabhāvoti viññāyati. Na hi aniruddhatāsaṅkhātaṁ atthibhāvaṁ
  uppādañca anivattasabhāvatāsaṅkhātaṁ udayāvatthatāsaṅkhātaṁ vā "sati eva, nāsati,
  uppādā eva, na nirodhā"ti antogadhaniyamehi vacanehi abhihitaṁ muñcitvā añño
  paccayabhāvo nāma atthi, tasmā yathāvutto atthibhāvo uppādo ca paccayabhāvoti
  veditabbaṁ. Yepi paṭṭhāne āgatā hetuādayo catuvīsatipaccayā, tepi etasseva
  paccayabhāvassa visesāti veditabbā. 1- Iti yathā vitthārena anulomaṁ paṭiccasamuppādaṁ
  manasi akāsi, taṁ dassetuṁ "yadidaṁ avijjāpaccayā saṅkhārā"tiādi vuttaṁ.
       Tattha yadidanti nipāto, tassa yo ayanti attho. Avijjāpaccayātiādīsu
  avindiyaṁ kāyaduccaritādiṁ vindatīti avijjā, vindiyaṁ kāyasucaritādiṁ na vindatīti
  avijjā, dhammānaṁ aviparītasabhāvaṁ aviditaṁ karotīti avijjā, antavirahite saṁsāre
  bhavādīsu satte javāpetīti avijjā, avijjamānesu javati vijjamānesu na javatīti
  avijjā, vijjāya paṭipakkhāti vā avijjā, sā "dukkhe aññāṇan"tiādinā 2-
  catubbidhā veditabbā. Paṭicca na vinā phalaṁ eti uppajjati ceva pavattati cāti
  paccayo, upakārakattho vā paccayo. Avijjā ca sā paccayo cāti avijjāpaccayo,
  tasmā avijjāpaccayā. Saṅkharontīti saṅkhārā, lokiyakusalākusalacetanā,
  sā puññāpuññāneñjābhisaṅkhāravasena tividhā veditabbā. Vijānātīti viññāṇaṁ,
  taṁ lokiyavipākaviññāṇavasena dvattiṁsavidhaṁ. Namatīti nāmaṁ, vedanādikkhandhattayaṁ.
  Ruppatīti rūpaṁ, bhūtarūpaṁ cakkhvādiupādārūpañca. Āyatati 3- āyatañca
  saṁsāradukkhaṁ nayatīti āyatanaṁ. Phusatīti phasso. Vediyatīti vedanā. Idampi dvayaṁ

  *  *  *  *  *  *
  Footnote: 1 ka. daṭṭhabbaṁ 2 abhi.vi. 35/226/161 3 Ma. āyaṁ tanati
-------------------------------------------------
[page 044]
  Dvāravasena chabbidhaṁ, vipākavasena gahaṇe chattiṁsavidhaṁ. Paritassatīti taṇhā, sā
  kāmataṇhādivasena saṅkhepato tividhā, vitthārato aṭṭhuttarasatavidhā ca. Upādiyatīti
  upādānaṁ. Taṁ kāmupādānādivasena catubbidhaṁ. Bhavati bhavissati cāti 1- bhavo. So
  kammūpapattibhedato duvidho. Jananaṁ jāti. Jīraṇaṁ jaRā. Maranti tenāti maraṇaṁ.
  Socanaṁ soko. Paridevanaṁ paridevo. Dukkhayatīti dukkhaṁ, uppādaṭṭhitivasena dvedhā
  khaṇatīti dukkhaṁ. Dummanassa bhāvo domanassaṁ. Bhuso āyāso upāyāso. Sambhavantīti
  nibbattanti. Na kevalañca sokādiyeva, 2- athakho sabbapadehi "sambhavantī"ti
  padassa yojanā kātabbā. Evaṁ hi "avijjāpaccayā saṅkhārā sambhavantī"ti
  paccayapaccayuppannavavatthānaṁ dassitaṁ hoti. Esa nayo sabbattha.
       Tattha aññāṇalakkhaṇā avijjā, sammohanarasā, chādanapaccupaṭṭhānā,
  āsavapadaṭṭhānā. Abhisaṅkharaṇalakkhaṇā saṅkhārā, āyūhanarasā, saṁvidahanapaccupaṭṭhānā,
  avijjāpadaṭṭhānā. Vijānanalakkhaṇaṁ viññāṇaṁ, pubbaṅgamarasaṁ, paṭisandhipaccupaṭṭhānaṁ,
  saṅkhārapadaṭṭhānaṁ, vatthārammaṇapadaṭṭhānaṁ vā. Namanalakkhaṇaṁ nāmaṁ, sampayogarasaṁ,
  avinibbhogapaccupaṭṭhānaṁ, viññāṇapadaṭṭhānaṁ. Ruppanalakkhaṇaṁ rūpaṁ anārammaṇarasaṁ, 3-
  appaheyyabhāvapaccupaṭṭhānaṁ, viññāṇapadaṭṭhānaṁ. Āyatanalakkhaṇaṁ saḷāyatanaṁ,
  dassanādirasaṁ, vatthudvārabhāvapaccupaṭṭhānaṁ, nāmarūpapadaṭṭhānaṁ. Phusanalakkhaṇo phasso,
  saṅghaṭṭanaraso, saṅgatipaccupaṭṭhāno, saḷāyatanapadaṭṭhāno. Anubhavanalakkhaṇā vedanā,
  visayarasasambhogarasā, sukhadukkhapaccupaṭṭhānā, phassapadaṭṭhānā. Hetubhāvalakkhaṇā
  taṇhā, abhinandanarasā, atittibhāvapaccupaṭṭhānā, vedanāpadaṭṭhānā. Gahaṇalakkhaṇaṁ
  upādānaṁ, amuñcanarasaṁ, taṇhādaḷhattadiṭṭhipaccupaṭṭhānaṁ, taṇhāpadaṭṭhānaṁ.
  Kammakammaphalalakkhaṇo bhavo, bhavanabhāvanaraso, kusalākusalābyākatapaccupaṭṭhāno,
  upādānapadaṭṭhāno. Tattha tattha bhave paṭhamābhinibbattilakkhaṇā jāti, niyyātanarasā,

  *  *  *  *  *  *
  Footnote: 1 Sī. bhavati bhaviyati, chaṂa. bhavati bhāvayati 2 chaṂa. sokādīhiyeva 3 cha. vikiraṇarasaṁ
-------------------------------------------------
[page 045]
  Atītabhavato idha uppannapaccupaṭṭhānā, dukkhavicittatāpaccuppaṭṭhānā.
  Khandhaparipākalakkhaṇā jarā, 1- maraṇūpanayanarasā, yobbanavināsapaccupaṭṭhānā. Cutilakkhaṇaṁ
  maraṇaṁ, visaṁyogarasaṁ gativippavāsapaccupaṭṭhānaṁ. Antonijjhānalakkhaṇo soko,
  cetaso nijjhānaraso, anusocanapaccupaṭṭhāno. Lālappanalakkhaṇo paridevo,
  guṇadosaparikkhitaraso, sambhamapaccupaṭṭhāno. 2- Kāyapīḷanalakkhaṇaṁ dukkhaṁ.
  Kāyadubbaladomanassākaḍḍhanarasaṁ 3- kāyikābādhapaccupaṭṭhānaṁ. Cittapīḷanalakkhaṇaṁ domanassaṁ,
  manovighātanarasaṁ, mānasabyādhipaccupaṭṭhānaṁ. Cittaparidahanalakkhaṇo upāyāso,
  nitthunanaraso, visādapaccupaṭṭhāno. Evamete avijjādayo lakkhaṇāditopi
  veditabbāti. Ayamettha saṅkhepo, vitthāro pana sabbākārasampannaṁ vinicchayaṁ
  icchantena sammohavinodaniyā vibhaṅgaṭṭhakathāya 4- gahetabbo.
       Evanti niddiṭṭhanayanidassanaṁ. 5- Tena avijjādīheva kāraṇehi, na
  issaranimmānādīhīti dasseti. Etassāti yathāvuttassa. Kevalassāti asammissassa
  sakalassa vā. Dukkhakkhandhassāti dukkhasamūhassa, na sattassa, nāpi jīvassa nāpi
  subhasukhādīnaṁ. Samudayo hotīti nibbatti sambhavati.
       Etamatthaṁ viditvāti yvāyaṁ avijjādivasena saṅkhārādikassa dukkhakkhandhassa
  samudayo hotīti vutto, sabbākārena etamatthaṁ viditvā. Tāyaṁ velāyanti tāyaṁ
  tassa atthassa viditavelāyaṁ. Imaṁ udānaṁ udānesīti imaṁ tasmiṁ atthe vidite
  hetuno ca hetusamuppannadhammassa ca pajānanāya ānubhāvadīpakaṁ "yadā have
  pātubhavantītiādikaṁ somanassasampayuttañāṇasamuṭṭhānaṁ udānaṁ udānesi, attamanavācaṁ
  nicchāresīti vuttaṁ. Hoti.

  *  *  *  *  *  *
  Footnote: 1 Ma. jīraṇalakkhaṇā jarā 2 Sī. saṅgamapaccupaṭṭhāno
  3 Sī., chaṂa. duppaññānaṁ domanassakāraṇarasaṁ 4 abhi.A. 2/225/140
  5 chaṂa. niddiṭṭhassa nidassanaṁ
-------------------------------------------------
[page 046]
  Tassattho:- yadāti yasmiṁ kāle. Haveti byattanti imasmiṁ atthe
  nipāto. Keci pana "haveti āhave yuddhe"ti atthaṁ vadanti, "yodhetha māraṁ
  paññāvudhenā"ti 1- hi vacanato kilesamārena yujjhanasamayeti tesaṁ adhippāyo.
  Pātubhavantīti uppajjanti. Dhammāti anulomapaccayākārapaṭivedhasādhakā
  bodhipakkhiyadhammā. Athavā pātubhavantīti pakāsenti, abhisamayavasena byattā pākaṭā honti.
  Dhammāti catuariyasaccadhammamā. Ātāpo vuccati kilesasantāpanaṭṭhena vīriyaṁ. Ātāpīnoti
  sammappadhānavīriyavato. Jhāyatoti ārammaṇūpanijjhānena lakkhaṇūpanijjhānena
  jhāyantassa. Brāhmaṇassāti bāhitapāpassa khīṇāsavassa. Athassa kaṅkhā vapayanti
  sabbāti atha assa evaṁpātubhūtadhammassa yā etā "ko nu kho bhante phusatīti?
  no kallo pañhoti bhagavā avocā"tiādinā 2- nayena "katamaṁ nu kho bhante
  jarāmaraṇaṁ, kassa ca panidaṁ jarāmaraṇanti? no kallo pañhoti bhagavā
  avocā"tiādinā 3- nayena paccayākāre kaṅkhā vuttā, yā ca paccayākārasseva
  appaṭividdhattā "ahosiṁ nu kho ahaṁ atītamaddhānan"tiādinā 4- soḷasakaṅkhā
  āgatā, tā sabbā vapayanti apagacchanti nirujjhanti. Kasmā? yato pajānāti
  sahetudhammaṁ, yasmā avijjādikena hetunā sahetukaṁ imaṁ saṅkhārādikaṁ kevalaṁ
  dukkhakkhandhadhammaṁ pajānāti aññāsi paṭivijjhīti.
       Kadā panassa bodhipakkhiyadhammā catusaccadhammā vā pātubhavanti uppajjanti
  pakāsenti vā? vipassanāmaggañāṇesu tattha vipassanāñāṇe tāva 5-
  vipassanāñāṇasampayuttā satiādayo vipassanāñāṇañca yathārahaṁ attano visayesu
  tadaṅgappahānavasena subhasaññādike pajahantā kāyānupassanādivasena visuṁ visuṁ

  *  *  *  *  *  *
  Footnote: 1 khuḍha. 25/40/23 2 saṁṇi. 16/12/14
  3 saṁṇi. 16/35/59 4 Maṃū. 12/18/11, saṁṇi. 16/20/26
  5 chaṂa. vipassanāñāṇe tāvāti pāṭho na dissati
-------------------------------------------------
[page 047]
  Uppajjanti, maggakkhaṇe pana te nibbānamālambitvā samucchedavasena paṭipakkhe
  pajahantā catūsupi ariyasaccesu asammohappaṭivedhasādhanavasena sakideva uppajjanti.
  Evaṁ tāvettha bodhipakkhiyadhammānaṁ uppajjanaṭṭhena pātubhāvo veditabbo.
       Ariyasaccadhammānaṁ pana lokiyānaṁ vipassanākkhaṇe vipassanāya
  ārammaṇakaraṇavasena, lokuttarānaṁ tadadhimuttatāvasena, maggakkhaṇe nirodhasaccassa
  ārammaṇābhisamayavasena, sabbesampi kiccābhisamayavasena pākaṭabhāvato pakāsanaṭṭhena
  pātubhāvo veditabbo.
       Iti bhagavā satipi sabbākārena sabbadhammānaṁ attano ñāṇassa pākaṭabhāve
  paṭiccasamuppādamukhena vipassanābhinivesassa katattā nipuṇagambhīrasududdasatāya
  paccayākārassa taṁ paccavekkhitvā uppannabalavasomanasso paṭipakkhasamucchedavibhāvanena
  saddhiṁ attano tadabhisamayānubhāvadīpakamevettha udānaṁ udānesīti.
       Ayampi udāno vutto bhagavatā iti me sutanti ayaṁ pāsi kesuciyeva
  potthathesu dissati. Tattha ayampiti pisaddo "idampi buddhe ratanaṁ paṇītaṁ,
  ayampi pārājiko hotī"tiādīsu 1- viya sampiṇḍanattho, tena uparimaṁ sampiṇḍeti.
  Vuttoti ayaṁ vuttasaddo kesohāraṇavappanavāpasamīkaraṇajīvitavuttipamuttabhāvapāvacanavasena
  pavattanājjhenakathanādīsu dissati. Tathāhesa "kāpaṭiko māṇavo daharo
  vuttasiro"tiādīsu 2- kesohāraṇe āgato.
              "gāvo Tassa pajāyanti khette vuttaṁ virūhati
               vuttānaṁ phalamasnāti yo mittānaṁ na dubbhatī"ti 3-
  ādīsu vappane. "no Ca kho paṭivuttan"tiādīsu 4- aṭṭhadantakādīhi vāpasamīkaraṇe.
  "pannalomo Paradattavutto migabhūtena cetasā viharāmī"tiādīsu 5- jīvitavuttiyaṁ.

  *  *  *  *  *  *
  Footnote: 1 vi. mahāvi. 1/89/59 2 MaṂa. 13/426/415 3 khu.jā. 28/401/155
  4 vi. mahāvi. 1/289/220 5 vi.cūḷa. 7/332/117
-------------------------------------------------
[page 048]
  "paṇḍupalāso Bandhanā pavutto abhabbo haritattāyā"tiādīsu 1- bandhanato
  pamuttabhāve. "gītaṁ Vuttaṁ samīhitan"tiādīsu 2- pāvacanabhāvena 3- pavattite. "vutto
  Guṇo 4- vutto pārāyaṇotiādīsu ajjhene. "vuttaṁ Kho panetaṁ bhagavatā `dhammadāyādā
  me bhikkhave bhavatha, mā āmisadāyādā"tiādīsu 5- kathane. Idhāpi kathane eva
  daṭṭhabbo, tena ayampi udāno bhāsitoti attho. Itīti evaṁ. Me sutanti padadvayassa
  attho nidānavaṇṇanāyaṁ sabbākārato vuttoyeva. Pubbe "evamme sutan"ti
  nidānavasena vuttoyeva hi attho idha nigamanavasena "iti me sutan"ti puna
  vutto. Vuttasseva hi atthassa puna vacanaṁ nigamananti. Itisaddassa atthuddhāro
  evaṁsaddena samānatthatāya "evamme sutan"ti ettha viya, atthayojanā ca
  itivuttakavaṇṇanāya amhehi pakāsitāyevāti tattha vuttanayeneva veditabbāti.
               Paramatthadīpaniyā khuddakanikāyaṭṭhakathāya udānasaṁvaṇṇanāya
                       paṭhamabodhisuttavaṇṇanā niṭṭhitā.
                          --------------
                         2. Dutiyabodhisuttavaṇṇanā
       [2] Dutiye paṭilomanti "avijjānirodhā saṅkhāranirodho"tiādinā nayena
  vutto avijjādikoyeva paccayākāro anuppādanirodhena nirujjhamāno attano
  kattabbakiccassa akaraṇato paṭilomoti vuccati. Pavattiyā vā vilomanato paṭilomo,
  antato pana majjhato vā paṭṭhāya ādiṁ pāpetvā avuttattā ito
  aññenatthenettha paṭilomatā na yujjati. Paṭilomanti ca "visamaṁ candimasūriyā
  parivattantī"tiādīsu viya bhāvanapuṁsakaniddeso. Imasmiṁ asati idaṁ na hotīti imasmiṁ

  *  *  *  *  *  *
  Footnote: 1 vi. mahāvi. 1/92/62 2 dī.Sī. 9/285/103 3 Sī. pāvacanavasena
  4 chaṂa. vutto guṇoti pāṭhā na dissanti 5 Maṃū. 12/30/18
-------------------------------------------------
[page 049]
  Avijjādike paccaye asati maggena pahīne idaṁ saṅkhārādikaṁ phalaṁ na hoti
  nappavattati. Imassa nirodhā idaṁ nirujjhatīti imassa avijjādikassa paccayassa
  nirodhā maggena anuppattidhammataṁ āpāditattā idaṁ saṅkhārādikaṁ phalaṁ nirujjhati,
  nappavattatīti attho. Idhāpi yathā "imasmiṁ sati idaṁ hoti, imassuppādā idaṁ
  uppajjatī"ti ettha "imasmiṁ satiyeva, na asati, imassa uppādā eva, na
  sati, imassa nirodhā eva, na uppādāti antogadhaniyamatā lakkhaṇā dassitāti
  veditabbaṁ. Sesamettha yaṁ vattabbaṁ, taṁ paṭhamabodhisuttavaṇṇanāya vuttanayānusārena
  veditabbaṁ.
       Evaṁ yathā bhagavā paṭilomapaṭiccasamuppādaṁ manasi akāsi, taṁ saṅkhepena
  dassetvā idāni vitthārena dassetuṁ "avijjānirodhā saṅkhāranirodho"tiādi
  vuttaṁ. Tattha avijjānirodhāti ariyamaggena avijjāya anavasesanirodhā,
  anusayappahānavasena aggamaggena avijjāya accantasamugghātatoti attho. Yadipi
  heṭṭhimamaggehi pahīyamānā avijjā accantasamugghātavaseneva pahīyati, tathāpi na
  anavasesato pahīyati. Apāyagāminiyā hi avijjā paṭhamamaggena pahīyati. Tathā
  sakideva imasmiṁ loke sabbattha ca anariyabhūmiyaṁ upapattipaccayabhūtā avijjā
  yathākkamaṁ dutiyatatiyamaggehi pahīyati, na itarāti. Arahattamaggeneva hi sā
  anavasesaṁ pahīyatīti. Saṅkhāranirodhoti saṅkhārānaṁ anuppādanirodho hoti. Evaṁ
  niruddhānaṁ pana saṅkhārānaṁ nirodhā viññāṇaṁ, viññāṇādīnañca nirodhā nāmarūpādīni
  niruddhāni eva hontīti dassetuṁ saṅkhāranirodhā viññāṇanirodho"tiādiṁ
  vatvā "evametassa kevalassa dukkhakkhandhassa nirodho hotī"ti vuttaṁ. Tattha yaṁ
  vattabbaṁ, taṁ heṭṭhā vuttanayameva.
       Apicettha kiñcāpi "avijjānirodhā saṅkhāranirodho, saṅkhāranirodhā
  viññāṇanirodho"ti ettāvatāpi sakalassa dukkhakkhandhassa anavasesato nirodho
-------------------------------------------------
[page 050]
  Vutto hoti, tathāpi yathā anulome yassa yassa paccayadhammassa atthitāya yo
  yo paccayuppannadhammo na nirujjhati, 1- pavattati evāti imassa atthassa dassanatthaṁ
  "avijjāpaccayā saṅkhārā .pe. Samudayo hotī"ti vuttaṁ. Evaṁ tappaṭipakkhato
  tassa tassa paccayadhammassa abhāvena so so paccayuppannadhammo nirujjhati,
  nappavattatīti dassanatthaṁ idha "avijjānirodhā saṅkhāranirodho, saṅkhāranirodhā
  viññāṇanirodho viññāṇanirodhā nāmarūpanirodho .pe. Dukkhakkhandhassa
  nirodho hotī"ti vuttaṁ, na pana anulome viya kālattayapariyāpannassa
  dukkhakkhandhassa nirodhadassanatthaṁ. Anāgatasseva hi ariyamaggabhāvanāya asati
  uppajjanārahassa dukkhakkhandhassa ariyamaggabhāvanā nirodho icchitoti ayampi viseso
  veditabbo.
       Etamatthaṁ viditvāti yvāyaṁ "avijjānirodhādivasena saṅkhārādikassa
  dukkhakkhandhassa nirodho hotī"ti vutto. Sabbākārena etamatthaṁ viditvā. Imaṁ
  udānaṁ udānesīti tasmiṁ atthe vidite "avijjānirodhā saṅkhāranirodho"ti evaṁ
  pakāsitassa avijjādīnaṁ paccayānaṁ khayassa avabodhānubhāvadīpakaṁ udānaṁ udānesīti attho.
       Tatrāyaṁ saṅkhepattho:- yasmā avijjādīnaṁ paccayadhammānaṁ 2-
  anuppādanirodhasaṅkhātaṁ khayaṁ avedi aññāsi paṭivijjhi, tasmā etassa vuttanayena
  ātāpino jhāyato brāhmaṇassa vuttappakārā bodhipakkhiyadhammā catusaccadhammā
  vā pātubhavanti uppajjanti pakāsenti vā. Atha yā paccayanirodhassa sammā
  aviditattā uppajjeyyuṁ pubbe vuttappabhedā kaṅkhā, tā sabbāpi vapayanti
  nirujjhantīti. Sesaṁ heṭṭhā vuttanayameva.
                       Dutiyabodhisuttavaṇṇanā niṭṭhitā.
                          ---------------

  *  *  *  *  *  *
  Footnote: 1 Sī. uppajjati 2 chaṂa. paccayānaṁ, khu.u. 25/2/95
-------------------------------------------------
[page 051]
                         3. Tatiyabodhisuttavaṇṇanā
       [3] Tatiye anulomapaṭilomanti anulomañca paṭilomañca, paṭilomañca,
  yathāvuttānulomavasena ceva paṭilomavasena cāti attho. Nanu ca pubbepi
  anulomavasena paṭilomavasena ca paṭiccasamuppāde manasikārappavatti suttadvaye vuttā,
  idha kasmā punapi tadubhayavasena manasikārappavatti vuccatīti? tadubhayavasena tatiyavāraṁ
  tattha manasikārassa pavattitattā. Kathaṁ pana tadubhayavasena manasikāro
  pavattito. Na hi sakkā apubbaṁ acarimaṁ anulomapaṭilomaṁ paṭiccasamuppādassa
  manasikāraṁ pavattetunti? na kho panetaṁ evaṁ daṭṭhabbaṁ "tadubhayaṁ ekajjhaṁ
  manasākāsī"ti, athakho vārena. Bhagavā hi paṭhamaṁ anulomavasena paṭiccasamuppādaṁ
  manasikaritvā tadanurūpaṁ paṭhamaṁ udānaṁ udānesi. Dutiyampi paṭilomavasena taṁ
  manasikaritvā tadanurūpameva udānaṁ udānesi. Tatiyavāre pana kālena anulomaṁ
  kālena paṭilomaṁ manasikaraṇavasena anulomapaṭilomaṁ manasākāsi. Tena vuttaṁ
  "anulomapaṭilomanti anulomañca paṭilomañca, yathāvuttānulomavasena ceva paṭilomavasena
  cā"ti. Iminā manasikārassa paguṇabalavabhāvo ca vasībhāvo ca pakāsito
  hoti, ettha ca "anulomaṁ manasi karissāmi, paṭilomaṁ manasi karissāmi, anulomapaṭilomaṁ
  manasi karissāmī"ti evaṁ pavattānaṁ pubbābhogānaṁ 1- vasena nesaṁ vibhāgo
  veditabbo.
       Tattha avijjāya tvevāti avijjāya tu eva. Asesavirāganirodhāti
  virāgasaṅkhātena maggena asesanirodhā, aggamaggena anavasesānuppādappahānāti attho.
  Saṅkhāranirodhoti sabsesaṁ saṅkhārānaṁ anavasesaṁ anuppādanirodho. Heṭṭhimena hi
  maggattayena keci saṅkhārā nirujjhanti, keci na nirujjhanti avijjāya

  *  *  *  *  *  *
  Footnote: 1 Sī. pubbabhāgānaṁ
-------------------------------------------------
[page 052]
  Sāvasesanirodhā. Aggamaggena panassā anavasesanirodhā na keci saṅkhārā na
  nirujjhantīti.
       Etamatthaṁ viditvāti yvāyaṁ avijjādivasena saṅkhārādikassa dukkhakkhandhassa
  samudayo nirodho ca avijjādīnaṁ samudayā nirodhā ca hotīti vutto,
  sabbākārena etamatthaṁ viditvā. Imaṁ udānaṁ udānesīti idaṁ yena maggena yo
  dukkhakkhandhassa samudayanirodhasaṅkhāto attho kiccavasena ārammaṇakiriyāya ca vidito,
  tassa ariyamaggassa ānubhāvadīpakaṁ vuttappakāraṁ udānaṁ udānesīti attho.
       Tatrāyaṁ saṅkhepattho:- yadā have pātubhavanti dhammā ātāpino jhāyato
  brāhmaṇassa, tato 1- so brāhmaṇo tehi uppannehi bodhipakkhiyadhammehi, yassa
  vā ariyamaggassa catusaccadhammā pātubhūtā, tena ariyamaggena vidhūpayaṁ tiṭṭhati mārasenaṁ,
  "kāmā te paṭhamā senā"tiādinā 2- nayena vuttapkāraṁ mārasenaṁ vidhūpayanto
  vidhamento viddhaṁsento tiṭṭhati. Kathaṁ? sūrova 3- obhāsayamantalikkhaṁ, yathā sūriyo
  abbhuggato attano pabhāya antalikkhaṁ obhāsentova andhakāraṁ vidhamento tiṭṭhati,
  evaṁ sopi khīṇāsavabrāhmaṇo tehi dhammehi tena vā maggena saccāni paṭivijjhantova
  mārasenaṁ vidhūpayanto tiṭṭhatīti.
       Evaṁ bhagavatā paṭhamaṁ paccayākārapajānanassa, dutiyaṁ paccayakkhayādhigamassa,
  tatiyaṁ ariyamaggassa ānubhāvappakāsanāni imāni tīṇi udānāni tīsu yāmesu
  bhāsitāni. Katarāya rattiyā? abhisambodhito sattamāya rattiyā. Bhagavā hi
  visākhapuṇṇamāya rattiyā paṭhamayāme pubbenivāsaṁ anussaritvā majjhimayāme dibbacakkhuṁ
  visodhetvā pacchimayāme paṭiccasamuppāde ñāṇaṁ otāretvā nānānayehi tebhūmake
  saṅkhāre sammasitvā "idāni aruṇo uggamissatī"ti sammāsambodhiṁ pāpuṇi,

  *  *  *  *  *  *
  Footnote: 1 chaṂa. tadā 2 khu.su. 25/439/416, khuṃahā. 29/134/114 (syā)
  3 chaṂa. sūriyova, khu.u. 25/3/96
-------------------------------------------------
[page 053]
  Sabbaññutappattisamanantarameva ca aruṇo uggacchīti. Tato teneva pallaṅkena
  bodhirukkhamūle sattāhaṁ vītināmento sampattāya pāṭipadarattiyā 1- tīsu yāmesu
  vuttanayena paṭiccasamuppādaṁ manasikatvā yathākkamaṁ imāni udānāni udānesi.
       Khandhake pana tīsupi vāresu "paṭiccasamuppādaṁ anulomapaṭilomaṁ manasākāsī"ti 2-
  āgatattā khandhakaṭṭhakathāyaṁ 3- "tīsupi yāmesu evaṁ manasikatvā paṭhamaṁ udānaṁ
  paccayākārapaccavekkhaṇavasena, dutiyaṁ nibbānapaccavekkhaṇavasena 4- tatiyaṁ
  maggapaccavekkhaṇavasenāti evaṁ imāni bhagavā udānāni udānesī"ti vuttaṁ, tampi na
  virujjhati. Bhagavā hi ṭhapetvā ratanagharasattāhaṁ sesesu chasu sattāhesu antarantarā
  dhammaṁ paccavekkhitvā yebhuyyena vimuttisukhapaṭisaṁvedī vihāsi, ratanagharasattāhe pana
  abhidhammaparicayavaseneva vihāsīti.
                       Tatiyabodhisuttavaṇṇanā niṭṭhitā.
                         ----------------
                        4. Nihuhuṁkasuttavaṇṇanā 5-
       [4] Catutthe ajapālanigrodheti tassa kira chāyāyaṁ ajapālā gantvā
  nisīdanti, tenassa "ajapālanigrodho "tveva nāmaṁ udapādi. Keci pana "yasmā
  tattha vede sajjhāyituṁ asamatthā mahallakabrāhmaṇā pākāraparikkhepayuttāni
  nivesanāni katvā sabbe vasiṁsu, tasmā ajapālanigrodhoti nāmaṁ jātan"ti vadanti.
  Tatrāyaṁ vacanattho:- na japantīti ajapā, mantānaṁ anajjhāyakāti attho, ajapā
  lanti ādiyanti nivāsaṁ etthāti ajapāloti. Yasmā vā majjhantike samaye
  anto paviṭṭhe aje attano chāyāya pāleti rakkhati, tasmā `ajapālo'tissa

  *  *  *  *  *  *
  Footnote: 1 SīṂa. sattamāya rattiyā 2 viṃahā. 4/1/1 3 vi.A. 3/7 (syā)
  4 Ma. paccayanirodhapaccavekkhaṇavasena 5 chaṂa. huṁhuṅkasutta... khu.u. 25/4/96
-------------------------------------------------
[page 054]
  Nāmaṁ ruḷhanti apare. Sabbathāpi nāmametaṁ tassa rukkhassa. Tassa samīpe. Samīpatthe
  hi etaṁ bhummaṁ "ajapālanigrodhe"ti.
       Vimuttisukhapaṭisaṁvedīti 1- tatrāpi dhammaṁ vicinanto 2- vimuttisukhañca
  paṭisaṁvedento nisīdi. Bodhirukkhato puratthimadisābhāge esa rukkho hoti.
  Sattāhanti ca idaṁ na pallaṅkasattāhato anantarasattāhaṁ. Bhagavā hi
  pallaṅkasattāhato aparānipi tīṇi sattāhāni bodhisamīpeyeva vītināmesi.
       Tatrāyaṁ anupubbikathā:- bhagavati kira sammāsambodhiṁ patvā sattāhaṁ
  ekapallaṅkena nisinne "na bhagavā vuṭṭhāti, kinnu kho aññepi 3- buddhattakarā
  dhammā atthī"ti ekaccānaṁ devatānaṁ kaṅkhā udapādi. Atha bhagavā aṭṭhame divase
  samāpattito vuṭṭhāya devatānaṁ kaṅkhaṁ ñatvā kaṅkhāvidhamanatthaṁ ākāse uppatitvā
  yamakapāṭihāriyaṁ dassetvā tāsaṁ kaṅkhaṁ vidhametvā pallaṅkato īsakaṁ pācīnanissite
  uttaradisābhāge ṭhatvā cattāri asaṅkhyeyyāni kappasatasahassañca upacitānaṁ pāramīnaṁ
  phalādhigamaṭṭhānaṁ 4- pallaṅkaṁ bodhirukkhañca animisehi cakkhūhi olokayamāno sattāhaṁ
  vītināmesi, taṁ ṭhānaṁ animisacetiyaṁ nāma jātaṁ. Atha pallaṅkassa ca ṭhitaṭṭhānassa
  ca antarā puratthimato ca pacchimato ca āyate ratanacaṅkame caṅkamanto sattāhaṁ
  vītināmesi, taṁ ṭhāna 5- ratanacaṅkamacetiyaṁ nāma jātaṁ. Tato pacchimadisābhāge devatā
  ratanagharaṁ māpayiṁsu, tattha pallaṅkena nisīditvā abhidhammapiṭakaṁ visesato anantanayaṁ
  samantapaṭṭhānaṁ vicinanto sattāhaṁ vītināmesi, taṁ ṭhānaṁ ratanagharacetiyaṁ nāma jātaṁ.
  Evaṁ bodhisamīpeyeva cattāri sattāhāni vītināmetvā pañcame sattāhe
  bodhirukkhamūlato 6- ajapālanigrodhaṁ upasaṅkamitvā tassa mūle pallaṅkena nisīdi.

  *  *  *  *  *  *
  Footnote: 1 ka. vimuttisukhaṁ paṭisaṁvedīti 2 Ma. vicinantoye antarantarā 3 Ma. ajjāpi
  4 Sī. puññādigamanīyaṭṭhānaṁ phalasamāpattādigamaṭṭhānaṁ, Ma. puññādigamanīyaṭṭhānaṁ
  balādigamanīyaṭṭhānaṁ 5 chaṂa. ayaṁ pāṭho na dissati 6 chaṂa. bodhirukkhato
-------------------------------------------------
[page 055]
       Tamhā samādhamhā vuṭṭhāsīti tato laphasamāpattisamādhito yathākālaparicchedaṁ
  hi, vuṭṭhahitvā ca pana tattha evaṁ nisinne bhagavati eko brāhmaṇo taṁ gantvā
  pañhaṁ pucchi. Tena vuttaṁ "athakho aññataro"tiādi. Tattha aññataroti
  nāmagottavasena anabhiññāto apākaṭo eko. Huṁhuṅkajātikoti 1- so kira diṭṭhamaṅgaliko
  mānathaddho mānavasena kodhavasena ca sabbaṁ avokkhajātikaṁ passitvā jigucṭanto
  "huṁhun"ti karonto vicarati, tasmā "huṁhuṅkajātiko"ti vuccati "huhukkajātiko"tipi
  pāṭho. Brāhmaṇoti jātiyā brāhmaṇo.
       Yena bhagavāti yassaṁ disāyaṁ bhagavā nisinno. Bhummatthe hi etaṁ karaṇavacanaṁ.
  Yena vā disābhāgena bhagavā upasaṅkamitabbo, tena disābhāgena upasaṅkami. Athavā
  yenāti hetuatthe karaṇavacanaṁ, yena kāraṇena bhagavāā devamanussehi upasaṅkamitabbo,
  tena kāraṇena upasaṅkamīti attho. Kena ca kāraṇena bhagavā upasaṅkamitabbo?
  nānappakārarogadukkhābhipīḷitattā āturakāyehi mahājanehi mahānubhāvo bhisakko
  viya rogatikicchanatthaṁ, nānāvidhakilesabyādhipīḷitattā āturacittehi devamanussehi
  kilesabyādhitikicchanatthaṁ, dhammassavanapañhapucchanādikāraṇehi bhagavā upasaṅkamitabbo.
  Tena ayampi brāhmaṇo attano kaṅkhaṁ chinditukāmo upasaṅkami.
       Upasaṅkamitvāti upasaṅkamanapariyosānadīpanaṁ. Athavā yaṁ ṭhānaṁ upasaṅkami,
  tatopi bhagavato samīpabhūtaṁ āsannataraṁ ṭhānaṁ upagantvāti attho. Sammodīti samaṁ
  sammā vā modi. Bhagavā cānena, sopi 2- bhagavatā "kacci bhoto khamanīyaṁ kacci
  yāpanīyan"tiādinā paṭisanthārakaraṇavasena samappavattamodo ahosi. Sammodanīyanti
  sammodanārahaṁ sammodajananayoggaṁ. Kathanti kathāsallāpaṁ. Sāraṇīyanti saritabbayuttaṁ
  sādhujanehi pavattetabbaṁ, kālantare vā cintetabbaṁ vītisāretvāti niṭṭhāpetvā.

  *  *  *  *  *  *
  Footnote: 1 Sī.,ka. huhuṅkajātiko 2 Sī. bhagavato vacanena modi
-------------------------------------------------
[page 056]
  Ekamantanti bhāvanapuṁsakaniddeso. Ekasmiṁ ṭhāne, abhisammukhādike cha nisajjadose
  vajjetvā ekasmiṁ padeseti attho. Etadavocāti etaṁ idāni vattabbaṁ
  "kittāvatā nu kho"tiādivacanaṁ avoca.
       Tattha kittāvatāti kittakena pamāṇena. Nūti saṁsayatthe nipāto. Khoti
  padapūraṇe bhoti brāhmaṇānaṁ jātisamudāgataṁ ālapanaṁ. Tathā hi vuttaṁ "bhovādi
  nāma so hoti, sace hoti sakiñcano"ti. 1- Gotamāti bhagavantaṁ gottena ālapati.
  Kathaṁ panāyaṁ brāhmaṇo sampatisamāgato bhagavato gottaṁ jānātīti? nāyaṁ
  Sampatisamāgato, chabbassāni padhānakaraṇakāle upaṭṭhahantehi pañcavaggiyehi saddhiṁ
  caramānopi, aparabhāge taṁ vattaṁ chaḍḍetvā uruvelāyaṁ senanigame 2- eko adutiyo
  hutvā piṇḍāya caramānopi tena brāhmaṇena diṭṭhapubbo ceva sallapitapubbo
  ca. Tena so pubbe pañcavaggiyehi gayhamānaṁ bhagavato gottaṁ anussaranto "bho
  gotamā"ti bhagavantaṁ gottena ālapati. Yato paṭṭhāya vā bhagavā mahābhinikkhamanaṁ
  nikkhamanto anomanadītīre pabbajito, tato pabhuti "samaṇo gotamo"ti cando
  viya sūriyo viya ca pākaṭo paññāto, na tassa gottajānane kāraṇaṁ gavesitabbaṁ.
       Brāhmaṇakaraṇāti brāhmaṇaṁ karonatīti brāhmaṇakaraṇā, brāhmaṇabhāvakarāti
  attho. Ettha ca kittāvatāti etena yehi dhammehi brāhmaṇo hoti, tesaṁ
  dhammānaṁ parimāṇaṁ pucchati. Katame ca panāti iminā tesaṁ sarūpaṁ pucchati.
      Etamatthaṁ viditvāti etaṁ tena puṭṭhassa pañhassa sikhāpattaṁ atthaṁ 3- viditvā
  tāyaṁ velāyaṁ imaṁ udānaṁ udānesi, na pana tassa brāhmaṇassa dhammaṁ desesi. Kasmā?
  dhammadesanāya abhājanabhāvato. Tathāhi tassa brāhmaṇassa imaṁ gāthaṁ sutvā na
  saccābhisamayo ahosi. Yathā ca imassa, evaṁ upakassa ājīvakassa buddhaguṇappakāsanaṁ.

  *  *  *  *  *  *
  Footnote: 1 MaṂa. 13/457/449 2 Sī. senānīnigame 3 Sī. siyāpattataṁ
-------------------------------------------------
[page 057]
  Dhammacakkappavattanato hi pubbabhāge bhagavatā bhāsitaṁ paresaṁ 1- suṇantānampi
  tapussabhallikānaṁ 2- saraṇadānaṁ viya vāsanābhāgiyameva jātaṁ, na sekkhabhāgiyaṁ, na
  nibbedhabhāgiyaṁ. Esā hi dhammatāti.
       Tattha yo brāhmaṇoti yo bāhitapāpadhammatāya brāhmaṇo, na diṭṭhamaṅgalikatāya
  huhuṅkārakasāvādipāpadhammayutto hutvā kevalaṁ jātimattakena brahmaññaṁ
  paṭijānāti. So brāhmaṇo bāhitapāpadhammattā huhuṅkārappahānena nihuhuṅko,
  rāgādikasāvābhāvena nikkasāvo, bhāvanānuyogayuttacittatāya yatatto, sīlasaṁyamena
  vā saṁyatacittatāya yatatto, catumaggañāṇasaṅkhātehi vedehi antaṁ saṅkhārapariyosānaṁ
  nibbānaṁ, vedānaṁ vā antaṁ gatattā vedantagū. Maggabrahmacariyassa vusitattā
  vusitabrahmacariyo, dhammena so brahmavādaṁ vadeyya "brāhmaṇo ahan"ti
  etaṁ vādaṁ dhammena ñāyena vadeyya, yassa sakalalokasannivāsepi kuhiñci
  ekārammaṇepi rāgussado dosussado mohussado mānussado diṭṭhussadoti ime
  ussadā natthi, anavasesaṁ pahīnāti attho.
                        Catutthasuttavaṇṇanā niṭṭhitā.
                           -------------
                         5. Brāhmaṇasuttavaṇṇanā
       [5] Pañcame sāvatthiyanti evaṁnāmake nagare. Taṁ hi savatthassa nāma
  isino nivāsanaṭṭhāne māpitattā sāvatthīti vuccati yathā kākandī mākandīti.
  Evantāva akkharacintakā. Aṭṭhakathācariyā pana bhaṇanti:- yaṅkiñci manussānaṁ
  upabhogaparibhogaṁ sabbamettha atthīti sāvatthi. Satthasamāyoge 3- ca kimettha
  bhaṇḍamatthīti pucchite sabbamatthītipi vacanaṁ upādāya sāvatthīti.

  *  *  *  *  *  *
  Footnote: 1 Sī.,Ma. padesaṁ 2 Sī. tapassubhallikānaṁ 3 ka. yattha samāyoge, pa.sū. 1/14/66
-------------------------------------------------
[page 058]
           Sabbadā sabbūpakaraṇaṁ sāvatthiyaṁ samohitaṁ
           tasmā sabbamupādāya sāvatthīti pavuccatīti. 1-
  Tassaṁ sāvatthiyaṁ, samīpatthe cetaṁ bhummavacanaṁ. Jetavaneti attano paccatthike
  jinātīti jeto, raññā vā paccatthike jane jite jātoti jeto, maṅgalakamyatāya
  vā tassa evaṁ nāmameva katanti jeto. Vanayatīti vanaṁ, attano sampattiyā
  sattānaṁ attani bhattiṁ karoti uppādetīti attho. Vanute iti vā vanaṁ,
  nānāvidhakusumagandhasammodamattakokilādivihaṅgavirutālāpehi mandamārutacalitarukkhasākhā-
  pallavahatthehi 2- ca "etha maṁ paribhuñjathā"ti pāṇino yācati viyāti attho.
  Jetassa vanaṁ jetavanaṁ. Taṁ hi jetena kumārena ropitaṁ saṁvaḍḍhitaṁ paripālitaṁ
  sova tassa sāmī ahosi, tasmā jetavananti vuccati, tasmiṁ jetavane.
       Anāthapiṇḍikassa ārāmeti mātāpitūhi katanāmavasena 3- sudatto nāma so
  mahāseṭṭhī, sabbakāmasamiddhitāya pana vigatamalamaccheratāya karuṇādiguṇasamaṅgitāya
  ca niccakālaṁ anāthānaṁ piṇḍaṁ deti, tasmā anāthapiṇḍikoti vuccati. Āramanti ettha
  pāṇino visesena pabbajitāti ārāmo, pupphaphalādisobhāya nātidūranāccāsannatādipañca-
  vidhasenāsanaṅgasampattiyā ca tato tato āgamma ramanti abhiramanti
  anukkaṇṭhitā hutvā vasantīti attho. Vuttappakārāya vā sampattiyā tattha tattha
  gatepi attano abbhantare 4- ānetvā rametīti ārāmo. So hi anāthapiṇḍikena
  gahapatinā jetassa rājakumārassa hatthato aṭṭhārasahi hiraññakoṭīhi koṭisanthārena
  kīṇitvā aṭṭhārasahi hiraññakoṭīhi senāsanāni kārāpetvā aṭṭhārasahi
  hiraññakoṭīhi vihāramahaṁ niṭṭhāpetvā evaṁ catupaññāsahiraññakoṭipariccāgena

  *  *  *  *  *  *
  Footnote: 1 pa.sū. 1/14/66 2 Ma.... pattehi 3 Ma. gahitanāmanvayena, cha. gahitanāmavasena
  4 chaṂa. abbhantaraṁyeva, pa.sū. 1/14/66
-------------------------------------------------
[page 059]
  Buddhappamukhassa saṁghassa niyyātito, tasmā "anāthapiṇḍikassa ārāmo"ti vuccati.
  Tasmiṁ anāthapiṇḍikassa ārāme.
       Ettha ca "jetavane"ti vacanaṁ purimasāmiparikittanaṁ, "anāthapiṇḍikassa
  ārāme"ti pacchimasāmiparikittanaṁ. Ubhayampi dvinnaṁ pariccāgavisesaparidīpanena
  puññakāmānaṁ āyatiṁ diṭṭhānugatiāpajjanatthaṁ. Tattha hi dvārakoṭṭhakapāsādakaraṇavasena 1-
  bhūmivikkayaladdhā aṭṭhārasa hiraññakoṭiyo anekakoṭiagghanakā
  rukkhā ca jetassa pariccāgo, catuppaññāsa koṭiyo anāthapiṇḍikassa. Iti
  tesaṁ pariccāgaparikittanena "evaṁ puññakāmā puññāni karontī"ti dassento
  dhammabhaṇḍāgāriko aññepi puññakāme tesaṁ diṭṭhānugatiāpajjane niyojetīti.
       Tattha siyā:- yadi bhagavā sāvatthiyaṁ viharati, "jetavane"ti na vattabbaṁ.
  Atha jetavane viharati, "sāvatthiyan"ti na vattabbaṁ. Na hi sakkā ubhayattha
  ekaṁ samayaṁ viharitunti. Na kho panetaṁ evaṁ daṭṭhabbaṁ, nanu avocumhā "samīpatthe
  etaṁ bhummavacanan"ti. Tasmā yadidaṁ sāvatthiyā samīpe jetavanaṁ, tattha viharanto
  "sāvatthiyaṁ viharati jetavane"ti vutto. Gocaragāmanidassanatthaṁ hissa sāvatthivacanaṁ,
  pabbajitānurūpanivāsaṭṭhānadassanatthaṁ sesavacananti.
       Āyasmā ca sāriputtotiādīsu āyasmāti piyavacanaṁ. Casaddo samuccayattho.
  Rūpasāriyā nāma brāhmaṇiyā puttoti sāriputto. Mahāmoggallānoti pūjāvacanaṁ.
  Guṇavisesehi mahanto moggallānoti hi mahāmoggallāno. Revatoti
  khadiravaniyarevato, 2- na kaṅkhārevato. Ekasmiṁ hi divase bhagavā rattasāṇiparikkhitto viya
  suvaṇṇayūpo, pavāḷadhajaparivārito 3- viya suvaṇṇapabbato, navutihaṁsasahassaparivārito
  viya dhataraṭṭho haṁsarājā, sattaratanasamujjalāya caturaṅginiyā senāya parivuto 4-

  *  *  *  *  *  *
  Footnote: 1 chaṂa.... pāsādamāpame, pa.sū. 1/14/67 2 Sī. khadiravanavāsirevato,
  chaṂa. khadiravanikarevato 3 ka. sajjhājaladharaparivārito 4 chaṂa. parivārito
-------------------------------------------------
[page 060]
  Viya cakkavattirājā, mahābhikkhusaṁghaparivuto gaganamajjhe candaṁ uṭṭhāpento viya
  catunnaṁ parisānaṁ majjhe catusaccagabbhadhammaṁ 1- desento nisinno hoti. Tasmiṁ
  samaye ime aggasāvakā mahāsāvakā ca bhagavato pāde vandanatthāya upasaṅkamiṁsu.
       Bhikkhū āmantesīti attānaṁ parivāretvā nisinnabhikkhū te āgacchante
  dassetvā abhāsi. Bhagavā hi te āyasmante sīlasamādhipaññādiguṇasampanne
  paramena upasamena samannāgate paramāya ākappasampattiyā yutte upasaṅkamante
  passitvā pasannamānaso tesaṁ guṇavisesaparikittanatthaṁ bhikkhū āmantesi "ete
  bhikkhave brāhmaṇā āgacchanti, ete bhikkhave brāhmaṇā āgacchantī"ti.
  Pasādavasena etaṁ āmeḍitaṁ, pasaṁsāvasenātipi vattuṁ yuttaṁ. Evaṁ vutteti evaṁ
  bhagavatā te āyasmante "brāhmaṇā"ti vutte. Aññataroti nāmagottena
  pākaṭo tassaṁ parisāyaṁ nisinno eko bhikkhu. Brāhmaṇajātikoti brāhmaṇakule
  jāto. So hi uḷārabhogā brāhmaṇamahāsālakulā pabbajito. Tassa kira evaṁ
  ahosi "ime lokiyā ubhatosujātiyā brāhmaṇasikkhānipphattiyā ca brāhmaṇo
  hoti, na aññathāti vadanti, bhagavā ca ete āyasmante brāhmaṇāti vadati,
  handāhaṁ bhagavantaṁ brāhmaṇalakkhaṇaṁ puccheyyan"ti. Etadatthameva hi bhagavā
  tadā te there "brāhmaṇā"ti abhāsi. Brahmaṁ aṇatīti brāhmaṇoti hi
  jātibrāhmaṇānaṁ nibbacanaṁ. Ariyā pana bāhitapāpatāya brāhmaṇā. Vuttañhetaṁ
  "bāhitapāpoti brāhmaṇo, samacariyā samaṇoti vuccatī"ti. 2- Vakkhati ca "bāhitvā
  pāpake dhamme"ti.
       Etamatthaṁ viditvāti etaṁ brāhmaṇasaddassa paramatthato sikhappattamatthaṁ
  jānitvā. Imaṁ udānanti imaṁ paramatthabrāhmaṇabhāvadīpakaṁ udānaṁ udānesi.

  *  *  *  *  *  *
  Footnote: 1 chaṂa. dhammaṁ 2 khuḍha. 25/388/83
-------------------------------------------------
[page 061]
       Tattha bāhitvāti bahi katvā, attano santānato nīharitvā
  samucchedappahānavasena pajahitvāti attho. Pāpake dhammeti lāmake dhamme, duccaritavasena
  tividhaduccaritadhamme, cittuppādavasena dvādasākusalacittuppāde, kammapathavasena
  dasākusalakammapathe, pavattibhedavasena anekabhedabhinne sabbepi akusaladhammeti
  attho. Ye caranti sadā satāti ye sativepullappattatāya sabbakālaṁ rūpādīsu
  chasupi ārammaṇesu satatavihāravasena 1- satā satimanto hutvā catūhi iriyāpathehi
  caranti. Satiggahaṇeneva cettha sampajaññampi gahitanti veditabbaṁ. Khīṇasaṁyojanāti
  catūhipi ariyamaggehi dasavidhassa saṁyojanassa samucchinnattā parikkhīṇasabbasaṁyojanā 2-
  buddhāti catusaccasambodhena buddhā. Te ca pana sāvakabuddhā paccekabuddhā
  sammāsambuddhāti tividhā, tesu idha sāvakabuddhā adhippetā. Te ve lokasmi
  brāhmaṇāti te seṭṭhatthena brāhmaṇasaṅkhāte dhamme 3- ariyajātiyā jātā,
  brāhmaṇabhūtassa vā bhagavato orasaputtāti imasmiṁ sattaloke paramatthato
  brāhmaṇā nāma, na jātigottamattehi, na jaṭādhāraṇādimattena vāti attho.
  Evaṁ imesu dvīsu suttesu brāhmaṇakarā dhammā arahattaṁ pāpetvā kathitā,
  nānajjhāsayatāya pana sattānaṁ desanāvilāsena abhilāpanānattena
  desanānānattaṁ veditabbaṁ.
                        Pañcamasuttavaṇṇanā niṭṭhitā.
                          --------------
                        6. Mahākassapasuttavaṇṇanā
       [6] Chaṭṭhe rājagaheti evaṁnāmake nagare. Taṁ hi mahāmandhātumahāgovindādīhi
  pariggahitattā "rājagahan"ti vuccati. "durabhibhavanīyattā 4-

  *  *  *  *  *  *
  Footnote: 1 Sī.,ka. chasativihāravasena, Ma. chasatatavihārīvasena 2 chaṂa. parikkhīṇasaṁyojanā
  3 Sī.,Ma. brāhmaṇasaṅkhātadhammena 4 Sī. durabhibādhanīyattā naṁ
-------------------------------------------------
[page 062]
  Paṭirājūnaṁ gahabhūtanti rājagahan"tiādinā aññenettha pakārena vaṇṇayanti,
  kintehi, nāmametaṁ tassa nagarassa. Taṁ panetaṁ buddhakāle cakkavattikāle ca
  nagaraṁ hoti, sesakāle suññaṁ yakkhapariggahitaṁ tesaṁ vasanavanaṁ 1- hutvā tiṭṭhati.
  Veḷuvane kalandakanivāpeti veḷuvananti tassa vihārassa nāmaṁ. Taṁ kira aṭṭhārasa-
  hatthubbedhena pākārena parikkhittaṁ buddhassa bhagavato vasanānucchavikāya mahatiyā
  gandhakuṭiyā aññehi ca pāsādakuṭileṇamaṇḍapacaṅkamavārakoṭṭhakādīhi paṭimaṇḍitaṁ
  bahi veḷūhi parikkhittaṁ ahosi nīlobhāsaṁ manoramaṁ, tena "veḷuvanan"ti vuccati.
  Kalandakānaṁ cettha nivāpaṁ adaṁsu, tasmā "kalandakanivāpo"ti vuccati. Pubbe
  kira aññataro rājā taṁ uyyānaṁ kīḷanatthaṁ paviṭṭho surāmadamatto divāseyyaṁ
  upagato supi, parijanopissa "sutto rājā"ti pupphaphalādīhi palobhiyamāno ito
  cito ca pakkāmi. Atha surāgandhena aññatarasmā rukkhasusirā kaṇhasappo
  nikkhamitvā rañño abhimukho āgacchati, taṁ disvā rukkhadevatā "rañño jīvitaṁ
  dassāmī"ti kalandakavesena gantvā kaṇṇamūle saddamakāsi. Rājā paṭibujjhi,
  kaṇhasappo nivatto. So taṁ disvā "imāya kāḷakāya mama jīvitaṁ dinnan"ti
  kāḷakānaṁ nivāpaṁ tattha paṭṭhapesi, abhayaghosañca ghosāpesi. Tasmā tato paṭṭhāya
  taṁ "kalandakanivāpan"ti saṅkhaṁ gataṁ. Kalandakāti hi kāḷakānaṁ nāmaṁ, tasmiṁ
  veḷuvane kalandakanivāpe.
       Mahākassapoti mahantehi sīlakkhandhādīhi samannāgatattā mahanto kassapoti
  mahākassapo, apica kumārakassapattheraṁ upādāya ayaṁ mahāthero "mahākassapo"ti
  vuccati. Pipphaliguhāyanti 2- tasmā kira guhāya dvārasamīpe eko pipphalirukkho
  ahosi, tena sā "pipphaliguhā"ti paññāyittha. Tassaṁ pipphaliguhāyaṁ.

  *  *  *  *  *  *
  Footnote: 1 chaṂa. vasanaṭṭhānaṁ 2 chaṂa. pippaliguhāyaṁ, evamuparipi
-------------------------------------------------
[page 063]
  Ābādhikoti ābādho assa atthīti ābādhiko, byādhikoti attho. Dukkhitoti
  kāyasannissitaṁ dukkhaṁ sañjātaṁ etassāti dukkhito, dukkhappattoti attho.
  Bāḷhagilānoti adhimattagelañño, taṁ pana gelaññaṁ sato sampajāno hutvā
  adhivāseti. Athassa bhagavā taṁ pavuttiṁ ñatvā tattha gantvā bojjhaṅgaparittaṁ
  abhāsi, teneva therassa so ābādho vūpasami. Vuttañhetaṁ bojjhaṅgasaṁyutte:-
            "tena kho pana samayena āyasmā mahākassapo
         pipphaliguhāyaṁ viharati ābādhiko dukkhito bāḷhagilāno. Athakho bhagavā
         sāyanhasamayaṁ paṭisallānā vuṭṭhito yenāyasmā mahākassapo
         tenupasaṅkami, upasaṅkamitvā paññatte āsane nisīdi, nisajja
         kho bhagavā .pe. Etadavoca 1- :- `kacci te kassapa khamanīyaṁ,
         kacci yāpanīyaṁ, kacci dukkhā vedanā paṭikkamanti no abhikkamanti,
         paṭikkamosānaṁ paññāyati no abhikkamo'ti. Na me bhante khamanīyaṁ,
         na yāpanīyaṁ, bāḷhā me dukkhā vedanā abhikkamanti no
         paṭikkamanti, abhikkamosānaṁ paññāyati no paṭikkamoti.
            Sattime kassapa bojjhaṅgā mayā sammadakkhātā bhāvitā
         bahulīkatā abhiññāya sambodhāya nibbānāya saṁvattanti. Katame
         satta, satisambojjhaṅgo kho kassapa mayā sammadakkhāto bhāvito
         bahulīkato abhiññāya sambodhāya nibbānāya saṁvattati .pe.
         Upekkhāsambojjhaṅgo kho kassapa mayā sammadakkhāto bhāvito
         bahulīkato abhiññāya sambodhāya nibbānāya saṁvattati. Ime kho
         kassapa satta bojjhaṅgā mayā sammadakkhātā bhāvitā bahulīkatā

  *  *  *  *  *  *
  Footnote: 1 ka. āmantesi, saṁṃahā. 19/195/22
-------------------------------------------------
[page 064]
         Abhiññāya sambodhāya nibbānāya saṁvattantīti. Taggha bhagavā
         bojjhaṅgā, taggha sugata bojjhaṅgāti.
            Idamavoca bhagavā. Attamano āyasmā mahākassapo
         bhagavato bhāsitaṁ abhinandi. Vuṭṭhahi cāyasmā mahākassapo tamhā
         ābādhā, tathā pahīno cāyasmato mahākassapassa so ābādho
         ahosī"ti. 1-
       Tena vuttaṁ "athakho āyasmā mahākassapo aparena samayena tamhā
  ābādhā vuṭṭhāsī"ti.
       Etadahosīti pubbe gelaññadavesesu saddhivihārikehi upanītaṁ piṇḍapātaṁ
  paribhuñjitvā vihāre eva ahosi, athassa tamhā ābādhā vuṭṭhitassa etaṁ
  "yannūnāhaṁ rājagahaṁ piṇḍāya paviseyyan"ti parivitakko ahosi. Pañcamattāni
  devatāsatānīti sakkassa devarañño paricārikā pañcasatā kakuṭapādiniyo
  accharāyo. Ussukkaṁ āpannāni hontīti therassa piṇḍapātaṁ dassāmāti
  pañcapiṇḍapātasatāni sajjetvā suvaṇṇabhājanehi ādāya antarāmagge ṭhatvā
  "bhante imaṁ piṇḍapātaṁ gaṇhatha, saṅgahaṁ no karothā"ti vadamānā
  piṇḍapātadāne yuttappayuttāni honti. Tena vuttaṁ "āyasmato mahākassapassa
  piṇḍapātapaṭilābhāyā"ti.
       Sakko kira devarājā therassa cittappavattiṁ ñatvā tā accharāyo
  uyyojesi "gacchatha tumhe ayyassa mahākassapattherassa piṇḍapātaṁ datvā
  attano patiṭṭhaṁ karothā"ti. Evaṁ hissa ahosi "imāsu sabbāsu gatāsu kadāci
  ekissāpi hatthato piṇḍapātaṁ thero paṭiggaṇheyya, taṁ tassā bhavissati

  *  *  *  *  *  *
  Footnote: 1 saṁṃahā. 19/195/71-2
-------------------------------------------------
[page 065]
  Dīgharattaṁ hitāya sukhāyā"ti. Paṭikkhipi thero "bhante mayhaṁ piṇḍapātaṁ gaṇhatha,
  mayhaṁ piṇḍapātaṁ gaṇhathā"ti vadantiyo "gacchatha tumhe katapuññā mahābhogā,
  ahaṁ duggatānaṁ saṅgahaṁ karissāmī"ti vatvā "bhante mā no nāsetha, saṅgahaṁ no
  karothā"ti vadantiyo punapi paṭikkhipitvā punapi apagantuṁ anicchamānā yācantiyo
  "na attano pamāṇaṁ jānātha, apagacchathā"ti vatvā accharaṁ pahari. Tā therassa
  accharāsaddaṁ sutvā santajjitā ṭhātuṁ asakkontiyo palāyitvā devalokameva
  gatā. Tena vuttaṁ "pañcamattāni devatāsatāni paṭikkhipitvā"ti.
       Pubbaṇhasamayanti pubbaṇhe ekaṁ samayaṁ, ekasmiṁ kāle. Nivāsetvāti
  vihāranivāsanaparivattanavasena nivāsanaṁ daḷhaṁ nivāsetvā. Pattacīvaramādāyāti cīvaraṁ
  pārupitvā pattaṁ hatthena gahetvā. Piṇḍāya pāvisīti piṇḍapātatthāya pāvisi.
  Daliddavisikhāti duggatamanussānaṁ vasanāvāso. 1- Kapaṇavisikhāti bhogapārijuññappattiyā
  dīnamanussānaṁ vāso. 2- Pesakāravisikhāti tantavāyavāso. 3- Addasā kho
  bhagavāti kathaṁ addasa? "ābādhā vuṭṭhito mama putto kassapo kiṁ nu kho
  karotī"ti āvajjento veḷuvane nisinno eva bhagavā dibbacakkhunā addasa.
       Etamatthaṁ viditvāti yāyaṁ āyasmato mahākassapassa pañcahi accharāsatehi
  upanītaṁ anekasūpaṁ anekabyañjanaṁ dibbapiṇḍapātaṁ paṭikkhipitvā
  kapaṇajanānuggahapaṭipatti vuttā, etamatthaṁ jānitvā. Imaṁ udānanti imaṁ
  paramappicchatādassanamukhena khīṇāsavassa tādībhāvānubhāvadīpakaṁ 4- udānaṁ udānesi.
       Tattha anaññaposinti aññaṁ posetīti aññaposī, na aññaposī anaññaposī,
  attanā posetabbassa aññassa abhāvena adutiyo, ekakoti 5- attho.

  *  *  *  *  *  *
  Footnote: 1 Sī. vasanavāṭo chaṂa. vasanokāso 2 Sī. vāṭo 3 Sī. tantavāyavāṭo
  4 ka. tādibhāvānubhāvabhāvanaṁ 5 Sī.,Ma. ekaposīti
-------------------------------------------------
[page 066]
  Tena therassa subharataṁ dasseti. Thero hi kāyaparihārikena cīvarena
  kucchiparihārikena cīvarena kucchiparihārikena ca piṇḍapātena attānameva posento
  paramappiccho hutvā viharati, aññaṁ ñātimittādīsu kañci na poseti katthaci
  alaggabhāvato. Athavā aññena aññatarena posetabbatāya abhāvato anaññapoSī.
  Yo hi ekasmiṁyeva paccayadāyake paṭibaddhacatupaccayo, so anaññaposī nāma na
  hoti ekāyattavuttitāya. 1- Thero pana "yathāpi bhamaro pupphan"ti 2- gāthāya
  vuttanayena jaṅghābalaṁ nissāya piṇḍāya caranto kulesu niccanavo hutvā
  missakabhattena yāpeti. Tathā hi naṁ bhagavā candūpamapaṭipadāya thomesi. Aññātanti
  abhiññātaṁ, yathābhuccaguṇehi patthaṭayasaṁ, teneva vā anaññaposibhāvena
  appicchatāsantuṭṭhitāhi ñātaṁ. Athavā aññātanti sabbaso pahīnataṇhatāya
  lābhasakkārasilokanikāmanahetu attānaṁ jānāpanavasena na ñātaṁ. Avītataṇho hi pāpiccho
  kuhakatāya sambhāvanādhippāyena attānaṁ jānāpeti. Dantanti chaḷaṅgupekkhāvasena
  indriyesu uttamadamanena 3- dantaṁ. Sāre patiṭṭhitanti vimuttisāre avaṭṭhitaṁ,
  asekkhasīlakkhandhādike vā sīlādisāre patiṭṭhitaṁ. Khīṇāsavaṁ vantadosanti
  kāmāsavādīnaṁ catunnaṁ āsavānaṁ anavasesaṁ pahīnattā khīṇāsavaṁ, tato eva
  rāgādidosānaṁ sabbaso vantattā vantadosaṁ. Tamahaṁ brūmi brāhmaṇanti taṁ
  yathāvuttaguṇaṁ paramatthabrāhmaṇaṁ ahaṁ brāhmaṇanti vadāmīti. Idhāpi heṭṭhā
  vuttanayeneva desanānānattaṁ veditabbaṁ.
                        Chaṭṭhasuttavaṇṇanā niṭṭhitā.
                           -------------

  *  *  *  *  *  *
  Footnote: 1 chaṂa. ekāyattavuttito 2 khuḍha. 25/49/25
  3 ka. uttamadamaṭṭhena
-------------------------------------------------
[page 067]
                        7. Ajakalāpakasuttavaṇṇanā
       [7] Sattame pāvāyanti evaṁnāmake mallarājūnaṁ nagare. Ajakalāpake
  cetiyeti ajakalāpakena nāma yakkhena pariggahitattā "ajakalāpakan"ti laddhanāme
  manussānaṁ cittīkataṭṭhāne. 1- So kira yakkho aje kalāpe katvā bandhanena
  ajakoṭṭhāsena saddhiṁ baliṁ paṭicchati, na aññathā, tasmā "ajakalāpako"ti
  paññāyittha. Keci panāhu:- ajake viya satte lāpetīti ajakalāpakoti. Tassa
  kira sattā baliṁ upanetvā yadā ajasaddaṁ katvā baliṁ upaharanti, tadā so
  tussati, tasmā "ajakalāpako"ti vuccatīti, so pana yakkho ānubhāvasampanno
  kakkhaḷo pharuso tattha ca sannihito, tasmā taṁ ṭhānaṁ manussā cittiṁ 2- karonti,
  kālena kālaṁ baliṁ upaharanti. Tena vuttaṁ "ajakalāpake cetiye"ti. Ajakalāpakassa
  yakkhassa bhavaneti tassa yakkhassa vimāne.
       Tadā kira satthā taṁ yakkhaṁ dametukāmo sāyanhasamaye eko adutiyo
  pattacīvaramādāya ajakalāpakassa yakkhassa bhavanadvāraṁ gantvā tassa dovārikaṁ
  bhavanapavisanatthāya yāci. So "kakkhaḷo bhante ajakalāpako yakkho, samaṇoti vā
  brāhmaṇoti vā gāravaṁ na karoti, tasmā tumhe eva jānātha, mayhaṁ pana
  tassa anārocanaṁ na yuttan"ti tāvadeva yakkhasamāgamaṁ gatassa ajakalāpakassa
  santikaṁ vātavegena agamāsi. Satthā antobhavanaṁ pavisitvā ajakalāpakassa
  nisīdanamaṇḍape paññattāsane nisīdi. Yakkhassa orodhā satthāraṁ upasaṅkamitvā
  vanditvā ekamantaṁ aṭṭhaṁsu. Satthā tāsaṁ kālayuttaṁ dhammiṁ kathaṁ kathesi. Tena
  vuttaṁ "pāvāyaṁ viharati ajakalāpake cetiye ajakalāpakassa yakkhassa bhavane"ti.
       Tasmiṁ samaye sātāgirahemavatā ajakalāpakassa bhavanamatthakena yakkhasamāgamaṁ
  gacchantā attano gamane asampajjamāne "kinnu kho kāraṇan"ti āvajjentā

  *  *  *  *  *  *
  Footnote: 1 ka. citikataṭṭhāne 2 Sī.,ka. cāyitaṁ
-------------------------------------------------
[page 068]
  Satthāraṁ ajakalāpakassa bhavane nisinnaṁ disvā tattha gantvā bhagavantaṁ vanditvā
  "mayaṁ bhante yakkhasamāgamaṁ gamissāmā"ti āpucchitvā padakkhiṇaṁ katvā gatā
  yakkhasannipāte ajakalāpakaṁ disvā tuṭṭhiṁ pavedayiṁsu "lābhā te āvuso
  ajakalāpaka, yassa te bhavane sadevake loke aggapuggalo bhagavā nisinno,
  upasaṅkamitvā bhagavantaṁ payirupāsassu, dhammañca suṇāhī"ti. So tesaṁ kathaṁ sutvā
  "ime tassa 1- muṇḍakaksa samaṇassa mama bhavane nisinnabhāvaṁ kathentī"ti
  kodhābhibhūto hutvā "ajja mayhaṁ tena samaṇena saddhiṁ saṅgāmo bhavissatī"ti
  cintetvā yakkhasannipātato uṭṭhahitvā dakkhiṇapādaṁ ukkhipitvā saṭṭhiyojanamattaṁ
  pabbatakūṭaṁ akkami, taṁ bhijjitvā dvidhā ahosi. Sesaṁ ettha yaṁ vattabbaṁ, taṁ
  āḷavakasuttavaṇṇanāyaṁ 2- āgatanayeneva veditabbaṁ.
       Ajakalāpakassa samāgamo hi āḷavakasamāgamasadisova ṭhapetvā 3- pañhakaraṇaṁ
  vissajjanaṁ bhavanato tikkhattuṁ nikkhamanaṁ pavesanañca. Ajakalāpako hi āgacchantoyeva
  "etehiyeva taṁ samaṇaṁ palāpessāmī"ti vātamaṇḍalādike navavasse samuṭṭhāpetvā
  tehi bhagavato calanamattampi kātuṁ asakkonto nānāvidhapaharaṇahatthe ativiya
  bhayānakarūpe bhūtagaṇe nimminitvā tehi saddhiṁ bhagavantaṁ upasaṅkamitvā antanteneva
  caranto sabbarattiṁ nānappakāraṁ vippakāraṁ katvāpi bhagavato kiñci
  kesaggamattampi nisinnaṭṭhānato calanaṁ kātuṁ nāsakkhi. Kevalaṁ pana "ayaṁ samaṇo maṁ
  anāpucchā mayhaṁ bhavanaṁ pavisitvā nisīdatī"ti kodhavasena pajjali. Athassa bhagavā
  cittappavattiṁ ñatvā "seyyathāpi nāma caṇḍassa kukkurassa nāsāya pittaṁ
  bhindeyya, evaṁ so bhiyyoso mattāya caṇḍataro assa, evamevāyaṁ yakkho mayi
  idha nisinne cittaṁ padūseti, yannūnāhaṁ bahi nikkhameyyan"ti sayameva bhavanato
  nikkhamitvā abbhokāse nisīdi. Tena vuttaṁ "tena kho pana samayena bhagavā
  rattandhakāratimisāyaṁ abbhokāse nisinno hotī"ti.

  *  *  *  *  *  *
  Footnote: 1 Ma. ekassa 2 sā.pa. 1/246/300 3 Sī. taṁ sadisaṁ ṭhapetvā
-------------------------------------------------
[page 069]
       Tattha rattandhakāratimisāranti rattiyaṁ andhakaraṇatamasi,
  cakkhuviññāṇuppattivirahite bahalandhakāreti attho. Caturaṅgasamannāgato kira tadā
  andhakāro pavattīti. Devoti megho ekamekaṁ phusitakaṁ udakabinduṁ pāteti. Atha yakkho
  "iminā saddena tāsetvā imaṁ samaṇaṁ palāpessāmī"ti bhagavato samīpaṁ gantvā
  "akkulo"tiādinā taṁ bhiṁsanaṁ akāsi. Tena vuttaṁ "athakho ajakalāpako"tiādi. Tattha
  bhayanti cittutrāsaṁ, chambhitattanti ūrutthambhakasarīrassa 1- chambhitabhāvaṁ.
  Lomahaṁsanti lomānaṁ pahaṭṭhabhāvaṁ, tīhipi padehi bhayuppattimeva dasseti. Upasaṅkamīti
  kasmā panāyaṁ evaṁ adhippāyo upasaṅkami, nanu pubbe attanā kātabbaṁ vippakāraṁ
  akāsīti? saccaṁ akāsi, taṁpanesa "antobhavane khemaṭṭhāne thirabhūmiyaṁ 2- ṭhitassa na
  kiñci kātuṁ asakkhi, idāni bahi ṭhitaṁ evaṁ bhiṁsāpetvā palāpetuṁ sakkā"ti
  maññamāno upasaṅkami. Ayaṁ hi yakkho attano bhavanaṁ "thirabhūmī"ti maññati,
  "tattha ṭhitattā ayaṁ samaṇo na bhāyatī"ti ca.
       Tikkhattuṁ "akkulo pakkulo"ti akkulapakkulikamakāsīti tayo vāre "akkulo
  pakkulo"ti bhiṁsāpetukāmatāya evarūpaṁ saddamakāsi. Anukaraṇasaddo hi ayaṁ. Tadā
  hi so yakkho sineruṁ ukkhipanto viya mahāpaṭhavī parivattento viya ca mahatā
  ussāhena asanisatasaddasaṅghāṭaṁ viya ekasmiṁ ṭhāne puñjīkataṁ hutvā viniccharantaṁ
  disāgajānaṁ hatthigajjitaṁ, 3- kesarasīhānaṁ sīhaninnādaṁ, yakkhānaṁ 4- huṅkārasaddaṁ,
  bhūtānaṁ mahāsaddaṁ 4- asurānaṁ apphoṭanamosaṁ, indassa devarañño
  vajiranigghātanigghosaṁ, 5- attano gambhīratāya vipphārikatāya bhayānakatāya ca avasesasaddaṁ
  avahasantamiva abhibhavantamiva ca kappavuṭṭhānamahāvātamaṇḍalikāya vinigghosaṁ
  puthujjanānaṁ hadayaṁ phālentaṁ viya mahantaṁ paṭibhayanigghosaṁ abyattapadakkharaṁ 6-

  *  *  *  *  *  *
  Footnote: 1 Sī. vīrabhūmiyaṁ 2 ka. ūruthaddhakāraṁ sarīrassa
  3 Ma. dīpirājānaṁ katagajjitaṁ 4-4 chaṂa. hiṁsakārasaddaṁ, bhūtānaṁ aṭṭahāsaṁ
  5 ka. vajiranipphosanigghosaṁ 6 chaṂa. abyattakkharaṁ
-------------------------------------------------
[page 070]
  Tikkhattuṁ attano yakkhagajjitaṁ gajji "etena imaṁ samaṇaṁ bhiṁsāpetvā
  palāpessāmī"ti. Yaṁ yaṁ niccharati, tena tena pabbatā papaṭikaṁ muñciṁsu,
  vanappatijeṭṭhake upādāya sabbesu rukkhalatāgumbesu pattaphalapupphāni sīdayiṁsu,
  tiyojanasahassavitthatopi himavantapabbatarājā sakampi sampakampi sampavedhi,
  bhummadevatā ādiṁ katvā yebhuyyena devatānampi ahudeva bhayaṁ chambhitattaṁ
  lomahaṁso, pageva manussānaṁ. Aññesañca apadadvipadacatuppadānaṁ mahāpaṭhaviyā
  undriyanakālo viya mahatī vibhiṁsanakā ahosi, sakalajambudīpatale mahantaṁ kolāhalaṁ
  udapādi. Bhagavā pana taṁ saddaṁ "kimī"ti amaññamāno niccalo nisīdi, "mā
  kassaci iminā antarāyo hotū"ti adhiṭṭhāsi.
       Yasmā pana so saddo "akkula pakkula "iti iminā ākārena sattānaṁ sotapathaṁ
  agamāsi, tasmā tassa anukaraṇavasena "akkulo pakkulo"ti, 2- yakkhassa ca tassaṁ
  nigghosanicchāraṇāyaṁ akkulapakkulakaraṇaṁ atthīti katvā "akkulapakkulikaṁ akāsī"ti
  saṅgahaṁ āropayiṁsu. Keci pana "ākulabyākula itipadadvayassa pariyāyābhidhānavasena
  akkulo pakkuloti ayaṁ saddo 3- vutto"ti vadanti yathā "ekaṁ ekakan"ti. Yasmā
  ekavāraṁ jāto paṭhamuppattivaseneva nibbattattā ākuloti ādiattho ākāro,
  tassa ca kakārāgamaṁ katvā rassattaṁ katanti. Dve vāre pana jāto bakkulo,
  kulasaddo cettha jātipariyāyo kolaṅkolotiādīsu viya. Vuttādhippāyānuvidhāyī ca
  saddappayogoti paṭhamena padena jalābujasīhabyagghādayo, dutiyena
  aṇḍajāasīvisakaṇhasappādayo vuccanti, tasmā sīhādiko viya āsīvisādiko viya ca
  "ahante jīvitahārako"ti imamatthaṁ yakkho padadvayena dassetīti aññe. Apare
  pana "akkhulo bhakkhulo"ti pāḷiṁ vatvā "akkhetuṁ khepetuṁ vināsetuṁ ulati

  *  *  *  *  *  *
  Footnote: 1 ka. akkula bakkula, khu.u. 25/7/89
  2 ka. bakkulo, evamuparipi 3 ka. bhāsāsaddo
-------------------------------------------------
[page 071]
  Pavattetīti akkhulo, bhakkhituṁ khādituṁ ulatīti bhakkhulo, ko paneso?
  yakkharakkhasapisācasīhabyagghādīsu aññataro yo koci manussānaṁ anatthāvaho"ti tassa
  atthaṁ vadanti. Idhāpi pubbe vuttanayeneva adhippāyayojanā veditabbā.
       Eso te samaṇa pisācoti "ambho samaṇa tava pisitāsano pisāco 1-
  upaṭṭhito"ti mahantaṁ bheravarūpaṁ abhinimminitvā bhagavato purato ṭhatvā attānaṁ
  sandhāya yakkho vadati.
       Etamatthaṁ viditvāti etaṁ tena yakkhena kāyavācāhi pavattiyamānaṁ
  vippakāraṁ, tena ca attano anabhibhavanīyahetubhūtaṁ lokadhammesu nirupakkilesataṁ
  sabbākārato viditvā. Tāyaṁ velāyanti tassa vippakārakaraṇavelāyaṁ. Imaṁ udānaṁ
  udānesīti taṁ vippakāraṁ agaṇetvā assa agaṇanahetubhūtaṁ dhammānubhāvadīpakaṁ
  imaṁ udānaṁ udānesi.
       Tattha yadā sakesu dhammesūti yasmiṁ kāle sakāttabhāvasaṅkhātesu pañcasu
  upādānakkhandhadhammesu. Pāragūti pariññābhisamayapāripūrivasena pāraṅgato, tatoyeva
  tesaṁ hetubhūte samudaye, tadappavattilakkhaṇe nirodhe, nirodhagāminiyā paṭipadāya
  ca pahānasacchikiriyābhāvanābhisamayapāripūrivasena pāragato. Hoti brāhmaṇoti evaṁ
  sabbaso bāhitapāpattā brāhmaṇo nāma hoti, sabbaso hi 2- sakāttabhāvāvabodhanepi
  catusaccābhisamayo hoti. Vuttañcetaṁ "imasmiṁyeva byāmamatte kaḷevare
  sasaññimhi samanake lokañca lokasamudayañca paññapemī"tiādi. 3- Athavā sakesu
  dhammesūti attano dhammesu, attano dhammā nāma atthakāmassa puggalassa
  sīlādidhammā. Sīlasamādhipaññāvimuttiādayo hi vodānadhammā

  *  *  *  *  *  *
  Footnote: 1 Sī. tava pisāco 2 chaṂa. ayaṁ saddo na dissati
  3 saṁ.sa. 15/107/74
-------------------------------------------------
[page 072]
  Ekantahitasukhasampādanena purisassa attano dhammā nāma, na anatthāvahā saṅkilesadhammā
  viya paradhammā. 1- Pāragūti tesaṁ sīlādīnaṁ pāripūriyā pāraṁ pariyantaṁ gato.
       Tattha sīlaṁ tāva lokiyalokuttaravasena duvidhaṁ. Tesu lokiyaṁ pubbabhāgasīlaṁ,
  taṁ saṅkhepato pātimokkhasaṁvarādivasena catubbidhaṁ, vitthārato pana anekappabhedaṁ.
  Lokuttaraṁ maggaphalavasena 2- duvidhaṁ, atthato sammāvācāsammākammantasammāājīvā. 3-
  Yathā ca sīlaṁ, tathā samādhipaññā ca lokiyalokuttaravasena duvidhā. Tattha
  lokiyasamādhi saha upacārena aṭṭha samāpattiyo, lokuttarasamādhi maggapariyāpanno.
  Paññāpi lokiyā sutamayā cintāmayā bhāvanāmayā ca sāsavā, lokuttarā pana
  maggasampayuttā phalasampayuttā ca. Vimutti nāma phalavimutti nibbānañca, tasmā sā
  lokuttarāva. Vimuttiñāṇadassanaṁ lokiyameva, taṁ ekūnavīsatividhaṁ paccavekkhaṇañāṇabhāvato.
  Evaṁ etesaṁ sīlādidhammānaṁ attano santāne arahattaphalādhigamena
  anavasesato nibbattapāripūriyā pāraṁ pariyantaṁ gatoti sakesu dhammesu pāragū.
       Athavā sotāpattiphalādhigamena sīlasmiṁ pāragū. So hi "sīlesu paripūrakārī"ti
  vutto, sotāpannaggahaṇeneva cettha sakadāgāmīpi gahito hoti.
  Anāgāmiphalādhigamena samādhismiṁ pāragū. So hi "samādhismiṁ paripūrakārī"ti vutto.
  Arahattaphalādhigamena itaresu tīsu pāragū. Arahā hi paññāvepullappattiyā
  aggabhūtāya akuppāya cetovimuttiyā adhigatattā paccavekkhaṇañāṇassa ca
  pariyosānagamanato paññāvimuttivimuttiñāṇadassanesu pāragū nāma hoti. Evaṁ
  sabbathāpi catūsu ariyasaccesu catumaggavasena pariññādisoḷasavidhakiccanipphattiyā
  yathāvuttesu tasmiṁ tasmiṁ kāle sakesu dhammesu pāragato.

  *  *  *  *  *  *
  Footnote: 1 chaṂa. asakadhammā 2 ka. maggasīlaphalasīlavasena
  3 ka. sammāvācākammantājīvā
-------------------------------------------------
[page 073]
       Hoti brāhmaṇoti tadā so bāhitapāpadhammatāya paramatthabrāhmaṇo 1-
  hoti. Atha etaṁ pisācañca pakkulañcātivattatīti tato yathāvuttapāragamanato atha
  pacchā ajakalāpaka etaṁ tayā dassitaṁ pisitāsanatthamāgataṁ 2- pisācaṁ bhayajananatthaṁ
  samuṭṭhāpitaṁ akkulapakkulikañca ativattati abhibhavati, taṁ na bhāyatīti attho.
       Ayampi gāthā arahattameva ullapitvā kathitā. Atha ajakalāpako attanā
  katena tathārūpenapi paṭibhayarūpena vibhiṁsanena akampiyabhāvato 3- taṁ tādibhāvaṁ disvā
  "aho acchariyamanusso vatāyan"ti pasannamānaso pothujjanikāya saddhāya
  attani niviṭṭhabhāvaṁ vibhāvento satthu sammukhā upāsakattaṁ pavedesi.
                        Sattamasuttavaṇṇanā niṭṭhitā.
                          --------------
                         8. Saṅgāmajisuttavaṇṇanā
       [8] Aṭṭhame saṅgāmajīti evaṁnāmo. Ayaṁ hi āyasmā sāvatthiyaṁ aññatarassa
  mahāvibhavassa seṭṭhino putto, vayappattakāle mātāpitūhi patirūpena dārena
  niyojetvā sāpateyyaṁ niyyātetvā gharabandhanena baddho hoti. So ekadivasaṁ
  sāvatthivāsino upāsake pubbaṇhasamayaṁ dānaṁ datvā sīlaṁ samādiyitvā
  sāyanhasamaye suddhavatthe suddhuttarāsaṅge gandhamālādihatthaṁ dhammassavanatthaṁ
  jetavanābhimukhe gacchante disvā "kattha tumhe gacchathā"ti pucchitvā
  "dhammassavanatthaṁ jetavane satthu santikan"ti vutte "tenahi ahampi gamissāmī"ti
  tehi saddhiṁ jetavanaṁ agamāsi. Tena ca samayena bhagavā kāñcanaguhāyaṁ sīhanādaṁ

  *  *  *  *  *  *
  Footnote: 1 Sī. paramatthāya paramatthabrāhmaṇo 2 Sī. tāsanatthamāgataṁ, Ma. vibhiṁsāpanatthamāgataṁ
  3 chaṂa. akampanīyassa bhagavato
-------------------------------------------------
[page 074]
  Nadanto kesarasīho viya saddhammamaṇḍape paññattapavarabuddhāsane nisīditvā
  catuparisamajjhe dhammaṁ deseti.
       Athakho te upāsakā bhagavantaṁ vanditvā ekamantaṁ nisīdiṁsu, saṅgāmajipi
  kulaputto tassā parisāya pariyante dhammaṁ suṇanto nisīdi. Bhagavā anupubbikathaṁ
  kathetvā cattāri saccāni pakāsesi, saccapariyosāne anekesaṁ pāṇasahassānaṁ
  dhammābhisamayo ahosi. Saṅgāmajipi kulaputto sotāpattiphalaṁ patvā parisāya
  vuṭṭhitāya bhagavantaṁ upasaṅkamitvā vanditvā pabbajjaṁ yāci "pabbājetha maṁ
  bhagavā"ti. Anuññātosi pana tvaṁ mātāpitūhi pabbajjāyāti. Nāhaṁ bhante
  anuññātoti. Na kho saṅgāmaji tathāgatā mātāpitūhi ananuññātaṁ puttaṁ
  pabbājentīti. Sohaṁ bhante tathā karissāmi, yathā maṁ mātāpitaro
  pabbajitumanujānantīti. So bhagavantaṁ vanditvā padakkhiṇaṁ katvā mātāpitaro
  upasaṅkamitvā "ammatātā anujānātha maṁ pabbajitun"ti āha. Tato paraṁ
  raṭṭhapālasutte 1- āgatanayena veditabbaṁ.
       Atha so "pabbajitvā attānaṁ dassessāmī"ti paṭiññaṁ datvā anuññāto
  mātāpitūhi bhagavantaṁ upasaṅkamitvā pabbajjaṁ yāci. Alattha kho ca bhagavato
  santike pabbajjaṁ upasampadañca, acirupasampanno ca pana so uparimaggatthāya
  ghaṭento vāyamanto aññatarasmiṁ araññāvāse vassaṁ vasitvā chaḷabhiñño hutvā
  vutthavasso bhagavantaṁ dassanāya mātāpitūnañca paṭissavamocanatthaṁ 2- sāvatthiṁ agamāsi.
  Tena vuttaṁ "tena kho pana samayena āyasmā saṅgāmaji sāvatthiṁ anuppatto
  hotī"ti.
       So hi āyasmā dhuragāme piṇḍāya caritvā pacchābhattaṁ piṇḍapāta-
  paṭikkanto jetavanaṁ pavisitvā bhagavantaṁ upasaṅkamitvā bhagavatā saddhiṁ

  *  *  *  *  *  *
  Footnote: 1 MaṂa. 13/293/268 2 Sī. paṭiññāpamocanatthaṁ
-------------------------------------------------
[page 075]
  Katapaṭisanthāro 1- aññaṁ byākaritvā puna bhagavantaṁ vanditvā padakkhiṇaṁ katvā
  nikkhamitvā aññatarasmiṁ rukkhamūle divāvihāraṁ nisīdi. Athassa mātāpitaro
  ñātimittā cassa āgamanaṁ sutvā "saṅgāmaji kira idhāgato"ti haṭṭhatuṭṭhā
  turitaturitā vihāraṁ gantvā pariyesantā naṁ tattha nisinnaṁ disvā upasaṅkamitvā
  paṭisanthāraṁ katvā "mā aputtakaṁ sāpateyyaṁ rājāno hareyyuṁ, appiyā
  dāyādā vā gaṇheyyuṁ, nālaṁ pabbajjāya, ehi tāta vibbhamā"ti yāciṁsu. Taṁ
  sutvā thero "ime mayhaṁ kāmehi anatthikabhāvaṁ na jānanti, gūthadhārī 2- viya
  gūthapiṇḍe kāmesuyeva allīyanaṁ icchanti, nayime sakkā dhammakathāya
  saññāpetun"ti assuṇanto viya nisīdi. Te nānappakāraṁ yācitvā attano vacanaṁ
  aggaṇhantaṁ disvā gharaṁ pavisitvā puttena saddhiṁ tassa bhariyaṁ saparivāraṁ
  uyyojesuṁ "mayaṁ nānappakāraṁ taṁ yācantāpi tassa manaṁ alabhitvā āgatamhā, 3-
  gaccha tvaṁ bhadde tava bhattāraṁ puttasandassanena yācitvā saññāpehī"ti. Tāya
  kira āpannasattāya ayaṁ āyasmā pabbajito. Sā "sādhū"ti sampaṭicchitvā
  dārakamādāya mahatā parivārena jetavanaṁ agamāsi. Taṁ sandhāya vuttaṁ "assosi
  kho āyasmato saṅgāmajissā"tiādi.
       Tattha purāṇadutiyikāti pubbe gihikāle pādaparicaraṇavasena dutiyikā, 4-
  bhariyāti attho. Ayyoti "ayyaputto"ti vattabbe pabbajitānaṁ anucchavikavohārena
  vadati. Kirāti anussavanatthe nipāto, tassa anuppatto kirāti sambandho
  veditabbo. Khuddaputtaṁ hi 5- samaṇa posa manti āpannasattameva maṁ chaḍḍetvā
  pabbajito, sāhaṁ etarahi khuddaputtā, daharaputtā 6- tādisaṁ maṁ chaḍḍetvāva

  *  *  *  *  *  *
  Footnote: 1 ka.... paṭisaṇṭhāro, evamuparipi 2 Ma. gūthakhādī
  3 chaṂa. āgatā 4 Sī. pādaparicārikāvasena dutiyā, chaṂa. pādaparicaraṇavasena dutiyikā
  5 Sī. khuddaputtāmhi 6 chaṂa. ayaṁ pāṭho na dissati
-------------------------------------------------
[page 076]
  Tava samaṇadhammakaraṇaṁ ayuttaṁ, tasmā samaṇa puttadutiyaṁ maṁ ghāsacchādanādīhi
  bharassūti. Āyasmā pana saṅgāmaji indriyāni okkhipitvā taṁ neva oloketi,
  nāpi ālapati. Tena vuttaṁ "evaṁ vutte āyasmā saṅgāmaji tuṇhī ahosī"ti.
       Sā tikkhattuṁ tatheva vatvā tuṇhībhūtameva taṁ disvā "purisā nāma bhariyāsu
  nirapekkhāpi puttesu sāpekkhā honti, puttasineho pitu aṭṭhimiñjaṁ āhacca
  tiṭṭhati, tasmā puttapemenāpi mayhaṁ vase vatteyyā"ti maññamānā puttaṁ
  therassa aṅke nikkhipitvā ekamantaṁ apakkamma "eso te samaṇa putto,
  posa nan"ti vatvā thokaṁ agamāsi. Sā kira samaṇatejenassa sammukhe ṭhātuṁ
  nāsakkhi. Thero dārakampi neva oloketi nāpi ālapati. Atha sā itthī
  avidūre ṭhatvā mukhaṁ parivattetvā olokentī therassa ākāraṁ ñatvā
  paṭinivattitvā "puttenapi ayaṁ samaṇo anatthiko"ti dārakaṁ gahetvā pakkāmi.
  Tena vuttaṁ "athakho āyasmato saṅgāmajissa purāṇadutiyikā"tiādi.
       Tattha puttenapīti ayaṁ samaṇo attano orasaputtenapi anatthiko, pageva
  aññehīti adhippāyo. Dibbenāti ettha dibbasadisattā dibbaṁ. 1- Devatānaṁ hi
  sucaritakammanibbattaṁ pittasemharuhirādīhi apalibuddhaṁ dūrepi ārammaṇa-
  sampaṭicchanasamatthaṁ 2- dibbaṁ pasādacakkhu hoti. Idampi catutthajjhānasamādhinibbattaṁ
  abhiññācakkhuṁ tādisanti dibbaṁ viyāti dibbaṁ, dibbavihārasannissayena laddhattā
  vā dibbaṁ, mahājutikattā mahāgatikattā vā dibbaṁ, tena dibbena. Visuddhenāti
  nīvaraṇādisaṅkilesavigamena suparisuddhena. Atikkantamānusakenāti manussānaṁ
  visayātītena. 3- Imaṁ evarūpaṁ vippakāranti imaṁ evaṁ vippakāraṁ yathāvuttaṁ
  pabbajitesu asāruppaṁ aṅke puttaṭṭhapanasaṅkhātaṁ virūpaṁ kiriyaṁ.

  *  *  *  *  *  *
  Footnote: 1 Sī. dibbe bhavaṁ dibbaṁ 2 Sī. ālocanasamatthaṁ 3 Ma. visayātikkamena
-------------------------------------------------
[page 077]
       Etamatthanti etaṁ āyasmato saṅgāmajissa puttadārādīsu sabbattha
  nirapekkhabhāvasaṅkhātaṁ atthaṁ sabbākārato viditvā. Imaṁ udānaṁ udānesīti imaṁ
  tassa iṭṭhāniṭṭhādīsu tādibhāvadīpakaṁ udānaṁ udānesi.
       Tattha āyantinti āgacchantiṁ, purāṇadutiyikanti adhippāyo. Nābhinandatīti
  daṭṭhuṁ maṁ āgatāti na nandati na tussati. Pakkamantinti sā ayaṁ mayā
  asammoditāva gacchatīti gacchantiṁ. Na socatīti na cittasantāpamāpajjati. Yena
  pana kāraṇena thero evaṁ nābhinandati na socati, taṁ dassetuṁ "saṅgā saṅgāmajiṁ
  muttan"ti vuttaṁ. Tattha saṅgāti rāgasaṅgo dosamohamānadiṭṭhisaṅgoti pañcavidhāpi
  saṅgā samucchedapaṭipassaddhivimuttīhi vimuttaṁ saṅgāmajiṁ bhikkhuṁ. Tamahaṁ brūmi
  brāhmaṇanti taṁ tādibhāvappattaṁ khīṇāsavaṁ ahaṁ sabbaso bāhitapāpattā
  brāhmaṇanti vadāmīti.
                        Aṭṭhamasuttavaṇṇanā niṭṭhitā.
                           -------------
                          9. Jaṭilasuttavaṇṇanā
       [9] Navame gayāyanti ettha gayāti gāmopi titthampi vuccati. Gayāgāmassa
  hi avidūre viharanto bhagavā "gayāyaṁ viharatī"ti vuccati, tathā gayātitthassa.
  Gayātitthanti hi gayāgāmassa avidūre ekā pokkharaṇī atthi nadīpi, tadubhayaṁ
  "pāpapavāhanatitthan"ti lokiyamahājano samudācarati. Gayāsīseti gajasīsasadisasikharo 1-
  tattha eko pabbato gayāsīsanāmako, yattha hatthikumbhasadiso piṭṭhipāsāṇo
  bhikkhusahassassa okāso pahoti, tatra bhagavā viharati. Tena vuttaṁ "gayāyaṁ
  viharati gayāsīse"ti.

  *  *  *  *  *  *
  Footnote: 1 Sī.... sikhare
-------------------------------------------------
[page 078]
       Jaṭilāti tāpasā. Te hi jaṭādhāritāya idha "jaṭilā"ti vuttā. Antaraṭṭhake
  himapātasamayeti hemantassa utuno abbhantarabhūte māghamāsassa avasāne cattāro,
  phagguṇamāsassa ādimhi cattāroti aṭṭhadivasaparimāṇe himapātanakāle. Gayāyaṁ
  ummujjantīti keci tasmiṁ titthasammate udake paṭhamaṁ nimuggasakalasarīrā tato
  ummujjanti vuṭṭhahanti uppilavanti. Nimmujjantīti sasīsaṁ udake osīdanti.
  Ummujjanimmujjampi karontīti punappunaṁ ummujjananimmujjanānipi karonti.
     Tattha hi keci "ekummujjaneneva pāpasuddhi hotī"ti evaṁdiṭṭhikā, te
  ummujjanameva katvā gacchanti. Ummujjanaṁ pana nimmujjanamantarena natthīti
  avinābhāvato nimmujjanampi te karontiyeva. Yepi "ekanimmujjaneneva pāpasuddhi
  hotī"ti evaṁdiṭṭhikā, tepi ekavārameva nimmujjitvā vuttanayena avinābhāvato
  ummujjanampi katvā pakkamanti. Ye pana "tasmiṁ titthe 1- nimmujjaneneva
  pāpasuddhi hotī"ti evaṁdiṭṭhikā, te tattha nimmujjitvā assāse sannirumbhitvā
  maruppapātapatitā 2- viya tattheva jīvitakkhayaṁ pāpuṇanti. Apare "punappunaṁ
  ummujjananimmujjanāni katvā nhāte pāpasuddhi hotī"ti evaṁdiṭṭhikā, te
  kālena kālaṁ ummujjananimmujjanāni karonti. Te sabbepi sandhāya vuttaṁ
  "ummujjantipi nimmujjantipi ummujjanimmujjampi 3- karontī"ti. Ettha ca
  kiñcāpi nimmujjanapubbakaṁ ummujjanaṁ, nimmujjanameva pana karontā katipayā,
  ummujjanaṁ tadubhayañca karontā bahūti tesaṁ yebhuyyabhāvadassanatthaṁ ummujjanaṁ
  paṭhamaṁ vuttaṁ. Tathā sambahulā jaṭilāti jaṭilānaṁ yebhuyyatāya vuttaṁ,
  muṇḍasikhaṇḍinopi ca brāhmaṇā udakasuddhikā tasmiṁ kāle tattha tathā karonti.

  *  *  *  *  *  *
  Footnote: 1 ka. tiṭṭhe 2 Sī.,Ma. assāsapassāse sannirujjhitvā
  3 ka. ummujjananimmujjanampi, khu.u. 25/9/10
-------------------------------------------------
[page 079]
       Osiñcantīti keci gayāya udakaṁ hatthena gahetvā attano sīse ca
  sarīre ca osiñcanti, apare ghaṭehi udakaṁ gahetvā tīre ṭhatvā tathā karonti.
  Aggiṁ juhantīti keci gayātīre vediṁ sajjetvā dhūmadabbipūjādike upakaraṇe
  upanetvā aggihutaṁ juhanti aggihutaṁ paricaranti. 1- Iminā suddhīti iminā
  gayāyaṁ ummujjanādinā aggiparicaraṇena ca pāpamalato suddhi pāpapavāhanā saṁsārasuddhi
  eva vā hotīti evaṁdiṭṭhikā hutvāti attho.
       Ummujjanādi cettha nidassanamattaṁ vuttanti daṭṭhabbaṁ. Tesu hi keci
  udakavāsaṁ vasanti, keci udakañjaliṁ denti, keci tasmiṁ udake ṭhatvā candimasūriye
  anuparivattanti, keci anekasahassavāraṁ sāvittiādike japanti, keci "inda
  āgacchā"tiādinā vijjājapaṁ 2- avhāyanti, keci mahatupaṭṭhānaṁ karonti, evañca
  karontā keci otaranti, keci uttaranti, keci uttaritvā suddhikāacamanaṁ
  karonti, keci antoudake ṭhitā tantī vādenti, vīṇaṁ 3- vādentīti evamādikā
  nānappakārakiriyā dassenti. Yasmā vā te evarūpā vikārakiriyā karontāpi
  tasmiṁ udake nimmujjanummujjanapubbakameva karonti, tasmā taṁ sabbaṁ
  nimmujjanummujjanantogadhameva katvā "ummujjantī"tipiādi vuttaṁ. Evaṁ tattha
  ākulabyākule vattamāne uparipabbate ṭhito bhagavā tesaṁ taṁ kolāhalaṁ sutvā "kinnu
  kho etan"ti olokento taṁ kiriyāvikāraṁ addasa, taṁ sandhāya vuttaṁ "addasā
  kho bhagavā .pe. Iminā suddhī"ti, taṁ vuttatthameva.
       Etamatthaṁ viditvāti etaṁ atthaṁ udakorohanādiasuddhimagge tesaṁ
  suddhimaggaparāmasanaṁ saccādike ca suddhimagge attano aviparītāvabodhaṁ sabbākārato
  viditvā. Imaṁ udānanti imaṁ udakasuddhiyā asuddhimaggabhāvadīpakaṁ 4-
  saccādidhammānañca yāthāvato suddhimaggabhāvadīpakaṁ udānaṁ udānesi.

  *  *  *  *  *  *
  Footnote: 1 Sī. parijjahanti 2 si. visamucchājapaṁ, ka. viccojasaṁ
  3 ka. sītagaddhitā dantavīṇaṁ 4 ka. udakasuddhikamaggabhāvadīpakaṁ
-------------------------------------------------
[page 080]
       Tattha na udakena suci hotīti ettha udakenāti udakummujjanādinā.
  Udakummujjanādi hi idha uttarapadalopena "udakan"ti vuttaṁ yathā rūpabhavo
  rūpanti. Athavā udakenāti ummujjanādikiriyāya sādhanabhūtena udakena suci
  sattassa suddhi nāma na hoti, natthīti attho. Athavā sucīti tena yathāvuttena
  udakena suci pāpamalato suddho nāma satto na hoti. Kasmā? bahvettha
  nhāyatī jano. Yadi hi udakorohanādinā yathāvuttena pāpasuddhi nāma siyā,
  bahu ettha udake jano nhāyati, mātughātādipāpakammakārī añño ca
  gomahiṁsādiko antamaso macchakacchape upādāya, tassa sabbassāpi pāpasuddhi
  siyā, na panevaṁ hoti. Kasmā? nhānassa pāpahetūnaṁ appaṭipakkhabhāvato. Yaṁ
  hi yaṁ vināseti, so tassa paṭipakkho yathā āloko andhakārassa, vijjā ca
  avijjāya, na evaṁ nhānaṁ pāpassa. Tasmā niṭṭhamettha gantabbaṁ "na udakena
  suci hotī"ti.
       Yena pana suci hoti, taṁ dassetuṁ "yamhi saccañcā"tiādimāha. Tattha
  yamhīti yasmiṁ puggale. Saccanti vacīsaccañceva viratisaccañca. Athavā saccanti
  ñāṇasaccañceva paramatthasaccañca. Dhammoti ariyamaggadhammo phaladhammo ca, so
  sabbopi yasmiṁ puggale upalabbhati, so suci so ca brāhmaṇoti so
  ariyapuggalo visesato khīṇāsavo accantasuddhiyā suci ca brāhmaṇo cāti.
  Kasmā panettha saccaṁ dhammato visuṁ katvā gahitaṁ? saccassa bahūpakārattā. Tathā
  Hi "saccaṁ ve amatā vācā. 1- Saccaṁ have sādhutaraṁ rasānaṁ, 2- sacce atthe ca
  dhamme ca, āhu santo patiṭṭhitā. 1- Sacce ṭhitā samaṇabrāhmaṇā cā"tiādinā 3-
  anekesu suttapadesu saccaguṇā pakāsitā. Saccavipariyassa ca "ekaṁ dhammaṁ

  *  *  *  *  *  *
  Footnote: 1 khu.su. 25/456/419 2 saṁ.sa. 15/246/258, khu.su. 25/184/370
  3 khu.jā. 28/358/140 (syā)
-------------------------------------------------
[page 081]
  Atītassa, musāvādissa jantuno. 1- Abhūtavādī nirayaṁ upetī"ti 2- ca ādinā
  pakāsitāti.
                        Navamasuttavaṇṇanā niṭṭhitā.
                          ---------------
                         10. Bāhiyasuttavaṇṇanā
       [10] Dasame bāhiyoti tassa nāmaṁ. Dārucīriyoti dārumayacīro. Suppāraketi 3-
  evaṁnāmake paṭṭane vasati. Ko panāyaṁ bāhiyo, kathañca dārucīriyo 4- ahosi,
  kathaṁ suppārake paṭṭane paṭivasatīti?
       tatrāyaṁ anupubbīkathā:- ito kira kappasatasahassamatthake
  padumuttarasammāsambuddhakāle eko kulaputto haṁsavatīnagare dasabalassa dhammadesanaṁ
  suṇanto satthāraṁ ekaṁ bhikkhuṁ khippābhiññānaṁ etadagge ṭhapentaṁ disvā
  "mahā vatāyaṁ 5- bhikkhu, yo satthārā evaṁ etadagge ṭhapīyati, aho vatāhampi
  anāgate evarūpassa sammāsambuddhassa sāsane pabbajitvā satthārā edise
  ṭhāne etadagge ṭhapetabbo bhaveyyaṁ yathāyaṁ bhikkhū"ti taṁ ṭhānantaraṁ patthetvā
  tadanurūpaṁ adhikārakammaṁ katvā yāvajīvaṁ puññaṁ katvā saggaparāyaṇo hutvā
  devamanussesu saṁsaranto kassapadasabalassa sāsane pabbajitvā paripuṇṇasīlo
  samaṇadhammaṁ karonatova jīvitakkhayaṁ patvā devaloke nibbatti. So ekaṁ buddhantaraṁ
  devaloke vasitvā imasmiṁ buddhuppāde bāhiyaraṭṭhe kulagehe paṭisandhiṁ gaṇhi,
  taṁ bāhiyaraṭṭhe jātattā bāhiyoti sañjāniṁsu. So vayappatto gharāvāsaṁ
  vasanto vaṇijjatthāya bahūnaṁ bhaṇḍānaṁ nāvaṁ pūretvā samuddaṁ pavisitvā
  aparāparaṁ sañcaranto satta vāre saddhiṁyeva parisāya attano 6- nagaraṁ upagañchi.

  *  *  *  *  *  *
  Footnote: 1 khuḍha. 25/176/48 2 khuḍha. 25/306/69
  3 Ma. suppādaketi, khu.u. 25/10/101 4 Ma.,ka. dārucīradharo
  5 Ma. lābhā vatāyaṁ, ka. uḷāro vatāyaṁ
  6 Sī. siddhatthova attano, ka.siddhiyātro ca attano
-------------------------------------------------
[page 082]
       Aṭṭhamavāre pana "suvaṇṇabhūmiṁ gamissāmī"ti āropitabhaṇḍo nāvaṁ abhiruhi.
  Nāvā mahāsamuddaṁ ajjhogāhetvā icchitappadesaṁ appatvāva samuddamajjhe
  vipannā. Mahājano macchakacchapabhakkho ahosi. Bāhiyo pana ekaṁ nāvāphalakaṁ
  gahetvā taranto ūmivegena mandamandaṁ khipamāno sattame divase suppārakapaṭṭanasamīpe
  tīraṁ pāpuṇi. So vatthānaṁ bhassitvā 1- samudde patitattā jātarūpeneva
  samuddatīre nipanno parissamaṁ vinodetvā assāsamattaṁ labhitvā uṭṭhāya
  lajjāya gumbantaraṁ pavisitvā acchādanaṁ 2- aññaṁ kiñci apassanto akkanāḷāni
  chinditvā vākehi paliveṭhetvā nivāsanapārupanāni 3- katvā acchādesi. Keci
  pana "dāruphalakāni vijjhitvā vākena āvuṇitvā nivāsanapārupanaṁ katvā
  acchādesī"ti vadanti. Evaṁ sabbathāpi dārumayacīradhāritāya "dārucīriyo"ti
  purimavohārena "bāhiyo"ti ca paññāyittha.
       Taṁ ekaṁ kapālaṁ gahetvā vuttaniyāmena suppārakapaṭṭane piṇḍāya carantaṁ
  disvā manussā cintesuṁ "sace loke arahanto nāma honti, evaṁvidhehi
  bhavitabbaṁ, kinnu kho ayaṁ ayyo vatthaṁ dīyamānaṁ gaṇheyya, udāhu appicchatāya
  na gaṇheyyā"ti vīmaṁsantā nānādisāhi vatthāni upanesuṁ. So cintesi "sacāhaṁ
  iminā niyāmena nāgamissaṁ, nayime evaṁ mayi pasīdeyyuṁ, yannūnāhaṁ imāni
  paṭikkhipitvā imināva nīhārena vihareyyaṁ, evaṁ me lābhasakkāro uppajjissatī"ti.
  So evaṁ cintetvā kohaññe ṭhatvā vatthāni na paṭiggaṇhi. Manussā "aho
  appiccho vatāyaṁ ayyo"ti bhiyyoso mattāya pasannamānasā mahantaṁ
  sakkārasammānaṁ kariṁsu.
       Sopi bhattakiccaṁ katvā avidūraṭṭhāne ekaṁ devāyatanaṁ agamāsi. Mahājano
  tena saddhiṁ eva gantvā taṁ devāyatanaṁ paṭijaggitvā adāsi. So "ime mayhaṁ

  *  *  *  *  *  *
  Footnote: 1 Ma. galitvā 2 ka. kopinacchādanaṁ
  3 chaṂa. nivāsanapāvuraṇāni, evamuparipi
-------------------------------------------------
[page 083]
  Cīradhāraṇamatte pasīditvā evaṁvidhaṁ sakkārasammānaṁ karonti, etesaṁ mayā
  ukkaṭṭhavuttinā bhavituṁ vaṭṭatī"ti sallahukaparikkhāro appicchova hutvā vihāsi.
  "arahā"ti Pana tehi sambhāvīyamāno "arahā"ti attānaṁ amaññi, uparūpari
  cassa sakkāragarukāro abhivaḍḍhi, lābhī ca ahosi uḷārānaṁ paccayānaṁ. Tena
  vuttaṁ "tena kho pana samayena bāhiyo dārucīriyo suppārake paṭivasati samuddatīre
  sakkato hoti 1- garukato"tiādi.
       Tattha sakkatoti sakkaccaṁ ādarena upaṭṭhānavasena sakkato. Garukatoti
  guṇavisesayuttoti adhippāyena pāsāṇacchattaṁ viya garukaraṇavasena garukato.
  Mānitoti manasā sambhāvanavasena mānito. Pūjitoti pupphagandhādīhi pūjāvasena
  pūjito. Apacitoti abhippasannacittehi maggadānāasanābhiharaṇādivasena apacito.
  Lābhī cīvara .pe. Parikkhārānanti paṇītappaṇītānaṁ uparūpari upanīyamānānaṁ
  cīvarādīnaṁ catunnaṁ paccayānaṁ labhanavasena lābhī.
       Aparo nayo:- sakkatoti sakkārappatto. Garukatoti garukārappatto.
  Mānitoti bahumānito manasā piyāyito ca. Pūjitoti catupaccayābhipūjāya pūjito.
  Apacitoti apacāyanappatto. Yassa hi cattāro paccaye sakkatvā suabhisaṅkhate
  paṇītappaṇīte denti, so sakkato. Yasmiṁ garubhāvaṁ paccupaṭṭhapetvā denti, so
  garukato, yaṁ manasā piyāyanti bahumaññanti ca, so mānito. Yassa sabbametaṁ 2-
  pūjanavasena karonti, so pūjito. Yassa abhivādanapaccuṭṭhānañjalikammādivasena
  paramanipaccakāraṁ karonti, so apacito. Bāhiyassa pana te
  sabbametaṁ 2- akaṁsu. Tena vuttaṁ "bāhiyo dārucīriyo suppārake paṭivasati
  sakkato"tiādi. Ettha ca cīvaraṁ so aggaṇhantopi "ehi bhante imaṁ vatthaṁ
  paṭiggaṇhāhī"ti upanāmanavasena cīvarassāpi "lābhī"tveva vutto.

  *  *  *  *  *  *
  Footnote: 1 chaṂa. ayaṁ pāṭho na dissati 2 chaṂa. sabbampetaṁ
-------------------------------------------------
[page 084]
       Rahogatassāti rahasi gatassa. Paṭisallīnassāti ekībhūtassa bahūhi manussehi
  "arahā"ti vuccamānassa tassa idāni vuccamānākārena cetaso parivitakko
  udapādi cittassa micchāsaṅkappo uppajji. Kathaṁ? ye kho keci loke
  arahanto vā arahattamaggaṁ vā samāpannā, ahaṁ tesaṁ aññataroti. Tassattho:-
  ye imasmiṁ sattaloke kilesārīnaṁ hatattā pūjāsakkārādīnañca arahabhāvena
  arahanto, ye kilesārīnaṁ 1- hananena arahattamaggaṁ samāpannā, tesu ahaṁ ekoti.
       Purāṇasālohitāti purimasmiṁ bhave sālohitā bandhusadisā 2- ekato
  katasamaṇadhammā devatā. Keci pana "purāṇasālohitāti purāṇakāle bhavantare
  sālohitā mātubhūtā ekā devatā"ti vadanti, taṁ aṭṭhakathāyaṁ paṭikkhipitvā
  purimoyevattho gahito.
       Pubbe kira kassapadasabalassa sāsane osakkamāne sāmaṇerādīnaṁ
  vippakāraṁ disvā satta bhikkhū saṁvegappattā "yāva sāsanaṁ na antaradhāyati, tāva
  attano patiṭṭhaṁ karissāmā"ti suvaṇṇacetiyaṁ vanditvā araññaṁ paviṭṭhā ekaṁ
  pabbataṁ disvā "jīvite sālayā nivattantu, nirālayā imaṁ pabbataṁ abhiruhantū"ti
  vatvā nisseṇiṁ bandhitvā sabbe taṁ pabbataṁ abhiruyha nisseṇiṁ pātetvā
  samaṇadhammaṁ kariṁsu. Tesu saṁghatthero ekarattātikkameneva arahattaṁ pāpuṇi. So
  uttarakuruto piṇḍapātaṁ ānetvā te bhikkhū āha "āvuso ito piṇḍapātaṁ
  paribhuñjathā"ti. Te "tumhe bhante attano ānubhāvena evaṁ akattha, mayampi
  sace tumhe viya visesaṁ nibbattessāma, sayameva āharitvā bhuñjissāmā"ti
  bhuñjituṁ na icchiṁsu. Tato dutiyadivase dutiyatthero anāgāmiphalaṁ pāpuṇi, sopi
  tatheva piṇḍapātamādāya tattha gantvā itare nimantesi, tepi tatheva paṭikkhipiṁsu.

  *  *  *  *  *  *
  Footnote: 1 ka. vā tesaṁ kilesārīnaṁ 2 Sī. purimasmiṁ bhave lohitabaddhaparisā
-------------------------------------------------
[page 085]
  Tesu arahattappatto parinibbāyi, anāgāmī suddhāvāsabhūmiyaṁ nibbatti. Itare
  pana pañca janā ghaṭentā vāyamantāpi visesaṁ nibbattetuṁ nāsakkhiṁsu. Te
  asakkontā tattheva parisussitvā devaloke nibbattā ekaṁ buddhantaraṁ
  devesuyeva saṁsaritvā imasmiṁ buddhuppāde devalokato cavitvā tattha tattha
  kulaghare nibbattiṁsu. Tesu hi eko pukkusāti 1- rājā ahosi, eko kumārakassapo,
  eko dabbo mallaputto, eko sabhiyo paribbājako, eko bāhiyo dārucīriyo.
  Tattha yo so anāgāmī brahmaloke nibbatto, taṁ sandhāyetaṁ vuttaṁ "purāṇasālohitā
  devatā"ti. Devaputtopi hi devadhītā viya devo eva devatāti katvā
  devatāti vuccati "athakho aññatarā devatā"tiādīsu viya. Idha pana brahmā
  devatāti adhippeto.
       Tassa hi brahmuno tattha nibbattasamanantarameva attano brahmasampattiṁ
  oloketvā āgataṭṭhānaṁ āvajjentassa sattannaṁ janānaṁ pabbataṁ āruyha
  samaṇadhammakaraṇaṁ, tatthekassa parinibbutabhāvo, anāgāmiphalaṁ patvā attano ca
  ettha nibbattabhāvo upaṭṭhāsi. So "kattha nu kho itare pañca janā"ti
  āvajjento kāmāvacaradevaloke tesaṁ nibbattabhāvaṁ ñatvā aparabhāge kālānukālaṁ
  "kinnu kho karontī"ti tesaṁ pavattiṁ oloketiyeva. Imasmiṁ pana kāle "kahaṁ
  nu kho"ti āvajjento bāhiyaṁ suppārakapaṭṭanaṁ upanissāya dārucīradhāriṁ
  kohaññena jīvikaṁ kappentaṁ disvā "ayaṁ mayā saddhiṁ pubbe nisseṇiṁ
  bandhitvā pabbataṁ abhiruhitvā samaṇadhammaṁ karonto atisallekhavuttiyā jīvite
  anapekkho arahatāpi ābhataṁ piṇḍapātaṁ aparibhuñjitvā idāni sambhāvanādhippāyo
  anarahāva arahattaṁ paṭijānitvā vicarati lābhasakkārasilokaṁ nikāmayamāno,
  dasabalassa ca nibbattabhāvaṁ na jānāti, handa naṁ saṁvejetvā buddhuppādaṁ

  *  *  *  *  *  *
  Footnote: 1 chaṂa. pakkusāti
-------------------------------------------------
[page 086]
  Jānāpessāmī"ti tāvadeva brahmalokato otaritvā rattibhāge suppārakapaṭṭane
  dārucīriyassa 1- sammukhe pāturahosi. Bāhiyo attano vasanaṭṭhāne uḷārobhāsaṁ
  disvā "kinnu kho etan"ti bahi nikkhamitvā olokento ākāse ṭhitaṁ
  mahābrahmānaṁ disvā añjaliṁpaggayha "ke tumhe"ti pucchi. Athassa so brahmā
  "ahante porāṇakasahāyo tadā anāgāmiphalaṁ patvā brahmaloke nibbatto,
  tvampana kiñci visesaṁ nibbattetuṁ asakkonto tadā puthujjanakālakiriyaṁ katvā
  saṁsaranto idāni titthiyavesadhārī anarahāva samāno `arahā ahan'ti imaṁ laddhiṁ
  gahetvā vicarasīti ñatvā āgato, neva kho tvaṁ bāhiya arahā, paṭinissajjetaṁ
  pāpakaṁ diṭṭhigataṁ, mā te ahosi dīgharattaṁ ahitāya dukkhāya, sammāsambuddho
  loke uppanno. So hi bhagavā arahā, gaccha naṁ payirupāsassū"ti āha. Tena
  vuttaṁ "athakho bāhiyassa dārucīriyassa purāṇasālohitā devatā"tiādi.
       Tattha anukampikāti anuggahasīlā karuṇādhikā. Atthakāmāti hitakāmā
  mettādhikā. Purimapadena cettha bāhiyassa dukkhāpanayanakāmataṁ tassā devatāya
  dasseti, pacchimena hitūpasaṁhāraṁ. Cetasāti attano cittena, cetosīsena cettha
  cetopariyañāṇaṁ gahitanti veditabbaṁ. Cetoparivitakkanti tassa cittappavattiṁ.
  Aññāyāti jānitvā. Tenupasaṅkamīti veyyathāpi nāma balavā puriso samiñjitaṁ
  vā bāhaṁ pasāreyya, pasāritaṁ vā bāhaṁ samiñjeyya, evameva brahmaloke
  antarahito bāhiyassa purato pātubhavanavasena upasaṅkami. Etadavocāti "ye kho
  keci loke arahanto vā"tiādipavattamicchaparivitakkaṁ bāhiyaṁ sahoḍhaṁ 2- coraṁ
  gaṇaṁhanto viya "neva kho tvaṁ bāhiya arahā"tiādikaṁ etaṁ idāni vuccamānaṁ
  vacanaṁ brahmā avoca. Neva kho tvaṁ bāhiya arahāti etena tadā bāhiyassa
  asekkhabhāvaṁ paṭikkhipati, nāpi arahattamaggaṁ vā samāpannoti etena sekkhabhāvaṁ,

  *  *  *  *  *  *
  Footnote: 1 ka. dāruācīrikassa 2 Sī. sabhaṇḍaṁ
-------------------------------------------------
[page 087]
  Ubhayenapissa anariyabhāvameva dīpeti. Sāpi te paṭipadā natthi, yāya tvaṁ arahā
  vā assa arahattamaggaṁ vā samāpannoti iminā panassa kalyāṇaputhujjanabhāvampi
  paṭikkhipati. Tattha paṭipadāti sīlavisuddhiādayo cha visuddhiyo. Paṭipajjati etāya
  ariyamaggeti paṭipadā. Assāti bhaveyyāsi.
       Ayañcassa arahattādhimāno kiṁ nissāya uppannoti? "appicchatāya
  Santuṭṭhitāya sallekhatāya dīgharattaṁ katādhikārattā tadaṅgappahānavasena kilesānaṁ
  vihatattā arahattādhimāno uppanno"ti keci vadanti. Apare panāhu "bāhiyo
  paṭhamādijjhānacatukkalābhī, tasmāssa vikkhambhanappahānena kilesānaṁ asamudācārato
  arahattādhimāno uppajjatī"ti. Tadubhayampi tesaṁ matimattameva "sambhāvanādhippāyo
  lābhasakkārasilokaṁ nikāmayamāno"ti ca aṭṭhakathāyaṁ āgatattā. Tasmā
  vuttanayenevettha attho veditabbo.
       Atha bāhiyo ākāse ṭhatvā kathentaṁ mahābrahmānaṁ oloketvā cintesi
  "aho bhāriyaṁ vata kammaṁ, yamahaṁ arahāti cintesiṁ, ayañca `arahattagāminī
  paṭipadāpi te natthī'ti vadati, atthi nu kho loke koci arahā"ti. Atha naṁ pucchi.
  Tena vuttaṁ "atha ke carahi devate 1- loke arahanto vā arahattamaggaṁ vā
  samāpannā"ti.
       Tattha athāti pucchārambhe nipāto. Ke carahīti ke etarahi. Loketi okāsaloke
  ayaṁ hettha adhippāyo:- bhājanalokabhūte sakalajambudīpatale kasmiṁ ṭhāne 2-
  arahanto vā arahattamaggaṁ vā samāpānnā etarahi viharanti, yattha mayante
  upasaṅkamitvā tesaṁ ovāde ṭhatvā vaṭṭadukkhato muñcissāmāti. Uttaresūti
  suppārakapaṭṭanato pubbuttaradisābhāgaṁ sandhāya vuttaṁ.

  *  *  *  *  *  *
  Footnote: 1 Ma. sadevake 2 Ma. asukasmiṁ ṭhāne
-------------------------------------------------
[page 088]
       Arahanti ārakattā arahaṁ. Ārakā hi so sabbakilesehi suvidūravidūre
  ṭhito maggena savāsanānaṁ kilesānaṁ viddhaṁsitattā. Arīnaṁ vā hatattā arahaṁ.
  Bhagavatā hi kilesārayo anavasesato ariyamaggena hatā samucchinnāti. Arānaṁ vā
  hatattā arahaṁ. Yañca avijjābhavataṇhāmayanābhi puññādiabhisaṅkhārāraṁ jarāmaraṇanemi
  āsavasamudayamayena akkhena vijjhitvā tibhavarathe samāyojitaṁ anādikālappavattaṁ
  saṁsāracakkaṁ, tassānena bodhimaṇḍe vīriyapādehi sīlapaṭhaviyaṁ patiṭṭhāya saddhāhatthena
  kammakkhayakarañāṇapharasuṁ gahetvā sabbepi arā hatā vihatā viddhaṁsitāti. Arahatīti
  vā arahaṁ. Bhagavā hi sadevake loke aggadakkhiṇeyyattā uḷāre cīvarādipaccaye
  pūjāvisesañca arahati. Rahābhāvato vā arahaṁ. Tathāgato hi sabbaso
  samucchinnarāgādikilesattā pāpakilesassāpi asambhavato pāpakaraṇe rahābhāvatopi arahanti
  vuccati.
       Sammā sāmañca sabbadhammānaṁ buddhattā sammāsambuddho. Bhagavā hi
  abhiññeyye dhamme abhiññeyyato, pariññeyye dhamme pariññeyyato, pahātabbe
  dhamme pahātabbato, sacchikātabbe dhamme sacchikātabbato, bhāvetabbe bhāvetabbato
  abhisambujjhi. Vuttañhetaṁ:-
              "abhiññeyyaṁ abhiññātaṁ bhāvetabbañca bhāvitaṁ
               pahātabbaṁ pahīnamme tasmā buddhosmi brāhmaṇā"ti 1-
       apica kusale dhamme anavajjasukhavipākato, akusale dhamme
  sāvajjadukkhavipākatotiādinā sabbattikadukādivasena 2- ayamattho netabbo. Iti
  aviparītaṁ sayambhuñāṇena sabbākārato sabbadhammānaṁ abhisambuddhattā sammāsambuddhoti
  ayamettha saṅkhePo. Vitthāro pana visuddhimagge 3- āgatanayeneva veditabbo.
  Arahattāyāti aggaphalapaṭilābhāya. Dhammaṁ desetīti ādikalyāṇādiguṇavisesayuttaṁ

  *  *  *  *  *  *
  Footnote: 1 khu.su. 25/564/448,MaṂa. 13/399/385 2 Sī. sabbākāravasena
  3 visudadhi. 1/258 (syā)
-------------------------------------------------
[page 089]
  Sīlādipaṭipadādhammaṁ samathavipassanādhammameva vā veneyyajjhāsayānurūpaṁ upadisati
  katheti.
       Saṁvejitoti "dhiratthu vata bho puthujjanabhāvassa, yenāhaṁ anarahāva samāno
  arahāti amaññiṁ, sammāsambuddhañca loke uppajjitvā dhammaṁ desentaṁ na jāniṁ,
  dujjānaṁ kho panid jīvitaṁ, dujjānaṁ maraṇan"ti saṁvegamāpādito, devatāvacanena
  yathāvuttenākārena saṁviggamānasoti attho. Tāvadevāti tasmiṁyeva khaṇe. Suppārakā
  pakkāmīti buddhoti nāmasavanena 1- uppannāya buddhārammaṇāya pītiyā saṁvegena
  ca codiyamānahadayo suppārakapaṭṭanato sāvatthiṁ uddissa pakkanto. Sabbattha
  ekarattiparivāsenāti sabbasmiṁ magge ekarattivāseneva agamāsi. Suppārakapaṭkanato
  hi sāvatthī vīsayojanasate hoti, tañcāyaṁ ettakaṁ addhānaṁ ekarattivāsena
  agamāsi. Yathā suppārakato nikkhanto, tadaheva sāvatthiṁ sampattoti.
       Kathampanāyaṁ evaṁ agamāsi? devatānubhāvena, "buddhānubhāvenā"tipi vadanti.
  "sabbattha Ekarattiparivāsenā"ti pana vuttattā maggassa ca vīsayojanasatikattā
  antarāmagge gāmanigamarājadhānīsu yattha yattha rattiyaṁ vasati, tattha tattha dutiyaṁ
  aruṇaṁ anuṭṭhāpetvā sabbattha ekarattivāseneva sāvatthiṁ upasaṅkamīti ayamattho
  dīpito hotīti. Nayidaṁ evaṁ daṭṭhabbaṁ. Sabbasmimpi 2- vīsayojanasatike magge
  ekarattivāsenāti issa atthassa adhippetattā. Ekarattimattaṁ so sakalasmiṁ
  tasmiṁ magge vasitvā pacchimadivase pubbaṇhasamaye sāvatthiṁ anuppattoti.
       Bhagavāpi bāhiyassa āgamanaṁ ñatvā "na tāvassa indriyāni paripākaṁ
  gatāni. Khaṇantare pana paripākaṁ gamissantī"ti tassa indriyānaṁ paripākaṁ
  āgamayamāno mahābhikkhusaṁghaparivuto tasmiṁ khaṇe sāvatthiṁ piṇḍāya pāvisi. So ca

  *  *  *  *  *  *
  Footnote: 1 chaṂa. nāmampi savanena 2 chaṂa. sabbasmiṁ
-------------------------------------------------
[page 090]
  Jetavanaṁ pavisitvā bhuttapātarāse kāyālasiyavimocanatthaṁ abbhokāse caṅkamante
  sambahule bhikkhū passitvā "kahaṁ nu kho etarahi bhagavā"ti pucchi. Bhikkhū "bhagavā
  sāvatthiṁ piṇḍāya paviṭiṭho"ti vatvā pucchiṁsu "tvaṁ pana kuto āgato"ti.
  Suppārakapaṭṭanato āgatomhīti. Dūratosi āgato, nisīda tāva pāde dhovitvā makkhetvā
  thokaṁ vissamāhi, āgatakāle satthāraṁ dakkhasīti. "ahambhante Attano jīvitantarāyaṁ
  na jānāmi, ekarattenevamhi 1- katthacipi ciraṁ aṭṭhatvā anisīditvā vīsayojanasatikaṁ
  maggaṁ āgato, satthāraṁ passitvāva vissamissāmī"ti vatvā taramānarūpo sāvatthiṁ
  pavisitvā anopamāya buddhasiriyā virocamānaṁ bhagavantaṁ passi. Tena vuttaṁ "tena
  kho pana samayena sambahulā bhikkhū abbhokāse caṅkamanti. Athakho bāhiyo
  dārucīriyo yena te bhikkhū tenupasaṅkamī"tiādi.
       Tattha kahanti kattha. Nūti saṁsaye, khoti padapūraṇe, kasmiṁ nu kho
  padeseti attho. Dassanakāmamhāti daṭṭhukāmā amha. 2- Mayaṁ hi taṁ bhagavantaṁ andho
  viya cakkhuṁ, badhiro viya sotaṁ, mūgo viya kalyāṇavākkaraṇaṁ, hatthapādavikalo viya
  hatthapāde, daliddo viya dhanasampadaṁ, 3- kantāraddhānaṁ paṭipanno viya khemantabhūmiṁ,
  rogābhibhūto viya ārogyaṁ, mahāsamudde bhinnanāvo viya mahākullaṁ passituṁ
  upasaṅkamituñca icchāmāti dasseti. Taramānarūpoti taramānākāro.
       Pāsādikanti battiṁsamahāpurisalakkhaṇāsītianubyañjanabyāmappabhāketumālālaṅkatāya
  samantapāsādikāya attano sarīrasobhāsampattiyā rūpakāyadassanabyāvaṭassa
  janassa sabbabhāgato pasādāvahaṁ. Pasādanīyanti dasabalacatuvesārajjachāsādhāraṇañāṇa-
  aṭṭhārasāaveṇikabuddhadhammappabhutiaparimāṇaguṇagaṇasamannāgatāya dhammakāyasampattiyā
  sarikkhakajanassa pasādanīyaṁ pasīditabbayuttaṁ pasādārahaṁ vā. Santindriyanti

  *  *  *  *  *  *
  Footnote: 1 ka. katipayadivasehi 2 ka. dassanakāmāti daṭṭhukāmā 3 Sī. ratanasampadaṁ
-------------------------------------------------
[page 091]
  Cakkhvādipañcindriyalolabhāvāpagamanena vūpasantapañcindriyaṁ. Santamānasanti chaṭṭhassa
  manindriyassa nibbisevanabhāvūpagamanena vūpasantamānasaṁ. Uttamadamathasamathamanuppattanti
  lokuttarapaññāvimutticetovimuttisaṅkhātaṁ uttamaṁ damathaṁ samathañca anuppatvā
  adhigantvā ṭhitaṁ. Dantanti suparisuddhakāyasamācāratāya ceva hatthapādakukkuccābhāvato
  davādiabhāvato 1- ca kāyena dantaṁ. Guttanti suparisuddhavacīsamācāratāya ceva
  niratthakavācābhāvato davādiabhāvato 2- ca vācāya guttaṁ. Yatindriyanti
  suparisuddhamanosamācāratāya ariyiddhiyogena abyāvaṭāppaṭisaṅkhānupekkhābhāvato ca
  manindriyavasena yatindriyaṁ. Nāganti chandādivasena agamanato, pahīnānaṁ rāgādikilesānaṁ
  punānāgamanato, kassacipi āgussa sabbathāpi akaraṇato, punabbhavassa ca agamanatoti imehi
  kāraṇehi nāgaṁ. Ettha ca pāsādikanti iminā rūpakāyena bhagavato pamāṇabhūtataṁ
  dīpeti, pasādanīyanti iminā dhammakāyena, santindriyantiādinā sesehi
  pamāṇabhūtataṁ dīpeti. Tena catuppamāṇike lokasannivāse anavasesato sattānaṁ
  bhagavato pamāṇabhāvo pakāsitoti veditabbo.
       Evaṁbhūtañca bhagavantaṁ antaravīthiyaṁ gacchantaṁ disvā "cirassaṁ vata me
  sammāsambuddho diṭṭho"ti haṭṭhatuṭṭho pañcavaṇṇāya pītiyā nirantaraṁ phuṭṭhasarīro
  pītivipphāritavivaṭaniccalalocano diṭṭhaṭṭhānato paṭṭhāya oṇatasarīro bhagavato
  sarīrappabhāvemajjhaṁ ajjhogāhetvā tattha nimmujjanto bhagavato samīpaṁ upasaṅkamitvā
  pañcapatiṭṭhitena vanditvā bhagavato pāde sambāhanto paricumbanto "desetu
  me bhante bhagavā dhamman"ti āha. Tena vuttaṁ "bhagavato pāde sirasā
  nipatitvā bhagavantaṁ etadavoca `desetu me bhante bhagavā dhammaṁ, desetu sugato
  dhammaṁ, yaṁ mamassa dīgharattaṁ hitāya sukhāyā"ti.

  *  *  *  *  *  *
  Footnote: 1 Sī. tādibhāvato 2 Sī. davāravābhāvato
-------------------------------------------------
[page 092]
       Tattha sugatoti sobhanagamanattā, sundaraṁ ṭhānaṁ gatattā, sammāgatattā,
  sammāgadattā sugto. Gamanampi hi gatanti vuccati, tañca bhagavato sobhanaṁ parisuddhaṁ
  anavajjaṁ. Kiṁ pana tanti? ariyamaggo. Tena hesa gamanena khemaṁ disaṁ asajjamāno
  gato, aññepi gametīti sobhanagamanattā sugato. Sundarañcesa ṭhānaṁ amataṁ nibbānaṁ
  gatoti sundaraṁ ṭhānaṁ gatattā sugato. Sammā ca gatattā sugato tena tena
  maggena pahīne kilese puna apaccāgamanato. Vuttañhetaṁ:-
            "sotāpattimaggena ye kilesā pahīnā, te kilese na
         puneti na pacceti na paccāgacchatīti sugato. Sakadāgāmi .pe.
         Arahattamaggena .pe. Na paccāgacchatīti sugato"ti. 1-
       Athavā sammā gatattāti tīsupi avatthāsu sammāpaṭipattiyā gatattā,
  supaṭipannattāti attho. Dīpaṅkarapādamūlato hi paṭṭhāya yāva mahābodhimaṇḍā, tāva
  samatiṁsapāramipūritāya sammāpaṭittiyā ñātatthacariyāya lokatthacariyāya buddhatthacariyāya
  koṭiṁ pāpuṇitvā sabbalokassa hitasukhameva paribrūhanto sassataṁ ucchedaṁ kāmasukhaṁ
  attakilamathanti ime ante anupagacchantiyā anuttarāya bojjhaṅgabhāvanāsaṅkhātāya
  majjhimāya paṭipadāya ariyasaccesu tato paraṁ samadhigatadhammādhipateyyo 2-
  sabbasattesu avisayāya sammāpaṭipattiyā ca gato paṭipannoti evampi sammāgatattā
  sugato. Sammā cesa gadati yuttaṭṭhāne yuttameva vācaṁ bhāsatīti sugato. Vuttampi
  cetaṁ:-
            "kālavādī bhūtavādī atthavādī vinayavādī nidhānavatiṁ vācaṁ
         bhāsitā kālena sāpadesaṁ pariyantavatiṁ atthasañhitan"ti. 3-

  *  *  *  *  *  *
  Footnote: 1 khu. cūḷa. 30/192/99 2 Sī. samadhigatadhammādhipateyyāya 3 dī.Sī. 9/9/5,
  Ma.u. 14/14/13
-------------------------------------------------
[page 093]
       Aparampi vuttaṁ:-
            "yā sā vācā abhūtā atacchā anatthasañhitā, yā ca
         paresaṁ appiyā amanāpā, na tathāgato taṁ vācaṁ bhāsatī"tiādi. 1-
       Evaṁ sammā gadattāpi sugato.
       Yaṁ mamassa dīgharattaṁ hitāya sukhāyāti yaṁ dhammassa upadisanaṁ cirakālaṁ mama
  jhānavimokkhādihitāya tadadhigantabbasukhāya ca siyā. Akālo kho tāva bāhiyāti
  tava dhammadesanāya na tāva kāloti attho. Kiṁ pana bhagavato sattahitapaṭipattiyā
  akālopi nāma atthi, 2- yato bhagavā kālavādīti? vuccate:- kāloti cettha
  veneyyānaṁ indriyaparipākakālo adhippeto. Yasmā pana tadā bāhiyassa attano
  indriyānaṁ paripakkāparipakkabhāvo dubbiññeyyo, tasmā bhagavā taṁ avatvā
  attano antaravīthiyaṁ ṭhitabhāvamassa kāraṇaṁ apadisanto "antaragharaṁ paviṭṭhamhā"ti
  āha. Dujjānanti dubbiññeyyaṁ. Jīvitantarāyānanti jīvitassa antarāyakaradhammānaṁ
  vattanaṁ avattanaṁ vāti vattukāmo sambhamavasena "jīvitantarāyānan"ti āha. Tathā
  hi anekapaccayapaṭibaddhavuttijīvaṁ anekarūpā ca tadantarāyā. 3- Vuttaṁ hi:-
          "ajjeva kiccamātappaṁ ko jaññā maraṇaṁ suve
           na hi no saṅgarantena mahāsenena maccunā"ti. 4-
       Kasmā panāyaṁ jīvitantarāyameva tāva purakkharoti? nimittaññutāya
  adiṭṭhakosallena vā"ti 5- keci. Apare "devatāya santike jīvitantarāyassa
  sutattā"ti vadanti. Antimabhavikattā pana upanissayasampattiyā codiyamāno evamāha.
  Na hi tesaṁ appattārahattānaṁ jīvitakkhayo hoti. Kiṁ pana kāraṇā bhagavā tassa

  *  *  *  *  *  *
  Footnote: 1 MaṂa. 13/86/63 2 Ma. natthi 3 Sī. bādhakantarāyā
  4 Ma.u. 14/272/241 5 ariṭṭhakosallalena cāti (?)
-------------------------------------------------
[page 094]
  Dhammaṁ desetukāmova dvikkhattuṁ paṭikkhipi? evaṁ kirassa ahosi "imassa maṁ
  diṭṭhakālato paṭṭhāya sakalasarīraṁ pītiyā nirantaraṁ phuṭṭhaṁ, 1- atibalavā pītivego,
  dhammaṁ sutvāpi na tāva sakkhissati paṭivijjhituṁ. Yāva pana majjhattupekkhā saṇṭhāti,
  tāva tiṭṭhatu, vīsayojanasataṁ maggaṁ āgatattā darathopissa kāye balavā, sopi tāva
  paṭipassambhatū"ti. Tasmā dvikkhattuṁ paṭikkhipi. Keci pana "dhammassavane ādarajananatthaṁ
  bhagavā evamakāsī"ti vadanti. Tatiyavāraṁ yācito pana majjhattupekkhaṁ darathapaṭipassaddhiṁ
  paccupaṭṭhitañcassa jīvitantarāyaṁ disvā "idāni dhammadesanāya kālo"ti cintetvā
  "tasmā tihā"tiādinā 2- dhammadesanaṁ ārabhi.
       Tattha tasmāti yasmā tvaṁ ussukkajāto hutvā ativiya maṁ yācasi, yasmā
  vā jīvitantarāyānaṁ dujjānataṁ vadasi, indriyāni ca te paripākaṁ gatāni, tasmā.
  Tihāti nipātamattaṁ. Teti tayā. Evanti idāni vattabbākāraṁ vadati.
       Sikkhitabbanti adhisīlasikkhādīnaṁ tissannampi sikkhānaṁ vasena sikkhanaṁ
  kātabbaṁ. Yadā pana sikkhitabbaṁ, taṁ dassento "diṭṭhe diṭṭhamattaṁ
  bhavissatī"tiādimāha.
       Tattha diṭṭhe diṭṭhamattanti rūpāyatane cakkhuviññāṇena diṭṭhamattaṁ. Yathā
  hi cakkhuviññāṇaṁ rūpe rūpamattameva passati, na aniccādisabhāvaṁ, evaṁ sesaṁ.
  Cakkhudvārikaviññāṇena hi me diṭṭhamattameva bhavissatīti sikkhitabbanti attho. Athavā
  diṭṭhe diṭṭhaṁ nāma cakkhuviññāṇena rūpavijānananti attho. Mattanti pamāṇaṁ.
  Diṭṭhā mattā etassāti diṭṭhamattaṁ, cakkhuviññāṇamattameva cittaṁ bhavissatīti
  attho. Idaṁ vuttaṁ hoti:- yathā āpāthagate rūpe cakkhuviññāṇaṁ na rajjati na dussati
  na muyhati, evaṁ rāgādivirahena cakkhuviññāṇamattameva 3- me javanaṁ bhavissati,
  cakkhuviññāṇappamāṇeneva javanaṁ ṭhapessāmīti.

  *  *  *  *  *  *
  Footnote: 1 chaṂa. phuṭaṁ 2 khu.u. 25/10/102 3 Sī.Ṃa.,ka. cakkhuviññāṇena rajjanamattameva
-------------------------------------------------
[page 095]
       Athavā diṭṭhaṁ nāma cakkhuviññāṇena diṭṭhaṁ rūpaṁ, diṭṭhamattaṁ nāma tatheva
  uppannaṁ sampaṭicchanasantīraṇavoṭṭhabbanasaṅkhātaṁ cittattayaṁ. Yathā taṁ na rajjati
  na dussati na muyhati, evaṁ āpāthagate rūpe teneva sampaṭicchanādippamāṇena
  javanaṁ uppādessāmi, nāhantaṁ pamāṇaṁ atikkamitvā rajjanādivasena uppajjituṁ
  dassāmīti evamettha attho veditabbo. 1- Eseva nayo sutamute. Mutanti ca
  tadārammaṇaviññāṇehi saddhiṁ gandharasaphoṭṭhabbāyatanaṁ veditabbaṁ. Viññāte
  viññātamattanti ettha pana viññātaṁ nāma manodvārāvajjanena viññātārammaṇaṁ.
  Tasmiṁ viññāte viññātamattanti āvajjanappamāṇaṁ. Yathā āvajjanaṁ na rajjati na
  dussati na muyhati, evaṁ rajjanādivasena ca uppajjituṁ adatvā āvajjanappamāṇeneva
  cittaṁ ṭhapessāmīti ayamettha attho. Evañhi te bāhiya sikkhitabbanti
  evaṁ imāya paṭipadāya tayā bāhiya tissannaṁ sikkhānaṁ anuvattanavasena sikkhitabbaṁ.
       Iti bhagavā bāhiyassa saṅkhittarucitāya 2- chahi viññāṇakāyehi saddhiṁ
  chaḷārammaṇabhedabhinnaṁ vipassanāya visayaṁ diṭṭhādīhi catūhi koṭṭhāsehi vibhajitvā
  tatthassa ñātatīraṇapariññaṁ dasseti. Kathaṁ? ettha hi rūpāyatanaṁ passitabbaṭṭhena
  diṭṭhaṁ nāma, cakkhuviññāṇaṁ pana saddhiṁ taṁdvārikaviññāṇehi dassanaṭṭhena, tadubhayampi
  yathāpaccayaṁ pavattamānaṁ dhammamattameva, na ettha koci kattā vā kāretā vā,
  yato taṁ hutvā abhāvaṭṭhena aniccaṁ, udayabbayapaṭipīḷanaṭṭhena dukkhaṁ,
  avasavattanaṭṭhena anattāti kuto tattha paṇḍitassa rajjanādīnaṁ okāsoti. Ayaṁ
  hettha 3- adhippāyo sutādīsupi.
       Idāni ñātatīraṇapariññāsu patiṭṭhitassa upari saha maggamalena 4- pahānapariññaṁ
  dassetuṁ "yato kho te bāhiyā"tiādi āraddhaṁ. Tattha yatoti yadā,

  *  *  *  *  *  *
  Footnote: 1 chaṂa. daṭṭhabbo 2 Sī. cittarucitāya
  3 chaṂa. ayamettha 4 Sī. uparibhāgena, ka. upari saha malena
-------------------------------------------------
[page 096]
  Yasmā vā. Teti tava. Tatoti tadā, tasmā vā. Tenāti tena diṭṭhādinā,
  diṭṭhādipaṭibaddhena rāgādināvā. Idaṁ vuttaṁ hoti:- bāhiya tava yasmiṁ kāle
  yena vā kāraṇena diṭṭhādīsu mayā vuttavidhiṁ paṭipajjantassa aviparītasabhāvāvabodhena
  diṭṭhādimattaṁ bhavissati, tasmiṁ kāle tena vā kāraṇena diṭṭhādipaṭibaddhena
  rāgādinā saha na bhavissasi, ratto vā duṭṭho vā muḷho vā na bhavissasi,
  pahīnarāgādikattā tena vā diṭṭhādinā saha paṭibaddho na bhavissasīti. Tato
  tvaṁ bāhiya na tatthāti yadā yasmā vā tvaṁ tena rāgena vā ratto dosena
  vā duṭṭho mohena vā muḷho na bhavissasi, tadā tasmā vā tvaṁ tattha
  diṭṭhādike na bhavissasi, tasmiṁ diṭṭhe vā sutamutaviññāte vā "etaṁ mama,
  esohamasmi, eso me attā"ti taṇhāmānadiṭṭhīhi allīno patiṭṭhito na
  bhavissasi. Ettāvatā pahānapariññaṁ matthakaṁ pāpetvā khīṇāsavabhūmi dassitā.
       Tato tvaṁ bāhiya nevidha na huraṁ na ubhayamantarenāti yadā tvaṁ bāhiya
  tena rāgādinā tattha diṭṭhādīsu paṭibaddho na bhavissasi, tadā tvaṁ neva
  idhaloke na paraloke na ubhayatthāpi. Esevanto dukkhassāti kilesadukkhassa ca
  vaṭṭadukkhassa ca ayameva hi anto ayaṁ paricchedo 1- parivaṭumabhāvoti ayameva hi
  ettha attho. Ye pana "ubhayamantarenā"ti padaṁ gahetvā antarābhavaṁ nāma
  icchanti, tesaṁ taṁ micchā. Antarābhavassa hi bhāvo abhidhamme paṭikkhittoyeva.
  Antarenāti vacanaṁ pana vikappantaradīpanaṁ, tasmā ayamettha attho "neva idha na
  huraṁ aparo vikappo na ubhayan"ti.
       Athavā antarenāti vacanaṁ pana vikappantarābhāvadīpanaṁ, tassattho "neva
  idha na huraṁ ubhayamantare pana na aññaṁ ṭhānaṁ atthī"ti. Yepi ca

  *  *  *  *  *  *
  Footnote: 1 chaṂa. ayaṁ pāṭho na dissati
-------------------------------------------------
[page 097]
  "antarāparinibbāyī Sambhavesī"ti ca imesaṁ suttapadānaṁ atthaṁ ayoniso gahetvā
  "atthiyeva antarābhavo"ti vadanti, tepi yasmā avihādīsu tattha tattha āyuvemajjhaṁ
  anatikkamitvā antarā aggamaggādhigamena anavasesakilesaparinibbānena
  parinibbāyatīti antarāparinibbāyī, na antarābhavabhūtoti purissa suttapadassa attho.
  Pacchimassa ca ye bhūtā eva, na bhavissanti, te khīṇāsavā purimapade bhūtāti
  vuttā. Tabbiruddhatāya sambhavamesantīti sambhavesino, appahīnabhavasaṁyojanattā
  sekkhā puthujjanā ca. Catūsu vā yonīsu aṇḍajajalābujasattā yāva aṇḍakosaṁ
  vatthikosañca na bhindanti, tāva sambhavesī nāma, aṇḍakosato vatthikosato ca
  bahi nikkhantā bhūtā nāMa. Saṁsedajā opapātikā ca paṭhamacittakkhaṇe sambhavesī
  nāma, dutiyacittakkhaṇato paṭṭhāya bhūtā nāMa. Yena vā iriyāpathena jāyanti,
  yāva tato aññaṁ na pāpuṇanti, tāva sambhavesino, tato paraṁ bhūtāti attho.
  Tasmā natthīti paṭikkhipitabbā. Sati hi ujuke pāḷianugate atthe kiṁ
  aniddhāritasāmatthiyena antarābhavena parikappitena payojananti.
       Ye pana "santānavasena pavattamānānaṁ dhammānaṁ avicchedena desantaresu
  pātubhāvo diṭṭho, yathā taṁ vīhiādiaviññāṇakasantāne, evaṁ
  saviññāṇakasantānepi avicchedena desantaresu pātubhāvena bhavitabbaṁ. Ayañca nayo sati
  antarābhave yujjati, na aññathā"ti yuttiṁ vadanti. Tena hi iddhimato
  cetovasippattassa cittānugatikaṁ kāyaṁ adhiṭṭhahantassa khaṇena brahmalokato
  idhūpasaṅkamanena ito vā brahmalokagamanena yutti vattabbā. Yadi sabbattheva
  avicchinnadese dhammānaṁ pavatti icchitā, yadipi siyā iddhimantānaṁ iddhivisayo
  acinteyyoti. Taṁ idhāpi samānaṁ 1- "kammavipāko acinteyyo"ti vacanato. 2- Tasmā
  taṁ tesaṁ matimattameva. Acinteyyasabhāvā hi sabhāvadhammā, te katthaci paccayavasena

  *  *  *  *  *  *
  Footnote: 1 Ma. pamāṇaṁ 2 aṅa. catukka. 21/77/91
-------------------------------------------------
[page 098]
  Vicchinnadese pātubhavanti, katthaci avicchinnadese. Tathāhi mukhaghosādīhi paccayehi
  aññasmiṁ dese ādāsapabbatadesādike paṭibimbapaṭighosādikaṁ paccayuppannaṁ
  nibbattamānaṁ dissati, tasmā na sabbaṁ sabbattha upanetabbanti ayamettha
  saṅkhePo. Vitthāro pana paṭibimbassa udāharaṇabhāvasādhanādiko antarābhavakathāvicāro
  kathāvatthupakaraṇassa 1- ṭīkāyaṁ gahetabbo.
       Apare pana "idhāti kāmabhavo, huranti arūpabhavo, ubhayamantarenāti
  rūpabhavo vutto"ti. Aññe "idhāti ajjhattikāyatanāni, huranti bāhirāyatanāni,
  ubhayamantarenāti cittacetasikā"ti. "idhāti Vā paccayadhammā, huranti
  paccayuppannadhammā, ubhayamantarenāti paṇṇattidhammā vuttā"ti vadanti. Taṁ sabbaṁ
  aṭṭhakathāsu natthi. Evaṁ tāva "diṭṭhe diṭṭhamattaṁ bhavissatī"tiādinā diṭṭhādivasena
  catudhā tebhūmakadhammā saṅgahetabbā. Tattha subhasukhaniccāttaggāhaparivajjanamukhena
  asubhadukkhāniccānattānupassanā dassitāti heṭṭhimāhi visuddhīhi saddhiṁ saṅkhepeneva
  vipassanā kathitā. "tato Tvaṁ bāhiya na tenā"ti iminā rāgādīnaṁ
  samucchedassa adhippetattā maggo. "tato Tvaṁ bāhiya na tatthā"ti iminā phalaṁ.
  "nevidhā"tiādinā Anupādisesā nibbānadhātu kathitāti daṭṭhabbaṁ. Tena vuttaṁ
  "athakho bāhiyassa .pe. Āsavehi cittaṁ vimuccī"ti.
       Imāya saṅkhittapadāya desanāya tāvadevāti tasmiṁyeva khaṇe, na kālantare.
  Anupadāyāti aggahetvā. Āsavehīti ābhavaggaṁ āgotrabhuṁ savanato pavattanato
  cirapārivāsiyaṭṭhena madirādiāsavasadisatāya ca "āsavā"ti laddhanāmehi kāmarāgādīhi.
  Vimuccīti samucchedavimuttiyā ca paṭipassaddhivimuttiyā ca vimucci nissajji. So
  hi satthu dhammaṁ suṇanto eva sīlāni sodhetvā yathāladdhaṁ cittasamādhiṁ nissāya
  vipassanaṁ paṭṭhapetvā khippābhiññatāya tāvadeva sabbāsave khepetvā saha

  *  *  *  *  *  *
  Footnote: 1 abhi. 37/505/305
-------------------------------------------------
[page 099]
  Paṭisambhidāhi arahattaṁ pāpuṇi. So saṁsārasotaṁ chinditvā katavaṭṭapariyanto
  antimadehadharo hutvā ekūnavīsatiyā paccavekkhaṇāsu pavattāsu dhammatāya
  codiyamāno bhagavantaṁ pabbajjaṁ yāci. "paripuṇṇante Pattacīvaran"ti puṭṭho
  "na paripuṇṇan"ti āha. Atha naṁ satthā "tenahi pattacīvaraṁ pariyesā"ti vatvā
  pakkāmi. Tena vuttaṁ "athakho bhagavā .pe. Pakkāmī"ti.
       So kira kassapadasabalassa sāsane vīsavassasahassāni samaṇadhammaṁ karonto
  "bhikkhunā nāma attanā paccaye labhitvā yathādānaṁ karontena attanāva
  paribhuñjituṁ vaṭṭatī"ti ekassa bhikkhussapi pattena vā cīvarena vā saṅgahaṁ
  nākāsi, tenassa ehibhikkhūpasampadāya upanissayo nāhosi. Keci panāhu "so
  kira buddhasuññe loke coro hutvā dhanukalāpaṁ sannayhitvā araññe corikaṁ
  karonto ekaṁ paccekabuddhaṁ disvā pattacīvaralobhena taṁ usunā vijjhitvā
  pattacīvaraṁ gaṇhi, tenassa iddhimayapattacīvaraṁ na uppajjissatīti, satthā taṁ
  ñatvā ehibhikkhubhāvena pabbajjaṁ na adāsī"ti. Tampi pattacīvarapariyesanaṁ
  caramānaṁ ekā dhenu vegena āpatantī paharitvā jīvitakkhayaṁ pāpesi. Taṁ sandhāya
  vuttaṁ "athakho acirapakkantassa bhagavato bāhiyaṁ dārucīriyaṁ gāvī taruṇavacchā
  adhipatitvā jīvitā voropesī"ti.
       Tattha acirapakkantassāti na ciraṁ pakkantassa bhagavato. Gāvī taruṇavacchāti
  ekā yakkhinī taruṇavacchadhenurūpā. Adhipatitvāti abhibhavitvā madditvā. Jīvitā
  voropesīti purimasmiṁ attabhāve laddhāghātatāya diṭṭhamatteneva vericittaṁ
  uppādetvā siṅgena paharitvā jīvitā voropesi.
       Satthā piṇḍāya caritvā katabhattakicco sambahulehi bhikkhūhi saddhiṁ
  nagarato nikkhamanto bāhiyassa sarīraṁ saṅkāraṭṭhāne patitaṁ disvā bhikkhū
-------------------------------------------------
[page 100]
  Āṇāpesi "bhikkhave ekasmiṁ gehadvāre ṭhatvā mañcakaṁ āharāpetvā idaṁ
  sarīraṁ nagarato nīharitvā jhāpetvā thūpaṁ karothā"ti, bhikkhū tathā akaṁsu. Katvā
  ca pana vihāraṁ gantvā satthāraṁ upasaṅkamitvā attanā katakiccaṁ ārocetvā
  tassa abhisamparāyaṁ pucchiṁsu. Atha nesaṁ bhagavā tassa parinibbutabhāvaṁ ācikkhi.
  Bhikkhū "tumhe bhante `bāhiyo dārucīriyo arahattaṁ patto'ti vadatha, kadā so
  arahattaṁ patto"ti pucchiṁsu "mama dhammaṁ sutakāle"ti ca vutte "kadā panassa
  tumhehi dhammo kathito"ti. Piṇḍāya carantena ajjeva antaravīthiyaṁ ṭhatvāti.
  Appamattako so bhante tumhehi antaravīthiyaṁ ṭhatvā kathitadhammo, kathaṁ so tāvatakena
  visesaṁ nibbattesīti. "kiṁ Bhikkhave mama dhammaṁ `appaṁ vā bahuṁ vā'ti pamiṇatha,
  anekāni gāthāsahassānipi anatthasañhitāni na seyyo, atthanissitampana ekampi
  gāthāpadaṁ seyyo"ti dassento:-
               "sahassampi ce gāthā anatthapadasañhitā
                ekaṁ gāthāpadaṁ seyyo yaṁ sutvā upasammatī"ti 1-
  dhammapade imaṁ gāthaṁ vatvā "na kevalaṁ so parinibbānamattena, athakho mama
  sāvakānaṁ bhikkhūnaṁ khippābhiññānaṁ aggabhāvenapi pūjāraho"ti dassento
  "etadaggaṁ bhikkhave mama sāvakānaṁ bhikkhūnaṁ khippābhiññānaṁ, yadidaṁ bāhiyo
  dārucīriyo"ti 2- taṁ āyasmantaṁ etadagge ṭhapesi. Taṁ sandhāya vuttaṁ "athakho
  bhagavā sāvatthiyaṁ piṇḍāya caritvā .pe. Parinibbuto bhikkhave bāhiyo
  dārucīriyo"ti.
       Tattha pacchābhattanti bhattakiccato pacchā. Piṇḍapātapaṭikkantoti piṇḍa-
  pātapariyesanato paṭinivatto. Padadvayenāpi katabhattakiccoti vuttaṁ hoti. Nīharitvāti
  nagarato bahi netvā. Jhāpethāti dahatha. Thūpañcassa karothati assa bāhiyassa

  *  *  *  *  *  *
  Footnote: 1 khuḍha. 25/101/35 2 aṅ. ekaka. 20/216/25
-------------------------------------------------
[page 101]
  Sarīradhātuyo gahetvā cetiyañca karotha. Tattha kāraṇamāha "sabrahmacārī vo bhikkhave
  kālakato"ti. Tassattho:- yaṁ tumhe seṭṭhaṭṭhena brahmaṁ adhisīlādipaṭipattidhammaṁ
  sandiṭṭhaṁ caratha, taṁ so tumhehi samānaṁ brahmaṁ acarīti sabrahmacārī
  maraṇakālassa pattiyāva kālakato, tasmā taṁ mañcakena nīharitvā jhāpetha,
  thūpañcassa karothāti.
       Tassa kā gatīti pañcasu gatīsu tassa katamā gati upapattibhavabhūtā, gatīti
  vā nibbatti, ariyo puthujjano vāti kā niṭṭhāti attho. Abhisamparāyoti
  pecca bhavasampatti 1- bhavanirodho vā. Kiñcāpi tassa thūpakaraṇāṇattiyāva
  parinibbutabhāvo atthato pakāsito hoti, ye pana bhikkhū tattakena na jāniṁsu,
  te "tassa kā gatī"ti pucchiṁsu. Pākaṭataraṁ vā kārāpetukāmā tathā bhagavantaṁ
  pucchiṁsu.
       Paṇḍitoti aggamaggapaññāya adhigatattā paṇḍena ito gato pavattoti
  paṇḍito. Paccapādīti paṭipajji. Dhammassāti lokuttaradhammassa. Anudhammanti
  sīlavisuddhiādipaṭipadādhammaṁ. Athavā dhammassāti nibbānadhammassa. Anudhammanti
  ariyamaggaphaladhammaṁ. Na ca maṁ dhammādhikaraṇanti dhammadesanāhetu na ca maṁ vihesesi
  yathānusiṭṭhaṁ paṭipannattā. Yo hi satthu santike dhammaṁ sutvā kammaṭṭhānaṁ vā
  gahetvā yathānusiṭṭhaṁ na paṭipajjati, so satthāraṁ viheseti nāMa. Yaṁ sandhāya
  vuttaṁ "vihiṁsasaññī paguṇaṁ na bhāsiṁ, dhammaṁ paṇītaṁ manujesu brahme"ti. 2-
  Athavā na camaṁ dhammādhikaraṇanti na ca imaṁ dhammādhikaraṇaṁ. Idaṁ vuttaṁ hoti:-
  vaṭṭadukkhato niyyānahetubhūtaṁ imaṁ mama sāsanadhammaṁ supaṭipannattā na viheseti.
  Duppaṭipanno hi sāsanaṁ bhindanto satthu dhammasarīre pahāraṁ deti nāMa.

  *  *  *  *  *  *
  Footnote: 1 Sī. pañcabhavuppatti, chaṂa. pecca bhavuppatti
  2 viṃahā. 4/9/9, Maṃū. 12/283/244, MaṂa. 13/339/321
-------------------------------------------------
[page 102]
  Ayampana sammāpaṭipattiṁ matthakaṁ pāpetvā anupādisesāya nibbānadhātuyā
  parinibbāyi. Tena vuttaṁ "parinibbuto bhikkhave bāhiyo dārucīriyo"ti.
       Etamatthaṁ viditvāti etaṁ therassa bāhiyassa anupādisesāya nibbānadhātuyā
  parinibbutabhāvaṁ, tathā parinibbutānañca khīṇāsavānaṁ gatiyā pacurajanehi 1-
  dubbiññeyyabhāvaṁ sabbākārato viditvā. Imaṁ udānanti imaṁ
  patiṭṭhitaparinibbānānubhāvadīpakaṁ udānaṁ udānesi.
       Tattha yatthāti yasmiṁ nibbāne 2- āpo ca na gādhati, paṭhavī ca tejo
  ca vāyo ca na gādhati na patiṭṭhāti. Kasmā? nibbānassa asaṅkhatasabhāvattā.
  Na hi tattha saṅkhatadhammānaṁ lesopi sambhavati. Sukkāti sukkavaṇṇatāya 3- sukkāti
  laddhanāmā gahanakkhattārakā. Na jotantīti na bhāsanti. Ādicco nappakāsatīti
  tīsu dīpesu ekasmiṁ khaṇe ālokapharaṇasamattho ādiccopi ābhāvasena 4- na
  dippati. 5- Na tattha candimā bhātīti satipi bhāsurabhāve 6- kantasītalakiraṇo
  candopi tasmiṁ nibbāne abhāvato eva attano juṇhaviddhaṁsanena 7- na
  virocati. Yadi tattha candimasūriyādayo natthi, lokantaro viya niccandhakārameva
  taṁ bhaveyyāti āsaṅkaṁ sandhāyāha "tamo tattha na vijjatī"ti. Sati hi rūpagate 8-
  tamo nāma na siyā.
       Yadā ca attanā vedi, muni monena brāhmaṇoti catusaccamunanato
  monanti laddhanāmena maggañāṇena kāyamoneyyādīhi ca samannāgatattā
  "munī"ti laddhanāmo ariyasāvakabrāhmaṇo teneva monasaṅkhātena paṭivedhañāṇena
  yadā yasmiṁ kāle aggamaggakkhaṇe attanā sayameva anussavādike pahāya

  *  *  *  *  *  *
  Footnote: 1 Sī. puthujjanehi 2 Sī. yassaṁ nibbānadhātuyaṁ 3 ka. sukkabharatāya
  4 Sī. abhāvena 5 chaṂa. na dibbati 6 Sī. sātabhāve
  7 chaṂa. juṇhāvibhāsanena 8 Sī.,chaṂa. rūpābhāve
-------------------------------------------------
[page 103]
  Attapaccakkhaṁ katvā nibbānaṁ vedi paṭivijjhi. "avedī"tipi Pāṭho, aññasīti
  attho. Atha rūpā arūpā ca, sukhadukakhā pamuccatīti athāti tassa nibbānassa
  jānanato pacchā. Rūpāti rūpadhammā, tena pañcavokārabhavo ekavokārabhavo ca gahito
  hoti. Arūpāti arūpadhammā, tena rūpenāmissīkato arūpabhavo gahito hoti.
  So "catuvokārabhavo"tipi vuccati. Sukhadukkhāti sabbattha uppajjanakasukhadukkhatopi
  vaṭṭato. Athavā rūpāti rūpalokapaṭisandhito. Arūpāti arūpalokapaṭisandhito.
  Sukhadukkhāti kāmāvacarapaṭisandhito. Kāmabhavo hi byāmissasukhadukkho. Evametasmā
  sakalatopi vaṭṭato accantameva muccatīti gāthādvayenāpi bhagavā "mayhaṁ puttassa
  evarūpā nibbānagatī"ti dasseti.
                        Dasamasuttavaṇṇanā niṭṭhitā.
                       Niṭṭhitā ca bodhivaggavaṇṇanā.
                          ---------------
-------------------------------------------------
[page 104]
                           2. Muccalindavagga
                         1. Muccalindasuttavaṇṇanā
       [11] Muccalindavaggassa paṭhame muccalindamūleti ettha muccalindo vuccati
  nīparukkho, so "niculo"tipi vuccati, tassa samīpe. Keci pana "muccaloti tassa
  rukkhassa nāmaṁ, taṁ vanajeṭṭhakatāya pana muccalindoti vuttan"ti. Vadanti. Mahā
  akālameghoti asampatte vassakāle uppannamahāmegho. So hi gimhānaṁ pacchime māse
  sakalacakkavāḷagabbhaṁ pūrento udapādi. Sattāhavaddalikāti tasmiṁ uppanne
  sattāhaṁ avicchinnā vuṭṭhikā ahosi. Sītavātaduddinīti sā ca sattāhavaddalikā
  udakaphusitasammissena sītavātena samantato paribbhamantena dūsitadivasattā duddinī
  nāma ahosi. Muccalindo nāma nāgarājāti tasseva muccalindarukkhassa samīpe
  pokkharaṇiyā heṭṭhā nāgabhavanaṁ atthi, tattha nibbatto mahānubhāvo nāgarājā.
  Sakabhavanāti attano nāgabhavanato. Sattakkhattuṁ bhogehi parikkhipitvāti sattavāre
  attano sarīrabhogehi bhagavato kāyaṁ parivāretvā. Uparimuddhani mahantaṁ phaṇaṁ
  vihaccāti bhagavato muddhappadesassa upari attano mahantaṁ phaṇaṁ pasāretvā.
  "phaṇaṁ Karitvā"tipi pāṭho, so evattho.
       Tassa kira nāgarājassa etadahosi "bhagavā ca mayhaṁ bhavanasamīpe rukkhamūle
  nisinno, ayañca sattāhavaddalikā vattati, vāsāgāramassa laddhuṁ vaṭṭatī"ti.
  So sattaratanamayaṁ pāsādaṁ nimminituṁ sakkontopi "evaṁ kate kāyasāro gahito
  na bhavissati, dasabalassa kāyaveyyāvaccaṁ karissāmī"ti mahantaṁ attabhāvaṁ katvā
  satthāraṁ sattakkhattuṁ bhogehi parikkhipitvā upari phaṇaṁ katvā dhāresi.
  "parikkhepabbhantaraṁ Lohapāsāde bhaṇḍāgāragabbhappamāṇaṁ ahosī"ti khandhakaṭṭhakathāyaṁ 1-

  *  *  *  *  *  *
  Footnote: 1 Sī. andhakaṭṭhakathāyaṁ
-------------------------------------------------
[page 105]
  Vuttaṁ. Majjhimaṭṭhakathāyaṁ pana "heṭṭhā lohapāsādappamāṇan"ti. "icchiticchitena
  Iriyāpathena satthā viharissatī"ti kira nāgarājassa ajjhāsayo. Bhagavā pana
  yathānisinnova sattāhaṁ vītināmesi. Tañca ṭhānaṁ supihitavātapānaṁ suphusitaggaḷadvāraṁ
  kūṭāgāraṁ viya ahosi. Mā bhagavantaṁ sītantiādi tassa tathā karitvā
  ṭhānakāraṇaparidīpanaṁ. 1- So hi "mā bhagavantaṁ sītaṁ bādhayittha, mā uṇhaṁ, mā
  ḍaṁsādisamphasso bādhayitthā"ti tathā karitvā aṭṭhāsi.
       Tattha kiñcāpi sattāhavaddalikāya uṇhameva natthi, sace pana antarantarā
  megho vigaccheyya, uṇhaṁ bhaveyya, tampi mā bādhayitthāti evaṁ tassa cintetuṁ
  yuttaṁ. Keci panettha vadanti "uṇhaggahaṇaṁ bhogaparikkhepassa vipulabhāvakaraṇe
  kāraṇakittanaṁ. Khuddake hi tasmiṁ bhagavantaṁ nāgassa sarīrasambhūtā usmā bādheyya,
  vipulabhāvakaraṇena pana tādisaṁ mā uṇhaṁ bādhayitthāti tathā karitvā aṭṭhāsīti.
       Viddhanti ubbiddhaṁ, meghavigamena dūrībhūtanti attho. Vigatavalāhakanti
  apagatameghaṁ. Devanti ākāsaṁ. Viditvāti "idāni vigatavalāhako ākāso, natthi
  bhagavato sītādiupaddavo"ti ñatvā. Viniveṭhetvāti apanetvā. Sakavaṇṇanti
  attano nāgarūpaṁ. Paṭisaṁharitvāti antaradhāpetvā. Māṇavakavaṇṇanti kumārakarūpaṁ.
       Etamatthanti vivekasukhapaṭisaṁvedino yattha katthaci sukhameva hotīti etaṁ
  atthaṁ sabbākārena jānitvā. Imaṁ udānanti imaṁ vivekasukhānubhāvadīpakaṁ udānaṁ
  udānesi.
       Tattha sukho vivekoti nibbānasaṅkhāto upadhiviveko sukho. Tuṭṭhassāti
  catumaggañāṇasantosena tuṭṭhassa. Sutadhammassāti pakāsitadhammassa vissutadhammassa.
  Passatoti taṁ vivekaṁ, yaṁ vā kiñci passitabbaṁ nāma, taṁ sabbaṁ attano

  *  *  *  *  *  *
  Footnote: 1 Sī. tassa ṭhānakaraṇaparidīpanaṁ
-------------------------------------------------
[page 106]
  Vīriyabalādhigatena ñāṇacakkhunā passantassa. Abyāpajjhanti akuppanabhāvo, etena
  mettāpubbabhāgo dassito. Pāṇabhūtesu saṁyamoti sattesu ca saṁyamo avihiṁsanabhāvo
  sukhoti attho, etena karuṇāpubbabhāgo dassito.
       Sukhā virāgatā loketi vigatarāgatāpi loke sukhā. Kīdisī? kāmānaṁ
  Samatikkamoti, yā kāmānaṁ samatikkamoti vuccati, sā vigatarāgatāpi sukhāti attho,
  etena anāgāmimaggo kathito. Asmimānassa yo vinayoti iminā pana arahattaṁ
  kathitaṁ. Arahattaṁ hi asmimānassa paṭipassaddhivinayoti vuccati, ito parañca sukhaṁ
  nāma natthi, tenāha "etaṁ ve paramaṁ sukhan"ti. Evaṁ arahattena desanāya kūṭaṁ
  gaṇhīti.
                        Paṭhamasuttavaṇṇanā niṭṭhitā.
                           -------------
                          2. Rājasuttavaṇṇanā
       [12] Dutiye sambahulānanti vinayapariyāyena tayo janā "sambahulā"ti
  vuccanti, tato paraṁ saṁgho. Suttantapariyāyena pana tayo tayo eva, tato uddhaṁ
  sambahulā. Tasmā idhāpi suttantapariyāyena sambahulāti veditabbā.
  Upaṭṭhānasālāyanti dhammasabhāmaṇḍape. Sā hi dhammaṁ desetuṁ āgatassa tathāgatassa bhikkhūnaṁ
  upaṭṭhānakaraṇaṭṭhānanti "upaṭṭhānasālā"ti vuccati. Athavā yattha bhikkhū vinayaṁ
  vinicchinanti, dhammaṁ kathenti, sākacchaṁ samāpajjanti, sannipatanavasena pakatiyā
  upatiṭṭhanti, sā sālāpi maṇḍapopi "upaṭṭhānasālātveva vuccati. Tatthāpi hi
  buddhāsanaṁ niccaṁ paññattameva hoti. Idaṁ hi buddhānaṁ dharamānakāle bhikkhūnaṁ
  cārittaṁ. Sannisinnānanti nisajjanavasena saṅgamma nisinnānaṁ. Sannipatitānanti
  tato tato āgantvā sannipatanavasena sannipatitānaṁ. Athavā buddhāsanaṁ purato
-------------------------------------------------
[page 107]
  Katvā satthu sammukhe viya ādaruppattiyā sakkaccaṁ nisīdanavasena sannisinnānaṁ,
  samānajjhāsayattā aññamaññasmiṁ ajjhāsayena suṭṭhu sammā ca nipatanavasena
  sannipatitānaṁ. Ayanti idāni vuccamānaṁ niddisati. Antarākathāti
  kammaṭṭhānamanasikārauddesaparipucchādīnaṁ antarā aññā ekā kathā, athavā majjhantike
  laddhassa sugatovādassa, sāyaṁ labhitabbassa dhammassavanassa ca antarā pavattattā
  antarākathā, samaṇasamācārasseva vā antarā pavattā aññā ekā kathāti
  antarākathā. Udapādīti uppannā.
       Imesaṁ dvinnaṁ rājūnanti niddhāraṇe sāmivacanaṁ. Mahaddhanataro vātiādīsu
  paṭhaviyaṁ nikhaṇitvā ṭhapitaṁ sattaratananicayasaṅkhātaṁ mahantaṁ dhanaṁ etassāti mahaddhano,
  dvīsu ayaṁ atisayena mahaddhanoti mahaddhanataro. Vāsaddo vikappattho. Sesapadesupi
  eseva nayo. Ayampana viseso:- niccaparibbayavasena mahanto bhogo
  etassāti mahābhogo. Devasikaṁ pavisanāayabhūto mahanto koso etassāti
  mahākoso. Apare pana "devasikaṁ pavisanāayabhūtaṁ maṇisārapheggugumbādibhedabhinnaṁ
  pariggahavatthudhanaṁ, tadeva sāragabbhādīsu nihitaṁ koso"ti vadanti. Vajiro mahānīlo
  indanīlo marakato veḷuriyo padumarāgo phussarāgo kakketano pulāko 1- vimalo
  lohitaṅko phaliko pavālo jotiraso 2- gomuttako gomedako sogandhiko muttā
  saṅkho añjanamūlo rājapaṭṭo amataṁsako 3- piyako 4- brāhmaṇī cāti catuvīsati
  maṇi nāMa. Satta lohāni kahāpaṇo ca sāro nāMa. Sayanacchādanapāvuraṇarattacelādīni 5-
  pheggu nāMa. Candanāgarukuṅkumatagarakappūrādi gumbā nāMa. Tattha
  purimena ādisaddena sālivīhiādimuggamāsādipubbaṇṇāparaṇṇabhedaṁ dhaññavikatiṁ
  ādiṁ katvā yaṁ sattānaṁ upabhogaparibhogabhūtaṁ vatthu, taṁ sabbaṁ saṅgayhati. Mahantaṁ

  *  *  *  *  *  *
  Footnote: 1 Sī.,ka. phulāko. 2 Sī. jotiraṅgo 3 Sī. amataṁsuko
  4 ka. sassako 5 chaṂa.... gajadantasilādīni
-------------------------------------------------
[page 108]
  Vijitaṁ raṭṭhaṁ etassāti mahāvijito. Mahanto hatthiassādivāhano etassāti
  mahāvāhano. Mahantaṁ senābalañceva thāmabalañca etassāti mahabbalo.
  Icchitanipphattisaṅkhātā puññakammanipphannā mahatī iddhi etassāti mahiddhiko.
  Tejasaṅkhāto ussāhamantapabhusattisaṅkhāto vā mahanto ānubhāvo etassāti
  mahānubhāvo.
       Ettha ca paṭhamena āyasampadā, dutiyena cittūpakaraṇasampadā, tatiyena
  vibhavasampadā, catutthena janapadasampadā, pañcamena yānasampadā, chaṭṭhena
  parivārasampadāya saddhiṁ attasampadā, sattamena puññakammasampadā, aṭṭhamena
  pabhāvasampadā tesaṁ rājūnaṁ pakāsitā hoti. Tena yā sā sāmisampatti amaccasampatti
  senāsampatti raṭṭhasampatti vibhavasampatti mittasampatti duggasampattīti
  satta pakatisampadā rājūnaṁ icchitabbā, tā sabbā yathārahaṁ paridīpitāti
  veditabbā.
       Dānādīhi catūhi saṅgahavatthūhi parisaṁ rañjetīti rājā. Magadhānaṁ issaroti
  māgadho. Mahatiyā senāya samannāgatattā seniyagottattā vā seniyo. Bimbi
  vuccati suvaṇṇaṁ, tasmā sārabimbivaṇṇatāya bimbisāro. Keci pana "nāmamevetaṁ
  tassa rañño"ti vadanti. Paccāmittaṁ 1- parasenaṁ jinātīti pasenadi. Kosalaraṭṭhassa
  adhipatīti kosalo. Ayañcarahīti ettha carahīti nipātamattaṁ. Vippakatāti apariyositā,
  ayaṁ tesaṁ bhikkhūnaṁ antarākathā aniṭṭhitāti attho.
       Sāyanhasamayanti sāyanhe ekaṁ samayaṁ. Paṭisallānā vuṭṭhitoti tato tato
  rūpādiārammaṇato cittassa paṭisaṁharaṇato paṭisallānasaṅkhātāya phalasamāpattito
  yathākālaparicchedaṁ vuṭṭhito. Bhagavā hi pubbaṇhasamayaṁ bhikkhusaṁghaparivuto sāvatthiṁ

  *  *  *  *  *  *
  Footnote: 1 Ma. paccuddhaṁ
-------------------------------------------------
[page 109]
  Pavisitvā bhikkhūnaṁ sulabhapiṇḍapātaṁ katvā katabhattakicco bhikkhūhi saddhiṁ sāvatthito
  nikkhamitvā vihāraṁ pavisitvā gandhakuṭipamukhe ṭhatvā vattaṁ dassetvā ṭhitānaṁ
  bhikkhūnaṁ yathāsamuṭṭhitaṁ sugatovādaṁ datvā tesu araññarukkhamūlādidivāṭṭhānaṁ
  uddissa gatesu gandhakuṭiṁ pavisitvā phalasamāpattisukhena divasabhāgaṁ vītināmetvā
  yathākālaparicchede samāpattito vuṭṭhāya "mayhaṁ upagamanaṁ āgamayamānā catasso parisā
  sakalavihāraṁ paripūrentiyo nisinnā, idāni me dhammadesanatthaṁ dhammasabhāmaṇḍalaṁ
  upagantuṁ kālo"ti āsanato uṭṭhāya 1- kesarasīho viya kāñcanaguhāya
  surabhigandhakuṭito nikkhamitvā yūthaṁ upasaṅkamanto mattavaravāraṇo viya akāyacāpallena
  cāruvikkantagamano asītianubyañjanapaṭimaṇḍitabāttiṁsamahāpurisalakkhaṇasamujjalāya
  byāmappabhāya parikkhepavilāsasampannāya pabhassaraketumālālaṅkatāya
  nīlapītalohitodātamañjiṭṭhapabhassarānaṁ vasena chabbaṇṇabuddharaṁsiyo vissajjentiyā
  acinteyyānubhāvāya anupamāya buddhalīlāya samannāgatāya rūpakāyasampattiyā sakalavihāraṁ
  ekālokaṁ kurumāno upaṭṭhānasālaṁ upasaṅkami. Tena vuttaṁ "athakho bhagavā .pe.
  Tenupasaṅkamī"ti.
       Evaṁ upasaṅkamitvā vattaṁ dassetvā nisinne te bhikkhū tuṇhībhūte disvā
  "mayi akathente ime bhikkhū buddhagāravena kappampi na kathessantī"ti
  kathāsamuṭṭhāpanatthaṁ "kāya nuttha bhikkhave"tiādimāha. Tattha kāya nutthāti katamāya nu
  bhavatha. "kāya Notthā"tipi pāḷi, so evattho, "kāya nvetthā"tipi paṭhanti,
  tassa katamāya nu etthāti attho. Tatrāyaṁ saṅkhepattho:- bhikkhave katamāya
  nāma kathāya idha sannisinnā bhavatha, katamā ca tumhākaṁ kathā mamāgamanapaccayā
  aniṭṭhitā, taṁ niṭṭhāpessāmīti 2- evaṁ sabbaññupavāraṇāya pavāresi.

  *  *  *  *  *  *
  Footnote: 1 chaṂa. vuṭṭhāya 2 Sī.,ka. niṭṭhapeyyāthāti
-------------------------------------------------
[page 110]
       Na khvetanti na kho etaṁ, ayameva vā pāṭho. "na Khotan"tipi paṭhanti,
  na kho etaṁ icceva padavibhāgo. Kulaputtānanti jātiācārakulaputtānaṁ. Saddhāti
  saddhāya, kammaphalasaddhāya ratanattayasaddhāya ca. Agārasmāti gharato, gahaṭṭhabhāvatoti 1-
  attho. Anagāriyanti pabbajjaṁ. Pabbajitānanti upagatānaṁ. Yanti
  kiriyāparāmasanaṁ. Tatthāyaṁ padayojanā:- bhikkhave tumhe neva rājābhinītā na
  corābhinītā na iṇaṭṭā na jīvitapakatā pabbajitā, athakho saddhāya agārato nikkhamitvā
  mama sāsane pabbajitā, tumhe etarahi evarūpiṁ rājapaṭisaṁyuttaṁ tiracchānakathaṁ
  katheyyātha, yaṁ evarūpāya kathāya kathanaṁ, etaṁ tumhākaṁ na kho paṭirūpaṁ na
  yuttamevāti.
       Evaṁ sannipatitānaṁ pabbajitānaṁ appatirūpaṁ paṭikkhipitvā idāni nesaṁ
  patirūpaṁ paṭipattiṁ anujānanto "sannipatitānaṁ vo bhikkhave dvayaṁ karaṇīyaṁ dhammī
  vā kathā ariyo vā tuṇhībhāvo"ti āha. Tattha voti tumhākaṁ. Karaṇīyanti hi
  padaṁ apekkhitvā kattari sāmivacanametaṁ, tasmā tumhehīti attho. Dvayaṁ karaṇīyanti
  dve kattabbā. Dhammī kathāti catusaccadhammato anapetā kathā, pavattinivattiparidīpinī
  dhammadesanāti attho. Dasakathāvatthusaṅkhātāpi hi dhammakathā tadekadesā evāti.
  Ariyoti ekantahitāvahattā ariyo, visuddho uttamoti vā ariyo. Tuṇhībhāvoti
  samathavipassanābhāvanābhūtaṁ akathanaṁ. Keci pana "vacīsaṅkhārapaṭipakkhabhāvato dutiyajjhānaṁ
  ariyo tuṇhībhāvo"ti vadanti. Apare "catutthajjhānaṁ ariyo tuṇhībhāvo"ti
  vadanti. Ayampanettha attho:- bhikkhave cittavivekassa paṭibyūhanatthaṁ vivekaṭṭhakāyā
  suññāgāre viharantā sace kahāci sannipatatha, evaṁ sannipatitehi tumhehi
  "assutaṁ sāveti sutaṁ vā pariyodapetī"ti vuttanayena aññamaññupakārāya 2-

  *  *  *  *  *  *
  Footnote: 1 chaṂa. gahaṭṭhabhāvāti 2 chaṂa. aññamaññassūpakārāya
-------------------------------------------------
[page 111]
  Khandhādīnaṁ aniccatādipaṭisaṁyuttā dhammakathā vā pavattetabbā, aññamaññaṁ
  abyābādhanatthaṁ jhānasamāpattiyā vā viharitabbanti.
       Tattha purimena karaṇīyavacanena anotiṇṇānaṁ sāsane otaraṇūpāyaṁ
  dasseti, pacchimena otiṇṇānaṁ saṁsārato nissaraṇūpāyaṁ. Purimena vā āgamaveyyattiye
  niyojeti, pacchimena adhigamaveyyattiye. Athavā purimena sammādiṭṭhiyā
  paṭhamaṁ uppattihetuṁ dīpeti, dutiyena dutiyaṁ. Vuttañhetaṁ:-
            "dveme bhikkhave hetū dve paccayā sammādiṭṭhiyā
         uppādāya parato ca ghoso, paccattañca yoniso manasikāro"ti. 1-
       Purimena vā lokiyasammādiṭṭhiyā mūlakāraṇaṁ vibhāveti, pacchimena
  lokuttarasammādiṭṭhiyā mūlakāraṇantievamādinā yojanā veditabbā.
       Etamatthaṁ viditvāti tehi bhikkhūhi kittitakāmasampattito jhānādisampatti
  santatarā ceva paṇītatarā cāti etamatthaṁ sabbākārato viditvā. Imaṁ udānanti
  imaṁ ariyavihārasukhānubhāvadīpakaṁ udānaṁ udānesi.
       Tattha yañca kāmasukhaṁ loketi lokasaddo "khandhaloko āyatanaloko
  dhātuloko"tiādīsu 2- saṅkhāresu āgato.
        "yāvatā Candimasūriyā pariharanti disā bhanti virocanā
         tāva sahassadhā loko ettha te vattatī vaso"ti-
  ādīsu 3- okāse āgato. "addasā Kho bhagavā buddhacakkhunā lokaṁ volokento"ti-
  ādīsu 4- sattesu. Idha pana sattaloke okāsaloke ca veditabbo. Tasmā avīcito

  *  *  *  *  *  *
  Footnote: 1 aṅaḍuka. 20/127/83
  2 khuṃahā. 29/14/10, khu.cūḷa. 30/58,170,505/8,87,246 (syā)
  3 Maṃū. 12/503/445 4 viṃahā. 4/9/9, Maṃū. 12/283/244
-------------------------------------------------
[page 112]
  Paṭṭhāya upari brahmalokato 1- heṭṭhā etasmiṁ loke yaṁ vatthukāme paṭicca
  kilesakāmavasena uppajjanato kāmasahagataṁ sukhaṁ. Yañcidaṁ diviyaṁ sukhanti yañca idaṁ
  divi bhavaṁ dibbavihāravasena ca laddhabbaṁ brahmānaṁ manussānañca rūpasamāpattisukhaṁ.
  Taṇhakkhayasukhassāti yaṁ āgamma taṇhā khīyati, taṁ nibbānaṁ ārammaṇaṁ katvā
  taṇhāya ca paṭipassambhanavasena pavattaphalasamāpattisukhaṁ taṇhakkhayasukhaṁ nāma, tassa
  taṇhakkhayasukhassa. Eteti liṅgavipallāsena niddeso, etāni sukhānīti attho.
  Keci ubhayampi sukhasāmaññena gahetvā "etna"ti paṭhanti, tesaṁ "kalaṁ nagghatī"ti
  pāṭhena bhavitabbaṁ.
       Soḷasinti soḷasannaṁ pūraṇiṁ. Ayaṁ hettha saṅkhepattho:- cakkavattisukhaṁ
  ādiṁ katvā sabbasmiṁ manussaloke manussasukhaṁ, nāgasupaṇṇādiloke nāgādīhi
  anubhavitabbaṁ sukhaṁ, cātumahārājikādidevaloke chabbidhaṁ kāmasukhanti yaṁ ekādasavidhe
  kāmaloke uppajjantaṁ kāmasukhaṁ, yañca idaṁ rūpārūpadevesu dibbavihārabhūtesu
  rūpārūpajjhānesu ca uppannattā "diviyan"ti laddhanāmaṁ lokiyajjhānasukhaṁ,
  sakalampi tadubhayaṁ taṇhakkhayasukhasaṅkhātaṁ phalasamāpattisukhaṁ soḷasa bhāge katvā tato
  ekabhāgaṁ soḷasabhāgaguṇe laddhaṁ ekabhāgasaṅkhātaṁ kalaṁ na agghatīti.
       Ayañca atthavaṇṇanā phalasamāpattisāmaññena vuttā. Pāḷiyaṁ avisesena
  taṇhakkhayassa āgatattā paṭhamaphalasamāpattisukhassāpi kalaṁ lokiyaṁ nagghati eva.
  Tathāhi vuttaṁ:-
            "paṭhabyā ekarajjena saggassa gamanena vā
             sabbalokādhipaccena sotāpattiphalaṁ varan"ti. 2-
       Sotāpattisaṁyuttepi vuttaṁ:-
            "kiñcāpi bhikkhave rājā cakkavattī catunnaṁ dīpānaṁ
         issariyādhipaccaṁ rajjaṁ kāretvā kāyassa bhedā parammaraṇā sugatiṁ saggaṁ

  *  *  *  *  *  *
  Footnote: 1 Sī..ka. rūpibrahmalokato 2 khuḍha. 25/178/48
-------------------------------------------------
[page 113]
         Lokaṁ upapajjati devānaṁ tāvatiṁsānaṁ sahabyataṁ, so tattha nandavane
         accharāsaṅghaparivuto dibbehi ca pañcahi kāmaguṇehi samappito
         samaṅgībhūto paricāreti, so catūhi dhammehi asamannāgato, athakho so
         aparimuttova nirayā, aparimutto tiracchānayoniyā, aparimutto
         pettivisayā, aparimutto apāyaduggativinipātā. Kiñcāpi bhikkhave
         ariyasāvako piṇḍiyālopena yāpeti, nantakāni ca dhāreti.
         So catūhi dhammehi samannāgato, athakho so parimutto nirayā,
         parimutto tiracchānayoniyā, parimutto pettivisayā, parimutto
         apāyaduggativinipātā.
            Katamehi catūhi? idha bhikkhave ariyasāvako buddhe
         Aveccappasādena samannāgato hoti `itipi so bhagavā arahaṁ .pe.
         Buddho bhagavā'ti. Dhamme aveccappasādena .pe. Viññūhīti. Saṁghe
         aveccappasādena .pe. Puññakkhettaṁ lokassā'ti. Ariyakantehi
         sīlehi samannāgato hoti akhaṇḍehi .pe. Samādhisaṁvattanikehi.
         Imehi catūhi dhammehi samannāgato hoti, yo ca bhikkhave catunnaṁ
         dīpānaṁ paṭilābho, yo catunnaṁ dhammānaṁ paṭilābho, catunnaṁ dīpānaṁ
         paṭilābho catunnaṁ dhammānaṁ paṭilābhassa kalaṁ nagghati soḷasin"ti. 1-
       Evaṁ bhagavā sabbattha lokiyasukhaṁ sauttaraṁ sātisayaṁ, lokuttarasukhameva
  anuttaranti atisayanti bhājesīti.
                        Dutiyasuttavaṇṇanā niṭṭhitā.
                          --------------

  *  *  *  *  *  *
  Footnote: 1 saṁṃahā. 19/997/295-6
-------------------------------------------------
[page 114]
                          3. Daṇḍasuttavaṇṇanā
       [13] Tatiye kumārakāti dārakā. Antarā ca sāvatthiṁ antarā ca
  jetavananti antarāsaddo "tadantaraṁ ko jāneyya, aññatara tathāgatā"ti, 1-
  "janā saṅgamma mantenti, mañca tvañca kimantaran"tiādīsu 2- kāraṇe āgato.
  "addasā Maṁ bhante aññatarā itthī vijjantarikāya bhājanaṁ dhovantī"tiādīsu 3- khaṇe.
  "yassantarato Na santi kopā"tiādīsu 4- citte. "antarā Vosānamāpādī"tiādīsu 5-
  vemajjhe. "apicāyaṁ Bhikkhave tapodā dvinnaṁ mahānirayānaṁ antarikāya
  āgacchatī"tiādīsu 6- vivare. Svāyamidhāpi vivare veditabbo. Tasmā sāvatthiyā ca
  jetavanassa ca vivareti evamettha attho veditabbo. Antarāsaddayogato cettha
  upayogavacanaṁ "antarā ca sāvatthiṁ antarā ca jetavanan"ti. Īdisesu ṭhānesu
  akkharacintakā "antarā gāmañca nadiñca gacchatī"ti ekameva antarāsaddaṁ 7-
  payuñjanti, so dutiyapadenapi yojetabbo hoti, idha pana yojetvā vutto.
       Ahiṁ daṇḍena hanantīti bilato nikkhamitvā gocarāya gacchantaṁ kaṇhasappaṁ
  chātajjhattaṁ 8- anubandhitvā yaṭṭhīhi pothenti. Tena ca samayena bhagavā sāvatthiṁ
  piṇḍāya gacchanto antarāmagge te dārake ahiṁ daṇḍena hanante disvā
  "kasmā kumārakā imaṁ ahiṁ daṇḍena hanathā"ti pucchitvā "ḍaṁsanabhayena
  bhante"ti ca vutte "ime attano sukhaṁ karissāmāti imaṁ paharantā
  nibbattaṭṭhāne dukkhaṁ anubhavissanti, aho avijjāya nikatikosallan"ti dhammasaṁvegaṁ
  uppādesi, teneva ca dhammasaṁvegena udānaṁ udānesi. Tena vuttaṁ "athakho
  bhagavā"tiādi.

  *  *  *  *  *  *
  Footnote: 1 aṅ.chakka. 22/315/391 (syā), aṅḍasaka. 24/75/112
  2 saṁ.sa. 15/228/242 3 MaṂa. 13/149/122
  4 vi.cūḷa. 7/332/117, khu.u. 25/20/119 5 aṅaḍasaka. 24/84/126
  6 vi. mahāvi. 1/231/164 7 su.vi. 1/1/34 8 ka. chātajjhappattaṁ
-------------------------------------------------
[page 115]
       Tattha etamatthaṁ viditvāti "ime dārakā attasukhāya paradukkhaṁ karontā
  sayaṁ parattha sukhaṁ 1- na labhissantī"ti etamatthaṁ jānitvāti evameke vaṇṇenti.
  Aññesaṁ duppaṭipannānaṁ sukhapariyesanaṁ āyatiṁ dukkhāya saṁvattati, supaṭipannānaṁ
  ekantena sukhāya saṁvattati. Tasmā "paravihesāvinimuttā accantameva sukhabhāgino
  vata mayhaṁ ovādappaṭikarā"ti somanassavasenevetampi satthā udānaṁ udānesīti
  vadanti. Apare pana bhaṇanti "evaṁ tehi kumārakehi pavattitaṁ paraviheṭhanaṁ
  sabbākārena ādīnavato viditvā paravihesāya parānukampāya ca yathākkamaṁ
  ādīnavānisaṁsavibhāvanaṁ imaṁ udānaṁ udānesī"ti.
       Tattha sukhakāmānīti ekanteneva attano sukhassa icchanato sukhānugiddhāni.
  Bhūtānīti pāṇino. Yo daṇḍena vihiṁsatīti ettha daṇḍenāti desanāmattaṁ,
  daṇḍena vā leḍḍusatthappāṇippahārādīhi vāti attho. Athavā daṇḍenāti
  daṇḍanena. Idaṁ vuttaṁ hoti:- yo sukhakāmāni sabbabhūtāni jātiādinā
  ghaṭṭanavasena vacīdaṇḍena vā pāṇimuggarasatthādīhi pothanatāḷanacchedanādivasena
  sarīradaṇḍena vā sataṁ vā sahassaṁ vā ṭhāpanavasena 2- dhanadaṇḍena vāti imesu
  daṇḍesu yena kenaci daṇḍena vihiṁsati vibādheti 3- dukkhaṁ pāpeti. Attano
  sukhamesāno, pecca so na labhate sukhanti so puggalo attano sukhaṁ esanto
  gavesanto patthento pecca paraloke manussasukhaṁ dibbasukhaṁ nibbānasukhaṁ tividhampi
  sukhaṁ na labhati, aññadatthu tena daṇḍena dukkhameva labhatīti attho.
       Pecca so labhate sukhanti yo khantimettānuddayasampanno "yathāhaṁ
  sukhakāmo dukkhappaṭikūlo, evaṁ sabbepī"ti cintetvā sampattaviratiādīsu ṭhito
  vuttanayena kenaci daṇḍena sabbānipi bhūtāni na hiṁsati na bādhati, so

  *  *  *  *  *  *
  Footnote: 1 Sī.,ka. paramatthasukhaṁ 2 Ma. ṭhānavasena 3 chaṂa. viheṭheti
-------------------------------------------------
[page 116]
  Puggalo paraloke manussabhūto manussasukhaṁ, devabhūto dibbasukhaṁ, ubhayaṁ atikkamanto
  nibbānasukhaṁ labhatīti. Ettha ca tādisassa puggalassa avassaṁ bhāvitāya taṁ sukhaṁ
  paccuppannaṁ viya hotīti dassanatthaṁ "labhate"ti vuttaṁ. Purimagāthāyapi eseva nayo.
                        Tatiyasuttavaṇṇanā niṭṭhitā.
                           -------------
                         4. Sakkārasuttavaṇṇanā
       [14] Catutthe tena kho pana samayena bhagavā sakkato hotīti kappānaṁ
  satasahassādhikesu catūsu asaṅkhyeyyesu paripūritassa puññasambhāravisesassa phalabhūtena
  "ito paraṁ mayhaṁ okāso natthī"ti ussāhajātena viya uparūpari vaḍḍhamānena
  sakkārādinā bhagavā sakkato hoti. Sabbadisāsu hi yamakamahāmegho vuṭṭhahitvā
  mahoghaṁ viya sabbapāramiyo "ekasmiṁ attabhāve vipākaṁ dassāmā"ti sampiṇḍitā
  viya bhagavato lābhasakkāramahoghaṁ nibbattayiṁsu. Tato annapānavatthayāna-
  mālāgandhavilepanādihatthā khattiyabrāhmaṇādayo āgantvā "kahaṁ buddho, kahaṁ bhagavā,
  kadaṁ devadevo, kahaṁ narāsabho, kahaṁ purisasīho"ti bhagavantaṁ pariyesanti. Sakaṭasatehi
  paccaye āharitvā okāsaṁ alabhamānā samantā gāvutappamāṇepi sakaṭadhurena
  sakaṭadhuraṁ āhacca tiṭṭhanti ceva anubandhanti ca andhakavindabrāhmaṇādayo viya.
  Sabbantaṁ khandhake 1- tesu tesu ca suttesu āgatanayena veditabbaṁ. Yathā ca
  bhagavato, evaṁ bhikkhusaṁghassāti. Vuttañhetaṁ:-
            "yāvatā kho cunda etarahi saṁghā vā gaṇā vā loke
         uppannā, nāhaṁ cunda aññaṁ ekasaṁghampi samanupassāmi evaṁ
         lābhaggayasaggappattaṁ, yatharivāyaṁ cunda bhikkhusaṁgho"ti. 2-

  *  *  *  *  *  *
  Footnote: 1 viṃahā. 5/282/53 2 dī.pā. 11/176/107
-------------------------------------------------
[page 117]
     Svāyaṁ bhagavato ca bhikkhusaṁghassa ca uppanno lābhasakkāro ekato hutvā
  dvinnaṁ mahānadīnaṁ udakogho viya appameyyo ahosi. Tena vuttaṁ "tena kho
  pana samayena bhagavā sakkato hoti .pe. Parikkhārānaṁ, bhikkhusaṁghopi sakkato
  .pe. Parikkhārānan"ti.
       Titthiyā pana pubbe akatapuññatāya ca duppaṭipannatāya ca asakkatā
  agarukatā, buddhuppādena pana visesato vipannasobhā sūriyuggamane khajjopanakā
  viya nippabhā nittejā hatalābhasakkārā ahesuṁ. Te tādisaṁ bhagavato saṁghassa ca
  lābhasakkāraṁ asahamānā issāpakatā "evaṁ ime pharusāhi vācāhi ghaṭetvāva
  palāpessāmā"ti usūyā visuggāraṁ 1- uggirantā tattha tattha bhikkhū akkosantā
  paribhāsantā vicariṁsu. Tena vuttaṁ "aññatitthiyā pana paribbājakā asakkatā
  honti .pe. Parikkhārānaṁ. Athakho te aññatitthiyā paribbājakā bhagavato
  sakkāraṁ asahamānā bhikkhusaṁghassa ca, gāme ca araññe ca bhikkhū disvā asabbhāhi
  pharusāhi vācāhi akkosanti paribhāsanti rosenti vihesentī"ti.
       Tattha asabbhāhīti asabhāyoggāhi sabhāyaṁ sādhujanasamūhe vattuṁ ayuttāhi,
  duṭṭhullāhīti attho. Pharusāhīti kakkhaḷāhi mammacchedikāhi. Akkosantīti
  jātiādīhi akkosavatthūhi khuṁsenti. Paribhāsantīti bhaṇḍanavasena bhayaṁ uppādentā
  tajjenti. Rosentīti yathā parassa roso hoti, evaṁ anuddhaṁsanavasena rosaṁ
  uppādenti. Vihesentīti viheṭhenti vividhehi ākārehi aphāsukaṁ karonti.
       Kathampanete samantapāsādike bhagavati bhikkhusaṁghe ca akkosādīni
  pavattesunti? bhagavato uppādato pahīnalābhasakkāratāya upahatacittā paṭhaviṁ khaṇitvā
  pakkhalantā viya avaṇe veḷuriyamaṇimhi vaṇaṁ uppādentā viya ca sundarikaṁ

  *  *  *  *  *  *
  Footnote: 1 ka. visūkāni
-------------------------------------------------
[page 118]
  Nāma paribbājikaṁ saññāpetvā tāya satthu bhikkhūnañca avaṇṇaṁ vuṭṭhāpetvā
  akkosādīni pavattesuṁ. Tampanetaṁ sundarīvatthu parato sundarīsutte 1- pāḷiyaṁyeva
  āgamissati tasmā yamettha vattabbaṁ, taṁ tattheva vaṇṇayissāMa.
       Bhikkhū bhagavato santikaṁ upasaṅkamitvā taṁ pavattiṁ ārocesuṁ. Tena vuttaṁ
  "athakho sambahulā bhikkhū yena bhagavā tenupasaṅkamiṁsu .pe. Vihesentī"ti. Taṁ
  vuttatthameva.
       Etamatthaṁ viditvāti etaṁ issāpakatānaṁ titthiyānaṁ vippaṭipattiṁ sabbākārato
  viditvā. Imaṁ udānanti imaṁ tehi kate vippakāre pasannacittehi ca parehi
  kate upakāre tādibhāvānubhāvadīpakaṁ udānaṁ udānesi.
       Tattha gāme araññe sukhadukkhaphuṭṭhoti gāme vā araññe vā yattha
  katthaci sukhena dukkhena ca phuṭṭho sukhadukkhāni anubhavanto, tesaṁ vā paccayehi
  samaṅgībhūto. Nevattato no parato dahethāti "ahaṁ sukhito, ahaṁ dukkhito, mama
  sukhaṁ, mama dukkhaṁ, parenidaṁ mayhaṁ sukhadukkhaṁ uppāditan"ti ca neva attato na
  parato taṁ sukhadukkhaṁ ṭhapetha. Kasmā? na hettha khandhapañcake ahanti vā mamanti
  vā paroti vā parassāti vā passitabbayuttakaṁ kiñci atthi, kevalaṁ saṅkhārā
  eva pana yathāpaccayaṁ uppajjitvā khaṇe khaṇe bhijjantīti. Sukhadukkhaggahaṇañcettha
  desanāsīsaṁ, sabbassāpi lokadhammassa vasena attho veditabbo. Iti
  bhagavā "nāhaṁ kvacani, kassaci kiñcanatasmiṁ, na ca mama kvacani, katthaci
  kiñcanatatthī"ti catukoṭikaṁ suññataṁ vibhāvesi.
       Idāni tassa attato parato ca adahanassa kāraṇaṁ dasseti "phusanti
  phassā upadhiṁ paṭiccā"ti. Ete sukhavedanīyā dukkhavedanīyā ca phassā nāma

  *  *  *  *  *  *
  Footnote: 1 khu.u. 25/38/152
-------------------------------------------------
[page 119]
  Khandhapañcakasaṅkhātaṁ upadhiṁ paṭicca tasmiṁ sati yathāsakaṁ visayaṁ phusanti, tattha
  pavattantiyeva. Adukkhamasukhā hi vedanā santasabhāvatāya sukhe eva saṅgahaṁ gacchatīti
  duvidhasamphassavasenevāyaṁ atthavaṇṇanā katā.
       Yathā pana te phassā na phusanti, taṁ dassetuṁ "nirupadhiṁ kena phuseyyuṁ
  phassā"ti vuttaṁ. Sabbaso hi khandhūpadhiyā asati kena kāraṇena te phassā
  phuseyyuṁ, na taṁ kāraṇaṁ atthi. Yadi hi tumhe akkosādivasena uppajjanasukhadukkhaṁ
  na icchatha, sabbaso nirupadhibhāveyeva yogaṁ kareyyāthāti anupādisesanibbānadhātuyā
  gāthaṁ niṭṭhapesi. Evaṁ iminā udānena vaṭṭavivaṭṭaṁ kathitaṁ.
                        Catutthasuttavaṇṇanā niṭṭhitā.
                          --------------
                         5. Upāsakasuttavaṇṇanā
       [15] Pañcame icchānaṅgalakoti icchānaṅgalanāmako kosalesu eko
  brāhmaṇagāmo, tannivāsitāya tattha vā jāto bhavoti vā icchānaṅgalako.
  Upāsakoti tīhi saraṇagamanehi bhagavato santike upāsakabhāvassa paveditattā
  upāsako pañcasikkhāpadiko buddhamāmako dhammamāmako saṁghamāmako. Kenacideva
  karaṇīyenāti uddhārasodhāpanādinā 1- kenacideva kattabbena. Tīretvāti
  niṭṭhāpetvā. Ayaṁ kira upāsako pubbe abhiṇhaṁ bhagavantaṁ upasaṅkamitvā payirupāsati,
  so katipayaṁ kālaṁ bahukaraṇīyatāya satthu dassanaṁ nābhisambhosi. Tenāha bhagavā
  "cirassaṁ kho tvaṁ upāsaka imaṁ pariyāyamakāsi, yadidaṁ idhāgamanāyā"ti.
       Tattha cirassanti cirena. Pariyāyanti vāraṁ. Yadidanti nipāto, yo ayanti
  attho, idaṁ vuttaṁ hoti:- idha mama santike āgamanāya yo ayaṁ ajja kato

  *  *  *  *  *  *
  Footnote: 1 Sī.,ka. dhāraṇakehi uḷārasodhāpanādinā
-------------------------------------------------
[page 120]
  Vāro, taṁ imaṁ cirena papañcaṁ katvā akāsīti. Cirapaṭikāhanti cirapaṭiko ahaṁ,
  cirakālato paṭṭhāya ahaṁ upasaṅkamitukāmoti sambandho. Kehici kehicīti ekaccehi
  ekaccehi. Athavā kehici kehicīti yehi vā tehi vā. Tattha ādarabhāvaṁ 1- dasseti.
  Satthari abhippasannassa hi satthu dassanadhammassavanesu viya na aññattha ādaro hoti.
  Kiccakaraṇīyehīti ettha avassaṁ kātabbaṁ kiccaṁ, itaraṁ karaṇīyaṁ. Paṭhamaṁ vā kātabbaṁ
  kiccaṁ, pacchā kātabbaṁ karaṇīyaṁ. Khuddakaṁ vā kiccaṁ, mahantaṁ karaṇīyaṁ. Byāvaṭoti
  ussukko. Evāhanti evaṁ iminā pakārena ahaṁ nāsakkhiṁ upasaṅkamituṁ, na
  agāravādināti adhippāyo.
       Etamatthaṁ viditvāti dullabhe buddhuppāde manussattalābhe ca sattānaṁ
  sakiñcanabhāvena kiccapasutatāya kusalantarāyo hoti, na akiñcanassāti etamatthaṁ
  sabbākārato viditvā. Imaṁ udānanti tadatthaparidīpanameva imaṁ udānaṁ
  udānesi.
       Tattha sukhaṁ vata tassa na hoti kiñcīti yassa puggalassa kiñci rūpādīsu
  ekavatthumpi "mametan"ti taṇhāya pariggahitabhāvena na hoti natthi na vijjati,
  sukhaṁ vata tassa puggalassa, aho sukhamevāti attho. "na Hosī"tipi pāṭho, tassa
  atītakālavasena attho veditabbo. Keci pana na hoti kiñcīti padassa "rāgādikiñcanaṁ
  yassa na hotī"ti atthaṁ vaṇṇenti, taṁ na sundaraṁ pariggahadhammavasena
  desanāya āgatattā. Rāgādikiñcananti pariggahetabbassāpi saṅgahe sati
  yuttameva vuttaṁ siyā athavā yassa puggalassa kiñci appampi kiñcanaṁ
  palibodhajātaṁ rāgādikiñcanābhāvato eva na hoti, taṁ tassa akiñcanattaṁ sukhassa
  paccayabhāvato sukhaṁ vata, aho sukhanti attho. Kassa pana na hoti kiñcananti
  ce, āha "saṅkhātadhammassa bahussutassā"ti. Yo catūhipi maggasaṅkhāhi

  *  *  *  *  *  *
  Footnote: 1 chaṂa. gāravaṁ
-------------------------------------------------
[page 121]
  Soḷasakiccanipphattiyā saṅkhātadhammo katakicco, tato eva paṭivedhābāhusaccena
  bahussuto, tassa.
       Iti bhagavā akiñcanabhāve ānisaṁsaṁ dassetvā sakiñcanabhāve ādīnavaṁ
  dassetuṁ "sakiñcanaṁ passā"tiādimāha. Tassattho:- rāgādikiñcanānaṁ
  āmisakiñcanānañca atthitāya sakiñcanaṁ, sakiñcanattā eva aladdhānañca laddhānañca
  kāmānaṁ pariyesanārakkhaṇahetu kiccakaraṇīyavasena "ahaṁ mamā"ti gahaṇavasena ca
  vihaññamānaṁ vighātaṁ āpajjamānaṁ passāti dhammasaṁvegappatto satthā attano
  cittaṁ vadati. Jano janasmiṁ paṭibandharūpoti 1- sayaṁ añño jano samāno aññasmiṁ
  jane "ahaṁ issa, mama ayan"ti taṇhāvasena paṭibaddhasabhāvo hutvā vihaññati
  vighātaṁ āpajjati. "paṭibaddhacitto"tipi Pāṭho. Ayañca attho:-
            "puttā matthi dhanamatthi iti bālo vihaññati
             attā hi attano natthi kuto puttā kuto dhanan"ti-
  ādīhi 2- suttapadehi dīpetabboti.
                        Pañcamasuttavaṇṇanā niṭṭhitā.
                          --------------
                          6. Gabbhinīsuttavaṇṇanā
       [16] Chaṭṭhe aññatarassa paribbājakassāti ekassa kuṭumbikassa
  paribbājakassa. Daharāti taruṇī. Māṇavikāti brāhmaṇadhītāya vohāro. Pajāpatīti
  bhariyā. Gabbhinīti āpannasattā. Upavijaññāti ajja suveti paccupaṭṭhitavijāyanakālā
  hotīti sambandho. So kira brāhmaṇajātiko sabhariyo vādapatthassame
  ṭhito, tena naṁ sapajāpatikaṁ paribbājakavohārena samudācaranti. Bhariyā panassa

  *  *  *  *  *  *
  Footnote: 1. khu.u. 25/15/109 2 khuḍha. 25/62/28
-------------------------------------------------
[page 122]
  Brāhmaṇajātikattā brāhmaṇāti ālapati. Telanti tilatelaṁ. Telasīsena 1- cettha
  yaṁ yaṁ vijātāya pasavadukkhapaṭikāratthaṁ icchitabbaṁ, taṁ sabbaṁ sappiloṇādiṁ āharāti
  āṇāpeti. Yaṁ me vijātāya bhavissatīti yaṁ telādi mayhaṁ vijātāya bahi
  nikkhantagabbhāya upakārāya bhavissati. "paribbājikāyā"tipi Pāṭho. Kutoti kasmā
  ṭhānā, yato ñātikulā vā mittakulā vā telādiṁ āhareyyaṁ, taṁ ṭhānaṁ me
  natthīti adhippāyo. Telaṁ āharāmīti vattamānasamīpatāya vattamānaṁ katvā vuttaṁ,
  telaṁ āharissāmīti attho. Samaṇassa vā brāhmaṇassa vā sappissa vā telassa
  vāti ca samuccayattho vā saddo "aggito vā udakato vā mithubhedā vā"tiādīsu 2-
  viya. Sappissa vā telassa vāti paccatte sāmivacanaṁ, sappi ca telañca
  yāvadatthaṁ pātuṁ pivituṁ dīyatīti attho. Apare pana "sappissa vā telassa vāti
  avayavasambandhe 3- sāmivacanaṁ. Sappitelasamudāyassa hi avayavo idha yāvadatthasaddena
  vuccatī"ti vadanti. No nīharitunti bhājanena vā hatthena vā bahi netuṁ no
  dīyati, ucchadditvānāti vamitvā, yannūna dadeyyanti sambandho. Evaṁ kirassa
  ahosi "ahaṁ rañño koṭṭhāgāraṁ gantvā telaṁ kaṇṭhamattaṁ pivitvā tāvadeva gharaṁ
  āgantvā ekasmiṁ bhājane yathāpītaṁ vametvā uddhanaṁ āropetvā pacissāmi,
  yaṁ piccasemhādimissitaṁ, taṁ agginā jhāyissati, telaṁ pana gahetvā imissā
  paribbājikāya kamme upanessāmī"ti.
       Uddhaṁ kātunti vamanavasena uddhaṁ nīharituṁ. Na pana adhoti viriñcanavasena
  heṭṭhā nīharituṁ na pana sakkoti. So hi "adhikaṁ pītaṁ sayameva mukhato niggamissāmī"ti 4-
  pivitvā āsayassa arittāya aniggate vamanavirecanayogaṁ ajānanto alabhanto
  vā kevalaṁ dukkhāhi vedanāhi phuṭṭho āvaṭṭati ca parivaṭṭati ca.

  *  *  *  *  *  *
  Footnote: 1 Sī. telamissena 2 viṃahā. 5/286/63 dīṂa. 10/152/80, khu.u. 25/76/223
  3 Sī.,ka. avayavāvayavīsambandhe 4 Ma. nibbamissatīti
-------------------------------------------------
[page 123]
  Dukkhāhīti dukkhamāhi. Tibbāhīti bahalāhi tikhiṇāhi vā. Kharāhīti kkakhaḷāhi.
  Kaṭukāhīti ativiya aniṭṭhabhāvena dāruṇāhi. Āvaṭṭatīti ekasmiṁyeva ṭhāne
  anijjitvā attano sarīraṁ ito cito ākaḍḍhanto āvaṭṭati. Parivaṭṭatīti ekasmiṁ
  padese nipannopi aṅgapaccaṅgāni parito khipanto vaṭṭati, abhimukhaṁ vā vaṭṭanto
  āvaṭṭati, samantato vaṭṭanto parivaṭṭati.
       Etamatthaṁ viditvāti "sakiñācanassa appaṭisaṅkhāparibhogahetukā ayaṁ
  dukkhuppatti, akiñcanassa pana sabbaso ayaṁ natthī"ti etamatthaṁ sabbākārato jānitvā
  tadatthappakāsanaṁ imaṁ udānaṁ udānesi.
       Tattha sukhino vatāti sukhino vata sappurisā. Ke pana teti. Ye akiñcanā,
  ye rāgādikiñcanassa pariggahakiñcanassa ca abhāvena akiñcanā, tesaṁ panidaṁ
  kiñcanaṁ natthīti āha "vedaguno hi janā akiñcanā"ti, ye ariyamaggañāṇasaṅkhātaṁ
  vedaṁ gatā adhigatā. Tena vā vedena nibbānaṁ gatā adhigatāti vedaguno, 1- te
  ariyajanā khīṇāsavapuggalā anavasesarāgādikiñcanānaṁ aggamaggena samucchinnattā
  akiñcanā nāMa. Asati hi rāgādikiñcane kuto pariggahakiñcanassa sambhavo.
  Evaṁ gāthāya purābhāgena arahante pasaṁsitvā aparabhāgena andhaputhujjane garahanto
  "sakiñcanaṁ passā"tiādimāha. Taṁ purimasutte vuttatthameva. Evaṁ imāyapi gāthāya
  vaṭṭavivaṭṭaṁ kathitaṁ.
                        Chaṭṭhasuttavaṇṇanā niṭṭhitā.
                           -------------
                        7. Ekaputtakasuttavaṇṇanā
       [17] Sattame ekaputtakoti eko putto, so ca anukampitabbaṭṭhena
  ekaputtako, piyāyitabbaṭṭhena piyo, manassa vaḍḍhanaṭṭhena manāPo.

  *  *  *  *  *  *
  Footnote: 1 chaṂa. nibbānaṁ gatāti vedaguno
-------------------------------------------------
[page 124]
  Sarīrasobhāsampattiyā vā dassanīyaṭṭhena piyo, sīlācārasampattiyā kalyāṇadhammatāya
  manāPo. Kāleti satte khepetīti kālo maraṇaṁ. Taṁ kato pattoti kālaṅkato, kālena
  vā maccunā kato naṭṭho adassanaṁ gatoti kālaṅkato, matoti attho.
       Sambahulā upāsakāti sāvatthivāsino bahū upāsakā mataputtaupāsakassa
  sahasokībhāvena yāva āḷāhanā pacchato gantvā matasarīrassa kattabbaṁ kāretvā
  paṭinivattā yathānivatthāva udakaṁ otaritvā sīsaṁnahātā vatthāni pīḷetvā
  anotāpetvāva ekaṁ nivāsetvā ekaṁ uttarāsaṅgaṁ katvā taṁ upāsakaṁ purato katvā
  "sokavinodanaṁ dhammaṁ satthu santike sossāmā"ti bhagavantaṁ upasaṅkamiṁsu. Tena
  vuttaṁ "allakesā"tiādi.
       Tattha allavatthāti udakena tintavatthā. Divādivassāti divasassapi divā,
  majjhanhike kāleti attho. Yasmā jānantāpi tathāgatā pucchanti, jānantāpi
  na pucchanti. Kālaṁ viditvā pucchanti, kālaṁ viditvā na pucchanti. Tasmā
  jānantoyeva bhagavā kathāsamuṭṭhāpanatthaṁ pucchanto "kinnu kho tumhe
  upāsakā"tiādimāha. Tassattho:- tumhe upāsakā aññesu divasesu mama santikaṁ
  āgacchantā otāpitasuddhavatthā sāyanhe āgacchatha, ajja pana allavatthā
  allakesā ṭhitamajjhanhike kāle idhāgatā, taṁ kiṁ kāraṇanti. Tena mayanti tena
  puttaviyogajanitacittasantāpena balavasokābhibhūtatāya evaṁbhūtā mayaṁ idhupasaṅkamantāti.
       Etamatthaṁ viditvāti piyavatthusambhavā sokadukkhadomanassādayo, asati piyavatthusmiṁ
  sabbaso ete na santīti etamatthaṁ sabbākārato jānitvā tadatthappakāsanaṁ imaṁ
  udānaṁ udānesi.
       Tattha piyarūpassādagadhitāseti piyasabhāvesu rūpakkhandhādīsu sukhavedanassādena
  gadhitā paṭibaddhacittā. Gadhitāseti hi gadhitāiccevattho. Seti vā nipātamattaṁ.
-------------------------------------------------
[page 125]
  Piyarūpā nāma cakkhvādayo puttadārādayo ca. Vuttañhetaṁ:- "kiñca loke
  piyarūpaṁ sātarūpaṁ cakkhu loke piyarūpaṁ sātarūpaṁ .pe. Dhammataṇhā loke piyarūpaṁ
  sātarūpan"ti, 1-
            "khettaṁ vatthuṁ hiraññaṁ vā gavassaṁ dāsaporisaṁ
             thiyo bandhū puthū 2- kāme yo naro anugijjhatī"ti 3- ca.
       Tasmā tesu piyarūpesu assādena giddhā mucchitā ajjhāpannāti attho.
  Ke pana te piyarūpassādagadhitāti te dasseti "devakāyā puthumanussā cā"ti,
  cātumahārājikādibahudevasamūhā ceva jambudīpakādikā bahumanussā ca. Aghāvinoti
  kāyikacetasikadukkhena dukkhitā. Parijunnāti jarārogādivipattiyā
  yobbanāḍaragyādisampattito parihīnā. Yathālābhavasena vāyamattho devamanussesu
  veditabbo. Athavā kāmañcekantasukhasamappitānaṁ devānaṁ dukkhajarārogā na sambhavanti,
  tadanativattasabhāvatāya pana tepi "aghāvino"ti "parijunnā"ti ca vuttā. Tesampi vā
  pubbanimittuppattiyā paṭicchannajarāya cetasikarogassa ca vasena dukkhādīnaṁ sambhavo
  veditabbo. Maccurājassa vasaṁ gacchantīti piyavatthuvisayāya taṇhāya appahīnattā
  punappunaṁ gabbhūpagamanato dhātuttayissaratāya maccurājasaṅkhātassa maraṇassa vasaṁ
  hatthameva 4- gacchanti.
       Ettāvatā vaṭṭaṁ dassetvā idāni "ye ve divā"tiādinā vivaṭkaṁ dasseti.
  Tattha ye ve divā ca ratto ca appamattāti "divasaṁ caṅkamena nisajjāya āvaraṇīyehi
  dhammehi cittaṁ parisodhetī"tiādinā vuttanayena divasabhāge rattibhāge ca daḷhaṁ
  appamattā appamādapaṭipadaṁ pūrenti. Jahanti piyarūpanti catusaccakammaṭṭhānabhāvanaṁ
  ussukkāpetvā ariyamaggādhigamena piyarūpaṁ piyajātikaṁ cakkhvādipiyavatthūṁ

  *  *  *  *  *  *
  Footnote: 1 khu.cūḷa. 30/338/165 2 chaṂa. puthu
  3 khu.su. 25/776/486 4 Ma. hatthattameva
-------------------------------------------------
[page 126]
  Tappaṭibaddhacchandarāgajahanena jahanti. Te ve khaṇanti aghamūlaṁ, maccuno āmisaṁ
  durativattanti te ariyapuggalā aghassa vaṭṭadukkhassa mūlabhūtaṁ, maccunā maraṇena
  āmasitabbato āmisaṁ, ito bahiddhā kehicipi samaṇabrāhmaṇehi nivattituṁ
  asakkuṇeyyatāya durativattaṁ, saha avijjāya taṇhaṁ ariyamaggañāṇakudālena
  khaṇanti, lesamattampi anavasesantā ummūlayantīti. Svāyamattho:-
            "appamādo amataṁ padaṁ 1- pamādo maccuno padaṁ
             appamattā na mīyanti yepamattā yathā matā"ti-
  ādīhi 2- suttapadehi vitthāretabboti.
                        Sattamasuttavaṇṇanā niṭṭhitā.
                          --------------
                        8. Suppavāsāsuttavaṇṇanā
       [18] Aṭṭhame kuṇḍiyāyanti 3- evannāmake koliyānaṁ nagare. Kuṇḍadhānavaneti
  tassa nagarassa avidūre kuṇḍadhānasaṅkhāte vane.
       Pubbe kira kuṇḍo nāma eko yakkho tasmiṁ vanasaṇḍe vāsaṁ kaphpesi,
  kuṇḍadhānamissena ca balikammena tusatīti tassa tathā tattha baliṁ upaharanti,
  tenetaṁ vanasaṇḍaṁ kuṇḍadhānavanantveva paññāyittha. Tassa avidūre ekā gāmapatikā 4-
  ahosi, sāpi tassa yakkhassa āṇāpavattiṭṭhāne niviṭṭhattā teneva paripālitattā
  kuṇḍiyāti 5- vohariyittha. Aparabhāge tattha koliyarājāno nagaraṁ kāresuṁ, tampi
  purimavohārena kuṇḍiyātveva vuccati. Tasmiñca vanasaṇḍe koliyarājāno bhagavato
  bhikkhusaṁghassa ca vasantathāya vihāraṁ patiṭṭhāpesuṁ, tampi kuṇḍadhānavanantveva

  *  *  *  *  *  *
  Footnote: 1 chaṂa. amatapadaṁ 2 khuḍha. 25/21/19,27/2419/524 (syā)
  3 chaṂa. kuṇḍikāyanti 4 Sī. vāmapathikā 5 chaṂa. kuṇḍikāti, evamuparipi
-------------------------------------------------
[page 127]
  Paññāyittha. Atha bhagavā janapadacārikaṁ caranto anukkamena taṁ vihāraṁ patvā tattha
  vihāsi. Tena vuttaṁ "ekaṁ samayaṁ bhagavā kuṇḍiyāyaṁ viharati kuṇḍadhānavane"ti.
       Suppavāsāti tassā upāsikāya nāmaṁ. Koliyadhītāti koliyarājaputtī. Sā
  hi bhagavato aggupaṭṭhāyikā paṇītadāyikānaṁ sāvikānaṁ etadagge ṭhapitā sotāpannā
  ariyasāvikā. Yaṁ hi kiñci bhagavato yuttarūpaṁ khādanīyaṁ bhojanīyaṁ bhesajjaṁ vā na
  tattha aññāhi saṁvidhātabbaṁ atthi, sabbaṁ taṁ sayameva atatno paññāya vicāretvā
  sakkaccaṁ sampādetvā upaneti. Devasikañca aṭṭhasataṁ saṁghabhattapāṭipuggalikabhattāni
  deti. Yo koci bhikkhu vā bhikkhunī vā taṁ kalaṁ piṇḍāya paviṭṭho rittahattho na
  gacchati. Evaṁ muttacāgā payatapāṇī vossaggaratā yācayogā dānasaṁvibhāgaratā.
  Assā kucchiyaṁ purimabuddhesu katādhākāro pacchimabhaviko sāvakabodhisatto paṭisandhiṁ
  gaṇhi. Sā taṁ gabbhaṁ kenacideva pāpakammena satta vassāni kucchinā parihari,
  sattāhañca mūḷhagabbhā ahosi. Tena vuttaṁ "satta vassāni gabbhaṁ dhāreti
  sattāhaṁ mūḷhagabbhā"ti.
       Tattha satta vassānīti satta saṁvacchāni, accantasaṁyoge ca idaṁ upayogavacanaṁ.
  Gabbhaṁ dhāretīti gabbhaṁ vahati, gabbhinī hotīti attho. Sattāhaṁ mūḷahagabbhāti
  satta ahāni byākulagabbhā. Gabbho hi paripakko sampajjamāno vijāyanakāle
  kammajavātehi sañcāletvā parivattito uddhaṁpādo adhosiro hutvā yonimukhābhimukho
  hoti, evaṁ so katthaci kalaggo bahi nikkhamati. Vipajjamāno pana viparivattanavasena
  yonimaggaṁ pidahitvā tiriyaṁ nipajjati, sayameva vā yonimaggo pidahati so tattha
  kammajavātehi aparāparaṁ parivattamāno byākulo mūḷhagabbhoti vuccati, tassāpi
  satta divase evaṁ ahosi, tena vuttaṁ "sattāhaṁ mūḷhagabbhā"ti.
       Ayañca gabbho sīvalitthero, tassa kathaṁ satta vassāni gabbhāvāsadukkhaṁ,
  sattāhaṁ mūḷhagabbhabhāvappatti, mātu cassāpi sotāpannāya ariyasāvikāya tathā
-------------------------------------------------
[page 128]
  Dukkhānubhavanaṁ jātanti? vuccate:- atīte kāsikarāje bārāṇasiyaṁ rajjaṁ
  kārente eko kosalarājā mahantena balenāgantvā bārāṇasiṁ gahetvā taṁ
  rājānaṁ māretvā tassa aggamahesiṁ attano aggamahesiṁ akāsi. Bārāṇasirañño
  pana putto pitu maraṇakāle niddhamanadvārena palāyitvā attano ñātimittabandhave
  ekajajhaṁ katvā anukkamena balaṁ saṁharitvā bārāṇasiṁ āgantvā avidūre
  mahantaṁ khandhāvāraṁ bandhitvā tassa rañño paṇṇaṁ pesesi "rajjaṁ vā detu,
  yuddhaṁ vā"ti. Rājakumārassa mātā sāsanaṁ sutvā "yuddhena kammaṁ natthi,
  sabbadisāsu sañcāraṁ pacchinditvā bārāṇasinagaraṁ parivāretu, tato
  dārūdakabhattaparikkhayena 1- kilantā nagare manussā vināva yuddhena rājānaṁ gahetvā
  dassantī"ti paṇṇaṁ pesesi. So mātu sāsanaṁ sutvā cattāri mahādvārāni
  rakkhanto satta vassāni nagaraṁ uparundhi, nagare manussā cūḷadvārena
  nikkhamitvā dārūdakādīni āharanti, sabbakiccāni karonti.
       Atha rājakumārassa mātā taṁ pavattiṁ sutvā "bālo mama putto upāyaṁ
  na jānāti, gacchatha, assa 2- cūḷadvārāni pidahitvā 3- nagaraṁ uparundhatūti
  vadethā"ti puttassa gūḷhasāsanaṁ pahiṇi, so mātu sāsanaṁ sutvā satta divase tathā
  akāsi. Nāgarā bahi nikkhamituṁ alabhantā sattame divase tassa rañño sīsaṁ
  gahetvā kumārassa adaṁsu. Kumāro nagaraṁ pavisitvā rajjaṁ aggahesi. So tadā
  satta vassāni nagararundhanakammanissandena etarahi satta vassāni mātukucchisaṅkhātāya
  lohitakumbhiyā vasi, avasesato pana sattāhaṁ nagarūparundhanena sattāhaṁ
  mūḷhagabbhabhāvaṁ āpajji. Jātakaṭṭhakathāyaṁ pana "satta divasāni nagaraṁ rundhitvā
  gahitakammanissandena satta vassāni lohitakumbhiyaṁ vasitvā sattāhaṁ mūḷhagabbhabhāvaṁ
  āpajjī"ti vuttaṁ. Yaṁ pana so padumuttarasammāsambuddhapādamūle "lābhīnaṁ

  *  *  *  *  *  *
  Footnote: 1 Sī. dārudakādinā vā bhattaparikkhayena vā 2 Ma. satta divase 3 chaṂa. pidhāya
-------------------------------------------------
[page 129]
  Aggo bhaveyyan"ti mahādānaṁ datvā patthanaṁ akāsi, yañca vipassissa bhagavato
  kāle nāgarehi saddhiṁ sahassagghanikaṁ guḷadadhiṁ datvā patthanaṁ akāsi, tassānubhāvena
  lābhīnaṁ aggo jāto. Suppāvāsāpi "nagaraṁ rundhitvā gaṇha tātā"ti
  pesitabhāvena satta vassāni kucchinā gabbhaṁ pariharitvā sattāhaṁ mūḷhagabbhā
  jātā. Evaṁ te mātāputtā attano kammassa anurūpaṁ īdisaṁ dukkhaṁ paṭisaṁvediṁsu.
       Tīhi vitakkehīti taranattayassa guṇānussatipaṭisaṁyuttehi tīhi sammāvitakkehi.
  Adhivāsetīti mūḷhagabbhatāya uppannadukkhaṁ sahati. Sā hi bhagavato sambuddhabhāvaṁ,
  ariyasaṁghassa supaṭipattiṁ, nibbānassa ca dukkhanissaraṇabhāvaṁ anussarantī attano
  uppajjamānadukkhaṁ amanasikaraṇeneva abhibhavitvā khamati. Tena vuttaṁ "tīhi vitakkehi
  adhivāsetī"ti.
       Sammāsambuddho vatātiādi tesaṁ vitakkānaṁ pavattiākāradassanaṁ.
  Tassattho:- yo bhagyavantatādīhi kāraṇehi bhagavā lokanātho sammā aviparītaṁ sāmaṁ
  sayameva sabbadhamme aho vata buddho, so bhagavā evarūpassa etarahi mayā
  anubhaviyamānassa aññassa ca evaṁjātikassa sakalassa vaṭṭadukkhassa pahānāya
  accantaṁ anuppādanirodhāya dhammaṁ katheti, aviparītadhammaṁ katheti.
  Aviparītadhammadesanatāya hi satthu sammāsambodhisiddhi. Tassa yathāvuttaguṇassa bhagavato
  dhammassavanante jātattā sīladiṭṭhisāmaññena saṁhatattā ca sāvasaṁghoti laddhanāmo
  aṭṭhāriyapuggalasamūho supaṭipanno vata aho vata sammāpaṭipanno, yo ariyasaṁgho
  evarūpassa īdisassa vaṭṭadukkhassa pahānāya anuppādanirodhāya anivattipaṭipadaṁ
  paṭipanno. Susukhaṁ vata aho vata suṭṭhu sukhaṁ sabbasaṅkhatanissaṭaṁ nibbānaṁ, yasmiṁ
  nibbāne īdisaṁ vaṭṭadukkhaṁ na upalabbhatīti. Ettha ca paṭipajjamānāpi
  paṭipannāicceva vuttā paṭipattiyā anivattibhāvato. Athavā uppannasaddo viya
-------------------------------------------------
[page 130]
  Paṭipannasaddo vattamānatthopi veditabbo. Tenevāha "sotāpattiphalasacchikiriyāya
  paṭipanno"ti.
       Sāmikanti attano patiṁ koliyarājaputtaṁ. Āmantesīti abhāsi. Mama vacanena
  bhagavato pāde sirasā vandāhīti mayhaṁ vacanena cakkalakkhaṇappaṭimaṇḍitāni
  vikasitapadumasassirīkāni bhagavato caraṇāni tava sirasā vandāhi, uttamaṅgena
  abhivādanaṁ karohīti attho. Appābādhantiādīsu ābādhoti visabhāgavedanā vuccati,
  yā ekadese uppajjitvāpi sakalasarīraṁ ayapaṭṭena ābandhitvā viya gaṇhāti.
  Ātaṅkoti kicchajīvitakaro rogo. Athavā yāpetabbarogo. Ātaṅko, itaro
  ābādho. Khuddako vā rogo ātaṅko, balavā ābādho. Keci pana
  "ajjhattasamuṭṭhāno ābādho, bahiddhāsamuṭṭhāno ātaṅko"ti vadanti. Tadubhayassāpi
  abhāvaṁ pucchāti vadati. Gilānasseva ca uṭṭhānaṁ nāma garukaṁ hoti, kāye balaṁ
  na hoti, tasmā niggelaññatāya lahuparivattisaṅkhātaṁ kāyassa lahuṭṭhānaṁ
  sarīrabalañca pucchāti vadati. Phāsuvihāranti ṭhānanisinnagamanasayanasaṅkhātesu catūsu
  iriyāpathesu sukhavihārañca pucchāti vadati. Athassa pucchatabbākāraṁ dassentī
  "suppavāsā bhante"tiādimāha. Evañca vadehīti idāni vattabbākāraṁ nidasseti.
       Paramanti vacanasampaṭicchanaṁ. Tena sādhu bhadde yathāvuttaṁ, paṭipajjāmīti
  dasseti. Koliyaputtoti suppavāsāya sāmiko koliyarājaputto. Sukhinī hotūti sadevake
  loke aggadakkhiṇeyyo satthā suppavāsāya pesitavandanaṁ sampaṭicchitvā tadanantaraṁ
  attano mettāvihārasamuṭṭhāpakaṁ 1- buddhāciṇṇaṁ sukhūpasaṁhāraṁ tassā sāmaññato
  pakāsetvā puna tassā puttassa ca gabbhavipattimūlakadukkhuppattipaṭikkhepamukhena
  sukhūpasaṁhāraṁ nidassento "sukhinī .pe. Arogā, arogaṁ puttaṁ
  vijāyatū"ti āha.

  *  *  *  *  *  *
  Footnote: 1 chaṂa. mettāvihārasaṁsūcakaṁ
-------------------------------------------------
[page 131]
       Saha vacanāti bhagavato vacanena saheva. Yasmiṁ kāle bhagavā tathā avoca,
  tasmiṁyeva kāle tampi kammaṁ parikkhayaṁ agamāsi, tassa parikkhīṇabhāvaṁ oloketvā
  satthā tathā abhāsi. Apare pana vadanti:- sace tathā satthā nācikkhissa,
  tato parampi kiñci kālaṁ tassā taṁ dukkhaṁ anubandhissa. Yasmā pana bhagavatā
  "sukhinī arogā arogañca puttaṁ vijāyatū"ti vuttaṁ, tasmā tassa vacanasamakālameva
  so gabbho byākulabhāvaṁ vijahitvā sukheneva bahi nikkhami, evaṁ tesaṁ mātāputtānaṁ
  sotthi ahosi. Acinteyyo hi buddhānaṁ buddhānubhāvo. Yathā hi
  paṭācārāya piyavippayogasambhūtena sokena ummādaṁ patvā:-
            "ubho puttā kālakatā panthe mayhaṁ patī mato
             mātā pitā ca bhātā ca ekacitakamhi jhāyare"ti 1-
  vatvā jātarūpeneva carantiyā "satiṁ paṭilabhāhi bhaginī"ti bhagavato vacanasamantarameva
  ummādo vūpasami, tathā suppiyāpi upāsikā attanāva attano ūruyaṁ katena
  mahāvaṇena vuṭṭhātuṁ asakkontī sayanapiṭṭhe nipannā "āgantvā maṁ vandatū"ti
  vacanasamantarameva vaṇe pākatike jāte sayameva gantavā bhagavantaṁ vandītievamādīni
  vatthūni idha udāharitabbānīti.
       Evaṁ bhanteti bhante yathā bhagavā saputtāya mātuyā 2- arogabhāvaṁ
  āsiṁsanto āha "sukhinī arogā arogaṁ puttaṁ vijāyatū"ti, taṁ evameva. Na hi
  kadāci buddhānaṁ bhagavantānaṁ vacanassa aññathābhāvoti adhippāyo. Keci pana
  "evamatthū"ti vadanti, apare "hotū"ti padassa atthaṁ ānetvā vaṇṇayanti.
  Abhinanditvāti karavīkarutamañjunā brahmassarena bhagavatā vuccamāne tasmiṁ
  vacane pītisomanassapaṭilābhato abhimukhabhāvena nanditvā. Anumoditvāti tato
  pacchāpi sammodanaṁ uppādetvā, cittena vā abhinanditvā vācāya anumoditvā,

  *  *  *  *  *  *
  Footnote: 1 khu.apa. 33/160/322 2 Sī. tassā
-------------------------------------------------
[page 132]
  Vacanasampattiyā vā abhinanditvā atthasampattiyā anumoditvā. Sakaṁ gharaṁ paccāyāsīti
  attano gharaṁ paṭigañchi. 1- Ye pana "yena sakaṁ gharan"ti paṭhanti, tesaṁ yadipi
  yatasaddānaṁ sambandhabhāvato "tenā"ti padaṁ vuttameva hoti, tathāpi
  "paṭiyāyitvā"ti pāṭhaseso yojetabbo hoti.
       Vijātanti pajātaṁ, pasutanti attho. Acchariyanti andhassa pabbatārohanaṁ
  viya niccaṁ na hotīti acchariyaṁ, ayaṁ tāva saddanayo. Aṭṭhakathāsu pana "accharāyoggaṁ
  acchariyan"ti vuttaṁ, accharaṁ paharituṁ yuttanti attho. Vatāti sambhāvane,
  aho acchariyanti attho. Bhoti dhammālapanaṁ. Abhūtapubbaṁ tathāgato, tathavāditāya tathāgato,
  tathākāritāya tathāgato, abhibhavanaṭṭhena tathāgato.
       Kathaṁ bhagavā tathā āgatoti tathāgato? yathā sabbalokahitāya ussukkamāpannā
  Purimakā sammāsambuddhā āgatāti. Kiṁ vuttaṁ hoti? yena abhinīhārena te bhagavanto
  Āgatama, tena aṭṭhaguṇasamannāgatena ayampi bhagavā āgato. Yathā ca te bhagavanto
  dānapāramiṁ pūretvā sīlanekkhammapaññāvīriyakhantasaccādhiṭṭhānamettāupekkhāpāramīti
  imā dasa pāramiyo dasa upapāramiyo dasa paramatthapāramiyoti
  samatiṁsapāramiyo pūretvā buddhicariyāya koṭiṁ patvā āgatā,
  tathā ayampi bhagavā āgato. Yathā ca te bhagavanto cattāro

  *  *  *  *  *  *
  Footnote: 1 chaṂa. paṭigacchi
-------------------------------------------------
[page 133]
  Satipaṭṭhāne .pe. Ariyaṁ aṭṭhaṅgikaṁ maggaṁ bhāvetvā brūhetvā āgatā, tathā
  ayampi bhagavā āgato. Evaṁ tathā āgato tathāgato. (1)
       Kathaṁ tathā gatoti tathāgato? yathā sampatijātā te bhagavanto samehi
  pādehi paṭhaviyaṁ patiṭṭhāya uttarābhimukhā sattapadavītihārena gatā, setacchatte
  dhāriyamāne sabbāva disā anuvilokesuṁ, āsabhivācaṁ bhāsasiṁsu loke attano
  jeṭṭhaseṭṭhabhāvaṁ pakāsentā, tañca gamanaṁ tathaṁ ahosi avitathaṁ anekesaṁ
  visesādhigamānaṁ pubbanimittabhāvena, tathā ayampi bhagavā gato, tañacassa gamanaṁ
  tathaṁ ahosi avitathaṁ tesaññeva visesādhigamānaṁ pubbanimittabhāvena. Evaṁ tathā
  gatoti tathāgato.
       Yathā vā te bhagavanto nekkhammena kāmacchandaṁ pahāya gatā,
  abyāpadena byāpādaṁ, ālokasaññāya thinamiddhaṁ, avikkhepena uddhaccakukkuccaṁ,
  dhammavavatthānena vicikicchaṁ pahāya gatā, ñāṇena avijjaṁ padāletvā, pāmojjena
  aratiṁ vinodetvā, aṭṭhasamāpattīhi aṭṭhārasahi mahāvipassanāhi catūhi ca
  ariyamaggehi taṁ taṁ paṭipakkhaṁ pahāya gatā, evaṁ ayampi bhagavā gato. Evampi
  tathā gatoti gatharagato. (2)
       Kathaṁ tathalakkhaṇaṁ āgatoti tathāgato? paṭhavīdhātuyā kakkhaḷalakkhaṇaṁ,
  āpodhātuyā paggharaṇalakkhaṇaṁ, atajodhātuyā uṇhattalakkhaṇaṁ, vāyodhātuyā
  vitthambhanalakkhaṇaṁ, ākāsadhātuyā asamphuṭṭhalakkhaṇaṁ, rūpassa ruppanalakkhaṇaṁ, vedanāya
  vedayitalakkhaṇaṁ, saññāya sañjānanalakkhaṇaṁ, saṅkhārānaṁ abhisaṅkharaṇalakkhaṇaṁ,
  viññāṇassa vijānanalakkhaṇanti evaṁ pañcannaṁ khandhānaṁ dvādasannaṁ āyatanānaṁ
  aṭṭhārasannaṁ dhātūnaṁ bāvīsatiyā indriyānaṁ catunnaṁ saccānaṁ dvādasapadikassa
  paccayākārassa catunnaṁ satipaṭṭhānānaṁ catunnaṁ sammappadhānānaṁ catunnaṁ iddhipādānaṁ
-------------------------------------------------
[page 134]
  Pañcannaṁ indriyānaṁ pañcannaṁ balānaṁ sattannaṁ bojjhaṅgānaṁ ariyassa aṭṭhaṅgikassa
  maggassa sattannaṁ visuddhīnaṁ amatogadhassa nibbānassāti evaṁ tassa tassa dhammassa
  yaṁ sabhāvasarasalakkhaṇaṁ, taṁ tathaṁ avitathaṁ anaññethaṁ lakkhaṇaṁ ñāṇagatiyā āgato
  avirajjhitvā patto adhigatoti tathāgato. Evaṁ tathalakkhaṇaṁ āgatoti. Tathāgato (3)
       kathaṁ tathadhamme yāthāvato abhisambuddhoti tathāgato? tathadhammā nāma
  cattāri ariyasaccāni. Yathāha:- "cattārīmāni bhikkhave tathāni avitathāni
  anaññāthāni. Katamāni cattāri? `idaṁ dukkhan'ti bhikkhave tathametaṁ avitathametaṁ
  anaññathametan"ti 1- vitthāro. Tāni ca bhagavā abhisambuddho, tasmā tathānaṁ
  abhisambuddhattā tathāgato.
       Apica jarāmaraṇassa jātipaccayasambhūtasamudāgataṭṭho tatho avitatho anaññatho
  .pe. Saṅkhārānaṁ avijjāpaccayasambhūtasamudāgataṭṭho tatho avitatho anaññatho,
  tathā avijjāya saṅkhārānaṁ paccayaṭṭho .pe. Jātiyā jarāmaraṇassa paccayaṭṭho
  tatho avitatho anaññatho, taṁ sabbaṁ bhagavā abhisambuddho, tasmāpi tathānaṁ
  abhisambuddhattā tathāgato, abhisambuddhattho hi ettha gatasaddoti. Evaṁ tathadhamme
  yāthāvato abhisambuddhoti tathāgato. (4)
       Kathaṁ tathadassitāya tathāgato? yaṁ sadevake .pe. Sadevamanussāya
  pajāya aparimāṇāsu lokadhātūsu aparimāṇānaṁ sattānaṁ cakkhudvāre āpathamāgacchantaṁ
  rūpārammaṇaṁ nāma atthi, taṁ bhagavā sabbākārato jānāti passati.
  Evaṁ jānatā 2- passatā ca tena iṭṭhāniṭṭhādivasena vā 2- diṭṭhasutamutaviññātesu
  labbhamānapadavasena vā "katamanti rūpaṁ rūpāyatanaṁ, yaṁ rūpaṁ catunnaṁ mahābhūtānaṁ
  upādāya vaṇṇanibhāsanidassanaṁ sappaṭighaṁ nīlaṁ pītakan"tiādinā 3- nayena anekehi

  *  *  *  *  *  *
  Footnote: 1-1 saṁṃahā. 19/1090/375 2-2 Sī. passatā tena iṭṭhānaṁ vasena vā
  3 abhi.saṅa. 34/617/188
-------------------------------------------------
[page 135]
  Nāmehi terasahi vārehi dvipaññāsāya nayehi vibhajjamānaṁ tathameva hoti, vitathaṁ
  natthi. Esa nayo sotadvārādīsu āpāthamāgacchantesu saddādīsu, vuttañhetaṁ
  bhagavatā:-
            "yaṁ bhikkhave sadevakassa lokassa .pe. Sadevamanussāya
         diṭṭhaṁ sutaṁ mutaṁ viññātaṁ pattaṁ pariyesitaṁ anuvicaritaṁ manasā, tamahaṁ
         jānāmi, tamahaṁ abbhaññāsaṁ, 1- taṁ tathāgatassa viditaṁ. Taṁ tathāgato na
         upaṭṭhāsī"ti 2-
       evaṁ tathadassitāya tathāgato. Tattha tathadassīatthe tathāgatoti padasambhavo
  veditabbo. (5)
       Kathaṁ tathavāditāya tathāgato? yaṁ rattiṁ bhagavā anuttaraṁ sammāsambodhiṁ
  abhisambuddho, yañca rattiṁ anupādisesāya nibbānadhātuyā parinibbāyi, etthantare
  pañcattālīsavassaparimāṇakālaṁ yaṁ bhagavatā bhāsitaṁ lapitaṁ suttageyyādi, sabbantaṁ
  paripuṇṇaṁ rāgamadādinimmadanaṁ ekasadisaṁ tathaṁ avitathaṁ. Tenāha:-
            "yañca cunda rattiṁ tathāgato anuttaraṁ sammāsambodhiṁ
         abhisambujjhati, yañca rattiṁ anupādisesāya nibbānadhātuyā parinibbāyati,
         yaṁ etasmiṁ antare bhāsati lapati niddisati, sabbantaṁ tatheva ca
         hoti, no aññathā, tasmā `tathāgato'ti vuccatā"ti. 3-
       Gadāttho ettha gatasaddo. Evaṁ tathavāditāya tathāgato.
       Apica āgadanaṁ āgado, vacananti attho. Tatho avitatho aviparīto
  āgado assāti dakārassa takāraṁ katvā tathāgatoti evamettha padasiddhi
  veditabbā. (6)

  *  *  *  *  *  *
  Footnote: 1 ka. abhiññāsiṁ 2 aṅa.catukka. 21/24/29 3 dī.pā. 12/188/117
-------------------------------------------------
[page 136]
       Kathaṁ tathākāritāya tathāgato? bhagavato hi vācāya kāyo anulometi,
  kāyassapi vācā, tasmā yathāvārī tathākārī, yathākādī tathāvādī ca hoti,
  evambhūtassa cassa yathā vācā, kāyohi tathā gato pavattoti attho. Yathā ca,
  kāyo vācāpi tathā gatā pavattāti tathāgato. Tenāha:-
            "yathāvādī bhikkhave tathāgago tathākārī yathākārī tathāvādī.
         Iti yathāvādī tathākārī, yathākārī tathāvādī. Tasmā `tathāgato'ti
         vuccatī"ti. 1-
       Evaṁ tathākāritāya tathāgato. (7)
       Kathaṁ abhibhavanaṭṭhena tabhāgato? yasmā upari bhavaggaṁ heṭṭhā avīciṁ
  pariyantaṁ karitvā tiriyaṁ aparimāṇāsu lokadhātūsu lokadhātūsu sabbasatte abhibhavati
  sīlenapi samādhināpi paññāyapi vimuttiyāpi vimuttiñāṇadassanenapi, na tassa
  tulā vā pamāṇaṁ vā atthi, athakho atulo appameyyo anuttaro devadevo
  sakkānaṁ atisakko, brahmānaṁ atibrahmā sabbasattuttamo, tasmā tathāgato.
  Tenāha:-
            "sadevake bhikkhave loke .pe. Sadevamanussāya tathāgato
         abhibhū anabhibhūto aññadatthudaso vasavatti, tasmā `tathāgato'ti
         vuccatī"ti. 1-
       Tatrāyaṁ padasiddhi:- agado viya agado, desanāvilāso ceva puññassayo
  ca. Tena so mahānubhāvo bhisakko viya dibbāgadena sappe sabbaparappavādino
  sadevakañca lokaṁ abhibhavati. Iti sabbalokābhibhavane tatho avitatho aviparīto
  yathāvuttova agado etassāti dakārassa takāraṁ katvā tathāgatoti veditabbo.
  Evaṁ abhibhavanaṭṭhena tathāgato. (8)

  *  *  *  *  *  *
  Footnote: 1 aṅa.catukka. 21/23/28
-------------------------------------------------
[page 137]
       Apica tathāya gatoti tathāgato, tathaṁ gatoti tathāgato. Tattha sakalalokaṁ
  tīraṇapariññāya tathāya gato avigatoti 1- tathāgato. Jhalakasamudayaṁ pahānapariññāya
  tathāya gato atītoti tathāgato. Lokanirodhaṁ sacchikiriyāya tathāya gato adhigatoti
  tathāgato. Lokanirodhagāminiṁ paṭipadaṁ tathaṁ gato paṭipanyoti tathāgato. Vuttañhetaṁ
  bhagavatā:-
            "loko bhikkhave tathāgatena abhisambuddho, lokasmā tathāgato
         visaṁyutto. Lokasamudayo bhikkhave tathāgatena abhisambuddho,
         lokasamudayo tathāgatassa pahīno. Lokanirodho bhikkhave tathāgatena
         abhisambuddho, lokanirodho tathāgatassa sacchikato. Lokanirodhagāminī
         paṭipadā bhikkhave tathāgatena abhisambuddhā, lokanirodhagāminī
         paṭipadā tathāgatassa bhāvitā. Yaṁ bhikkhave sadevakassa lokassa
         .pe. Sabbaṁ taṁ tathāgatena abhisambuddhaṁ. Tasmā `tathāgato'ti
         vuccatī"ti. 2-
       Aparehipi aṭṭhahi kāraṇehi bhagavā tathāgato:- tathāya āgatoti tathāgato,
  tathāya gatoti tatharagato, tathāni āgatoti tathāgato, tathā gatoti tathāgato,
  tathāvidhoti tathāgato, tathā pavattitoti tathāgato, tathehi agatoti tathāgato,
  tathāgatabhāvena tathāgato.
       Kathaṁ tathāya āgatoti tathāgato? yā sā 3- bhagavatā sumedhabhūtena
  Dīpaṅkaradasabalassa pādamūle:-
              "manussattaṁ liṅgasampatti hetu satthāradassanaṁ
                pabbajjā guṇasampatti adhikāro ca chandatā
                aṭṭhadhammasamodhānā abhinīhāro samijjhatī"ti. 4-

  *  *  *  *  *  *
  Footnote: 1 Sī. adhigatoti 2 aṅa. catukka. 21/23/27 3 Sī. yathā 4 khu.buddha. 33/59/474
-------------------------------------------------
[page 138]
  Evaṁ vuttaṁ aṭṭhaṅgasamannāgataṁ abhinīhāraṁ sampādentena "ahaṁ sadevakaṁ lokaṁ
  tiṇṇo tāressāmi, mutto mocessāmi, danto dāessāmi, santo samessāmi,
  assattho assāsessāmi, parinibbuto parinibbāpessāmi, buddho bodhessāmī"ti
  mahāpaṭiññā pavattitā. Vuttañhetaṁ:-
               "kimme ekena tiṇṇena purisena thāmadassinā
                sabbaññutaṁ pāpuṇitvā santāressaṁ sadevakaṁ.
                Iminā me adhikārena katena purisuttame
                sabbaññutaṁ pāpuṇitvā tāremi janataṁ bahuṁ.
                Saṁsārasotaṁ chinditvā viddhaṁsetvā tayo bhave
                dhammanāvaṁ samāruyha santāressaṁ sadevakaṁ.
                Kimme aññātavesena dhammaṁ sacchikatenidha
                sabbaññutaṁ pāpuṇitvā buddho hessaṁ sadevake"ti. 1-
       Taṁ panetaṁ mahāpaṭiññaṁ sakalassāpi buddhakaradhammasamudāyassa
  pavicayapaccavekkhaṇasamādānānaṁ kāraṇabhūtaṁ avisaṁvādetvā 2- lokanāyako yasmā
  mahākappānaṁ satasahassādhikāni cattāri asaṅkhyeyyāni sakkaccaṁ nirantaraṁ
  niravasesato dānapāramiādayo samataṁsapāramiyo pūretvā aṅpariccāgādayo pañca
  mahāpariccāge pariccajitvā maccādhiṭṭhānādīni cattāri adhiṭṭhānāni paribrūhetvā
  puññañāṇasambhāre sambharitvā 3- pubbayogapubbacariyadhammakkhānañātatthācariyādayo
  ukkaṁsāpetvā buddhacariyaṁ paramakoṭaga pāpetvā anuttaraṁ sammāsambodhiṁ
  abhisambujjhi. Tasmā tasseva sā mahāpaṭiññā tathā avitathā anaññathā, na tassa
  vālaggamattampi vitathaṁ atthi. Tathā hi dīpaṅkaradasabalo koṇḍañño maṅgalo .pe. Kassapo

  *  *  *  *  *  *
  Footnote: 1 khu.buddha. 33/2(55-55) /421 2 Sī.,ka. abhisaṁvādento 3 Sī.,ka.vaḍḍhetvā
-------------------------------------------------
[page 139]
  Bhagavāti ime catuvīsati sammāsambuddhā paṭipāṭiyā uppannā "buddho bhavissatī"ti
  byākariṁsu. Evaṁ catuvīsatiyā buddhānaṁ santike laddhabyākaraṇo ye te
  katābhinīhārehi bodhisattehi laddhabbā ānisaṁsā, te labhitvāva āgatoti tāya
  yathāvittāya mahāpaṭiññāya tathāya abhisambuddhabhāvaṁ āgato adhigatoti tathāgato.
  Evaṁ tathāya āgatoti tathāgato. (1)
       Kathaṁ tathāya gatoti tathāgato? yāya mahākaruṇāya lokanātho
  mahādukkhasambādhaṭipannaṁ sattanikāyaṁ disvā "tassa natthañño koci paṭissaraṇaṁ, ahameva
  ito 1- saṁsāradukkhato mutto mocessāmī"ti samussāhitamānaso mahābhinīhāramakāsi.
  Katvā ca yathāpaṇidhānaṁ sakalalokahitasamhādanāya ussukkamāpanno attano
  kāyajīvitanirapekkho paresaṁ sotapathāgamanamattenapi cittutrāsasamuppādikā atidukkarā
  dukkaracariyā samācaranto yathā mahābodhiyā paṭipatti hānabhāgiyā saṅkilesabhāgiyā
  ṭhitibhāgiyā vā na hoti, ukho uttaruttari visesabhāgiyāva hoti, tathā
  paṭipajjamāno anupubbena niravasese bodhisambhāre sampādetvā 2- abhisambodhaṁ
  pāpuṇi. Tato parañca tāyayeva mahākaruṇāya sañcoditamānaso pavivekaratiṁ
  paramañca santaṁ vimokkhasukhaṁ pahāya bālajanabahuleloke tehi samuppādiyamānaṁ
  vippakāraṁ 3- agaṇetvā vineyyajanassa vinayanena niravasesaṁ buddhakiccaṁ niṭṭhapesi.
  Tattha yo bhagavato sattesu mahākaruṇāya samokkamanākāro, so parato āvibhavissati.
  Yathā ca buddhabhūtassa lokanāthassa sattesu mahākaruṇā, evaṁ bodhisattabhūtassapi
  mahābhinīhārakālādīsūti 4- sabbattha sabbadā ca ekasadisatāya tathā avitathā
  anaññathā, tasmā tīsupi avaṭṭhāsu sabsattesu samānarasāya tathāya mahākaruṇāya
  sakalalokahitāya gato paṭipannoti tathāgato. Evaṁ tathāya gatoti tathāgato. (2)

  *  *  *  *  *  *
  Footnote: 1 chaṂa. na'mito 2 Sī.,ka. niravasesaṁ bodhisambhāraṁ samānetvā
  3 chaṂa. samuppāditaṁ sammānāvamānavippakāraṁ 4 Sī.,Ma....kālādīsupi
-------------------------------------------------
[page 140]
       Kathaṁ tathāni āgatoti tathāgato? tathāni nāma cattāri ariyamaggañāṇāni.
  Tāni hi idaṁ dukkhaṁ, ayaṁ dukkhasamudayo, ayaṁ dukkhanirodho, ayaṁ dukkhanirodhagāminī
  paṭipadāti evaṁ sabbañeyyadhammasaṅgāhakānaṁ pavattinivattitadubhayahetubhūtānaṁ catunnaṁ
  ariyasaccānaṁ dukkhassa pīḷanaṭṭho saṅkhataṭṭho santāpaṭṭho vipariṇāmaṭṭho, samudayassa
  āyūhanaṭṭho nidānaṭṭho saṁyogaṭṭho palibodhaṭṭho, nirodhassa nissaraṇaṭṭho
  vivekaṭṭho asaṅkhataṭṭho, amataṭṭho maggassa niyyānaṭṭho, hetavaṭṭho dassanaṭṭho
  ādhipateyyaṭṭhotiādīnaṁ tabbibhāgānañca yathābhūtasabhāvāvabodhavibandhakassa
  saṅkilesapakkhassa samucchindanena paṭiladdhāya tattha asammohābhisamayasaṅkhātāya
  aviparītākārappavattiyā dhammānaṁ sabhāvasarasalakkhaṇassa avisaṁvādanato tathāni avitathāni
  anaññathāni, tāni bhagavā anaññaneyyo sayameva āgato adhigato, tasmā
  tathāni āgatoti tathāgato.
       Yathā ca maggañāṇāni, evaṁ bhagavato tīsu kālesu appaṭihatañāṇāni
  catuppaṭisambhidāñāṇāni catuvesārajjañāṇāni pañcagatiparicchedañāṇāni
  chāsādhāraṇañāṇāni sattabojjhaṅgavibhāvanañāṇāni aṭṭhamaggaṅgavibhāvanañāṇāni
  navānupubbavihārasamāpattiñāṇāni dasabalañāṇāni ca tathabhāve veditabbāni.
       Tatrāyaṁ vibhāvanā:- yaṁ hi kiñci aparimāṇāsu lokadhātūsu aparimāṇānaṁ
  sattānaṁ hīnādibhedabhinnāsu atītāsu khandhāyatanadhātūsu sabhāvakiccādi avaṭṭhāvisesādi
  khandhapaṭibaddhanāmagottādi ca jānitabbaṁ. Anindriyabaddhesu ca
  atisukhumatirokuḍḍavidūrapadesesupi 1- rūpadhammesu yo taṁtaṁpaccayavisesehi saddhiṁ
  paccayuppannānaṁ vaṇṇasaṇṭhānagandharasaphassādiviseso, tattha sabbattheva hatthatale
  ṭhapitāamalake viya paccakkhato appaṭihataṁ bhagavato ñāṇaṁ pavattati, tathā anāgatāsu
  paccuppannāsu cāti imāni tīsu kālesu appaṭihatañāṇāni nāMa. Yathāha:-

  *  *  *  *  *  *
  Footnote: 1 chaṂa. atisukhumatirohita...
-------------------------------------------------
[page 141]
            "atītaṁse Buddhassa bhagavato appaṭihataṁ ñāṇaṁ, anāgataṁse
         buddhassa bhagavato appaṭihataṁ ñāṇaṁ, paccuppannaṁse buddhassa bhagavato
         appaṭihataṁ ñāṇan"ti. 1-
       Tāni panetāni tattha tattha dhammānaṁ sabhāvasarasalakkhaṇassa avisaṁvādanato
  tathāni avitathāni anaññathāni, tāni bhagavā sayambhuñāṇena adhigañchīti. Evampi
  tathāni āgatoti tathāgato.
       Tathā atthapaṭisambhidā dhammapaṭisambhidā niruttipaṭisambhidā paṭibhāna-
  paṭisambhidāti catasso paṭisambhidā. Tattha atthappabhedassa sallakkhaṇavibhāvanavavatthāna-
  karaṇasamatthaṁ atthappabhedagataṁ ñāṇaṁ atthapaṭisambhidā. Dhammappabhedassa
  sallakkhaṇavibhāvanavavatthānakaraṇasamatthaṁ dhammappabhedagataṁ ñāṇaṁ dhammapaṭisambhidā.
  Niruttippabhedassa sallakkhaṇavibhāvanavavatthānakaraṇasamatthaṁ niruttābhilāpe pabhedagataṁ ñāṇaṁ
  niruttipaṭisambhidā. Paṭibhānappabhedassa sallakkhaṇavibhāvanavavatthānakaraṇasamatthaṁ
  paṭibhānappabhedagataṁ ñāṇaṁ paṭibhānapaṭisambhidā. Vuttañhetaṁ:-
            "atthe ñāṇaṁ atthapaṭisambhidā, dhamme ñāṇaṁ dhammapaṭisambhidā,
         tatra dhammaniruttābhilāpe ñāṇaṁ niruttipaṭisambhidā, ñāṇesu ñāṇaṁ
         paṭibhānapaṭisambhidā"ti. 2-
       Ettha ca hetuanusārena araṇīyato adhigantabbato ca saṅkhepato hetuphalaṁ
  attho nāma, pabhedato pana yaṅkiñci paccayuppannaṁ nibbānaṁ bhāsitattho vipāko
  kiriyāti ime pañca dhammā attho, taṁ atthaṁ paccavekkhantassa tasmiṁ atthe
  pabhedagataṁ ñāṇaṁ atthapaṭisambhidā. Dhammoti saṅkhepato paccayo. So hi yasmā taṁ
  taṁ atthaṁ vidahati pavatteti ceva pāpeti ca, tasmā dhammoti vuccati, pabhedato pana

  *  *  *  *  *  *
  Footnote: 1 khu.paṭi. 31/669/577 (syā) 2 abhi.vi. 35/718/359
-------------------------------------------------
[page 142]
  Yo koci phalanibbattanako hetu ariyamaggo bhāsitaṁ kusalaṁ akusalanti ime pañca
  dhammā dhammo, taṁ dhammaṁ paccavekkhantassa tasmiṁ dhamme pabhedagataṁ ñāṇaṁ
  dhammapaṭisambhidā. Vuttampi cetaṁ:-
            "dukkhe ñāṇaṁ atthapaṭisambhidā. Dukkhasamudaye ñāṇaṁ
         dhammapaṭisambhidā, dukkhanirodhe ñāṇaṁ atthapaṭisambhidā, dukkhanirodhagāminiyā
         paṭipadāya ñāṇaṁ dhammapaṭisambhidā"ti. 1-
       Athavā hetumhi ñāṇaṁ dhammapaṭisambhidā, hetuphale ñāṇaṁ atthapaṭisambhidā.
  Ye dhammā jātā bhūtā sañjātā nibbattā abhinibbattā pātubhūtā, imesu
  dhammesu ñāṇaṁ atthapaṭisambhidā. Yamhā dhammā te dhammā jātā bhūtā sañjātā
  nibbattā abhinibbattā pātubhūtā, tesu dhammesu ñāṇaṁ dhammapaṭisambhidā.
  Jarāmaraṇe ñāṇaṁ atthapaṭisambhidā, jarāmaraṇasamudaye ñāṇaṁ dhammapaṭisambhidā.
  Jarāmaraṇanirodhe ñāṇaṁ atthapaṭisambhidā, jarāmaraṇanirodhagāminiyā paṭipadāya
  ñāṇaṁ dhammapaṭisambhidā. Jātiyā, bhave upādāne, taṇhāya, vedanāya, phasse,
  saḷāyatane, nāmarūpe, viññāṇe, saṅkhāresu ñāṇaṁ atthapaṭisambhidā,
  saṅkhārasamudaye ñāṇaṁ dhammapaṭisambhidā. Saṅkhāranirodhe ñāṇaṁ atthapaṭisambhidā.
  Saṅkhātanirodhagāminiyā paṭipadāya ñāṇaṁ dhammapaṭisambhidā.
            "idha Bhikkhu dhammaṁ jānāti suttaṁ geyyaṁ .pe. Vedallaṁ, ayaṁ
         vuccati dhammapaṭisambhidā. So tassa tasseva bhāsitassa atthaṁ jānāti
        `ayaṁ imassa bhāsitassa attho, ayaṁ imasaṁsa bhāsitassa attho'ti, ayaṁ
         vuccati atthapaṭisambhidā. 2-
            Katame dhammā kusalā, yasmiṁ samaye kāmāvacaraṁ kusalaṁ cittaṁ
         uppannaṁ hoti somanassasahagataṁ ñāṇasampayuttaṁ rūpārammaṇaṁ vā

  *  *  *  *  *  *
  Footnote: 1 abhi.vi. 35/719/359 2 abhi.vi. 35/724/361
-------------------------------------------------
[page 143]
         .pe. Dhammārammaṇaṁ vā yaṁ yaṁ vā panārabbha, tasmiṁ samaye phasso
         hoti .pe. Avikkhepo hoti. Ime dhammā kusalā. Imesu dhammesu
         ñāṇaṁ dhammapaṭisambhidā. Tesaṁ vipāke ñāṇaṁ
         atthapaṭisambhidā"tiādi 1- vitthāro.
       Yā panetasmiṁ atthe ca dhamme ca sabhāvanirutti abyabhicāravohāro
  abhilāpo, tasmiṁ sabhāvaniruttābhilāpe māgadhikāya sabbasattānaṁ mūlabhāsāya "ayaṁ
  sabhāvanirutti, ayaṁ asabhāvaniruttī"ti pabhedagataṁ ñāṇaṁ niruttipaṭisambhidā.
  Yathāvuttesu tesu ñāṇesu gocarakiccato vitthārato pavattaṁ sabbampi taṁ ñāṇaṁ
  ārammaṇaṁ katvā paccavekkhantassa tasmiṁ ñāṇe pabhedagataṁ ñāṇaṁ paṭibhānapaṭisambhidā.
  Iti imāni cattāri paṭisambhidāñāṇāni sayameva bhagavatā adhigatāni
  atthadhammādhike tasmaga tasmiṁ attano visaye avisaṁvādanavasena aviparītākārappavattiyā
  tathāni avitathāni anaññathāni. Evampi bhagavā tathāni āgatoti tathāgato.
       Tathā yaṅkiñci ñeyyaṁ nāma, sabbantaṁ bhagavatā sabbākārena ñātaṁ diṭṭhaṁ
  adhigataṁ abhasisambuddhaṁ. Tathā hissa abhiññeyyā dhammā abhiññeyyato buddhā,
  pariññeyyā dhammā pariññeyyato, pahātabbā dhammā pahātabbato, sacchikātabbā
  dhammā sacchikātabbato, bhāvetabbā dhammā bhāvetabbato, yato naṁ koci
  samaṇo vā brāhmaṇo vā devo vā māro vā brahmā vā "ime nāma te
  dhammā anabhisambuddhā"ti saha dhammena anuyuñjituṁ samattho natthi.
       Yaṅkiñci pahātabbaṁ nāma, sabbantaṁ bhagavato anavasesato bodhimūleyeva
  pahīnaṁ anuppattidhammaṁ, na tassa pahānāya uttari karaṇīyaṁ atthi. Tathā hissa

  *  *  *  *  *  *
  Footnote: 1 abhi.vi. 35/725/362
-------------------------------------------------
[page 144]
 Lobhadosamohaviparītamanasikārāhirikānottappathinamiddhakodhūpanāhamakkhapalāsaissā-
  macchariyamāyāsāṭheyyathambhasārambhamānātimānamadappamādatividhākusalamūladuccaritavisama-
  viparītasaññāmalavitakkapapañcaesanātaṇhācatubbidhavipariyesāasavaganthaoghayogāgati-
  taṇhupādānapañcābhinandananīvaraṇacetokhilacetasovīnibandhachavivādamūlasattānusaya-
  aṭṭhamicchattanavāaghātavatthutaṇhāmūlakadasākusalakammapathaekavīsatianesanadvāsaṭṭhidiṭṭhigata-
  aṭṭhasatataṇhāvicaritādippabhedaṁ diyaḍḍhakilesasahassaṁ saha vāsanāya pahīnaṁ samucchinnaṁ
  samūhataṁ, yato naṁ koci samaṇo vā .pe. Brahmā vā "ime nāma te
  kilesā appahīnā"ti saha dhammena anuyuñjituṁ samattho natthi.
       Ye cime bhagavati kammavipākakilesūpavādāaṇāvītikkamappabhedā antarāyikā
  vuttā, alameva te paṭisevato ekantena antarāyāya, yato naṁ koci samaṇo
  vā .pe. Brahmā vā "nālante paṭisevato antarāyāyā"ti 1- saha dhammena
  anuyuñjituṁ samattho natthi.
       Yo ca bhagavatā niravasesavaṭṭadukkhanissaraṇāya sīlasamādhipaññāya saṅgaho
  sattakoṭṭhāsiko sattatiṁsappabhedo ariyamaggapubbaṅgamo anuttaro niyyāniko
  dhammo desito, so ekanteneva niyyāti, paṭipannassa vaṭṭadukkhato mokkhāya
  hoti, yato naṁ koci samaṇo vā .pe. Brahmā vā "niyyāniko dhammoti
  tayā desito na niyyātī"ti saha dhammena anuyuñjituṁ samattho natthīti.
  Vuttañhetaṁ "sammāsambuddhassa te paṭijānato ime dhammā anabhisambuddhā"ti 2-
  vitthāro. Evametāni attano ñāṇappahānadesanāvisesānaṁ avitathabhāvāvabodhanato
  aviparītākārappavattitāni bhagavato catuvesārajjañāṇāni tathāni avitathāni
  anaññathāni. Evampi bhagavā tathāni āgatoti tathāgato.
       Tathā nirayagati tiracchānagati petagati manussagati devagatīti pañca gatiyo,
  tāsu sañjīvādayo aṭṭha mahānirayā kukkuḷādayo soḷasa ussadanirayā

  *  *  *  *  *  *
  Footnote: 1 vi. mahāvi. 2/418,429/307,315 2 Maṃū. 12/150/110
-------------------------------------------------
[page 145]
  Lokantarikanirayoti sabbepime ekantadukakhatāya nirassādaṭṭhena 1- nirayā, yathākammunā
  gantabbato gati cāti nirayagati, tibbandhakārasītanarakāpi 2- etesveva antogadhā.
  Kimikīṭasarīsapapakkhisoṇasiṅgālādayo tiriyaṁ añchitabhāvena tiracchānā, te eva
  gatīti tiracchānagati. Khuppipāsitattā paradattūpajīvinijjhāmataṇhikādayo
  dukkhabahulatāyapākaṭasukhato itā vigatāti petā, te eva gatīti petagati,
  kālakañcikādiasurāpi etesveva antogadhā. Parittadīpavāsīhi saddhiṁ
  jambudīpādicatumahādīpavāsino manaso ussannatāya manussā, te eva gatīti manussagati.
  Cātumahārājikato paṭṭhāya yāva nevasaññānāsaññāyatanūpagāti ime chabbīsati devanikāyā
  dibbanti attano iddhānubhāvena kīḷanti jotanti cāti devā, te eva gatīti
  devagati.
       Tā panetā gatiyo yasmā taṁtaṁkammanibbatto upapattibhavaviseso, tasmā
  atthato vipākakkhandhā katattā ca rūpaṁ. Tattha "ayaṁ nāma gati iminā nāma
  kammunā jāyati, tassa ca kammassa paccayavisesehi evaṁ vibhāgabhinnattā visuṁ
  ete sattanikāyā evaṁ vibhāgabhinnā"ti yathāsakaṁ hetuphalavibhāgaparicchindanavasena
  ṭhānaso hetuso bhagavato ñāṇaṁ pavattati. Tenāha bhagavā:-
            "pañca kho imā sāriputta gatiyo. Katamā pañca. Nirayo
         tiracchānayoni pettivisayo manussā devā. Nirayañcāhaṁ sāriputta
         pajānāmi nirayagāmiñca maggaṁ nirayagāminiñca paṭipadaṁ, yathā paṭipanno
         ca kāyassa bhedā parammaraṇā apāyaṁ duggatiṁ vinipātaṁ nirayaṁ
         upapajjati, tañca pajānāmī"tiādi. 3-
       Tāni panetāni bhagavato ñāṇāni tasmiṁ tasmiṁ visaye aviparītākārappavattiyā
  avisaṁvādanato tathāni avitathāni anaññathāni. Evampi bhagavā tathāni
  āgatoti tathāgato.

  *  *  *  *  *  *
  Footnote: 1 Sī. nirayaṭṭhena 2 Sī. abbudādi... 3 Maṃū. 12/153/113-4
-------------------------------------------------
[page 146]
       Tathā yaṁ sattānaṁ saddhādiyogavikalāvikalabhāvabodhanena apparajakkhamahārajakkhatādi-
  visesavibhāvanaṁ paññāsāya ākārehi pavattaṁ bhagavato indriyaparopariyattañāṇaṁ.
  Vuttañhetaṁ:- "saddho puggalo apparajakkho, assaddho puggalo mahārajakkho"ti 1-
  vitthāro.
       Yañca "ayaṁ puggalo apparajakkho, ayaṁ sassatadiṭṭhiko, ayaṁ ucchedadiṭṭhiko,
  ayaṁ anulomikāyaṁ khantiyaṁ ṭhito, ayaṁ yathābhūtañāṇe ṭhito, ayaṁ kāmāsayo,
  na nekkhammādiāsayo, ayaṁ nekkhammāsayo, na kāmādiāsayo"tiādinā
  "imassa kāmarāgo ativiya thāmagato, na paṭigho, 2- imassa paṭigho ativiya
  thāmagato, na kāmarāgādiko"tiādinā "imassa puññābhisaṅkhāro adhiko,
  na apuññābhisaṅkhāro na āneñjābhisaṅkhāro, imassa apuññābhisaṅkhāro
  adhiko, na puññābhisaṅkhāro na āneñjābhisaṅkhāro, imassa āneñjābhisaṅkhāro
  adhiko, na puññābhisaṅkhāro na apuññābhisaṅkhāro. Imassa kāyasucaritaṁ adhikaṁ,
  imassa vacīsucaritaṁ, imassa manosucaritaṁ, ayaṁ kilesāvaraṇena samannāgato, ayaṁ
  vipākāvaraṇena samannāgato, ayaṁ na kammāvaraṇena samannāgato, na kilesāvaraṇena
  samannāgato, na vipākāvaraṇena samannāgato"tiādinā ca sattānaṁ āsayādīnaṁ
  yathābhūtaṁ vibhāvanākārappavattaṁ bhagavato āsayānusayañāṇaṁ. Yaṁ sandhāya vuttaṁ:-
            "idha tathāgato sattānaṁ āsayaṁ jānāti, anusayaṁ jānāti, caritaṁ
         jānāti, adhimuttiṁ jānāti, bhabbābhabbe satte jānātī"tiādi. 3-
       Yañca uparimaheṭṭhimapurimapacchimakāyehi dakkhiṇavāmākkhikaṇṇasotanāsikasota-
  aṁsakūṭahatthapādehi aṅguliaṅgulantarehi lomakūpehi ca aggikkhandhaudakadhārāpavattanaṁ

  *  *  *  *  *  *
  Footnote: 1 khu.paṭi. 31/270/177
  2 chaṂa. na paṭighādiko 3 khu.paṭi. 31/113/126
-------------------------------------------------
[page 147]
  Anaññasādhāraṇaṁ vividhavikubbaniddhinimmāpanakaṁ bhagavato yamakapāṭihāriyañāṇaṁ. Yaṁ
  sandhāya vuttaṁ:-
               "idha tathāgato yamakapāṭihāriyaṁ karoti asādhāraṇaṁ sāvakehi,
          uparimakāyato aggikkhandho pavattati, heṭṭhimakāyato udakadhārā pavattati.
          Heṭṭhimakāyato udakadhārā pavattati. Heṭṭhimakāyato aggikkhandho
          pavattati, uparimakāyato udakadhārā pavattatī"tiādi. 1-
     Yañca rāgādīhi jātiādīhi ca anekehi dukkhadhammehi upaddutaṁ sattanikāyaṁ
  tato nīharitukāmatāvasena nānānayehi pavattassa bhagavato mahākaruṇokkamanassa
  paccayabhūtaṁ mahākaruṇāsamāpattiñāṇaṁ. Yathāha 2- :-
               "katamaṁ tathāgatassa mahākaruṇāsamāpattiyā ñāṇaṁ. Bahukehi
          ākārehi passantānaṁ buddhānaṁ bhagavantānaṁ sattesu mahākaruṇā
          okkamati, āditto lokasannivāsoti passantānaṁ buddhānaṁ bhagavantānaṁ
          sattesu mahākaruṇā okkamati. Uyyutto, payāto, kummaggappaṭipanno
          upanīyati loko addhuvo, atāṇo loko anabhissaro, assako loko,
          sabbaṁ pahāya gamanīyaṁ, ūno loko atitto taṇhādāsoti passantānaṁ
          buddhānaṁ bhagavantānaṁ sattesu mahākaruṇā okkamati.
               Atāṇo 3- lokasannivāso, aleṇo, asaraṇo, asaraṇībhūto.
          Uddhato loko avūpasanto, sasallo lokasannivāso viddho
          puthusallehi, avijjandhakārāvaraṇo kilesapañjarapakkhitto, avijjāgato
          lokasannivāso andhabhūto pariyonaddho tantākulakajāto kulakuṇḍikajāto 4-
          muñjapabbajabhūto apāyaṁ duggatiṁ vinipātaṁ saṁsāraṁ nātivattati,
          avijjāvisadosasallitto kilesakalalībhūto, rāgadosamohajaṭājaṭito.

  *  *  *  *  *  *
  Footnote: 1 khu.paṭi. 31/116/128 2 khu.paṭi. 31/117/130
  3 chaṂa. atāyano 4 Sī. gulākuṇḍikajāto
-------------------------------------------------
[page 148]
            Taṇhāsaṅghāṭapaṭimukko, taṇhājālena otthato, taṇhāsotena
         vuyhati, taṇhāsaṁyojanena saṁyutto, taṇhānusayena anusaṭo,
         taṇhāsantāpena santappati, taṇhāpariḷāhena pariḍayhati.
            Diṭṭhisaṅghāṭapaṭimukko, diṭṭhijālena otthato, diṭṭhisotena
         vuyhati, diṭṭhisaṁyojanena saṁyutto, diṭṭhānusayena anusaṭo,
         diṭṭhisantāpena santappati, diṭṭhipariḷāhena pariḍayhati.
            Jātiyā anugato, jarāya anusaṭo, byādhinā,
         abhibhūto, maraṇena abbhāhato, dukkhe patiṭṭhito.
            Taṇhāya uḍḍito, jarāpākāraparikkhitto, maccupāsena
         parikkhitto, mahābandhanabaddho, rāgabandhanena dosamohamānadiṭṭhikilesa-
         duccaritabandhanena baddho, mahāsambādhappaṭipanno, mahāpalibodhena
         palibuddho, mahāpapāte patito, mahākantārappaṭipanno,
         mahāsaṁsārappaṭipanno, mahāvidugge samparivattati, mahāpalipe palipanno.
            Abbhāhato lokasannivāso, āditto lokasannivāso
         rāgagginā dosagginā mohagginā jātiyā jarāya maraṇena sokehi
         paridevehi dukkhehi domanassehi upāyāsehi, unnītako lokasannivāso
         haññati niccamatāṇo pattadaṇḍo takkāro, vajjabandhanabaddho
         āghātanapaccupaṭṭhito, anātho lokasannivāso paramakāruññappatto,
         dukkhābhibhūto 1- cirarattaṁ pīḷito, gadhito niccaṁ pipāsito.
            Andho acakkhuko, hatanetto apariṇāyako, vipathapakkhando
         añjasāparaddho, mahoghapakkhando.

  *  *  *  *  *  *
  Footnote: 1 chaṂa. dukkhābhitunno
-------------------------------------------------
[page 149]
            Dvīhi diṭṭhigatehi pariyuṭṭhito, tīhi duccaritehi vippaṭipanno,
         catūhi yogehi yojito, catūhi ganthehi ganthito, catūhi upādānehi
         upādiyati, pañcagatisamāruḷho, pañcahi kāmaguṇehi rajjati, pañcahi
         nīvaraṇehi otthato, chahi vivādamūlehi vivadati, chahi taṇhākāyehi
         rajjati, chahi diṭṭhigatehi pariyuṭṭhito, sattahi anusayehi anusaṭo,
         sattahi saṁyojanehi saṁyutto, sattahi mānehi unnato, aṭṭhahi
         lokadhammehi samparivattati, aṭṭhahi micchattehi niyyāto, aṭṭhahi
         purisadosehi dussati, navahi āghātavatthūhi āghātito, navavidhamānehi
         unnato, navahi taṇhāmūlakehi dhammehi rajjati, dasahi kilesavatthūhi
         kilissati, dasahi āghātavatthūhi āghātito, dasahi akusalehi kammapathehi
         samannāgato, dasahi saṁyojanehi saṁyutto, dasahi micchattehi niyyāto
         dasavatthukāya micchādiṭṭhiyā samannāgato, dasavatthukāya antaggāhikāya
         diṭṭhiyā samannāgato, aṭṭhasatataṇhāpapañcehi papañcito, dvāsaṭṭhiyā
         diṭṭhigatehi pariyuṭṭhito lokasannivāsoti passantānaṁ buddhānaṁ
         bhagavantānaṁ sattesu mahākaruṇā okkamati.
            Ahañcamhi tiṇṇo, loko ca atiṇṇo. Ahañcamhi mutto,
         loko ca amutto. Ahañcamhi santo, loko ca asanto. Ahañcamhi
         santo, loko ca asanto. Ahañcamhi assattho, loko ca anassattho.
         Ahañcamhi parinibbuto, loko ca aparinibbuto. Pahomi khvāhaṁ 1-
         tiṇṇo tāretuṁ, mutto mocetuṁ, danto dametuṁ, santo sametuṁ,
         assattho assāsetuṁ, parinibbuto parinibbāpetunti passantānaṁ
         buddhānaṁ bhagavantānaṁ sattesu mahākaruṇā okkamatī"ti. 2-
     Evaṁ ekūnanavutiyā ākārehi vibhajanaṁ gataṁ.

  *  *  *  *  *  *
  Footnote: 1 Sī. paho cāhaṁ 2 khu.paṭi. 31/118/134
-------------------------------------------------
[page 150]
     Yaṁ pana yāvatā dhammadhātuyā yattakaṁ ñātabbaṁ saṅkhatāsaṅkhatādikassa
  sabbassa paropadesanirapekkhaṁ sabbākārena paṭivijjhanasamatthaṁ ākaṅkhamattap-
  paṭibaddhavuttianaññasādhāraṇaṁ bhagavato ñāṇaṁ sabbathā anavasesasaṅkhatāsaṅkhatasammatisaccāva-
  bodhato sabbaññutañāṇaṁ tatthāvaraṇābhāvato nissaṅgappavattimupādāya
  anāvaraṇañāṇanti vuccati. Ekameva hi taṁ ñāṇaṁ visayappavattimukhena aññehi
  asādhāraṇabhāvadassanatthaṁ duvidhena uddiṭṭhaṁ. Aññathā sabbaññutānāvaraṇañāṇānaṁ
  sādhāraṇatā sabbavisayatā āpajjeyyuṁ, na ca taṁ yuttaṁ kiñcāpi imāya yuttiyā.
  Ayaṁ hettha pāḷi:-
            "sabbasaṅkhatamasaṅkhataṁ anavasesaṁ jānātīti sabbaññutañāṇaṁ,
         tattha āvaraṇaṁ natthīti anāvaraṇañāṇaṁ. Atītaṁ sabbaṁ jānātīti sabbaññutañāṇaṁ,
         tattha āvaraṇaṁ natthīti anāvaraṇañāṇaṁ. Anāgataṁ sabbaṁ
         jānātīti sabbaññutañāṇaṁ, tattha āvaraṇaṁ natthīti anāvaraṇañāṇaṁ.
         Paccuppannaṁ sabbaṁ jānātīti sabbaññutañāṇaṁ, tattha āvaraṇaṁ
         natthīti anāvaraṇañāṇan"ti 1- vitthāro.
     Evametāni bhagavato cha asādhāraṇañāṇāni aviparītākārappavattiyā yathāsakavisayassa
  avisaṁvādanato tathāni avitathāni anaññathāni. Evampi bhagavā tathāni āgatoti tathāgato.
  Tathā:- "sattime bhikkhave bojjhaṅgā, satisambojjhaṅgo dhammavicayasambojjhaṅgo
  vīriyasambojjhaṅgo pītisambojjhaṅgo passaddhisambojjhaṅgo samādhisambojjhaṅgo
  upekkhāsambojjhaṅgo"ti 2- evaṁ sarūpato, "yāyaṁ lokuttaramaggakkhaṇe uppajjamānā
  līnuddhaccapatiṭṭhānāyūhanakāmasukhallikattakilamathānuyogaucchedasassatābhinivesādīnaṁ

  *  *  *  *  *  *
  Footnote: 1 khu.paṭi. 31/119/134-135
  2. abhi.vi. 35/466/274, saṁṃahā. 19/185/64 khu.paṭi. 31/17/327
-------------------------------------------------
[page 151]
  Anekesaṁ upaddavānaṁ paṭipakkhabhūtā satiādibhedā dhammasāmaggī, yāya ariyasāvako
  bujjhati kilesaniddāya uṭṭhahati, cattāri vā saccāni 1- paṭivijjhati, nibbānameva
  vā sacchikarotīti, sā dhammasāmaggī bodhīti vuccati, tassā bodhiyā aṅgāti
  bojjhaṅgā, ariyasāvako vā yathāvuttāya dhammasāmaggiyā bujjhatīti katvā bodhīti
  vuccati, tassa bodhissa aṅgātipi bojjhaṅgāti evaṁ sāmaññalakkhaṇato,
  "upaṭṭhānalakkhaṇo satisambojjhaṅgo, pavicayalakkhaṇo dhammavicayasambojjhaṅgo,
  paggahalakkhaṇo vīriyasambojjhaṅgo, pharaṇalakkhaṇo pītisambojjhaṅgo, upasamalakkhaṇo
  passaddhisambojjhaṅgo avikkhepalakkhaṇo samādhisambojjhaṅgo, paṭisaṅkhānalakkhaṇo
  upekkhāsambojjhaṅgoti, evaṁ visesalakkhaṇato, "tattha katamo satisambojjhaṅgo,
  idha bhikkhu satimā hoti paramena satinepakkena samannāgato, cirakatampi cirabhāsitampi
  saritā hoti anussaritā"tiādinā 2- sattannaṁ bojjhaṅgānaṁ aññamaññopakāravasena
  ekakkhaṇe pavattidassanato, "tattha katamo satisambojjhaṅgo, atthi ajjhattaṁ
  bhikkhave dhammesu sati, atthi bahiddhā dhammesu satī"tiādinā 3- tesaṁ visayavibhāgena
  pavattidassanato, "tattha katamo satisambojjhaṅgo, idha bhikkhave bhikkhu satisambojjhaṅgaṁ
  bhāveti vivekanissitaṁ virāganissitaṁ nirodhanissitaṁ vossaggapariṇāmin"tiādinā 4-
  bhāvanāvidhidassanato, "tattha katame satta sambojjhaṅgā, idha bhikkhu yasmiṁ samaye
  lokuttaraṁ jhānaṁ bhāveti .pe. Tasmiṁ samaye satta bojjhaṅgā honti satisambojjhaṅgo
  .pe. Upekkhāsambojjhaṅgo. Tattha katamo satisambojjhaṅgo. Yā sati
  .pe. Anussatī"tiādinā 5- channavutiyā nayasahassavibhāgehīti evaṁ nānākārato
  pavattāni bhagavato sambojjhaṅgavibhāvanañāṇāni tassa tassa atthassa avisaṁvādanato
  tathāni avitathāni anaññathāni. Evampi bhagavā tathāni āgatoti tathāgato.

  *  *  *  *  *  *
  Footnote: 1 chaṂa. ariyasaccāni 2 abhi.vi. 35/467/274 3 abhi.vi. 35/469/275
  4 abhi.vi. 35/471/276 5 abhi.vi. 35/473-4/277
-------------------------------------------------
[page 152]
     Tathā:- "tattha katamaṁ dukkhanirodhagāminī paṭipadā ariyasaccaṁ, ayameva
  ariyo aṭṭhaṅgiko maggo. Seyyathidaṁ, sammādiṭṭhi .pe. Sammāsamādhī"ti 1- evaṁ
  sarūpato, sabbakilesehi ārakattā ariyabhāvakarattā ariyaphalappaṭilābhakattā ca
  ariyo, aṭṭhavidhattā nibbānādhigamāya ekantakāraṇattā ca aṭṭhaṅgiko, kilese
  mārento gacchati, nibbānatthikehi maggīyati, sayaṁ vā nibbānaṁ maggatīti maggoti
  evaṁ sāmaññalakkhaṇato, "sammā dassanalakkhaṇā sammādiṭṭhi, sammā
  abhiniropanalakkhaṇo sammāsaṅkappo, sammā pariggahaṇalakkhaṇā sammāvācā, sammā
  samuṭṭhānalakkhaṇo sammākammanto, sammā vodānalakkhaṇo sammāājīvo, sammā
  paggahaṇalakkhaṇo sammāvāyāmo, sammā upaṭṭhānalakkhaṇā sammāsati, sammā
  avikkhepalakkhaṇo sammāsamādhī"ti evaṁ visesalakkhaṇato, sammādiṭṭhi aññehipi
  attano paccanīkakilesehi saddhiṁ micchādiṭṭhiṁ pajahati, nibbānaṁ ārammaṇaṁ karoti,
  tappaṭicchādakamohavidhamanena asammohato sampayuttadhamme ca passati. Tathā
  sammāsaṅkappādayopi micchāsaṅkappādīni pajahanti, nibbānaṁ ca ārammaṇaṁ karonti,
  sahajātadhammānaṁ sammāabhiniropanapariggahaṇasamuṭṭhānavodānapaggahaupaṭṭhānasamādahanāni
  ca karontīti evaṁ kiccavibhāgato, sammādiṭṭhi pubbabhāge nānākkhaṇā
  visuṁ visuṁ dukkhādiārammaṇā hutvā maggakāle ekakkhaṇā nibbānameva ārammaṇaṁ
  katvā kiccato "dukkhe ñāṇan"tiādīni cattāri nāmāni labhati, sammāsaṅkappādayopi
  pubbabhāge nānākkhaṇā nānārammaṇā maggakāle ekakkhaṇā ekārammaṇā,
  tesu sammāsaṅkappo kiccato nekkhammasaṅkappotiādīni tīṇi nāmāni labhati,
  sammāvācādayo tayo pubbabhāge musāvādāveramaṇītiādivibhāgā viratiyopi
  cetanāyopi hutvā maggakkhaṇe viratiyova, sammāvāyāmasatiyo kiccato
  sammappadhānasatipaṭṭhānavasena cattāri nāmāni labhanti, sammāsamādhi pana maggakkhaṇepi

  *  *  *  *  *  *
  Footnote: 1 abhi.vi 35/205/125
-------------------------------------------------
[page 153]
  Paṭhamajjhānādivasena nānā evāti evaṁ pubbabhāgaparabhāgesu pavattivibhāgato,
  "idha bhikkhave bhikkhu sammādiṭṭhiṁ bhāveti vivekanissitan"tiādinā 1- bhāvanāvidhito,
  "tattha katamo aṭṭhaṅgiko maggo, idha bhikkhu yasmiṁ samaye lokuttaraṁ jhānaṁ
  bhāveti .pe. Dukkhāpaṭipadaṁ dandhābhiññaṁ, tasmiṁ samaye aṭṭhaṅgiko maggo
  hoti sammādiṭṭhi sammāsaṅkappo"tiādinā 2- caturāsītiyā nayasahassavibhāgehīti
  evamanekākārato pavattāni bhagavato ariyamaggavibhāvanañāṇāni atthassa avisaṁvādanato
  sabbānipi tathāni avitathāni anaññathāni. Evampi bhagavā tathāni āgatoti tathāgato.
     Tathā paṭhamajjhānasamāpatti yā ca nirodhasamāpattīti etāsu anupaṭipāṭiyā
  viharitabbaṭṭhena 3- samāpajjitabbaṭṭhena ca anupubbavihārasamāpattīsu
  sampādanapaccavekkhaṇādivasena yathārahaṁ sampayogavasena ca pavattāni bhagavato ñāṇāni
  tadatthasiddhiyā tathāni avitathāni anaññathāni. Tathā "idaṁ imassa ṭhānaṁ,
  idamaṭṭhānan"ti aviparītaṁ tassa tassa phalassa kāraṇākāraṇajānanaṁ, tesaṁ tesaṁ
  sattānaṁ atītādibhedabhinnassa kammasamādānassa anavasesato yathābhūtaṁ
  vipākantarajānanaṁ, āyūhanakkhaṇeyeva tassa tassa sattassa "ayaṁ nirayagāminī paṭipadā
  .pe. Ayaṁ nibbānagāminī paṭipadā"ti yāthāvato sāsavānāsavakammavibhāgajānanaṁ,
  khandhāyatanādīnaṁ upādinnānupādinnādianekasabhāvaṁ nānāsabhāvaṁ ca tassa lokassa
  "imāya nāma dhātuyā ussannattā imasmiṁ dhammappabandhe ayaṁ viseso jāyatī"tiādinā
  nayena yathābhūtaṁ dhātunānattajānanaṁ, anavasesato sattānaṁ hīnādiajjhāsayādhimuttijānanaṁ,
  saddhādiindriyānaṁ tikkhamudubhāvajānanaṁ, saṅkilesādīhi saddhiṁ
  jhānavimokkhādivisesajānanaṁ, sattānaṁ aparimāṇāsu jātīsu tappaṭibandhena saddhiṁ anavasesato
  pubbenivutthakkhandhasantatijānanaṁ, hīnādivibhāgehi saddhiṁ cutipaṭisandhijānanaṁ,
  "idaṁ dukkhan"tiādinā heṭṭhā vuttanayeneva catusaccajānananti imāni

  *  *  *  *  *  *
  Footnote: 1 abhi.vi. 35/449/285 2 abhi.vi. 35/491/285 3 ka. bhāvitabbaṭṭhena
-------------------------------------------------
[page 154]
  Bhagavato dasabalañāṇāni avirajjhitvā yathāsakaṁ visayāvagāhanato 1- yathādhippetatthasādhanato
  ca yathābhūtavuttiyā tathāni avitathāni anaññathāni. Vuttañhetaṁ:-
            "idha tathāgato ṭhānañca ṭhānato aṭṭhānañca aṭṭhānato
         yathābhūtaṁ pajānātī"tiādi. 2-
     Evampi bhagavā tathāni āgatoti tathāgato.
     Yathā cetesaṁ ñāṇānaṁ vasena, evaṁ yathāvuttānaṁ satipaṭṭhānasammappadhānavibhāvanañāṇādīnaṁ
  anantāparimeyyabhedānaṁ anaññasādhāraṇānaṁ paññāvisesānaṁ
  vasena bhagavā tathāni ñāṇāni āgato adhigatoti tathāgato. Evampi tathāni
  āgatoti tathāgato. (3)
     Kathaṁ tathā gatoti tathāgato? yā sā bhagavato abhijāti abhisambodhi
  dhammavinayapaññāpanā anupādisesanibbānadhātu, sā tathā. Kiṁ vuttaṁ hoti? yadatthaṁ
  lokanāthena abhisambodhi patthitā pavattitā ca, tadatthassa ekantasiddhiyā
  avisaṁvādanato aviparītatthavuttiyā tathā avitathā anaññathā. Tathā hi ayaṁ bhagavā
  bodhisattabhūto samatiṁsapāramiparipūraṇādikaṁ vuttappabhedaṁ sabbaṁ buddhattahetuṁ
  sampādetvā tusitapure ṭhitova buddhakolāhalaṁ sutvā dasasahassacakkavāḷadevatāhi ekato
  sannipatitāhi upasaṅkamitvā:-
            "kāloyaṁ te 3- mahāvīra uppajja mātukucchiyaṁ
             sadevakaṁ tārayanto bujjhassu amataṁ padan"ti 4-
  āyācito uppannapubbanimitto pañca mahāvilokanāni viloketvā "idānāhaṁ
  manussayoniyaṁ uppajjitvā abhisambujjhissāmī"ti āsāḷhipuṇṇamāya sakyarājakule
  mahāmāyāya deviyā kucchimhi paṭisandhiṁ gahetvā dasa māse devamanussehi mahatā
  parihārena parihariyamāno visākhapuṇṇamāya paccūsasamaye abhijātiṁ pāpuṇi.

  *  *  *  *  *  *
  Footnote: 1 Sī.,ka. visayāvabodhanato 2 aṅ. dasaka. 24/21/27, abhi.vi. 35/809/409
  3 chaṂa. kālo deva 4 khu. apa. 33/67/445
-------------------------------------------------
[page 155]
     Abhijātikkhaṇe panassa paṭisandhiggahaṇakkhaṇe viya dvattiṁsa pubbanimittāni
  pāturahesuṁ. Ayaṁ hi dasasahassī lokadhātu saṅkampi sampakampi sampavedhi, dasasu
  cakkavāḷasahassesu appamāṇo obhāso phari, tassa taṁ siriṁ daṭṭhukāmā viya
  jaccandhā cakkhūni paṭilabhiṁsu, badhirā saddaṁ suṇiṁsu, mūgā samālapiṁsu, khujjā ujugattā
  ahesuṁ, paṅgulā padasā gamanaṁ paṭilabhiṁsu, bandhanagatā sabbe sattā andubandhanādīhi
  mucciṁsu, sabbanirayesu aggi nibbāyi, pettivisaye khuppipāsā vūpasami,
  tiracchānānaṁ bhayaṁ nāhosi, sabbasattānaṁ rogo vūpasami, sabbasattā piyaṁvadā ahesuṁ,
  madhurenākārena assā hasiṁsu, vāraṇā gajjiṁsu, sabbatūriyāni sakaṁ sakaṁ ninnādaṁ
  muñciṁsu, aghaṭṭitāni eva manussānaṁ hatthupagādīni ābharaṇāni madhurenākārena
  raviṁsu, sabbadisā vippasannā ahesuṁ, sattānaṁ sukhaṁ uppādayamāno mudusītalavāto
  vāyi. Akālamegho vassi, paṭhavitopi udakaṁ ubbhijjitvā vissandi, pakkhino
  ākāsagamanaṁ vijahiṁsu, nadiyo asandamānā aṭṭhaṁsu, mahāsamudde madhuraṁ udakaṁ
  ahosi, upakkilesavimutte sūriye dissamāne eva ākāsagatā sabbā jotiyo jaliṁsu,
  ṭhapetvā arūpāvacaradeve avasesā sabbe devā sabbepi nerayikā dissamānarūpā
  ahesuṁ, tarukuṭṭakavāṭaselādayo anāvaraṇabhūtā ahesuṁ, sattānaṁ cutūpapātā nāhesuṁ,
  sabbaṁ aniṭṭhagandhaṁ abhibhavitvā dibbagandho vāyi, sabbe phalupagā rukkhā phaladharā
  sampajjiṁsu, mahāsamuddo sabbatthakameva pañcavaṇṇehi padumehi sañchannatalo
  ahosi, thalajajalajādīni sabbapupphāni pupphiṁsu, rukkhānaṁ khandhesu khandhapadumāni,
  sākhāsu sākhapadumāni, latāsu latāpadumāni pupphiṁsu, mahītale silātalāni bhinditvā
  uparūpari satta satta hutvā daṇḍapadumāni nāma nikkhamiṁsu, ākāse olambakapadumāni
  nibbattiṁsu, samantato pupphavassaṁ vassi, ākāse dibbatūriyāni vajjiṁsu,
  sakaladasasahassīlokadhātu vaṭṭetvā vissaṭṭhamālāguḷaṁ viya uppīḷetvā baddhamālākalāpo
  viya alaṅkatapaṭiyattaṁ mālāsanaṁ viya ca ekamālāmālinī vipphurantavāḷavījanī
-------------------------------------------------
[page 156]
  Pupphadhūpagandhapavāsitā paramasobhaggappattā ahosi, tāni ca pubbanimittāni upari
  adhigatānaṁ anekadhammavisesādhigatānaṁ 1- nimittabhūtāni eva ahesuṁ. Evaṁ
  anekacchariyapātubhāvapaṭimaṇḍitā cāyaṁ 2- abhijāti yadatthaṁ anena abhisambodhi abhipatthitā,
  tassā abhisambodhiyā ekantasiddhiyā tathāva ahosi avitathā anaññathā.
     Tathā ye buddhaveneyyā bodhaneyyabandhavā, te sabbepi anavasesato
  sayameva bhagavatā vinītā. Ye ca sāvakaveneyyā dhammaveneyyā ca, tepi sāvakādīhi
  vinītā vinayaṁ gacchanti gamissanti cāti yadatthaṁ bhagavatā abhisambodhi abhipatthitā,
  tadatthassa ekantasiddhiyā abhisambodhi tathā avitathā anaññathā.
     Apica yassa yassa ñeyyadhammassa yo yo sabhāvo bujjhitabbo, so
  so hatthatale ṭhapitāamalakaṁ viya āvajjanamattapaṭibaddhena attano ñāṇena
  aviparītaṁ anavasesato bhagavatā abhisambuddhoti evampi abhisambodhi tathā avitathā
  anaññathā.
     Tathā tesaṁ tesaṁ dhammānaṁ tathā tathā desetabbappakāraṁ tesaṁ tesañca
  sattānaṁ āsayānusayacaritādhimuttiṁ sammadeva oloketvā dhammataṁ avijahanteneva
  paññattinayavohāramaggaṁ anatidhāvanteneva ca dhammataṁ vibhāvantena yathāparādhaṁ
  yathājjhāsayaṁ yathādhammañca anusāsantena bhagavatā veneyyā vinītā ariyabhūmiṁ
  sampāpitāti dhammavinayapaññāpanāpissa tadatthasiddhiyā yathābhūtavuttiyā ca tathā
  avitathā anaññathā.
     Tathā yā sā bhagavatā anuppattā paṭhaviyādiphassavedanādirūpārūpasabhāvavinimuttā
  lujjanabhāvābhāvato lokasabhāvātītā tamasā visaṁsaṭṭhattā kenaci anobhāsanīyā 3-
  obhāsābhāvato eva 4- gatiādibhāvarahitā appatiṭṭhā anārammaṇā

  *  *  *  *  *  *
  Footnote: 1 Sī. anekadhammavisesādhigamānaṁ, chaṂa. anekesaṁ visesādhigamānaṁ 2 ka. vāyaṁ
  3 Ma. anogāhaniyā 4 chaṂa. lokasabhāvābhāvato eva
-------------------------------------------------
[page 157]
  Amatamahānibbānadhātu khandhasaṅkhātānaṁ upādīnaṁ 1- lesamattassapi abhāvato anupādisesāti
  vuccati, yaṁ sandhāya vuttaṁ:-
            "atthi bhikkhave tadāyatanaṁ, yattha neva paṭhavī na āpo na
         tejo na vāyo, na ākāsānañcāyatanaṁ na viññāṇañcāyatanaṁ na
         na ākiñcaññāyatanaṁ na nevasaññānāsaññāyatanaṁ, nāyaṁ loko na
         paroloko, na ca ubho candimasūriyā. Tatrāpāhaṁ bhikkhave neva āgatiṁ
         vadāmi na gatiṁ na ṭhitiṁ na cutiṁ na uppattiṁ, appatiṭṭhaṁ appavattaṁ
         anārammaṇamevetaṁ esevanto dukkhassā"ti. 2-
     Sā sabbesampi upādānakkhandhānaṁ atthaṅgamo, sabbasaṅkhārānaṁ samatho,
  sabbūpadhīnaṁ paṭinissaggo, sabbadukkhānaṁ vūpasamo, sabbālayānaṁ samugghāto,
  sabbavaṭṭānaṁ upacchedo, accantasantilakkhaṇoti yathāvuttasabhāvassa kadācipi
  avisaṁvādanato tathā avitathā anaññathā. Evametā abhijātiādikā tathā gato
  upagato adhigato paṭipanno pattoti tathāgato. Evaṁ bhagavā tathā gatoti
  tathāgato. (4)
     Kathaṁ tathāvidhoti tathāgato? yathāvidhā purimakā sammāsambuddhā, ayampi
  bhagavā tathāvidho. Kiṁ vuttaṁ hoti? yathāvidhā te bhagavanto maggasīlena phalasīlena sabbenapi
  lokiyalokuttarasīlena, maggasamādhinā phalasamādhinā sabbenapi lokiyalokuttarasamādhinā,
  maggapaññāya phalapaññāya sabbāyapi lokiyalokuttarapaññāya, devasikaṁ valañjitabbehi
  catuvīsatikoṭisatasahassasamāpattivihārehi, tadaṅgavimuttiyā vikkhambhanavimuttiyā
  samucchedavimuttiyā paṭippassaddhivimuttiyā nissaraṇavimuttiyāti saṅkhepato.
  Vitthārato pana anantāparimāṇabhedehi acinteyyānubhāvehi

  *  *  *  *  *  *
  Footnote: 1 Sī. upādinnānaṁ 2 khu.u. 25/71/212
-------------------------------------------------
[page 158]
  Sakalasabbaññuguṇehi, ayampi amhākaṁ bhagavā tathāvidho. Sabbesaṁ hi sammāsambuddhānaṁ
  āyuvemattaṁ sarīrappamāṇavemattaṁ kulavemattaṁ dukkaracariyāvemattaṁ rasmivemattanti
  imehi pañcahi vemattehi siyā vemattaṁ, na pana sīlavisuddhiādīsu 1- visuddhīsu
  samathavipassanāpaṭipattiyaṁ attanā paṭiladdhaguṇesu ca kiñci nānākaraṇaṁ atthi, athakho
  majjhe bhinnasuvaṇṇaṁ viya aññamaññaṁ nibbisesā te buddhā bhagavanto.
  Tasmā yathāvidhā purimakā sammāsambuddhā, ayampi bhagavā tathāvidho. Evaṁ tathāvidhoti
  tathāgato. Vidhāttho cettha gatasaddo, tathāhi lokiyā vidhayuttagatasadde pakāratthe
  vadanti. (5)
     Kathaṁ tathā pavattitoti tathāgato? anaññasādhāraṇena iddhānubhāvena
  samannāgatattā atthapaṭisambhidādīnaṁ ukkaṁsapāramippattiyā anāvaraṇañāṇappaṭilābhena
  ca bhagavato kāyappavattiyādīnaṁ katthaci paṭighātābhāvato yathāruci tathā gataṁ gati
  gamanaṁ kāyavacīcittappavatti etassāti tathāgato. Evaṁ tathā pavattitoti tathāgato. (6)
     Kathaṁ tathehi agatoti tathāgato? bodhisambhārasambharaṇe 2- tappaṭipakkhappavattisaṅkhātaṁ
  natthi etassa gatanti agato. So panassa agatabhāvo maccheradānapāramiādīsu
  aviparītaṁ ādīnavānisaṁsapaccavekkhaṇādinayappavattehi ñāṇehīti tathehi
  ñāṇehi agatoti tathāgato.
     Athavā kilesābhisaṅkhārappavattisaṅkhātaṁ khandhappavattisaṅkhātameva vā pañcasupi
  gatīsu gataṁ gamanaṁ etassa natthīti agato. Saupādisesānupādisesanibbānappattiyā
  svāyamassa agatabhāvo tathehi ariyamaggañāṇehīti evampi bhagavā tathehi agatoti
  tathāgato. (7)
     Kathaṁ tathā gatabhāvena tathāgato? tathā gatabhāvenāti ca tathāgatassa sabbhāvena
  atthitāyāti attho. Ko panesa tathāgato, yassa atthitāya bhagavā tathāgatoti

  *  *  *  *  *  *
  Footnote: 1 chaṂa. sīlavisuddhiyādīsu 2 ka. bodhisambharaṇe
-------------------------------------------------
[page 159]
  Vuccatīti? saddhammo. Saddhammo hi ariyamaggo tāva yathā yuganaddhasamathavipassanābalena
  anavasesato kilesapakkhaṁ samūhanantena samucchedappahānavasena gantabbaṁ, tathā gato.
  Phaladhammo yathā attano maggānurūpaṁ paṭipassaddhippahānavasena gantabbaṁ, tathā
  gato pavatto. Nibbānadhammo pana yathā gato paññāya paṭividdho sakalavaṭṭadukkhavūpasamāya
  sampajjati, buddhādīhi tathā gato sacchikatoti tathāgato. Pariyattidhammopi
  yathā purimabuddhehi suttageyyādivasena pavattiādippakāsanavasena ca veneyyānaṁ
  āsayādianurūpaṁ pavattito, amhākampi bhagavatā tathā gato gadito pavattitoti
  vā tathāgato. Yathā bhagavatā desito, tathā bhagavato sāvakehi gato avagatoti
  tathāgato. Evaṁ sabbopi saddhammo tathāgato. Tenāha sakko devānamindo:-
              "tathāgataṁ devamanussapūjitaṁ
               dhammaṁ namassāma suvatthi hotū"ti. 1-
  Svāssa atthīti bhagavā tathāgato.
       Yathā ca dhammo, evaṁ ariyasaṁghopi yathā attahitāya parahitāya ca paṭipannehi
  suvisuddhaṁ pubbabhāgasamathavipassanāpaṭipadaṁ purakkhatvā tena tena maggena gantabbaṁ,
  taṁ taṁ tathā gatoti tathāgato. Yathā vā bhagavatā saccapaṭiccasamuppādādayo desitā,
  tathāva buddhattā tathā gadanato ca tathāgato. Tenāha sakko devarājā:-
               "tathāgataṁ devamanussapūjitaṁ
                saṁghaṁ namassāma suvatthi hotū"ti. 1-
  Svāssa sāvakabhūto atthīti bhagavā tathāgato. Evaṁ tathāgatabhāveneva 2- tathāgatoti. (8)
     Idampi ca tathāgatassa tathāgatabhāvadīpane mukhamattakameva, sabbākārena
  pana tathāgatova tathāgatassa tathāgatabhāvaṁ vaṇṇeyya. Idaṁ hi tathāgatapadaṁ mahatthaṁ 3-

  *  *  *  *  *  *
  Footnote: 1 khu.khu. 25/17-18/9, khu.su. 25/240-1/380 2 chaṂa....bhāvena 3 ka. mahantaṁ
-------------------------------------------------
[page 160]
  Mahāgatikaṁ mahāvisayaṁ, tassa appamādapassa viya tepiṭakampi buddhavacanaṁ yuttito
  atthabhāvena āharanto "atitthena 1- dhammakathiko pakkhando"ti na vattabboti.
     Tatthetaṁ vuccati:-
                "yatheva loke purimā mahesino
                 sabbaññubhāvaṁ munayo idhāgatā
                 tathā ayaṁ sakyamunīpi āgato
                 tathāgato vuccati tena cakkhumā.
                 Pahāya kāmādimale asesato
                 samādhiñāṇehi yathā gatā jinā
                 purātanā sakyamunī jutindharo
                 tathā gato tena tathāgato mato.
                 Tathañca dhātvāyatanādilakkhaṇaṁ
                 sabhāvasāmaññavibhāgabhedato
                 sayambhuñāṇena jino samāgato 2-
                 tathāgato vuccati sakyapuṅgavo.
                 Tathāni saccāni samantacakkhunā
                 tathā idappaccayatā ca sabbaso
                 anaññaneyyā nayato vibhāvitā
                 tathā gato tena jino tathāgato.

  *  *  *  *  *  *
  Footnote: 1 ka. atiṭṭhena 2 chaṂa. jinoyamāgato
-------------------------------------------------
[page 161]
                 Anekabhedāsupi lokadhātusu
                 jinassa rūpāyatanādigocare
                 vicittabhede tathameva dassanaṁ
                 tathāgato tena samantalocano.
                 Yato ca dhammaṁ tathameva bhāsati
                 karoti vā tassanurūpamattano 1-
                 guṇehi lokaṁ abhibhuyyirīyati
                 tathāgato tenapi lokanāyako.
                 Tathā pariññāya tathāya sabbaso
                 avedi lokaṁ pabhavaṁ atikkami
                 gato ca paccakkhakriyāya 2- nibbutiṁ
                 arīyamaggañca gato tathāgato.
                 Tathā paṭiññāya tathāya sabbaso
                 hitāya lokassa yato samāgato 3-
                 tathāya nātho karuṇāya sabbadā
                 gato ca tenāpi jino tathāgato.
                 Tathāni ñāṇāni yato samāgato
                 yathāsabhāvaṁ visayāvabodhato
                 tathābhijātippabhutī tathāgato
                 tadatthasampādanato tathāgato.

  *  *  *  *  *  *
  Footnote: 1 chaṂa. karoti vācāyanurūpamattano 2 chaṂa. paccakkhakiriyāya
  3 chaṂa. yatoyamāgato, evamuparipi
-------------------------------------------------
[page 162]
                 Yathāvidhā te purimā mahesino
                 tathāvidhoyampi tathā yathāruci
                 pavattavācā tanucittabhāvato
                 tathāgato vuccati aggapuggalo.
                 Sambodhisambhāravipakkhato pure
                 gataṁ na saṁsāragatampi tassa vā 1-
                 na catthi nāthassa bhavantadassino
                 tathehi tasmā agato tathāgato.
                 Tathāgato dhammavaro mahesinā
                 yathā pahātabbamalaṁ pahīyati
                 tathāgato ariyagaṇopi satthuno 2-
                 tathāgato tena samaṅgibhāvato"ti.
     Mahiddhikatāti paramena cittavasībhāvena ca iddhividhayogena
  dhammānubhāvaññathattanipphādanasamatthatāsaṅkhātāya mahatiyā iddhiyā samannāgamo mahiddhikatā.
  Cirakālasambhūtena suvidūrappaṭipakkhena icchitatthanipphattihetubhūtena mahājutikena
  puññatejena samannāgamo mahānubhāvatā. Yatrāti acchariyapasaṁsākotūhalahāsapasādiko
  paccattatthe nipāto, tena yuttattā vijāyissatīti anāgatakālavacanaṁ, attho pana
  atītakāloyeva. Ayaṁ hettha attho:- yā hi nāma ayaṁ suppavāsā tathā
  dukkhanimuggā kicchāpannā bhagavato vacanasamakālameva sukhinī arogā arogaṁ puttaṁ
  vijāyīti. Attamanoti sakamano, bhagavati pasādena kilesarahitacittoti attho.
  Kilesapariyuṭṭhitaṁ hi cittaṁ vase avattanato attamanoti na sakkā vattunti.

  *  *  *  *  *  *
  Footnote: 1 Sī. tassa hi 2 Sī. ariyagaṇo vināyako
-------------------------------------------------
[page 163]
  Attamanoti vā pītisomanassehi gahitamano. Pamuditoti pāmojjena yutto.
  Pītisomanassajātoti jātabalavapītisomanasso. Athāti pacchā, tato katipāhassa
  accayena. Satta bhattānīti sattasu divasesu dātabbabhattāni. Svātanāyāti
  svātanapuññatthaṁ, yaṁ sve buddhappamukhassa saṁghassa dānavasena payirupāsanavasena
  ca bhavissati puññaṁ, tadatthaṁ.
     Athakho bhagavā āyasmantaṁ mahāmoggallānaṁ āmantesīti kasmā
  āmantesi? suppavāsāya sāmikassa pasādarakkhaṇatthaṁ. 1- Suppavāsā pana
  acalappasādāva, upāsakassa pana pasādarakkhaṇaṁ mahāmoggallānattherassa bhāro.
  Tenāha "tuyheso upaṭṭhāko"ti. Tattha tuyhesoti tuyhaṁ eso. Tiṇṇaṁ dhammānaṁ
  pāṭibhogoti mama bhogādīnaṁ tiṇṇaṁ dhammānaṁ ahāniyā avināsāya ayyo
  mahāmoggallāno yadi pāṭibhogo yadi paṭibhū, ito satta divase atikkamitvā mama
  sakkā dānaṁ dātunti yadi ayyena ñātanti dīpeti. Theropi tassa tesu
  divasesu bhogānaṁ jīvitassa ca anupaddavaṁ passitvā āha "dvinnaṁ kho nesaṁ
  āvuso dhammānaṁ pāṭibhogo bhogānañca jīvitassa cā"ti. Saddhā panassa
  cittapaṭibaddhāti tasseva bhāraṁ karonto "saddhāya pana tvaññeva pāṭibhogo"ti
  āha. Apica so upāsako diṭṭhasacco, tassa saddhāya aññathābhāvo natthīti
  tathā vuttaṁ. Teneva ca kāraṇena bhagavatā "pacchāpi tvaṁ karissasīti saññāpehī"ti
  vuttaṁ. Upāsakopi satthari there ca gāravena ca subbacatāya 2- tassā ca puññena
  vaḍḍhiṁ icchanto "karotu suppavāsā koliyadhītā satta bhattāni, pacchāhaṁ
  karissāmī"ti anujāni.
     Tañca dārakanti vijātadivasato paṭṭhāya ekādasamaṁ divasaṁ atikkamitvā
  tato paraṁ sattāhaṁ buddhappamukhaṁ bhikkhusaṁghaṁ bhojetvā sattame divase taṁ sattavassikaṁ

  *  *  *  *  *  *
  Footnote: 1 Sī. pasādarakkhaṇatthaṁ. na suppāvāsāya pasādarakkhaṇatthaṁ 2 Sī. sukhavijātāya
-------------------------------------------------
[page 164]
  Dārakaṁ bhagavantaṁ bhikkhusaṁghañca vandāpesi. Satta me vassānīti satta me
  saṁvaccharāni, accantasaṁyogavasena cetaṁ upayogavacanaṁ. Lohitakumbhiyaṁ vutthānīti mātu
  kucchiyaṁ attano gabbhavāsadukkhaṁ sandhāya vadati. Aññānipi evarūpāni satta
  puttānīti "aññepi evarūpe satta putte"ti vattabbe liṅgavipallāsavasena
  vuttaṁ "evarūpānī"ti. Evaṁ satta vassāni gabbhadhāraṇavasena sattāhaṁ mūḷhagabbhatāya
  ca mahantaṁ dukkhaṁ pāpetvā uppajjanakaputteti attho. Etena mātugāmānaṁ
  puttalolatāya puttalābhena titti natthīti dasseti.
     Etamatthaṁ viditvāti etaṁ sattadivasādhikāni satta saṁvaccharāni gabbhadhāraṇādivasena
  pavattaṁ mahantaṁ dukkhaṁ ekapade visaritvā 1- puttalolatāvasena tāya
  vuttamatthaṁ viditvā. Imaṁ udānanti imaṁ cittasukhappamatto viya pamattapuggale
  iṭṭhākārena vañcetvā taṇhāsinehassa mahānatthakarabhāvadīpakaṁ 2- udānaṁ udānesi.
     Tattha asātanti amadhuraṁ asundaraṁ aniṭṭhaṁ. Sātarūpenāti iṭṭhasabhāvena.
  Piyarūpenāti piyāyitabbabhāvena. Sukhassa rūpenāti sukhasabhāvena. Idaṁ vuttaṁ hoti:-
  yasmā asātaṁ appiyaṁ dukkhameva samānaṁ sakalampi vaṭṭagataṁ saṅkhārajātaṁ
  appahīnavipallāsattā ayonisomanasikārena iṭṭhaṁ viya piyaṁ viya sukhaṁ viya ca hutvā
  upaṭṭhahamānaṁ sativippavāsena pamattapuggalaṁ ativattati abhibhavati ajjhottharati,
  tasmā imampi suppavāsaṁ punāpi sattakkhattuṁ evarūpaṁ asātaṁ appiyaṁ dukkhaṁ
  sātādipatirūpakena dukkhena puttasaṅkhātapemavatthusukhena 3- ajjhottharatīti.
                        Aṭṭhamasuttavaṇṇanā niṭṭhitā.
                         ----------------

  *  *  *  *  *  *
  Footnote: 1 Sī. viditvā, Ma. ekantamadena vissaritvā
  2 Sī. pahānākārānubhāvadīpakaṁ, ka. pahānatthakarabhāvadīpakaṁ 3 ka.... pemavaṭṭadukkhena
-------------------------------------------------
[page 165]
                         9. Visākhāsuttavaṇṇanā
     [19] Navame pubbārāmeti sāvatthiyā pācīnadisābhāge anurādhapurassa
  uttamadevīvihārasadise ṭhāne kārite ārāme. Migāramātu pāsādeti migāramātuyā
  pāsāde.
     Tatrāyaṁ anupubbikathā:- atīte satasahassakappamatthake padumuttaradasabalaṁ
  ekā upāsikā aññataraṁ upāsikaṁ attano aggupaṭṭhāyikaṭṭhāne ṭhapentaṁ disvā
  bhagavantaṁ nimantetvā buddhappamukhassa bhikkhusatasahassassa dānaṁ datvā bhagavato
  nipaccakāraṁ katvā "anāgate tumhādisassa buddhassa aggupaṭṭhāyikā bhaveyyan"ti
  patthanaṁ akāsi. Sā kappasatasahassaṁ devesu ca manussesu ca saṁsaritvā amhākaṁ
  bhagavato kāle bhaddiyanagare meṇḍakaseṭṭhiputtassa dhanañjayaseṭṭhino gehe
  sumanadeviyā kucchismiṁ paṭisandhiṁ gaṇhi. Jātakāle cassā visākhāti nāmaṁ akaṁsu.
  Sā yadā bhagavā bhaddiyanagaraṁ agamāsi, tadā pañcahi dārikāsatehi saddhiṁ bhagavato
  paccuggamanaṁ katvā paṭhamadassaneneva sotāpannā ahosi.
     Aparabhāge sāvatthiyaṁ migāraseṭṭhiputtassa puṇṇavaḍḍhanakumārassa gehaṁ gatā,
  tattha naṁ sassuro migāraseṭṭhī upakāravasena mātuṭṭhāne ṭhapesi. Tasmā migāramātāti
  vuccati. Sā attano mahālatāpasādhanaṁ 1- vissajjetvā navakoṭīhi bhagavato
  bhikkhusaṁghassa ca vasanatthāya karīsamatte bhūmibhāge uparibhūmiyaṁ pañca gabbhasatāni
  heṭṭhābhūmiyaṁ pañcagabbhasatānīti gabbhasahassehi paṭimaṇḍitaṁ pāsādaṁ kāresi. Tena
  vuttaṁ "migāramātu pāsāde"ti.
     Kocideva atthoti kiñcideva payojanaṁ. Raññeti rājini. Paṭibaddhoti
  āyatto. Visākhāya ñātikulato maṇimuttādiracitaṁ tādisaṁ bhaṇḍajātaṁ tassā

  *  *  *  *  *  *
  Footnote: 1 chaṂa. mahallatāpasādhanaṁ
-------------------------------------------------
[page 166]
  Paṇṇākāratthāya pesitaṁ, taṁ nagaradvārappattaṁ suṅkikā tattha suṅkaṁ gaṇhantā
  tadanurūpaṁ aggahetvā atirekaṁ gaṇhiṁsu. Taṁ sutvā visākhā rañño tamatthaṁ
  nivedetukāmā patirūpaparivārena rājanivesanaṁ agamāsi, tasmiṁ khaṇe rājā mallikāya
  deviyā saddhiṁ antepuraṁ gato hoti, visākhā okāsaṁ alabhamānā "idāni
  labhissāmī"ti bhojanavelaṁ atikkamitvā chinnabhattā hutvā pakkāmi, evaṁ dvīhatīhaṁ
  gantvāpi okāsaṁ na labhiyeva. Iti rājā aniveditopi tassa atthavinicchayassa
  okāsākaraṇena "yathādhippāyaṁ na tīretī"ti vutto. Tattha yathādhippāyanti
  adhippāyānurūpaṁ. Na tīretīti na niṭṭhapeti. Mahāupāsikāya hi raññāyāgatasuṅkameva 1-
  rañño datvā itaraṁ vissajjāpetuṁ adhippāyo, so raññā na diṭṭhattā eva
  na tīrito. Handāti vossaggatthe nipāto. Divādivassāti divasassa divā.
  Majjhanhike kāleti attho. Kenacideva karaṇīyena dvīhatīhaṁ 2- rājanivesanadvāraṁ
  gacchantī tassa atthassa aniṭṭhitattā niratthakameva upasaṅkamiṁ, bhagavati 3-
  upasaṅkamanameva pana dassanānuttariyādippaṭilābhakāraṇattā sātthakanti evāhaṁ
  bhante imāya velāya idhāgatāti imamatthaṁ dassentī mahāupāsikā "idha me
  bhante"tiādimāha.
     Etamatthanti etaṁ parāyattatāya adhippāyāsamijjhanasaṅkhātaṁ atthaṁ viditvā.
  Imaṁ udānanti imaṁ parādhīnāparādhīnavuttīsu ādīnavānisaṁsaparidīpakaṁ udānaṁ
  udānesi.
     Tattha sabbaṁ paravasaṁ dukkhanti yaṅkiñci atthajātaṁ payojanaṁ paravasaṁ parāyattaṁ
  attano icchāya nipphādetuṁ asakkuṇeyyatāya dukkhaṁ dukkhāvahaṁ hotīti attho.
  Sabbaṁ issariyaṁ sukhanti duvidhaṁ issariyaṁ lokiyaṁ lokuttarañca. Tattha lokiyaṁ

  *  *  *  *  *  *
  Footnote: 1 Sī. raññāyatta..., chaṂa. rājāyatta...
  2 ka. karaṇīyena divasassa divā dvīhatīhaṁ 3 ka. bhagavato
-------------------------------------------------
[page 167]
  Rājissariyādi ceva lokiyajjhānābhiññānibbattaṁ cittissariyañca, lokuttaraṁ
  maggaphalādhigamanimittaṁ nirodhissariyaṁ. Tesu yaṁ cakkavattibhāvapariyosānaṁ manussesu
  issariyaṁ, yañca sakkādīnaṁ tasmiṁ tasmiṁ devanikāye ādhipaccabhūtaṁ issariyaṁ, tadubhayaṁ
  yadipi kammānubhāvena yathicchitanipphattiyā sukhanimittatāya sukhaṁ, vipariṇāmadukkhatāya
  pana sabbathā dukkhameva. 1- Tathā aniccantikatāya lokiyajjhānanibbattaṁ cittissariyaṁ,
  nirodhissariyameva pana lokadhammehi akampanīyato anivattisabhāvattā ca ekantasukhaṁ
  nāMa. Yampanettha sabbattheva aparādhīnatāya labhati cittasukhaṁ, taṁ sandhāya satthā
  "sabbaṁ issariyaṁ sukhan"ti āha.
     Sādhāraṇe vihaññantīti idaṁ "sabbaṁ paravasaṁ dukkhan"ti imassa padassa
  atthavivaraṇaṁ. Ayañcettha 2- attho:- sādhāraṇe payojane sādhetabbe sati tassa
  parādhīnatāya yathādhippāyaṁ anipphādanato ime sattā vihaññanti vighātaṁ āpajjanti
  kilamanti. Kasmā? yogā hi duratikkamāti yasmā kāmayogabhavayogadiṭṭhiyogāvijjāyogā
  anādikālabhāvitā anupacitakusalasambhārehi pajahituṁ asakkuṇeyyatāya
  duratikkamā. Etesu diṭṭhiyogo paṭhamamaggena atikkamitabbo, kāmayogo
  tatiyamaggena. Itare aggamaggena. Iti ariyamaggānaṁ duradhigamanīyattā ime yogā
  duratikkamā. Tasmā kāmayogādivasena icchitālābhahetu sattā vihaññanti,
  asādhāraṇe pana cittissariye nirodhissariye ca sati na kadācipi vighātassa
  sambhavoti adhippāyo.
     Athavā sabbaṁ paravasanti yaṁ attano aññapaṭibaddhaparāyattavuttisaṅkhātaṁ, 3-
  taṁ sabbaṁ aniccasabhāvatāya dukkhaṁ. "yadaniccaṁ Taṁ dukkhan"ti hi vuttaṁ. Sabbaṁ
  issariyanti yaṁ sabbasaṅkhatanissaṭaṁ issariyaṭṭhānatāya issariyanti laddhanāmaṁ

  *  *  *  *  *  *
  Footnote: 1 ka. pana na sabbathā sukhameva 2 chaṂa. ayañhettha
  3 Ma. aññappaṭibaddhapaccayāyattavuttisaṅkhātaṁ, cha. aññappaṭibaddhavuttisaṅkhātaṁ
-------------------------------------------------
[page 168]
  Nibbānaṁ, taṁ upādisesādivibhāgaṁ sabbaṁ sukhaṁ. "nibbānaṁ Paramaṁ sukhan"ti 1- hi
  vuttaṁ. Sādhāraṇeti evaṁ dukkhasukhe vavatthite ime sattā bahusādhāraṇe
  dukkhakāraṇe nimuggā hutvā vihaññanti. Kasmā? yogā hi duratikkamāti yasmā
  te sabbattha nimmujjanassa hetubhūtā kāmayogādayo duratikkamā, tasmā tvampi
  visākhe parāyattamatthaṁ patthetvā alabhamānā vihaññasīti adhippāyo.
                        Navamasuttavaṇṇanā niṭṭhitā.
                           -------------
                         10. Bhaddiyasuttavaṇṇanā
     [20] Dasame anupiyāyanti evaṁnāmake nagare. Ambavaneti tassa nagarassa
  avidūre mallarājūnaṁ ekaṁ ambavanaṁ ahosi, tattha mallarājūhi bhagavato vihāro
  kārito, so "ambavanan"tveva vuccati. Anupiyaṁ gocaragāmaṁ katvā tattha bhagavā
  viharati, tena vuttaṁ "anupiyāyaṁ viharati ambavane"ti. Bhaddiyoti tassa therassa
  nāmaṁ. Kāḷigodhāya puttoti kāḷigodhā 2- nāma sākiyānī sakkarājadevī
  ariyasāvikā āgataphalā viññātasāsanā, tassā ayaṁ putto. Tassa pabbajjāvidhi
  khandhake 3- āgatova. So pabbajitvā vipassanaṁ paṭṭhapetvā nacirasseva chaḷabhiñño
  ahosi, terasapi dhutaṅgāni samādāya vattati. Bhagavatā ca "etadaggaṁ bhikkhave
  mama sāvakānaṁ bhikkhūnaṁ uccakulikānaṁ, yadidaṁ bhdadiyo kāḷigodhāya putto"ti 4-
  uccakulikabhāve etadagge ṭhapito asītiyā sāvakānaṁ abbhantaro.
     Suññāgāragato "ṭhapetvā gāmañca gāmūpacārañca avasesaṁ araññan"ti
  vuttaṁ araññaṁ rukkhamūlañca ṭhapetvā aññaṁ pabbatakandarādi pabbajitasāruppaṁ

  *  *  *  *  *  *
  Footnote: 1 khuḍha. 25/203/52 2 chaṂa. kāḷīgodhāyaputtoti kāḷīgodhā, evamuparipi
  3 vi.cūḷa. 7/331/115 4 aṅa.ekaka. 20/193/23
-------------------------------------------------
[page 169]
  Nivāsaṭṭhānaṁ janasambādhābhāvato idha suññāgāranti adhippetaṁ. Athavā jhānakaṇṭakānaṁ
  saddānaṁ abhāvato vivittaṁ yaṅkiñci agārampi suññāgāranti veditabbaṁ.
  Taṁ suññāgāraṁ upagato. Abhikkhaṇanti bahulaṁ. Udānaṁ udānesīti so hi āyasmā
  araññe divāvihāraṁ upagatopi rattivāsūpagatopi yebhuyyena phalasamāpattisukhena
  nirodhasukhena ca vītināmeti, tasmā taṁ sukhaṁ sandhāya pubbe attanā anubhūtaṁ
  sabhayaṁ sapariḷāhaṁ rajjasukhaṁ jigucchitvā "aho sukhaṁ aho sukhan"ti somanassasahagataṁ 1-
  ñāṇasamuṭṭhānaṁ pītisamuṭṭhānaṁ 2- samuggirati.
     Sutvāna tesaṁ 3- etadahosīti tesaṁ 3- sambahulānaṁ bhikkhūnaṁ tassa āyasmato
  "aho sukhaṁ aho sukhan"ti udānentassa udānaṁ sutvā "nissaṁsayaṁ esa
  anabhirato brahmacariyaṁ caratī"ti evaṁ parivitakkitaṁ ahosi. Te bhikkhū puthujjanā
  tassa āyasmato vivekasukhaṁ sandhāya udānaṁ ajānantā evaṁ amaññiṁsu, tena vuttaṁ
  "nissaṁsayan"tiādi. Tattha nissaṁsayanti asandehena, ekantenāti attho. "yaṁ
  So pubbe agāriyabhūto samāno"ti pāḷiṁ vatvā "anubhavī"ti vacanasesena keci atthaṁ
  vaṇṇenti, apare "yaṁ sā"ti paṭhanti, "yaṁsa pubbe agāriyabhūtassā"ti pana pāḷi.
  Tattha yaṁsāti yaṁ assa sandhivasena hi akārasakāralopo "evaṁsa te 4- , pupphaṁsā
  uppajjī"tiādīsu 5- viya. Tassattho:- assa āyasmato bhaddiyassa pabbajitato
  pubbe agāriyabhūtassa gahaṭṭhassa sato yaṁ rajjasukhaṁ anubhūtaṁ. So tamanussaramānoti
  so taṁ sukhaṁ etarahi ukkaṇṭhanavasena anussaranto.
     Te bhikkhū bhagavantaṁ etadavocunti te sambahulā bhikkhū ullapanasabhāvasaṇṭhitā
  tassa anuggahaṇādhippayena bhagavantaṁ etadavocuṁ, na ujjhānavasena.

  *  *  *  *  *  *
  Footnote: 1 chaṂa.... sahitaṁ 2 Sī. pītisamuggāraṁ 3 chaṂa. nesaṁ
  4 Maṃū. 12/24/15, aṅa.chakka. 22/329 (58)/434 (syā)
  5 viṃahāvi. 1/36/22
-------------------------------------------------
[page 170]
  Aññataranti nāmagottena apākaṭaṁ ekaṁ bhikkhuṁ. Āmantesīti āṇāpesi te
  bhikkhū saññāpetukāmo. Evanti vacanasampaṭiggahe, sādhūti attho. Puna evanti
  paṭiññāya. Abhikkhaṇaṁ "aho sukhaṁ aho sukhan"ti imaṁ udānaṁ udānesīti yathā
  te bhikkhū vadanti, taṁ evaṁ tathevāti attano udānaṁ paṭijānāti. Kiṁ pana
  tvaṁ bhaddiyāti kasmā bhagavā pucchati, kiṁ tassa cittaṁ na jānātīti? no na
  jānāti, teneva pana tamatthaṁ vadāpetvā te bhikkhū saññāpetuṁ pucchati.
  Vuttañhetaṁ "jānantāpi tathāgatā pucchanti, jānantāpi na pucchantī"tiādi.
  Atthavasanti kāraṇaṁ.
     Antepureti itthāgārassa sañcaraṇaṭṭhānabhūte 1- rājagehassa abbhantare, yattha
  rājā nhānabhojanasayanādiṁ kappeti. Rakkhā susaṁvihitāti ārakkhādhikatapurisehi gutti
  suṭṭhu samantato vihitā. Bahipi antepureti aṭṭakaraṇaṭṭhānādike 2- antepurato
  bahibhūte rājagehe. Evaṁ rakkhito gopito santoti evaṁ rājageharājadhānirajjadesesu
  anto ca bahi ca anekesu ṭhānesu anekasatehi susaṁvihitarakkhāvaraṇaguttiyā
  mameva nibbhayatthaṁ phāsuvihāratthaṁ rakkhito gopito samāno. Bhītotiādīni padāni
  aññamaññavevacanāni. Athavā bhītoti pararājūhi bhāyamāno. Ubbiggoti sakarajjepi
  pakatito 3- uppajjanakabhayubbegena ubbiggo calito. Ussaṅkīti "raññā nāma
  sabbakālaṁ avissatthena bhavitabban"ti vacanena sabbattha avissāsavasena tesaṁ
  tesaṁ kiccakaraṇīyānaṁ paccayaparisaṅkāya ca uddhamukhaṁ saṅkamāno. Utrāsīti
  "santikāvacarehipi ajānantasseva me kadāci anattho bhaveyyā"ti uppannena
  sarīrakampaṁ uppādanasamatthena tāsena utrāSī. "utrasto"tipi Paṭhanti. Vihāsinti
  evaṁbhūto hutvā vihariṁ.

  *  *  *  *  *  *
  Footnote: 1 Sī. saṁvaraṇaṭṭhānabhūte 2 Sī. atthakaraṇaṭṭhānādike, chaṂa. aḍḍakaraṇaṭṭhānādike
  3 Sī. sakalarajjepi pakatito
-------------------------------------------------
[page 171]
     Etarahīti idāni pabbajitakālato paṭṭhāya. Ekoti asahāyo, tena vūpakaṭṭhakāyataṁ 1-
  dasseti. Abhītotiādīnaṁ padānaṁ vuttavipariyāyena attho veditabbo. Bhayādinimittassa
  pariggahassa tannimittassa ca kilesassa abhāvenevassa abhītāditāti. Etena
  cittavivekaṁ dasseti. Appossukkoti sarīraguttiyaṁ nirussukko. Pannalomoti
  lomahaṁsuppādakassa chambhitattassa abhāvena anuggatalomo. Padadvayenāpi serivihāraṁ
  dasseti. Paradattavuttoti 2- parehi dinnena cīvarādinā vattamāno, etena sabbaso
  saṅgābhāvadīpanamukhena anavasesabhayahetuvirahaṁ dasseti. Migabhūtena cetasāti
  vissatthavihāritāya migassa viya jātena cittena. Migo hi amanussapathe araññe
  vasamāno vissattho tiṭṭhati nisīdati nipajjati yenakāmañca pakkamati appaṭihatacāro,
  evaṁ ahampi viharāmīti dasseti. Vuttañhetaṁ paccekabuddhena:-
                "migo araññamhi yathā abaddho
                 yenicchakaṁ gacchati gocarāya
                 viññū naro seritaṁ pekkhamāno
                 eko care khaggavisāṇakappo"ti. 3-
     Imaṁ kho ahaṁ bhante atthavasanti bhante bhagavā yadidaṁ mama etarahi paramaṁ
  vivekasukhaṁ phalasamāpattisukhaṁ, idameva kāraṇaṁ sampassamāno "aho sukhaṁ aho
  sukhan"ti udānaṁ udānesinti.
     Etamatthanti etaṁ bhaddiyattherassa puthujjanavisayātītaṁ vivekasukhasaṅkhātaṁ atthaṁ
  sabbākārato viditvā. Imaṁ udānanti imaṁ sahetukabhayasokavigamānubhāvadīpakaṁ udānaṁ
  udānesīti. 4-
     Tattha yassantarato na santi kopāti yassa ariyapuggalassa antarato
  abbhantare attano citte cittakālussiyakaraṇato cittappakopā rāgādayo

  *  *  *  *  *  *
  Footnote: 1 Sī.,Ma. vivekaṭṭhakāyataṁ 2 Sī.,ka. paradavuttoti
  3 khu.su. 25/39/342, khu. apa. 32/95/12 4 chaṂa. udānesi
-------------------------------------------------
[page 172]
  Āghātavatthuādikāraṇabhedato anekabhedā dosakopā eva 1- kopā na santi maggena
  pahīnattā na vijjanti. Ayaṁ hi antarasaddo kiñcāpi "mañca tvañca
  kimantaran"tiādīsu 2- kāraṇe dissati. "antaraṭṭhake Himapātasamaye"tiādīsu 3-
  vemajjhe, "antarā ca sāvatthiṁ antarā ca jetavanan"tiādīsu vivare, 4-
  "bhayamantarato jātan"tiādīsu 5- citte, idhāpi citteeva daṭṭhabbo. Tena
  vuttaṁ "antarato attano citte"ti.
     Itibhavābhavatañca vītivattoti yasmā bhavoti sampatti, abhavoti vipatti. Tathā
  bhavoti vuḍḍhi, abhavoti hāni. Bhavoti vā sassataṁ, abhavoti ucchedo. Bhavoti vā puññaṁ,
  abhavoti pāpaṁ. Bhavoti vā sugati, abhavoti duggati. Bhavoti vā khuddako, abhavoti
  mahanto. Tasmā yā sā sampattivipattivuḍḍhihānisassatucchedapuññapāpasugatiduggati-
  khuddakamahantaupapattibhavānaṁ vasena iti anekappakārā bhavābhavatā
  vuccati, catūhipi ariyamaggehi yathāsambhavaṁ tena tena nayena taṁ
  itibhavābhavatañca vītivatto atikkanto hoti. Atthavasena vibhatti vipariṇāmetabbā.
  Taṁ vigatabhayanti taṁ evarūpaṁ yathāvuttaguṇasamannāgataṁ khīṇāsavaṁ cittakopābhāvato
  itibhavābhavasamatikkamato ca bhayahetuvigamena vigatabhayaṁ, vivekasukhena aggaphalasukhena
  sukhiṁ, vigatabhayattā eva asokaṁ. Devā nānubhavanti dassanāyāti adhigatamagge
  ṭhapetvā sabbepi uppattidevā vāyamantāpi cittacāradassanavasena dassanāya
  daṭṭhuṁ nānubhavanti na abhisambhuṇanti na sakkonti, pageva manussā. Sekkhāpi
  hi puthujjanā viya arahato cittappavattiṁ na jānanti.
                        Dasamasuttavaṇṇanā niṭṭhitā.
                       Muccalindavaggavaṇṇanā samattā
                          ---------------

  *  *  *  *  *  *
  Footnote: 1 Sī.,Ma. dosakopā evāti pāṭho na dissati 2 saṁ.sa. 15/228/242
  3 viṃahā. 5/346/149 4 khu.u. 25/13/107, khu.u. 25/44/163
  5 khu.iti. 25/88/305, khuṃahā. 29/22/17 (syā)
-------------------------------------------------
[page 173]
                             3. Nnadavagga
                        1. Kammavipākajasuttavaṇṇanā
     [21] Nandavaggassa paṭhame aññataro bhikkhūti nāmagottena apākaṭo
  eko khīṇāsavabhikkhu. So kira rājagahavāsī kulaputto moggallānattherena saṁvejito
  saṁsāre dosaṁ disvā satthu santike pabbajitvā sīlāni sodhetvā
  catusaccakammaṭṭhānaṁ gahetvā nacirasseva vipassanaṁ ussukkāpetvā arahattaṁ pāpuṇi.
  Tassa aparabhāge kharo ābādho uppajji, so paccavekkhaṇāya adhivāsento
  viharati. Khīṇāsavānaṁ hi cetasikadukkhaṁ nāma natthi, kāyikadukkhaṁ pana hotiyeva.
  So ekadivasaṁ bhagavato dhammaṁ desentassa nātidūre ṭhāne dukkhaṁ adhivāsento
  pallaṅkena nisīdi. Tena vuttaṁ "bhagavato avidūre nisinno hotī"tiādi.
     Tattha pallaṅkanti samantato ūrubaddhāsanaṁ. Ābhujitvāti bandhitvā.
  Ujuṁ kāyaṁ paṇidhāyāti uparimaṁ sarīraṁ ujukaṁ ṭhapetvā aṭṭhārasapiṭṭhikaṇṭake koṭiyā
  koṭiṁ paṭipādetvā. Evaṁ hi nisinnassa cammamaṁsanahārūni na namanti, tasmā
  so tathā nisinno hoti. Purāṇakammavipākajanti pubbekatassa kammassa vipākabhāvena jātaṁ,
  purāṇakammavipāke vā sukhadukkhappakāre vipākavaṭṭasamudāye 1- tadekadesabhāvena 2-
  jātaṁ. Kintaṁ? dukkhaṁ. Purāṇakammavipākajanti ca iminā tassa ābādhassa
  kammasamuṭṭhānataṁ dassento opakkamikautuvipariṇāmajādibhāvaṁ paṭikkhipati. Dukkhanti
  puthujjanehi 3- khamituṁ asakkuṇeyyaṁ. Tibbanti tikhiṇaṁ, abhibhavitvā pavattiyā bahalaṁ
  vā. Kharanti kakkhaḷaṁ. Kaṭukanti asātaṁ. Adhivāsentoti upari vāsento sahanto
  khamanto.

  *  *  *  *  *  *
  Footnote: 1 Ma. vipākavaṭṭasamavāye 2 Sī.,Ma. vipākasamudāyekadesabhāvena 3 chaṂa. pacurajanehi
-------------------------------------------------
[page 174]
     Sato sampajānoti vedanāpariggāhakānaṁ satisampajaññānaṁ vasena satimā
  sampajānanto ca. Idaṁ vuttaṁ hoti:- "ayaṁ vedanā nāma hutvā abhāvaṭṭhena aniccā,
  aniṭṭhārammaṇādipaccayaṁ 1- paṭicca uppannattā paṭiccasamuppannā, uppajjitvā
  ekantena bhijjanasabhāvattā khayadhammā vayadhammā virāgadhammā nirodhadhammā"ti
  vedanāya aniccatāsallakkhaṇavasena satokāritāya sato, aviparītasabhāvapaṭivijjhanavasena
  sampajāno ca hutvā. Athavā sativepullappattiyā sabbattheva kāyavedanācittadhammesu
  suṭṭhu upaṭṭhitassatitāya sato, tathā paññāvepullappattiyā pariggahitasaṅkhāratāya
  sampajāno. Avihaññamānoti "assutavā bhikkhave puthujjano
  aññataraññatarena dukkhadhammena phuṭṭho samāno socati kilamati paridevati
  urattāḷiṁ kandati sammohaṁ āpajjatī"ti 2- vuttanayena andhaputhujjano viya na
  vihaññamāno maggeneva samugghātitattā cetodukkhaṁ anuppādento kevalaṁ
  kammavipākajaṁ sarīradukkhaṁ adhivāsento samāpattiṁ samāpanno viya nisinno hoti.
  Addasāti taṁ āyasmantaṁ adhivāsanakkhantiyā tathā nisinnaṁ addakkhi.
     Etamatthanti etaṁ tādisassapi rogassa vejjādīhi tikicchanatthaṁ
  anussukkāpajjanakāraṇaṁ khīṇāsavānaṁ lokadhammehi anupalepitasaṅkhātaṁ 3- atthaṁ
  sabbākārato viditvā. Imaṁ udānanti imaṁ saṅkhātadhammānaṁ yehi kehici
  dukkhadhammehi avighātāpattivibhāvanaṁ udānaṁ udānesi.
     Tattha sabbakammajahassāti pahīnasabbakammassa. Aggamaggassa hi uppannakālato
  paṭṭhāya arahato sabbāni kusalākusalakammāni pahīnāni nāma honti
  paṭisandhiṁ dātuṁ asamatthabhāvato, yato ariyamaggañāṇaṁ kammakkhayakaranti vuccati.
  Bhikkhunoti bhinnakilesatāya bhikkhuno. Dhunamānassa pure kataṁ rajanti arahattappattito

  *  *  *  *  *  *
  Footnote: 1 chaṂa.... ādipaccaye 2 saṁ.saḷā. 18/365/255 (syā)
  3 Ma. anupakkilesasaṅkhātaṁ
-------------------------------------------------
[page 175]
  Pubbe kataṁ rāgarajādimissatāya rajanti laddhanāmaṁ dukkhavedanīyakammaṁ
  vipākapaṭisaṁvedanena taṁ dhunantassa viddhaṁsentassa, arahattappattiyā parato pana
  sāvajjakiriyāya sambhavoyeva natthi, anavajjakiriyā ca bhavamūlassa samucchinnattā
  ucchinnamūlatāya pupphaṁ viya phaladānasamatthatāya abhāvato kiriyamattāva hoti.
     Amamassāti rūpādīsu katthaci mamanti gahaṇābhāvato amamassa mamaṅkārarahitassa.
  Yassa hi mamaṅkāro atthi, so attasinehena vejjādīhi sarīraṁ paṭijaggāpeti.
  Arahā pana amamo, tasmā so sarīrajagganepi udāsīnadhātukova. Ṭhitassāti catubbidhampi
  oghaṁ taritvā nibbānathale ṭhitassa, paṭisandhiggahaṇavasena vā sandhāvanassa
  abhāvena ṭhitassa. Sekkhaputhujjanā hi kilesābhisaṅkhārānaṁ appahīnattā
  cutipaṭisandhivasena saṁsāre dhāvanti nāma, arahā pana tadabhāvato ṭhitoti vuccati. Athavā
  dasavidhe khīṇāsavasaṅkhāte ariyadhamme ṭhitassa. Tādinoti "paṭikūle appaṭikūlasaññī
  viharatī"tiādinā 1- nayena vuttāya pañcavidhāya ariyiddhiyā aṭṭhahi lokadhammehi
  akampaniyāya chaḷaṅgupekkhāya ca samannāgatena iṭṭhādīsu ekasadisatāsaṅkhātena
  tādibhāvena tādino. Attho natthi janaṁ lapetaveti "mama bhesajjādīni karothā"ti
  janaṁ lapituṁ kathetuṁ payojanaṁ natthi sarīre nirapekkhabhāvato. Paṇḍupalāso viya hi
  bandhanā pamutto sayamevāyaṁ kāyo bhijjitvā patatūti khīṇāsavānaṁ ajjhāsayo.
  Vuttañhetaṁ:-
                "nābhikaṅkhāmi maraṇaṁ nābhikaṅkhāmi jīvitaṁ
                 kālañca paṭikaṅkhāmi nibbisaṁ bhatako yathā"ti. 2-
     Athavā yaṅkiñci nimittaṁ dassetvā "kiṁ ayyassa icchitabban"ti janaṁ lapetave
  paccayehi nimantanavasena lapāpetuṁ khīṇāsavassa attho natthi tādisassa micchājīvassa
  maggeneva samugghātitattāti attho. Iti bhagavā "kissāyaṁ thero attano

  *  *  *  *  *  *
  Footnote: 1 khu.paṭi. 31/17/424 2 khuṭhera. 26/606/356
-------------------------------------------------
[page 176]
  Rogaṁ vejjehi atikicchāpetvā bhagavato avidūre nisīdatī"ti cintentānaṁ tassa
  atikicchāpane kāraṇaṁ pakāsesi.
                        Paṭhamasuttavaṇṇanā niṭṭhitā.
                           -------------
                          2. Nandasuttavaṇṇanā
     [22] Dutiye nandoti tassa nāmaṁ. So hi cakkavattilakkhaṇupetattā
  mātāpitaro saparijanaṁ sakalañca ñātiparivaṭṭaṁ nandayanto jātoti "nando"ti
  nāmaṁ labhi. Bhagavato bhātāti bhagavato ekapituputtatāya bhātā. Na hi bhagavato
  sahodarā uppajjanti, tena vuttaṁ "mātucchāputto"ti, cūḷamātuputtoti attho.
  Mahāpajāpatigotamiyā hi so putto. Anabhiratoti na abhirato. Brahmacariyanti
  brahmaṁ seṭṭhaṁ uttamaṁ cariyaṁ ekāsanaṁ ekaseyyaṁ methunaviratiṁ. Sandhāretunti
  paṭhamacittato yāva carimakacittaṁ sammā paripuṇṇaṁ parisuddhaṁ dhāretuṁ pavattetuṁ. Dutiyena
  cettha brahmacariyapadena maggabrahmacariyassāpi saṅgaho veditabbo. Sikkhaṁ
  paccakkhāyāti upasampadakāle bhikkhubhāvena saddhiṁ samādinnaṁ nibbattetabbabhāvena
  anuṭṭhitaṁ tividhampi sikkhaṁ paṭikkhipitvā, vissajjetvāti attho. Hīnāyāti
  gihibhāvāya. Āvattissāmīti nivattissāmi.
     Kasmā panāyaṁ evamārocesīti? etthāyaṁ anupubbikathā:- bhagavā
  Pavattavaradhammacakko rājagahaṁ gantvā veḷuvane viharanto "puttaṁ me ānetvā
  dassethā"ti suddhodanamahārājena pesitesu sahassasahassaparivāresu dasasu dūtesu
  saha parivārena arahattaṁ pattesu sabbapacchā gantvā arahattappattena
  kāḷudāyittherena gamanakālaṁ ñatvā maggavaṇṇanaṁ vaṇṇetvā jātibhūmigamanāya yācito
-------------------------------------------------
[page 177]
  Vīsatisahassakhīṇāsavaparivuto kapilavatthunagaraṁ gantvā ñātisamāgame pokkharavassaṁ
  aṭṭhuppattiṁ katvā vessantarajātakaṁ 1- kathetvā punadivase piṇḍāya paviṭṭho
  "uttiṭṭhe nappamajjeyyā"ti 2- gāthāya pitaraṁ sotāpattiphale patiṭṭhāpetvā nivesanaṁ
  gantvā "dhammañcare"ti 3- gāthāya mahāpajāpatiṁ sotāpattiphale, rājānaṁ
  sakadāgāmiphale patiṭṭhāpesi.
     Bhattakiccāvasāne pana rāhulamātuguṇakathaṁ nissāya candakinnarījātakaṁ 4-
  kathetvā tatiyadivase nandakumārassa abhisekagehappavesanavivāhamaṅgalesu vattamānesu
  piṇḍāya pavisitvā nandakumārassa hatthe pattaṁ datvā maṅgalaṁ vatvā uṭṭhāyāsanā
  pakkamanto kumārassa hatthato pattaṁ na gaṇhi. Sopi tathāgate gāravena "pattaṁ
  te bhante gaṇhathā"ti vattuṁ nāsakkhi. Evaṁ pana cintesi "sopānasīse pattaṁ
  gaṇhissatī"ti, satthā tasmiṁ ṭhāne na gaṇhi. Itaro "sopānamūle gaṇhissatī"ti
  cintesi, satthā tatthāpi na gaṇhi. Itaro "rājaṅgaṇe gaṇhissatī"ti cintesi,
  satthā tatthāpi na gaṇhi. Kumāro nivattitukāmo anicchāya gacchanto gāravena
  "pattaṁ gaṇhathā"ti vattuṁ na sakkoti, "idha gaṇhissati, ettha gaṇhissatī"ti
  cintento gacchati.
     Tasmiṁ khaṇe janapadakalyāṇiyā ācikkhiṁsu "ayye bhagavā nandarājānaṁ
  gahetvā gacchati, tumhehi vinā karissatī"ti. Sā udakabindūhi paggharantehi
  aḍḍhullikhitehi kesehi vegena pāsādaṁ āruyha sīhapañjaradvāre ṭhatvā "tuvaṭaṁ
  kho ayyaputta āgaccheyyāsī"ti āha. Taṁ tassā vacanaṁ tassa hadaye tiriyaṁ patitvā
  viya ṭhitaṁ. Satthāpissa hatthato pattaṁ aggahetvāva taṁ vihāraṁ netvā "pabbajissasi
  nandā"ti āha. So buddhagāravena "na pabbajissāmī"ti avatvā "āma

  *  *  *  *  *  *
  Footnote: 1 khu.jā. 28/1045 ādi/365 (syā) 2 khuḍha. 25/168/47
  3 khuḍha. 25/169/47 4 khu.jā. 27/1883/368 (syā)
-------------------------------------------------
[page 178]
  Pabbajissāmī"ti āha. Satthā tena hi nandaṁ pabbājethāti kapilavatthupuraṁ gantvā
  tatiyadivase taṁ pabbājesi. Sattame divase mātarā alaṅkaritvā pesitaṁ "dāyajjaṁ
  me samaṇa dehī"ti vatvā attanā saddhiṁ ārāmāgataṁ rāhulakumāraṁ pabbājesi.
  Punekadivasaṁ mahādhammapālajātakaṁ 1- kathetvā rājānaṁ anāgāmiphale patiṭṭhāpesi.
     Iti bhagavā mahāpajāpatiṁ sotāpattiphale, pitaraṁ tīsu phalesu patiṭṭhāpetvā
  bhikkhusaṁghaparivuto punadeva rājagahaṁ gantvā gato anāthapiṇḍikena sāvatthiṁ
  āgamanatthāya gahitapaṭiñño niṭṭhite jetavanamahāvihāre tattha gantvā vāsaṁ kappesi.
  Evaṁ satthari jetavane viharante āyasmā nando attano anicchāya pabbajito
  kāmesu anādīnavadassāvī janapadakalyāṇiyā vuttaṁ vacanamanussaranto ukkaṇṭhito
  hutvā bhikkhūnaṁ attano anabhiratiṁ ārocesi. Tena vuttaṁ "tena kho pana samayena
  āyasmā nando .pe. Hīnāyāvattissāmī"ti.
       Kasmā pana naṁ bhagavā evaṁ pabbājesīti? "puretarameva ādīnavaṁ dassetvā
  Kāmehi naṁ vivecetuṁ na sakkā, pabbājetvā pana upāyena tato vivecetvā
  upari visesaṁ nibbattessāmī"ti veneyyadamanakusalo satthā evaṁ naṁ paṭhamaṁ
  pabbājesi.
       Sākiyānīti sakyarājadhītā. Janapadakalyāṇīti janapadamhi kalyāṇī rūpena
  uttamā chasarīradosarahitā, pañcakalyāṇasamannāgatā. Sā hi yasmā nātidīghā
  nātirassā nātikisā nātithūlā nātikāḷikā naccodātā atikkantā mānusakavaṇṇaṁ
  appattā dibbavaṇṇaṁ. Tasmā chasarīradosarahitā. Chavikalyāṇaṁ maṁsakalyāṇaṁ
  nakhakalyāṇaṁ 2- aṭṭhikalyāṇaṁ vayakalyāṇanti imehi pañcahi kalyāṇehi
  samannāgatā.

  *  *  *  *  *  *
  Footnote: 1 khu.jā. 27/1410/288 (syā) 2 kesakalyāṇanti aparāsu aṭṭhakathāsu
-------------------------------------------------
[page 179]
     Tattha attano sarīrobhāsena dasadvādasahatthe ṭhāne ālokaṁ karoti,
  piyaṅgusamā vā suvaṇṇasamā vā hoti, ayamassā chavikalyāṇatā. Cattāro panassā
  hatthapādā mukhapariyosānañca lākhārasaparikammakataṁ viya rattapavāḷarattakambalena
  sadisaṁ hoti, ayamassā maṁsakalyāṇatā. Vīsati pana 1- nakhapattāni maṁsato amuttaṭṭhāne
  lākhārasaparicitāni 2- viya muttaṭṭhāne khīradhārāsadisāni honti, ayamassā nakhakalyāṇatā.
  Dvattiṁsa dantā suphusitā parisuddhapavāḷapantisadisā vajirapantī viya khāyanti,
  ayamassā aṭṭhikalyāṇatā. Vīsativassasatikāpi samānā soḷasavassuddesikā viya
  hoti nippalitā, 3- ayamassā vayakalyāṇatā. Sundarī ca hoti evarūpaguṇasamannāgatā,
  tena vuttaṁ "janapadakalyāṇī"ti.
     Gharā nikkhamantassāti anādare sāmivacanaṁ, gharato nikkhamatoti attho. "gharā
  Nikkhamantan"tipi paṭhanti. Upaḍḍhullikhitehi kesehīti itthambhūtalakkhaṇe karaṇavacanaṁ,
  vippakatullikhitehi kesehi upalakkhitāti attho. "aḍḍhullikhitehī"tipi Paṭhanti.
  Ullikhananti ca phaṇakādīhi kesasaṇṭhāpanaṁ, "aḍḍhakāravidhānan"tipi vadanti. Apaloketvāti
  sineharasavipphārasaṁsūcakena aḍḍhakkhinā ābandhantī viya oloketvā. Maṁ bhanteti
  pubbepi "man"ti vatvā ukkaṇṭhākulacittatāya puna "maṁ etadavocā"ti āha.
  Tuvaṭanti sīghaṁ. Tamanussaramānoti taṁ tassā vacanaṁ, taṁ vā tassā ākārasahitaṁ
  vacanaṁ anussaranto.
     Bhagavā tassa vacanaṁ sutvā "upāyenassa rāgaṁ vūpasamessāmī"ti iddhibalena
  naṁ tāvatiṁsabhavanaṁ nento antarāmaggo ekasmiṁ jhāmakkhette jhāmakhāṇumatthake
  nisinnaṁ chinnakaṇṇanāsānaṅguṭṭhaṁ ekaṁ paluṭṭhamakkaṭiṁ dassetvā tāvatiṁsabhavanaṁ
  nesi. Pāḷiyaṁ ekakkhaṇeneva satthārā tāvatiṁsabhavanaṁ gataṁ viya vuttaṁ, taṁ gamanaṁ

  *  *  *  *  *  *
  Footnote: 1 chaṂa. pana-saddo na dissati 2 Ma. lākhārasaparipūritāni, cha. lākhārasaparikitāni
  3 Sī. nibbalitā
-------------------------------------------------
[page 180]
  Avatvā tāvatiṁsabhavanaṁ sandhāya vuttaṁ. Gacchantoyeva hi bhagavā āyasmato nandassa
  antarāmagge taṁ paluṭṭhamakkaṭiṁ dasseti. Yadi evaṁ kathaṁ samiñjanādidassanaṁ? taṁ
  antaradhānanidassananti gahetabbaṁ. Evaṁ satthā taṁ tāvatiṁsabhavanaṁ netvā sakkassa
  devarañño upaṭṭhānaṁ āgatāni kakuṭapādāni pañca accharāsatāni attānaṁ
  vanditvā ṭhitāni dassetvā janapadakalyāṇiyā tāsaṁ pañcannaṁ accharāsatānaṁ
  rūpasampattiṁ paṭicca visesaṁ pucchi. Tena vuttaṁ "atha kho bhagavā āyasmantaṁ nandaṁ
  bāhāya gahetvā .pe. Kakuṭapādānī"ti.
     Tattha bāhāya gahetvāti bāhumhi gahetvā viya. Bhagavā hi tadā
  tādisaṁ iddhābhisaṅkhāraṁ abhisaṅkhāresi, yathā āyasmā nando bhuje gahetvā
  bhagavatā nīyamāno viya ahosi. Tattha ca bhagavatā sace tassa āyasmato
  tāvatiṁsadevalokassa dassanaṁ pavesanameva vā icchitaṁ siyā, yathānisinnasseva tassa
  taṁ devalokaṁ dasseyya lokavivaraṇiddhikāle viya, tameva vā iddhiyā tattha peseyya.
  Yasmā panassa dibbattabhāvato manussattabhāvassa yo nihīnajigucchanīyabhāvo, tassa
  sukhaggahaṇatthaṁ antarāmagge taṁ makkaṭiṁ dassetukāmo, devalokasirivibhavasampattiyo
  ca ogāhetvā dassetukāmo ahosi, tasmā taṁ gahetvā tattha
  nesi. Evañhissa tadatthaṁ brahmacariyavāse visesato abhirati bhavissatīti.
     Kakuṭapādānīti rattavaṇṇatāya pārāvatasadisapādāni. Tā kira sabbāpi
  kassapassa bhagavato sāvakānaṁ pādamakkhanateladānena tādisā sukumārapādā
  ahesuṁ passasi noti passasi nu. Abhirūpatarāti visiṭṭharūpataRā. Dassanīyatarāti divasampi
  passantānaṁ atittikaraṇaṭṭhena passitabbataRā. Pāsādikatarāti sabbāvayavasobhāya
  samantato pasādāvahataRā.
-------------------------------------------------
[page 181]
     Kasmā pana bhagavā avassutacittaṁ āyasmantaṁ nandaṁ accharāyo olokāpesi?
  sukhenevassa kilese nīharituṁ. Yathāhi kusalo vejjo ussannadosaṁ puggalaṁ
  tikicchanto sinehapānādinā paṭhamaṁ dose ukkiledetvā pacchā vamanavirecanehi
  sammadeva nīharāpeti, evaṁ vineyyadamanakusalo bhagavā ussannarāgaṁ āyasmantaṁ
  nandaṁ devaccharāyo dassetvā ukkiledesi ariyamaggabhesajjena anavasesato
  nīharitukāmoti veditabbaṁ.
     Paluṭṭhamakkaṭīti jhāmaṅgapaccaṅgamakkaṭī. Evameva khoti yathā sā 1- bhante
  tumhehi mayhaṁ dassitā chinnakaṇṇanāsā paluṭṭhamakkaṭī janapadakalyāṇī upādāya,
  evameva janapadakalyāṇī imāni pañcāccharāsatāni upādāyāti atko. Pañcannaṁ
  accharāsatānanti upayoge sāmivacanaṁ, pañca accharāsatānīti attho. Avayavasambandhe
  vā etaṁ sāmivacanaṁ, tena pañcannaṁ accharāsatānaṁ rūpasampattiṁ upanidhāyāti
  adhippāyo. Upanidhāyāti ca samīpe ṭhapetvā, upādāyāti attho. Saṅkhyanti
  itthīti gaṇanaṁ kalaṁ vā. 2- Kalabhāganti kalāyapi bhāgaṁ, ekaṁ soḷasakoṭṭhāse
  katvā tato ekakoṭṭhāsaṁ gahetvā soḷasadhā gaṇite 3- tattha yo ekeko
  koṭṭhāso, so kalabhāgoti adhippeto, tampi kalabhāgaṁ na upetīti vadati.
  Upanidhinti "imāya ayaṁ sadisī"ti upamābhāvena gahetvā samīpe ṭhapanampi.
     Yatthāyaṁ anabhirato, taṁ brahmacariyaṁ pubbe vuttaṁ pākaṭañcāti taṁ
  anāmasitvā tattha abhiratiyaṁ ādarajananatthaṁ "abhirama nanda abhirama nandā"ti
  āmeḍitavasena vuttaṁ. Ahaṁ te pāṭibhogoti kasmā bhagavā tassa brahmacariyavāsaṁ
  icchanto abrahmacariyavāsassa pāṭibhogaṁ upagañchi? yatthassa ārammaṇe rāgo

  *  *  *  *  *  *
  Footnote: 1 Ma. yathāyaṁ 2 chaṂa. itthīti gaṇanaṁ
  3 Sī. nihate, Ma. gahaṇe
-------------------------------------------------
[page 182]
  Daḷhaṁ nipati, taṁ āgantukārammaṇe saṅkāmetvā sukhena sakkā jahāpetunti
  pāṭibhogaṁ upagañchi. Anupubbikathāyaṁ saggakathā imassa atthassa nidassanaṁ.
     Assosunti kathamassosuṁ? bhagavā hi tadā āyasmante nande vattaṁ
  Dassetvā attano divāṭṭhānaṁ gate upaṭṭhānaṁ āgatānaṁ bhikkhūnaṁ taṁ pavattiṁ
  kathetvā yathā nāma kusalo puriso anikkhantaṁ āṇiṁ aññāya āṇiyā nīharitvā
  puna taṁ hatthādīhi sañcāletvā apaneti, evameva āciṇṇavisaye tassa rāgaṁ
  āgantukavisayena nīharitvā puna tadapi brahmacariyamaggahetuṁ katvā apanetukāmo
  "etha tumhe bhikkhave nandaṁ bhikkhuṁ bhatakavādena ca upakkitakavādena ca
  samudācarathā"ti āṇāpesi, evaṁ bhikkhū assosuṁ. Keci pana "bhagavā tathārūpaṁ
  iddhābhisaṅkhāraṁ abhisaṅkhāresi, yathā te bhikkhū tamatthaṁ jāniṁsū"ti vadanti.
     Bhatakavādenāti bhatakoti vādena. Yo hi bhatiyā kammaṁ karoti, so
  bhatakoti vuccati, ayampi āyasmā accharāsambhoganimittaṁ brahmacariyaṁ caranto
  bhatako viya hotīti vuttaṁ "bhatakavādenā"ti. Upakkitakavādenāti yo kahāpaṇādīhi
  kiñci kiṇāti, so upakkitakoti vuccati, ayampi āyasmā accharānaṁ hetu
  attano brahmacariyaṁ kiṇāti, tasmā "upakkitako"ti evaṁ vacanena. Athavā
  bhagavato āṇāya accharāsambhogasaṅkhātāya bhatiyā brahmacariyavāsasaṅkhātaṁ jīvitaṁ
  pavattento tāya bhatiyā yāpane bhagavatā bhariyamāno viya hotīti "bhatako"ti
  vutto, tathā accharāsambhogasaṅkhātaṁ vikkayaṁ ādātabbaṁ katvā bhagavato āṇattiyaṁ
  tiṭṭhanto tena vikkayena bhagavatā upakkito viya hotīti vuttaṁ "upakkitako"ti.
     Aṭṭiyamānoti pīḷiyamāno dukkhāpiyamāno. Harāyamānoti lajjamāno.
  Jigucchamānoti pāṭikulyato dahanto. 1- Ekoti asahāyo. Vūpakaṭṭhoti vatthukāmehi

  *  *  *  *  *  *
  Footnote: 1 Sī. garahanto
-------------------------------------------------
[page 183]
  Kilesakāmehi ca kāyena ceva cittena ca vūpakaṭṭho. Appamattoti kammaṭṭhāne
  satiṁ avijahanto. Ātāpīti kāyikacetasikavīriyātāpena ātāpavā, ātāpeti
  kileseti ātāpo, vīriyaṁ. Pahitattoti kāye ceva 1- jīvite ca anapekkhatāya
  pesitatto vissaṭṭhāttabhāvo, nibbāne vā pesitacitto. Na cirassevāti
  kammaṭṭhānārambhato nacireneva. Yassatthāyāti yassa atthāya. Kulaputtāti duvidhā
  kulaputtā jātikulaputtā ca ācārakulaputtā ca, ayampana ubhayathāpi kulaputto.
  Sammadevāti hetunā ca kāraṇena ca. Agārasmāti gharato. Anagāriyanti
  pabbajjaṁ. Kasivaṇijjādikammaṁ hi agārassa hitanti agāriyaṁ nāma, taṁ ettha
  natthīti pabbajjā anagāriyāti vuccati. Pabbajantīti upagacchanti. Tadanuttaranti
  taṁ anuttaraṁ. Brahmacariyapariyosānanti maggabrahmacariyassa pariyosānabhūtaṁ arahattaphalaṁ,
  tassa hi atthāya kulaputtā idha pabbajanti. Diṭṭheva dhammeti tasmiṁyeva
  attabhāve. Sayaṁ abhiññā sacchikatvāti attanāyeva paññāya paccakkhaṁ katvā,
  aparapaccayena ñatvāti attho. Upasampajja vihāsīti pāpuṇitvā sampādetvā
  vā vihāsi. Evaṁ viharantova khīṇā jāti .pe. Abbhaññāsīti. Iminā assa
  paccavekkhaṇabhūmi dassitā. 2-
     Tattha khīṇā jātīti na tāvassa atītā jāti khīṇā pubbeva khīṇattā,
  na anāgatā anāgatattā eva, 3- na paccuppannā vijjamānattā. Maggassa pana
  abhāvitattā yā ekacatupañcavokārabhavesu ekacatupañcakkhandhappabhedā jāti
  uppajjeyya, sā maggassa bhāvitattā anuppādadhammataṁ āpajjanena khīṇā.
  Taṁ so maggabhāvanāya pahīnakilese paccavekkhitvā kilesābhāvena vijjamānampi
  kammaṁ āyatiṁ appaṭisandhikaṁ hotīti jānanena abbhaññāsi. Vusitanti vutthaṁ

  *  *  *  *  *  *
  Footnote: 1 chaṂa. kāye ca 2 ka. paccavekkhaṇabhūmiṁ dasseti
  3 Sī. pubbe ceva etarahi ca anāgatattā eva
-------------------------------------------------
[page 184]
  Parivutthaṁ 1- kataṁ caritaṁ, niṭṭhāpitanti 2- attho. Brahmacariyanti
  maggabrahmacariyaṁ. Puthujjanakalyāṇakena hi saddhiṁ satta sekkhā brahmacariyavāsaṁ vasanti
  nāma, khīṇāsavo vutthavāso, 3- tasmā so attano brahmacariyavāsaṁ paccavekkhanto
  "vusitaṁ brahmacariyan"ti abbhaññāsi. Kataṁ karaṇīyanti catūsu saccesu catūhi maggehi
  pariññāpahānasacchikiriyābhāvanāvasena soḷasavidhampi kiccaṁ niṭṭhāpitaṁ.
  Puthujjanakalyāṇakādayo hi taṁ kiccaṁ karonti nāma, khīṇāsavo katakaraṇīyo, tasmā so
  attano karaṇīyaṁ paccavekkhanto "kataṁ karaṇīyan"ti abbhaññāsi. Nāparaṁ
  itthattāyāti "idāni puna itthabhāvāya evaṁ soḷasakiccabhāvāya kilesakkhayāya vā
  maggabhāvanākiccaṁ me natthī"ti abbhaññāsi. Nāparaṁ itthattāyāti vā
  "itthabhāvato imasmā evampakārā vattamānakkhandhasantānā aparaṁ khandhasantānaṁ
  mayhaṁ natthi, ime pana pañcakkhandhā pariññātā tiṭṭhanti chinnamūlakā viya
  rukkhā, te carimakacittanirodhena anupādāno viya jātavedo nibbāyissanti,
  apaṇṇattikabhāvaṁ gamissantī"ti abbhaññāsi. Aññataroti eko. Arahatanti
  bhagavato sāvakānaṁ arahantānaṁ abbhantaro eko mahāsāvako ahosīti attho.
     Aññatarā devatāti adhigatamaggā ekā brahmadevatā. Sā hi sayaṁ
  asekkhattā asekkhavisayaṁ abbhaññāsi. Sekkhā hi taṁ taṁ sekkhavisayaṁ, puthujjanā
  ca attano puthujjanavisayameva jānanti. Abhikkantāya rattiyāti parikkhīṇāya
  rattiyā, majjhimayāmeti attho. Abhikkantavaṇṇāti atiuttamavaṇṇā. Kevalakappanti
  anavasesena samantato. Obhāsetvāti attano pabhāya cando viya sūriyo viya
  ca jetavanaṁ ekobhāsaṁ katvā. Tenupasaṅkamīti āyasmato nandassa arahattappattiṁ
  viditvā pītisomanassajātā "taṁ bhagavato paṭivedessāmī"ti upasaṅkami.

  *  *  *  *  *  *
  Footnote: 1 ka. vuṭṭhaṁ parivuṭṭhaṁ
  2 ka. niṭṭhitanti 3 ka. vuṭṭhavāso
-------------------------------------------------
[page 185]
     Āsavānaṁ khayāti ettha āsavantīti āsavā, cakkhudvārādīhi pavattantīti
  attho. Athavā āgotrabhuṁ ābhavaggaṁ vā savantīti āsavā, ete dhamme etañca
  okāsaṁ anto karitvā pavattantīti atatho. Cirapārivāsiyaṭṭhena madirādiāsavā
  viyāti āsavā. "purimā Bhikkhave koṭi na paññāyati avijjāyā"tiādivacanehi 1-
  tesaṁ cirapārivāsiyatā veditabbā. Atha vā āyatiṁ 2- saṁsāradukkhaṁ savanti pasavantītipi
  āsavā. Purimo cettha attho kilesesu yujjati, pacchimo kammepi. Na kevalañca
  kammakilesā eva āsavā, atha kho nānappakārā upaddavāpi. Tathā hi "nāhaṁ
  cunda diṭṭhadhammikānaṁyeva āsavānaṁ saṁvarāya dhammaṁ desemī"ti 3- ettha vivādamūlabhūtā
  kilesā āsavāti āgatā.
                "yena Devūpapatyassa gandhabbo vā vihaṅgamo
                 yakkhattaṁ yena gaccheyya manussattañca abbaje
                 te mayhaṁ āsavā khīṇā viddhastā vinalīkatā"ti 4-
  ettha tebhūmikaṁ kammaṁ avasesā ca akusalā dhammā āsavāti āgatā.
  "diṭṭhadhammikānaṁ Āsavānaṁ saṁvarāya samparāyikānaṁ āsavānaṁ paṭighātāyā"ti 5-
  parūpaghātavippaṭisāravadhabandhādayo ceva apāyadukkhabhūtā ca nānappakārā upaddavā.
     Te panete āsavā vinaye "diṭṭhadhammikānaṁ āsavānaṁ saṁvarāya samparāyikānaṁ
  āsavānaṁ paṭighātāyā"ti 5- dvidhā āgatā. Saḷāyatane "tayome āvuso āsavā
  kāmāsavo bhavāsavo avijjāsavo"ti 6- tidhā āgatā, tathā aññesu ca suttantesu.
  Abhidhamme teyeva diṭṭhāsavena saddhiṁ catudhā 7- āgatā. Nibbedhikapariyāye "atthi

  *  *  *  *  *  *
  Footnote: 1 aṅḍasaka. 24/61/90 2 chaṂa. āyataṁ 3 dī. pā. 11/182/112
  4 aṅ. catukka. 21/36/43 5 vi. mahāvi. 1/39/26 6 dī. pā. 11/305/194
  7 khu.paṭi. 31/214, 263/141, 172, abhi. saṅ. 34/1465/322
-------------------------------------------------
[page 186]
  Bhikkhave āsavā nirayagāminiyā"tiādinā 1- pañcadhā āgatā. Chakkanipāte
  "atthi bhikkhave āsavā saṁvarāya pahātabbā"tiādinā 2- nayena chadhā āgatā.
  Sabbāsavapariyāye 3- teyeva dassanapahātabbehi saddhiṁ sattadhā āgatā. Idha pana
  abhidhammanayena cattāro āsavā veditabbā.
     Khayāti ettha pana "yo āsavānaṁ khayo bhedo paribhedo"tiādīsu āsavānaṁ
  sarasabhedo āsavakkhayoti vutto. "jānato Ahaṁ bhikkhave passato āsavānaṁ khayaṁ
  vadāmī"tiādīsu 4- āsavānaṁ āyatiṁ anuppādo āsavakkhayoti vutto.
                "sekkhassa Sikkhamānassa ujumaggānusārino
                 khayasmiṁ paṭhamaṁ ñāṇaṁ tato aññā anantarā"tiādīsu 5-
  maggo āsavakkhayoti vutto. "āsavānaṁ Khayā samaṇo hotī"tiādīsu 6- phalaṁ
                "paravajjānupassissa niccaṁ ujjhānasaññino
                 āsavā tassa vaḍḍhanti ārā so āsavakkhayā"tiādīsu 7-
  nibbānaṁ. Idha pana āsavānaṁ accantakkhayo anuppādo vā maggo vā
  "āsavānaṁ khayo"ti vutto.
     Anāsavanti paṭippassaddhivasena sabbaso pahīnāsavaṁ. Cetovimuttinti
  arahattaphalasamādhiṁ. Paññāvimuttinti arahattaphalapaññaṁ. Ubhayavacanaṁ magge viya
  phalepi samathavipassanānaṁ yuganandhabhāvadassanatthaṁ. Ñāṇanti sabbaññutañāṇaṁ.
  Devatāya vacanasamanantarameva "kathaṁ nu kho"ti āvajjentassa paccavekkhato
  bhagavato ñāṇaṁ uppajji "nandena arahattaṁ sacchikatan"ti. So hi

  *  *  *  *  *  *
  Footnote: 1 aṅa. chakka. 22/334(63)/463 (syā)
  2 Maṃū. 12/22/13, aṅ. chakka. 22/329(58)/434 (syā)
  3 Maṃū. 12/17-21/10-13
  4 Maṃū. 12/15/10 5 khu.iti. 25/62/279
  6 Maṃū. 12/438/386 7 khuḍha. 25/253/60
-------------------------------------------------
[page 187]
  Āyasmā sahāyakabhikkhūhi tathā uppaṇḍiyamāno 1- "bhāriyaṁ vata kataṁ, yohaṁ evaṁ
  svākkhāte dhammavinaye pabbajitvā accharānaṁ paṭilābhāya satthāraṁ pāṭibhogaṁ
  akāsin"ti uppannasaṁvego hirottappaṁ paccupaṭṭhapetvā ghaṭento vāyamanto
  arahattaṁ patvā cintesi "yannūnāhaṁ bhagavantaṁ etasmā paṭissavā moceyyan"ti.
  So bhagavantaṁ upasaṅkamitvā attano adhippāyaṁ satthu ārocesi. Tena vuttaṁ
  "atha kho āyasmā nando .pe. Etasmā paṭissavā"ti. Tattha paṭissavāti
  pāṭibhogapaṭissavā, "accharānaṁ paṭilābhāya ahaṁ paṭibhūto"ti paṭiññāya.
     Athassa bhagavā "yasmā tayā aññā ārādhitāti ñātametaṁ mayā, devatāpi
  me ārocesi, tasmā nāhaṁ paṭissavā idāni mocetabbo arahattappattiyāva
  mocitattā"ti āha. Tena vuttaṁ "yadeva kho te nandā"tiādi. Tattha yadevāti
  yadā eva. Teti tava. Muttoti pamutto. Idaṁ vuttaṁ hoti:- yasmiṁyeva kāle
  āsavehi tava cittaṁ vimuttaṁ, atha anantaramevāhaṁ tato pāṭibhogato muttoti.
     Sopi āyasmā vipassanākāleyeva "yadevāhaṁ indriyāsaṁvaraṁ nissāya imaṁ
  vippakāraṁ patto, tameva suṭṭhu niggahessāmī"ti ussāhajāto balavahirottappo
  tattha ca katādhikārattā indriyasaṁvare ukkaṭṭhapaṭipadampi 2- agamāsi. Vuttañhetaṁ:-
            "sace bhikkhave nandassa puratthimā disā āloketabbā
         hoti, sabbaṁ cetaso samannāharitvā nando puratthimaṁ disaṁ āloketi
         `evaṁ me puratthimaṁ disaṁ ālokayato na abhijjhādomanassā pāpakā
         akusalā dhammā anvāssaveyyun"ti, itiha tattha sampajāno hoti.
            Sace bhikkhave nandassa pacchimā .pe. UttaRā. Dakkhiṇā.
         Uddhaṁ adho. Anudisā āloketabbā hoti, sabbaṁ cetaso

  *  *  *  *  *  *
  Footnote: 1 ka. upphaṇḍiyamāno 2 Sī.,Ma. ukkaṁsapāramiṁ
-------------------------------------------------
[page 188]
         Samannāharitvā nando anudisaṁ āloketi `evaṁ me .pe. Sampajāno
         hotī"ti 1-
     teneva taṁ āyasmantaṁ satthā "etadaggaṁ bhikkhave mama sāvakānaṁ bhikkhūnaṁ
  indriyesu guttadvārānaṁ yadidaṁ nando"ti 2- etadagge ṭhapesi.
     Etamatthaṁ viditvāti etaṁ āyasmato nandassa sabbāsave khepetvā
  sukhādīsu tādibhāvappattisaṅkhātamatthaṁ sabbākārato viditvā. Imaṁ udānanti
  tadatthavibhāvanaṁ imaṁ udānaṁ udānesi.
     Tattha yassa tiṇṇo kāmapaṅkoti 3- yena ariyapuggalena ariyamaggasetunā
  sabbo diṭṭhipaṅko saṁsārapaṅko eva vā nibbānapāragamanena tiṇṇo. Maddito
  kāmakaṇṭakoti yena sattānaṁ vijjhanato "kāmakaṇṭako"ti laddhanāmo sabbo
  kilesakāmo sabbo kāmavisūko aggañāṇadaṇḍena maddito bhaggo anavasesato
  mathito. Mohakkhayamanuppattoti evambhūto ca dukkhādivisayassa sabbassa sammohassa
  khepanena mohakkhayaṁ patto, arahattaphalaṁ nibbānañca anuppatto. Sukhadukkhesu na
  vedhatī sa bhikkhūti so bhinnakileso bhikkhu iṭṭhārammaṇasamāyogato uppannesu
  sukhesu aniṭṭhārammaṇasamāyogato uppannesu dukkhesu ca na vedhati na kampati,
  tannimittaṁ cittavikāraṁ nāpajjati. "sukhadukkhesū"ti Ca desanāmattaṁ, sabbesupi
  lokadhammesu na vedhatīti veditabbaṁ.
                        Dutiyasuttavaṇṇanā niṭṭhitā.
                           -------------

  *  *  *  *  *  *
  Footnote: 1 aṅ. aṭṭhaka. 23/99(9)/168 2 aṅ. ekaka. 20/230/25
  3 chaṂa. nittiṇṇo paṅkoti
-------------------------------------------------
[page 189]
                          3. Yasojasuttavaṇṇanā
     [23] Tatiye yasojappamukhānīti ettha yasojoti tassa therassa nāmaṁ,
  taṁ pubbaṅgamaṁ katvā pabbajitattā vicaraṇato ca tāni pañca bhikkhusatāni
  "yasojappamukhānī"ti vuttāni.
     Tesaṁ ayaṁ pubbayogo:- atīte kira kassapadasabalassa sāsane aññataro
  bhikkhu āraññako araññe piṭṭhipāsāṇe katapaṇṇakuṭiyaṁ viharati. Tasmiñca samaye
  pañcasatā corā gāmaghātakādīni katvā corikāya jīvantā corakammaṁ katvā
  janapadamanussehi anubaddhā palāyantā araññaṁ pavisitvā tattha kiñci gahaṇaṁ
  vā paṭisaraṇaṁ vā apassantā avidūre taṁ bhikkhuṁ pāsāṇe nisinnaṁ disvā
  vanditvā taṁ pavattiṁ ācikkhitvā "amhākaṁ bhante paṭisaraṇaṁ hothā"ti yāciṁsu.
  Thero "tumhākaṁ sīlasadisaṁ paṭisaraṇaṁ natthi, sabbe pañca sīlāni samādiyathā"ti
  āha. Te "sādhū"ti sampaṭicchitvā sīlāni samādiyiṁsu. Thero "tumhe idāni
  sīlesu patiṭṭhitā, attano jīvitaṁ vinassantesupi mā hiṁsanena saṅkopayitthā"ti 1-
  kakacūpamavidhiṁ 2- ācikkhi. Te "sādhū"ti sampaṭicchiṁsu. Atha te jānapadā taṁ sampattā
  ito cito ca gavesantā te core disvā sabbeva jīvitā voropesuṁ. Te tesu
  manopadosamattampi akatvā akhaṇḍasīlā kālaṁ katvā kāmāvacaradevesu
  nibbattiṁsu. Tesu jeṭṭhacoro jeṭṭhadevaputto ahosi, itare tasseva parivāRā.
     Te aparāparaṁ saṁsarantā ekaṁ buddhantaraṁ devaloke khepetvā amhākaṁ
  bhagavato kāle devalokato cavitvā jeṭṭhadevaputto sāvatthinagaradvāre kevaṭṭagāme
  pañcasatakulagāmajeṭṭhakassa kevaṭṭassa putto hutvā nibbatti, yasojotissa
  nāmaṁ akaṁsu. Itarepi avasesakevaṭṭānaṁ puttā hutvā nibbattiṁsu. Te
  pubbasannivāsena sabbepi sahāyakā hutvā sahapaṁsukīḷitaṁ kīḷantā anupubbena

  *  *  *  *  *  *
  Footnote: 1 chaṂa. mā manaṁ padosayitthāti 2 Maṃū. 12/222-233/186-195
-------------------------------------------------
[page 190]
  Vayappattā ahesuṁ, yasojo tesaṁ aggo ahosi. Te sabbeva ekato hutvā
  jālāni gahetvā naditaḷākādīsu macche bandhantā vicaranti.
     Athekadivasaṁ aciravatiyā nadiyā jāle khitte suvaṇṇavaṇṇo maccho
  antojāle pāvisi, taṁ disvā sabbepi kevaṭṭā "amhākaṁ puttā macche
  bandhantā suvaṇṇavaṇṇaṁ macchaṁ bandhiṁsū"ti haṭṭhatuṭṭhā ahesuṁ. Atha te
  pañcasatāpi sahāyakā macchaṁ nāvāya pakkhipitvā nāvaṁ ukkhipitvā rañño
  dassesuṁ. Rājā taṁ disvā "bhagavā etassa suvaṇṇavaṇṇakāraṇaṁ jānissatī"ti
  macchaṁ gāhāpetvā bhagavato dassesi. Satthā "ayaṁ kassapasammāsambuddhassa
  sāsane osakkamāne pabbajitvā micchāpaṭipajjanto sāsanaṁ osakkāpetvā
  niraye nibbatto ekaṁ buddhantaraṁ niraye paccitvā tato cuto aciravatiyaṁ maccho
  hutvā nibbatto"ti vatvā tassa mātubhaginīnañca niraye nibbattabhāvaṁ, tassa
  bhātikattherassa parinibbutabhāvañca teneva kathāpetvā imissā aṭṭhuppattiyā
  kapilasuttaṁ desesi.
     Satthu desanaṁ sutvā te pañcasatā kevaṭṭaputtā saṁvegajātā hutvā bhagavato
  santike pabbajitvā upasampannā hutvā vivekavāsaṁ vasantā bhagavantaṁ dassanāya
  āgamiṁsu. Tena vuttaṁ "tena kho pana samayena yasojappamukhāni pañcamattāni
  bhikkhusatānī"tiādi.
     Tattha tedhāti te idha. Nevāsikehīti nibaddhavāsaṁ vasamānehi. Paṭisammodamānāti
  nevāsikabhikkhūhi "kaccāvuso khamanīyan"tiādinā paṭisanthāravasena sammodanāya
  katāya "āma āvuso khamanīyan"tiādinā puna sammodamānā tehi saddhiṁ
  samappavattamodā. Senāsanāni paññāpayamānāti ācariyupajjhāyānaṁ attano ca
  pāpuṇakāni senāsanāni pucchitvā tehi nevāsikehi tesaṁ "idaṁ tumhākaṁ ācariyānaṁ,
-------------------------------------------------
[page 191]
  Idaṁ tumhākaṁ upajjhāyānaṁ, idaṁ tumhākaṁ pāpuṇātī"ti senāsanāni saṁvidhāpetvā
  attanā ca tattha gantvā dvārakavāṭāni vivaritvā mañcapīṭhakaṭasārakādīni nīharitvā
  papphoṭetvā yathāṭhānaṁ ṭhapanādivasena paññāpentā ca.
     Pattacīvarāni paṭisāmayamānāti "bhante imaṁ me pattaṁ ṭhapetha, idaṁ cīvaraṁ,
  idaṁ thālakaṁ, idaṁ udakatumbaṁ, idaṁ me kattarayaṭṭhin"ti evaṁ samaṇaparikkhāraṁ
  saṅgopayamānā. Uccāsaddā mahāsaddāti uddhaṁ gataṭṭhena ucco saddo yesante
  uccāsaddā akārassa ākāraṁ katvā. Samantato patthaṭaṭṭhena mahanto saddo
  yesante mahāsaddā. Kevaṭṭā maññe macchavilopeti kevaṭṭā viya macchavilumpane.
  Yathā nāma kevaṭṭā udake vaṭṭanato macchaggahaṇatthaṁ pavattanato "kevaṭṭā"ti
  laddhanāmā macchabandhā macchaggahaṇatthaṁ jale jālaṁ pakkhipitvā "paviṭṭho na
  paviṭṭho, gahito na gahito"tiādinā uccāsaddamahāsaddā honti. Yathā ca te
  macchapacchiādīni ṭhapitaṭṭhāne mahājane gantvā "mayhaṁ ekaṁ macchaṁ detha, mayhaṁ
  ekaṁ macchaphālaṁ detha, amukassa dinno mahanto, mayhaṁ khuddako"tiādīni vatvā
  vilumpamāne tesaṁ paṭisedhanādivasena uccāsaddamahāsaddā ca honti, evamete
  bhikkhūti dasseti. Teteti te ete. Kinnūti kissa nu, kimatthaṁ nūti attho.
  Temeti te ime. Paṇāmemīti nīharāmi. Voti te tumhe. 1- Na vo mama santike
  vatthabbanti tumhehi mayhaṁ santike na vasitabbaṁ. Ye tumhe mādisassa buddhassa
  vasanaṭṭhānaṁ āgantvā evaṁ mahāsaddaṁ karotha, attano dhammatāya vasantā kiṁ
  nāma sāruppaṁ karissatha, tumhādisānaṁ mama santike vasanakiccaṁ natthīti dīpeti.
  Evaṁ paṇāmitesu ca bhagavatā tesu ekabhikkhupi "bhagavā tumhe mahāsaddamattakena
  amhe paṇāmethā"ti vā aññaṁ vā kiñci paṭivacanaṁ avatvā buddhagāravena sabbe

  *  *  *  *  *  *
  Footnote: 1 Sī.,ka. teti te tumhe
-------------------------------------------------
[page 192]
  Bhagavato vacanaṁ sampaṭicchantā "evaṁ bhante"ti vatvā nikkhamiṁsu. Evaṁ pana tesaṁ
  ahosi "mayaṁ satthāraṁ passissāma, dhammaṁ sossāma, satthu santike vasissāmāti
  āgatā, evarūpassa pana garuno satthu santikaṁ āgantvā mahāsaddaṁ karimhā,
  amhākameva dosoyaṁ, paṇāmitamhā tato, na laddhaṁ satthu santike vatthuṁ,
  samantapāsādikaṁ suvaṇṇavaṇṇaṁ sarīraṁ oloketuṁ, madhurassarena desitaṁ dhammaṁ sotun"ti.
  Te balavadomanassajātā hutvā pakkamiṁsu.
     Saṁsāmetvāti suguttaṁ katvā. Vajjīti evaṁnāmako janapado, vajjī nāma
  jānapadino rājakumārā, tesaṁ nivāso ekopi janapado ruḷhīvasena "vajjī"tveva
  vuccati. Tena vuttaṁ "vajjīsū"ti. Vaggumudāti evaṁnāmā lokassa puññasammatā
  ekā nadī. "vaggamudā"tipi Pāṭho. Atthakāmenāti kiñci payojanaṁ anapekkhitvā
  atthameva icchantena. Hitesināti atthaṁ icchantena, "kinti me sāvakā vaṭṭadukkhā
  parimucceyyun"ti tassa atthasaṅkhātassa atthassa vā hetubhūtassa hitassa esanasīlena.
  Tato eva attano sarīrakhedaṁ agaṇetvā dūrepi veneyyasantikaṁ gantvā anukampanato
  anukampakena. Tameva anukampaṁ upādāya mayaṁ paṇāmitā, na attano
  veyyāvaccādipaccāsiṁsāya. Yasmā dhammagaruno buddhā bhagavanto sammāpaṭipattiyāva
  pūjetabbā, ye uccāsaddakaraṇamattepi paṇāmenti, tasmā handa mayaṁ āvuso tathā vihāraṁ
  kappema sabbattha satisampajaññayogena apaṇṇakappaṭipadaṁ pūrentā yathāgahitaṁ
  kammaṭṭhānaṁ matthakaṁ pāpentā catuiriyāpathavihāraṁ kappema viharāMa. Yathā no
  viharatanti yathā amhesu viharantesu bhagavā attamano assa sammāpaṭipattipūjāya
  ārādhito bhaveyyāti. Attho.
     Tenevantaravassenāti tasmiṁyeva antaravasse mahāpavāraṇaṁ anatikkamitvāva.
  Sabbeyeva tisso vijjā sacchākaṁsūti sabbeyeva te pañcasatā bhikkhū
-------------------------------------------------
[page 193]
  Pubbenivāsānussatiñāṇaṁ dibbacakkhuñāṇaṁ āsavakkhayañāṇanti imā tisso
  pubbenivutthakkhandhapaṭicchādakamohakkhandhādīnaṁ vinivijjhanaṭṭhena vijjā attapaccakkhā
  akaṁsu. Lokiyābhiññāsu imāyeva dve abhiññā āsavakkhayañāṇassa bahūpakārā, na tathā
  dibbasotacetopariyaiddhividhañāṇānīti dassanatthaṁ vijjāttayamettha tesaṁ bhikkhūnaṁ
  adhigamadassanavasena uddhaṭaṁ. Tathā hi verañjasutte 1- bhagavā verañjabrāhmaṇassa
  attano adhigamaṁ dassento vijjāttayameva desesi, na dibbasotañāṇādīnaṁ
  abhāvato. Evaṁ tesampi bhikkhūnaṁ vijjamānānipi dibbasotañāṇādīni na uddhaṭāni.
  Chaḷabhiññā hi te bhikkhū. Evañca katvā "vaggumudāya nadiyā tīre antarahitā
  mahāvane kūṭāgārasālāyaṁ bhagavato sammukhe pāturahesun"ti tesaṁ bhikkhūnaṁ iddhivaḷañjanaṁ
  vakkhati.
     Yathābhirantanti yathābhiratiṁ yathājjhāsayaṁ. Buddhānaṁ hi ekasmiṁ ṭhāne vasantānaṁ
  chāyūdakavipattiṁ vā aphāsukasenāsanaṁ vā manussānaṁ assaddhādibhāvaṁ vā āgamma anabhirati
  nāma natthi. Tesaṁ sampattiyā "phāsuṁ viharāmā"ti ciravihāropi natthi. Yattha pana
  bhagavati viharante manussā saraṇesu vā patiṭṭhahanti, sīlāni vā samādiyanti
  pabbajanti, sotāpattimaggādīni vā pāpuṇanti, satthā tāsu sampattīsu tesaṁ
  patiṭṭhāpanatthaṁ vasati, tadabhāve pakkamati. Tadā hi sāvatthiyaṁ kattabbabuddhakiccaṁ
  nāhosi. Tena vuttaṁ "atha kho bhagavā sāvatthiyaṁ yathābhirantaṁ viharitvā yena vesālī
  tena cārikaṁ pakkāmī"ti.
     Cārikañcaramānoti addhānagamanaṁ gacchanto. Cārikā ca nāmesā bhagavato
  duvidhā turitacārikā aturitacārikāti. Tattha thūrepi bodhaneyyapuggalaṁ disvā tassa
  bodhanatthaṁ sahasā gamanaṁ turitacārikā nāma, sā mahākassapapaccuggamanādīsu daṭṭhabbā.
  Yā pana gāmanigamarājadhānīpaṭipāṭiyā devasikaṁ yojanaḍḍhayojanavasena

  *  *  *  *  *  *
  Footnote: 1 aṅa. aṭṭhaka. 23/11/174 (syā)
-------------------------------------------------
[page 194]
  Piṇḍapātacariyādīhi lokaṁ anuggaṇhanto gacchati, ayaṁ aturitacārikā nāma, ayameva
  idhādhippetā. Tadavasarīti tena avasari, taṁ vā avasari. Tattha avasari, pāvisīti attho.
     Tatrāti tassaṁ. Sudanti nipātamattaṁ. Vesāliyanti tikkhattuṁ visālībhūtattā 1-
  "vesālī"ti laddhanāme licchavirājūnaṁ nagare. Mahāvaneti mahāvanaṁ nāma sayaṁjātaṁ
  aropimaṁ saparicchedaṁ mahantaṁ vanaṁ. Kapilavatthusāmantā pana mahāvanaṁ himavantena
  saha ekābaddhaṁ aparicchedaṁ hutvā mahāsamuddaṁ āhacca ṭhitaṁ. Idaṁ tādisaṁ na
  hoti, saparicchedaṁ mahantaṁ vananti mahāvanaṁ. Kūṭāgārasālāyanti tasmiṁ mahāvane
  bhagavanataṁ uddissa kate ārāme kūṭāgāraṁ anto katvā haṁsavaṭṭakacchannena
  katā sabbākārasampannā buddhassa bhagavato gandhakuṭi kūṭāgārasālā nāma, tassaṁ
  kūṭāgārasālāyaṁ. Vaggumudātīriyānanti vaggumudātīravāsīnaṁ. Cetasā ceto paricca
  manasikaritvāti attano cittena tesaṁ cittaṁ paricchijja manasikaritvā, cetopariyañāṇena
  vā sabbaññutañāṇena vā tehi adhigatavisesaṁ jānitvāti attho.
     Ālokajātā viyāti sañjātālokā viya, itaraṁ tasseva vevacanaṁ.
  Candasahassasūriyasahassehi obhāsitā viyāti attho. Yasmā te yasojappamukhā pañcasatā
  bhikkhū sabbaso avijjandhakāravidhamanena ālokabhūtā obhāsabhūtā hutvā viharanti,
  tasmā bhagavā tehi ṭhitadisāya "ālokajātā viya me ānanda esā disā"tiādinā
  vaṇṇabhaṇanāpadesena te bhikkhū pasaṁsati. Tena vuttaṁ "yassaṁ disāyaṁ vaggumudātīriyā
  bhikkhū viharantī"ti. Appaṭikūlāti na paṭikūlā, manāpā manoharāti attho. Yasmiṁ
  hi padese sīlādiguṇasampannā mahesino viharanti, taṁ kiñcāpi
  ukkūlavikūlavisamaduggākāraṁ, 2- atha kho manuññaṁ ramaṇīyameva. Vuttañhetaṁ:-
                "gāme vā yadi vāraññe ninne vā yadi vā thale
                 yattha arahanto viharanti taṁ bhūmirāmaṇeyyakan"ti. 3-

  *  *  *  *  *  *
  Footnote: 1 Sī. visālīkattā 2 Ma. ukkūlavikūlavisamanadīviduggaṁ 3 khuḍha. 25/98/34
-------------------------------------------------
[page 195]
     Pahiṇeyyāsīti peseyyāsi. Satthā āyasmantānaṁ dassanakāmoti tesaṁ
  bhikkhūnaṁ santike paheṇākāradassanaṁ iti bhagavā yadatthaṁ te bhikkhū paṇāmesi,
  tamatthaṁ matthakappattaṁ disvā āraddhacitto tesaṁ dassanakāmataṁ therassa ārocesi.
  Evaṁ kirassa ahosi "ahaṁ ime uccāsaddamahāsaddakaraṇe paṇāmessāmi, atha te
  bhadro assājāniyo viya kasābhighātena, tena coditā saṁvegappattā mamārādhanatthaṁ 1-
  araññaṁ pavisitvā ghaṭentā vāyamantā khippameva arahattaṁ sacchikarissantī"ti.
  Idāni te aggaphalappatte disvā tāya arahattappattiyā ārādhitacitto tesaṁ
  dassanakāmo hutvā evaṁ dhammabhaṇḍāgārikaṁ āṇāpesi.
    So bhikkhūti ānandattherena tathā āṇatto chaḷabhiñño eko bhikkhu.
  Pamukheti sammukhe. Āneñjasamādhināti catutthajjhānapādakena aggaphalasamādhinā,
  "arūpajjhānapādakenā"tipi vadanti. "āneñjena Samādhinā"tipi pāṭho.
  Kasmā pana bhagavā tesaṁ bhikkhūnaṁ āgamanaṁ jānanto paṭisanthāraṁ akatvā
  samāpattiṁyeva samāpajji? tesaṁ attanā samāpannasamāpattiṁ jānitvā
  samāpajjanatthaṁ, tesaṁ pubbe paṇāmitānaṁ idāni attanā samānasambhogadassanatthaṁ,
  ānubhāvadīpanatthaṁ, vinā vacībhedena aññabyākaraṇadīpanatthañca. Apare panāhu
  "pubbe paṇāmitānaṁ idāni attano santikaṁ āgatānaṁ anuttarasukhuppādanena
  anaññasādhāraṇapaṭisanthārakaraṇatthan"ti. Tepi āyasmanto bhagavato ajjhāsayaṁ
  ñatvā taṁyeva samāpattiṁ samāpajjiṁsu. Tena vuttaṁ "katamena nu kho bhagavā
  vihārena etarahi viharatī"tiādi. Ettha ca rūpāvacaracatutthajjhānaṁ kosajjādīnaṁ
  pāripantikadhammānaṁ suvidūrabhāvato iddhiyā mūlabhūtehi anoṇamanādīhi soḷasahi
  vodānadhammehi samannāgamanato āneñjappattaṁ sayaṁ aniñjaṭṭhena āneñjanti
  vuccati. Vuttañhetaṁ:-

  *  *  *  *  *  *
  Footnote: 1 Ma. sammāpaṭipajjanatthaṁ
-------------------------------------------------
[page 196]
            "anoṇataṁ Cittaṁ kosajje na iñjatīti āneñjaṁ, anuṇṇataṁ
         cittaṁ uddhacce na iñjatīti āneñjaṁ, anabhirataṁ cittaṁ rāge na
         iñjatīti āneñjaṁ, anapanataṁ cittaṁ byāpāde na iñjatīti āneñjaṁ,
         anissitaṁ cittaṁ diṭṭhiyā na iñjatīti āneñjaṁ, appaṭibaddhaṁ cittaṁ
         chandarāge na iñjatīti āneñjaṁ, vippamuttaṁ cittaṁ kāmarāge na
         iñjatīti āneñjaṁ, visaṁyuttaṁ cittaṁ kilese na iñjatīti āneñjaṁ,
         vimariyādikataṁ cittaṁ kilesamariyādāya na iñjatīti āneñjaṁ, ekattagataṁ
         cittaṁ nānattakilese na iñjatīti āneñjaṁ, saddhāya pariggahitaṁ
         cittaṁ assaddhiye na iñjatīti āneñjaṁ, vīriyena pariggahitaṁ cittaṁ
         kosajje na iñjatīti āneñjaṁ, satiyā pariggahitaṁ cittaṁ pamāde
         na iñjatīti āneñjaṁ, samādhinā pariggahitaṁ cittaṁ uddhacce na iñjatīti
         āneñjaṁ, paññāya pariggahitaṁ cittaṁ avijjāya na iñjatīti
         āneñjaṁ, obhāsagataṁ cittaṁ avijjandhakāre na iñjatīti āneñjan"ti. 1-
     Rūpāvacaracatutthajjhānameva ca rūpavirāgabhāvanāvasena pavattitaṁ, ārammaṇavibhāgena
  catubbidhaṁ arūpāvacarajjhānanti etesaṁ pañcannaṁ jhānānaṁ āneñjavohāro,
  tesaṁ yaṅkiñci pādakaṁ katvā samāpannā arahattaphalasamāpatti āneñjasamādhīti
  porāṇā.
     Abhikkantāyāti atītāya. Nikkhanteti niggate, apagateti attho. Tuṇhī
  ahosīti bhagavā ariyena tuṇhībhāvena tuṇhī ahosi. Uddhaste aruṇeti uggate
  aruṇe, aruṇo nāma puratthimadisāya sūriyodayato puretarameva uṭṭhitobhāso.
  Nandimukhiyāti rattiyā aruṇassa uggatattā eva aruṇappabhāya sūriyālokūpajīvino
  satte nandāpanamukhiyā viya rattiyā jātāya, vibhāyamānāyāti attho.

  *  *  *  *  *  *
  Footnote: 1 khu.paṭi. 31/9/418
-------------------------------------------------
[page 197]
     Tamhā samādhimhā vuṭṭhahitvāti yathāparicchedaṁ tato āneñjasamādhito
  arahattaphalasamāpattito uṭṭhāya. Sace kho tvaṁ ānanda jāneyyāsīti bhagavā
  "ime ca bhikkhū ettakaṁ kālaṁ iminā nāma samāpattisukhena vītināmentī"ti
  ānanda yadi tvaṁ jāneyyāsi. Ettakampi te nappaṭibhāseyyāti lokiyapaṭisammodanaṁ
  sandhāya yadidaṁ te "abhikkantā bhante rattī"tiādinā tikkhattuṁ paṭibhānaṁ
  upaṭṭhitaṁ, tayidaṁ ettakampi te na upaṭṭhaheyya. Yasmā ca kho tvaṁ ānanda sekkho
  asekkhaṁ samāpattivihāraṁ na jānāsi, tasmā maṁ imesaṁ bhikkhūnaṁ lokiyapaṭisammodanaṁ
  kāretuṁ ussukkaṁ āpajji. Ahaṁ pana imehi bhikkhūhi saddhiṁ lokuttarapaṭisammodaneneva
  tiyāmarattiṁ vītināmesinti dassento bhagavā āha "ahañcānanda
  imāni ca pañca bhikkhusatāni sabbeva āneñjasamādhinā nisinnamhā"ti. 1-
     Etamatthaṁ viditvāti etaṁ bhikkhūnaṁ attanā samaṁ āneñjasamādhisamāpajja-
  samatthatāsaṅkhātaṁ vasībhāvatthaṁ sabbākārato viditvā. Imaṁ udānanti imaṁ tesaṁ
  bhikkhūnaṁ anavasesarāgādippahānasaṁsiddhitādisabhāvadīpanaṁ 2- udānesi.
     Tattha yassa jito kāmakaṇṭakoti kusalapakkhavijjhanaṭṭhena kaṇṭakabhūto
  kilesakāmo yena ariyapuggalena anavasesaṁ jito pahīno, etenassa anunayābhāvaṁ
  dasseti. "gāmakaṇṭako"tipi Pāṭho. Tassattho:- gāme kaṇṭako kaṇṭakaṭṭhāniyo
  sakalo vatthukāmo yassa jitoti. Jayo cassa tappaṭibaddhacchandarāgappahāneneva
  veditabbo, tena tesaṁ anāgāmimaggo vutto hoti. Akkoso ca jitoti
  sambandho. Vadho ca bandhanañcāti etthāpi eseva nayo. Tesu akkosajayena
  vacīduccaritābhāvo, itarena kāyaduccaritābhāvo dassito. Tena tannimittakassa
  byāpādassa anavasesappahānena tatiyamaggo vutto hoti. Athavā akkosādijayavacanena

  *  *  *  *  *  *
  Footnote: 1 chaṂa. nisīdimhāti 2 Sī.....pahānasamiddhi....
-------------------------------------------------
[page 198]
  Tatiyamaggo vutto hoti, akkosādīnaṁ accantakhamanaṁ tattha pakāsitaṁ hoti,
  ubhayathāpi nesaṁ virodhābhāvaṁ dasseti. Pabbato viya so ṭhito anejoti ejā
  vuccati calanakilesaparipantho, ejāhetūnaṁ avasesakilesānaṁ abhāvena anejo,
  anejattāyeva sabbakilesehi paravādavātehi ca akampanīyattā ṭhito ekagghanapabbatasadiso.
  Sukhadukkhesu na vedhati sa bhikkhūti so bhinnakileso bhikkhu sukhadukkhanimittaṁ
  na kampatīti heṭṭhā vuttanayeneva attho veditabbo.
     Iti bhagavā tesaṁ pañcasatānaṁ bhikkhūnaṁ arahattādhigamena tādibhāvappattiṁ
  ekajjhaṁ katvā ekapuggalādhiṭṭhānaṁ udānaṁ udānesīti.
                        Tatiyasuttavaṇṇanā niṭṭhitā.
                           -------------
                         4. Sāriputtasuttavaṇṇanā
     [24] Catutthe parimukhaṁ satiṁ upaṭṭhapetvāti ārammaṇābhimukhaṁ satiṁ ṭhapayitvā
  mukhasamīpe katvā. Tathā hi vibhaṅge vuttaṁ:-
            "ayaṁ sati upaṭṭhitā hoti supaṭṭhitā nāsikagge vā mukhanimitte
         vā, tena vuccati parimukhaṁ satiṁ upaṭṭhapetvā"ti. 1-
     Atha vā "parīti pariggahaṭṭho, mukhanti niyyānaṭṭho satīti upaṭṭhānaṭṭho,
  tena vuccati `parimukhaṁ satin'ti. "evaṁ Paṭisambhidāyaṁ 2- vuttanayenapettha attho
  veditabbo. Tatrāyaṁ saṅkhepattho:- pariggahitaniyyānasatiṁ katvāti. Niyyānanti
  ca satiyā ogāhitabbaṁ ārammaṇaṁ daṭṭhabbaṁ. Ettha ca purimo pacchimo ca
  attho sabbasaṅgāhakavasena, itaro samāpattiyā pubbabhāgasamannāhāravasena

  *  *  *  *  *  *
  Footnote: 1 abhi.vi. 35/537/304 2 khu.paṭi. 31/164/188
-------------------------------------------------
[page 199]
  Daṭṭhabbo. Satīti vā satisīsena jhānaṁ vuttaṁ "ye kāyagatāsatiṁ paribhuñjantī"tiādīsu
  viya. Katamaṁ pana taṁ jhānanti? rūpāvacaracatutthajjhānaṁ pādakaṁ katvā
  samāpannaṁ arahattaphalajjhānaṁ. Kathaṁ panetaṁ jānitabbanti? āneñjasamādhiyogena
  therassa savisesaṁ niccalabhāvaṁ kenaci akampanīyatañca pabbatopamāya pakāsento
  bhagavā imaṁ udānaṁ abhāsīti gāthāya eva ayamattho viññāyati. Na cāyaṁ
  nisajjā therassa saccapaṭivedhāya, atha kho diṭṭhadhammasukhavihārāya. Pubbeyeva hi
  sūkarakhataleṇe 1- attano bhāgineyyassa dīghanakhaparibbājakassa bhagavati dhammaṁ
  desente ayaṁ mahāthero saccapaṭivedhakiccaṁ matthakaṁ pāpesīti.
     Etamatthanti etaṁ therassa āneñjasamādhiyogena tādibhāvappapattiyā ca
  kenaci akampanīyatāsaṅkhātaṁ atthaṁ sabbākārato viditvā tadatthavibhāvanaṁ imaṁ
  udānaṁ udānesi.
     Tattha yathāpi pabbato seloti yathā silāmayo ekagghanasilāpabbato,
  na paṁsupabbato na missakapabbato vāti attho. Acalo supatiṭṭhitoti supatiṭṭhitamūlo
  pakativātehi acalo akampanīyo hoti. Evaṁ mohakkhayā bhikkhu pabbatova na
  vedhatīti mohassa anavasesappahānā mohamūlakattā ca sabbākusalānaṁ pahīnasabbākusalo
  bhikkhu yathā so pabbato pakativātehi, evaṁ lokadhammehi na vedhati na kampati.
  Mohakkhayoti vā yasmā nibbānaṁ arahattañca vuccati, tasmā mohakkhayahetu 2-
  nibbānassa arahattassa vā adhigatattā catūsu ariyasaccesu supatiṭṭhito
  asamāpannakālepi yathāvuttapabbato viya na kenaci vedhati, pageva samāpannakāleti
  adhippāyo.
                        Catutthasuttavaṇṇanā niṭṭhitā.
                         ----------------

  *  *  *  *  *  *
  Footnote: 1 MaṂa. 13/201/179 2 chaṂa. mohakkhayassa heta
-------------------------------------------------
[page 200]
                      5. Mahāmoggallānasuttavaṇṇanā
     [25] Pañcame kāyagatāya satiyāti kāyānupassanāvasena kāye gatāya
  kāyārammaṇāya satiyā, itthambhūtalakkhaṇe idaṁ karaṇavacanaṁ. Ajjhattanti idha
  ajjhattaṁ nāma niyakajjhattaṁ, tasmā attani attasantāneti attho, atha vā yasmā
  kammaṭṭhānabhūto kesādiko dvattiṁsakoṭṭhāsasamudāyo idha kāyoti adhippeto,
  tasmā ajjhattanti padassa gocarajjhattanti attho veditabbo. Sūpaṭṭhitāyāti
  niyakajjhattabhūte gocarajjhattabhūte vā kāye suṭṭhu upaṭṭhitāya. Kā panāyaṁ
  sati, yā "ajjhattaṁ sūpaṭṭhitā"ti vuttā? yvāyaṁ bhagavatā "atthi imasmiṁ kāye
  kesā lomā"tiādinā 1- ajjhattakesādiko dvattiṁsākāro kāyo vutto, tattha
  yā paṭikūlamanasikāraṁ pavattentassa upacārappanāvasena kāye upaṭṭhitā sati,
  sā "kāyagatāsatī"ti vuccati. Yathā cāyaṁ, evaṁ ānāpānacatuiriyāpathasatisampajaññānaṁ
  vasena uddhumātakavinīlakādivasena ca manasikāraṁ pavattentassa yathārahaṁ
  upacārappanāvasena kāye upaṭṭhitā sati "kāyagatāsatī"ti vuccati. Idha pana ajjhattaṁ
  kāyagatā sati paṭhavīādikā catasso dhātuyo sasambhārasaṅkhepādīsu catūsu yena kenaci
  ekenākārena vavatthapetvā tesaṁ aniccādilakkhaṇasallakkhaṇavasena upaṭṭhitā
  vipassanāsampayuttā sati "kāyagatā satī"ti adhippetā. Thero pana tathā vipassitvā
  attano phalasamāpattimeva samāpajjitvā nisīdi. Idhāpi gāthāya evaṁ imassa
  atthassa viññātabbatā "na cāyaṁ nisajjā"tiādinā vuttanayānusārena
  yojetabbā.
     Etamatthanti etaṁ therassa catudhātuvavatthānamukhena kāyānupassanāsatipaṭṭhānena
  vipassanaṁ ogāhetvā phalasamāpattisamāpajjanasaṅkhātaṁ atthaṁ viditvā. Imaṁ udānanti
  imaṁ satipaṭṭhānabhāvanāya nibbānādhigamadīpakaṁ udānaṁ udānesi.

  *  *  *  *  *  *
  Footnote: 1 dīṃahā. 10/377/250-1, Maṃū. 12/110/79, khu.khu. 25/3/2
-------------------------------------------------
[page 201]
     Tattha sati kāyagatā upaṭṭhitāti pubbe vuttalakkhaṇā sati saddhāpubbaṅgamānaṁ
  samādhivīriyapaññānaṁ yathāsakaṁ kiccanipphādanena sahāyabhāvaṁ āpannattā
  pahīnapaṭipakkhā tato eva tikkhavisadabhūtā ca yathāvuttakāyasaṁvaraṇavasena ca
  aviparītasabhāvaṁ sallakkhentī upagantvā ṭhitā hoti, etena kāyasaṅkhātānaṁ catunnaṁ
  dhātūnaṁ tannissitānañca upādārūpānaṁ sallakkhaṇavasena paccaye vavatthapetvā
  tato paraṁ tesaṁ aniccādilakkhaṇasallakkhaṇavasena ca pavattaṁ ñāṇaparamparāgataṁ satiṁ
  dasseti, satisīsena vā taṁsampayuttaṁ pariññāttayapariyāpannañāṇaparamparameva
  dasseti. Chasu phassāyatanesu saṁvutoti yathāvuttāya kāye upaṭṭhitassatitāya
  samannāgato cakkhvādīsu phassassa kāraṇabhūtesu chasu dvāresu kāyānupassanāya
  abhāvitāya uppajjanārahānaṁ abhijjhādīnaṁ 1- tassā bhāvitattā ñāṇappavattiṁ
  paṭivedhento 2- te pidahanto "tattha saṁvuto"ti vuccati, etena ñāṇasaṁvaraṁ
  dasseti.
     Sattaṁ bhikkhu samāhitoti so bhikkhu evaṁ upaṭṭhitassati sabbattha ca saṁvuto
  puthuttārammaṇe cittaṁ avissajjetvā aniccādivasena sammasanto vipassanaṁ
  ussukkāpetvā ñāṇe tikkhe sūre vahante vipassanāsamādhinā tāva satataṁ
  nirantaraṁ samāhito anulomañāṇānantaraṁ gotrabhuñāṇodayato paṭṭhāya. Jaññā
  nibbānamattanoti aññesaṁ puthujjanānaṁ supinantepi agocarabhāvato ariyānaṁ pana
  tassa tasseva āveṇikattā attasadisattā ca "attā"ti laddhavohārassa
  maggaphalañāṇassa sātisayavisayabhāvato 3- ekantasukhāvahaṁ nibbānaṁ asaṅkhatadhātu
  "attano"ti vuttaṁ, taṁ nibbānaṁ jaññā jāneyya, maggaphalañāṇehi
  paṭivijjheyya, sacchikareyyāti attho. Etena ariyānaṁ nibbāne adhimuttataṁ 4-

  *  *  *  *  *  *
  Footnote: 1 Ma. avijjādīnaṁ 2 Sī. paṭisedhento
  3 Sī. sātiyabhāvato 4 Sī. vimuttataṁ
-------------------------------------------------
[page 202]
  Dasseti. Ariyā hi adhicittappavattikālepi ekanteneva nibbāne
  ninnapoṇapabbhārabhāvena viharanti. Ettha ca yassa sati kāyagatā upaṭṭhitā, so bhikkhu
  chasu phassāyatanesu saṁvuto tato eva satataṁ samāhito attapaccakkhakaraṇena nibbānaṁ
  attano jāneyyāti evaṁ gāthāpadānaṁ sambandho veditabbo. Evaṁ
  kāyānupassanāsatipaṭṭhānamukhena yāva arahattā ekassa 1- bhikkhuno niyyānamaggaṁ dasseti
  dhammarājā.
     Aparo nayo:- sati kāyagatā upaṭṭhitāti etena kāyānupassanāsatipaṭṭhānaṁ
  dasseti. Chasu phassāyatanesu saṁvutoti phasso āyatanaṁ kāraṇaṁ etesanti
  phassāyatanāni, tesu phassāyatanesu. Phassahetukesu phassapaccayā nibbattesu chasu
  cakkhusamphassajādivedayitesu taṇhādīnaṁ appavattiyā saṁvuto, etena
  vedanānupassanāsatipaṭṭhānaṁ dasseti. Satataṁ bhikkhu samāhitoti satataṁ niccakālaṁ nirantaraṁ
  vikkhepābhāvato samāhito bhikkhu. So cāyaṁ avikkhepo sabbaso satipaṭṭhānabhāvanāya
  matthakappattāya hoti. Sammasanto hi atītādibhedabhinnesu pañcupādānakkhandhesu
  anavasesatova pariggahetvā sammasatīti. Etena sesasatipaṭṭhāne dasseti. Jaññā
  nibbānamattanoti evaṁ catusatipaṭṭhānabhāvanaṁ matthakaṁ pāpatvā ṭhito bhinnakileso
  bhikkhu attano kilesanibbānaṁ paccavekkhaṇñāṇena sayameva jāneyyāti attho.
     Atha vā sati kāyagatā upaṭṭhitāti attano paresañca kāyassa
  yathāsabhāvapariññādīpanena therassa sativepullappatti dīpitā. Chasu phassāyatanesu saṁvutoti
  cakkhvādīsu chasu dvāresu accantasaṁvaradīpanena chasattavihārivasena 2- therassa
  sampajaññappakāsinī paññāvepullappatti dīpitā. Satataṁ bhikkhu samāhitoti
  samāpattibahulatādassanena navānupubbavihārasamāpattiyo dassitā. Evambhūto pana

  *  *  *  *  *  *
  Footnote: 1 Sī. etassa 2 Sī. santavihārādivasena
-------------------------------------------------
[page 203]
  Bhikkhū jaññā nibbānamattanoti katakiccattā uttari karaṇīyābhāvato kevalaṁ
  attano anupādisesanibbānameva jāneyya cinteyya, aññampi tassa cintetabbaṁ
  natthīti adhippāyo.
                        Pañcamasuttavaṇṇanā niṭṭhitā.
                          ---------------
                        6. Pilindavacchasuttavaṇṇanā
     [26] Chaṭṭhe pilindavacchoti pilindātissa nāmaṁ, vacchoti gottavasena
  theraṁ sañjānanti. Vasalavādena samudācaratīti "ehi vasala, apehi vasalā"tiādinā
  bhikkhū vasalavādena voharati ālapati. Sambahulā bhikkhūti bahū bhikkhū. Te theraṁ
  tathā samudācarantaṁ disvā "arahāva samāno appahīnavāsanattā evaṁ bhaṇatī"ti
  ajānantā "dosantaro maññe ayaṁ thero evaṁ samudācaratī"ti cintetvā
  ullapanādhippāyā 1- taṁ tato vuṭṭhāpetuṁ bhagavato ārocesuṁ. Tena vuttaṁ "āyasmā
  bhante pilindavaccho bhikkhū vasalavādena samudācaratī"ti. Keci panāhu:- "imaṁ
  theraṁ bhikkhū `arahā'ti sañjānanti, ayañca bhikkhū pharusavacanena evaṁ samudācarati,
  `abhūto eva nu khoimasmiṁ uttarimanussadhammo'ti vāsanāvasena tassa tathā
  samudācāraṁ ajānantā ariyabhāvañcassa asaddahantā ujjhānasaññino bhagavato
  tamatthaṁ ārocesun"ti. Bhagavā therassa dosantarābhāvaṁ pakāsetukāmo ekena
  bhikkhunā taṁ pakkosāpetvā sammukhā tassa "pubbāciṇṇavasenāyaṁ tathā samudācarati,
  na pharusavacanādhippāyo"ti āha. Tena vuttaṁ "atha kho bhagavā aññataraṁ bhikkhuṁ
  āmantesī"tiādi.

  *  *  *  *  *  *
  Footnote: 1 Ma. ullumpanādhippāyā
-------------------------------------------------
[page 204]
     Tattha pubbenivāsaṁ manasi karitvāti satthā "saccaṁ kira tvaṁ vaccha bhikkhū
  vasalavādena samudācarasī"ti theraṁ pucchitvā tena "evambhante"ti vutte "ayaṁ
  vaccho kilesavāsanāya vasalavādaṁ na pariccajati, kinnu kho atītesupi attabhāvesu
  brāhmaṇajātiko ahosī"ti āvajjento pubbenivāsañāṇena sabbaññutañāṇeneva 1-
  vā tassa pubbenivāsaṁ atītāsu jātīsu nivutthakkhandhasantānaṁ manasi
  karitvā hatthatale ṭhapitāamalakaṁ viya paccakkhakaraṇavasena attano manasi katvā.
  Bhikkhū āmantesīti te bhikkhū saññāpetuṁ ālapi abhāsi. Tena vuttaṁ "mā kho
  tumhe bhikkhave"tiādi.
     Tattha māti paṭisedhe nipāto, tassa "ujjhāyitthā"ti iminā sambandho.
  Mā ujjhāyitthāti mā heṭṭhā katvā cintayittha, olokayitthāti attho.
  Vacchassa bhikkhunoti ca ujjhāyanassa usūyanatthattā sampadānavacanaṁ. Idānissa
  anujjhāyitabbe kāraṇaṁ dassento "na bhikkhave vaccho dosantaro bhikkhū
  vasalavādena samudācaratī"ti āha. Tassattho:- bhikkhave ayaṁ vaccho dosantaro
  dosacitto dosena byāpādena dūsitacitto hutvā bhikkhū vasalavādena na
  samudācarati, maggenevassa 2- byāpādo samugghātito. Evaṁ adosantarattepi tassa
  tathā samudācārassa purimajātisiddhaṁ kāraṇaṁ dassento "vacchassa bhikkhave"tiādimāha.
     Tattha abbokiṇṇānīti khattiyādijātiantarehi avomissāni anantaritāni.
  Pañca jātisatāni brāhmaṇakule paccājātānīti sabbāni tāni vacchassa pañca
  jātisatāni paṭipāṭiyā brāhmaṇakuleyeva jātāni, ahesunti attho. So tassa
  vasalavādo dīgharattaṁ samudāciṇṇoti yo etarahi khīṇāsavenapi satā pavattiyati,

  *  *  *  *  *  *
  Footnote: 1 chaṂa....ñāṇena 2 chaṂa. maggeneva cassa
-------------------------------------------------
[page 205]
  So tassa vacchassa bhikkhuno vasalavādo dīgharattaṁ ito jātito paṭṭhāya uddhaṁ
  ārohanavasena pañcajātisatamattaṁ kālaṁ brāhmaṇajātikattā samudāciṇṇo
  samudācarito ahosi. Brāhmaṇā hi jātisiddhena mānena thaddhā aññaṁ
  vasalavādena samudācaranti. "ajjhāciṇṇo"tipi Paṭhanti, so eva attho. Tenāti
  tena dīgharattaṁ tathā samudāciṇṇabhāvena, etenassa tathā samudācārassa kāraṇaṁ
  vāsanāti dasseti. Kā panāyaṁ vāsanā nāma? yaṁ kilesarahitassāpi santāne
  appahīnakilesānaṁ samācārasadisasamācārahetubhūtaṁ anādikālabhāvitehi kilesehi āhitaṁ
  sāmatthiyamattaṁ, tathārūpā adhimuttīti vadanti. Taṁ panetaṁ abhinīhārasampattiyā
  ñeyyāvaraṇappahānavasena yattha kilesā pahīnā, tattha bhagavato santāne natthi.
  Yattha pana tathā kilesā na pahīnā, tattha sāvakānaṁ paccekabuddhānañca
  santāne atthi, tato tathāgatova anāvaraṇañāṇadassano.
     Etamatthaṁ viditvāti etaṁ āyasmato pilindavacchassa satipi vasalasamudācāre
  dosantarābhāvasaṅkhātaṁ atthaṁ viditvā. Imaṁ udānanti tassa aggaphalādhigamavibhāvanaṁ
  imaṁ udānaṁ udānesi.
     Tattha yamhi na māyā vattati na mānoti yasmiṁ ariyapuggale
  santadosapaṭicchādanalakkhaṇā māyā, "seyyohamasmī"tiādinā sampaggahavasena pavatto
  uṇṇatilakkhaṇo māno ca na vasati, maggena samugghātitattā na pavattati na
  uppajjati. Yo khīṇalobho amamo nirāsoti yo ca rāgādipariyāyavasena
  pavattassa ārammaṇaggahaṇalakkhaṇassa lobhassa sabbathā vigatattā vītalobho, tato
  eva rūpādīsu katthaci mamāyanābhāvato amamo apariggaho, anāgatānampi bhavādīnaṁ
  anāsiṁsanato nirāso. Panuṇṇakodhoti kujjhanalakkhaṇassa kodhassa anāgāmimaggena
  sabbaso pahīnattā panuṇṇakodho samucchinnāghāto. Abhinibbutattoti yo evaṁ
-------------------------------------------------
[page 206]
  Māyāmānalobhakodhānaṁ samugghātena tadekaṭṭhatāya sabbassa saṅkilesapakkhassa
  suppahīnattā sabbaso kilesaparinibbānena abhinibbutacitto sītibhūto. So
  brāhmaṇo so samaṇo sa bhikkhūti so evarūpo khīṇāsavo sabbaso bāhitapāpattā
  brāhmaṇo, so eva samitapāpattā samacariyāya ca samaṇo, so eva ca
  sabbaso bhinnakilesattā bhikkhu nāMa. Evambhūto ca bhikkhave vaccho so kathaṁ
  dosantaro kiñci kāyakammādiṁ pavatteyya, kevalampana vāsanāya appahīnattā
  vasalavādena samudācaratīti.
                        Chaṭṭhasuttavaṇṇanā niṭṭhitā.
                           -------------
                         7. Sakkudānasuttavaṇṇanā
     [27] Sattame sattāhaṁ ekapallaṅkena nisinno hoti aññataraṁ samādhiṁ
  samāpajjitvāti ettha keci tāva āhu "arahattaphalasamādhi idha `aññataro
  samādhī'ti adhippeto"ti. Taṁ hi so āyasmā bahulaṁ samāpajjati diṭṭhadhammasukhavihāratthaṁ,
  pahoti ca sattāhampi phalasamāpattiyā vītināmetuṁ. Tathāhi bhagavatā:-
            "ahaṁ bhikkhave yāvadeva 1- ākaṅkhāmi vivicceva kāmehi vivicca
         akusalehi dhammehi .pe. Viharāmi. Kassapopi bhikkhave yāvadeva 1-
         ākaṅkhati vivicceva kāmehi .pe. Viharatī"ti. 2-
  Ādinā navānupubbavihārachaḷabhiññādibhede uttarimanussadhamme attanā samasamaṭṭhāne
  ṭhapito, na cettha "yadi evaṁ thero yamakapāṭihāriyampi kareyyā"ti vattabbaṁ
  sāvakasādhāraṇānaṁyeva jhānādīnaṁ adhippetattāti.

  *  *  *  *  *  *
  Footnote: 1 chaṂa. yāvade 2 saṁṇi. 16/152/202
-------------------------------------------------
[page 207]
     Porāṇā panāhu:- aññataraṁ samādhiṁ samāpajjitvāti nirodhasamāpattiṁ 1-
  samāpajjitvā. Kathaṁ pana nirodhasamāpatti samādhīti vuttā? samādhānaṭṭhena. Ko
  panāyaṁ samādhānaṭṭho? sammadeva ādhātabbatā. Yā hi esā paccanīkadhammehi
  akampanīyā balappattiyā samathabalaṁ vipassanābalanti imehi dvīhi balehi,
  aniccadukkhānattanibbidāvirāganirodhapaṭinissaggavivaṭṭānupassanā cattāri
  maggañāṇāni cattāri ca phalañāṇānīti imesaṁ soḷasannaṁ ñāṇānaṁ vasena soḷasahi
  ñāṇacariyāhi, paṭhamajjhāṇasamādhiādayo aṭṭha samādhī ekajjhaṁ katvā gahito
  tesaṁ upacārasamādhi cāti imesaṁ navannaṁ samādhīnaṁ vasena navahi samādhicariyāhi
  kāyasaṅkhāro vacīsaṅkhāro cittasaṅkhāroti imesaṁ tiṇṇaṁ saṅkhārānaṁ tattha tattha
  paṭippassaddhiyā tathā viharitukāmena yathāvuttesu ṭhānesu vasībhāvappattena arahatā
  anāgāminā vā yathādhippetaṁ kālaṁ cittacetasikasantānassa sammadeva appavatti
  ādhātabbā, tassā tathā samādhātabbatā idha samādhānaṭṭho, tenāyaṁ vihāro
  samādhīti vutto, na avikkhepaṭṭhena. Etenassa samāpattiatthopi vuttoti
  veditabbo. Imaṁ hi nirodhasamāpattiṁ sandhāya paṭisambhidāmagge:-
            "kathaṁ dvīhi balehi samannāgatattā tiṇṇaṁ paṭippassaddhiyā
         soḷasahi ñāṇacariyāhi navahi samādhicariyāhi vasībhāvatāya
         paññānirodhasamāpattiyā ñāṇan"ti 2-
  pucchitvā "dvīhi balehī"ti dve balāni samathabalaṁ vipassanābalanti vitthāro.
  Sāyaṁ nirodhasamāpattikathā visuddhimagga 3- saṁvaṇṇitāva. Kasmā panāyaṁ thero
  phalasamāpattiṁ asamāpajjitvā nirodhaṁ samāpajji? sattesu anukampāya. Ayaṁ hi
  mahāthero sabbāpi samāpattiyo vaḷañjeti, sattānuggahena pana yebhuyyena

  *  *  *  *  *  *
  Footnote: 1 ka. nirodhaṁ 2 khu.paṭi. 31/83/102
  3 visuddhi. 3/361 (syā)
-------------------------------------------------
[page 208]
  Nirodhaṁ samāpajjati. Taṁ hi samāpajjitvā vuṭṭhitassa kato appakopi sakkāro
  visesato mahapphalo mahānisaṁso hotīti.
     Vuṭṭhāsīti arahattaphalacittuppattiyā 1- vuṭṭhāsi. Nirodhaṁ samāpanno hi
  arahā ce arahattaphalassa, anāgāmī ce anāgāmiphalassa uppādena vuṭṭhito
  nāma hoti.
     Tena kho pana samayena sakko devānamindo āyasmato mahākassapassa
  piṇḍapātaṁ dātukāmo hotīti kathaṁ tassa dātukāmatā jātā? yāni "tāni
  pañcamattāni devatāsatānī"ti vuttāni, tā sakkassa devarañño paricārikā
  kakuṭapādiniyo pubbe "ayyo mahākassapo rājagahaṁ piṇḍāya pavisati, gacchatha
  therassa dānaṁ dethā"ti sakkena pesitā upagantvā dibbāhāraṁ dātukāmā
  ṭhitā therena paṭikkhittā devalokameva gatā. Idāni purimappaṭikkhepaṁ
  cintetvā "kadāci gaṇheyyā"ti samāpattito vuṭṭhitassa therassa dānaṁ dātukāmā
  sakkassa anārocetvā sayameva āgantvā dibbabhojanāni 2- upanentiyo
  purimanayeneva therena paṭikkhittā devalokaṁ gantvā sakkena "kahaṁ gatatthā"ti
  puṭṭhā tamatthaṁ ārocetvā "dinno vo therassa piṇḍapāto"ti sakkena vutte
  "gaṇhituṁ na icchatī"ti. Kiṁ kathesīti, "duggatānaṁ saṅgahaṁ karissāmī"ti āha
  devāti. Tumhe kenākārena gatāti. Imināva devāti. Sakko "tumhādisiyo
  therassa piṇḍapātaṁ kiṁ dassantī"ti sayaṁ dātukāmo jarājiṇṇo khaṇḍadanto
  palitakeso obhaggasarīro mahallako tantavāyo hutvā sujampi asuradhītaraṁ
  tathārūpimeva mahallikaṁ katvā ekaṁ pesakāravīthiṁ māpetvā tantaṁ pasārento
  acchi, sujātā 3- tasaraṁ pūreti. Tena vuttaṁ "tena kho pana samayena sakko
  devānamindo .pe. Tasaraṁ pūretī"ti.

  *  *  *  *  *  *
  Footnote: 1 Ma. arahatataphalacitpavattiyā 2 ka. dibbabhojanaṁ 3 chaṂa. sujā
-------------------------------------------------
[page 209]
     Tattha tantaṁ vinātīti pasāritatantaṁ vinanto viya hoti. Tasaraṁ pūretīti
  tasaravaṭṭiṁ vaḍḍhentī viya. 1- Yena sakkassa devānamindassa nivesanaṁ tenupasaṅkamīti
  thero nivāsetvā pattacīvaraṁ ādāya "duggatajanasaṅgahaṁ karissāmī"ti nagarābhimukho
  gacchanto bahinagare sakkena māpitaṁ pesakāravīthiṁ paṭipajjitvā olokento
  addasa oluggaviluggajiṇṇasālaṁ tattha ca te jayampatike yathāvuttarūpe
  tantavāyakammaṁ karonte, disvā cintesi "ime mahallakakālepi kammaṁ karonti,
  imasmiṁ nagare imehi duggatatarā 2- natthi maññe, imehi dinnaṁ sākamattampi
  gahetvā imesaṁ saṅgahaṁ karissāmī"ti. So tesaṁ gehābhimukho agamāsi. Sakko
  taṁ āgacchantaṁ disvā sujaṁ āha "bhadde mayhaṁ ayyo ito āgacchati, taṁ
  tvaṁ apassantī viya tuṇhī hutvā nisīda, khaṇeneva vañcetvā piṇḍapātaṁ
  dassāmā"ti. Thero gantvā gehadvāre aṭṭhāsi, tepi apassantā viya attano
  kammameva karontā thokaṁ āgamayiṁsu. Atha sakko "gehadvāre ṭhito eko thero viya
  khāyati, upadhārehi tāvā"ti āha. Tumhe gantvā upadhāretha sāmīti. So gehā
  nikkhamitvā theraṁ pañcapatiṭṭhitena vanditvā ubhohi hatthehi jannukāni
  olumbitvā nitthunanto uṭṭhāya "kataratthero nu kho ayyo"ti thokaṁ osakkitvā
  "akkhīni me dhūmāyantī"ti vatvā nalāṭe hatthaṁ ṭhapetvā uddhaṁ ulloketvā
  "aho dukkhaṁ ayyo no mahākassapattherova cirassaṁ me kuṭidvāraṁ āgato,
  atthi nu kho kiñci gehe"ti āha. Sujātā 3- thokaṁ ākulā viya hutvā "atthi
  sāmī"ti paṭivacanaṁ adāsi. Sakko "bhante lūkhaṁ vā paṇītaṁ vāti acintetvā
  saṅgahaṁ no karothā"ti pattaṁ gaṇhi. Thero pattaṁ dento "imesaṁ eva
  duggatānaṁ jarājiṇṇānaṁ mayā saṅgaho kātabbo"ti cintesi. So anto
  pavisitvā ghaṭiodanaṁ nāma ghaṭito uddharitvā pattaṁ pūretvā therassa hatthe
  ṭhapesi. Tena vuttaṁ "addasā kho sakko devānamindo .pe. Adāsī"ti

  *  *  *  *  *  *
  Footnote: 1 Ma. tasaraṁ bandhentī viya 2 ka. duggatataro 3 chaṂa. sujā, evamuparipi
-------------------------------------------------
[page 210]
     Tattha ghaṭiyāti bhattaghaṭito. "ghaṭiodanan"tipi Pāṭho, tassa ghaṭiodanaṁ
  nāma devānaṁ koci āhāravisesoti atthaṁ vadanti. Uddharitvāti kutoci bhājanato
  uddharitvā. Anekasūpo so eva āhāro patte pakkhipitvā therassa hatthe
  ṭhapanakāle kapaṇānaṁ upakappanakalūkhāhāro viya paññāyittha, hatthe ṭhapitamatte
  pana attano dibbasabhāveneva aṭṭhāsi. Anekasūpoti muggamāsādisūpehi ceva
  khajjavikatīhi ca anekavidhasūPo. Anekabyañjanoti nānāvidhauttaribhaṅgo.
  Anekarasasūpabyañjanoti anekehi sūpehi ceva byañjanehi ca madhurādimūlarasānañceva
  sambhinnarasānañca abhibyañjako, nānaggarasasūpabyañjanoti attho.
     So kira piṇḍapāto therassa hatthe ṭhapitakāle rājagahanagaraṁ attano
  dibbagandhena ajjhotthari, tato thero cintesi "ayaṁ puriso appesakkho,
  piṇḍapāto ativiya paṇīto sakkassa bhojanasadiso, ko nu kho eso"ti. Atha
  naṁ "sakko"ti ñatvā āha "bhāriyante kosiya kammaṁ kataṁ duggatānaṁ sampattiṁ
  vilumpantena, ajja mayhaṁ dānaṁ datvā kocideva duggato senāpatiṭṭhānaṁ vā
  seṭṭhiṭṭhānaṁ vā labheyyā"ti. Ko mayā duggatataro atthi bhanteti. Kathaṁ tvaṁ
  duggato devarajjasiriṁ anubhavantoti. Bhante evaṁ nāmetaṁ, mayā pana anuppanne
  buddhe kalyāṇakammaṁ kataṁ buddhuppāde kataṁ, buddhuppāde pana vattamāne
  puññakammaṁ katvā cūḷarathadevaputto mahārathadevaputto anekavaṇṇadevaputtoti
  ime tayo devaputtā mama āsannaṭṭhāne nibbattā mahātejavantataRā. Ahaṁ
  tesu devaputtesu "nakkhattaṁ kīḷissāmā"ti paricārikāyo gahetvā antaravīthiṁ
  otiṇṇesu palāyitvā gehaṁ pavisāmi. Tesaṁ hi sarīrato tejo mama sarīraṁ
  ottharati, mama sarīrato tejo tesaṁ sarīraṁ na ottharati, ko mayā duggatataro
  bhanteti. Evaṁ santepi ito paṭṭhāya mayhaṁ mā evaṁ vañcetvā dānamadāsīti.
  Vañcetvā tumhākaṁ dāne dinne mayhaṁ kusalaṁ atthi natthīti. Atthi āvusoti.
-------------------------------------------------
[page 211]
  "evaṁ Sante kusalakaraṇaṁ nāma mayhaṁ bhāro bhante"ti vatvā theraṁ vanditvā
  sujaṁ ādāya theraṁ padakkhiṇaṁ katvā vehāsaṁ abbhuggantvā "aho dānaṁ
  paramadānaṁ, kassape suppatiṭṭhitan"ti tikkhattuṁ udānaṁ udānesi. Tena vuttaṁ
  "atha kho āyasmato mahākassapassa etadahosī"ti.
     Tattha kosiyāti sakkaṁ devānamindaṁ gottena ālapati. Puññena atthoti
  puññena payojanaṁ. Atthīti vacanaseso. Vehāsaṁ abbhuggantvāti paṭhavito vehāsaṁ
  abhiuggantvā. Ākāse antalikkheti ākāsameva pariyāyasaddena antalikkheti
  vadanti. Atha vā antalikkhasaṅkhāte ākāse, na kasiṇugghāṭimādiākāseti
  visesento vadati. Aho dānanti ettha ahoti acchariyatthe nipāto. Sakko
  hi devānamindo "yasmā nirodhā vuṭṭhitassa ayyassa mahākassapattherassa
  sakkaccaṁ sahatthena cittīkatvā anapaviddhaṁ kālena paresaṁ anupahacca sammādiṭṭhiṁ
  purakkhatvā idamīdisaṁ mayā dibbabhojanadānaṁ dinnaṁ, tasmā khettasampatti
  deyyadhammasampatti cittasampattīti tividhāyapi sampattiyā samannāgatattā
  sabbaṅgasampannaṁ vata mayā dānaṁ pavattitan"ti acchariyabbhutacittajāto tadā attano
  hadayabbhantaragataṁ pītisomanassaṁ samuggiranto "aho dānan"ti vatvā tassa
  dānassa vuttanayena uttamadānabhāvaṁ khettaṅgatabhāvañca pakāsento "paramadānaṁ
  kassape suppatiṭṭhitan"ti udānaṁ udānesi.
     Evaṁ pana sakkassa udānentassa bhagavā vihāre ṭhitoyeva dibbasotena
  saddaṁ sutvā "passatha bhikkhave sakkaṁ devānamindaṁ udānaṁ udānetvā ākāsena
  gacchantan"ti bhikkhūnaṁ vatvā tehi "kiṁ pana bhante tena katan"ti puṭṭho
  "mama puttassa kassapassa vañcetvā dānaṁ adāsi, tena ca attamano udānesī"ti
  āha. Tena vuttaṁ "assosi kho bhagavā dibbāya sotadhātuyā"tiādi.
-------------------------------------------------
[page 212]
     Tattha dibbāya sotadhātuyāti dibbasadisattā dibbā. Devatānaṁ hi
  sucaritakammanibbattā pittasemharudhirādīhi apalibuddhā upakkilesavinimuttatāya
  dūrepi ārammaṇaṁ gahetuṁ samatthā dibbapasādasotadhātu hoti, ayañcāpi bhagavato
  vīriyabhāvanābalanibbattā ñāṇamayā sotadhātu tādisā evāti dibbasadisattā
  dibbā. Apica dibbavihāravasena paṭiladdhattā attanā ca dibbavihāra-
  sannissitattāpi dibbā. Savanaṭṭhena ca sabhāvadhāraṇaṭṭhena ca sotadhātu,
  sotadhātuyāpi kiccakaraṇena sotadhātu viyāti sotadhātu, tāya dibbāya sotadhātuyā.
  Visuddhāyāti parisuddhāya nirupakkilesāya. Atikkantamānusikāyāti manussūpacāraṁ
  atikkamitvā saddassavanena mānusikamaṁsasotadhātuṁ atikkamitvā ṭhitāya.
     Etamatthaṁ viditvāti "sammāpaṭipattiyā guṇavisese patiṭṭhitaṁ purisātisayaṁ
  devāpi manussāpi ādarajātā ativiya pihayantī"ti imamatthaṁ viditvā tadatthadīpanaṁ
  imaṁ udānaṁ udānesi.
     Tatra piṇḍapātikaṅgasaṅkhātaṁ dhutaṅgaṁ samādāya tassa paripūraṇena
  piṇḍapātikassa. Nanu cāyaṁ gāthā āyasmantaṁ mahākassapaṁ nimittaṁ katvā bhāsitā,
  thero ca sabbesaṁ dhutavādānaṁ aggo terasadhutaṅgadharo, so kasmā ekeneva
  dhutaṅgena kittitoti? aṭṭhuppattivasenāyaṁ niddeso. Atha vā desanamattametaṁ,
  iminā desanāsīsena sabbepissa dhutaṅgā vuttāti veditabbā. Atha vā "yathāpi
  bhamaro pupphan"ti 1- gāthāya vuttanayena paramappicchatāya kulānuddayatāya cassa
  sabbaṁ piṇḍapātikavattaṁ akhaṇḍetvā tattha sātisayaṁ paṭipattiyā pakāsanatthaṁ
  "piṇḍapātikassā"ti vuttaṁ. Piṇḍapātikassāti ca pihayantīti padaṁ apekkhitvā
  sampadānavacanaṁ, taṁ upayogatthe daṭṭhabbaṁ. Attabharassāti "appāni ca tāni sulabhāni

  *  *  *  *  *  *
  Footnote: 1 khuḍha. 25/49/25
-------------------------------------------------
[page 213]
  Anavajjānī"ti 1- evaṁ vuttehi appānavajjasulabharūpehi catūhi paccayehi attānameva
  bharantassa. Anaññaposinoti āmisasaṅgaṇhanena 2- aññe sissādike posetuṁ
  anussukkatāya anaññaposino. Padadvayenassa kāyaparihārike cīvarena
  kucchiparihārikena piṇḍapātena vicaraṇato sallahukavuttitaṁ subharataṁ paramañca santuṭṭhiṁ
  dasseti. Atha vā attabharassāti ekavacanicchāya attabhāvasaṅkhātaṁ ekaṁyeva imaṁ
  attānaṁ bharati, na ito paraṁ aññanti attabharo, tato eva attanā aññassa
  posetabbassa abhāvato anaññaposī, tassa attabharassa anaññaposino.
  Padadvayenāpi khīṇāsavabhāvena āyatiṁ anādānataṁ 3- dasseti.
     Devā pihayanti .pe. Satīmatoti taṁ aggaphalādhigamena sabbakilesadarathapariḷāhānaṁ
  vūpasamena paṭippassaddhiyā upasantaṁ, sativepullappattiyā niccakālaṁ
  satokāritāya satimantaṁ, tato eva iṭṭhāniṭṭhādīsu tādilakkhaṇappattaṁ khīṇāsavaṁ
  sakkādayo devā pihayanti patthenti, tassa sīlādiguṇavisesesu bahumānaṁ
  uppādentā ādaraṁ janenti, pageva manussāti.
                        Sattamasuttavaṇṇanā niṭṭhitā.
                         ----------------
                        8. Piṇḍapātikasuttavaṇṇanā
     [28] Aṭṭhame pacchābhattanti ekāsanikakhalupacchābhattikānaṁ pātova bhuttānaṁ
  antomajjhantikopi pacchābhattameva, idha pana pakatibhattasseva pacchato pacchābhattanti
  veditabbaṁ. Piṇḍapātapaṭikkantānanti piṇḍapātato paṭikkantānaṁ, piṇḍapātaṁ
  pariyesitvā bhattakiccassa niṭṭhāpanavasena tato nivattānaṁ. Karerimaṇḍalamāḷeti

  *  *  *  *  *  *
  Footnote: 1 aṅ. catukka. 21/27/31, khu.iti. 25/101/320
  2 Ma.,ka. āmisaṁ gaṇhantena 3 Ma. abharaṇataṁ
-------------------------------------------------
[page 214]
  Ettha karerīti varuṇarukkhassa nāmaṁ. So kira gandhakuṭiyā maṇḍapassa sālāya ca
  antare hoti, tena gandhakuṭīpi "karerikuṭikā"ti vuccati, maṇḍapopi sālāpi
  "karerimaṇḍalamāḷo"ti. Tasmā karerirukkhassa avidūre kate nisīdanasālasaṅkhāte
  maṇḍalamāḷe. Tiṇapaṇṇacchadanaṁ anovassakaṁ "maṇḍalamāḷo"ti vadanti,
  atimuttakāditāmaṇḍapo "maṇḍalamāḷo"ti apare.
     Kālena kālanti kāle kāle antarantarā, tasmiṁ tasmiṁ samayeti attho.
  Manāpiketi manavaḍḍhake, piyarūpe iṭṭheti attho. Iṭṭhāniṭṭhabhāvo ca puggalavasena
  ca dvāravasena ca gahetabbo. Ekaccassa aniṭṭho hoti, ekaccassa aniṭṭhasammato 1-
  ekaccassa iṭṭho. Tathā ekassa dvārassa iṭṭho aññassa aniṭṭho. Vipākavasena
  panettha vinicchayo veditabbo. Kusalavipāko hi ekantena iṭṭho, akusalavipāko aniṭṭho
  evāti. Cakkhunā rūpe passitunti gāmaṁ piṇḍāya paviṭṭho upāsakehi gehaṁ pavesetvā
  pūjāsakkārakaraṇatthaṁ upanītesu āsanavitānādīsu nānāvirāgasamujjalavaṇṇasaṅkhāte
  rajanīye aññe ca saviññāṇakarūpe cakkhudvārikaviññāṇehi passituṁ. Saddeti tatheva
  issarajanānaṁ gehaṁ paviṭṭho tesaṁ payutte gītavāditasadde sotuṁ. Gandheti tathā tehi
  pūjāsakkāravasena upanīte pupphadhūpādigandhe ghāyituṁ. Raseti tehi dinnāhāraparibhoge
  nānaggarase sāyituṁ. Phoṭṭhabbeti mahagghapaccattharaṇesu āsanesu nisinnakāle
  sukhasamphasse phoṭṭhabbe phusituṁ. Evañca pañcadvārikaiṭṭhārammaṇappaṭilābhaṁ
  kittetvā idāni manodvārikaiṭṭhārammaṇappaṭilābhaṁ dassetuṁ "sakkato"tiādi
  vuttaṁ. Taṁ heṭṭhā vuttatthameva.
     Kiṁ pana apiṇḍapātikānaṁ ayaṁ nayo na labbhatīti? labbhati. Tesampi hi
  Nimantanasalākabhattādiatthaṁ gāmaṁ gatakāle uḷāravibhavā upāsakā tathā
  sakkārasammānaṁ karontiyeva, taṁ pana aniyataṁ. Piṇḍapātikānaṁ pana tadā niccameva

  *  *  *  *  *  *
  Footnote: 1 chaṂa. aniṭṭhābhimato
-------------------------------------------------
[page 215]
  Tattha pūjāsakkāraṁ kariyamānaṁ disvā sakkāragarutāya anissaraṇamagge ṭhatvā
  ayonisomanasikāravasena te bhikkhū evamāhaṁsu. Tenevāha "handāvuso mayampi
  piṇḍapātikā homā"tiādi.
     Tattha handāti vossaggatthe nipāto. Lacchāmāti labhissāMa. Tenupasaṅkamīti
  tattha surabhigandhakuṭiyaṁ nisinno tesaṁ taṁ kathāsallāpaṁ sutvā "ime bhikkhū
  mādisassa nāma buddhassa sāsane pabbajitvā mayā saddhiṁ ekavihāre vasantāpi
  evaṁ ayonisomanasikāravasena kathaṁ pavattenti, sallekhe na vattanti, handa te
  tato nivāretvā sallekhavihāre niyojessāmī"ti maṇḍalamāḷaṁ upasaṅkami. Sesaṁ
  heṭṭhā vuttanayameva.
     Etamatthaṁ viditvāti "appicchatāsantuṭṭhitāsallekhānaṁ vasena kilese dhunituṁ
  taṇhaṁ visosetuṁ paṭipannoti piṇḍapātikassa sato devāpi pihayanti, tassa
  paṭipattiyā ādarajātā piyāyanti, na ito aññathā"ti imamatthaṁ viditvā
  tadatthadīpanaṁ imaṁ udānaṁ udānesi.
     Tattha no ce saddasilokanissitoti "aho ayyo appiccho santuṭṭho
  paramasallekhavuttī"tiādinā parehi kattitabbasaddasaṅkhātaṁ silokaṁ taṇhāya
  nissito na hoti ceti attho. Saddo vā sammukhā vaṇṇabhaṇanathutighoso,
  siloko parammukhabhūtā pasaṁsā patthaṭayasatā vā. Sesaṁ anantarasutte vuttanayameva.
                        Aṭṭhamasuttavaṇṇanā niṭṭhitā.
                         ----------------
                          9. Sippasuttavaṇṇanā
     [29] Navame ko nu kho sippaṁ jānātīti āvuso amhesu idha sannipatitesu
  ko nu jīvitanimittaṁ sikkhitabbaṭṭhena "sippan"ti laddhanāmaṁ yaṅkiñci
-------------------------------------------------
[page 216]
  Ājīvaṁ vijānāti. Ko kiṁ sippaṁ sikkhīti ko dīgharattaṁ sippācariyakulaṁ
  payirupāsitvā āgamato payogato ca hatthisippādīsu kiṁ sippaṁ sikkhi. Kataraṁ sippaṁ
  sippānaṁ agganti sabbasippānaṁ agārayhatāya mahapphalatāya akicchasiddhiyā 1- ca kataraṁ
  sippaṁ aggaṁ uttamaṁ, yaṁ nissāya sukhena sakkā jīvitunti adhippāyo.
  Tatthekacceti tesu bhikkhūsu ekacce bhikkhū. Ye hatthācariyakulā pabbajitā, te.
  Evamāhaṁsūti te evaṁ bhaṇiṁsu. Ito parampi "ekacce"ti vuttaṭṭhāne eseva nayo.
  Hatthisippanti yaṁ hatthīnaṁ pariggaṇhaṇadamanasāraṇarogatikicchādibhedaṁ kattabbaṁ, taṁ
  uddissa pavattaṁ sabbampi sippaṁ idha "hatthisippan"ti adhippetaṁ. Assasippanti
  etthāpi eseva nayo. Rathasippaṁ pana rathayoggānaṁ damanasāraṇādividhānavasena ceva rathassa
  karaṇavasena ca veditabbaṁ. Dhanusippanti issāsasippaṁ, yo dhanubbedhoti vuccati.
  Tharusippanti sesāavudhasippaṁ. Muddāsippanti hatthamuddāya gaṇanāsippaṁ.
  Gaṇanāsippanti acchiddakagaṇanāsippaṁ. 2- Saṅkhānasippanti saṅkalanapaṭuppādanādivasena
  piṇḍagaṇanāsippaṁ. Taṁ yassa paguṇaṁ hoti, so rukkhampi disvā ettakāni ettha
  paṇṇānī"ti bhaṇituṁ jānāti. Lekhāsippanti nānākārehi akkharalikhanasippaṁ, lipiññāṇaṁ
  vā. Kāveyyasippanti attano cintāvasena vā parato paṭiladdhamutavasena vā, "imassa
  ayamattho, evaṁ naṁ yojessāmī"ti evaṁ attavasena vā, kiñcideva kabbaṁ disvā
  "tappaṭibhāgaṁ kabbaṁ karissāmī"ti ṭhānuppattikapaṭibhānavasena vā cintākaviādīnaṁ
  catunnaṁ kavīnaṁ kabbakaraṇasippaṁ. Vuttañhetaṁ bhagavatā:-
            "cattārome bhikkhave kavī cintākavi sutakavi atthakavi paṭibhānakavī"ti. 3-
     Lokāyatasippanti "kāko seto aṭṭhīnaṁ setattā, balākā rattā lohitassa
  rattattā"ti evamādinayappavattaṁ paralokanibbānānaṁ paṭisedhakaṁ vitaṇḍasatthasippaṁ.

  *  *  *  *  *  *
  Footnote: 1 Ma. kiccasiddhiyā 2 Ma. acchindakagaṇanasippaṁ
  3 aṅa. catukka. 21/231/257
-------------------------------------------------
[page 217]
  Khattavijjāsippanti abbheyyamāsurakkhādinītisatthasippaṁ. 1- Imāni kira dvādasa
  mahāsippāni nāMa. Tenevāha tattha tattha "sippānaṁ aggan"ti.
     Etamatthaṁ viditvāti etaṁ sabbasippāyatanānaṁ jīvikatthatāya vaṭṭadukkhato
  anissaraṇabhāvaṁ, sīlādīnaṁyeva pana suparisuddhānaṁ nissaraṇabhāvaṁ, taṁsamaṅginoyeva ca
  bhikkhubhāvaṁ sabbākārato viditvā tadatthavibhāvanaṁ imaṁ udānaṁ udānesi.
     Tattha asippajīvīti catunnaṁ taṇhuppādānaṁ samucchedadūravikkhambhanena 2- paccayāsāya
  visositattā yaṅkiñci upanissāya jīvikaṁ na kappetīti asippajīvī, etena
  ājīvapārisuddhisīlaṁ dasseti. Lahūti appakiccatāya sallahukavuttitāya ca lahu
  abahulasambhāro, etena catuppaccayasantosasiddhaṁ subharataṁ dasseti. Atthakāmoti sadevakassa
  lokassa atthameva kāmetīti atthakāmo, etena sattānaṁ anatthaparivajjanassa pakāsitattā
  pātimokkhasaṁvarasīlaṁ dasseti pāṇātipātādianatthaviramaṇaparidīpanato. Yatindriyoti
  cakkhvādīnaṁ channaṁ indriyānaṁ abhijjhādyappavattito saññamena yatindriyo,
  etena indriyasaṁvarasīlaṁ vuttaṁ. Sabbadhi vippamuttoti evaṁ suparisuddhasīlo
  catuppaccayasantose avaṭṭhito sappaccayaṁ nāmarūpaṁ pariggahetvā aniccādivasena
  saṅkhāre sammasanto vipassanaṁ ussukkāpetvā tato paraṁ paṭipāṭiyā pavattitehi
  catūhi ariyamaggehi saṁyojanānaṁ pahīnattā sabbadhi sabbattha bhavādīsu vippamutto.
     Anokasārī amamo nirāsoti tathā sabbadhi vippamuttattā eva okasaṅkhātesu
  chasupi āyatanesu taṇhābhisaraṇassa abhāvena anokasārī, rūpādīsu katthaci
  mamaṅkārābhāvato amamo, sabbena sabbaṁ anāsiṁsanato nirāso. Hitvā mānaṁ ekacaro
  sa bhikkhūti evambhūto ca so arahattamaggappattisamakālameva anavasesaṁ mānaṁ
  hitvā pajahitvā ime bhikkhū viya gaṇasaṅgaṇikaṁ akatvā pavivekakāmatāya

  *  *  *  *  *  *
  Footnote: 1 Ma. aṅgeyyamāsurakkhādinītasatthasippaṁ, ka. ajjheyyamāsurakkhādinītisatthasippaṁ
  2 ka. sudūravikkhambhanena
-------------------------------------------------
[page 218]
  Taṇhāsahāyavirahena ca sabbiriyāpathesu ekacaro, so sabbaso bhinnakilesattā paramatthato
  bhikkhu nāMa. Ettha ca "asippajīvī"tiādinā lokiyaguṇā kathitā, "sabbadhi
  vippamutto"tiādinā lokuttaraguṇā kathitā. Tattha asippajīvītiādi "vibhave 1-
  ṭhitasseva ayaṁ dhammo, na sippaṁ nissāya micchājīvena jīvikaṁ kappentassa,
  tasmā sippesu sāraggahaṇaṁ vissajjetvā adhisīlādīsuyeva tumhehi sikkhitabban"ti
  dasseti.
                        Navamasuttavaṇṇanā niṭṭhitā.
                          ---------------
                          10. Lokasuttavaṇṇanā
     [30] Dasame buddhacakkhunāti ettha āsayānusayañāṇaṁ indriyaparopariyattañāṇañca
  buddhacakkhu nāMa. Yathāha:-
            "addasā no bhagavā buddhacakkhunā lokaṁ volokento satte
         apparajakkhe mahārajakkhe tikkhindriye mudindriye"tiādi. 2-
     Lokanti tayo lokā okāsaloko saṅkhāraloko sattalokoti. Tattha:-
            "yāvatā candimasūriyā pariharanti disā bhanti virocanā
             tāva sahassadhā loko ettha te vattatī vaso"ti 3-
  ādīsu ākāsaloko "eko loko sabbe sattā āhāraṭṭhitikā, dve lokā
  nāmañca, rūpañca tayo lokā tisso vedanā, cattāro āhārā, pañca lokā
  pañcupādānakkhandhā, cha lokā cha ajjhattikāni āyatanāni, satta lokā satta
  viññāṇaṭṭhitiyo, aṭṭha lokā aṭṭha lokadhammā, nava lokā nava sattāvāsā,

  *  *  *  *  *  *
  Footnote: 1 ka. asippajīviādibhave 2 Maṃū. 12/283/244, MaṂa. 13/339/321
  3 Maṃū. 12/503/445
-------------------------------------------------
[page 219]
  Dasa lokā dasāyatanāni, dvādasa lokā dvādasāyatanāni, aṭṭhārasa lokā
  aṭṭhārasa dhātuyo"tiādīsu 1- saṅkhāraloko. "sassato Loko, asassato loko"ti
  ādīsu 2- sattaloko vutto. Idhāpi sattaloko veditabbo.
     Tattha lokīyati vicittākārato dissatīti cakkavāḷasaṅkhāto loko okāsaloko,
  saṅkhāro lujjati palujjatīti loko, lokīyati ettha puññapāpaṁ tabbipāko cāti
  sattaloko. Tesu bhagavā mahākaruṇāya anukampamāno saṁsāradukkhato mocetukāmo
  sattalokaṁ olokesi. Katamassa pana sattāhassa accayena olokesi? paṭhamassa
  sattāhassa. Bhagavā hi pallaṅkasattāhassa pariyosāne pacchimayāmāvasāne "yadā have
  pātubhavanti dhammā .pe. Sūriyova obhāsayamantalikkhan"ti 3- imaṁ ariyamaggānubhāvadīpakaṁ
  udānaṁ udānetvā "ahaṁ tāva evaṁ suduttaraṁ saṁsāramahoghaṁ imāya
  dhammanāvāya samuttaritvā nibbānapāre ṭhito, handa dāni lokampi tāressāmi,
  kīdiso nu kho loko"ti lokaṁ volokesi. Taṁ sandhāya vuttaṁ "atha kho bhagavā
  tassa sattāhassa accayena tamhā samādhimhā vuṭṭhahitvā buddhacakkhunā lokaṁ
  volokesī"ti
     tattha volokesīti vividhehi ākārehi passi, hatthatale ṭhapitāamalakaṁ viya
  attano ñāṇena paccakkhaṁ akāsi. Anekehi santāpehītiādi volokitākāradassanaṁ.
  Anekehi santāpehīti anekehi dukkhehi. Dukkhaṁ hi santāpanapīḷanaṭṭhena santāpoti
  vuccati. Yathāha "dukkhassa pīḷanaṭṭho saṅkhataṭṭho santāpaṭṭho vipariṇāmaṭṭho"ti. 4-
  Tañca dukkhaṁ dukkhādivasena ceva jātiādivasena ca anekappakāraṁ. Tena vuttaṁ
  "anekehi santāpehī"ti anekehi dukkhehi santappamāne pīḷiyamāne bādhiyamāne.

  *  *  *  *  *  *
  Footnote: 1 khu.paṭi. 31/112/126
  2 dī.Sī. 9/421/184, Maṃū. 12/269/230 MaṂa. 13/122/97
  3 viṃahā. 4/3/3, khu.u. 25/3/96, abhi.ka. 37/321/162
  4 khu.paṭi. 31/17/21,8/318
-------------------------------------------------
[page 220]
  Pariḷāhehīti paridāhehi. Pariḍayhamāneti indhanaṁ viya agginā samantato ḍayhamāne.
  Rāgajehīti rāgasambhavehi. Esa nayo sesesupi. Rāgādayo hi yasmiṁ santāne
  uppajanti, taṁ niddahantā viya vibādhenti, tena vuttaṁ "tayome bhikkhave aggī,
  rāgaggi, dosaggi, mohaggī"ti. 1- Yato te cittaṁ kāyañca kilesentīti kilesāti
  vuccanti. Ettha ca pariḍayhamāneti etena bhagavā rāgādikilesānaṁ pavattidukkhataṁ,
  tena ca sattānaṁ abhibhūtataṁ dassesi. Santappamāneti iminā pana tesaṁ
  kālantaradukkhataṁ, tena nirantaropaddavatañca dassesi.
     Bhagavā hi bodhirukkhamūle aparājitapallaṅke nisinno paṭhamayāme pubbenivāsaṁ
  anussaritvā majjhimayāme dibbacakkhuṁ visodhetvā pacchimayāme paṭiccasamuppāde
  ñāṇaṁ otāretvā kilesamūlakaṁ vaṭṭadukkhaṁ abhiññāya saṅkhāre pariggahetvā sammasanto
  anukkamena vipassanaṁ vaḍḍhetvā ariyamaggādhigamena sayaṁ vigataviddhastakileso
  abhisambuddho hutvā paccavekkhaṇānantaraṁ anavasesānaṁ kilesānaṁ pahīnattā attano
  vaṭṭadukkhassa parikkhīṇabhāvadīpakaṁ sabbabuddhānaṁ avijahitaṁ "anekajātisaṁsāran"ti 2-
  udānaṁ udānetvā teneva pallaṅkena sattāhaṁ vimuttisukhaṁ paṭisaṁvedī
  nisinno sattamāya rattiyā tīsu yāmesu vuttanayena tīṇi udānāni udānetvā
  tatiyaudānānantaraṁ buddhacakkhunā lokaṁ volokento sakalamidaṁ sattānaṁ vaṭṭadukkhaṁ
  kilesamūlakaṁ, kilesā nāmete pavattidukkhā āyatimpi dukkhahetubhūtā, tehi ime
  sattā santappanti pariḍayhanti cā"ti passi. Tena vuttaṁ "addasā kho bhagavā
  .pe. Mohajehipī"ti.
     Etamatthaṁ viditvāti etaṁ lokassa yathāvuttasantāpapariḷāhehi abhibhuyyamānataṁ
  sabbākārato viditvā. Imaṁ udānanti imaṁ sabbasantāpapariḷāhato
  parinibbānavibhāvanaṁ mahāudānaṁ udānesi.

  *  *  *  *  *  *
  Footnote: 1 khu.iti. 25/93/311 2 khuḍha. 25/153/44
-------------------------------------------------
[page 221]
     Tattha ayaṁ loko santāpajātoti ayaṁ sabbopi loko jarārogamaraṇehi
  ceva nānāvidhabyasanehi ca kilesapariyuṭṭhānehi ca jātasantāpo,
  uppannakāyikacetasikadukkhābhibhavoti attho. Phassaparetoti tato eva anekehi
  dukkhasamphassehi parihato upadduto. Atha vā phassaparetoti sukhādisaṅkhātānaṁ tissannaṁ
  dukkhatānaṁ paccayabhūtehi chahi phassehi abhibhūto, tato tato dvārato tasmiṁ tasmiṁ
  ārammaṇe pavattivasena upassaṭṭho. Rogaṁ vadati attatoti phassapaccayā uppajjamānaṁ
  vedanāsaṅkhātaṁ rogaṁ dukkhaṁ, khandhapañcakameva vā yathābhūtaṁ ajānanto "ahan"ti
  saññāya diṭṭhiggāhavasena "ahaṁ sukhito dukkhito"ti attato vadati. "attano"tipi
  Paṭhanti. Tassattho:- svāyaṁ 1- loko kenaci dukkhadhammena phuṭṭho abhāvitattāya
  adhivāsetuṁ asakkonto "aho dukkhaṁ, īdisaṁ dukkhaṁ mayhaṁ attanopi mā
  hotū"tiādinā vippalapanto kevalaṁ attano rogaṁ vadati, tassa pana pahānāya
  na paṭipajjatīti adhippāyo. Atha vā taṁ yathāvuttaṁ dukkhaṁ yathābhūtaṁ ajānanto
  taṇhāgāhavasena "maman"ti saññāya attato vadati, "mama idan"ti vācaṁ
  nicchāreti.
     Yena yena hi maññatīti evamimaṁ rogabhūtaṁ khandhapañcakaṁ attato attano
  vā vadanto loko yena yena rūpavedanādinā kāraṇabhūtena, yena vā sassatādinā
  pakārena diṭṭhimānataṇhāmaññanāhi maññati. Tato taṁ hoti aññathāti tato
  attanā parikappitākārato taṁ maññanāya vatthubhūtaṁ khandhapañcakaṁ aññathā
  anattānattaniyameva ca hoti, vase vattetuṁ asakkuṇeyyatāya ahaṅkāramamaṅkārattaṁ
  na nipphādetīti attho. Atha vā tatoti tasmā maññanāmattabhāvato taṁ khandhapañcakaṁ
  niccādivasena maññitaṁ aññathā aniccādisabhāvameva hoti. Na hi maññanā
  bhāvaññathattaṁ vā lakkhaṇaññathattaṁ vā kātuṁ sakkoti. Aññathābhāvī.

  *  *  *  *  *  *
  Footnote: 1 chaṂa. yvāyaṁ
-------------------------------------------------
[page 222]
     Aññathābhāvī bhavasattoti asambhave vaḍḍhiyaṁ hitasukhe satto laggo sattaloko
  maññanāya yathāruci cintiyamānopi viparītapaṭipattiyā tato aññathābhāvī ahitadukkhabhāvī
  vighātaṁyeva pāpuṇāti. Bhavamevābhinandatīti evaṁ santepi taṁ maññanāparippitaṁ
  avijjamānaṁ bhavaṁ vuḍḍhiṁ abhinandati eva abhikaṅkhati eva. Athavā aññathābhāvīti
  "nicco me attā"tiādinā maññanāya parikappitākārato sayaṁ aññathābhāvī
  samāno anicco addhuvoti attho. Bhavasattoti kāmādibhavesu bhavataṇhāya satto
  laggo gadhito. 1- Bhavamevābhinandatīti aniccādisabhāvaṁ bhavameva niccādivasena
  parāmasitvā, tattha vā adhimuttisaññaṁ taṇhādiṭṭhādinandanāya 2- abhinandati, na
  tattha nibbindati. Yadabhinandati taṁ bhayanti yaṁ vuḍḍhisaṅkhātaṁ bhavaṁ kāmādibhavaṁ vā
  abhinandati, taṁ aniccādivipariṇāmasabhāvattā anekabyanānudhattā ca bhavahetubhāvato
  ativiya bhayānakaṭṭhena bhayaṁ. Yassa bhāyatīti yato jarāmaraṇādito bhāyati, taṁ
  jarāmaraṇādidukkhādhiṭṭhānabhāvato dukkhadukkhabhāvato ca dukkhaṁ. Atha vā yassa bhāyatīti
  bhavābhinandanena yassa visayassa bhāyati, so ucchedasaṅkhāto vibhavo, tato
  bhāyanañca dukkhavatthubhāvato jātiādidukkhassa anativattanato ca dukkhaṁ dukkhasabhāvamevāti
  attho. Atha vā yassa bhāyati taṁ dukkhanti yassa aniccādikassa bhāyataṁ taṁ nissaraṇaṁ
  ajānanto, taṁ bhayaṁ tassa dukkhaṁ hoti, dukkhaṁ āvahatīti attho.
     Ettakena vaṭṭaṁ dassetvā idāni vivaṭṭaṁ dassetuṁ "bhavavippahānāya
  kho panidaṁ brahmacariyaṁ vussatī"ti āha. Tattha bhavavippahānāyāti kāmādibhavassa
  pajahanatthāya. Khoti avadhāraṇe, panāti padapūraṇe nipāto idanti āsannapaccakkhavacanaṁ.
  Brahmacariyanti maggabrahamcariyaṁ. Vussatīti pūressati idaṁ vuttaṁ
  hoti:- ekanteneva kāmādibhavassa samudayappahānena asavasesapajahanatthāya idaṁ

  *  *  *  *  *  *
  Footnote: 1 Sī. gathito 2 ka. taṇhādiṭṭhibhavanandanāhi
-------------------------------------------------
[page 223]
  Mayā satasahassakappādhikāni cattāri asaṅkhyeyyāni atidukkarāni ācaritvā 1-
  pāramiyo pūretvā bodhimaṇḍe tiṇṇaṁ mārānaṁ matthakaṁ madditvā adhigataṁ
  sīlādikhandhattayasaṅgataṁ aṭṭhaṅgikamaggabrahmacariyaṁ cariyati bhāviyatīti.
     Evaṁ ariyamaggassa ekaṁseneva niyyānikabhāvaṁ dassetvā idāni aññamaggassa
  tadabhāvaṁ dassento "ye hi kecītiādimāha. Tattha yeti aniyamaniddeso.
  Hīti nipātamattaṁ. Kecītī ekacce padadvayenāpi tathāvādino diṭṭhigatike
  aniyamato pariyādiyati. Samaṇāti pabbajjūpagamanamattena samaṇā, na samitapāpā.
  Brāhmaṇāti jātimattena brāhmaṇā, na bāhitapāpā. Vāsaddo vikappattho.
  Bhavena bhavassa vippamokkhamāhaṁsūti ekacce kāmabhavena rūpabhavena vā sabbabhavato
  vimuttiṁ saṁsārasuddhiṁ kathayiṁsu.
     Ke panevaṁ vadantīti? diṭṭhadhammanibbānavādino. Tesu hi keci "uḷārehi
  Pañcahi kāmaguṇehi samappito 2- attā diṭṭheva dhamme paramaṁ nibbutiṁ patto
  hotī"ti vadanti. Keci "rūpāvacarajjhānesu paṭhamajjhānasamaṅgī .pe. Keci
  "dutiyatatiyacatutthajjhānasamaṅgī attā diṭṭheva dhamme paramaṁ nibbutiṁ patto
  hotī"ti vadanti. Yathāha:-
            "idha bhikkhave ekacco samaṇo vā brāhmaṇo vā evaṁvādī
         hoti evaṁdiṭṭhi `yato kho bho ayaṁ attā pañcahi kāmaguṇehi
         samappito'ti 3- vitthāro.
     Te pana yasmā yāvadatthaṁ pītattā suhitāya jalūkāya viya ruhirapipāsā
  kāmādisukhehi samappitassa tassa attano kāmesanādayo na bhavissanti, tadabhāve

  *  *  *  *  *  *
  Footnote: 1 Sī.,ka. ācaratā 2 Sī. santappito
  3 dī.Sī. 9/94/36
-------------------------------------------------
[page 224]
  Ca bhavassa abhāvoyeva, yasmiṁ yasmiñca bhave ṭhitassa ayaṁ nayo labbhati, tena
  tena bhavena sabbabhavato vimutti hotīti vadanti, tasmā "bhavassa vippamokkhamāhaṁsū"ti
  vuttā, yesañca "ettakaṁ nāma kālaṁ saṁsaritvā bālā ca paṇḍitā
  ca pariyosānabhave ṭhatvā saṁsārato vimuccantī"ti laddhi, tepi bhavena bhavassa
  vippamokkhaṁ vadanti nāMa. Vuttañhetaṁ:-
            "cullāsīti 1- mahākappino satasahassāni yāni bāle ca
         paṇḍite ca sandhāvitvā saṁsaritvā dukkhassantaṁ karissantī"ti. 2-
       Atha vā bhavenāti bhavadiṭṭhiyā. Bhavati sassataṁ tiṭṭhatīti pavattanato sassatadiṭṭhi
  bhavadiṭṭhīti vuccati. Bhavadiṭṭhi evettha uttarapadalopavasena 3- bhavataṇhātiādīsu
  viya bhavoti vuttā. Bhavadiṭṭhivasena ca ekacce bhavavisesaṁyeva kilesānaṁ vūpasantavuttiyā
  āyuno ca dīghāvāsatāya 4- niccādisabhāvaṁ bhavavimokkhaṁ maññanti, seyyathāpi bako
  brahmā "idaṁ niccaṁ, idaṁ dhuvaṁ, idaṁ sassataṁ, idaṁ avipariṇāmadhamman"ti 5-
  avoca. Tesameva viparītaggāhīnaṁ anissaraṇe nissaraṇadiṭṭhīnaṁ kuto bhavavimokkho.
  Tenāha bhagavā "sabbe te `avippamuttā bhavasmā'ti vadāmī"ti.
     Vibhavenāti ucchedena. Bhavassa nissaraṇamāhaṁsūti sabbabhavato niggamanaṁ
  nikkhantiṁ saṁsārasuddhiṁ vadiṁsu. Te hi "bhavena bhavassa vippamokkho"ti vadantānaṁ
  vādaṁ ananujānantā bhavūpacchedena nissaraṇaṁ paṭijāniṁsu. Vibhavenāti vā
  ucchedadiṭṭhiyā. Vibhavati vinassati ucchijjati attā ca loko cāti pavattanato
  ucchedadiṭṭhi vuttanayena "vibhavo"ti vuccati. Ucchedadiṭṭhivasena hi sattā

  *  *  *  *  *  *
  Footnote: 1 ka. cūḷāsīti 2 dī.Sī. 9/168/54
  3 chaṂa.... lopena 4 Sī.,Ma. dīghatamatāya
  5 Maṃū. 12/501/442
-------------------------------------------------
[page 225]
  Adhimuccitvā tattha tattha uppannā ucchijjanti, sā eva saṁsārasuddhīti
  ucchedavādino. Vuttañhetaṁ:-
            "yato kho bho ayaṁ attā rūpī cātumahābhūtiko .pe.
         Nevasaññānāsaññāyatanaṁ upasampajja viharati, ettāvatā kho bho
         ayaṁ attā sammā samucchinno hotī"ti. 1-
     Tathā:-
            "natthi mahārāja dinnaṁ, natthi yiṭṭhaṁ, natthi hutaṁ, .pe.
         Bāle ca paṇḍite ca 2- kāyassa bhedā ucchijjanti vinassanti na
         honti paraṁmaraṇā"ti 3- ca.
     Tesampi evaṁ viparītagāhīnaṁ kuto bhavanissaraṇaṁ. Tenāha bhagavā "sabbe
  te `anissaṭā bhavasmā'ti vadāmī"ti na hi ariyamaggabhāvanāya anavasesakilesaṁ
  asamugghātetvā kadācipi bhavato nissaraṇavimutti sambhavati tathā hi tesaṁ
  samaṇabrāhmaṇānaṁ yathābhūtāvabodhābhāvato "atthi natthī"ti antadvayanipatitānaṁ
  taṇhādiṭṭhivasena samparitasitavipphanditamattaṁ, yato te diṭṭhigatikā pavattihetūsupi
  sammūḷhā sakkāyabhūmiyaṁ sunikhāte viparītadassanatthambhe taṇhābandhanena baddhā
  gaddūlabandhanā viya sā na vijahanti bandhanaṭṭhānaṁ, kuto nesaṁ vimokkho.
      Ye pana catusaccavibhāvanena pavattiādīsu asammohato taṁ antadvayaṁ
  anupagamma majjhimaṁ paṭipadaṁ samāruḷhā, tesaṁyeva bhavavippamokkho nissaraṇañcāti
  dassento satthā "upadhiṁ hī"tiādimāha. Tattha upadhinti khandhādiupadhiṁ. Hīti
  nipātamattaṁ. Paṭiccāti nissāya, paccayaṁ katvā. Dukkhanti jātiādidukkhaṁ. Kiṁ
  vuttaṁ hoti? yatthime diṭṭhagatikā vimokkhasaññino, tattha

  *  *  *  *  *  *
  Footnote: 1 dī.Sī. 9/85/33 2 ka. bālā ca paṇḍitā ca 3 dī.Sī. 9/171/55
-------------------------------------------------
[page 226]
  Khandhakilesābhisaṅkhārūpadhayo adhigatā, kuto tattha dukkhanissaraṇaṁ. Yatra hi kilesā,
  tatrābhisaṅkhārasambhavato bhavappabandhassa avicchedoyevāti vaṭṭadukkhassa anivatti.
  Tena vuttaṁ "upadhiṁ hi paṭicca dukkhamidaṁ sambhotī"ti.
     Idāni yaṁ paramatthato dukkhassa nissaraṇaṁ, taṁ dassetuṁ "sabbupādānakkhayā natthi
  dukkhassa sambhavo"ti vuttaṁ. Tattha sabbupādānakkhayāti kāmupādānaṁ diṭṭhupādānaṁ
  sīlabbatupādānaṁ attavādupādānanti sabbesaṁ imesaṁ catunnampi upādānānaṁ
  ariyamaggādhigamena anavasesappahānato. Tattha diṭṭhupādānaṁ sīlabbatupādānaṁ
  attavādupādānanti imāni tīṇi upādānāni sotāpattimaggena khīyanti,
  anuppattidhammataṁ āpajjanti. Kāmupādānaṁ apāyagamanīyaṁ paṭhamena, kāmarāgabhūtaṁ
  bahalaṁ dutiyena, sukhumaṁ tatiyena, rūparāgārūparāgappahānaṁ catutthenāti catūhipi
  maggehi khīyati, anuppattidhammataṁ āpajjatīti veditabbaṁ. Natthi dukkhassa sambhavoti
  evaṁ sabbaso upādānakkhayā tadekaṭṭhatāya sabbassapi kilesagahaṇassa 1-
  anuppādanato appamattakassapi vaṭṭadukkhassa sambhavo pātubhāvo natthi.
     Evaṁ bhagavā hetunā saddhiṁ pavattiṁ nivattiñca dassetvā "imaṁ nayaṁ
  ajānanto ayaṁ sattaloko vaṭṭatopi sīlaṁ na ukkhipatī"ti dassento "lokamimaṁ
  passā"tiādimāha. Tattha lokamimaṁ passāti attano buddhacakkhunā paccakkhato
  visayabhāvassa upagatattā "lokamimaṁ passā"ti bhagavā dassanakiriyāya niyojento
  attānamevālapati. Puthūti bahū, visuṁ visuṁ vā. Avijjāya paretāti "dukkhe
  aññāṇan"tiādinā 2- nayena vuttāya catusaccapaṭicchādikāya avijjāya abhibhūtā.
  Bhūtāti kammakilesehi jātā nibbattā. Bhūtaratāti bhūtesu
  mātāpituputtadārādisaññāya aññasattesu taṇhāya ratā, bhūte vā khandhapañcake

  *  *  *  *  *  *
  Footnote: 1 Sī.,ka. kilesagahanassa 2 abhi. saṅ. 34/1106/259, abhi.vi. 35/226/161
-------------------------------------------------
[page 227]
  Aniccāsubhadukkhānattasabhāve taṁsabhāvānavabodhato itthipurisādiparikappavasena
  niccādivasena attattaniyagāhavasena ca abhiratā. Bhavā aparimuttāti yathāvuttena
  taṇhādiṭṭhigāhena bhavato saṁsārato na parimattā.
     Ettha ca "lokamiman"ti paṭhamaṁ tāva sakalampi sattanikāyaṁ sāmaññato
  ekattaṁ upanento ekavacanena anodhiso gahaṇaṁ dīpetvā "svāyaṁ loko
  bhavayonigatiṭhitisattāvāsādivasena ceva tatthāpi taṁtaṁsattanikāyādivasena ca
  anekabhedabhinno paccekaṁ mayā volokito"ti attano buddhacakkhuñāṇānubhāvaṁ
  pakāsento satthā puna vacanabhedaṁ katvā bahuvacanena odhiso gahaṇaṁ dīpeti
  "puthū avijjāya paretā bhūtā"tiādinā. Evañca katvā "lokamiman"ti upayogavacanaṁ
  katvā "avijjāya paretā"tiādinā paccattabahuvacananiddesopi aviruddho hoti
  bhinnavākyattā. Keci pana ekavākyatādhippāyena "avijjāya paresaṁ bhūtaṁ bhūtarataṁ
  bhavā aparimuttan"ti vadanti, 1- vibhattibhedavāseneva pana purāṇapāṭho.
     Idāni yena upāyena bhavavippamokkho hoti, taṁ sabbaṁ titthiyānaṁ
  avisayabhūtaṁ buddhagocaraṁ vipassanāvīthiṁ dassento "ye hi kecī"tiādimāha.
  Tattha ye hi keci bhavāti kāmabhavādisaññībhavādiekavokārabhavādivibhāgena
  nānābhedabhinnā sātavanto vā asātavanto vā 2- dīghāyukā vā ittaralakkhaṇā vā
  ye hi keci bhavā. Sabbadhītī uddhaṁ adho tiriyanti ādivibhāgena sabbattha.
  Sabbatthatāyāti saggāpāyamanussādivibhāgena. 3- Sabbe tetiādīsu sabbepi te
  bhavā rūpavedanādidhammā hutvā abhāvaṭṭhena aniccā, udayabbayapaṭipīḷitattā
  dukkhā, jarāya maraṇena cāti dvidhā vipariṇāmetabbatāya vipariṇāmadhammā.
  Itisaddo ādyattho pakārattho vā. Tena anattalakkhaṇampi saṅgahetvā

  *  *  *  *  *  *
  Footnote: 1 chaṂa. paṭhanti 2 Sī.,ka. sātavantasammatā sārabhinnā sātarahitā
  3 ka....sabbabhāvena
-------------------------------------------------
[page 228]
  Avasavattanaṭṭhena anattā, vipariṇāmadhammatāya vā avasavattanaṭṭhena anattāti
  vuttā.
     Evaṁ lakkhaṇattayasampaṭivijjhanākārena etaṁ bhavasaṅkhātaṁ khandhapañcakaṁ
  yathābhūtaṁ aviparītaṁ sammappaññāya sammā ñāyena vipassanāsahitāya maggapaññāya
  passato pariññābhisamayādivasena paṭivijjhato "bhavo nicco"ti ādinayappavattā
  bhavesu taṇhā pahīyati, aggamaggappattisamakālameva anavasesaṁ nirujjhati,
  ucchedadiṭṭhiyā sabbaso pahīnattā vibhavaṁ vicchedaṁ nābhinandati na pattheti.
  Evaṁbhūtassa tassa yā kāmataṇhādivasena aṭṭhasatabhedā avatthādivibhāgena
  anantabhedā ca, tāsaṁ sabbaso sabbappakārena taṇhānaṁ khayā pahānā,
  tadekaṭṭhatāya sabbassāpi saṅkilesapakkhassa asesaṁ nissesaṁ virāgena ariyasaggena
  yo anuppādanirodho, taṁ nibbānanti
     evaṁ taṇhāya pahānamukhena saupādisesanibbānaṁ dassetvā idāni
  anupādisesanibbānaṁ dassento "tassa nibbutassā"tiādimāha.
     Tassattho:- yo so sabbaso taṇhānaṁ khayā kilesaparinibbānena
  nibbuto vuttanayena bhinnakileso khīṇāsavabhikkhu, tassa nibbutassa bhikkhuno
  anupādā upādānābhāvato kilesābhisaṅkhāramārānaṁ vā aggahaṇato punabbhavo
  na hoti, āyatiṁ paṭisandhivasena uppattibhavo 1- natthi. Evaṁbhūtena ca tena
  abhibhūto māro, ariyamaggakkhaṇe kilesamāro abhisaṅkhāramāro devaputtamāro ca
  carimakacittakkhaṇe khandhamāro maccumāro cāti pañcavidho māro abhibhūto parājito,
  puna sīsaṁ ukkhipituṁ appadānena nibbisevano kato, yato tena vijito saṅgāmo
  mārehi tattha tattha pavattito, evaṁ vijitasaṅgāmo pana iṭṭhādīsu sabbesu

  *  *  *  *  *  *
  Footnote: 1 chaṂa. upapattibhavo
-------------------------------------------------
[page 229]
  Vikārabhāvena tādilakkhaṇappattiyā tādī arahā sabbabhavāni yathāvuttabhede
  sabbepi bhave upaccagā samatikkanto, yattha katthaci saṅkhaṁ na upeti, aññadatthu
  anupādāno viya jātavedo parinibbānato uddhaṁ apaññattikova hotīti. Iti
  bhagavā imaṁ mahāudānaṁ anupādisesāya nibbānadhātuyā kūṭaṁ gahetvā niṭṭhapesi.
                        Dasamasuttavaṇṇanā niṭṭhitā.
                       Niṭṭhitā ca nandavaggavaṇṇanā.
                          ---------------
-------------------------------------------------
[page 230]
                            4. Meghiyavagga
                          1. Meghiyasuttavaṇṇanā
     [31] Meghiyavaggassa paṭhame cālikāyanti evaṁnāmake nagare. Tassa kira
  nagarassa dvāraṭṭhānaṁ muñcitvā samantato calapaṅkaṁ hoti, taṁ calapaṅkaṁ nissāya
  ṭhitattā olokentānaṁ calamānaṁ viya upaṭṭhāti, tasmā "cālikā"ti vuccati.
  Cālike pabbateti tassa nagarassa avidūre eko pabbato, sopi sabbasetattā
  kāḷapakkhauposathadivase olokentānaṁ calamāno viya upaṭṭhāti, tasmā
  "cālikapabbato"ti saṅkhyaṁ gato. Tattha bhagavato mahantaṁ vihāraṁ kārayiṁsu, bhagavā
  tadā taṁ nagaraṁ gocaragāmaṁ katvā tasmiṁ cālikapabbatamahāvihāre viharati. Tena
  vuttaṁ "cālikāyaṁ viharati cālike pabbate"ti. Meghiyoti tassa therassa nāmaṁ.
  Upaṭṭhāko hotīti paricārako hoti. Bhagavato hi paṭhamabodhiyaṁ upaṭṭhākā
  anibaddhā ahesuṁ, ekadā nāgasamālo, ekadā nāgito, ekadā upavāno,
  ekadā sunakkhatto, ekadā cundo samaṇuddeso, ekadā sāgato, ekadā
  meghiyo. Tadāpi meghiyattherova upaṭṭhāko. Tenāha "tena kho pana samayena
  āyasmā meghiyo bhagavato upaṭṭhāko hotī"ti.
     Jantugāmanti evaṁnāmakaṁ tasseva vihārassa aparaṁ gocaragāmaṁ. "jattugāman"tipi
  Pāṭho. Kimikāḷāyāti kāḷakimīnaṁ bahulatāya "kimikāḷā"ti laddhanāmāya nadiyā.
  Jaṅghāvihāranti ciranisajjāya jaṅghāsu uppannakilamathavinodanatthaṁ vicaraṇaṁ.
  Pāsādikanti aviraḷarukkhatāya siniddhapattāya ca passantānaṁ pasādamāvahatīti
  pāsādikaṁ. Sandacchāyatāya 1- manuññabhūmibhāgatāya ca manuññaṁ. Anto paviṭṭhānaṁ

  *  *  *  *  *  *
  Footnote: 1 Ma. santacchāyatāya
-------------------------------------------------
[page 231]
  Pītisomanassajanaṭṭhena cittaṁ rametīti ramaṇīyaṁ. Alanti pariyattaṁ, yuttantipi attho.
  Padhānatthikassāti yogena 1- bhāvanāya atthikassa. Padhānāyāti samaṇadhammakaraṇāya.
  Āgaccheyyāhanti āgaccheyyaṁ ahaṁ. Therena kira pubbe taṁ ṭhānaṁ anupaṭipāṭiyā
  pañca jātisatāni raññā eva satā anubhūtaṁ uyyānaṁ ahosi, tenassa
  diṭṭhamatteyeva tattha viharituṁ cittaṁ nami. Āgamehi tāvāti satthā therassa vacanaṁ
  sutvā upadhārento "tāvassa ñāṇaṁ paripākaṁ gatan"ti ñatvā paṭikkhipanto
  evamāha. Ekakamhi tāvāti idaṁ panassa "evaṁ ayaṁ gantvāpi kamme
  anipphajjamāne nirāsaṅko hutvā pemavasena puna āgacchissatī"ti
  cittamaddavajananatthaṁ āha. Yāva aññopi koci bhikkhu āgacchatīti añño koci
  bhikkhu mama santikaṁ yāva āgacchati tāva āgamehīti attho. "koci Bhikkhu
  dissatī"tipi pāṭho. "āgacchatū"tipi Paṭhanti, tathā "dissatū"ti.
     Natthi kiñci uttari karaṇīyanti catūsu saccesu catūhi maggehi pariññādīnaṁ
  soḷasannaṁ kiccānaṁ katattā, abhisambodhiyā vā adhigatattā tato aññaṁ uttari
  karaṇīyaṁ nāma natthi. Natthi katassa vā paticayoti katassa vā puna paticayopi
  natthi. Na hi bhāvitamaggo puna bhāvīyati, pahīnakilesānaṁ vā puna pahānena kiccaṁ
  atthi. Atthi katassa paticayoti mayhaṁ santāne nipphāditassa sīlādidhammassa
  ariyamaggassa anadhigatattā tadatthaṁ puna vaḍḍhanasaṅkhāto paticayo atthi,
  icchitabboti attho. Padhānanti kho meghiya vadamānaṁ kinti vadeyyāmāti
  "samaṇadhammaṁ karomī"ti taṁ vadamānaṁ mayaṁ aññaṁ kiṁ nāma vadeyyāMa.
     Divāvihāraṁ nisīdīti divāvihāratthāya nisīdi. Nisinno ca yasmiṁ
  maṅgalasilāpaṭe pubbe anupaṭipāṭiyā pañca jātisatāni rājā hutvā uyyānakīḷaṁ

  *  *  *  *  *  *
  Footnote: 1 Sī. janaviyogena
-------------------------------------------------
[page 232]
  Kīḷanto vividhanāṭakaparivāro nisinnapubbo, tasmiṁyeva ṭhāne nisīdi. Athassa
  nisinnakālato paṭṭhāya samaṇabhāvo vigato 1- viya ahosi, rājavesaṁ gahetvā
  nāṭakaparivāraparivuto setacchattassa heṭṭhā mahārahe pallaṅke nisinno viya
  jāto. Athassa taṁ sampattiṁ assādayato kāmavitakko udapādi. So tasmiṁyeva
  khaṇe sahoḍḍhaṁ 2- gahite dve core ānetvā purato ṭhapite viya addasa.
  Tesu ekassa vadhaṁ āṇāpanavasena byāpādavitakko uppajji, ekassa bandhanaṁ
  āṇāpanavasena vihiṁsāvitakko, evaṁ so latājālena rukkho viya madhumakkhikāhi
  madhughātako viya ca akusalavitakkehi parikkhitto samparikiṇṇo ahosi. Taṁ sandhāya
  "atha kho āyasmato meghiyassā"tiādi vuttaṁ.
     Acchariyaṁ vata bhoti garahaṇacchariyaṁ nāma kiretaṁ yathā āyasmā ānando
  bhagavato valiyagattaṁ disvā avoca "acchariyaṁ bhante abbhutaṁ bhante"ti. 3- Apare
  pana "tasmiṁ samaye pupphaphalapallavādīsu lobhavasena kāmavitakko, kharassarānaṁ
  pakkhiādīnaṁ saddassavanena byāpādavitakko, leḍḍuādīhi tesaṁ paṭibāhanādhippāyena 4-
  vihiṁsāvitakko, "idhevāhaṁ vaseyyan"ti tattha sāpekkhatāvasena
  kāmavitakko, vanacarake tattha disvā tesu cittadubbhanena byāpādavitakko,
  tesaṁ viheṭhanādhippāyena vihiṁsāvitakko tassa uppajjī"tipi vadanti. Yathā vā
  tathā vā tassa micchāvitakkuppattiyeva acchariyakāraṇaṁ. Anvāsattāti anulaggā
  vokiṇṇā. Attani garumhi ca ekattepi bahuvacanaṁ dissati. "anusanto"tipi 5-
  Pāṭho.
     Yena bhagavā tenupasaṅkamīti micchāvitakkehi samparikiṇṇo kammaṭṭhānasappāyaṁ
  kātuṁ asakkonto "idaṁ vata 6- disvā dīghadassī bhagavā paṭisedhesī"ti sallakkhetvā

  *  *  *  *  *  *
  Footnote: 1 Sī. antarahito, ka. rahito 2 Sī. sabhaṇḍaṁ, Ma. sahotthe, ka. sahodhaṁ
  3 saṁṃahā. 19/511/191 4 Sī. viheṭhanādhippāyena 5 Sī.,ka. anvāsattotipi
  6 Ma. imamatthaṁ
-------------------------------------------------
[page 233]
  "idaṁ Kāraṇaṁ dasabalassa ārocessāmī"ti nisinnāsanato vuṭṭhāya yena bhagavā
  tenupasaṅkami. Upasaṅkamitvā ca "idha mayhaṁ bhante"tiādinā attano pavattiṁ
  ārocesi.
     Tattha yebhuyyenāti bahulaṁ abhikkhaṇaṁ. Pāpakāti lāmakā. Akusalāti
  akosallasambhūtā. Duggatisampāpanaṭṭhena vā pāpakā, kusalapaṭipakkhatāya akusalā.
  Vitakketi ūhati ārammaṇaṁ cittaṁ abhiniropetīti vitakko, kāmasahagato vitakko
  kāmavitakko, kilesakāmasampayutto vatthukāmārammaṇo vitakkoti attho.
  Byāpādasahagato vitakko byāpādavitakko. Vihiṁsāsahagato vitakko vihiṁsāvitakko.
  Tesu kāmānaṁ abhinandanavasena pavatto nekkhammapaṭipakkho kāmavitakko, "ime
  sattā haññantu vā vinassantu vā mā vā ahesun"ti sattesu sampadussanavasena
  pavatto mettāpaṭipakkho byāpādavitakko, pāṇileḍḍudaṇḍādīhi sattānaṁ
  viheṭhetukāmatāvasena pavatto karuṇāpaṭipakkho vihiṁsāvitakko.
     Kasmā panassa bhagavā tattha gamanaṁ anujāni? "ananuññātopi cāyaṁ maṁ
  Ohāya gacchissateva, `paricārakāmatāya maññe bhagavā gantuṁ na detī'ti cassa
  siyā aññathattaṁ, tadassa dīgharattaṁ ahitāya dukkhāya saṁvatteyyā"ti anujāni.
    Evaṁ tasmiṁ attano pavattiṁ ārocetvā nisinne athassa bhagavā sappāyaṁ
  dhammaṁ desento "aparipakkāya meghiya cetovimuttiyātiādimāha. Tattha paripakkāyāti
  paripākaṁ appattāya. Cetovimuttiyāti kilesehi cetaso vimuttiyā. Pubbabhāge hi
  tadaṅgavasena ceva vikkhambhanavasena ca kilesehi cetaso vimutti hoti, aparabhāge
  samucchedavasena ceva paṭippassaddhivasena ca. Sāyaṁ vimutti heṭṭhā vitthārato
  kathitāva, tasmā tattha vuttanayena veditabbā. Tattha vimuttiparipācanīyehi dhammehi
  āsaye paripācite pabodhite vipassanāya maggagabbhaṁ gaṇhantiyā paripākaṁ
  gacchantiyā cetovimutti paripakkā nāma hoti, tadabhāve aparipakkā.
-------------------------------------------------
[page 234]
     Katame pana vimuttiparipācanīyā dhammā? saddhindriyādīnaṁ visuddhikaraṇavasena
  paṇṇarasa dhammā veditabbā.
     Vuttañhetaṁ:-
            "assaddhe puggale parivajjayato, saddhe puggale sevato
         bhajato payirupāsato, pasādanīye suttante paccavekkhato imehi tīhi
         ākārehi saddhindriyaṁ visujjhati.
            Kusīte puggale parivajjayato, āraddhavīriye puggale sevato
         bhajato payirupāsato, sammappadhāne paccavekkhato imehi tīhi ākārehi
         vīriyindriyaṁ visujjhati.
            Muṭṭhassatī puggale parivajjayato, upaṭṭhitassatī puggale
         sevato bhajato payirupāsato, satipaṭṭhāne paccavekkhato imehi tīhi
         ākārehi satindriyaṁ visujjhati.
            Asamāhite puggale parivajjayato, samāhite puggale sevato
         bhajato payirupāsato, jhānavimokkhe paccavekkhato imehi tīhi ākārehi
         samādhindriyaṁ visujjhati.
            Duppaññe puggale parivajjayato paññavante puggale sevato
         bhajato payirupāsato, gambhīrañāṇacariyaṁ paccavekkhato imehi tīhi
         ākārehi paññindriyaṁ visujjhati.
            Iti ime pañca puggale parivajjayato, pañca puggale
         sevato bhajato payirupāsato, pañca suttante paccavekkhato imehi
         paṇṇarasahi ākārehi imāni pañcindriyāni visujjhantī"ti. 1-

  *  *  *  *  *  *
  Footnote: 1 khu.paṭi. 31/185/214
-------------------------------------------------
[page 235]
     Aparepi paṇṇarasa dhammā vimuttiparipācanīyā:- saddhāpañcamāni indriyāni,
  aniccasaññā dukkhasaññā anattasaññā pahānasaññā virāgasaññāti imā
  pañca nibbedhabhāgiyā saññā, kalyāṇamittatā sīlasaṁvaro abhisallekhatā
  vīriyārambho nibbedhikapaññāti. Tesu vineyyadamanakusalo satthā vineyyassa
  meghiyattherassa ajjhāsayavasena idha kalyāṇamittatādayo vimuttiparipācanīye
  dhamme dassento "pañca dhammā paripākāya saṁvattantī"ti vatvā te vitthārento
  "idha meghiya bhikkhu kalyāṇamitto hotī"tiādimāha.
     Tattha kalyāṇamittoti kalyāṇo bhaddo sundaro mitto etassāti
  kalyāṇamitto. Yassa sīlādiguṇasampanno "aghassa ghātā, hitassa vidhātā"ti evaṁ
  sabbākārena upakāro mitto hoti, so puggalo kalyāṇamittova. Yathāvuttehi
  kalyāṇapuggaleheva sabbiriyāpathesu saha ayati pavattati, na vinā tehīti
  kalyāṇasahāyo. Kalyāṇapuggalesu eva cittena ceva kāyena ca
  ninnapoṇapabbhārabhāvena pavattatīti kalyāṇasampavaṅko. Padattayena kalyāṇamittasaṁsagge
  ādaraṁ uppādeti.
     Tatridaṁ kalyāṇamittalakkhaṇaṁ:- idha kalyāṇamitto saddhāsampanno hoti
  sīlasampanno sutasampanno cāgasampanno vīriyasampanno samādhisampanno
  paññāsampanno. Tattha saddhāsampattiyā saddahati tathāgatassa bodhiṁ
  kammaphalañca, tena sammāsambodhihetubhūtaṁ sattesu hitesitaṁ na pariccajati.
  Sīlasampattiyā sabrahmacārīnaṁ piyo hoti manāpo garu bhāvanīyo codako pāpagarahī
  vattā vacanakkhamo, sutasampattiyā saccapaṭiccasamuppādādipaṭisaṁyuttānaṁ gambhīrānaṁ
  kathānaṁ kattā hoti, cāgasampattiyā appiccho hoti santuṭṭho pavivitto
-------------------------------------------------
[page 236]
  Asaṁsaṭṭho, vīriyasampattiyā āraddhavīriyo hoti sattānaṁ hitappaṭipattiyā,
  satisampattiyā upaṭṭhitassati hoti, samādhisampattiyā avikkhitto hoti
  samāhitacitto, paññāsampattiyā aviparītaṁ jānāti. So satiyā kusalānaṁ 1- dhammānaṁ
  gatisampanno samāno 2- paññāya sattānaṁ hitāhitaṁ yathābhūtaṁ jānitvā, samādhinā tattha
  ekaggacitto hutvā, vīriyena satte ahitā nisedhetvā hite niyojeti.
  Tenāha:-
                "piyo garu bhāvanīyo vattā ca vacanakkhamo
                 gambhīrañca kathaṁ kattā no cāṭṭhāne niyojaye"ti. 3-
     Ayaṁ paṭhamo dhammo paripākāya saṁvattatīti ayaṁ kalyāṇamittatāsaṅkhāto
  brahmacariyavāsassa ādibhāvato, sabbesañca kusalānaṁ dhammānaṁ bahukāratāya
  padhānabhāvato ca imesu pañcasu ādito vuttattā paṭhamo anavajjadhammo
  avisuddhānaṁ saddhādīnaṁ visuddhikaraṇavasena cetovimuttiyā paripākāya saṁvattati.
  Ettha ca kalyāṇamittassa bahukāratā padhānatā ca "upaḍḍhamidaṁ bhante
  brahmacariyassa yadidaṁ kalyāṇamittatā"ti vadantaṁ dhammabhaṇḍāgārikaṁ mā hevaṁ
  ānandā"ti dvikkhattuṁ paṭisedhetvā "sakalameva hidaṁ ānanda brahmacariyaṁ,
  yadidaṁ kalyāṇamittatā kalyāṇasahāyatā"tiādisuttapadehi 4- veditabbā.
     Puna caparanti puna ca aparaṁ dhammajātaṁ. Sīlavāti ettha kenaṭṭhena sīlaṁ
  sīlanaṭṭhena sīlaṁ. Kimidaṁ sīlanaṁ nāma? samādhānaṁ, kāyakammādīnaṁ susīlyavasena
  avippakiṇṇatāti attho. Atha vā upadhāraṇaṁ, jhānādikusaladhammānaṁ patiṭṭhāvasena
  ādhārabhāvoti attho. Tasmā sīleti, sīlatīti vā sīlaṁ. Ayaṁ tāva saddalakkhaṇanayena
  sīlattho. Apare pana "siraṭṭho sītalaṭṭho sīlaṭṭho saṁvaraṭṭho"ti niruttinayena atthaṁ

  *  *  *  *  *  *
  Footnote: 1 ma kusalākusalānaṁ 2 chaṂa. gatiyo samanvesamāno
  3 aṅ. sattaka. 23/34(37)/33 (syā)
  4 saṁ.sa. 15/129/104, saṁṃahā. 19/2/2 (syā)
-------------------------------------------------
[page 237]
  Vaṇṇenti. Tayidaṁ pāripūrito atisayato vā sīlaṁ assa atthīti sīlavā,
  sīlasampannoti attho.
     Yathā ca sīlavā hoti sīlasampanno, taṁ dassetuṁ "pātimokkhasaṁvarasaṁvuto"tiādimāha.
  Tattha pātimokkhanti sikkhāpadasīlaṁ. Taṁ hi yo naṁ pāti rakkhati, taṁ mokkheti
  moceti pāpāyikādīhi dukkhehīti pātimokkhaṁ. Saṁvaraṇaṁ saṁvaro, kāyavācāhi
  avītikkamo. Pātimokkhameva saṁvaro pātimokkhasaṁvaro, tena saṁvuto pihitakāyavācoti
  pātimokkhasaṁvarasaṁvuto, idamassa tasmiṁ sīle patiṭṭhitabhāvaparidīpanaṁ. Viharatīti
  tadanurūpavihārasamaṅgibhāvaparidīpanaṁ. Ācāragocarasampannoti heṭṭhā pātimokkhasaṁvarassa,
  upari visesānaṁ yogassa ca upakārakadhammaparidīpanaṁ. Aṇumattesu vajjesu bhayadassāvīti
  pātimokkhasīlato acavanadhammatāparidīpanaṁ. Samādāyāti sikkhāpadānaṁ anavasesato
  ādānaparidīpanaṁ. Sikkhatīti sikkhāya samaṅgībhāvaparidīpanaṁ. Sikkhāpadesūti
  sikkhitabbadhammaparidīpanaṁ.
     Aparo nayo:- kilesānaṁ balavabhāvato, pāpakiriyāya sukarabhāvato,
  puññakiriyāya ca dukkarabhāvato bahukkhattuṁ apāyesu patanasīloti pātī, puthujjano.
  Aniccatāya vā bhavādīsu kammavegakkhitto ghaṭīyantaṁ viya anavaṭṭhānena paribbhamanato
  gamanasīloti pātī, maraṇavasena vā 1- tamhi tamhi sattanikāye attabhāvassa
  patanasīloti vā pātī, sattasantāno cittameva vā. Taṁ pātinaṁ saṁsāradukkhato
  mokkhetīti pātimokkhaṁ. Cittassa hi vimokkhena satto "vimutto"ti vuccati.
  Vuttaṁ hi "cittavodānā sattā visujjhantī"ti 2- "anupādāya āsavehi cittaṁ
  vimuttan"ti 3- ca.
     Atha vā avijjādinā hetunā saṁsāre patti gacchati pavattatīti pātī,
  "avijjānīvaraṇānaṁ sattānaṁ taṇhāsaññojanānaṁ sandhāvataṁ saṁsaratan"ti 4- hi

  *  *  *  *  *  *
  Footnote: 1 Sī. caraṇavasena vā 2 saṁ.khu. 17/100/119
  3 viṃahā. 4/28/23 4 saṁṇi. 16/124/172
-------------------------------------------------
[page 238]
  Vuttaṁ. Tassa pātino sattassa taṇhādisaṅkilesattayato mokkho etenāti
  pātimokkho, "kaṇṭhekālotiādīnaṁ viya samāsasiddhi veditabbā.
     Atha vā pāteti vinipāteti dukkhehīti pāti, cittaṁ. Vuttaṁ hi "cittena
  niyyatī loko, cittena parikassatī"ti. 1- Tassa pātino mokkhoti etenāti
  pātimokkho. Patati vā etena apāyadukkhe saṁsāradukkhe cāti pāti,
  taṇhādisaṅkilesā. Vuttaṁ hi "taṇhā janeti purisaṁ, 2- taṇhādutiyo puriso"ti 3-
  ca ādi. Tato pātito mokkhoti pātimokkho.
     Atha vā patati etthāti pāti, cha ajjhattikabāhirāni āyatanāni. Vuttaṁ
  hi "chasu loko samuppanno, chasu kubbati santhavan"ti. 4- Tato cha
  ajjhattikabāhirāyatanasaṅkhātapātito mokkhoti pātimokkho.
     Atha vā sabbalokādhipatibhāvato dhammissaro bhagavā patīti vuccati, muccati
  etenāti mokkho, patino mokkho tena paññattattāti patimokkho. Patimokkho
  eva pātimokkho. Sabbaguṇānaṁ vā tammūlabhāvato uttamaṭṭhena pati ca, so
  yathāvuttaṭṭhena mokkho cāti patimokkho, patimokkho eva pātimokkho. Tathā hi
  vuttaṁ "pātimokkhanti ādimetaṁ mukhametaṁ pamukhametan"ti 5- vitthāro.
     Atha vā paiti pakāre, atīti accantatthe nipāto, tasmā pakārehi
  accantaṁ mokkhetīti pātimokkhaṁ. Idaṁ hi sīlaṁ sayaṁ tadaṅgavasena, samādhisahitaṁ
  paññāsahitañca vikkhambhanavasena samucchedavasena ca accantaṁ mokkheti mocetīti
  pātimokkhaṁ. Pati mokkhoti vā patimokkho, tamhā tamhā vītikkamadosato paccekaṁ
  mokkhoti attho. Patimokkho eva pātimokkho. Mokkhoti vā nibbānaṁ, tassa

  *  *  *  *  *  *
  Footnote: 1 saṁ.sa. 15/62/44 2 saṁ.sa. 15/55 ādi/42
  3 khu.iti. 25/105/324, khu.su. 25/746/480 4 khu.su. 25/171/367
  5 chaṂa. pātimokkhantiādimetaṁ mukhametanti, viṃahā. 4/135/148
-------------------------------------------------
[page 239]
  Mokkhassa patibimbabhūtoti patimokkho. Sīlasaṁvaro hi sūriyassa aruṇuggamanaṁ viya
  nibbānassa udayabhūto tappaṭibhāgo ca yathārahaṁ saṅkilesanibbāpanato. Patimokkho
  eva pātimokkho. Pativattati mokkheti dukkhanti vā patimokkhaṁ, patimokkhameva
  pātimokkhanti evaṁ tāvettha pātimokkhasaddassa attho veditabbo.
     Saṁvarati pidahati etenāti saṁvaro, pātimokkhameva saṁvaro pātimokkhasaṁvaro.
  Atthato pana tato tato vītikkamitabbato viratiyo cetanā ca. Tena pātimokkhasaṁvarena
  upeto samannāgato pātimokkhasaṁvarasaṁvutoti vutto. Vuttañhetaṁ vibhaṅge:-
            "iminā pātimokkhasaṁvarena upeto hoti samupeto upāgato
         samupāgato upapanno samupapanno samannāgato, tena vuccati
         pātimokkhasaṁvarasaṁvuto"ti. 1-
     Viharatīti iriyāpathavihārena viharati irīyati vattati.
     Ācāragocarasampannoti veḷudānādimicchājīvassa kāyapāgabbhiyādīnañca
  akaraṇena sabbaso anācāraṁ vajjetvā "kāyiko avītikkamo vācasiko avītikkamo
  kāyikavācasiko avītikkamo"ti evaṁ vuttabhikkhusāruppāacārasampattiyā,
  vesiyādiagocara vajjetvā piṇḍapātādiatthaṁ upasaṅkamituṁ yuttaṭṭhānasaṅkhātagocarena ca
  sampannattā ācāragocarasampanno.
     Apica yo bhikkhu satthari sagāravo sappatisso sabrahmacārīsu sagāravo
  sappatisso hirottappasampanno sunivattho supāruto pāsādikena abhikkantena
  paṭikkantena ālokitena vilokitena samiñjitena pasāritena iriyāpathasampanno
  indriyesu guttadvāro bhojane mattaññū jāgariyamanuyutto satisampajaññena
  samannāgato appiccho santuṭṭho pavivitto asaṁsaṭṭho ābhisamācārikesu
  sakkaccakārī garucittīkārabahulo viharati, ayaṁ vuccati ācārasampanno.

  *  *  *  *  *  *
  Footnote: 1 abhi.vi. 35/511/296
-------------------------------------------------
[page 240]
     Gocaro pana upanissayagocaro ārakkhagocaro upanibandhagocaroti tividho.
  Tattha yo dasakathāvatthuguṇasamannāgato vuttalakkhaṇo kalyāṇamitto, yaṁ nissāya
  assutaṁ, suṇāti, sutaṁ pariyodāpeti, kaṅkhaṁ vitarati, diṭṭhiṁ ujuṁ karoti, cittaṁ
  pasādeti, yañca anusikkhanto saddhāya vaḍḍhati, sīlena, sutena, cāgena,
  paññāya vaḍḍhati, ayaṁ vuccati upanissayagocaro.
     Yo bhikkhu antaragharaṁ paviṭṭho vithiṁ paṭipanno okkhittacakkhu yugamattadassāvī
  cakkhundriyasaṁvutova gacchati, na hatthiṁ olokento, na assaṁ na rathaṁ, na pattiṁ,
  na itthiṁ, na purisaṁ olokento, na uddhaṁ olokento, na disāvidisaṁ
  pekkhamāno gacchati, ayaṁ ārakkhagocaro.
     Upanibandhagocaro pana cattāro satipaṭṭhānā, yattha bhikkhu attano
  cittaṁ upanibandhati. Vuttañhetaṁ bhagavatā:-
            "ko ca bhikkhave bhikkhuno gocaro sako pettiko visayo
         yadidaṁ cattāro satipaṭṭhānā"ti. 1-
     Tattha upanissayagocarassa pubbe vuttattā itaresaṁ vasenettha gocaro
  veditabbo. Iti yathāvuttāya ācārasampatiyā, imāya ca gocarasampattiyā
  samannāgatattā ācāragocarasampanno.
     Aṇumattesu vajjesu bhayadassāvīti appamattakattā aṇuppamāṇesu
  assatiyā asañciccāapannasekhiyākusalacittuppādādibhedesu vajjesu bhayadassanasīlo.
  Yo hi bhikkhu paramāṇumattaṁ vajjaṁ aṭṭhasaṭṭhiyojanapamāṇādhikayojanasatasahassubbedha-
  sinerupabbatarājasadisaṁ katvā passati, yopi sabbalahukaṁ dubbhāsitamattaṁ
  pārājikasadisaṁ katvā passati, ayampi aṇumattesu vajjesu bhayadassāvī nāMa.

  *  *  *  *  *  *
  Footnote: 1 saṁṃahā. 19/372/129
-------------------------------------------------
[page 241]
  Samādāya sikkhati sikkhāpadesūti yaṅkiñci sikkhāpadesu sikkhitabbaṁ, taṁ sabbena
  sabbaṁ sabbathā sabbaṁ anavasesaṁ sammā ādiyitvā sikkhati, pavattati paripūretīti
  attho.
     Abhisallekhikāti ativiya kilesānaṁ sallekhaṇī, tesaṁ tanubhāvāya pahānāya
  yuttarūpā. Cetovivaraṇasappāyāti cetaso paṭicchādakānaṁ nīvaraṇānaṁ dūrībhāvakaraṇena
  cetovivaraṇasaṅkhātānaṁ samathavipassanānaṁ sappāyā, samathavipassanācittasseva vā
  vivaraṇāya pākaṭīkaraṇāya vā sappāyā upakārikāti cetovivaraṇasappāyā.
     Idāni yena nibbidādiāvahanena ayaṁ kathā abhisallekhikā cetovivaraṇasappāyā
  ca nāma hoti, taṁ dassetuṁ "ekantanibbidāyā"tiādi vuttaṁ. Tattha
  ekantanibbidāyāti ekaṁseneva vaṭṭadukkhato nibbindanatthāya. Virāgāya
  nirodhāyāti tasseva virajjanatthāya ca nirujjhanatthāya ca. Upasamāyāti
  sabbakilesūpasamāya. Abhiññāyāti sabbassāpi abhiññeyyassa abhijānanāya.
  Sambodhāyāti catumaggasambodhāya. Nibbānāyāti anupādisesanibbānāya. Etesu
  hi ādito tīhi padehi vipassanā vuttā, dvīhi maggo, dvīhi nibbānaṁ vuttaṁ.
  Samathavipassanā ādiṁ katvā nibbānapariyosāno ayaṁ sabbo uttarimanussadhammo
  dasakathāvatthulābhino sambhavatīti 1- dasseti.
     Idāni taṁ kathaṁ vibhajitvā dassento "appicchakathā"tiādimāha. Tattha
  appicchoti na iccho, tassa kathā appicchakathā, appicchabhāvappaṭisaṁyuttā kathā
  vā appicchakathā. Ettha ca atriccho pāpiccho mahiccho appicchoti icchāvasena
  cattāro puggalā. Tesu attanā yathāladdhena lābhena atitto uparūpari lābhaṁ
  icchanto atriccho nāMa. Yaṁ sandhāya vuttaṁ:-
             "catubbhi aṭṭhajjhagamā aṭṭhabhi cāpi soḷasa
              soḷasabhi ca dvattiṁsa atricchaṁ cakkamāsado

  *  *  *  *  *  *
  Footnote: 1 chaṂa. sijjhatīti
-------------------------------------------------
[page 242]
               Icchāhatassa posassa cakkaṁ bhamati matthake"ti 1-
              "atricchā atilobhena atilobhamadena cā"ti 2- ca.
     Lābhasakkārasilokanikāmatāya asantaguṇasambhāvanādhippāyo pāpiccho. Yaṁ
  sandhāya vuttaṁ:-
            "tattha katamā kuhanā, lābhasakkārasilokasannissitassa
         pāpicchassa icchāpakatassa paccayappaṭisevanasaṅkhātena vā
         sāmantajappitena vā iriyāpathassa aṭṭhapanā ṭhapanā saṇṭhapanā"tiādi. 3-
     Santaguṇasambhāvanādhippāyo paṭiggahaṇe amattaññū mahiccho. Yaṁ sandhāya
  vuttaṁ:-
            "idhekacco saddho samāno `saddhoti maṁ jano jānātū'ti
         icchati, sīlavā samāno `sīlavāti maṁ jano jānātū'ti icchatī"tiādi. 4-
         Duttappiyatāyahissa 5- vijātamātāpi cittaṁ gahetuṁ na sakkoti. Tenetaṁ
         vuccati:-
              "aggikkhandho samuddo ca mahiccho cāpi puggalo
               sakaṭehi paccaye dentu tayopete atappiyā"ti.
     Ete pana atricchatādayo dose ārakā parivajjetvā santaguṇanigūhanādhippāyo
  paṭiggahaṇe ca mattaññū appiccho. So attani vijjamānampi guṇaṁ paṭicchādetukāmatāya
  saddho samāno "saddhoti maṁ jano jānātū"ti na icchati, sīlavā,
  bahussuto, pavivitto, āraddhavīriyo, upaṭṭhitassati, samāhito, paññavā samāno
  "paññavāti maṁ jano jānātū"ti na icchati.

  *  *  *  *  *  *
  Footnote: 1 khu.jā. 27/104,796/34,180 (syā) 2 khu.jā. 27/318/90
  3 abhi.vi. 35/861/430 4 abhi.vi. 35/851/428
  5 ka. tathāhissa
-------------------------------------------------
[page 243]
     Svāyaṁ paccayappiccho dhutaṅgappiccho pariyattiappiccho adhigamappacchoti
  catubbidho. Tattha catūsu paccayesu appiccho paccayadāyakaṁ deyyadhammaṁ attano thāmañca
  oloketvā sacepi hi deyyadhammo bahu hoti, dāyako appaṁ dātukāmo, dāyakassa
  vasena appameva gaṇhāti. Deyyadhammo ce appo, dāyako bahuṁ dātukāmo,
  deyyadhammassa vasena appameva gaṇhāti. Deyyadhammopi ce bahu, dāyakopi bahuṁ dātukāmo,
  attano thāmaṁ ñatvā pamāṇayuttameva gaṇhāti. Evarūpo hi bhikkhu anuppannaṁ
  lābhaṁ uppādeti, uppannaṁ lābhaṁ thāvaraṁ karoti, dāyakānaṁ cittaṁ ārādheti.
  Dhutaṅgasamādānassa pana attani atthibhāvaṁ na jānāpetukāmo dhutaṅgappiccho. Yo
  attano bahussutabhāvaṁ jānāpetuṁ na icchati, ayaṁ pariyattiappiccho. Yo pana
  sotāpannādīsu aññataro hutvā sabrahmacārīnampi attano sotāpannādibhāvaṁ
  jānāpetuṁ na icchati, ayaṁ adhigamappiccho. Evametesaṁ appicchānaṁ yā appicchatā,
  tassā saddhiṁ santuṭṭhisandassanādividhinā 1- anekākāravokārāanisaṁsavibhāvanavasena
  tappaṭipakkhassa atricchatādibhedassa 2- icchācārassa ādīnavavibhāvanavasena ca
  pavattā kathā appicchakathā.
     Santuṭṭhikathāti ettha santuṭṭhīti sakena attanā laddhena tuṭṭhi santuṭṭhi.
  Atha vā visamaṁ paccayicchaṁ pahāya samaṁ tuṭṭhi santuṭṭhi, santena vā vijjamānena
  tuṭṭhi santuṭṭhi. Vuttañcetaṁ:-
                "atītaṁ nānusocanto nappajappamanāgataṁ
                 paccuppannena yāpento santuṭṭhoti pavuccatī"ti.
     Sammā vā ñāyena bhagavatā anuññātavidhinā paccayehi tuṭṭhi santuṭṭhi.
  Atthato itarītarapaccayasantoso, so dvādasavidho hoti. Kathaṁ? cīvare yathālābhasantoso
  Yathābalasantoso yathāsāruppasantosoti tividho, evaṁ piṇḍapātādīsu

  *  *  *  *  *  *
  Footnote: 1 chaṂa. sandassanādividhinā 2 chaṂa. atricchādi......
-------------------------------------------------
[page 244]
     Tatrāyaṁ pabhedasaṁvaṇṇanā:- idha bhikkhu cīvaraṁ labhati sundaraṁ vā asundaraṁ
  vā, so teneva yāpeti, aññaṁ na pattheti labhantopi na gaṇhāti, ayamassa
  cīvare yathālābhasantoso. Atha pana pakatidubbalo vā hoti ābādhajarābhibhūto
  vā, garuṁ cīvaraṁ pārupanto kilamati, so sabhāgena bhikkhunā saddhiṁ taṁ parivattetvā
  lahukena yāpentopi santuṭṭhova hoti, ayamassa cīvare yathābalasantoso.
  Aparo paṭṭacīvarādīnaṁ aññataraṁ mahagghacīvaraṁ labhitvā "idaṁ therānaṁ cirapabbajitānaṁ,
  idaṁ bahussutānaṁ anurūpaṁ, idaṁ gilānānaṁ dubbalānaṁ, idaṁ appalābhīnaṁ hotū"ti
  tesaṁ datvā attanā saṅkārakūṭādito nantakāni uccinitvā saṅghāṭiṁ katvā
  tesaṁ vā purāṇacīvarāni gahetvā dhārentopi santuṭṭhova hoti, ayamassa cīvare
  yathāsāruppasantoso.
     Idha pana bhikkhu piṇḍapātaṁ labhati lūkhaṁ vā paṇītaṁ vā, so teneva yāpeti,
  aññaṁ na pattheti labhantopi na gaṇhāti, ayamassa piṇḍapāte yathālābhasantoso.
  Atha pana ābādhiko hoti, lūkhaṁ pakativiruddhaṁ vā byādhiviruddhaṁ vā piṇḍapātaṁ
  bhuñjitvā gāḷhaṁ rogātaṅkaṁ pāpuṇāti, so sabhāgassa bhikkhuno datvā tassa
  hatthato sappāyabhojanaṁ bhuñjitvā samaṇadhammaṁ karontopi santuṭṭhova hoti,
  ayamassa piṇḍapāte yathābalasantoso. Aparo bhikkhu paṇītaṁ piṇḍapātaṁ labhati,
  so "ayaṁ piṇḍapāto cirapabbajitādīnaṁ anurūpo"ti cīvaraṁ viya tesaṁ datvā tesaṁ
  vā santakaṁ gahetvā attanā piṇḍāya caritvā missakāhāraṁ paribhuñjantopi
  santuṭṭhova hoti, ayamassa piṇḍapāte yathāsāruppasantoso.
     Idha pana bhikkhuno senāsanaṁ pāpuṇāti manāpaṁ vā amanāpaṁ vā
  antamaso tiṇakuṭikāpi tiṇasanthārakampi, so teneva santussati, puna aññaṁ
-------------------------------------------------
[page 245]
  Sundarataraṁ vā pāpuṇāti, taṁ na gaṇhāti, ayamassa senāsane yathālābhasantoso.
  Atha pana ābādhiko hoti dubbalo vā, so byādhiviruddhaṁ vā pakativiruddhaṁ vā
  senāsanaṁ labhati, yatthassa vasato aphāsu hoti, so taṁ sabhāgassa bhikkhuno
  datvā tassa santake sappāyasenāsane vasitvā samaṇadhammaṁ karontopi
  santuṭṭhova hoti, ayamassa senāsane yathābalasantoso. Aparo sundaraṁ senāsanaṁ
  pattampi na sampaṭicchati "paṇītasenāsanaṁ pamādaṭṭhānan"ti mahāpuññatāya vā
  leṇamaṇḍapakūṭāgārādīni paṇītasenāsanāni labhati, so tāni cīvarādīni viya
  cirapabbajitānaṁ datvā yattha katthaci vasantopi santuṭṭhova hoti, ayamassa
  senāsane yathāsāruppasantoso.
     Idha pana bhikkhu bhesajjaṁ labhati lūkhaṁ vā paṇītaṁ vā, so teneva tussati
  aññaṁ na pattheti, labhantopi na gaṇhāti, ayamassa gilānapaccaye yathālābhasantoso.
  Atha pana telena atthiko phāṇitaṁ labhati, so taṁ sabhāgassa bhikkhuno datvā
  tassa hatthato telaṁ gahetvā bhesajjaṁ katvā samaṇadhammaṁ karontopi santuṭṭhova
  hoti, ayamassa gilānapaccaye yathābalasantoso. Aparo mahāpuñño bahuṁ
  telamadhuphāṇitādipaṇītabhesajjaṁ labhati, so tāni cīvarādīni viya cirapabbajitādīnaṁ
  datvā tesaṁ ābhatena 1- yena kenaci bhesajjaṁ karontopi santuṭṭhova hoti. Yo
  pana ekasmiṁ bhājane muttaharītakaṁ, ekasmiṁ catumadhuraṁ ṭhapetvā "gaṇhatha bhante
  yadicchasī"ti vuccamāno sacassa tesu aññatarenapi rogo vūpasammati, "idaṁ
  muttaharītakaṁ nāma buddhādīhi vaṇṇitaṁ, pūtimuttabhesajjaṁ nissāya pabbajjā,
  tattha te yāvajīvaṁ ussāho karaṇīyo"ti 2- vacanamanussaranto catumadhuraṁ paṭikkhipitvā

  *  *  *  *  *  *
  Footnote: 1 Sī. ābhatakena, Ma. agadāmalakena 2 vi. mahā. 4/128/139
-------------------------------------------------
[page 246]
  Muttaharītakena bhesajjaṁ karonto paramasantuṭṭhova hoti, ayamassa gilānapaccaye
  yathāsāruppasantoso.
     So evaṁpabhedo sabbopa santoso santuṭṭhīti pavuccati. Tena vuttaṁ
  "atthato itarītarapaccayasantoso"ti. Itarītarasantuṭṭhiyā saddhiṁ sandassanādividhinā
  ānisaṁsavibhāvanavasena, tappaṭipakkhassa atricchatādibhedassa icchāpakatattassa
  ādīnavavibhāvanavasena ca pavattā kathā santuṭṭhikathā. Ito parāsupi kathāsu
  eseva nayo, visesamattameva pavakkhāMa.
     Pavivekakathāti ettha kāyaviveko cittaviveko upadhivivekoti tayo vivekā. 1-
  Tesu eko gacchati, eko tiṭṭhati, eko nisīdati, eko seyyaṁ kappeti,
  eko gāmaṁ piṇḍāya pavisati, eko paṭikkamati, eko abhikkamati, eko caṅkamaṁ
  adhiṭṭhāti. Eko carati, eko viharatīti evaṁ sabbiriyāpathesu sabbakiccesu
  gaṇasaṅgaṇikaṁ pahāya vivittavāso kāyaviveko nāMa. Aṭṭha samāpattiyo pana
  cittaviveko nāMa. Nibbānaṁ upadhiviveko nāMa. Vuttañhetaṁ:-
            "kāyaviveko ca vivekaṭṭhakāyānaṁ nekkhammābhiratānaṁ, cittaviveko
         ca parisuddhacittānaṁ paramavodānappattānaṁ, upadhiviveko ca nirupadhīnaṁ
         puggalānaṁ visaṅkhāragatānan"ti. 2-
     Vivekoyeva paviveko, pavivekappaṭisaṁyuttā kathā pavivekakathā.
     Asaṁsaggakathāti ettha savanasaṁsaggo dassanasaṁsaggo samullapanasaṁsaggo
  sambhogasaṁsaggo kāyasaṁsaggoti pañca 3- saṁsaggā. Tesu idhekacco bhikkhu suṇāti
  "amukasmiṁ gāme vā nigame vā itthī abhirūpā dassanīyā pāsādikā paramāya
  vaṇṇapokkharatāya samannāgatā"ti, so taṁ sutvā saṁsīdati visīdati na sakkoti brahmacariyaṁ

  *  *  *  *  *  *
  Footnote: 1 khu. mahā. 29/33/29 (syā)
  2 khu. mahā. 29/33,229,701/33,172,413 (syā)
  3 Ma. kāyasaṁsaggo gihisaṁsaggoti cha
-------------------------------------------------
[page 247]
  Sandhāretuṁ, 1- sikkhaṁ paccakkhāya hīnāyāvattati, evaṁ visabhāgārammaṇavasena
  uppannakilesasanthavo savanasaṁsaggo nāMa. Na heva kho bhikkhu suṇāti, apica
  kho sāmaṁ passati itthiṁ abhirūpaṁ dassanīyaṁ pāsādikaṁ paramāya vaṇṇapokkharatāya
  samannāgataṁ, so taṁ disvā saṁsīdati visīdati, na sakkoti brahmacariyaṁ sandhāretuṁ 1-
  sikkhaṁ paccakkhāya hīnāyāvattati, evaṁ visabhāgārammaṇadassanena uppannakilesasanthavo
  dassanasaṁsaggo nāMa. Disvā pana aññamaññaṁ ālāpasallāpavasena uppanno
  kilesasanthavo samullapanasaṁsaggo nāMa. Saha jagghanādīnipi eteneva saṅgaṇhāti.
  Attano pana santakaṁ yaṅkiñci mātugāmassa datvā vā adatvā vā tena
  dinnagghiyādīnaṁ 2- paribhogavasena uppanno kilesasanthavo sambhogasaṁsaggo nāMa.
  Mātugāmassa hatthaggāhādivasena uppannakilesasanthavo kāyasaṁsaggo nāMa. Yopi
  cesa:-
            "gihīhi saṁsaṭṭho viharati ananulomikena saṁsaggena sahasokī
         sahanandī sukhitesu sukhito dukkhitesu dukkhito, uppannesu
         kiccakaraṇīyesu attanā uyyogaṁ āpajjatī"ti 3-
  evaṁ vutto ananulomiko gihisaṁsaggo, yo ca sabrahmacārīhipi kilesuppattihetubhūto
  saṁsaggo, taṁ sabbaṁ pahāya yvāyaṁ saṁsāre thirataraṁ saṁvegaṁ, saṅkhāresu
  tibbabhayasaññaṁ, sarīre paṭikūlasaññaṁ, sabbākusalesu jigucchāpubbaṅgamaṁ hirottappaṁ,
  sabbakiriyāsu satisampajaññanti sabbaṁ paccupaṭṭhapetvā kamaladale jalabindu viya
  sabbattha alaggabhāvo, ayaṁ sabbasaṁsaggapaṭipakkhāya asaṁsaggo. Tappaṭisaṁyuttā kathā
  asaṁsaggakathā.
     Vīriyārambhakathāti ettha vīrassa bhāvo, kammanti vā vīriyaṁ, vidhinā īrayitabbaṁ
  pavattetabbanti vā vīriyaṁ, vīriyañca taṁ akusalānaṁ dhammānaṁ pahānāya kusalānaṁ

  *  *  *  *  *  *
  Footnote: 1 Sī. santānetuṁ 2 chaṂa. dinnassa vanabhaṅgiyādino
  3 saṁ.kha. 17/3/9, khuṃahā. 29/763/468 (syā)
-------------------------------------------------
[page 248]
  Dhammānaṁ upasampadāya ārambhanaṁ vīriyārambho. Svāyaṁ kāyiko cetasiko cāti duvidho.
  Ārambhadhātu nikkamadhātu parakkamadhātu cāti tividho, sammappadhānavasena catubbidho.
  So sabbopi yo bhikkhu gamane uppannaṁ kilesaṁ ṭhānaṁ pāpuṇituṁ na deti, ṭhāne
  uppannaṁ nisajjaṁ, nisajjāyaṁ uppannaṁ sayanaṁ pāpuṇituṁ na deti, tattha tattheva
  ajapadena daṇḍena kaṇhasappaṁ uppīḷetvā gaṇhanto viya, tikhiṇena asiyā
  amittaṁ gīvāya paharanto viya ca sīsaṁ ukkhipituṁ adatvā vīriyabalena niggaṇhāti,
  tassevaṁ 1- āraddhavīriyassa vasena veditabbo. Tappaṭisaṁyuttā kathā vīriyārambhakathā.
     Sīlakathādīsu duvidhaṁ sīlaṁ lokiyaṁ lokuttarañca. Tattha lokiyaṁ pātimokkhasaṁvarādi
  catupārisuddhasīlaṁ, lokuttaraṁ maggasīlaṁ phalasīlañca. Tathā vipassanāya pādakabhūtā saha
  upacārena aṭṭha samāpattiyo lokiyo samādhi, maggasampayutto panettha lokuttaro samādhi
  nāMa. Tathā paññāpi lokiyā sutamayā cintāmayā jhānasampayuttā vipassanāñāṇañca.
  Visesato panettha vipassanāpaññā gahetabbā, lokuttarā maggapaññā phalapaññā ca.
  Vimuttītipi ariyaphalavimutti nibbānañca. Apare pana tadaṅgavikkhambhanasamuccheda-
  vimuttīnampi vasenettha atthaṁ vaṇṇenti. Vimuttiñāṇadassanampi ekūnavīsatividhaṁ
  paccavekkhaṇañāṇaṁ. Iti imesaṁ sīlādīnaṁ saddhiṁ sandassanādividhinā
  anekākāravokārāanisaṁsavibhāvanavasena ceva tappaṭipakkhānaṁ dussīlyādīnaṁ
  ādīnavavibhāvanavasena ca pavattā kathā, tappaṭisaṁyuttā kathā vā sīlādikathā nāMa.
     Ettha ca "attanā ca appiccho hoti, appicchakathañca paresaṁ kattā"ti 2-
  "santuṭṭho hoti itarītarena cīvarena, itarītaracīvarasantuṭṭhiyā ca vaṇṇavādī"ti 3-
  ca ādivacanato sayañca appicchatādiguṇasamannāgatena paresampi tadatthāya
  hitajjhāsayena pavattetabbā tathārūpī kathā, yā idha abhisallekhikādibhāvena visesetvā

  *  *  *  *  *  *
  Footnote: 1 Sī.,Ma. tassevaṁ vīriyārambho 2 Maṃū. 12/252/215, aṅ. dasaka. 24/70/104
  3 saṁṇi. 16/144/186, khu.cūḷa. 30/691/364 (syā)
-------------------------------------------------
[page 249]
  Vuttā appicchakathādīti veditabbā. Kārakasseva hi kathā visesato adhippetatthasādhinī.
  Tathā hi vakkhati "kalyāṇamittassetaṁ meghiya bhikkhuno pāṭikaṅkhaṁ .pe. Akasiralābhī"ti.
     Evarūpiyāti 1- īdisāya yathāvuttāya. Nikāmalābhīti yathicchitalābhī yathārucilābhī,
  sabbakālaṁ imā kathā sotuṁ vicāretuñca yathāsukhaṁ labhanto. Akicchalābhīti niddukkhalābhī.
  Akasiralābhīti vipulalābhī.
     Āraddhavīriyoti paggahitavīriyo. Akusalānaṁ dhammānaṁ pahānāyāti
  akosallasambhūtaṭṭhena akusalānaṁ pāpadhammānaṁ pajahanatthāya. Kusalānaṁ dhammānanti
  kucchitānaṁ salanādiatthena anavajjaṭṭhena ca kusalānaṁ sahavipassanānaṁ maggaphaladhammānaṁ.
  Upasampadāyāti sampādanāya, attano santāne uppādanāya. Thāmavāti
  ussoḷhisaṅkhātena vīriyathāmena samannāgato. Daḷhaparakkamoti thiraparakkamo
  asithilavīriyo. Anikkhittadhuroti anorohitadhuro 2- anosakkitavīriyo.
     Paññavāti vipassanāpaññāya paññavā. Udayatthagāminiyāti pañcannaṁ khandhānaṁ
  udayañca vayañca paṭivijjhantiyā ariyāyāti vikkhambhanavasena kilesehi ārakā
  dūre ṭhitāya niddosāya. Nibbedhikāyāti nibbedhabhāgiyāya. Sammā
  dukkhakkhayagāminiyāti vaṭṭadukkhassa khepanato "dukkhakkhayo"ti laddhanāmaṁ ariyamaggaṁ
  sammā hetunā ñāyena gacchantiyā.
     Imesu ca pana pañcasu dhammesu sīlaṁ vīriyaṁ paññā ca yogino ajjhattikaṁ
  aṅgaṁ, itaradvayaṁ bāhiraṁ aṅgaṁ. Tathāpi kalyāṇamittasannissayeneva sesaṁ catubbidhaṁ
  ijjhati, 3- kalyāṇamittassevettha bahupakārataṁ dassento satthā "kalyāṇamittassetaṁ
  meghiya bhikkhuno pāṭikaṅkhan"tiādinā desanaṁ vaḍḍheti. Tattha pāṭikaṅkhanti

  *  *  *  *  *  *
  Footnote: 1 chaṂa. evarūpāYu.., khu.u. 25/31/142-3
  2 Ma. anoropitadhuro 3 ka. icchati
-------------------------------------------------
[page 250]
  Ekaṁsena icchitabbaṁ, avassaṁbhāvīti attho. Yanti kiriyāparāmasanaṁ. Idaṁ vuttaṁ
  hoti:- "sīlavā bhavissatī"ti ettha yadetaṁ kalyāṇamittassa bhikkhuno sīlavantatāya
  bhavanaṁ sīlasampannattaṁ, tassa bhikkhuno sīlasampannattā etaṁ tassa pāṭikaṅkhaṁ,
  avassaṁbhāvī ekaṁseneva tassa tattha niyojanatoti adhippāyo. Pātimokkhasaṁvarasaṁvuto
  viharissatītiādīsupi eseva nayo.
     Evaṁ bhagavā sadevake loke uttamakalyāṇamittasaṅkhātassa attano vacanaṁ
  anādiyitvā taṁ vanasaṇḍaṁ pavisitvā tādisaṁ vippakāraṁ pattassa āyasmato
  meghiyassa kalyāṇamittatādinā sakalaṁ sāsanasampattiṁ dassetvā idānissa tattha
  ādarajātassa pubbe yehi kāmavitakkādīhi upaddutattā kammaṭṭhānaṁ na sampajji,
  tassa tesaṁ ujuvipaccanīkabhūtattā ca bhāvanānayaṁ pakāsetvā tato paraṁ arahattassa
  kammaṭṭhānaṁ ācikkhanto "tena ca pana meghiya bhikkhunā imesu pañcasu dhammesu
  patiṭṭhāya cattāro dhammā uttari bhāvetabbā"tiādimāha. Tattha tenāti evaṁ
  kalyāṇamittasannissayena yathāvuttasīlādiguṇasamannāgatena. Tenevāha "imesu
  pañcasu dhammesu patiṭṭhāyā"ti. Uttarīti āraddhataruṇavipassanassa rāgādiparipanthā 1-
  ce uppajjeyyuṁ, tesaṁ visodhanatthaṁ tato uddhaṁ cattāro dhammā
  bhāvetabbā uppādetabbā vaḍḍhetabbā ca.
     Asubhāti ekādasasu asubhakammaṭṭhānesu yathārahaṁ yattha katthaci asubhabhāvanā.
  Rāgassa pahānāyāti kāmarāgassa pajahanatthāya. Ayamattho sālilāyakopamāya
  vibhāvetabbo:- eko hi puriso asitaṁ gahetvā koṭito paṭṭhāya sālikkhette
  sāliyo lāyati, athassa vatiṁ bhinditvā gāvo pavisiṁsu. So asitaṁ ṭhapetvā yaṭṭhiṁ
  ādāya teneva maggena gāvo nīharitvā vatiṁ pākatikaṁ katvā puna asitaṁ
  gahetvā sāliyo lāyi. Tattha sālikkhettaṁ viya buddhasāsanaṁ daṭṭhabbaṁ, sālilāyako

  *  *  *  *  *  *
  Footnote: 1 chaṂa. rāgādiparissayā
-------------------------------------------------
[page 251]
  Viya yogāvacaro, asitaṁ viya paññā, lāyanakālo vipassanāyaṁ kammakaraṇakālo,
  yaṭṭhi viya asubhakammaṭṭhānaṁ, vati viya saṁvaro, vatiṁ bhinditvā gāvīnaṁ pavisanaṁ viya
  sahasā appaṭisaṅkhāya pamādaṁ āgamma rāgassa uppajjanaṁ, asitaṁ ṭhapetvā yaṭṭhiṁ
  ādāya paviṭṭhamaggeneva gāvo nīharitvā vatiṁ paṭipākatikaṁ katvā puna ṭhitaṭṭhānato
  paṭṭhāya sālilāyanaṁ viya asubhakammaṭṭhānena rāgaṁ vikkhamketvā puna vipassanāya
  kammakaraṇakāloti idamettha upamāsaṁsandanaṁ. Evaṁbhūtaṁ bhāvanāvidhiṁ sandhāya vuttaṁ
  "asubhā bhāvetabbā rāgassa pahānāyā"ti.
     Mettāti mettākammaṭṭhānaṁ. Byāpādassa pahānāyāti vuttanayeneva
  uppannassa kopassa pajahanatthāya. Ānāpānassatīti soḷasavatthukā ānāpānassati.
  Vitakkupacchedāyāti vuttanayeneva uppannānaṁ vitakkānaṁ upacchedanatthāya.
  Asmimānasamugghātāyāti asmīti uppajjanakassa navavidhassa mānassa samucchedanatthāya.
  Aniccasaññinoti hutvā abhāvato udayabbayavantato pabhaṅguto 1- tāvakālikato
  aniccapaṭikkhato ca "sabbe saṅkhārā aniccā"ti 2- pavattāniccānupassanāvasena
  aniccasaññino. Anattasaññā saṇṭhātīti asārakato avasavattanato parato rittato
  suññato ca "sabbe dhammā anattā"ti 2- evaṁ pavattā anattānupassanāsaṅkhātā
  anattasaññā citte saṇṭhāti, atidaḷhaṁ patiṭṭhāti. Aniccalakkhaṇe hi diṭṭhe
  anattalakkhaṇaṁ diṭṭhameva hoti. Tīsu hi lakkhaṇesu ekasmiṁ diṭṭhe itaradvayaṁ
  diṭṭhameva hoti. Tena vuttaṁ "aniccasaññino hi meghiya anattasaññā saṇṭhātī"ti
  anattalakkhaṇe diṭṭhe asmīti uppajjanakamāno suppajahova 3- hotīti āha
  "anattasaññī asmimānasamugghātaṁ pāpuṇātī"ti. Diṭṭheva dhamme nibbānanti
  diṭṭheyeva dhamme imasmiṁyeva attabhāve apaccayaparinibbānaṁ pāpuṇāti. Ayamettha
  saṅkhepo, vitthārato pana asubhādibhāvanānayo visuddhimagge 4- vuttanayena gahetabbo.

  *  *  *  *  *  *
  Footnote: 1 Ma. pabhaṅgurato 2 Maṃū. 12/353/316, khuḍha. 25/277-8/64,
  khu.cūḷa. 30/334/163 (syā) 3 Ma. samugghātova 4 visuddhi. 1/226 (syā)
-------------------------------------------------
[page 252]
     Etamatthaṁ viditvāti etaṁ āyasmato meghiyassa micchāvitakkacorehi
  kusalabhaṇḍupacchedasaṅkhātaṁ atthaṁ jānitvā. Imaṁ udānanti imaṁ kāmavitakkādīnaṁ
  avinodane vinodane ca ādīnavānisaṁsadīpakaṁ 1- udānaṁ udānesi.
      Tattha khuddāti hīnā lāmakā. Vitakkāti kāmavitakkādayo tayo pāpavitakkā. Te
  hi sabbavitakkehi patikiṭṭhatāya idha khuddāti vuttā "na ca khuddamācare"tiādīsu 2-
  viya. Sukhumāti ñātivitakkādayo adhippetā. Ñātivitakko janapadavitakko
  amarāvitakko parānuddayatāpaṭisaṁyutto vitakko lābhasakkārasilokapaṭisaṁyutto vitakko
  anavaññattipaṭisaṁyutto vitakkoti ete hi vitakkā kāmavitakkādayo viya dāruṇā
  na hontīti anoḷārikasabhāvatāya sukhumāti vuttā. Anugatāti cittena anuvattitā.
  Vitakke hi uppajjamāne cittaṁ tadanugatameva hoti tassa ārammaṇābhiniropanato.
  "anuggatā"tipi Pāḷi anuṭṭhitāti attho. Manaso ubbilāpāti 3- cetaso
  ubbilāvitattakaRā. 4-
     Ete avidvā manaso vitakketi ete kāmavitakkādike manovitakke
  assādādīnavanissaraṇato ñātatīraṇapahānapariññāhi yathābhūtaṁ ajānanto. Hurāhuraṁ
  dhāvati bhantacittoti appahīnamicchāvitakkattā anavaṭṭhitacitto "kadāci rūpe,
  kadāci sadde"tiādinā tasmiṁ tasmiṁ ārammaṇe assādādivasena aparāparaṁ
  dhāvati paribbhamati. Atha vā hurāhuraṁ dhāvati bhantacittoti apariññātavitakkattā
  tannimittānaṁ avijjātaṇhānaṁ vasena paribbhantamānaso 5- idhalokato paralokaṁ
  ādānanikkhepehi aparāparaṁ dhāvati saṁsaratīti attho.
     Ete ca vidvā manaso vitakketi ete pana yathāvuttappabhede kāmavitakkādike
  manovitakke assādādito yathābhūtaṁ jānanto. Ātāpiyoti vīriyavā. Saṁvaratīti

  *  *  *  *  *  *
  Footnote: 1 Sī. avinodane ca ādīnavaṁ vinodane ānisaṁsadīpakaṁ
  2 khu.khu. 25/9(3)/14, khu.su. 25/145/362
  3 chaṂa. uppilāvā.., khu.u. 25/31/143
  4 chaṂa. uppilāvitattakarā 5 chaṂa. paribbhamanamānaso
-------------------------------------------------
[page 253]
  Pidahati. Satimāti satisampanno. Anuggateti dullabhavasena anuppanne. Idaṁ vuttaṁ
  hoti:- ete vuttappakāre kāmavitakkādike manovitakke cittassa
  ubbilāvitahetutāya 1- manaso ubbilāpe 2- vidvā vipassanāpaññāsahitāya maggapaññāya
  sammadeva jānanto tassa sahāyabhūtānaṁ sammāvāyāmasatīnaṁ atthitāya ātāpiyo
  satimā te ariyamaggabhāvanāya āyatiṁ uppattirahe anuggate anuppanne eva
  maggakkhaṇe saṁvarati ñāṇasaṁvaravasena pidahati, āgamanapathaṁ pacchindati, evaṁbhūto ca
  catusaccasambodhena 3- buddho ariyasāvako arahattādhigamena asesaṁ anavasesaṁ
  ete kāmavitakkādike pajahāsi samucchindīti. Etthāpi "anugate"tipi paṭhanti,
  tassattho heṭṭhā vuttoyeva.
                        Paṭhamasuttavaṇṇanā niṭṭhitā.
                         ----------------
                          2. Uddhatasuttavaṇṇanā
     [32] Dutiye kusinārāyanti kusinārāyaṁ nāma mallarājūnaṁ nagare.
  Upavattane mallānaṁ sālavaneti yathā hi anurādhapurassa thūpārāmo, evaṁ kusinārāya
  uyyānaṁ dakkhiṇapacchimadisāya hoti. Yathā thūpārāmato dakkhiṇadvārena
  nagarapavisanamaggo pācīnamukho gantvā uttarena nivattati, evaṁ uyyānato
  sālapanti pācīnamukhā gantvā uttarena nivattā, tasmā "upavattanan"ti
  vuccati. Tasmiṁ upavattane mallarājūnaṁ sālavane. Araññakuṭikāyanti sālapantiyā
  avidūre rukkhagacchasañchannaṭṭhāne katā kuṭikā, taṁ sandhāya vuttaṁ "araññakuṭikāyaṁ
  viharantī"ti. Te pana bhikkhū paṭisaṅkhānavirahitā ossaṭṭhavīriyā pamattavihārino,
  tena vuttaṁ "uddhatā"tiādi.

  *  *  *  *  *  *
  Footnote: 1 chaṂa. uppilāvita... 2 chaṂa. uppilāve
  3 chaṂa. catusaccappabodhena
-------------------------------------------------
[page 254]
     Tattha uddhaccabahulattā avūpasantacittatāya uddhatā. Tucchabhāvena māno naḷo
  viyāti naḷo, mānasaṅkhāto uggato naḷo etesanti unnaḷā, uggatatucchamānāti
  attho. Pattacīvaramaṇḍanādicāpallena samannāgatattā bahukatāya 1- vā capalā.
  Pharusavācatāya mukhena kharāti mukhaRā. Tiracchānakathābahulatāya vikiṇṇā byākulā
  vācā etesanti vikiṇṇavācā, muṭṭhā naṭṭhā sati etesanti muṭṭhassatino.
  Sativirahitā pamādavihārinoti attho. Sabbena sabbaṁ sampajaññābhāvato asampajānā.
  Gaddūhanamaggampi kālaṁ cittasamādhānassa abhāvato na samāhitāti asamāhitā.
  Lolasabhāvattā bhantamigasappaṭibhāgatāya vibbhantacittā. Manacchaṭṭhānaṁ indriyānaṁ
  asaṁvaraṇato asaññatindriyatāya 2- pākatindriyā.
     Etamatthaṁ viditvāti etaṁ tesaṁ bhikkhūnaṁ uddhaccādivasena pamādavihāraṁ
  jānitvā. Imaṁ udānanti imaṁ pamādavihāre appamādavihāre ca yathākkamaṁ
  ādīnavānisaṁsavibhāvanaṁ udānaṁ udānesi.
     Tattha arakkhitenāti satiārakkhābhāvena aguttena. Kāyenāti chaviññāṇakāyena
  cakkhuviññāṇena hi rūpaṁ disvā tattha nimittānubyañjanaggahaṇavasena
  abhijjhādippavattito viññāṇadvārassa satiyā arakkhitabhāvato. Sotaviññāṇādīsupi
  eseva nayo. Evaṁ chaviññāṇakāyassa arakkhitabhāvaṁ sandhāyāha "arakkhitena kāyenā"ti.
  Keci pana "kāyenā"ti atthaṁ vadanti, tesampi vuttanayeneva atthayojanāya sati
  yujjeyya. Apare pana "arakkhitena cittenā"ti paṭhanti, 3- tesampi vuttanayo eva
  attho. Micchādiṭṭhihatenāti sassatādimicchābhinivesadūsitena. Thinamiddhābhibhūtenāti
  cittassa akalyatālakkhaṇena thinena kāyassa akalyatālakkhaṇena middhena ca
  ajjhotthatena, tena kāyena cittenāti vā sambandho. Vasaṁ mārassa gacchatīti

  *  *  *  *  *  *
  Footnote: 1 Ma. lahukatāya 2 Ma. arakkhitindriyatāya
  3 Sī.,ka. vadanti
-------------------------------------------------
[page 255]
  Kilesamārādikassa sabbassapi mārassa vasaṁ yathākāmakaraṇīyataṁ upagacchati, tesaṁ
  visayaṁ nātikkamatīti attho.
     Imāya hi gāthāya bhagavā ye satiārakkhābhāvena sabbaso arakkhitacittā,
  yonisomanasikārassa hetubhūtāya paññāya abhāvato ayoniso ummujjanena
  niccantiādinā vipariyesagāhino, tato eva kusalakiriyāya vīriyārambhābhāvato
  kosajjābhibhūtā 1- te vaṭṭato 1- sīsaṁ na ukkhipissantīti tesaṁ bhikkhūnaṁ
  pamādavihāragarahāmukhena vaṭṭaṁ dassetvā idāni vivaṭṭaṁ dassetuṁ "tasmā
  rakkhitacittassā"ti dutiyaṁ gāthamāha.
     Tattha tasmā rakkhitacittassāti yasmā arakkhitacitto mārassa yathākāmakaraṇīyo
  hutvā saṁsāreyeva hoti, tasmā satisaṁvarena manacchaṭṭhānaṁ indriyānaṁ rakkhanena
  pidahanena rakkhitacitto assa. Citte hi rakkhite cakkhvādiindriyāni rakkhitāneva
  hontīti. Sammāsaṅkappagocaroti yasmā micchāsaṅkappagocaro tathā tathā ayoniso
  vitakketvā nānāvidhāni micchādassanāni gaṇhanto micchādiṭṭhihatena cittena
  mārassa yathākāmakaraṇīyo hoti, tasmā yonisomanasikārena kammaṁ karonto
  nekkhammasaṅkappādisammāsaṅkappagocaro assa, jhānādisampayuttaṁ sammāsaṅkappameva
  attano cittassa pavattiṭṭhānaṁ kareyya. Sammādiṭṭhipurekkhāroti
  sammāsaṅkappagocaratāya vidhūtamicchādassano puretaraṁyeva kammassakatālakkhaṇaṁ, tato
  yathābhūtañāṇalakkhaṇañca sammādiṭṭhiṁ pubbaṅgamaṁ 2- katvā pubbe vuttanayeneva
  sīlasamādhīsu yutto payutto vipassanaṁ ārabhitvā saṅkhāre sammasanto ñatvāna
  udayabbayaṁ pañcasu upādānakkhandhesu samapaññāsāya ākārehi uppādaṁ nirodhañca
  vavatthapetvā yudayabbayañāṇaṁ adhigantvā tato paraṁ bhaṅgānupassanādivasena

  *  *  *  *  *  *
  Footnote: 1-1 chaṂa. saṁsāravaṭṭato 2 chaṂa. purato
-------------------------------------------------
[page 256]
  Vipassanaṁ ussukkāpetvā anukkamena ariyamaggaṁ gaṇhanto aggamaggena
  thinamiddhābhibhū bhikkhu sabbā duggatiyo jaheti, evaṁ so heṭṭhimamaggavajjhānaṁ
  kilesānaṁ paṭhamameva pahīnattā diṭṭhivippayuttalobhasahagatacittuppādesu
  uppajjanakathinamiddhānaṁ adhigatena arahattamaggena samucchindanato tadekaṭṭhānaṁ
  mānādīnampi pahīnattā sabbaso bhinnakileso khīṇāsavabhikkhu tividhadukkhatāyogena
  duggatisaṅkhātā sabbāpi gatiyo ucchinnabhavamūlattā jahe pajaheyya, tāsaṁ parabhāge
  nibbāne patiṭṭheyyāti attho.
                        Dutiyasuttavaṇṇanā niṭṭhitā.
                          --------------
                         3. Gopālakasuttavaṇṇanā
     [33] Tatiye kosalesūti kosalā nāma janapadavāsino 1- rājakumārā,
  tesaṁ nivāso ekopi janapado "kosalā"tveva vuccati, tesu kosalesu janapade.
  Cārikaṁ caratīti aturitacārikāvasena janapadacārikaṁ carati. Mahatāti guṇamahattenapi
  mahatā, aparicchinnasaṅkhyattā saṅkhyāmahattenapi mahatā. Bhikkhusaṁghenāti
  diṭṭhisīlasāmaññasaṁhatena samaṇagaṇena. Saddhinti ekato. Maggā okkammāti
  maggato apakkamitvā. Aññataraṁ rukkhamūlanti ghanapattasākhāviṭapasampannassa
  sandacchāyassa mahato rukkhassa samīpasaṅkhātaṁ mūlaṁ.
     Aññataro gopālakoti eko gogaṇarakkhako, nāmena pana nando
  nāMa. So kira aḍḍho mahaddhano mahābhogo, yathā keṇiyo jaṭilo pabbajjāvesena,
  evaṁ anāthapiṇḍikassa goyūthaṁ rakkhanto gopālakattena rājapīḷaṁ

  *  *  *  *  *  *
  Footnote: 1 chaṂa. jānapadino
-------------------------------------------------
[page 257]
  Pariharanto 1- attano kuṭumbaṁ rakkhati. So kālena kālaṁ pañcagorase gahetvā
  mahāseṭṭhissa santikaṁ āgantvā niyyādetvā satthu santikaṁ gantvā satthāraṁ
  passati, dhammaṁ suṇāti, attano ca vasanaṭṭhānaṁ āgamanatthāya satthāraṁ yācati.
  Satthā tasseva ñāṇaparipākaṁ āgamayamāno agantvā aparabhāgena mahatā
  bhikkhusaṁghena parivuto janapadacārikaṁ caranto "idānissa ñāṇaṁ paripakkan"ti
  ñatvā tassa vasanaṭṭhānassa avidūre maggā okkamma aññatarasmiṁ rukkhamūle
  nisīdi tassa āgamanaṁ āgamayamāno. Nandopi kho "satthā kira janapadacārikaṁ
  caranto ito āgacchatī"ti sutvā haṭṭhatuṭṭho vegena gantvā satthāraṁ upasaṅkamitvā
  vanditvā katapaṭisanthāro ekamantaṁ nisīdi, athassa bhagavā dhammaṁ desesi. So
  sotāpattiphale patiṭṭhahitvā bhagavantaṁ nimantetvā sattāhaṁ pāyāsadānaṁ adāsi,
  sattame divase bhagavā anumodanaṁ katvā pakkāmi. Tena vuttaṁ "ekamantaṁ
  nisinnaṁ kho taṁ gopālakaṁ bhagavā dhammiyā kathāya sandassesi .pe.
  Uṭaṭhāyāsanā pakkāmī"ti.
     Tattha sandassesīti "ime dhammā kusalā, ime dhammā akusalā"tiādinā 2-
  kusalādidhamme kammavipāke idhalokaparaloke paccakkhato dassento anupubbikathāvasāne
  cattāri ariyasaccāni sammā dassesi. Samādapesīti "saccādhigamāya ime
  nāma dhammā attani uppādetabbā"ti sīlādidhamme sammā gaṇhāpetvā tesu
  taṁ patiṭṭhāpesi. Samuttejesīti te dhammā samādinnā anukkamena bhāviyamānā
  nibbedhabhāgiyā hutvā tikkhavisadā yathā khipapaṁ ariyamaggaṁ āvahanti, tathā sammā
  uttejesi sammadeva tejesi. 3- Sampahaṁsesīti bhāvanāya pubbenāparaṁ
  visesabhāvadassanena cittassa pamodāpanavasena suṭṭhu pahaṁsesi. Apicettha

  *  *  *  *  *  *
  Footnote: 1 chaṂa. apaharanto 2 abhi.saṅ. 34/1384-5/308
  3 Sī. tathā samuttejesi sammā uttejesi
-------------------------------------------------
[page 258]
  Sāvajjānavajjadhammesu dukkhādīsu ca sammohavinodanena sandassanaṁ, sammāpaṭipattiyaṁ
  pamādāpanodanena samādapanaṁ, cittassālasiyāpattivinodanena samuttejanaṁ,
  sammāpaṭipattisiddhiyā sampahaṁsanaṁ veditabbaṁ. Evaṁ so bhagavato sāmukkaṁsikāya
  dhammadesanāya sotāpattiphale patiṭṭhahi. Adhivāsesīti tena diṭṭhasaccena "adhivāsetu
  me bhante bhagavā"tiādinā 1- nimantito kāyaṅgavācaṅgaṁ acopento citteneva
  adhivāsesi sādiyi. Tenevāha "tuṇhībhāvenā"ti.
     Appodakapāyāsanti nirudakapāyāsaṁ. Paṭiyādāpetvāti sampādetvā
  sajjetvā. Navañca sappinti navanītaṁ gahetvā tāvadeva vilīnaṁ maṇḍasappiñca
  paṭiyādāpetvā. Sahatthāti ādarajāto sahattheneva parivisanto. Santappesīti
  paṭiyattaṁ bhojanaṁ bhojesi. Sampavāresīti "alaṁ alan"ti vācāya paṭikkhipāpesi.
  Bhuttāvinti katabhattakiccaṁ. Onītapattapāṇinti pattato apanītapāṇiṁ,
  dhotapattapāṇin"tipi pāṭho, dhotapattahatthanti attho. Nīcanti anuccaṁ āsanaṁ gahetvā
  āsaneyeva nisīdanaṁ ariyadesavāsīnaṁ cārittaṁ, so pana satthu santike upacāravasena
  paññattassa dāruphalakāsanassa samīpe nisīdi. Dhammiyā kathāyātiādi sattame
  divase kataṁ anumodanaṁ sandhāya vuttaṁ. So kira sattāhaṁ bhagavantaṁ bhikkhusaṁghañca
  tattha vasāpetvā mahādānaṁ pavattesi, sattame pana divase appodakapāyāsadānaṁ
  adāsi, satthā tassa tasmiṁ attabhāve uparimaggatthāya ñāṇaparipākābhāvato
  anumodanameva katvā pakkāmi.
     Sīmantarikāyāti sīmantare, tassa gāmassa anantaraṁ. Gāmavāsino kira
  ekaṁ taḷākaṁ nissāya tena saddhiṁ kalahaṁ akaṁsu. So te abhibhavitvā taṁ taḷākaṁ
  gaṇhi. Tena baddhāghāto eko puriso taṁ satthu pattaṁ gahetvā dūre

  *  *  *  *  *  *
  Footnote: 1 dīṃahā. 10/161/87, Maṃū. 13/84/62
-------------------------------------------------
[page 259]
  Anugantvā "nivattāhi upāsakā"ti vutte bhagavantaṁ vanditvā padakkhiṇaṁ
  katvā bhikkhusaṁghassa ca añjaliṁ katvā yāva dassanūpacārasamatikkamā
  dasanakhasamodhānasamujjalaṁ añjaliṁ sirasi paggayha paṭinivattitvā dvinnaṁ gāmānamantare
  araññapadese ekakaṁ gacchantaṁ sarena vijjhitvā māresi. Tena vuttaṁ "acirapakkantassa
  .pe. Voropesī"ti. Kenacideva karaṇīyena ohiyitvā pacchā
  gacchantā bhikkhū taṁ tathā mataṁ disvā bhagavato tamatthaṁ ārocesuṁ, taṁ sandhāya
  vuttaṁ "atha kho sambahulā bhikkhū"tiādi.
     Etamatthaṁ viditvāti yasmā diṭṭhisampannaṁ ariyasāvakaṁ nandaṁ mārentena
  purisena ānantariyakammaṁ bahulaṁ apuññaṁ pasutaṁ, tasmā yaṁ corehi verīhi ca
  kattabbaṁ, tatopi ghorataraṁ imesaṁ sattānaṁ micchāpaṇihitaṁ cittaṁ karotīti imamatthaṁ
  jānitvā tadatthadīpanaṁ imaṁ udānaṁ udānesi.
     Tattha diso disanti dūsako dūsanīyaṁ coro coraṁ, disvāti vacanaseso.
  Yantaṁ kayirāti yaṁ tassa anayabyasanaṁ kareyya, dutiyapadepi eseva nayo. Idaṁ
  vuttaṁ hoti:- eko ekassa mittadubbhī coro puttadārakhettavatthugomahiṁsādīsu
  aparajjhanto yassa aparajjhati, tampi tatheva attani aparajjhantaṁ coraṁ disvā,
  verī vā pana kenacideva kāraṇena baddhaveraṁ veriṁ disvā attano kakkhaḷatāya
  dāruṇatāya yantassa anayabyasanaṁ kareyya, puttadāraṁ vā pīḷeyya, khettādīni
  vā nāseyya, jīvitā vā voropeyya, dasasu akusalakammapathesu micchāṭhapitattā
  micchāpaṇihitaṁ cittaṁ pāpiyo na tato kare, taṁ purisaṁ pāpataraṁ tato kareyya.
  Vuttappakāro hi diso vā verī vā disassa vā verino vā imasmiṁyeva
  attabhāve dukkhaṁ vā uppādeyya, jīvitakkhayaṁ vā kareyya. Idampana
-------------------------------------------------
[page 260]
  Akusalakammapathesu micchāṭhapitaṁ cittaṁ diṭṭheva dhamme anayabyasanaṁ pāpeti,
  attabhāvasatasahassesupi catūsu apāyesu khipitvā sīsamassa ukkhipituṁ na detīti.
                        Tatiyasuttavaṇṇanā niṭṭhitā.
                          ---------------
                        4. Yakkhapahārasuttavaṇṇanā
     [34] Catutthe kapotakandarāyanti evaṁnāmake vihāre. Tasmiṁ kira
  pabbatakandare pubbe bahū kapotā vasiṁsu, tena sā pabbatakandarā 1-
  "kapotakandarā"ti vuccati. Aparabhāge tattha katavihāropi "kapotakandā"tveva
  paññāyittha. Tena vuttaṁ "kapotakandarāyan"ti evaṁnāmake vihāre"ti. Juṇhāya
  rattiyāti sukkapakkharatti yaṁ. Navoropitehi kesehīti aciraohāritehi kesehi,
  itthambhūtalakkhaṇe cetaṁ karaṇavacanaṁ. Abbhokāseti yattha uparicchadanaṁ parikkhepaṁ vā
  natthi, tādise ākāsaṅgaṇe.
     Tattha āyasmā sāriputto suvaṇṇavaṇṇo, āyasmā mahāmoggallāno
  nīluppalavaṇṇo. Ubhopi pana te mahātherā udiccabrāhmaṇajaccā kappānaṁ
  satasahassādhikaṁ ekaṁ asaṅkhyeyyaṁ abhinīhārasampannā chaḷabhiññāpaṭisambhidāppattā
  mahākhīṇāsavā sabbasamāpattilābhino 2- sattasaṭṭhiyā sāvakapāramiñāṇānaṁ matthakaṁ
  pattā etaṁ kapotakandaravihāraṁ upasobhayantā ekaṁ kanakaguhaṁ paviṭṭhā dve
  sīhā viya. Ekaṁ vijambhanabhūmiṁ otiṇṇā dve byagghā viya, ekaṁ supupphitasālavanaṁ
  paviṭṭhā dve chaddantanāgarājāno viya, ekaṁ simbalivanaṁ paviṭṭhā dve
  supaṇṇarājāno viya, ekaṁ naravāhanayānaṁ abhiruḷhā dve vessavaṇā viya, ekaṁ

  *  *  *  *  *  *
  Footnote: 1 Sī. upaccakā 2 chaṂa. samāpattilābhino
-------------------------------------------------
[page 261]
  Paṇḍukambalasilāsanaṁ abhinisinnā dve sakkā viya, ekavimānabbhantaragatā dve
  mahābrahmāno viya, ekasmiṁ gaganaṭṭhāne ṭhitāni dve candamaṇḍalāni viya,
  dve sūriyamaṇḍalāni viya ca virocesuṁ. Tesu āyasmā mahāmoggallāno tuṇhī
  nisīdi, āyasmā pana sāriputto samāpajji. Tena vuttaṁ "aññataraṁ samādhiṁ
  samāpajjitvā"ti.
     Tattha aññataraṁ samādhinti upekkhābrahmavihārasamāpattiṁ. Keci
  saññāvedayitanirodhasamāpattin"ti vadanti, apare panāhu "āruppapādakaṁ
  phalasamāpattin"ti. Imā eva hi tisso kāyarakkhaṇasamatthā samāpattiyo. Tattha
  nirodhasamāpattiyā samādhipariyāyasambhavo heṭṭhā vuttoyeva, pacchimaṁyeva pana ācariyā
  vaṇṇenti. Uttarāya disāya dakkhiṇadisaṁ gacchatīti uttarāya disāya yakkhasamāgamaṁ
  gantvā attano bhavanaṁ gantuṁ dakkhiṇadisaṁ gacchanti. Paṭibhāti manti upaṭṭhāti maMa.
  Manti hi paṭisaddayogena sāmiatthe upayogavacanaṁ, imassa sīse pahāraṁ dātuṁ
  cittaṁ me uppajjatīti attho. So kira purimajātiyaṁ there baddhāghāto, tenassa
  theraṁ disvā paduṭṭhacittassa evaṁ ahosi. Itaro pana sappaññajātiko, tasmā
  taṁ paṭisedhento "alaṁ sammā"tiādimāha. Tattha mā āsādesīti mā ghaṭṭesi,
  mā pahāraṁ dehīti vuttaṁ hoti. Uḷāroti uḷārehi uttamehi sīlādiguṇehi
  samannāgato.
     Anādiyitvāti ādaraṁ akatvā, tassa vacanaṁ aggahetvā. Yasmā pana
  tassa vacanaṁ aggaṇhanto taṁ anādiyanto nāma hoti, tasmā vuttaṁ "taṁ yakkhaṁ
  anādiyitvā"ti. Sīse pahāraṁ adāsīti sabbathāmena ussāhaṁ janetvā ākāse
  ṭhitova sīse khaṭakaṁ adāsi, muddhani muṭṭhighātaṁ akāsīti attho. Tāva mahāti
  thāmamahattena tattakaṁ mahanto pahāro ahosi. Tena pahārenāti tena pahārena
-------------------------------------------------
[page 262]
  Kāraṇabhūtena. Sattaratananti pamāṇamajjhimassa purisassa ratanena sattaratanaṁ. Soti
  yakkho. 1- Nāganti hatthināgaṁ. Osādeyyāti paṭhaviyaṁ osīdāpeyya nimujjāpeyya.
  "osāreyyā"tipi Pāṭho, cuṇṇavicuṇṇaṁ kareyyāti attho. Aḍḍhaṭṭhamaratananti
  aḍḍhena aṭṭhannaṁ pūraṇāni aḍḍhaṭṭhamāni, aḍḍhaṭṭhamāni ratanāni pamāṇaṁ
  etassāti aḍḍhaṭṭhamaratano, taṁ aḍḍhaṭṭhamaratanaṁ. Mahantaṁ pabbatakūṭanti
  kelāsakūṭappamāṇaṁ vipulaṁ girikūṭaṁ. Padāleyyāti sakalikākārena bhindeyya. Api
  osādeyya, api padāleyyāti sambandho.
     Tāvadeva cassa sarīre mahāpariḷāho uppajji, so vedanāturo ākāse
  ṭhātuṁ asakkonto bhūmiyaṁ pati, taṁkhaṇaññeva aṭṭhasaṭṭhisahassādhikayojanasatasahassubbedhaṁ
  sinerumpi pabbatarājānaṁ sandhārentī catunahutādhikadviyojanasatasahassabahalā
  mahāpaṭhavī taṁ pāpasattaṁ dhāretuṁ asakkontī viya vivaramadāsi. Avīcito jālā
  uṭṭhahitvā kandantaṁyeva taṁ gaṇhiṁsu, so kandanto vippalapanto pati. Tena
  vuttaṁ "atha ca pana 2- so yakkho `ḍayhāmi ḍayhāmī'ti vatvā tattheva
  mahāniraye apatāsī"ti. 3- Tattha apatāsīti 2- apati.
     Kimpana so yakkhattabhāveneva nirayaṁ upagacchīti? na upagacchi, yaṁ hettha
  Diṭṭhadhammavedanīyaṁ pāpakammaṁ ahosi, tassa balena yakkhattabhāve mahantaṁ dukkhaṁ
  anubhavi. Yampana upapajjavedanīyaṁ ānantariyakammaṁ, tena cutianantaraṁ niraye
  uppajjīti. Therassa pana samāpattibalena upatthambhitasarīrassa na koci vikāro
  ahosi. Samāpattito avuṭṭhitakāle hi taṁ yakkho pahari, tathā paharantaṁ taṁ
  dibbacakkhunā disvā āyasmā mahāmoggallāno dhammasenāpatiṁ upasaṅkami,
  upasaṅkamanasamakālameva ca dhammasenāpati samāpattito vuṭṭhāsi. Atha naṁ

  *  *  *  *  *  *
  Footnote: 1 chaṂa. soti yakkhoti pāṭhā na dissanti 2 Sī.,Ma.,ka. atha kho
  3 Sī.,Ma.,ka. mahāniraye avatthāsīti 4 Sī.,Ma.,ka. avatthāsīti
-------------------------------------------------
[page 263]
  Mahāmoggallāno taṁ sarīravuttiṁ 1- pucchi, sopissa byākāsi, tena vuttaṁ "addasā
  kho āyasmā mahāmoggallāno .pe. Apica me sīsaṁ thokaṁ dukkhan"ti.
     Tattha thokaṁ dukkhanti thokaṁ appamattakaṁ madhurajātaṁ viya me sīsaṁ dukkhitaṁ,
  dukkhappattanti attho. Dukkhādhiṭṭhānaṁ hi sīsaṁ dukkhanti vuttaṁ. "sīse Thokaṁ
  dukkhan"tipi pāṭho. Kathampana samāpattibalena sarīre upatthambhite 2- therassa sīse
  thokampi dukkhaṁ ahosīti? acireneva vuṭṭhitattā. Antosamāpattiyaṁ apaññāyamāna-
  dukkhañhi kāyanissitattā niddaṁ upagatassa makasādijanitaṁ viya paṭibuddhassa
  thokaṁ paññāyittha.
     "mahābalena Yakkhena tathā sabbussāhena pahaṭe sarīrepi vikāro nāma
  natthī"ti acchariyabbhutacittajātena āyasmatā mahāmoggallānena "acchariyaṁ āvuso
  sāriputtā"tiādinā dhammasenāpatino mahānubhāvatāya vibhāvitāya sopissa
  "acchariyaṁ āvuso moggallānā"tiādinā iddhānubhāvamahantatāpakāsanāpadesena
  attano issāmacchariyāhaṅkārādimalānaṁ suppahīnataṁ dīpeti. Paṁsupisācakampi na
  passāmāti saṅkārakūṭādīsu vicaraṇakakhuddakapetampi na passāMa. Iti adhigamappicchānaṁ
  aggabhūto mahāthero tasmiṁ kāle anāvajjanena tesaṁ adassanaṁ sandhāya vadati.
  Tenevāha "etarahī"ti.
     Bhagavā pana veḷuvane ṭhito ubhinnaṁ aggasāvakānaṁ imaṁ kathāsallāpaṁ
  dibbasotena assosi. Tena vuttaṁ "assosi kho bhagavā"tiādi, taṁ vuttatthameva.
     Etamatthaṁ viditvāti etaṁ āyasmato sāriputtassa samāpattibalupagataṁ
  iddhānubhāvamahantataṁ viditvā. Imaṁ udānanti tasseva tādibhāvappattidīpakaṁ imaṁ
  udānaṁ udānesi.

  *  *  *  *  *  *
  Footnote: 1 Sī.,ka. taṁ paribhavaṁ 2 Ma. upatthaddhe
-------------------------------------------------
[page 264]
     Tattha yassa selūpamaṁ cittaṁ, ṭhitaṁ nānupakampatīti yassa khīṇāsavassa cittaṁ
  ekagghanasilāmayapabbatūpamaṁ sabbesaṁ iñjanānaṁ abhāvato vasībhāvappattiyāva ṭhitaṁ
  sabbehipi lokadhammehi nānupakampati na pavedhati. Idānissa akampanākāraṁ
  saddhiṁ kāraṇena dassetuṁ "virattan"tiādi vuttaṁ. Tattha virattaṁ rajanīyesūti
  virāgasaṅkhātena ariyamaggena rajanīyesu rāguppattihetubhūtesu tebhūmakadhammesu
  virattaṁ, tattha sabbaso samucchinnarāganti atko. Kopaneyyeti paṭighaṭṭhānīye
  sabbasmimpi āghātavatthusmiṁ na kuppati na dussati na vikāraṁ āpajjati. Yassevaṁ
  bhāvitaṁ cittanti yassa yathāvuttassa ariyapuggassa cittaṁ evaṁ vuttanayena
  tādibhāvāvahanabhāvena bhāvitaṁ. Kuto taṁ dukkhamessatīti taṁ uttamapuggalaṁ kuto
  sattato saṅkhārato vā dukkhaṁ upagamissati, na tādisassa dukkhaṁ atthīti attho.
                        Catutthasuttavaṇṇanā niṭṭhitā.
                         -----------------
                          5. Nāgasuttavaṇṇanā
     [35] Pañcame kosambiyanti kusambena 1- nāma isinā vasitaṭṭhāne
  māpitattā "kosambī"ti evaṁladdhanāmake nagare. Ghositārāmeti ghositaseṭṭhinā
  kārite ārāme. Bhagavā ākiṇṇo viharatīti bhagavā sambādhappatto viharati.
  Kimpana bhagavato sambādho atthi, saṁsaggo vāti? natthi. Na hi koci bhagavantaṁ
  Anicchāya upasaṅkamituṁ sakkoti. Durāsadā hi buddhā bhagavanto sabbattha ca
  anupalittattā. Hitesitāya pana sattesu anukampaṁ upādāya "mutto mocessāmī"ti
  paṭiññānurūpaṁ caturoghanittharaṇatthaṁ aṭṭhannaṁ parisānaṁ attano santikaṁ kālena

  *  *  *  *  *  *
  Footnote: 1 chaṂa. kusumbena
-------------------------------------------------
[page 265]
  Kālaṁ upasaṅkamanaṁ adhivāseti, sayañca mahākaruṇāsamussāhito kālaññū hutvā
  tattha upasaṅkamati, idaṁ sabbabuddhānaṁ āciṇṇaṁ, ayamidha ākiṇṇavikāroti
  adhippeto.
     Idha pana kosambikānaṁ bhikkhūnaṁ kalahajātānaṁ satthā dīghītissa kosalarañño
  vatthuṁ āharitvā "na hi verena verāni, sammantīdha kudācanan"tiādinā 1-
  ovādaṁ adāsi, taṁ divasaṁ tesaṁ kalahaṁ karontānaṁyeva ratti vibhātā. Dutiyadivasepi
  bhagavā tameva vatthuṁ kathesi, taṁ divasampi tesaṁ kalahaṁ karontānaṁyeva ratti
  vibhātā. Tatiyadivasepi bhagavā tameva vatthuṁ kathesi, athaññataro bhikkhu bhagavantaṁ
  evamāha "appossukko bhante bhagavā diṭṭhadhammasukhavihāramanuyutto viharatu,
  mayametena bhaṇḍanena kalahena vivādena paññāyissāmā"ti. 2- Satthā
  "pariyādinnacittā kho ime moghapurisā, na dāni me sakkā saññāpetuṁ,
  natthi cettha saññāpetabbā, yannūnāhaṁ ekacārakavāsaṁ vaseyyaṁ, evaṁ ime
  bhikkhū kalahato oramissantī"ti cintesi. Evaṁ tehi kalahakārakehi bhikkhūhi saddhiṁ
  ekavihāre vāsaṁ vinetabbābhāvato upāsakādīhi upasaṅkamanañca ākiṇṇavihāraṁ
  katvā vuttaṁ "tena kho pana samayena bhagavā ākiṇṇo viharatī"tiādi.
     Tattha dukkhanti na sukhaṁ, anārādhitacittatāya na iṭṭhanti attho.
  Tenevāha "na phāsu viharāmī"ti. Vūpakaṭṭhoti pavivekaṭṭho dūrībhūto. Tathā
  cintetvāva bhagavā pātova sarīrappaṭijagganaṁ katvā kosambiyaṁ piṇḍāya caritvā
  kañci anāmantetvā eko adutiyo gantvā kosalaraṭṭhe pālileyyake vanasaṇḍe
  bhaddasālamūle vihāsi. Tena vuttaṁ "atha kho bhagavā pubbaṇhasamayaṁ .pe.
  Bhaddasālamūle"ti. Tattha sāmanti sayaṁ. Saṁsāmetvāti paṭisāmetvā. Pattacīvaramādāyāti

  *  *  *  *  *  *
  Footnote: 1 Ma.u. 14/237/203 vi. mahā. 5/464/246, khuḍha. 25/5/16
  2 vi. mahā. 5/457/237, vi. mahā. 5/463/245, Ma.u 14/236/202-3
-------------------------------------------------
[page 266]
  Etthāpi sāmanti padaṁ ānetvā yojetabbaṁ. Upaṭṭhāketi kosambinagaravāsino
  ghositaseṭṭhiādike, vihāre ca aggupaṭṭhākaṁ āyasmantaṁ ānandaṁ anāmantetvā.
     Evaṁ gate satthari pañcasatā bhikkhū āyasmantaṁ ānandaṁ āhaṁsu "āvuso
  ānanda satthā ekakova gato, mayaṁ anubandhissāmā"ti. "āvuso Yadā bhagavā
  sāmaṁ senāsanaṁ saṁsāmetvā pattacīvaraṁ ādāya anāmantetvā upaṭṭhāke ca
  anapaloketvā bhikkhusaṁghaṁ adutiyo gacchati, tadā ekacāraṁ carituṁ bhagavato
  ajjhāsayo, sāvakena nāma satthu ajjhāsayānurūpaṁ paṭipajjitabbaṁ, tasmā na
  imesu divasesu bhagavā anugantabbo"ti nivāresi, sayampi nānugacchi.
     Anupubbenāti anukkamena, gāmanigamapaṭipāṭiyā cārikañcaramāno
  "ekacāravāsaṁ tāva vasamānaṁ bhikkhuṁ passissāmī"ti bālakaloṇakāragāmaṁ 1- gantvā
  tattha bhaguttherassa sakalaṁ pacchābhattañceva tiyāmañca rattiṁ ekacāravāse
  ānisaṁsaṁ kathetvā punadivase tena pacchāsamaṇena piṇḍāya caritvā taṁ tattheva
  nivattetvā "samaggavāsaṁ vasamāne tayo kulaputte passissāmī"ti pācīnavaṁsamigadāyaṁ
  gantvā tesampi sakalarattiṁ samaggavāse ānisaṁsaṁ kathetvā tepi tattheva
  nivattetvā ekakova pālileyyagāmaṁ sampatto. Pālileyyagāmavāsino paccuggantvā
  bhagavato dānaṁ datvā pālileyyagāmassa avidūre rakkhitavanasaṇḍo nāma atthi, tattha
  bhagavato paṇṇasālaṁ katvā "ettha bhagavā vasatū"ti yācitvā vāsayiṁsu. Bhaddasāloti
  pana tattheko manāpo bhaddako 2- sālarukkho, bhagavā taṁ gāmaṁ upanissāya
  vanasaṇḍe paṇṇasālāsamīpe tasmiṁ rukkhamūle vihāsi. Tena vuttaṁ "pālileyyake
  viharati rakkhitavanasaṇḍe bhaddasālamūle"ti.
     Hatthināgoti mahāhatthī yūthapati. Hatthikalabhehīti hatthipotakehi. Hatthicchāpehīti
  khīrūpagehi 3- daharahatthipotakehi, ye "bhiṅkā"tipi vuccanti. Chinnaggānīti purato

  *  *  *  *  *  *
  Footnote: 1 Sī.,ka. bālakaloṇakārāmaṁ 2 Sī. laddhako 3 Sī.,ka. khīrapakehi
-------------------------------------------------
[page 267]
  Purato gacchantehi tehi hatthiādīhi chinnaggāni khāditāvasesāni khāṇusadisāni
  tiṇāni 1- khādati. Obhaggobhagganti tena hatthināgena uccaṭṭhānato bhañjitvā
  bhañjitvā pātitaṁ. Assa sākhābhaṅganti etassa santakaṁ sākhābhaṅgaṁ te khādanti.
  Āvilānīti tehi paṭhamataraṁ otaritvā pivanatehi āluḷitattā āvilāni
  kaddamamissāni pānīyāni pivati. Ogāhāti tiṭṭhato. "ogāhan"tipi Pāḷi.
  Assāti hatthināgassa. Upanighaṁsantiyoti ghaṭṭentiyo, upanighaṁsiyamānopi attano
  uḷārabhāvena na kujjhati, tena tā taṁ ghaṁsantiyeva. Yūthāti hatthighaṭā.
     Yena bhagavā tenupasaṅkamīti so kira hatthināgo yūthavāse ukkaṇṭhito taṁ
  vanasaṇḍaṁ paviṭṭho tattha bhagavantaṁ disvā ghaṭasahassena nibbāpitasantāpo viya
  nibbuto hutvā pasannacitto bhagavato santike aṭṭhāsi, tato paṭṭhāya vattasīse
  ṭhatvā bhaddasālassa paṇṇasālāya ca samantato appaharitakaṁ katvā sākhābhaṅgehi
  sammajjati, bhagavato mukhadhovanaṁ deti, nhānodakaṁ āharati, dantakaṭṭhaṁ deti,
  araññato madhurāni phalāni āharitvā satthu upaneti, satthā tāni paribhuñjati.
  Tena vuttaṁ "tatra sudaṁ so hatthināgo yasmiṁ padese bhagavā viharati, taṁ
  padesaṁ appaharitañca karoti, soṇḍāya bhagavato pānīyaṁ paribhojanīyaṁ
  upaṭṭhāpetī"ti. Soṇḍāya dārūni āharitvā aññamaññaṁ ghaṁsitvā aggiṁ
  uṭṭhāpetvā dārūni jālāpetvā tattha pāsāṇakhaṇḍāni tāpetvā tāni
  daṇḍakehi pavaṭṭetvā soṇḍiyaṁ khipitvā udakassa tattabhāvaṁ ñatvā bhagavato
  santikaṁ upagantvā tiṭṭhati, bhagavā "hatthināgo mama nhānaṁ icchatī"ti tattha
  gantvā nhānakiccaṁ karoti, pānīyepi eseva nayo. Tasmiṁ pana sītale sañjāte
  upasaṅkamati, taṁ sandhāya vuttaṁ "soṇḍāya bhagavato pānīyaṁ paribhojanīyaṁ
  upaṭṭhāpetī"ti.

  *  *  *  *  *  *
  Footnote: 1 chaṂa. ayaṁ pāṭho na dissati
-------------------------------------------------
[page 268]
     Atha kho bhagavato rahogatassātiādi ubhinnaṁ mahānāgānaṁ
  vivekasukhapaccavekkhaṇadassanaṁ, taṁ vuttatthameva attano ca pavivekaṁ viditvāti kehici
  anākiṇṇabhāvaladdhaṁ kāyavivekaṁ jānitvā, itare pana vivekā bhagavato sabbakālaṁ
  vijjantiyeva.
     Imaṁ udānanti imaṁ attano hatthināgassa ca pavivekābhiratiyā
  samānajjhāsayabhāvadīpanaṁ udānaṁ udānesi.
     Tatthāyaṁ saṅkhepattho:- etaṁ īsādantassa rathaīsāsadisadantassa hatthināgassa
  cittaṁ nāgena buddhanāgassa cittena sameti saṁsandati. Kathaṁ sameti ce? yadeko
  ramatī vane yasmā buddhanāgo "ahaṁ kho pubbe ākiṇṇo vihāsin"ti purimaṁ
  ākiṇṇavihāraṁ jigucchitvā vivekaṁ upabrūhayamāno idāni yathā eko adutiyo
  vane araññe ramati abhiramati, evaṁ ayampi hatthināgo pubbe attano hatthiādīhi
  ākiṇṇavihāraṁ jigucchitvā vivekaṁ upabrūhayamāno idāni eko asahāyo vane
  ekavihāraṁ ramati abhiramati. 1- Tasmāssa cittaṁ nāgena sameti tassa cittena
  sametīti katvā ekībhāvaratiyā ekasadisaṁ hotīti attho.
                        Pañcamasuttavaṇṇanā niṭṭhitā.
                         ----------------
                         6. Piṇḍolasuttavaṇṇanā
     [36] Chaṭṭhe piṇḍolabhāradvājoti piṇḍaṁ ulamāno pariyesamāno
  pabbajitoti piṇḍolo. So kira parijiṇṇabhogo brāhmaṇo hutvā mahantaṁ
  bhikkhusaṁghassa lābhasakkāraṁ disvā piṇḍatthāya nikkhamitvā pabbajito. So mahantaṁ

  *  *  *  *  *  *
  Footnote: 1 ka. abhinandati
-------------------------------------------------
[page 269]
  Kapallaṁ "pattan"ti gahetvā carati, kapallapūraṁ yāguṁ pivati, bhattaṁ bhuñjati,
  pūvakhajjakañca khādati. Athassa mahagghasabhāvaṁ satthu ārocayiṁsu. Satthā tassa
  pattatthavikaṁ nānujāni, 1- heṭṭhāmañce pattaṁ nikkujjitvā ṭhapeti, so ṭhapentopi
  ghaṁsentova paṇāmetvā ṭhapeti, gaṇhantopi ghaṁsentova ākaḍḍhitvā gaṇhāti.
  Taṁ gacchante gacchante kāle ghaṁsanena parikkhīṇaṁ, nāḷikodanamattasseva
  gaṇhanakaṁ jātaṁ. Tato satthu ārocesuṁ, athassa satthā pattatthavikaṁ anujāni.
  Thero aparena samayena indriyabhāvanaṁ bhāvento aggaphale arahatte patiṭṭhāsi.
  Iti so pubbe savisesaṁ 2- piṇḍatthāya ulatīti piṇḍolo, gottena pana
  bhāradvājoti ubhayaṁ ekato katvā "piṇḍolabhāradvājo"ti vuccati.
     Āraññakoti gāmantasenāsanapaṭikkhipanena araññe nivāso assāti
  āraññako, āraññakadhutaṅgaṁ samādāya vattantassetaṁ nāmaṁ. Tathā bhikkhāsaṅkhātānaṁ
  āmisapiṇḍānaṁ pāto piṇḍapāto, parehi dinnānaṁ piṇḍānaṁ patte nipatananti
  attho. Piṇḍapātaṁ uñchati taṁ taṁ kulaṁ upasaṅkamanto gavesatīti piṇḍapātiko.
  Piṇḍāya vā patituṁ carituṁ vattametassāti piṇḍapātī, piṇḍapātīyeva piṇḍapātiko.
  Saṅkārakūṭādīsu paṁsūnaṁ upari ṭhitattā abbhuggataṭṭhena paṁsukūlaṁ viyāti
  paṁsukūlaṁ, paṁsu viya vā kucchitabhāvaṁ ulati gacchatīti paṁsukūlaṁ, paṁsukūlassa dhāraṇaṁ
  paṁsukūlaṁ, taṁ sīlaṁ etassāti paṁsukūliko. Saṅghāṭiuttarāsaṅgāntaravāsakasaṅkhātāni
  tīṇi cīvarāni ticīvaraṁ, ticīvarassa dhāraṇaṁ ticīvaraṁ, taṁ sīlaṁ etassāti tecīvariko.
  Appicchotiādīnaṁ padānaṁ attho heṭṭhā vuttoyeva.
     Dhutavādoti dhuto vuccati dhutakileso puggalo, kilesadhunanakadhammo vā.
  Tattha atthi dhuto, na dhutavādo, atthi na dhuto, dhutavādo, atthi neva dhuto,

  *  *  *  *  *  *
  Footnote: 1 ka. nānujānāti 2 Sī. āmisamesaṁ
-------------------------------------------------
[page 270]
  Na dhutavādo, atthi dhuto ceva dhutavādo cāti idaṁ catukkaṁ veditabbaṁ. Tesu yo
  sayaṁ dhutadhamme samādāya vattati, na paraṁ tadatthāya samādapeti, ayaṁ paṭhamo. Yo
  pana sayaṁ na dhutadhamme samādāya vattati, paraṁ samādapeti, ayaṁ dutiyo. Yo
  ubhayarahito, ayaṁ tatiyo. Yo pana ubhayasampanno, ayaṁ catuttho. Evarūpo ca
  āyasmā piṇḍolabhāradvājoti tena vuttaṁ "dhutavādo"ti. Ekadesasarūpekasesavasena
  hi ayaṁ niddeso yathā taṁ "nāmarūpan"ti.
     Adhicittamanuyuttoti etatha aṭṭhasamāpattisampayogato arahattaphalasamāpattisampayogato
  vā cittassa adhicittabhāvo veditabbo, idha pana "arahattaphalacittan"ti
  vadanti. Taṁtaṁsamāpattīsu samādhi eva adhicittaṁ, idha pana arahattaphalasamādhi
  veditabbo. Keci pana "adhicittamanuyuttena bhikkhave bhikkhunā kālena kālaṁ tīṇi
  nimittāni manasikātabbānī"ti etasmiṁ adhicittasutte 1- viya samathavipassanācittaṁ
  adhicittanti idhādhippetan"ti vadanti, taṁ na sundaraṁ. Purimoyevattho gahetabbo.
     Etamatthaṁ viditvāti etaṁ āyasmato piṇḍolabhāradvājassa
  adhiṭṭhānaparikkhārasampadāsampannaṁ adhicittānuyogasaṅkhātaṁ atthaṁ sabbākārato
  viditvā. Evaṁ 2- "adhicittānuyogo mama sāsanānuṭṭhānan"ti 3- dīpento
  imaṁ udānaṁ udānesi.
     Tattha anūpavādoti vācāya kassacipi anupavadanaṁ. Anūpaghātoti kāyena
  kassaci upaghātākaraṇaṁ. Pātimokkheti ettha pātimokkhapadassa attho heṭṭhā
  nānappakārehi vutto, tasmiṁ pātimokkhe. Sattannaṁ āpattikkhandhānaṁ
  avītikkamalakkhaṇo saṁvaro. Mattaññutāti paṭiggahaṇaparibhogavasena pamāṇaññutā.
  Pantañca sayanāsananti vivittaṁ saṅghaṭṭanavirahitaṁ senāsanaṁ. Adhicitte ca āyogoti
  aṭṭhannaṁ samāpattīnaṁ adhigamāya bhāvanānuyogo.

  *  *  *  *  *  *
  Footnote: 1 aṅ. tika. 20/103/250 2 Ma. etaṁ 3 Sī. sāsananti
-------------------------------------------------
[page 271]
     Aparo nayo:- anūpavādoti kassacipi uparujjhanavacanassa avadanaṁ. Tena
  sabbampi vācasikasīlaṁ saṅgaṇhāti. Anūpaghātoti kāyena kassaci upaghātassa
  paraviheṭhanassa akaraṇaṁ. Tena sabbampi kāyikasīlaṁ saṅgaṇhāti. Yādisaṁ panidaṁ
  ubhayaṁ buddhānaṁ sāsanantogadhaṁ hoti, taṁ dassetuṁ "pātimokkhe ca saṁvaro"ti
  vuttaṁ. Casaddo nipātamattaṁ. Pātimokkhe ca saṁvaroti pātimokkhasaṁvarabhūto
  anūpavādo anūpaghāto cāti attho.
     Atha vā pātimokkheti adhikaraṇe bhummaṁ. Pātimokkhe nissayabhūte saṁvaro.
  Ko pana soti? anūpavādo anūpaghāto. Upasampadavelāyaṁ hi avisesena
  Pātimokkhasīlaṁ samādinnaṁ nāma hoti, tasmiṁ pātimokkhe ṭhitassa tato paraṁ
  upavādūpaghātānaṁ akaraṇavasena saṁvaro, so anūpavādo anūpaghāto cāti vutto.
     Atha vā pātimokkheti nipphādetabbe bhummaṁ yathā "cetaso avūpasamo
  ayoniso manasikārapadaṭṭhānan"ti 1- tena pātimokkhena sādhetabbo anūpavādo
  anūpaghāto pātimokkhasaṁvarasaṅgahito anūpavādo anūpaghāto icceva attho.
  Saṁvaroti 2- iminā pana satisaṁvaro ñāṇasaṁvaro khantisaṁvaro vīriyasaṁvaroti imesaṁ
  catunnaṁ saṁvarānaṁ gahaṇaṁ, pātimokkhasādhanaṁ idaṁ saṁvaracatukkaṁ.
     Mattaññutā ca bhattasminti pariyesanapaṭiggahaṇaparibhogavissajjanānaṁ vasena bhojane
  pamāṇaññutā. Pantañca sayanāsananti bhāvanānukūlaṁ araññarukkhamūlādivivittasenāsanaṁ.
  Adhicitte ca āyogoti sabbacittānaṁ adhikattā uttamattā
  adhicittasaṅkhāte arahattaphalacitte sādhetabbe tassa nipphādanatthaṁ samathavipassanā-
  bhāvanāvasena āyogo. Etaṁ buddhānasāsananti etaṁ parassa anūpavādanaṁ,
  anūpaghātanaṁ, pātimokkhasaṁvaro, pariyesanapaṭiggahaṇādīsu mattaññutā, vivittavāso,

  *  *  *  *  *  *
  Footnote: 1 saṁṃahā. 19/232/92 2 ka. saṁvaro cāti
-------------------------------------------------
[page 272]
  Yathāvuttādhicittānuyogo ca buddhānaṁ sāsanaṁ ovādo anusiṭṭhīti attho. Evaṁ
  imāya gāthāya tisso sikkhā kathitāti veditabbā.
                        Chaṭṭhasuttavaṇṇanā niṭṭhitā.
                           -------------
                         7. Sāriputtasuttavaṇṇanā
     [37] Sattame apubbaṁ natthi. Gāthāya adhicetasoti adhicittavato,
  sabbacittānaṁ adhikena arahattaphalacittena samannāgatassāti attho. Appamajjatoti
  na pamajjato, appamādena anavajjadhammesu sātaccakiriyāya samannāgatassāti
  vuttaṁ hoti. Muninoti "yo munāti ubho loke, muni tena pavuccatī"ti 1- evaṁ
  ubhayalokamunanena monaṁ vuccati ñāṇaṁ, tena arahattaphalañāṇasaṅkhātena ñāṇena
  samannāgatattā vā khīṇāsavo munī nāma, tassa munino. Monapathesu sikkhatoti
  arahattañāṇasaṅkhātassa monassa pathesu sattattiṁsabodhipakkhiyadhammesu tīsu vā
  sikkhāsu sikkhato. Idañca pubbabhāgappaṭipadaṁ gahetvā vuttaṁ. Pariniṭṭhitasikkho hi
  arahā, tasmā evaṁ sikkhato, imāya sikkhāya munibhāvaṁ pattassa muninoti
  evamettha attho daṭṭhabbo. Yasmā ca etadeva, tasmā heṭṭhimamaggaphalacittānaṁ
  vasena adhicetaso, catusaccasambodhapaṭipattiyaṁ appamādavasena appamajjato,
  maggañāṇasamannāgamena muninoti evametesaṁ tiṇṇaṁ padānaṁ attho yujjatiyeva.
  Atha vā "appamajjato sikkhato"ti padānaṁ hetuatthatā daṭṭhabbā appamajjanahetu
  sikkhanahetu ca adhicetasoti.
     Sokā na bhavanti tādinoti tādisassa khīṇāsavamunino abbhantare
  aṭṭhaviyogādivatthukā sokā cittasantāpā na honti. Atha vā tādinoti

  *  *  *  *  *  *
  Footnote: 1 khuḍha. 25/269/63. khu.cūḷa.30/164/84 (syā)
-------------------------------------------------
[page 273]
  Tādilakkhaṇasamannāgatassa evarūpassa munino sokā na bhavantīti ayamettha
  atatho. Upasantassāti rāgādīnaṁ accantūpasamena upasantassa. Sadā satīmatoti
  sativepullappattiyā niccakālaṁ satiyā avirahitassa.
     Ettha ca "adhicetaso"ti iminā adhicittasikkhā, "appamajjato"ti etena
  adhisīlasikkhā, "munino monapathesu sikkhato"ti etehi adhipaññāsikkhā. "munino"ti
  Vā etena adhipaññāsikkhā, "monapathesu sikkhato"ti etena tāsaṁ lokuttarasikkhānaṁ
  pubbabhāgapaṭipadā, "sokā na bhavantī"tiādīhi sikkhāpāripūriyā ānisaṁso
  pakāsitoti veditabbaṁ. Sesaṁ vuttanayameva.
                        Sattamasuttavaṇṇanā niṭṭhitā.
                         ----------------
                          8. Sundarīsuttavaṇṇanā
     [38] Aṭṭhame sakkatotiādīnaṁ padānaṁ attho heṭṭhā vaṇṇitoyeva.
  Asahamānāti na sahamānā, usūyantāti attho. Bhikkhusaṁghassa ca sakkāraṁ
  asahamānāti sambandho.
     Sundarīti tassā nāmaṁ. Sā kira tasmiṁ kāle sabbaparibbājikāsu abhirūpā
  dassanīyā pāsādikā paramāya vaṇṇapokkharatāya samannāgatā, teneva sā
  "sundarī"ti paññāyittha. Sā ca anatītayobbanā asaññatasamācārāva hoti,
  tasmā te sundarīparibbājikaṁ pāpakamme uyyojesuṁ. Te hi aññatitthiyā
  buddhuppādato paṭṭhāya sayaṁ hatalābhasakkārā heṭṭhā akkosasuttavaṇṇanāyaṁ
  āgatanayena bhagavato bhikkhusaṁghassa ca uḷāraṁ aparimitaṁ lābhasakkāraṁ pavattamānaṁ
  disvā issāpakatā ekato hutvā sammantayiṁsu:- mayaṁ samaṇassa gotamassa
-------------------------------------------------
[page 274]
  Uppannakālato paṭṭhāya naṭṭhā hatalābhasakkārā, na no koci atthibhāvampi
  jānāti, kiṁ nissāya nu kho loko samaṇe gotame abhippasanno uḷāraṁ
  sakkārasammānaṁ upanetīti? tattheko āha "uccākulappasuto asambhinnāya
  mahāsammatappaveṇiyā jāto"ti, aparo "abhijātiyaṁ tassa anekāni acchariyāni
  pātubhūtānī"ti, añño "kāḷadevilaṁ vandāpetuṁ upanītassa pādā parivattitvā
  tassa jaṭāsu patiṭṭhitā"ti, aparo "vappamaṅgalakāle jambucchāyāya sayāpitassa
  vītikkantepi majjhanhike jambucchāyā aparivattitvā ṭhitā"ti. Añño "abhirūpo
  dassanīyo pāsādiko rūpasampattiyā"ti, aparo "jiṇṇāturamatapabbajitasaṅkhātanimitte
  disvā saṁvegajāto āgāminaṁ cakkavattirajjaṁ pahāya pabbajito"ti
  evaṁ aparimāṇakāle sambhūtaṁ anaññasādhāraṇaṁ bhagavato puññañāṇasambhāraṁ
  ukkaṁsapāramippattaṁ nirupamaṁ sallekhappaṭipadaṁ anuttarañca
  ñāṇapahānasampadādibuddhānubhāvaṁ ajānantā attanā yathādiṭṭhaṁ yathāsutaṁ dharamānaṁ taṁ taṁ
  bhagavato bahumānakāraṇaṁ kittetvā abahumānakāraṇaṁ pariyesitvā apassantā "kena nu
  kho kāraṇena mayaṁ samaṇassa gotamassa ayasaṁ uppādetvā lābhasakkāraṁ
  nāseyyāmā"ti. Tesu eko tikhiṇamantī 1- evamāha "ambho imasmiṁ sattaloke
  mātugāmasukhe asattasattā nāma natthi, ayañca samaṇo gotamo abhirūpo devasamo
  taruṇo, attano samarūpaṁ mātugāmaṁ labhitvā sajjeyya. Athāpi na sajjeyya,
  janassa pana saṅkiyo bhaveyya, handa mayaṁ sundarīparibbājikaṁ tathā uyyojema,
  yathā samaṇassa gotamassa gotamassa ayaso paṭhaviyaṁ patthareyyā"ti.
     Taṁ sutvā itare "idaṁ suṭṭhu tayā cintitaṁ, evaṁ hi kate samaṇo
  gotamo ayasakena upadduto sīsaṁ ukkhipituṁ asakkonto yena vā tena vā
  palāyissatī"ti sabbeva ekajjhāsayā hutvā tathā ayyojetuṁ sundariyā santikaṁ

  *  *  *  *  *  *
  Footnote: 1 Sī. tikhiṇamati
-------------------------------------------------
[page 275]
  Agamaṁsu. Sā te disvā "kiṁ tumhe ekato āgatatthā"ti āha. Titthiyā
  anālapantā ārāmapariyante paṭicchannaṭṭhāne nisīdiṁsu. Sā tattha gantvā
  punappunaṁ ālapantī paṭivacanaṁ alabhitvā kiṁ tumhākaṁ aparajjhaṁ, kasmā me
  paṭivacanaṁ na dethāti. Tathā hi pana tvaṁ amhe viheṭhiyamāne ajjhupekkhasīti,
  ko tumhe viheṭhetīti. "kiṁ Pana tvaṁ na passasi, samaṇaṁ gotamaṁ amhe
  viheṭhetvā hatalābhasakkāre katvā vicarantan"ti vatvā "tattha mayā kiṁ
  kātabban"ti vutte "tenahi tvaṁ abhikkhaṇaṁ jetavanasamīpaṁ gantvā mahājanassa
  evañca vadeyyāsī"ti āhaṁsu. Sāpi "sādhū"ti sampaṭicchi. Tena vuttaṁ "aññatitthiyā
  paribbājakā bhagavato sakkāraṁ asahamānā"tiādi.
     Tattha ussahasīti sakkosi. Atthanti hitaṁ kiccaṁ vā. Kyāhanti kiṁ ahaṁ.
  Yasmā te titthiyā tassā aññātakāpi samānā pabbajjāsambandhamattena
  saṅgaṇhituṁ ñātakā viya hutvā "ussahasi tvaṁ bhagini ñātīnaṁ atthaṁ kātun"ti
  āhaṁsu. Tasmā sāpi migaṁ valli viya pāde laggā jīvitampi me pariccattaṁ
  ñātīnaṁ atthāyāti āha.
     Tenahīti "yasmā tvaṁ `jīvitampi me tumhākaṁ atthāya pariccattan'ti
  vadasi, tvañca paṭhamavaye ṭhitā abhirūpā sobhaggappattā ca, tasmā yathā taṁ
  nissāya samaṇassa gotamassa ayaso uppajjissati, tathā kareyyāsī"ti vatvā
  "abhikkhaṇaṁ jetavanaṁ gacchāhī"ti uyyojesuṁ. Sāpi kho bālā kakacadantapantiyaṁ
  pupphāvalikīḷaṁ kīḷitukāmā viya, pabhinnamadaṁ caṇḍahatthiṁ soṇḍāya parāmasantī
  viya, nalāṭena maccuṁ gaṇhantī viya titthiyānaṁ vacanaṁ sampaṭicchitvā
  mālāgandhavilepanatambūlamukhavāsādīni gahetvā mahājanassa satthu dhammadesanaṁ
  sutvā nagaraṁ pavisanakāle jetavanābhimukhī gacchantī "kahaṁ gacchasī"ti ca puṭṭhā
-------------------------------------------------
[page 276]
  "samaṇassa Gotamassa santikaṁ, ahaṁ hi tena saddhiṁ ekagandhakuṭiyaṁ vasāmī"ti
  vatvā aññatarasmiṁ titthiyārāme vasitvā pātova jetavanamaggaṁ otaritvā
  nagarābhimukhī āgacchantī "kiṁ sundari kahaṁ gatāsī"ti ca puṭṭhā "samaṇena gotamena
  saddhiṁ ekagandhakuṭiyaṁ vasitvā taṁ kilesaratiyā ramāpetvā āgatāmhī"ti vadati.
  Tena vuttaṁ "evaṁ ayyāti kho sundarī paribbājikā tesaṁ aññatitthiyānaṁ
  paribbājakānaṁ paṭissutvā abhikkhaṇaṁ jetavanaṁ agamāsī"ti.
    Titthiyā katipāhassa accayena dhuttānaṁ kahāpaṇe datvā "gacchatha, sundaraṁ
  māretvā samaṇassa gotamassa gandhakuṭiyā avidūre mālākacavarantare nikkhipitvā
  ethā"ti vadiṁsu. Te tathā akaṁsu. Tato titthiyā "sundariṁ na passāmā"ti
  kolāhalaṁ katvā rañño ārocetvā "kattha pana tumhe parisaṅkathā"ti raññā
  vuttā imesu divasesu vasati, tatthassā pavattiṁ na jānāmāti. "tenahi Gacchatha,
  naṁ tattha vicinathā"ti raññā anuññātā attano upaṭṭhāke gahetvā jetavanaṁ
  gantvā vicinantā viya hutvā mālākacavaraṁ viyūhitvā tassā sarīraṁ mañcakaṁ
  āropetvā "samaṇassa gotamassa sāvakā `satthārā kataṁ pāpakammaṁ paṭicchādessāmā'ti
  sundariṁ māretvā mālākacavarantare nikkhipiṁsū"ti rañño ārocesuṁ.
  Rājāpi anupaparikkhitvāva "tenahi gacchatha, nagaraṁ āhiṇḍathā"ti āha. Te
  nagaravīthīsu "passatha samaṇānaṁ sakyaputtiyānaṁ kamman"tiādīni vadantā vicaritvā
  puna rañño nivesanadvāraṁ agamaṁsu. Rājā sundariyā sarīraṁ āmakasusāne aṭṭakaṁ
  āropetvā rakkhāpesi. Sāvatthivāsino ṭhapetvā ariyasāvake yebhuyyena "passatha
  samaṇānaṁ sakyaputtiyānaṁ kamman"tiādīni vatvā antonagare bahinagare ca bhikkhū
  akkosantā vicariṁsu. Tena vuttaṁ "yadā te aññiṁsu aññatitthiyā 1- paribbājakā
  `vodiṭṭhā kho sundarī'ti"ādi.

  *  *  *  *  *  *
  Footnote: 1 chaṂa. titthiyā
-------------------------------------------------
[page 277]
     Tattha aññiṁsūti jāniṁsu. Vodiṭṭhāti byapadiṭṭhā, jetavanaṁ āgacchantī ca
  gacchantī ca visesato diṭṭhā, bahulaṁ diṭṭhāti attho. Parikkhākūpeti
  dīghikāvāṭe. Yā sā mahārāja sundarīti mahārāja yā sā imasmiṁ nagare
  rūpasundaratāya "sundarī"ti pākaṭā abhiññātā paribbājikā. Sā no na
  dissatīti sā amhākaṁ cakkhu viya jīvitaṁ viya ca piyāyitabbā, idāni na dissati.
  Yathānikkhittanti purise āṇāpetvā mālākacavarantare attanā yathāṭhapitaṁ.
  "yathānikhātan"tipi Pāṭho, paṭhaviyaṁ nikhātappakāranti attho.
     Rathiyāya rathiyanti vīthito vīthiṁ. Vīthīti hi vinivijjhanakaracchā. Siṅghāṭakanti
  tikoṇaracchā. Alajjinoti na lajjino, pāpajigucchāvirahitāti 1- attho. Dussīlāti
  nissīlā. Pāpadhammāti lāmakasabhāvā nihīnācāRā. Musāvādinoti dussīlā
  samānā "sīlavanto mayan"ti alikavāditāya musāvādino. Abrahmacārinoti
  "methunapaṭisevitāya aseṭṭhacārino ime hi nāmā"ti hīḷentā vadanti.
  Dhammacārinoti kusaladhammacārino. Samacārinoti kāyakammādisamacārino. Kalyāṇadhammāti
  sundarasabhāvā, paṭijānissanti nāmāti sambandho. Nāmasaddayogena hi ettha
  paṭijānissantīti anāgatakālavacanaṁ. Sāmaññanti samaṇabhāvo samitapāpatā.
  Brahmaññanti seṭṭhabhāvo bāhitapāpatā. Kutoti kena kāraṇena. Apagatāti
  apetā paribhaṭṭhā. Purisakiccanti methunapaṭisevanaṁ sandhāya vadanti.
     Atha bhikkhū taṁ pavattiṁ bhagavato ārocesuṁ. Satthā "tenahi bhikkhave tumhepi
  te manusse imāya gāthāya paṭicodethā"ti vatvā "abhūtavādī"ti gāthamāha. Taṁ
  sandhāya vuttaṁ "atha kho sambahulā .pe. Nihīnakammā manujā paratthāti tatatha
  neso bhikkhave saddo cīraṁ bhavissatīti idaṁ satthā tassa ayasassa nipphattiṁ
  sabbaññutañāṇena jānitvā bhikkhū samassāsento āha.

  *  *  *  *  *  *
  Footnote: 1 Sī. pāpaṁ ajigucchantāti
-------------------------------------------------
[page 278]
     Gāthāyaṁ abhūtavādīti parassa dosaṁ adisvāva musāvādaṁ katvā abhūtena
  atacchena paraṁ abbhācikkhanto. Yo vāpi katvāti yo vā pana pāpakammaṁ
  katvā "nāhaṁ etaṁ karomī"ti āha. Pecca samā bhavantīti te ubhopi janā ito
  paralokaṁ gantvā nirayūpagamanena gatiyā samā bhavanti. Gatiyeva hi nesaṁ
  paricchinnā, āyu pana aparicchinnaṁ. 1- Bahukaṁ hi pāpaṁ katvā ciraṁ niraye pacati,
  parittakaṁ katvā appamattakameva kālaṁ pacati. Yasmā pana nesaṁ ubhinnampi
  lāmakameva kammaṁ, tena vuttaṁ nihīnakammā manujā paratthāti. "paratthā"ti Pana
  padassa purato "peccā"ti padena sambandho, pecca parattha ito gantvā te
  nihīnakammā paraloke samā bhavantīti attho.
     Pariyāpuṇitvāti uggahetvā. Akārakāti aparādhassa na kārakā. Nayimehi
  katanti evaṁ kira nesaṁ ahosi:- imehi samaṇehi sakyaputtiyehi addhā taṁ
  pāpakammaṁ na kataṁ, yaṁ aññatitthiyā ugghosetvā sakalanagaraṁ āhiṇḍiṁsu, yasmā
  ime amhesu evaṁ asabbhāhi pharusāhi vācāhi abbhācikkhantesupi na kiñci
  vikāraṁ dassenti, khantisoraccañca na vijahanti, kevalampana "abhūtavādī nirayaṁ
  upetī"ti dhammayeva vadantā sapantiyeva, ime samaṇā sakyaputtiyā amhe
  anupadhāretvā abbhācikkhante sapanti, sapathaṁ karontā viya 2- vadantīti. Atha vā
  "yo vāpi katvā `na karomī'ti cāhā"ti vadantā sapanti, attano akārakabhāvaṁ
  bodhetuṁ amhākaṁ sapathaṁ karonti imeti attho.
     Tesaṁ hi manussānaṁ bhagavatā bhāsitagāthāya savanasamannatarameva
  buddhānubhāvena sārajjaṁ okkami, saṁvego uppajji "nayidaṁ amhehi paccakkhato
  diṭṭhaṁ, sutaṁ nāma tathāpi hoti, aññathāpi hoti, ete ca aññatitthiyā

  *  *  *  *  *  *
  Footnote: 1 chaṂa. āyū pana aparicchinnā 2 Sī.,ka. sāpaṁ dentā
-------------------------------------------------
[page 279]
  Imesaṁ anatthakāmā ahitakāmā, tasmā te saddhāya nayidaṁ amhehi vattabbaṁ,
  dujjānā hi samaṇā"ti. Te tato paṭṭhāya tato oramiṁsu.
     Rājāpi yehi sundarī māritā, tesaṁ jānanatthaṁ purise āṇāpesi. Atha
  te dhuttā tehi kahāpaṇehi suraṁ pivantā aññamaññaṁ kalahaṁ kariṁsu. Tesu
  hi eko ekaṁ āha "tvaṁ sundariṁ ekappahārena māretvā mālākacavarantare
  khipitvā tato laddhakahāpaṇehi suraṁ pivasi, hotu hotū"ti. Rājapurisā taṁ sutvā
  te dhutte gahetvā rañño dassesuṁ. Rājā "tumhehi sā māritā"ti te dhutte
  pucchi. Āma devāti. Kehi mārāpitāti. Aññatitthiyehi devāti. Rājā titthiyehi
  pakkosāpetvā tamatthaṁ paṭijānāpetvā "ayaṁ sundarī tassa samaṇassa avaṇṇaṁ
  āropetukāmehi amhehi mārāpitā, neva gotamassa, na gotamasāvakānaṁ doso
  atthi, amhākameva dosoti evaṁ vadantā nagaraṁ āhiṇḍathā"ti āṇāpesi. Te
  tathā akaṁsu. Mahājano sammadeva saddahi. Titthiyānaṁ dhikkāraṁ akāsi, titthiyā
  manussavadhadaṇḍaṁ pāpuṇiṁsu. Tato paṭṭhāya buddhassa bhikkhusaṁghassa ca bhiyyoso
  mattāya sakkārasammāno mahā ahosi. Bhikkhū acchariyabbhutacittajātā 1- bhagavantaṁ
  abhivādetvā attamanā pavedesuṁ. 1- Tena vuttaṁ "atha kho sambahulā bhikkhū .pe.
  Antarahito bhante so saddo"ti.
     Kasmā pana bhagavā "titthiyānaṁ idaṁ kamman"ti bhikkhūnaṁ nārocesi ariyānaṁ
  tāva ārocanena payojanaṁ natthi, puthujjanesu pana "ye na saddaheyyuṁ, tesaṁ taṁ
  dīgharattaṁ ahitāya dukkhāya saṁvatteyyā"ti nārocesi. Apicetaṁ buddhānaṁ anāciṇṇaṁ,
  yaṁ anāgatassa īdisassa vatthussa ācikkhanaṁ. Parānuddesikameva hi bhagavā
  saṅkilesapakkhaṁ vibhāveti, kammañca katokāsaṁ na sakkā nivattetunti abbhakkhānaṁ
  tannimittañca bhagavā ajjhupekkhanto nisīdi. Vuttañhetaṁ:-

  *  *  *  *  *  *
  Footnote: 1-1 ka. bhagavantaṁ upasaṅkamitvā attano pītiṁ paṭivedesuṁ
-------------------------------------------------
[page 280]
                "na Antalikhe na samuddamajjhe
                 na pabbatānaṁ vivaraṁ pavissa
                 na vijjatī so jagatippadeso
                 yatraṭṭhito 1- mucceyya pāpakammā"ti. 2-
     Etamatthaṁ viditvāti mammacchedanavasenāpi bālajanehi pavattitaṁ duruttavacanaṁ
  khanti balasamannāgatassa dhīrassa duttitikkhā nāma natthīti imamatthaṁ sabbākārato
  viditvā. Imaṁ udānanti imaṁ adhivāsanakkhantibalavibhāvanaṁ udānaṁ udānesi.
     Tattha tudanti vācāya janā asaññatā, sarehi saṅgāmagataṁva kuñjaranti
  kāyikasaṁvarādīsu kassacipi saṁvarassa abhāvena asaññatā avinītā bālajanā sarehi
  sāyakehi saṅgāmagataṁ yuddhagataṁ kuñjaraṁva hatthināgaṁ paṭiyodhā viya vācāsattīhi tudanti
  vijjhanti, ayaṁ tesaṁ tesaṁ sabhāvo. Sutvāna vākyaṁ pharusaṁ udīritaṁ, adhivāsaye
  bhikkhu aduṭṭhacittoti tampana tehi bālajanehi udīritaṁ bhāsitaṁ mammaghaṭṭanavasena
  pavattitaṁ pharusaṁ vākyaṁ vacanaṁ abhūtaṁ bhūtato nibbeṭhento mama kakacūpamovādaṁ 3-
  anussaranto īsakampi aduṭṭhacitto hutvā "saṁsārasabhāvo eso"ti saṁsāre bhayaṁ
  ikkhaṇasīlo bhikkhu adhivāsaye, adhivāsanakkhantiyaṁ ṭhatvā khameyyāti attho.
     Etthāha:- kimpana taṁ kammaṁ, yaṁ aparimāṇakālaṁ sakkaccaṁ upacitavipulapuññasambhāro
  satthā evaṁ dāruṇaṁ abhūtabbhakkhānaṁ pāpuṇīti vuccate:- ayaṁ so bhagavā
  bodhisattabhūto atītajātiyaṁ munāḷi nāma dhutto hutvā pāpajanasevī ayonisomanasikārabahulo
  vicarati. So ekadivasaṁ surabhiṁ nāma paccekasambuddhaṁ nagaraṁ piṇḍāya
  pavisituṁ cīvaraṁ pārupantaṁ passi. Tasmiñca samaye aññatarā itthī tassa avidūrena
  gacchati. Dhutto "abrahmacārī ayaṁ samaṇo"ti abbhācikkhi. So tena kammena

  *  *  *  *  *  *
  Footnote: 1 chaṂa. yatthaṭṭhito 2 khuḍha. 25/127/39 3 Maṃū. 12/222/187
-------------------------------------------------
[page 281]
  Bahūni vassasatasahassāni niraye pacitvā tasseva kammassa vipākāvasesena idāni
  buddho hutvāpi sundariyā kāraṇā abhūtabbhakkhānaṁ pāpuṇi. Yathā cetaṁ, evaṁ
  ciñcamāṇavikādīnaṁ vikārakitthīnaṁ bhagavato abbhakkhānādīni dukkhāni pattāni,
  sabbāni pubbe katassa kammassa vipākāvasesāni, yāni "kammāni pilotikānī"ti 1-
  vuccanti. Vuttañhetaṁ apadāne 2- :-
                "anotattasarāsanne ramaṇīye silātale
                 nānāratanapajjote nānāgandhavanantare.
                 Mahatā bhikkhusaṁghena pareto 3- lokanāyako
                 āsīno byākarī tattha pubbakammāni attano.
                 Suṇātha bhikkhavo mayhaṁ yaṁ kammaṁ pakataṁ mayā
                 pilotikassa kammassa buddhattepi vipaccati.
         #[1] Munāḷi nāmahaṁ dhutto pubbe aññāsu jātisu
                 paccekabuddhaṁ surabhiṁ abbhācikkhiṁ adūsakaṁ.
                 Tena kammavipākena niraye saṁsariṁ ciraṁ
                 bahū vassasahassāni dukkhaṁ vedemi vedanaṁ.
                 Tena kammāvasesena idha pacchimake bhave
                 abbhakkhānaṁ mayā laddhaṁ sundarikāya kāraṇā.
         #[2] Sabbābhibhussa 4- buddhassa nando nāmāsi sāvako
                 taṁ abbhakkhāya niraye ciraṁ saṁsaritaṁ mayā.
                 Dasa vassasahassāni niraye saṁsariṁ ciraṁ
                 manussabhāvaṁ 5- laddhāhaṁ abbhakkhānaṁ bahuṁ labhiṁ.

  *  *  *  *  *  *
  Footnote: 1 chaṂa. "kammapilotikānī"ti. 2 khu.apa. 32/64 ādi/417
  3 Sī.,ka. upeto 4 ka. sabbābhirussa 5 Sī. manussadehaṁ
-------------------------------------------------
[page 282]
                 Tena kammāvasesena ciñcamāṇavikā mamaṁ
                 abbhācikkhi abhūtena janakāyassa aggato. 1-
         #[3] Brāhmaṇo sutavā āsiṁ ahaṁ sakkatapūjito
                 mahāvane pañcasate mante vācemi māṇave.
                 Tatthāgato isī bhīmo pañcābhiñño mahiddhiko
                 tañcāhaṁ āgataṁ disvā abbhācikkhiṁ adūsakaṁ.
                 Tatohaṁ avacaṁ sisse kāmabhogī ayaṁ isi
                 mayhampi bhāsamānassa anumodiṁsu māṇavā.
                 Tato māṇavakā sabbe bhikkhamānaṁ kule kule
                 mahājanassa āhaṁsu kāmabhogī ayaṁ isi.
                 Tena kammavipākena pañca bhikkhusatā ime
                 abbhakkhānaṁ labhuṁ sabbe sundarikāya kāraṇā.
         #[4] Vemātubhātikaṁ pubbe dhanahetu haniṁ ahaṁ
                 pakkhipiṁ giriduggasmiṁ silāya ca apiṁsayiṁ.
                 Tena kammavipākena devadatto sīlaṁ khipi
                 aṅguṭṭhaṁ piṁsayī pāde mama pāsāṇasakkhaRā.
         #[5] Purehaṁ dārako hutvā kīḷamāno mahāpathe
                 paccekabuddhaṁ disvāna magge sakalikaṁ khipiṁ. 2-
                 Tena kammavipākena idha pacchimake bhave
                 vadhatthaṁ 3- maṁ devadatto abhimāre payojayi.

  *  *  *  *  *  *
  Footnote: 1 ka. pekkhato 2 ka. dahiṁ 3 Sī.,Ma. aduṭṭhaṁ
-------------------------------------------------
[page 283]
         #[6] Hatthāroho pure āsiṁ paccekamunimuttamaṁ
                 piṇḍāya vicarantaṁ taṁ āsādesiṁ gajenahaṁ.
                 Tena kammavipākena bhanto nāḷāgirī gajo
                 giribbaje puravare dāruṇo samupāgami.
         #[7] Rājāhaṁ khattiyo 1- āsiṁ sattiyā purise haniṁ
                 tena kammavipākena niraye paccisaṁ bhusaṁ.
                 Kammuno tassa sesena sodāni sakalaṁ mama
                 pāde chaviṁ pakappesi 2- na hi kammaṁ vinassati.
         #[8] Ahaṁ kevaṭṭagāmasmiṁ ahuṁ kevaṭṭadārako
                 macchake ghātite disvā janayiṁ somanassakaṁ.
                 Tena kammavipākena sīsadukkhaṁ ahū mama
                 sakyā ca sabbe haññiṁsu yadā hani viṭaṭūbho. 3-
         #[9] Phussassāhaṁ pāvacane sāvake paribhāsayiṁ
                 yavaṁ khādatha bhuñjatha mā ca bhuñjatha sāliyo.
                 Tena kammavipākena temāsaṁ khāditaṁ yavaṁ
                 nimantito brāhmaṇena verañjāyaṁ vasiṁ tadā.
        #[10] Nibbuddhe vattamānamhi mallaputtaṁ niheṭhayiṁ 4-
                 tena kammavipāne piṭṭhidukkhaṁ ahū maMa.
        #[11] Tikicchako ahaṁ āsiṁ seṭṭhiputtaṁ virecayiṁ
                 tena kammavipākena hoti pakkhandikā maMa.

  *  *  *  *  *  *
  Footnote: 1 chaṂa. patthivo 2 Sī.,ka. vināsesi
  3 Sī.,ka. viḍūḍabho 4 Sī. mallayuddhaṁ niyojayiṁ, ka. mallaputtaṁ nisedhayaṁ
-------------------------------------------------
[page 284]
        #[12] Avacāhaṁ jotipālo kassapaṁ sugataṁ tadā
                 kuto nu bodhi muṇḍassa bodhi paramadullabhā.
                 Tena kammavipākena acariṁ 1- dukkaraṁ bahuṁ
                 chabbassānuruvelāyaṁ tato bodhiṁ apāpuṇiṁ.
                 Nāhaṁ etena maggena pāpuṇiṁ bodhimuttamaṁ
                 kummaggena gavesissaṁ pubbakammena vārito.
                 Puññapāpaparikkhīṇo sabbasantāpavajjito
                 asoko anupāyāso nibbāyissamanāsavo.
                 Evaṁ jino viyākāsi bhikkhusaṁghassa aggato
                 sabbābhiññābalappatto anotattamahāsare"ti.
                        Aṭṭhamasuttavaṇṇanā niṭṭhitā.
                            -----------
                         9. Upasenasuttavaṇṇanā
     [39] Navame upasenassāti ettha upasenoti tassa therassa nāmaṁ,
  vaṅgantabrāhmaṇassa pana puttattā "vaṅgantaputto"ti ca naṁ voharanti.
     Ayaṁ hi thero āyasmato sāriputtassa kaniṭṭhabhātā, sāsane pabbajitvā
  appaññatte sikkhāpade upasampadāya dvivasso upajjhāyo hutvā ekaṁ bhikkhuṁ
  upasampādetvā tena saddhiṁ bhagavato upaṭṭhānaṁ gato, tassa bhikkhuno bhagavatā
  tassa saddhivihārikabhāvaṁ pucchitvā khandhake āgatanayena "atilahuṁ kho tvaṁ

  *  *  *  *  *  *
  Footnote: Sī.,ka. akariṁ
-------------------------------------------------
[page 285]
  Moghapuparisa āvatto, bāhullāya yadidaṁ gaṇabandhiyan"ti 1- vigarahito kasābhihato 2-
  viya ājānīyo saṁviggamānaso "yadipāhaṁ idāni parisaṁ nissāya bhagavatā
  vigarahito, parisaṁyeva pana nissāya pāsaṁsiyo bhaveyyan"ti ussāhajāto sabbe
  dhutadhamme samādāya vattamāno vipassanaṁ ārabhitvā nacirasseva chaḷabhiñño
  paṭisambhidappatto mahākhīṇāsavo hutvā attano nissitake dhutaṅgadhare eva
  katvā tehi saddhiṁ bhagavantaṁ upasaṅkamitvā sandhatasikkhāpade 3- āgatanayena
  "pāsādikā kho tyāyaṁ upasena parisā"ti parisavasena bhagavato santikā
  laddhapasaṁso "etadaggaṁ bhikkhave mama sāvakānaṁ bhikkhūnaṁ samantapāsādikānaṁ
  yadidaṁ upaseno vaṅgantaputto"ti 4- etadagge ṭhapito asītiyā mahāsāvakesu
  abbhantaro.
     So ekadivasaṁ pacchābhattaṁ piṇḍapātapaṭikkanto antevāsikesu attano
  divāṭṭhānaṁ gatesu udakakumbhato udakaṁ gahetvā pāde pakkhāletvā gattāni
  attano sītī katvā cammakhaṇḍaṁ attharitvā divāṭṭhāne divāvihāraṁ nisinno attano
  guṇe āvajjesi. Tassa te anekasatā anekasahassā poṅkhānupoṅkhaṁ upaṭṭhahiṁsu.
  So "mayhaṁ tāva sāvakassa sato ime evarūpā guṇā, kīdisā nu kho mayhaṁ
  satthu guṇā"ti bhagavato guṇābhimukhaṁ manasikāraṁ pesesi. Te tassa ñāṇabalānurūpaṁ
  anekakoṭisahassā upaṭṭhahiṁsu. So "evaṁsīlo me satthā evaṁdhammo evaṁpañño
  evaṁvimuttī"tiādinā ca "itipi so bhagavā arahaṁ sammāsambuddho"tiādinā
  ca āvibhāvānurūpaṁ satthu guṇe anussaritvā, tato "svākkhāto"tiādinā
  dhammassa, "supaṭipanno"tiādinā ariyasaṁghassa ca guṇe anussari. Evaṁ mahāthero
  anekākāravokāraṁ ratanattayaguṇesu āvibhūtesu attamano pamudito uḷārapītisomanassaṁ

  *  *  *  *  *  *
  Footnote: 1 viṃahā. 4/75/76 2 chaṂa. patodābhitunno
  3 viṃahāvi. 2/565/50 4 aṅ. ekaka. 20/213/24
-------------------------------------------------
[page 286]
  Paṭisaṁvedento nisīdi. Tamatthaṁ dassetuṁ "āyasmato upasenassa vaṅgantaputtassa
  rahogatassā"tiādi vuttaṁ.
     Tattha rahogatassāti rahasi gatassa. Paṭisallīnassāti ekībhūtassa. Evaṁ
  cetaso parivitakko udapādīti evaṁ idāni vuccamānākāro cittassa vitakko
  uppajji. Lābhā vata meti ye ime manussattabuddhuppādasaddhāsamadhigamādayo, aho
  vata me ete lābhā. Suladdhaṁ vata meti yañcidaṁ mayā bhagavato sāsane
  pabbajjūpasampadāratanattayapayirupāsanādi paṭiladdhaṁ, taṁ me aho vata suṭṭhu
  laddhaṁ. Tattha kāraṇamāha "satthā ca me"tiādinā.
     Tattha diṭṭhadhammikasamparāyikaparamatthehi yathārahaṁ satte anusāsatīti sattā.
  Bhāgyavantatādīhi kāraṇehi bhagavā. Ārakattā kilesehi, kilesārīnaṁ hatattā
  saṁsāracakkassa vā arānaṁ hatattā paccayādīnaṁ arahattā pāpakaraṇe rahābhāvā
  arahaṁ. Sammā sāmañca sabbadhammānaṁ buddhattā sammāsambuddhoti ayamettha
  saṅkhepo, vitthāro pana visuddhimagge 1- buddhānussatiniddesato
     svākkhāteti suṭṭhu akkhāte, ekantaniyyānikaṁ katvā bhāsite. Dhammavinayeti
  pāvacane. Taṁ hi yathānusiṭṭhaṁ paṭipajjamānānaṁ saṁsāradukkhapātato dhāraṇena,
  rāgādikilesavinayanena ca dhammavinayoti vuccati. Sabrahmacārinoti seṭṭhaṭṭhena
  brahmasaṅkhātaṁ bhagavato sāsanaṁ ariyamaggaṁ saha caranti 2- paṭipajjantīti
  sabrahmacārino. Sīlavantoti maggaphalasīlavasena sīlavanto. Kalyāṇadhammāti
  samādhipaññāvimuttivimuttiñāṇadassanādayo kalyāṇā sundarā dhammā etesaṁ
  atthīti kalyāṇadhammā. Etena saṁghassa supaṭipattiṁ dasseti. Sīlesu camhi
  paripūrakārīti "ahampi pabbajitvā na tiracchānakathākathiko kāyadaḷhibahulo 3-

  *  *  *  *  *  *
  Footnote: 1 visudadhi. 1/252 (syā) 2 Sī.,ka. ariyamaggasaccaṁ
  3 ka. viriyadaḷhabahlo
-------------------------------------------------
[page 287]
  Hutvā vihāsiṁ, atha kho pātimokkhasaṁvarādiṁ catubbidhampi sīlaṁ akhaṇḍaṁ acchiddaṁ
  asabalaṁ akammāsaṁ bhujissaṁ viññuppasatthaṁ aparāmaṭṭhaṁ katvā paripūrento
  ariyamaggaṁyeva pāpesin"ti vadati. Etena heṭṭhimaphaladvayasampattimattano dīpeti.
  Sotāpannasakadāgāmino hi sīlesu paripūrakārino. Susamāhito camhi ekaggacittoti
  upacārappanābhedena samādhinā sabbatthāpi samāhito ca amhi avikkhittacitto.
  Iminā samādhismiṁ paripūrakāritāvacanena tatiyaphalasampattimattano dīpeti. Anāgāmino
  hi samādhismiṁ paripūrakārino. Arahā camhi khīṇāsavoti kāmāsavādīnaṁ sabbaso khīṇattā
  khīṇāsavo, tato eva parikkhīṇabhavasaṁyojano sadevake loke aggadakkhiṇeyyatāya
  arahā camhi. Etena attano katakaraṇīyataṁ dasseti. Mahiddhiko camhi
  mahānubhāvoti adhiṭṭhānavikubbanādiiddhīsu mahatā vasībhāvena samannāgatattā
  mahiddhiko, uḷārassa puññānubhāvassa guṇānubhāvassa ca sampattiyā mahānubhāvo ca
  asmi. Etena so lokiyābhiññānavānupubbavihārasamāpattiyogamattano dīpeti.
  Abhiññāsu vasībhāvena hi ariyā yathicchitanipphādanena mahiddhikā, pubbussayasampattiyā
  nānāvihārasamāpattīhi ca visodhitasantānattā mahānubhāvā ca hontīti.
     Bhaddakaṁ me jīvitanti evaṁvidhasīlādiguṇasamannāgatassa me yāvāyaṁ kāyo
  dharati, tāva sattānaṁ hitasukhameva vaḍḍhati, puññakkhettabhāvato jīvitampi me
  bhaddakaṁ sundaraṁ. Bhaddakaṁ maraṇanti sace panidaṁ khandhapañcakaṁ ajja vā
  imasmiṁyeva vā khaṇe anupādāno viya jātavedo nibbāyati, taṁ appaṭisandhikaṁ
  parinibbānasaṅkhātaṁ maraṇampi me bhaddakanti ubhayattha tādibhāvaṁ dīpeti, iti 1-
  mahāthero appahīnasomanassubbillāvitavāsanattā 2- uḷārasomanassito 3-
  dhammabahumānena dhammapītipaṭisaṁvedanena parivitakkesi.

  *  *  *  *  *  *
  Footnote: 1 chaṂa. evaṁ 2 Ma. appahīnasomanassubbillāvitattussannattā,
  cha. appahīnasomanassuppillāvitavāsanussannattā 3 Sī.,ka. uḷārasomanassataṁ
-------------------------------------------------
[page 288]
     Taṁ satthā gandhakuṭiyaṁ nisinnoyeva 1- sabbaññutañāṇena jānitvā jīvite
  maraṇe ca tassa tādibhāvavibhāvanaṁ imaṁ udānaṁ udānesi. Tena vuttaṁ "atha kho
  bhagavā .pe. Udānesī"ti.
     Tattha yaṁ jīvitaṁ na tapatīti yaṁ khīṇāsavapuggalaṁ jīvitaṁ āyatiṁ khandhappavattiyā
  sabbena sabbaṁ abhāvato na tapati na bādhati, vattamānameva vā jīvitaṁ sabbaso
  saṅkhatadhammattā 2- satipaññāvepullappattiyā sabbattha satisampajaññasamāyogato na
  bādhati. Yo hi andhaputhujjano pāpajanasaṁsevī 3- ayonisomanasikārabahulo
  akatakusalo 4- akatapuñño, so "akataṁ vata me kalyāṇan"tiādinā vippaṭisārena
  tapatīti tassa jīvitaṁ taṁ tapati nāMa. Itare pana akatapāpā katapuññā
  kalyāṇaputhujjanena saddhiṁ satta sekkhā vā tapanīyadhammaparivajjanena
  atapanīyadhammasamannāgamena ca pacchānutāpena na tapantīti na tesaṁ jīvitaṁ tapati.
  Khīṇāsave pana vattabbameva natthīti. Pavattidukkhavasena atthavaṇṇanā katā.
     Maraṇante na socatīti maraṇasaṅkhāte ante pariyosāne maraṇasamīpe vā
  na socati anāgāmimaggeneva sokassa samugghātitattā. Sa ve diṭṭhapado dhīro,
  sokamajjhe na socatīti so anabhijjhādīnaṁ 5- catunnaṁ dhammapadānaṁ nibbānasseva
  vā diṭṭhattā diṭṭhapado dhitisampannattā dhīro khīṇāsavo socanadhammānaṁ
  "sokā"ti laddhanāmānaṁ avītarāgānaṁ sattānaṁ sokahetūnaṁ vā lokadhammānaṁ
  majjhe ṭhatvāpi na socati.
     Idānissa sabbaso sokahetūnaṁ abhāvaṁ dīpetuṁ "ucchinnabhavataṇhassā"tiādimāha.
  Tattha yassa aggamaggena sabbaso ucchinnā bhavataṇhā, so

  *  *  *  *  *  *
  Footnote: 1 chaṂa. nisinnova 2 ka. saṅkhātadhammattā 3 chaṂa. pāpajanasevī
  4 ka. katākusalo 5 Sī. dukkhādīnaṁ
-------------------------------------------------
[page 289]
  Ucchinnabhavataṇho. Tassa avasesakilesānaṁ anavasesavūpasamena santacittassa
  khīṇāsavabhikkhuno. Vikkhīṇo jātisaṁsāroti jātiādiko:-
                "khandhānañca paṭipāṭi dhātuāyatanāna ca
                 abbocchinnaṁ vattamānā `saṁsāro'ti pavuccatī"ti 1-
  vuttalakkhaṇo saṁsāro visesato khīṇo. Tasmā 2- natthi tassa punabbhavoti yasmā
  tassa evarūpassa ariyapuggalassa āyatiṁ punabbhavo natthi, tasmā tassa jātisaṁsāro
  khīṇo. Kasmā panassa punabbhavo natthi? yasmā ucchinnabhavataṇho santacitto
  ca hoti, tasmāti āvattetvā vattabbaṁ. Atha vā vikkhīṇo 3- jātisaṁsāro, tato
  eva natthi tassa punabbhavoti attho yojetabbo.
                        Navamasuttavaṇṇanā niṭṭhitā.
                            ----------
                      10. Sāriputtaupasamasuttavaṇṇanā
     [40] Dasame attano upasamanti sāvakapāramīmatthakappattiyā hetubhūtaṁ
  aggamaggena attano anavasesakilesavūpasamaṁ.
     Āyasmā hi sāriputto anupasantakilesānaṁ sattānaṁ rāgādikilesa-
  janitasantāpadarathapariḷāhadukkhañceva kilesābhisaṅkhāranimittaṁ jātijarābyādhimaraṇasoka-
  paridevādidukkhañca paccakkhato disvā atītānāgatepi nesaṁ vaṭṭamūlakaṁ dukkhaṁ
  parituletvā karuṇāyamāno attanāpi puthujjanakāle anubhūtaṁ kilesanimittaṁ vā
  anappakaṁ dukkhaṁ anussaritvā "īdisassa nāma mahādukkhassa hetubhūtā kilesā
  idāni me suppahīnā"ti attano kilesavūpasamaṁ abhiṇhaṁ paccavekkhati. Paccavekkhanto

  *  *  *  *  *  *
  Footnote: 1 su.vi. 2/95/94, visuddhi. 3/145 (syā) 2 ka. kasmā 3 Ma. khīṇo
-------------------------------------------------
[page 290]
  Ca "ime ettakā kilesā sotāpattimaggena upasamitā, ettakā sakadāgāmimaggena,
  ettakā anāgāmimaggena, ettakā arahattamaggena upasamitā"ti
  taṁtaṁmaggañāṇena odhiso kisesānaṁ upasamitabhāvaṁ paccavekkhati. Tena vuttaṁ
  "attano upasamaṁ paccavekkhamāno"ti.
     Apare "thero arahattaphalasamāpattiṁ samāpajjitvā taṁ paccavekkhitvā `imassa
  vatāyaṁ santapaṇītabhāvo accantasantāya asaṅkhatāya dhātuyā ārammaṇato, sayañca
  sammadeva kilesavūpasamato'ti evaṁ abhiṇhaṁ upasamaṁ paccavekkhatī"ti vadanti. Aññe
  pana "anavasesakilesānaṁ upasamapariyosāne jātaṁ aggaphalamevettha upasamo nāma,
  taṁ paccavekkhamāno nisinno"ti.
     Etamatthaṁ viditvāti yadidaṁ āyasmato sāriputtassa mahāpaññatādihetubhūtaṁ
  sāvakesu anaññasādhāraṇaṁ kilesappahānaṁ aggaphalaṁ vā upasamapariyāyena vuttaṁ,
  tassa paccavekkhaṇasaṅkhātaṁ atthaṁ sabbākārato viditvā tadanubhāvadīpakaṁ imaṁ udānaṁ
  udānesi.
     Tattha upasantasantacittassāti upasantameva hutvā santaṁ cittaṁ etassāti
  upasantasantacitto. Samāpattivikkhambhanena hi upasantakilesattā upasantaṁ cittaṁ
  na sabbathā "upasantasantan"ti vuccati tassa upasamassa anaccantikabhāvato, na
  tathā aggamaggena. Tena pana accantameva kilesānaṁ samucchinnattā arahato
  cittaṁ puna kilesānaṁ anupasametabbatāya samathavipassanāheṭṭhimamaggehi upasantakilesaṁ
  hutvā accantasantabhāvatova "upasantasantan"ti vuccati. Tena vuttaṁ "upasantameva
  hutvā santaṁ cittaṁ etassāti upasantasantacitto"ti. Upasantanti vā upasamo
  vuccati, tasmā "upasantasantacittassā"ti accantupasamena santacittassāti attho.
-------------------------------------------------
[page 291]
     Atha vā satipi sabbesaṁ khīṇāsavānaṁ anavasesakilesaupasame 1- sāvakapāramīñāṇassa
  pana matthakappattihetubhūto sāvakesu anaññasādhāraṇo saviseso
  dhammasenāpatino kilesaupasamoti dassetuṁ 2- satthā upasantasaddena visesetvā
  āha "upasantasantacittassā"ti.
     Tatrāyamattho:- bhusaṁ daḷhaṁ vā santaṁ upasantaṁ, tena upasantameva
  hutvā santaṁ upasantasantaṁ, tādisaṁ cittaṁ etassāti sabbaṁ purimasadisameva.
  Tathāhesa bhagavatā:- "sāriputto bhikkhave mahāpañño puthupañño hāsapañño
  javanapañño tikkhapañño nibbedhikapañño"tiādinā 3- anekapariyāyena vaṇṇito
  thomito. Netticchinnassāti netti vuccati bhavataṇhā saṁsārassa nayanato, sā
  netti chinnā etassāti netticchinno. Tassa netticchinnassa, pahīnataṇhassāti
  attho. Mutto so mārabandhanāti so evaṁvidho parikkhīṇabhavasaṁyojano sabbasmā
  mārabandhanato mutto, na tassa mārabandhanamocanāya karaṇīyaṁ atthi, tasmā
  dhammasenāpati attano upasamaṁ paccavekkhatīti. Sesaṁ vuttanayameva.
                        Dasamasuttavaṇṇanā niṭṭhitā.
                       Niṭṭhitā ca meghiyavaggavaṇṇanā.
                            -----------

  *  *  *  *  *  *
  Footnote: 1 chaṂa. anavasesakilesavūpasame
  2 chaṂa. kilesavūpasamoti dassetuṁ 3 Ma.u. 14/93/77
-------------------------------------------------
[page 292]
                         5. Soṇattheravagga 1-
                          1. Piyatarasuttavaṇṇanā
     [41] Mahāvaggassa paṭhame mallikāya deviyā saddhinti mallikāya nāma
  attano mahesiyā saha. Uparipāsādavaragatoti pāsādavarassa upari gato.
  Kocañño attanā piyataroti koci añño attanā piyāyitabbataro. Atthi
  nu kho teti "kinte atthī"ti deviṁ pucchati.
     Kasmā pucchati? ayañhi sāvatthiyaṁ duggatamālākārassa dhītā. Ekadivasaṁ
  Āpaṇato pūvaṁ gahetvā mālārāmaṁ gantvā "khādissāmī"ti gacchantī paṭipathe
  bhikkhusaṁghaparivutaṁ bhagavantaṁ bhikkhācāraṁ pavisantaṁ disvā pasannacittā taṁ bhagavato
  adāsi. Satthā tathārūpe ṭhāne nisīdanākāraṁ dassesi. Ānandatthero cīvaraṁ
  paññāpetvā adāsi. Bhagavā tattha nisīditvā taṁ pūvaṁ paribhuñjitvā mukhaṁ
  vikkhāletvā sitaṁ pātvākāsi. Thero "ko imissā bhante dānassa vipāko
  bhavissatī"ti pucchi. Ajjesā ānanda tathāgatassa paṭhamaṁ bhojanaṁ adāsi, ajjeva
  kosalarañño aggamahesī bhavissati piyā manāpāti. Taṁ divasameva ca rājā
  kāligāme bhāgineyyena saddhiṁ yujjhitvā parājito palāyitvā āgato nagaraṁ
  pavisanto "balakāyassa āgamanaṁ āgamessāmī"ti taṁ mālārāmaṁ pāvisi. Sā
  rājānaṁ āgataṁ passitvā tassa vattamakāsi. Rājā tassā vatte pasīditvā
  pitaraṁ pakkosāpetvā mahantaṁ issariyaṁ datvā taṁ antepuraṁ atiharāpetvā 2-
  aggamahesiṭṭhāne ṭhapesi. Athekadivasaṁ rājā cintesi "mayā imissā mahantaṁ
  issariyaṁ dinnaṁ, yannūnāhaṁ imaṁ puccheyyaṁ `ko te piyo'ti, sā `tvaṁ me

  *  *  *  *  *  *
  Footnote: 1 chaṂa. soṇavagga 2 chaṂa. paṭiharāpetvā
-------------------------------------------------
[page 293]
  Mahārāja piyo'ti vatvā puna maṁ pucchissati, athassāhaṁ `mayhampi tvaṁyeva piyā'ti
  vakkhāmī"ti. Iti so aññamaññaṁ vissāsajananatthaṁ sammodanīyaṁ karonto pucchi.
     Devī pana paṇḍitā buddhupaṭṭhāyikā saṁghupaṭṭhāyikā "nāyaṁ pañho rañño
  mukhaṁ oloketvā 1- kathetabbo"ti cintetvā yathābhūtameva vadantī "natthi kho me
  mahārāja kocañño attanā piyataro"ti āha. Vatvāpi attanā byākatamatthaṁ
  upāyena rañño paccakkhaṁ kātukāmā "tuyhaṁ pana mahārāja atthañño koci
  attanā piyataro"ti tatheva rājānaṁ pucchi yathā raññā sayaṁ puṭṭhā. Rājāpi
  tāya sarasalakkhaṇena kathitattā nivattituṁ asakkonto sayampi sarasalakkhaṇeneva
  kathento tatheva byākāsi yathā deviyā byākataṁ.
     Byākaritvā ca mandadhātukatāya evaṁ cintesi "ahaṁ rājā paṭhavissaro
  mahantaṁ paṭhavīmaṇḍalaṁ abhivijiya ajjhāvasāmi, mayhaṁ tāva yuttaṁ `attanā piyataraṁ
  aññaṁ na passāmī'ti, ayampana vasalī hīnajaccā samānā mayā ucce ṭhāne
  ṭhapitā sāmibhūtaṁ maṁ na tathā piyāyati, `attāva piyataro"ti mama sammukhā vadati,
  kakkhaḷā 2- vatāyan"ti anattamano hutvā "nanu te tīṇi ratanāni piyatarānī"ti
  codesi. Devī "ratanattayaṁ ahaṁ 3- deva attano saggasukhaṁ mokkhasukhañca patthayantī
  sampiyāyāmi, tasmā attāva me piyataro"ti āha. Sabbo cāyaṁ loko
  attadatthameva paraṁ piyāyati, pattaṁ patthentopi "ayaṁ maṁ jiṇṇakāle posessatī"ti
  pattheti, dhītaraṁ "mama kulaṁ vaḍḍhissatī"ti, bhariyaṁ "mayhaṁ pāde paricarissatī"ti,
  aññepi ñātimittabandhave taṁtaṁkiccavasena, iti attadatthameva sampassanto loko
  paraṁ piyāyatīti. Ayaṁ hi deviyā adhippāyo.
     Atha rājā cintesi "ayaṁ mallikā kusalā paṇḍitā nipuṇā `attāva
  me piyataro'ti vadati. Mayhampi attāva piyataro hutvā upaṭṭhāti, handāhaṁ

  *  *  *  *  *  *
  Footnote: 1 chaṂa. ulloketvā 2 chaṂa. yāva kakkhaḷā 3 chaṂa. ratanattayaṁpāhaṁ
-------------------------------------------------
[page 294]
  Imamatthaṁ satthu ārocessāmi, yathā ca me satthā byākarissati, tathā naṁ
  dhāressāmī"ti. Evampana cintetvā satthu santikaṁ upasaṅkamitvā etamatthaṁ 1-
  ārocesi. Tena vuttaṁ "atha kho rājā pasenadi kosalo .pe. Piyataro"ti.
     Etamatthaṁ viditvāti etaṁ "loke sabbasattānaṁ attāva attano
  piyataro"ti raññā vuttamatthaṁ sabbaso jānitvā tadatthaparidīpanaṁ imaṁ udānaṁ
  udānesi.
     Tattha sabbā disā anuparigamma cetasāti sabbā anavasesā dasapi disā
  pariyesanavasena cittena anugantvā. Nevajjhagā piyataramattanā kvacīti attanā
  atisayena piyaṁ aññaṁ koci puriso sabbussāhena pariyesanto kvaci katthaci
  sabbadisāsu neva adhigaccheyya na passeyya. Evaṁ piyo puthu attā paresanti
  evaṁ kassaci attanā piyatarassa anupalabbhanavasena puthu visuṁ visuṁ tesaṁ tesaṁ
  sattānaṁ attāva piyo. Tasmā na hiṁse paramattakāmoti yasmā evaṁ sabbopi
  satto attānaṁ piyāyati attano sukhakāmo dukkhapaṭikūlo, tasmā attakāmo
  attano hitasukhaṁ icchanto paraṁ sattaṁ antamaso kunthakipillikaṁ upādāya na
  hiṁse na haneyya na pāṇileḍḍudaṇḍādīhipi viheṭheyya. Parassa hi attanā
  kate dukkhe taṁ tato saṅkamantaṁ viya kālantare attani sandissati. Ayaṁ hi
  kammānaṁ dhammatāti.
                        Paṭhamasuttavaṇṇanā niṭṭhitā.
                            -----------
                         2. Appāyukasuttavaṇṇanā
     [42] Dutiye acchariyaṁ bhanteti idampi meghiyasutte viya garahanacchariyavasena
  veditabbaṁ. Yāva appāyukāti yattakaṁ parittāyukā, atiittarajīvitāti attho.

  *  *  *  *  *  *
  Footnote: 1 chaṂa. tamatthaṁ
-------------------------------------------------
[page 295]
  Sattāhajāteti sattāhena jāto sattāhajāto, tasmiṁ sattāhajāte, jātassa
  sattame ahanīti attho. Tusitaṁ kāyaṁ upapajjīti tusitaṁ devanikāyaṁ
  paṭisandhiggahaṇavasena upapajji.
     Ekadivasaṁ kira thero pacchābhattaṁ divāṭṭhāne nisinno lakkhaṇānu-
  byañjanapaṭimaṇḍitaṁ sobhaggappattaṁ dassanānuttariyabhūtaṁ bhagavato rūpakāyasiriṁ
  samanikaritvā "aho buddhānaṁ rūpakāyasampatti dassanīyā samantapāsādikā
  manoharā"ti uḷāraṁ pītisomanassaṁ paṭisaṁvedento evaṁ cintesi "vijātamātuyā
  nāma virūpopi putto surūpo viya manāpo 1- hoti, sace pana buddhānaṁ mātā
  mahāmāyā devī dhareyya, kīdisaṁ nu kho tassā bhagavato rūpadassane pītisomanassaṁ
  uppajjeyya, mahājāni kho mayhaṁ mahāmātu deviyā, yā sattāhajāte bhagavati
  kālakatā"ti. Evampana cintetvā bhagavantaṁ upasaṅkamitvā attano parivitakkitaṁ
  ārocento tassā kālakiriyaṁ garahanto "acchariyaṁ bhante"tiādimāha.
     Keci panāhu "mahāpajāpati gotamī bhagavantaṁ mahatā āyāsena pabbajjaṁ
  yācitvāpi paṭikkhittā, mayā pana upāyena yācito bhagavā
  aṭṭhagarudhammapaṭiggahaṇavasena tassā pabbajjaṁ upasampadañca anujāni, sā te dhamme
  dhamme paṭiggahetvā laddhapabbajjūpasampadā bhagavato dutiyaṁ parisaṁ uppādetvā
  catutthāya parisāya paccayo ahosi. Sace pana bhagavato janetti mahāmāyā devī
  dhareyya, evametā cubhopi khattiyabhaginiyo ekato hutvā imaṁ sāsanaṁ sobheyyuṁ,
  bhagavā ca mātari bahumānena mātugāmassa sāsane pabbajjaṁ upasampadañca
  sukheneva anujāneyya, appāyukatāya panassā kasirena nipphannamidanti iminā
  adhippāyena thero bhagavato santike `acchariyaṁ bhante'tiādimāhā"ti. Taṁ akāraṇaṁ.

  *  *  *  *  *  *
  Footnote: 1 Sī. virūpopi putto surūpo piyamanāpo, Ma. virūpopi samāno manāpo
-------------------------------------------------
[page 296]
  Bhagavā hi mātuyā vā aññassa vā mātugāmassa attano sāsane pabbajjaṁ
  anujānanto garukaṁyeva katvā anujānāti, na lahukaṁ ciraṭṭhitikāmatāyāti.
     Apare panāhu "dasabalacatuvesārajjādike anaññasādhāraṇe anantāparimāṇe
  buddhaguṇe thero manasikaritvā yā evaṁ mahānubhāvaṁ nāma loke
  aggapuggalaṁ satthāraṁ kucchinā dasa māse parihari, sā buddhamātā kassaci
  paricārikā bhavissatīti ayuttamidaṁ. Kasmā? satthu guṇānucchavikamevetaṁ, yadidaṁ
  sattāhajāte bhagavati janetti kālaṁ karoti kālakatā ca tusitesu uppajjatīti
  acchariyabbhūtacittajāto hutvā taṁ attano vitakkuppādanaṁ 1- bhagavato ārocento
  `acchariyaṁ bhante'ti ādivacanaṁ avocā"ti
     satthā pana yasmā sattāhajātesu bodhisattamātu kālakiriyā
  dhammatāsiddhiyā, tasmā taṁ dhammataṁ paridīpento "evametaṁ ānandā"tiādimāha.
  Sā panāyaṁ dhammatā yasmā yathā sabbe bodhisattā pāramiyo pūretvā tusitapure
  nibbattitvā tattha yāvatāyukaṁ ṭhatvā āyupariyosāne dasasahassacakkavāḷadevatāhi
  sannipatitvā abhisambodhiṁ pattuṁ 2- manussaloke paṭisandhiggahaṇāya ajjhesitā
  kāladīpadesakulāni viya janettiyā āyuparimāṇampi oloketvā paṭisandhiṁ gaṇhanti,
  ayampi bhagavā bodhisattabhūto tatheva tusitapure ṭhito pañca mahāvilokanāni
  vilokento sattadivasādhikadasamāsaparimāṇaṁ mātuyā āyuparimāṇaṁ paricchinditvā
  "ayaṁ mama paṭisandhiggahaṇassa kālo, idāni uppajjituṁ vaṭṭatī"ti ñatvāva
  paṭisandhiṁ aggahesi, tasmā sabbabodhisattānaṁ āciṇṇasamāciṇṇavaseneva veditabbaṁ.
  Tenāha bhagavā "appāyukā hi ānanda bodhisattamātaro hontī"tiādi.
     Tattha kālaṁ karontīti yathāvuttāayuparikkhayeneva kālaṁ karonti, na
  vijātapaccayā. Pacchimattabhāve hi bodhisattehi vasitaṭṭhānaṁ cetiyagharasadisaṁ hoti,

  *  *  *  *  *  *
  Footnote: 1 Sī.,ka. vimhayuppādaṁ 2 Sī..ka. abhisambodhyatthaṁ
-------------------------------------------------
[page 297]
  Na aññesaṁ paribhogārahaṁ, na ca sakkā bodhisattamātaraṁ apanetvā aññaṁ
  aggamahesiṭṭhāne ṭhapetunti tattakaṁ eva bodhisattamātu āyuppamāṇaṁ hoti,
  tasmā tadā kālaṁ karonti. Imameva hi atthaṁ sandhāya mahābodhisattā pañca
  mahāvilokanāni 1- karonti.
     Katarasmiṁ pana vaye kālaṁ karontīti? majjhimavaye. Paṭhamavayasmiṁ hi sattānaṁ
  Attabhāve chandarāgo balavā hoti, tena tadā sañjātagabbhā itthiyo
  yebhuyyena gabbhaṁ anurakkhituṁ na sakkonti. Gaṇheyyuṁ ce, gabbho bahvābādho hoti.
  Majjhimavayassa pana dve koṭṭhāse atikkamitvā tatiye koṭṭhāse vatthu visadaṁ hoti,
  visade vatthumhi nibbattadārakā arogā honti, tasmā bodhisattamātaro paṭhamavaye
  sampattiṁ anubhavitvā majjhimavayassa tatiye koṭṭhāse vijāyitvā kālaṁ karontīti.
     Etamatthaṁ viditvāti etaṁ bodhisattamātu aññesañca sabbasattānaṁ
  attabhāve āyussa maraṇapariyosānataṁ viditvā tadatthavibhāvanamukhena anavajjapaṭipattiyaṁ
  ussāhadīpakaṁ imaṁ udānaṁ udānesi.
     Tattha ye kecīti aniyamaniddeso. Bhūtāti nibbattā. Bhavissantīti anāgate
  nibbattissanti. Vāsaddo vikappattho, apisaddo sampiṇḍanattho. Tena
  nibbattamānepi saṅgaṇhāti. Ettāvatā atītādivasena paṭisandhipariyāpanne 2-
  satte anavasesato pariyādiyati. Apica gabbhaseyyakā sattā gabbhato nikkhantakālato
  paṭṭhāya bhūtā nāma, tato pubbe bhavissanti nāMa. Saṁsedajūpapātikā
  paṭisandhicittato parato 3- bhūtā nāma, tato pubbe uppajjitabbabhavavasena
  bhavissanti nāMa. Sabbepi vā paccuppannabhavavasena bhūtā nāMa. Āyatiṁ
  punabbhavavasena bhavissanti nāma, khīṇāsavā bhūtā nāMa. Te hi bhūtā eva, na
  puna bhavissantīti, tadaññe bhavissanti nāMa.

  *  *  *  *  *  *
  Footnote: 1 chaṂa. pañcamaṁ pañcamahāvilokanaṁ 2 chaṂa. tiyaddhapariyāpanne 3 Ma. upari
-------------------------------------------------
[page 298]
     Sabbe gamissanti pahāya dehanti sabbe yathāvuttabhedā sabbabhava-
  yonigativiññāṇaṭṭhitisattāvāsādivasena ca anekabhedabhinnā sattā dehaṁ attano
  sarīraṁ pahāya nikkhipitvā paralokaṁ gamissanti, asekkhā pana nibbānaṁ. Ettha
  koci acavanadhammo nāma natthīti dasseti. Taṁ sabbajāniṁ kusalo viditvāti tadetaṁ
  sabbassa sattassa jāniṁ hāniṁ maraṇaṁ, 1- sabbaṁ vāssa sattassa hāniṁ 1- vināsaṁ
  pabhaṅgutaṁ kusalo paṇḍitajātiko maraṇānussativasena aniccatāmanasikāravasena vā
  jānitvā. Ātāpiyo brahmacariyaṁ careyyāti vipassanāya kammaṁ karonto
  ātāpiyasaṅkhātena vīriyena samannāgatattā ātāpiyo catubbidhasammappadhānavasena
  āraddhavīriyo anavasesamaraṇasamatikkamanūpāyaṁ maggabrahmacariyaṁ careyya, paṭipajjeyyāti
  attho.
                        Dutiyasuttavaṇṇanā niṭṭhitā.
                           ------------
                       3. Suppabuddhakuṭṭhisuttavaṇṇanā
     [43] Tatiye rājagahe suppabuddho nāma kuṭṭhī ahosīti suppabuddhanāmako
  eko puriso rājagahe ahosi. So ca kuṭṭhī kuṭṭharogena bāḷhavidūsitagatto.
  Manussadaliddoti yattakā rājagahe manussā, tesu sabbaduggato. 2- So hi
  saṅkārakūṭavatiādīsu manussehi chaḍḍitapilotikakhaṇḍāni sibbitvā paridahati,
  kapālaṁ gahetvā gharā gharaṁ gantvā laddhāacāmaucchiṭṭhabhattāni nissāya jīvati,
  tampi pubbe katakammapaccayā na yāvadatthaṁ labhati. Tena vuttaṁ "manussadaliddo"ti.
  Manussakapaṇoti manussesu paramakapaṇataṁ patto. Manussavarākoti manussānaṁ
  hīḷitaparibhūtatāya ativiya hīno. Mahatiyā parisāyāti mahatiyā bhikkhuparisāya ceva
  upāsakaparisāya ca.

  *  *  *  *  *  *
  Footnote: 1-1 sabbassa vā sattassa jāniṁ 2 Sī. sabbattato dukkhito, Ma. sabbadukkhito
-------------------------------------------------
[page 299]
     Ekadivasaṁ kira bhagavā mahābhikkhusaṁghaparivāro rājagahaṁ piṇḍāya pavisitvā
  bhikkhūnaṁ sulabhapiṇḍapātaṁ katvā pacchābhattaṁ piṇḍapātappaṭikkanto
  katipayabhikkhuparivāro nikkhanto yehi dānaṁ dinnaṁ, tesaṁ upāsakānaṁ avasesabhikkhūnañca
  āgamanaṁ āgamayamāno antonagareyeva aññatarasmiṁ ramaṇīye padese aṭṭhāsi.
  Tāvadeva bhikkhū tato tato āgantvā bhagavantaṁ parivāresuṁ, upāsakāpi "anumodanaṁ
  sutvā vanditvā nivattissāmā"ti bhagavantaṁ upasaṅkamiṁsu, mahāsannipāto
  ahosi. Bhagavā nisīdanākāraṁ dassesi. Tāvadeva buddhārahaṁ āsanaṁ paññāpesuṁ. Atha
  bhagavā asītyānubyañjanapaṭimaṇḍitehi dvattiṁsamahāpurisalakkhaṇehi virocamānāya
  byāmappabhāparikkhepasamujjalāya nīlapītalohitodātamañjeṭṭhapabhassarānaṁ vasena chabbaṇṇā
  buddharaṁsiyo vissajjentiyā anupamāya rūpakāyasiriyā sakalameva taṁ padesaṁ obhāsento
  tārāgaṇaparivuto viya puṇṇacando bhikkhugaṇaparivuto paññattavarabuddhāsane nisīditvā
  manosilātale kesarasīho viya sīhanādaṁ nadanto karavīkarutamañjunā brahmassarena
  dhammaṁ deseti.
     Bhikkhūpi kho appicchā santuṭṭhā pavivittā asaṁsaṭṭhā āraddhavīriyā
  pahitattā codakā pāpagarahino vattāro vacanakkhamā sīlasampannā samādhisampannā
  paññāsampannā vimuttisampannā vimuttiñāṇadassanasampannā meghavaṇṇaṁ paṁsukūlacīvaraṁ
  pārupitvā suvammitā 1- viya gandhahatthino bhagavantaṁ parivāretvā ohitasotā dhammaṁ
  suṇanti. Upāsakāpi suddhavatthanivatthā suddhuttarāsaṅgā pubbaṇhasamayaṁ mahādānāni
  pavattetvā gandhamālādīhi bhagavantaṁ pūjetvā vanditvā bhikkhusaṁghassa nipaccakāraṁ
  dassetvā bhagavantaṁ bhikkhusaṁghañca parivāretvā saṁyatahatthapādā ohitasotā sakkaccaṁ
  dhammaṁ suṇanti. Tena vuttaṁ "tena kho pana samayena bhagavā mahatiyā parisāya
  parivuto dhammaṁ desento nisinno hotī"ti.

  *  *  *  *  *  *
  Footnote: 1 Ma. sudamitā
-------------------------------------------------
[page 300]
     Suppabuddho pana jighacchādubbalyapareto ghāsapariyesanaṁ caramāno antaravīthiṁ
  otiṇṇo dūratova taṁ mahājanasannipātaṁ disvā "kinnu kho ayaṁ mahājanakāyo
  sannipatito, addhā ettha bhojanaṁ dīyati maññe, appevanāmettha gatena 1- kiñci
  khādanīyaṁ vā bhojanīyaṁ vā laddhuṁ sakkā"ti sañjātābhilāso tattha gantvā addasa
  bhagavantaṁ pāsādikaṁ dassanīyaṁ pasādanīyaṁ uttamadamathasamathamanuppattaṁ dantaṁ guttaṁ
  satindriyaṁ susamāhitaṁ tāya parisāya parivutaṁ dhammaṁ desentaṁ, disvāna
  purimajātisambhatāya paripakkāya upanissayasampattiyā codiyamāno "yannūnāhampi dhammaṁ
  suṇeyyan"ti parisapariyante nisīdi. Taṁ sandhāya vuttaṁ "addasā kho suppabuddho
  kuṭṭhī .pe. Tattheva ekamantaṁ nisīdi `ahampi dhammaṁ sossāmī"ti.
     Sabbāvantanti sabbāvatiṁ hīnādisabbapuggalavataṁ, tattha kiñcipi anavasesetvāti
  attho. "sabbavantan"tipi Paṭhanti. Cetasāti buddhacakkhusampayuttacittena. Cittasīsena
  hi ñāṇaṁ niddiṭṭhaṁ, tasmā āsayānusayañāṇena indriyaparopariyattañāṇena
  cāti attho. Ceto paricca manasākāsīti tassā parisāya cittaṁ paccekaṁ paricchinditvā
  manasi akāsi te volokesi. Bhabbo dhammaṁ viññātunti maggaphaladhammaṁ adhigantuṁ
  samattho, upanissayasampannoti attho. Etadahosīti ayaṁ suppabuddho kiñcāpi
  tagarasikhimhi paccekabuddhe aparajjhitvā īdiso jāto, maggaphalūpanissayo panassa
  paṁsupaṭicchannasuvaṇṇanikkhaṁ viya antohadayeyeva 2- vijjotati, tasmā suviññāpiyoti
  idaṁ ahosi. Tenāha "ayaṁ kho idha bhabbo dhammaṁ viññātun"ti.
     Anupubbikathanti dānānantaraṁ sīlaṁ, sīlānantaraṁ saggaṁ saggānantaraṁ magganti
  evaṁ anupaṭipāṭikathaṁ. Bhagavā hi paṭhamaṁ hetunā saddhiṁ assādaṁ 3- dassetvā tato
  satte vivecetuṁ nānānayehi ādīnavaṁ pakāsetvā ādīnavasavanena saṁviggahadayānaṁ
  nekkhammaguṇavibhāvanamukhena ca vivaṭṭaṁ dasseti.

  *  *  *  *  *  *
  Footnote: 1 Sī.,Ma. gate 2 Ma.,ka. antoyeva 3 Sī. saggaṁ
-------------------------------------------------
[page 301]
     Dānakathanti idaṁ dānaṁ nāma sukhānaṁ nidānaṁ, sampattīnaṁ mūlaṁ, bhogānaṁ
  patiṭṭhā, visamagatasattānaṁ 1- tāṇaṁ leṇaṁ gati parāyanaṁ, idhalokaparalokesu dānasadiso
  avassayo patiṭṭhā ālambanaṁ tāṇaṁ leṇaṁ gati parāyanaṁ natthi. Idaṁ hi avasayaṭṭhena
  ratanamayasīhāsanasadisaṁ, patiṭṭhānaṭṭhena mahāpaṭhavisadisaṁ, ālambanaṭṭhena
  ālambanarajjusadisaṁ dukkhanittharaṇaṭṭhena nāvāsadisaṁ, samassāsanaṭṭhena saṅgāmasūro,
  bhayaparittāṇaṭṭhena suparikhāparikkhittanagaraṁ, 2- maccheramalādīhi anupalittaṭṭhena padumaṁ,
  tesaṁ niddahanaṭṭhena jātavedo, durāsadaṭṭhena āsīviso, asantāsaṭṭhena sīho,
  balavantaṭṭhena hatthī, abhimaṅgalasammataṭṭhena setausabho, khemantabhūmisampāpanaṭṭhena
  valāhako assarājā. Dānaṁ hi loke rajjasiriṁ deti, cakkavattisampattiṁ mārasampattiṁ
  brahmasampattiṁ sāvakapāramīñāṇaṁ paccekabodhiñāṇaṁ sammāsambodhiñāṇaṁ detīti
  evamādidānaguṇapaṭisaṁyuttakathaṁ.
     Yasmā pana dānaṁ dento sīlaṁ samādātuṁ sakkoti, tasmā dānakathānantaraṁ
  sīlakathaṁ kathesi. Sīlakathanti sīlaṁ nāmetaṁ sattānaṁ avassayo patiṭṭhā ālambanaṁ
  tāṇaṁ leṇaṁ gati parāyanaṁ. Idhalokaparalokasampattīnaṁ hi sīlasadiso avassayo
  patiṭṭhā ālambanaṁ tāṇaṁ leṇaṁ gati parāyanaṁ natthi, sīlālaṅkārasadiso alaṅkāro,
  sīlapupphasadisaṁ pupphaṁ, sīlagandhasadiso gandho natthi, sīlālaṅkārena hi alaṅkataṁ
  sīlakusumapiḷandhitaṁ sīlagandhānulittaṁ sadevako loko olokento tittiṁ na gacchatīti
  evamādisīlaguṇapaṭisaṁyuttakathaṁ.
     Idampana sīlaṁ nissāya ayaṁ saggo labbhatīti dassetuṁ sīlānantaraṁ saggakathaṁ
  kathesi. Saggakathanti saggo nāma iṭṭho kanto manāpo, niccamettha kīḷā niccaṁ
  sampattiyo labbhanti, cātummahārājikā devā navutivassasasatasahassāni dibbasukhaṁ
  dibbasampattiṁ paṭilabhanti, tāvatiṁsā tisso vassakoṭiyo saṭṭhi ca 3-

  *  *  *  *  *  *
  Footnote: 1 chaṂa. visamagatassa 2 Ma. susaṅkhataparikkhittanagaraṁ
-------------------------------------------------
[page 302]
  Vassasatasahassānīti evamādi saggaguṇappaṭisaṁyuttakathaṁ. Saggasampattiṁ kathentānaṁ hi
  buddhānaṁ mukhaṁ nappahoti. Vuttampi cetaṁ "anekapariyāyena kho ahaṁ bhikkhave saggakathaṁ
  katheyyan"tiādi. 1-
     Evaṁ hetunā saddhiṁ saggakathāya 2- palobhitvā puna hatthiṁ alaṅkaritvā
  tassa soṇḍaṁ chindanto viya "ayampi saggo anicco addhuvo, na ettha
  chandarāgo kātabbo"ti dassanatthaṁ "appassādā kāmā bahudukkhā bahupāyāsā,
  ādīnavo ettha bhiyyo"tiādinā 3- nayena kāmānaṁ ādīnavaṁ okāraṁ saṅkilesaṁ
  kathesi. Tattha ādīnavanti dosaṁ. Okāranti lāmakasabhāvaṁ, aseṭṭhehi sevitabbaṁ
  seṭṭhehi na sevitabbaṁ nihīnasabhāvanti attho. Saṅkilesanti tehi sattānaṁ saṁsāre
  saṅkilissanaṁ. Tenevāha 4- "kilissanti vata bho sattā"ti. 5-
     Evaṁ kāmādīnavena tajjetvā nekkhamme ānisaṁsaṁ pakāsesi pabbajjāya jhānādīsu
  ca guṇaṁ dīpesi vaṇṇesi. Kallacittantiādīsu kallacittanti kammaññacittaṁ,
  heṭṭhā pavattitadesanāya assaddhiyādīnaṁ cittadosānaṁ vigatattā upari desanāya
  bhājanabhāvūpagamanena kammaniyacittaṁ, kammakkhamacittanti attho.
  Diṭṭhimānādisaṅkilesavigamena muducittaṁ. Kāmacchandādivigamena vinīvaraṇacittaṁ.
  Sammāpaṭipattiyā uḷārapītipāmojjayogena udaggacittaṁ. Tattha saddhāsampattiyā
  pasannacittaṁ. Yathā bhagavā aññāsīti sambandho.
     Atha vā kallacittanti kāmacchandavigamena arogacittaṁ. Muducittanti
  byāpādavigamena mettāvasena akathinacittaṁ. Vinīvaraṇacittanti uddhaccakukkuccavigamena
  avikkhipanato na pihitacittaṁ. Udaggacittanti thinamiddhavigamena sampaggahavasena
  alīnacittaṁ. Pasannacittanti vicikicchāvigamena sammāpaṭipattiyā adhimuttacittaṁ.

  *  *  *  *  *  *
  Footnote: 1 Ma.u. 14/255/223 2 ka. assādakathāya
  3 Maṃū. 12/177,234/136-7,196 MaṂa. 13/42-48/29-32
  4 chaṂa. tenāha 5 MaṂa. 13/351/335
-------------------------------------------------
[page 303]
     Athāti pacchā. Sāmukkaṁsikāti sāmaṁ ukkaṁsikā attanāva uddharitvā gahitā,
  sayambhūñāṇena sāmaṁ diṭṭhā, 1- aññesaṁ asādhāraṇāti attho. Kā pana sāti?
  ariyasaccadesanā. Tenevāha "dukkhaṁ samudayaṁ nirodhaṁ maggan"ti. Idaṁ hi saccānaṁ
  sarūpadassanaṁ, tasmā imasmiṁ ṭhāne ariyasaccāni kathetabbāni, tāni sabbākārato
  vitthārena visuddhimagge 2- vuttānīti tattha vuttanayeneva 3- veditabbāni.
     Seyyathāpītiādinā upamāvasena suppabuddhassa kilesappahānaṁ ariyamagguppādañca
  dasseti. Apagatakāḷakanti vigatakāḷakaṁ. Sammadevāti suṭṭhuyeva. Rajananti
  nīlapītalohitamañjeṭṭhādiraṅgajātaṁ. Paṭiggaṇheyyāti gaṇheyya, pabhassaraṁ bhaveyya.
  Tasmiṁyeva āsaneti tassaṁyeva nisajjāyaṁ. Etenassa lahuvipassanakatā tikkhapaññatā
  sukhāpaṭipadākhippābhiññatā ca dassitā honti. Virajaṁ vītamalanti apāyagamanīyarāgarajādīnaṁ
  abhāvena virajaṁ, anavasesadiṭṭhivicikicchāmalāpagamena vītamalaṁ. Paṭhamamaggavajjhakilesarajābhāvena
  vā virajaṁ, pañcavidhadussīlyamalāpagamena vītamalaṁ. Dhammacakkhunti
  sotāpattimaggo adhippeto. Tassa uppattiākāradassanatthaṁ "yaṅkiñci samudayadhammaṁ,
  sabbantaṁ nirodhamman"ti vuttaṁ. Taṁ hi nirodhaṁ ārammaṇaṁ katvāpi 4- kiccavasena eva
  saṅkhatadhamme paṭivijjhantaṁ uppajjati.
     Tatridaṁ upamāsaṁsandanaṁ:- vatthaṁ viya cittaṁ daṭṭhabbaṁ, vatthassa āgantukamalehi
  kiliṭṭhabhāvo viya cittassa rāgādimalehi saṅkiliṭṭhabhāvo, dhovanaphalakaṁ viya
  anupubbikathā, udakaṁ viya saddhā, udakena temetvā temetvā gomayakhārehi
  kāḷake sammadditvā vatthassa dhovanappayogo viya saddhāsalilena temetvā
  satisamādhipaññāhi dose sithile katvā saddhādividhinā 5- cittassa sodhane vīriyārambho,

  *  *  *  *  *  *
  Footnote: 1 Ma. niddiṭṭhā 2 visuddhi. 3/76 (syā) 3 chaṂa. vuttanayena
  4 chaṂa. katvā 5 ka. sutādividhinā
-------------------------------------------------
[page 304]
  Tena payogena vatthakāḷakāpagamo viya vīriyārambhena kilesavikkhambhanaṁ, raṅgajātaṁ
  viya ariyamaggo, tena suddhassa vatthassa pabhassarabhāvo viya vikkhambhitakilesassa
  cittassa maggena pariyodāpananti.
     Evampana suppabuddho parisapariyante nisinno dhammadesanaṁ sutvā
  sotāpattiphalaṁ patvā attanā paṭiladdhaguṇaṁ satthu ārocetukāmo parisamajjhaṁ
  ogāhituṁ avisahanto mahājanassa satthāraṁ vanditvā anugantvā nivattakāle
  bhagavati vihāraṁ gate sayampi vihāraṁ agamāsi. Tasmiṁ khaṇe sakko devarājā
  "ayaṁ suppabuddho kuṭṭhī attanā satthu sāsane paṭiladdhaguṇaṁ pākaṭaṁ
  kātukāmo"ti ñatvā "vīmaṁsissāmi nan"ti gantvā ākāse ṭhito etadavoca
  "suppabuddha tvaṁ manussadaliddo manussakapaṇo manussavarāko, ahaṁ te aparimitaṁ
  dhanaṁ dassāmi, buddho na buddho, dhammo na dhammo, saṁgho na saṁgho, alaṁ me
  buddhena, alaṁ me dhammena, alaṁ me saṁghenā'ti vadehī"ti. Atha naṁ so āha "kosi
  tvan"ti. Ahaṁ sakko devarājāti. Andhabāla ahirika, tvaṁ mayā saddhiṁ kathetuṁ
  na yuttarūpo, yo tvaṁ evaṁ avattabbaṁ vadesi, apica maṁ tvaṁ dukkhato daliddo
  kapaṇoti kasmā vadesi, nanu ahaṁ lokanāthassa orasaputto, nevāhaṁ duggato
  na daliddo na kapaṇo, atha kho sukhappatto paramena sukhena apāhamasmi
  mahaddhano"ti vatvā āha:-
                "saddhādhanaṁ sīladhanaṁ hiriottappiyaṁ dhanaṁ
                 sutadhanañca cāgo ca paññā ve sattamaṁ dhanaṁ.
                 Yassa ete dhanā atthi itthiyā purisassa vā
                `adaliddo'ti taṁ āhu amoghaṁ tassa jīvitan"ti 1-
  tassimāni me satta ariyadhanāni santi. Yesaṁ hi imāni dhanāni santi, na
  tveva te buddhehi vā paccekabuddhehi vā `daliddā'ti vuccantī"ti.

  *  *  *  *  *  *
  Footnote: 1 aṅ. sattaka. 23/5/4 (syā)
-------------------------------------------------
[page 305]
     Sakko tassa kathaṁ sutvā taṁ antarāmagge ohāya satthu santikaṁ gantvā
  sabbantaṁ vacanaṁ paṭivacanañca satthu ārocesi. Atha naṁ bhagavā āha "na kho
  sakka sakkā tādisānaṁ satenapi sahassenapi suppabuddhaṁ kuṭṭhiṁ `buddho na
  buddho, dhammo na dhammo, saṁgho na saṁgho'ti kathāpetun"ti. Suppabuddhopi kho
  kuṭṭhī satthu santikaṁ gantvā satthārā katapaṭisanthāro attanā paṭiladdhaguṇaṁ
  ārocesi. Tena vuttaṁ "atha kho suppabuddho kuṭṭhī diṭṭhadhammo pattadhammo"tiādi. 1-
     Tattha diṭṭhadhammoti diṭṭho ariyasaccadhammo etenāti diṭṭhadhammo.
  Sesapadesupi eseva nayo. Tattha "diṭṭhadhammo"ti ettha sāmaññavacano 2-
  dhammasaddo. Dassanaṁ nāma ñāṇadassanato aññampi atthīti tannivattanatthaṁ
  "pattadhammo"ti vuttaṁ. Patti ca 3- ñāṇasampattito aññāpi vijjatīti tato
  visesanatthaṁ "viditadhammo"ti vuttaṁ. Sā panāyaṁ viditadhammatā dhammesu
  ekadesenāpi hotīti nippadesato viditabhāvaṁ 4- dassetuṁ pariyogāḷhadhammo"ti
  vuttaṁ. Tenassa yathāvuttaṁ saccābhisambodhiṁyeva 5- dīpeti. Maggañāṇaṁ
  hi ekābhisamayavasena pariññādikiccaṁ sādhentaṁ nippadesenapi pariññeyyadhammaṁ
  samantato ogāḷhaṁ nāma hoti, na tadaññañāṇaṁ. Tena vuttaṁ "diṭṭho
  ariyasaccadhammo etenāti diṭṭhadhammo"ti. Tenevāha "tiṇṇavicikiccho"tiādi.
     Tattha paṭibhayakantārasadisā 6- soḷasavatthukā ca aṭṭhavatthukā ca tiṇṇā
  vicikicchā etenāti tiṇṇavicikiccho. Tato eva pavattiādīsu "evaṁ nu kho, na
  nu kho"ti evaṁ pavattitā vigatā samucchinnā kathaṁkathā etassāti vigatakathaṁkatho.
  Sārajjakarānaṁ pāpadhammānaṁ pahīnattā tappaṭipakkhesu ca sīlādiguṇesu supatiṭṭhitattā

  *  *  *  *  *  *
  Footnote: 1 chaṂa. diṭṭhadhammotiādi 2 Sī. sāmaññavacane
  3 Ma. pattadhammo ca 4 Sī.,ka. nippadesevasena taṁ
  5 chaṂa....bodhaṁyeva 6 Sī. corakantārasadisā. ka. sabhayakantārasadisā
-------------------------------------------------
[page 306]
  Vesārajjaṁ visāradabhāvaṁ veyyattiyaṁ pattoti vesārajjappatto. Nāssa paro
  paccayo, na parassa saddhāya ettha vattatīti aparappaccayo. Katthāti āha
  "satthusāsane"ti.
     Abhikkantaṁ bhantetiādīsu 1- kiñcāpi ayaṁ abhikkantasaddo
  khayasundarābhirūpabbhanumodanādīsu anekesu atthesu dissati, idha pana abbhanumodane
  daṭṭhabbo. Teneva so pasādavasena pasaṁsāvasena ca dvikkhattuṁ vutto, sādhu sādhu bhanteti
  vuttaṁ hoti. Abhikkantanti vā abhikkantaṁ atiiṭṭhaṁ atimanāpaṁ, atisundaranti
  attho. Tattha ekena abhikkantasaddena bhagavato desanaṁ thometi, ekena attano
  pasādaṁ.
     Ayaṁ hettha adhippāyo:- abhikkantaṁ bhante, yadidaṁ bhagavato dhammadesanā,
  abhikkantaṁ bhante yadidaṁ bhagavato dhammadesanaṁ āgamma mama pasādoti. Bhagavato eva
  vā vacanaṁ abhikkantaṁ dosanāsanato, abhikkantaṁ guṇādhigamanato, tathā saddhāvahanato, 2-
  paññājananato, sātthato. Sabyañjanato, uttānapadato, gambhīratthato,
  kaṇṇasukhato, hadayaṅgamato, anattukkaṁsanato, aparavambhanato, karuṇāsītalato,
  paññādātato, āpātharamaṇīyato, vimaddakkhamato, suyyamānasukhato, vīmaṁsiyamānahitatoti
  evamādinayehi thomento padadvayaṁ āha.
     Tato parampi catūhi upamāhi desanaṁyeva thometi. Tattha nikkujjitanti
  adhomukhaṭṭhapitaṁ, heṭṭhāmukhajātaṁ vā. Ukkujjeyyāti uparimukhaṁ kareyya.
  Paṭicchannanti tiṇapaṇṇādichāditaṁ. Vivareyyāti ugghāṭeyya. Mūḷhassāti
  disāmūḷhassa. Maggaṁ ācikkheyyāti hatthe gahetvā "esa maggo"ti maggaṁ
  upadiseyya. 3- Andhakāreti caturaṅgasamannāgate tamasi. Ayaṁ tāva padattho.

  *  *  *  *  *  *
  Footnote: 1 chaṂa. abhikkantantiādīsu
  2 chaṂa. saddhāvaḍḍhanato, pa.sū. 1/250/205 3 Ma. paṭivedeyya
-------------------------------------------------
[page 307]
     Ayampana adhippāyayojanā:- yathā koci nikkujjitaṁ ukkujjeyya, evaṁ
  saddhammavimukhaṁ asaddhamme patiṭṭhitaṁ 1- maṁ asaddhammā vuṭṭhāpentena, yathā
  paṭicchannaṁ vivareyya, evaṁ kassapassa bhagavato sāsanantaradhānato paṭṭhāya 2-
  micchādiṭṭhigahanapaṭicchannaṁ sāsanaṁ vivarantena, yathā mūḷhassa maggaṁ ācikkheyya,
  evaṁ kummaggamicchāmaggapaṭipannassa me saggamokkhamaggaṁ āvikarontena, yathā
  andhakāre telapajjotaṁ dhāreyya, evaṁ mohandhakāre nimuggassa me
  buddhādiratanarūpāni apassato tappaṭicchādakamohandhakāraviddhaṁsanadesanāpajjotadhāraṇena
  bhagavatā nānānayehi pakāsitattā anekapariyāyena dhammo pakāsito.
     Evaṁ desanaṁ thometvā tāya desanāya ratanattaye pasannacitto
  pasannākāraṁ karonto "esāhan"tiādimāha. Tattha esāhanti eso ahaṁ.
  Bhagavantaṁ saraṇaṁ gacchāmīti bhagavā me saraṇaṁ parāyanaṁ aghassa ghātā hitassa
  vidhātāti iminā adhippāyena bhagavantaṁ gacchāmi bhajāmi, evaṁ vā jānāmi
  bujjhāmīti. Yesaṁ hi dhātūnaṁ gatiattho, buddhipi tesaṁ atthati. Dhammanti adhigatamagge
  sacchikatanirodhe yathānusiṭṭhaṁ paṭipajjamāne catūsu apāyesu apatamāne dhāretīti
  dhammo. So atthato ariyamaggo ceva nibbānañca. Vuttañhetaṁ:-
            "yāvatā bhikkhave dhammā saṅkhatā ariyo aṭṭhaṅgiko maggo
         tesaṁ aggamakkhāyatī"ti, 3-
            "yāvatā bhikkhave dhammā saṅkhatā vā asaṅkhatā vā virāgo tesaṁ
         aggamakkhāyatī"ti 3- ca.
         Na kevalañca ariyamaggo ceva nibbānañca, apica kho ariyaphalehi saddhiṁ
  pariyattidhammopi. Vuttañhetaṁ:-

  *  *  *  *  *  *
  Footnote: 1 ka. patitaṁ 2 sāsanantaradhānā pabhuti. vi.A. 1/194 (syā) su.vi. 1/250/205
  3 aṅ. catukka. 21/34/39, khu.iti. 25/90/308
-------------------------------------------------
[page 308]
                "rāgavirāgamanejamasokaṁ
                 Dhammamasaṅkhatamappaṭikūlaṁ
                 madhuramimaṁ paguṇaṁ suvibhattaṁ
                 dhammamimaṁ saraṇatthamupehī"ti. 1-
     Ettha hi rāgavirāganti maggo vutto. Anejamasokanti phalaṁ. Asaṅkhatanti
  nibbānaṁ. Appaṭikūlaṁ madhuramimaṁ paguṇaṁ suvibhattanti pariyattidhammo vutto.
     Bhikkhusaṁghanti diṭṭhisīlasāmaññena saṁhataṁ aṭṭhāriyapuggalasamūhaṁ. Ettāvatā
  suppabuddho tīṇi saraṇagamanāni paṭivedesi. Upāsakaṁ maṁ bhagavā dhāretu
  ajjatagge pāṇupetaṁ saraṇaṁ gatanti ajjataggeti ādiṁ katvā. "ajjadagge"tipi
  Pāṭho, tattha dakāro padasandhikaro, ajja agge ajja ādiṁ katvāti attho.
  Pāṇupetanti pāṇehi upetaṁ yāva me jīvitaṁ pavattati, tāva upetaṁ anaññasatthukaṁ
  tīhi saraṇagamanehi saraṇaṁ gataṁ ratanattayassa upāsanato upāsakaṁ kappiyakārakaṁ maṁ
  bhagavā upadhāretu jānātūti attho. Imassa ca saraṇagamanaṁ ariyamaggādhigameneva
  nipphannaṁ, ajjhāsayampana āvikaronto evamāha.
     Bhagavato bhāsitaṁ abhinanditvā anumoditvāti bhagavato vacanaṁ cittena
  abhinanditvā tameva abhinanditabhāvaṁ pakāsento vuttanayena vācāya anumoditvā.
  Abhivādetvā padakkhiṇaṁ katvā pakkāmīti taṁ bhagavantaṁ pañcapatiṭṭhitena vanditvā
  tikkhattuṁ padakkhiṇaṁ katvā satthu guṇaninnacitto yāva dassanavisayasamatikkamā
  bhagavantaṁyeva pekkhamāno pañjaliko namassamāno pakkāmi.
     Pakkanto ca 2- kuṭṭharogābhibhavena chinnahatthapādaṅguli ukkāragatto samantato
  vissandamānāsavo kaṇḍupaṭipīḷito 3- asuci duggandho jegucchatamo paramakāruññataṁ

  *  *  *  *  *  *
  Footnote: 1 khu.vimāna. 26/887/91 2 Ma.,ka. pakkantañca
  3 Ma. kuṇapapīḷito, cha. kaṇḍūtipatipiḷito
-------------------------------------------------
[page 309]
  Patto "nāyaṁ kāyo imassa accantasantassa paṇītatamassa ariyadhammassa ādhāro
  bhavituṁ yutto"ti uppannābhisandhinā viya saggasaṁvattaniyena puññakammena okāse
  kate appāyukasaṁvattaniyena upacchedakena pāpakammena katūpacitena codiyamāno
  taruṇavacchāya dhenuyā āpatitvā mārito. 1- Tena vuttaṁ "atha kho acirapakkantaṁ
  suppabuddhaṁ kuṭṭhiṁ gāvī taruṇavacchā adhipatitvā jīvitā voropesī"ti
     so kira atīte eko seṭṭhiputto hutvā attano sahāyehi tīhi
  seṭṭhiputtehi saddhiṁ kīḷanto ekaṁ nagarasobhiniṁ uyyānaṁ netvā divasaṁ sampattiṁ
  anubhavitvā atthaṅgate sūriye sahāye etadavoca "imissā hatthe kahāpaṇasahassaṁ
  bahukañca suvaṇṇaṁ mahagghāni ca pasādhanāni saṁvijjanti, imasmiṁ vane añño
  koci natthi, ratti ca jātā, handa mayaṁ imaṁ māretvā sabbaṁ dhanaṁ gahetvā
  gacchāmā"ti. Te cattāropi janā ekajjhāsayā hutvā taṁ māretuṁ upasaṅkamiṁsu. 2-
  Sā tehi māriyamānā "ime nillajjā nikkaruṇā mayā saddhiṁ kilesasanthavaṁ
  katvā niraparādhaṁ maṁ kevalaṁ dhanalobhena mārenti, ekavāraṁ tāva maṁ ime mārentu,
  ahampana yakkhinī hutvā anekavāraṁ ime māretuṁ samatthā bhaveyyan"ti patthanaṁ
  katvā kālamakāsi. Tesu kira eko pukkusāti kulaputto ahosi, eko bāhiyo
  dārucīriyo, eko tambadāṭhiko coraghātako, eko suppabuddho kuṭṭhī, iti imesaṁ
  catunnaṁ janānaṁ anekasate attabhāve sā yakkhayoniyaṁ nibbattā gāvī hutvā
  jīvitā voropesi. Te tassa kammassa nissandena tattha tattha antarā maraṇaṁ
  pāpuṇiṁsu. Evaṁ suppabuddhassa kuṭṭhissa sahasā maraṇaṁ jātaṁ. Tena vuttaṁ "atha kho
  acirapakkantaṁ .pe. Voropesī"ti.
     Atha sambahulā bhikkhū tassa kālakiriyaṁ bhagavato ārocetvā abhisamparāyaṁ
  pucchiṁsu. Bhagavā byākāsi. Tena vuttaṁ "atha kho sambahulā bhikkhū"tiādi.

  *  *  *  *  *  *
  Footnote: 1 Ma. adhipātetvā māresi 2 chaṂa. upakkamiṁsu
-------------------------------------------------
[page 310]
     Tattha tiṇṇaṁ saṁyojanānaṁ parikkhayāti sakkāyadiṭṭhi vicikicchā sīlabbataparāmāsoti
  imesaṁ tiṇṇaṁ bhavabandhanānaṁ samucchedavasena pahānā. Sotāpannoti
  sotasaṅkhātaṁ ariyamaggaṁ ādito panno. Vuttañhetaṁ:-
            "soto sototi idaṁ āvuso sāriputta vuccati, katamo nu
         kho āvuso sototi. Ayameva ariyo aṭṭhaṅgiko maggo"tiādi. 1-
  Avinipātadhammoti vinipatanaṁ vinipāto, nāssa vinipāto dhammoti avinipātadhammo,
  catūsu apāyesu uppajjanavasena apatanasabhāvoti attho. Niyatoti dhammaniyāmena
  sammattaniyāmena niyato. Sambodhiparāyaṇoti uparimaggattayasaṅkhātā sambodhi
  paraṁ ayanaṁ assa gati paṭisaraṇaṁ avassaṁ pattabbanti sambodhiparāyaṇo. Etena
  "tassa kā gati, ko abhisamparāyo"ti pucchāya bhaddikā eva suppabuddhassa gati,
  na pāpikāti ayamattho dassito. Na pana tena sampattā gatīti, 2- tampana
  pucchānusandhivasena pakāsetukāmo dhammarājā ettakameva abhāsi. Passati hi bhagavā
  "mayā ettake kathite imissaṁ parisati anusandhikusalo eko bhikkhu suppabuddhassa
  kuṭṭhibhāvadāliddiyakapaṇabhāvānaṁ kāraṇaṁ pucchissati, athāhaṁ tassa taṁ kāraṇaṁ tena
  pucchānusandhinā pakāsetvā desanaṁ niṭṭhapessāmī"ti. Tenevāha "evaṁ vutte
  aññataro bhikkhū"tiādi. Tattha hetūti asādhāraṇakāraṇaṁ, sādhāraṇakāraṇaṁ pana
  paccayoti, ayametesaṁ viseso. Yenāti yena hetunā yena paccayena ca.
    Bhūtapubbanti jātapubbaṁ. Atīte kāle nibbattaṁ, taṁ dassetuṁ "suppabuddho"tiādi
  vuttaṁ. Kadā pana bhūtanti? atīte kira anuppanne tathāgate bārāṇasīsāmantā
  ekasmiṁ gāme ekā kuladhītā khettaṁ rakkhati. Sā ekaṁ paccekabuddhaṁ disvā

  *  *  *  *  *  *
  Footnote: 1 saṁṃahā. 19/1001/300 2 chaṂa. gati
-------------------------------------------------
[page 311]
  Pasannacittā tassa pañcahi lājāsatehi saddhiṁ ekaṁ padumapupphaṁ datvā pañca
  puttasatāni patthesi. Tasmiṁyeva ca 1- khaṇe pañcasatā migaluddakā paccekabuddhassa
  madhuramaṁsaṁ datvā "etissā puttā bhaveyyāma, tumhehi pattavisesaṁ labheyyāmā"ti
  ca patthayiṁsu. Sā yāvatāyukaṁ ṭhatvā devaloke nibbattā. Tato cutā ekasmiṁ
  jātassare padumagabbhe nibbatti. Tameko tāpaso disvā paṭijaggi. Tassā
  vicarantiyā pāduddhāre pāduddhāre bhūmito padumāni uṭṭhahanti. Eko vanacarako
  disvā bārāṇasirañño ārocesi. Rājā taṁ ānetvā aggamahesiṁ akāsi. Tassā
  kucchiyaṁ gabbho patiṭṭhāsi. 2- Mahāpadumakumāro tassā kucchiyaṁ vasi, sesā gabbhamalaṁ
  nissāya nibbattā, te vayappattā uyyāne padumasare kīḷantā ekekasmiṁ padume
  nisīditvā paripakkañāṇā saṅkhāresu khayavayaṁ paṭṭhapetvā paccekabodhiṁ pāpuṇiṁsu.
  Tesaṁ byākaraṇagāthā ahosi:-
                "saroruhaṁ padumapalāsapatrajaṁ
                 supupphitaṁ bhamaragaṇānukiṇṇaṁ
                 aniccatāya passa taṁ viditvā 3-
                 eko care khaggavisāṇakappo"ti.
     Evaṁ paccekabodhiṁ abhisambuddhesu tesu pañcasu paccekabuddhasatesu abbhantaro
  tagarasikhī nāma paccekasambuddho gandhamādanapabbate nandamūlakapabbhāre sattāhaṁ
  nirodhasamāpattiṁ samāpajjitvā sattāhassa accayena nirodhā vuṭṭhito ākāsena
  āgantvā isigilipabbate otaritvā pubbaṇhasamayaṁ nivāsetvā pattacīvaramādāya
  rājagahaṁ piṇḍāya pāvisi. Tasmiñca samaye rājagahe eko seṭṭhiputto mahatā
  parivārena uyyānakīḷanatthaṁ nagarato nikkhamanto tagarasikhipaccekabuddhaṁ disvā
  "kvāyaṁ bhaṇḍukāsāvavasano, kuṭṭhī bhavissati, tathā hi kuṭṭhicīvarena sarīraṁ

  *  *  *  *  *  *
  Footnote: 1 chaṂa. ca-saddo na dissati 2 chaṂa. saṇṭhāsi 3 Sī., chaṂa. aniccataṁ khayavayataṁ
  viditvā
-------------------------------------------------
[page 312]
  Pārupitvā gacchatī"ti niṭṭhubhitvā apasabyaṁ katvā pakkāmi. Taṁ sandhāya vuttaṁ
  "suppabuddho kuṭṭhī imasmiṁyeva rājagahe .pe. Pakkāmī"ti.
     Tattha kvāyanti ko ayaṁ khuṁsanavasena vadati. "kovāyan"tipi Pāḷi. Kuṭṭhīti
  akuṭṭhiṁyeva taṁ seṭṭhiṁ 1- kuṭṭharogaṁ akkosavatthuṁ pāpento vadati. Kuṭṭhicīvarenāti
  kuṭṭhīnaṁ cīvarena. Yebhuyyena hi kuṭṭhino ḍaṁsamakasasarīsapapaṭibāhanatthaṁ
  rogapaṭicchādanatthañca yaṁ vā taṁ vā pilotikakhaṇḍaṁ gahetvā pārupati, evamayampīti
  dasseti. Paṁsukūlacīvaradharattā vā aggaḷānaṁ anekavaṇṇabhāvena kuṭṭhisarīrasadisoti
  hīḷento "kuṭṭhicīvarenā"ti āha. Niṭṭhubhitvāti kheḷaṁ pātetvā. Apabyāmato 2-
  karitvāti paṇḍitā tādisaṁ paccekabuddhaṁ disvā vanditvā padakkhiṇaṁ karonti,
  ayampana aviññutāya paribhavena taṁ apsabyaṁ katvā attano apasabyapakkhe katvā 3- gato.
  "apavāmatotipi 4- Pāṭho. Tassa kammassāti tagarasikhimhi paccekabuddhe "kvāyaṁ
  kuṭṭhī"ti hīḷetvā niṭṭhubhanāpasabyakaraṇavasena pavattapāpakammassa. Niraye pacitthāti
  niraye nirayagginā ḍayhittha. "pacitvā Nirayagginā"tipi paṭhanti. Tasseva kammassa
  vipākāvasesenāti yena kammena so niraye paṭisandhiṁ gaṇhi, na taṁ kammaṁ
  manussaloke vipākaṁ deti. Yā panassa nānākkhaṇikā vedanā tadā paccekabuddhe
  vippaṭipajjanavasena pavattā aparāpariyavedanīyabhūtā, sā aparāpariyavedanīyeneva
  puññakammena manussesu tihetukapaṭisandhiyā dinnāya pavattiyaṁ kuṭṭhibhāvaṁ dāliddiyaṁ
  paramakāruññataṁ āpādesi. Taṁ sandhāya kammasabhāgatāvasena "tasseva kammassa
  vipākāvasesenā"ti vuttaṁ. Sadisepi hi loke tabbohāro diṭṭho yathā taṁ "so eva
  tittirī, tāniyeva osadhānī"ti. 5-

  *  *  *  *  *  *
  Footnote: 1 ka. mahesiṁ 2 chaṂa. apasabyato
  3 chaṂa. apasabyaṁ apadakkhiṇaṁ katvā 4 chaṂa. apasabyāmatotipi
  5 Sī.sā eva tittiriyāti vedasākhā jātāti
-------------------------------------------------
[page 313]
     Ettāvatā "ko nu kho bhante hetū"ti tena bhikkhunā puṭṭhapañhaṁ vissajjetvā
  idāni yo "tassa kā gati, ko abhisamparāyo"ti pubbe bhikkhūhi puṭṭhapañho,
  taṁ vissajjetuṁ "so tathāgatappaveditaṁ dhammavinayantiādi 1- vuttaṁ. Tattha
  tathāgatappaveditanti tathāgatena bhagavatā desitaṁ akkhātaṁ pakāsitanti tathāgatappaveditaṁ.
  Āgammāti adhigantvā, nissāya ñatvā vā. "tathāgatappavedite Dhammavinaye"tipi
  pāṭho. Saddhaṁ samādiyīti sammāsambuddho bhagavā, svākkhāto bhagavatā dhammo,
  suppaṭipanno bhagavato sāvakasaṁghoti ratanattayasannissayaṁ pubbabhāgasaddhañceva
  lokuttarasaddhañcāti duvidhampi saddhaṁ sammā ādiyi. Yathā na puna ādātabbā
  hoti, evaṁ yāva bhavakkhayā gaṇhi, attano cittasantāne uppādesīti attho.
  Sīlaṁ samādhiyītiādīsupi eseva nayo. Sīlanti pubbabhāgasīlena saddhiṁ maggasīlaṁ
  phalasīlañca. Sutanti pariyattibāhusaccaṁ paṭivedhabāhusaccañcāti duvidhampi sutaṁ.
  Pariyattidhammāpi hi tena dhammassavanakāle saccappaṭivedhāya sāvakehi yathāladdhappakāraṁ
  sutā dhātā paricitā manasānupekkhitā diṭṭhiyā supaṭividdhā ca honti. Cāganti
  paṭhamamaggavajjhakilesābhisaṅkhārānaṁ vossaggasaṅkhātaṁ cāgaṁ, yena ariyasāvakā
  deyyadhammesu muttacāgā ca honti payatapāṇī vossaggaratā. Paññanti saddhiṁ
  vipassanāpaññāya maggapaññañceva phalapaññañca.
     Kāyassa bhedāti upādinnakkhandhapariccāgā. Parammaraṇāti tadanantaraṁ
  abhinibbattakkhandhaggahaṇā. Atha vā kāyassa bhedāti jīvitindriyassa upacchedā.
  Parammaraṇāti cuticittato uddhaṁ. Sugatiṁ saggaṁ lokanti padattayenāpi devalokameva
  vadati. So hi sampattīhi 2- sobhanattā sundarā gatīti sugati, rūpādīhi visayehi
  suṭṭhu aggoti saggo, sabbakālaṁ sukhamevettha lokiyati, lujjatīti vā lokoti
  vuccati. Upapannoti paṭisandhiggahaṇavasena upagato. Sahabyatanti sahabhāvaṁ. Vacanattho

  *  *  *  *  *  *
  Footnote: 1 chaṂa. so tathāgatappaveditanti 2 sampattīnaṁ
-------------------------------------------------
[page 314]
  Pana saha byati pavattati vasatīti vā sahabyo, sahaṭṭhāyī sahavāsī vā tassa
  bhāvo sahabyatā. Atirocatīti atikkamma abhibhavitvā vā rocati virocati. Vaṇṇenāti
  rūpasampattiyā. Yasasāti parivārena. So hi asucimakkhikaṁ jajjaraṁ mattikabhājanaṁ
  chaḍḍetvā anekaratanavicittaṁ pabhassararaṁsijālavinaddhaṁ suddhajambunadabhājanaṁ gaṇhanto
  viya vuttappakāraṁ kaḷevaraṁ idha nikkhipitvā ekacittakkhaṇena yathāvuttaṁ dibbattabhāvaṁ
  mahatā parivārena saddhiṁ paṭilabhīti.
     Etamatthaṁ viditvāti etaṁ pāpānaṁ aparivajjanaṁ ādīnavaṁ, parivajjane ca
  ānisaṁsaṁ sabbākārato viditavā tadatthavibhāvanaṁ imaṁ udānaṁ udānesi.
     Tassāyaṁ saṅkhepattho:- yathā cakkhumā puriso parakkame kāyikavīriye
  vijjamāne sarīre vahante visamāni papātādīni ṭhānāni caṇḍabhāvena vā
  visamāni hatthiassāhikukkuragorūpādīni parivajjaye, evaṁ jīvalokasmiṁ imasmiṁ
  sattaloke paṇḍito sappañño puriso tāya sappaññatāya attano hitaṁ
  jānanto pāpāni lāmakāni duccaritāni parivajjeyya. Evaṁ hi yathāyaṁ suppabuddho
  tagarasikhimhi paccekabuddhe pāpaṁ aparivajjetvā mahantaṁ anayabyasanaṁ āpajji,
  evaṁ na āpajjeyyāti adhippāyo. Yathā suppabuddho kuṭṭhī mama dhammadesanaṁ
  āgamma idāni saṁvegappatto pāpāni parivajjenato uḷāraṁ visesaṁ adhigañchi,
  evaṁ aññopi uḷāraṁ visesādhigamaṁ icchanto pāpāni parivajjeyyāti adhippāyo.
                        Tatiyasuttavaṇṇanā niṭṭhitā.
                           ------------
                         4. Kumārakasuttavaṇṇanā
     [44] Catutthe kumārakāti taruṇapuggalā. Ye subhāsitadubbhāsitassa atthaṁ
  jānanti, te idha kumārakāti adhippetā. Ime hi sattā jātadivasato paṭṭhāya
  yāva pañcadasavassā, tāva "kumārakā, bālāti ca vuccanti, tato paraṁ vīsativassāni
-------------------------------------------------
[page 315]
  "yuvāno"ti. Macchake bādhentīti maggasamīpe ekasmiṁ taḷāke nidāghakāle udake
  parikkhīṇe ninnaṭṭhāne ṭhitaṁ udakaṁ ussiñcitvā khuddakamacche gaṇhanti ceva
  hananti ca "pacitvā khādissāmā"ti. Tenupasaṅkamīti maggato thokaṁ taḷākaṁ
  atikkamitvā ṭhito, tasmā "upasaṅkamī"ti vadati. Tasmā pana upasaṅkami? te
  pana kumārake attani vissāsaṁ janetuṁ upasaṅkami. Bhāyatha voti ettha voti
  nipātamattaṁ. Dukkhassāti nissakke sāmivacanaṁ, dukkhasmāti attho. Appiyaṁ voti
  dukkhanti "kiṁ tumhākaṁ sarīre uppajjanakadukkhaṁ appiyaṁ aniṭṭhan"ti pucchati.
     Etamatthaṁ viditvāti ime sattā attano dukkhaṁ anicchantā eva hutvā
  dukkhahetuṁ paṭipajjantā atthato taṁ icchantā eva nāma hontīti etamatthaṁ
  sabbākārato viditvā. Imaṁ udānanti imaṁ pāpakiriyāya nisedhanaṁ ādīnavavibhāvanañca
  udānaṁ udānesi.
     Tassattho:- yadi tumhākaṁ sakalamāpāyikaṁ, sugatiyañca appāyukatāmanussa-
  dobhaggatādibhedaṁ 1- dukkhaṁ appiyaṁ aniṭṭhaṁ, yadi tumhe tato bhāyatha, āvi vā
  paresaṁ pākaṭabhāvavasena appaṭicchannaṁ katvā kāyena vā vācāya vā
  pāṇātipātādippabhedaṁ yadi vā raho apākaṭabhāvavasena paṭicchannaṁ katvā manodvāre
  eva abhijjhādippabhedaṁ aṇumattampi pāpakaṁ lāmakakammaṁ mākattha mā karittha, atha
  pana taṁ pāpakammaṁ etarahi karotha, āyatiṁ vā karissatha, nirayādīsu catūsu apāyesu
  ca manussesu tassa phalabhūtaṁ dukkhaṁ ito vā etto vā palāyante amhe
  nānubandhissatīti adhippāyena upecca sañcicca 2- palāyatampi tumhākaṁ tato mutti
  mokkho natthi. Gatikālādipaccayantarasamavāye vipaccissatiyevāti dasseti.
  "palāyane"tipi

  *  *  *  *  *  *
  Footnote: 1 chaṂa.....ḍobhaggiyādibhedaṁ 2 chaṂa. apecca
-------------------------------------------------
[page 316]
  Paṭhanti, vuttanayena yattha katthaci gamane pakkamane satīti attho. Ayañca attho
  "na antalikkhe na samuddamajjhe .pe. Pāpakammā"ti 1- imāya gāthāya
  dīpetabbo.
                        Catutthasuttavaṇṇanā niṭṭhitā.
                          ---------------
                         5. Uposathasuttavaṇṇanā
     [45] Pañcame tadahūti tasmiṁ ahani tasmiṁ divase. Uposatheti ettha
  upavasanti etthāti uposatho, upavasantīti sīlena vā anasanena vā upetā
  hutvā vasantīti attho. Ayaṁ hi uposathasaddo "aṭṭhaṅgasamannāgataṁ uposathaṁ
  upavasāmī"tiādīsu 2- sīle āgato. "uposatho Vā pavāraṇā vā"tiādīsu 3-
  pātimokkhuddesādivinayakamme. "gopālakūposatho Nigaṇṭhūposatho"tiādīsu 4-
  upavāse. "uposatho Nāma nāgarājā"tiādīsu 5- paññattiyaṁ. "ajjuposatho
  Paṇṇaraso"tiādīsu 6- divase. Idhāpi divaseyeva daṭṭhabbo, tasmā "tadahuposathe"ti
  tasmiṁ uposathadivasabhūte ahanīti attho. Nisinno hotīti mahābhikkhusaṁghaparivuto
  ovādapātimokkhaṁ uddisituṁ nisinno hoti. Nisajja pana bhikkhūnaṁ cittāni
  olokento ekaṁ dussīlapuggalaṁ disvā "sacāhaṁ imasmiṁ puggale idha nisinneyeva
  pātimokkhaṁ uddisissāmi, sattadhāssa muddhā phalissatī"ti tasmiṁ anukampāya
  tuṇhīyeva ahosi.

  *  *  *  *  *  *
  Footnote: 1 khuḍha. 25/127/39
  2 aṅ. tika. 20/71/207, aṅ. dasaka. 24/46/66
  3 vi. mahā. 4/155/163 4 aṅ. tika. 20/71/200
  5 dī. mahā. 10/246/151 6 vi. mahā. 4/168/175
-------------------------------------------------
[page 317]
     Ettha ca uddhastaṁ aruṇanti aruṇuggamanaṁ vatvā "uddisatu bhante bhagavā
  bhikkhūnaṁ pātimokkhan"ti thero bhagavantaṁ pātimokkhuddesaṁ yāci. Tasmiṁ kāle
  "na bhikkhave anuposathe uposatho kātabbo"ti 1- sikkhāpadassa apaññattattā.
  Aparisuddhā ānanda parisāti tikkhattuṁ therena pātimokkhuddesassa yācitattā
  anuddessa kāraṇaṁ kathento "asukapuggalo aparisuddho"ti avatvā "aparisuddhā
  ānanda parisā"ti āha. Kasmā pana bhagavā tiyāmarattiṁ tathā vītināmesi tato
  paṭṭhāya ovādapātimokkhaṁ anuddisitukāmo tassa vatthuṁ pākaṭaṁ kātuṁ.
     Addasāti kathaṁ addasa. Attano cetopariyañāṇena tassaṁ parisati bhikkhūnaṁ
  cittāni parijānanto tassa moghapurisassa dussīlyacittaṁ passi. Yasmā pana
  citte diṭṭhe taṁsamaṅgīpuggalo diṭṭho nāma hoti, tasmā "addasā kho āyasmā
  mahāmoggallāno taṁ paggalaṁ dussīlan"tiādi vuttaṁ. Yatheva hi anāgate sattasu
  divasesu pavattamānaṁ paresaṁ cittaṁ cetopariyañāṇalābhī pajānāti, evaṁ atītepīti.
  Dussīlanti nissīlaṁ, sīlavirahitanti attho. Pāpadhammanti dussīlattā eva
  hīnajjhāsayatāya lāmakasabhāvaṁ. Asucinti aparisuddhehi kāyakammādīhi samannāgatattā
  na suciṁ. Saṅkassarasamācāranti kiñcideva asāruppaṁ disvā "idaṁ iminā kataṁ
  bhavissatī"ti evaṁ paresaṁ āsaṅkanīyatāya saṅkāya saritabbasamācāraṁ, atha vā kenaci
  karaṇīyena mantayante bhikkhū disvā "kacci nu kho ime mayā katakammaṁ jānitvā
  mantentī"ti attanoyeva saṅkāya saritabbamācāraṁ.
     Lajjitabbatāya paṭicchādetabbassa karaṇato paṭicchannaṁ kammantaṁ etassāti
  paṭicchannakammantaṁ. 2- Kucchitasamaṇavesadhāritāya na samaṇanti assamaṇaṁ.
  Salākaggahaṇādīsu "kittakā samaṇā"ti ca gaṇanāyaṁ "ahampi samaṇomhī"ti micchāpaṭiññāya

  *  *  *  *  *  *
  Footnote: 1 vi. mahā. 4/183/201 2 Sī.,Ma. paṭicchannakammanto taṁ
-------------------------------------------------
[page 318]
  Samaṇapaṭiññaṁ. Aseṭṭhacāritāya abrahmacāriṁ. Aññe brahmacārino sunivatthe supārute
  supattadhare gāmanigamādīsu piṇḍāya caritvā jīvitaṁ kappente disvā abrahmacārī
  samāno sayampi tādisena ākārena paṭipajjanto uposathādīsu ca sandissanto
  "ahampi brahmacārī"ti paṭiññaṁ dento viya hotīti brahmacāripaṭiññaṁ.
  Pūtinā kammena sīlavipattiyā anto anupaviṭṭhattā antopūtiṁ. Chahi dvārehi
  rāgādikilesāvassanena tintattā avassutaṁ. Sañjātarāgādikacavarattā sīlavantehi
  chaḍḍetabbattā ca kasambujātaṁ. Majjhe bhikkhusaṁghassa nisinnanti saṁghapariyāpanno
  viya bhikkhusaṁghassa anto nisinnaṁ. Diṭṭhosīti ayaṁ pana na pakatattoti bhagavatā
  diṭṭho asi. Yasmā ca evaṁ diṭṭho, tasmā natthi te tava bhikkhūhi saddhiṁ
  ekakammādisaṁvāso. Yasmā pana so saṁvāso tava natthi. Tasmā uṭṭhehi āvusoti
  evamettha padayojanā veditabbā.
     Tatiyampi kho so puggalo tuṇhī ahosīti anekavāraṁ vatvāpi "thero
  sayameva nibbinno oramissatī"ti vā, "idāni imesaṁ paṭipattiṁ jānissāmī"ti
  vā adhippāyena tuṇhī ahosi. Bāhāyaṁ gahetvāti bhagavatā mayā ca yāthāvato
  diṭṭho, yāvatatiyaṁ uṭṭhehīti vutto na uṭṭhāti, "idānissa nikkaḍḍhanakālo
  mā saṁghassa uposathantarāyo ahosī"ti taṁ bāhāyaṁ aggahesi, tathā gahetvā.
  Bahidvārakoṭṭhakā nikkhāmetvāti dvārakoṭṭhakā dvārasālato 1- bahi nikkhāmetvā.
  Bahīti pana nikkhāmitaṭṭhānadassanaṁ, atha vā. Bahidvārakoṭṭhakāti bahidvārakoṭṭhakatopi
  nikkhāmetvā, na antodvārakoṭṭhakato, evaṁ ubhayathāpi vihārato
  bahi katvāti attho. Sūcighaṭikaṁ datvāti aggaḷasūciñca uparighaṭikañca ādahitvā,
  suṭṭhutaraṁ kavāṭaṁ thaketvāti attho. Yāva bāhāgahaṇāpi nāmāti iminā

  *  *  *  *  *  *
  Footnote: 1 chaṂa. dvārakoṭṭhakasālato
-------------------------------------------------
[page 319]
  "aparisuddhā Ānanda parisā"ti vacanaṁ sutvā eva hi tena pakkamitabbaṁ siyā,
  evaṁ apakkamitvā yāva bāhāgahaṇāpi nāma so moghapuriso āgamessatīti
  acchariyamidanti dasseti. Idampi garahaṇacchariyamevāti veditabbaṁ.
     Atha bhagavā cintesi "idāni bhikkhusaṁghe abbudo jāto, aparisuddhā
  puggalā uposathaṁ āgacchanti, na ca tathāgatā aparisuddhāya parisāya uposathaṁ karonti,
  pātimokkhaṁ uddisanti, anuddisante ca bhikkhusaṁghassa uposatho pacchijjati,
  yannūnāhaṁ ito paṭṭhāya bhikkhūnaṁyeva pātimokkhuddesaṁ anujāneyyan"ti. Evampana
  cintetvā bhikkhūnaṁyeva pātimokkhuddesaṁ anujāni. Tena vuttaṁ "atha kho bhagavā
  .pe. Pātimokkhaṁ uddiseyyāthā"ti.
     Tattha na dānāhanti idāni ahaṁ uposathaṁ na karissāmi, pātimokkhaṁ na
  uddisissāmīti paccekaṁ nakārena sambandho. Duvidhaṁ hi pātimokkhaṁ āṇāpātimokkhaṁ
  ovādapātimokkhanti. Tesu "suṇātu me bhante"tiādikaṁ 1- āṇāpātimokkhaṁ, taṁ
  sāvakāva uddisanti, na buddhā, yaṁ anvaḍḍhamāsaṁ uddisiyati. "khantī Paramaṁ
  .pe. Sabbapāpassa akaraṇaṁ .pe. Anūpavādo anūpaghāto .pe. Etaṁ
  buddhāna sāsanan"ti 2- imā pana tisso gāthā ovādapātimokkhaṁ nāma, taṁ
  buddhāva uddisanti, na sāvakā, channampi vassānaṁ accayena uddissanti.
  Dīghāyukabuddhānaṁ hi dharamānakāle ayameva pātimokkhuddeso, appāyukabuddhānampana
  paṭhamabodhiyaṁyeva. Tato paraṁ itaro, tañca kho bhikkhūyeva uddisanti, na buddhā,
  tasmā amhākampi bhagavā vīsativassamattaṁ ovādapātimokkhaṁ uddisitvā imaṁ
  antarāyaṁ disvā tato paraṁ na uddisi. Aṭṭhānanti akāraṇaṁ. Anavakāsoti tasseva
  vevacanaṁ. Kāraṇaṁ hi yathā tiṭṭhati ettha phalaṁ tadāyattavuttitāyāti ṭhānanti
  vuccati, evaṁ anavakāsotipi vuccatīti. Yanti kiriyāparāmasanaṁ, taṁ heṭṭhā vuttanayena
  yojetabbaṁ.

  *  *  *  *  *  *
  Footnote: 1 vi mahā. 4/134/147 2 dīṃahā. 10/90/43, khuḍha. 25/184/5/50
-------------------------------------------------
[page 320]
     Aṭṭhime bhikkhave mahāsamuddeti so anusandhi? yvāyaṁ aparisaddhāya
  parisāya pātimokkhassa anuddeso vutto, so imasmiṁ dhammavinaye acchariyo
  abbhutadhammoti taṁ aparehi sattahi acchariyabbhutadhammehi saddhiṁ vibhajitvā
  dassetukāmo paṭhamaṁ tāva tesaṁ upamābhāvena mahāsamudde aṭṭha acchariyabbhutadhamme
  dassento satthā "aṭṭhime bhikkhave mahāsamudde"tiādimāha.
     Pakatidevā viya na suranti na isanti na virocantīti asuRā. Surā nāma
  devā, tesaṁ paṭipakkhāti vā asurā, vepacittipahārādādayo. Tesaṁ bhavanaṁ sinerussa
  heṭṭhābhāge, te tattha pavisantā nikkhamantā sinerupāde maṇḍapādiṁ nimminitvā
  kīḷantāva abhiramanti. Tattha tesaṁ abhiratiyā ime guṇe disvāti āha "ye disvā
  disvā asurā mahāsamudde abhiramantī"ti. Tattha abhiramantīti ratiṁ vindanti,
  anukkaṇṭhamānā vasanatīti attho.
     Anupubbaninnotiādīni sabbāni padāni anupaṭipāṭiyā ninnabhāvasseva
  vevacanāni. Nāyatakeneva papātatoti na chinnataṭo mahāsobbho viya ādito
  eva papāto. So hi tīradesato paṭṭhāya ekaṅguladvaṅgula-
  vidatthiratanayaṭṭhiusabhāḍḍhagāvutayojanādivasena gambhīro hutvā gacchanto gacchanto
  sinerupādamūle caturāsītiyojanasahassagambhīro hutvā ṭhitoti dasseti.
     Ṭhitadhammoti ṭhitasabhāvo avaṭṭhitasabhāvo. Na matena kuṇapena saṁvasatīti yena
  kenaci hatthiassādīnaṁ kaḷevarena saddhiṁ na saṁvasati. Tīraṁ vāhetīti tīraṁ apaneti.
  Thalaṁ ussāretīti hatthena gahetvā viya vīcippakāreneva thale khipati. Gaṅgā yamunāti
  anotattadahassa dakkhiṇamukhato nikkhantanadī pañcadhārā hutvā pavattaṭṭhāne
  gaṅgātiādinā pañcadhā saṅkhaṁ gatā.
     Tatrāyaṁ imāsaṁ nadīnaṁ ādito paṭṭhāya uppattikathā:- ayaṁ hi jambudīpo
  dasasahassayojanaparimāṇo, tattha catusahassayojanappamāṇo padeso udakena
-------------------------------------------------
[page 321]
  Ajjhotthaṭo samuddoti saṅkhaṁ gato, tisahassayojanappamāṇe manussā vasanti,
  tisahassayojanappamāṇe himavā patiṭṭhito ubbedhena pañcayojanasatiko
  caturāsītikūṭasahassapaṭimaṇḍito samantato sandamānapañcasatanadīvicitto, yattha āyāmena
  vitthārena gambhīratāya ca paṇṇāsayojanappamāṇo diyaḍḍhayojanasataparimaṇḍalo
  anotattadaho kaṇṇamuṇḍadaho rathakāradaho chaddantadaho kuṇāladaho mandākinidaho
  sīhapapātadahoti satta mahāsarā patiṭṭhitā.
     Tesu anotattadaho sudassanakūṭaṁ cittakūṭaṁ kāḷakūṭaṁ gandhamādanakūṭaṁ
  kelāsakūṭanti imehi pañcahi pabbatakūṭehi parikkhitto. Tattha sudassanakūṭaṁ sovaṇṇamayaṁ
  tiyojanasatubbedhaṁ antovaṅkaṁ kākamukhasaṇṭhānaṁ tameva saraṁ paṭicchādetvā ṭhitaṁ,
  cittakūṭaṁ sattaratanamayaṁ. Kāḷakūṭaṁ añjanamayaṁ. Gandhamādanakūṭaṁ masāragallamayaṁ
  abbhantare muggavaṇṇaṁ, mūlagandho sāragandho pheggugandho tacagandho papaṭikāgandho
  khandhagandho rasagandho pupphagandho phalagandho pattagandhoti imehi dasahi gandhehi
  ussannaṁ nānappakāraosadhasañchannaṁ, kāḷapakkhauposathadivase ādittaṁ viya aṅgāraṁ
  pajjalantaṁ tiṭṭhati. Kelāsakūṭaṁ rajatamayaṁ. Sabbāni cetāni sudassanena
  samānubbedhasaṇṭhānāni tameva saraṁ paṭicchādetvā ṭhitāni. Tattha devānubhāvena
  nāgānubhāvena ca devo vassati, nadiyo ca sandanti, taṁ sabbampi udakaṁ anotattameva
  pavisati, candimasūriyā dakkhiṇena vā uttarena vā gacchantā pabbatantarena
  tattha obhāsaṁ karonti, ujukaṁ gacchantā na karonti, tenevassa "anotattan"ti
  saṅkhā udapādi.
     Tattha manoharasilātalāni 1- nimmacchakacchapāni nimmalaphalikasadisāni 2-
  nimmalūdakāni tadupabhogasattānaṁ kammanibbattāneva nhānatiṭṭhāni ca honti, yattha

  *  *  *  *  *  *
  Footnote: 1 Sī.,cha. ratanamayamanuññasopānasilātalāni, Ma. manosilātalāni 2 chaṂa. phalikasadisāni
-------------------------------------------------
[page 322]
  Buddhapaccekabuddhā iddhimanto sāvakā isayo ca nhānādīni karonti, devayakkhādayo
  ca udakakīḷaṁ kīḷanti.
     Tassa catūsu passesu sīhamukhaṁ hatthimukhaṁ assamukhaṁ usabhamukhanti cattāri
  udakanikkhamanamukhāni honti, yehi catasso nadiyo sandanti. Sīhamukhena
  nikkhantanadītīre kesarasīhā bahutarā honti, tathā hatthimukhādīhi hatthiassausabhā
  puratthimadisato nikkhantanadī anotattaṁ tikkhattuṁ padakkhiṇaṁ katvā itarā tisso nadiyo
  anupagamma pācīnahimavanteneva amanussapathaṁ gantvā mahāsamuddaṁ pavisati. Pacchimadisato
  uttaradisato ca nikkhantanadiyopi tatheva padakkhiṇaṁ katvā pacchimuttarahimavanteneva
  uttarahimavanteneva ca amanussapathaṁ gantvā mahāsamuddaṁ pavisanti.
     Dakkhiṇadisato nikkhantanadī pana taṁ tikkhattuṁ padakkhiṇaṁ katvā dakkhiṇena 1-
  ujukaṁ pāsāṇapiṭṭheneva saṭṭhiyojanāni gantvā pabbataṁ paharitvā uṭṭhāya
  parikkhepena tigāvutappamāṇaudakadhārā hutvā ākāsena saṭṭhiyojanāni gantvā
  tiyaggale nāma pāsāṇe patitā, pāsāṇo udakadhārāvegena bhinno. Tattha
  paññāsayojanappamāṇā tiyaggalā nāma pokkharaṇī jātā, pokkharaṇiyā kūlaṁ
  bhinditvā pāsāṇaṁ pavisitvā saṭṭhiyojanāni gantvā tato ghanapaṭhaviṁ bhinditvā
  ummaṅgena saṭṭhiyojanāni gantvā viñjhaṁ 2- nāma tiracchānapabbataṁ paharitvā
  hatthatale pañcaṅgulisadisā pañcadhārā hutvā pavattanti.
     Sā tikkhattuṁ anotattaṁ padakkhiṇaṁ katvā gatagataṭṭhāne "āvaṭṭagaṅgā"ti
  vuccati, ujukaṁ pāsāṇapiṭṭhena saṭṭhiyojanāni gataṭṭhāne "kaṇhagaṅgā"ti, ākāsena
  saṭṭhiyojanāni gataṭṭhāne "ākāsagaṅgā"ti, tiyaggalapāsāṇe paññāsayojanokāse
  ṭhitā "tiyaggalapokkharaṇī"ti kūlaṁ bhinditvā pāsāṇaṁ pavisitvā saṭṭhiyojanāni

  *  *  *  *  *  *
  Footnote: 1 uttarena, pa.sū. 3/19/275 2 ka.vijjhaṁ
-------------------------------------------------
[page 323]
  Gataṭṭhāne "bahalagaṅgā"ti umaṅgena saṭṭhiyojanāni gataṭṭhāne "umaṅgagaṅgā"ti
  vuccati, viñjhaṁ nāma tiracchānapabbataṁ paharitvā pañcadhārā hutvā pavattaṭṭhāne
  ca gaṅgā yamunā aciravatī sarabhū mahīti pañcadhā saṅkhaṁ gatā. Evametā pañca
  mahānadiyo himavantato pavattantīti veditabbā.
     Tattha nadī ninnagātiādikaṁ gottaṁ, gaṅgā yamunātiādikaṁ nāmaṁ. Savantiyoti
  yā kāci savamānā sandamānā gacchantiyo mahānadiyo vā kunnadiyo vā.
  Appentīti allīyanti osaranti. Dhārāti vuṭṭhidhāRā. Pūrattanti puṇṇabhāvo.
  Mahāsamuddassa hi ayaṁ dhammatā:- "imasmiṁ kāle devo mando jāto,
  jālakkhipādīni ādāya macchakacchape gaṇhissāmā"ti vā "imasmiṁ kāle atimahantī
  vuṭṭhi, na labhissāma nu kho piṭṭhipasāraṇaṭṭhānan"ti 1- vā taṁ na sakkā vattuṁ.
  Paṭhamakappikakālato paṭṭhāya hi yaṁ vassitvā sinerumekhalaṁ āhacca udakaṁ ṭhitaṁ taṁ
  tato ekaṅgulamattampi udakaṁ neva heṭṭhā otarati, na uddhaṁ uttarati.
     Ekarasoti asambhinnaraso. Muttāti khuddakamahantavaṭṭadīghādibhedā anekavidhā muttā.
  Maṇīti rattanīlādibhedo anekavidho maṇi. Veḷuriyoti vaṁsavaṇṇasirīsapupphavaṇṇādisaṇṭhānato
  anekavidho. Saṅkhoti dakkhiṇāvattatambakucchikadhamanasaṅkhādibhedo
  anekavidho. Silāti setakāḷamuggavaṇṇādibhedā anekavidhā. Pavāḷanti
  khuddakamahantamandarattaghanarattādibhedaṁ anekavidhaṁ. Lohitaṅgoti padumarāgādibhedo
  anekavidho 2- masāragallanti kabaramaṇi. "cittaphalikan"tipi Vadanti.
     Mahataṁ bhūtānanti mahantānaṁ sattānaṁ. Timi timiṅgalo timitimiṅgaloti 3-
  tisso macchajātiyo. Timiṁ gilanasamatthā timiṅgalā, timiñca timiṅgalañca gilanasamatthā
  "timitimiṅgalā"ti vadanti. Nāgāti ūmipiṭṭhivāsinopi vimānaṭṭhakanāgāpi.

  *  *  *  *  *  *
  Footnote: 1 Sī.,Ma. piṭṭhipāsāṇaṭṭhānanti 2 Sī.,ka. lohitaṅkanti padumarāgādibhedaṁ anekavidhaṁ
  3 timi timiṅgalo timitimiṅgalo, khu.u. 25/45, chaṂa. timitimiṅgalādikā
-------------------------------------------------
[page 324]
     Evameva khoti kiñcāpi satthā imasmiṁ dhammavinaye soḷasapi dvattiṁsapi
  tato bhiyyopi acchariyabbhutadhamme vibhajitvā dassetuṁ sakkoti, tadā upamābhāvena
  pana gahitānaṁ aṭṭhānaṁ anurūpavasena aṭṭheva te upametabbadhamme vibhajitvā
  "evameva kho bhikkhave imasmiṁ dhammavinaye aṭṭha acchariyā abbhutadhammātiādimāha.
     Tattha anupubbasikkhāya tisso sikkhā gahitā, anupubbakiriyāya terasa
  dhutaṅgadhammā. Anupubbapaṭipadāya satta anupassanā aṭṭhārasa mahāvipassanā
  aṭṭhattiṁsāarammaṇavibhattiyo sattattiṁsabodhipakkhiyadhammā ca gahitā. Na āyatakeneva
  aññāpaṭivedhoti maṇḍūkassa uppatitvā gamanaṁ viya āditova sīlapūraṇādīni
  akatvā arahattapaṭivedho nāma natthi, paṭipāṭiyā pana sīlasamādhipaññāyo
  pūretvāva arahattappattīti attho.
     Mama sāvakāti sotāpannādike ariyapuggale sandhāya vadati. Na saṁvasatīti
  uposathakammādivasena saṁvāsaṁ na karoti. Ukkhipatīti apaneti. Ārakāvāti dūreyeva.
  Na tena nibbānadhātuyā ūnattaṁ vā pūrattaṁ vāti asaṅkhyeyyepi mahākappe
  buddhesu anuppajjantesu ekasattopi parinibbātuṁ na sakkoti, tadāpi "tucchā
  nibbānadhātū"ti na sakkā vattuṁ, buddhakāle pana ekekasmiṁ samāgame
  asaṅkhyeyyāpi sattā asataṁ ārādhenti, tadāpi na sakkā vattuṁ "pūrā
  nibbānadhātū"ti. Vimuttirasoti kilesehi vimuccanaraso. Sabbā hi sāsanassa
  sampatti yāvadeva anupādāya āsavehi cittassa vimuttiyā hoti.
     Ratanānīti ratijananaṭṭhena ratanāni. Satipaṭṭhānādayo hi bhāviyamānā
  pubbabhāgepi anappakaṁ pītipāmojjaṁ nibbattenti. Pageva aparabhāge. Vuttañhetaṁ:-
                "yato yato sammasati khandhānaṁ udayabbayaṁ
                 labhati pītipāmojjaṁ amatantaṁ vijānatan"ti. 1-

  *  *  *  *  *  *
  Footnote: 1 khuḍha. 25/374/82
-------------------------------------------------
[page 325]
  Lokiyaratananimittampana pītipāmojjaṁ na tassa kalabhāgampi agghatīti ayamattho
  heṭṭhā dassito eva. Apica:-
               cittīkataṁ mahagghañca atthaṁ dullabhadassanaṁ
               anomasattaparibhogaṁ `ratanan'ti pavuccatīti. 1-
  Yadi ca cittatīkatādibhāvane ratanaṁ nāma hoti, satipaṭṭhānādīnaṁyeva bhūtato ratanabhāvo.
  Bodhipakkhiyadhammānaṁ hi so ānubhāvo, yaṁ sāvakā sāvakapāramīñāṇaṁ, paccekasambuddhā
  paccekabodhiñāṇaṁ, sammāsambuddhā sammāsambodhiṁ adhigacchantīti āsannakāraṇattā.
  Paramparakāraṇaṁ hi dānādiupanissayoti evaṁ ratijananaṭṭhena cittīkatādiaṭṭhena ca
  ratanabhāvo bodhiapakkhiyadhammānaṁ sātisayo. Tena vuttaṁ "tatrimāni ratanāni,
  seyyathidaṁ, cattāro satipaṭṭhānā"tiādi.
     Tattha ārammaṇe pakkhanditvā upaṭṭhānaṭṭhena upaṭṭhānaṁ. Satiyeva paṭṭhānaṁ
  satipaṭṭhānaṁ. Ārammaṇassa pana kāyādivasena catubbidhattā vuttaṁ "cattāro
  satipaṭṭhānā"ti. Tathā hi kāyavedanācittadhammesu subhasukhaniccāttasaññānaṁ pahānato
  asubhadukkhāniccānattabhāvaggahaṇato ca nesaṁ kāyānupassanādibhāvo vibhatto.
     Sammā padahanti etena, sayaṁ vā sammā padahati, pasatthaṁ, sundaraṁ vā
  padahananti sammappadhānaṁ. Puggalassa vā sammadeva padhānabhāvakaraṇato sammappadhānaṁ,
  vīriyassetaṁ adhivacanaṁ. Tampi anuppannuppannānaṁ akusalānaṁ anuppādanapahānavasena
  anuppannuppannānaṁ kusalānaṁ dhammānaṁ uppādanavaḍḍhanavasena ca catukiccaṁ katvā 2-
  vuttaṁ "cattāro sammappadhānā"ti.
     Ijjhatīti iddhi, samijjhati nipphajjatīti attho. Ijjhanti vā etāya
  sattā iddhā vuḍḍhā ukkaṁsagatā hontīti iddhi. Paṭhamena atthena iddhi eva

  *  *  *  *  *  *
  Footnote: 1 ratanantena vuccatīti, khuddaka. A. 3/149 2 Ma. catukiccasādhakattā
-------------------------------------------------
[page 326]
  Pādo iddhipādo, iddhikoṭṭhāsoti attho. Dutiyena atthena iddhiyā pādo
  patiṭṭhā adhigamupāyoti iddhipādo. Tena hi uparūparivisesasaṅkhātaṁ iddhiṁ pajjanti
  pāpuṇanti. Svāyaṁ iddhipādo yasmā chandādike cattāro adhipatidhamme dhure
  jeṭṭhake nibbattiyati, tasmā vuttaṁ "cattāro iddhipādā"ti.
     Pañcindriyānīti saddhādīni pañca indriyāni. Tattha assaddhiyaṁ abhibhavitvā
  adhimokkhalakkhaṇe indaṭṭhaṁ kāretīti saddhindriyaṁ, kosajjaṁ abhibhavitvā
  paggahaṇalakkhaṇe, pamādaṁ abhibhavitvā upaṭṭhānalakkhaṇe, vikkhepaṁ abhibhavitvā
  avikkhepalakkhaṇe aññāṇaṁ abhibhavitvā dassanalakkhaṇe indaṭṭhaṁ kāretīti
  paññindriyaṁ.
     Tāniyeva assaddhiyādīhi anabhibhavanīyato akampiyaṭṭhena sampayuttadhammesu
  thirabhāvena "balānī"ti veditabbāni.
    Satta bojjhaṅgāti bodhiyā, bodhissa vā aṅgāti bojjhaṅgā. Yā hi esā
  dhammasāmaggī yāya lokuttaramaggakkhaṇe uppajjamānāya līnuddhacca-
  patiṭṭhānāyūhanakāmasukhattakilamathānuyogaucchedasassatābhinivesādīnaṁ anekesaṁ upaddavānaṁ
  paṭipakkhabhūtāya satidhammavicayavīriyapītipassaddhisamādhiupekkhāsaṅkhātāya dhammasāmaggiyā
  ariyasāvako bujjhati, kilesaniddāya vuṭṭhahati, cattāri vā ariyasaccāni paṭivijjhati,
  nibbānameva vā sacchikarotīti "bodhī"ti vuccati, tassā dhammasāmaggisaṅkhātāya
  bodhiyā aṅgātipi bojjhaṅgā jhānaṅgamaggaṅgādayo viya. Yopesa vuttappakārāya
  dhammasāmaggiyā bujjhatīti katvā ariyasāvako "bodhī"ti vuccati, tassa bodhissa
  aṅgātipi bojjhaṅgā senaṅgarathaṅgādayo viya. Tenāhu porāṇā "bujjhanakassa
  puggalassa aṅgāti bojjhaṅgā"ti. "bodhiyā Saṁvattantīti bojjhaṅgā"tiādinā 1-
  nayenapi bojjhaṅgānaṁ bojjhaṅgattho veditabbo.

  *  *  *  *  *  *
  Footnote: 1 khu.paṭi. 31/17/327
-------------------------------------------------
[page 327]
       Ariyo aṭṭhaṅgiko maggoti tantaṁmaggavajjhakilesehi ārakattā ariyabhāvakarattā
  ariyaphalapaṭilābhakarattā 1- ca ariyo. Sammādiṭṭhiādīni aṭṭhaṅgāni assa
  atthi, aṭṭhaṅgāniyeva vā aṭṭhaṅgiko. Kilese mārento gacchati, nibbānatthikehi
  maggiyati, sayaṁ vā nibbānaṁ maggatīti maggoti. Evametesaṁ satipaṭṭhānādīnaṁ
  atthavibhāgo veditabbo.
     Sotāpannoti maggasaṅkhātaṁ sotaṁ āpajjitvā pāpuṇitvā ṭhito,
  sotāpattiphalaṭṭhoti attho. Sotāpattiphalasacchikiriyāya paṭipannoti sotāpattiphalassa
  attano paccakkhakaraṇāya paṭipajjamāno. Paṭhamamaggaṭṭho, yo aṭṭhamakotipi vuccati.
  Sakadāgāmīti sakideva imaṁ lokaṁ paṭisandhiggahaṇavasena āgamanasīlo dutiyaphalaṭṭho
  anāgāmīti paṭisandhiggahaṇavasena kāmalokaṁ anāgamanasīlo tatiyaphalaṭṭho. Yo pana
  saddhānusārī dhammānusārī ekabijīti evamādiko ariyapuggalavibhāgo, so
  etesaṁyeva pabhedoti. Sesaṁ vuttanayameva.
     Etamatthaṁ viditvāti etaṁ attano dhammavinaye matakuṇapasadisena dussīlapuggalena
  saddhiṁ saṁvāsābhāvasaṅkhātaṁ atthaṁ viditvā. Imaṁ udānanti imaṁ
  asaṁvāsārahasaṁvāsārahavibhāgakāraṇaparidīpanaṁ udānaṁ udānesi.
     Tattha channamativassatīti āpattiṁ āpajjitvā paṭicchādento aññaṁ navaṁ
  āpattiṁ āpajjati, tato paraṁ tato paranti evaṁ āpattivassaṁ kilesavassaṁ ativiya
  vassati. Vivaṭaṁ nātivassatīti āpattiṁ āpanno taṁ appaṭicchādetvā vivaranto
  sabrahmacārīnaṁ pakāsento yathādhammaṁ yathāvinayaṁ paṭikaronto desento vuṭṭhahanto
  aññaṁ navaṁ āpattiṁ nāpajjati, tenassa vivaṭaṁ puna āpattivassaṁ kilesavassaṁ na
  vassati. Yasmā ca etadevaṁ, tasmā channaṁ chāditaṁ āpattiṁ vivaretha pakāsetha.
  Evantaṁ nātivassatīti evaṁ sante taṁ āpattiāpajjanakaṁ āpannapuggalaṁ attabhāvaṁ

  *  *  *  *  *  *
  Footnote: 1 Sī. ariyabalapaṭilābhakarattā
-------------------------------------------------
[page 328]
  Ativijjhitvā kilesavassaṁ 1- na vassati na temeti. Evaṁ so kilesehi anavassuto
  parisuddhasīlo samāhito hutvā vipassanaṁ paṭṭhapetvā sammasanto anukkamena
  nibbānaṁ pāpuṇātīti adhippāyo.
                        Pañcamasuttavaṇṇanā niṭṭhitā.
                          --------------
                          6. Soṇasuttavaṇṇanā
     [46] Chaṭṭhe avantīsūti avantiraṭṭhe. Kuraraghareti evaṁnāmake nagare.
  Pavatte pabbateti pavattanāmake pabbate. "papāte Pabbatetipi "paṭhanti.
  Soṇo upāsako kuṭikaṇṇoti nāmena soṇo nāma, tīhi saraṇagamanehi
  upāsakattapaṭivedanena 2- upāsako, koṭiagghanakassa kaṇṇapiḷandhanassa dhāraṇena
  "koṭikaṇṇo"ti ca vattabbe "kuṭikaṇṇo"ti evaṁ abhiññāto, na sukhumārasoṇoti 3-
  adhippāyo. Ayaṁ hi āyasmato mahākaccāyanassa santike dhammaṁ sutvā sāsane
  abhippasanno, saraṇesu ca sīlesu ca patiṭṭhito pavatte pabbate chāyūdakasampanne
  ṭhāne vihāraṁ kāretvā theraṁ tattha vāsāpetvā catūhi paccayehi upaṭṭhāti.
  Tena vuttaṁ "āyasmato mahākaccāyanassa upaṭṭhāko hotī"ti
     so kālena kālaṁ therassa upaṭṭhānaṁ gacchati. Thero cassa dhammaṁ deseti.
  Tena saṁvegabahulo dhammacariyāya ussāhajāto viharati. So ekadā satthena saddhiṁ
  vāṇijjatthāya ujjeniṁ gacchanto antarāmagge aṭaviyaṁ satthe niviṭṭhe rattiyaṁ
  janasambādhabhayena ekamantaṁ apakkamma niddaṁ upagañchi. Sattho paccūsavelāyaṁ
  uṭṭhāya gato. Na ekopi soṇaṁ pabodhesi. Sabbepi visaritvā agamaṁsu. So

  *  *  *  *  *  *
  Footnote: 1 Sī.,Ma. kilesavassanena 2 chaṂa. upāsakabhāvappaṭi.... 3 Sī. abhiññāto sukumāro
  soṇoti
-------------------------------------------------
[page 329]
  Pabhātāya rattiyā pabujjhitvā uṭṭhāya kañci apassanto sattheneva gatamaggaṁ
  gahetvā sīghaṁ sīghaṁ gacchanto ekaṁ vaṭarukkhaṁ upagañchi. Tattha addasa ekaṁ
  mahākāyaṁ 1- virūpadassanaṁ gacchantaṁ purisaṁ aṭṭhito muttāni attano maṁsāni sayameva
  khādantaṁ, disvāna "kosi tvan"ti pucchi. Petosmi bhanteti. Kasmā evaṁ
  karosīti. Attano pubbakammenāti. Kimpana kataṁ kammanti. Ahaṁ pubbe
  bhārukacchanagaravāsī kūṭavāṇijo hutvā paresaṁ santakaṁ vañcetvā khādiṁ, sāṇe ca
  bhikkhāya upagate "tumhākaṁ maṁsaṁ khādathā"ti akkosiṁ, tena kammena etarahi
  imaṁ dukkhaṁ anubhavāmīti. Taṁ sutvā soṇo ativiya saṁvegaṁ paṭilabhi.
     Tato paraṁ gacchanto mukhato paggharitakāḷalohite dve petadārake
  passitvā tatheva pucchi. Tepissa attano kammaṁ kathesuṁ. Te kira bhārukacchanagare
  dārakakāle gandhavāṇijjāya 2- jīvitaṁ kappentā attano mātari khīṇāsave nimantetvā
  bhojentiyā gehaṁ gantvā "amhākaṁ santakaṁ kasmā samaṇānaṁ desi, tayā
  dinnabhojanaṁ bhuñjanakasamaṇānaṁ mukhato kāḷalohitaṁ paggharatū"ti akkosiṁsu. Te
  tena kammena niraye pacitvā vipākāvasesena petayoniyaṁ nibbattitvā tadā
  imaṁ dukkhaṁ anubhavanti. Tampi sutvā soṇo ativiya saṁvegajāto ahosi.
     So ujjeniṁ gantvā taṁ karaṇīyaṁ tīretvā kulagharaṁ paccāgato theraṁ upasaṅkamitvā
  katapaṭisanthāro therassa tamatthaṁ ārocesi. Theropissa pavattinivattīsu 3-
  ādīnavānisaṁse vibhāvento dhammaṁ desesi. So theraṁ vanditvā gehaṁ gato
  sāyamāsaṁ bhuñjitvā sayanaṁ upagato thokaṁyeva niddāyitvā pabujjhitvā sayanatale
  nisajja yathāsutaṁ dhammaṁ paccavekkhituṁ āraddho. Tassa taṁ dhammaṁ paccavekkhato, te
  ca petattabhāve anussarato saṁsāradukkhaṁ ativiya bhayānakaṁ hutvā upaṭṭhāsi,
  pabbajjāya cittaṁ nami. So vibhātāya rattiyā sarīrapaṭijagganaṁ katvā theraṁ

  *  *  *  *  *  *
  Footnote: 1 Sī.,Ma. mahāvikāraṁ 2 Sī.,ka. bhaṇḍavaṇijjāya 3 Sī.,Ma. pavattiṁ sutvā
-------------------------------------------------
[page 330]
  Upasaṅkamitvā attano ajjhāsayaṁ ārocetvā pabbajjaṁ yāci, tena vuttaṁ
  "atha kho soṇassa upāsakassa kuṭikaṇṇassa rahogatassa .pe. Pabbājetu maṁ
  bhante ayyo mahākaccāno"ti.
     Tattha yathā yathātiādīnaṁ padānaṁ ayaṁ saṅkhepattho:- yena yena ākārena
  ayyo mahākaccāyano dhammaṁ deseti ācikkhati paññapeti paṭṭhapeti vivarati
  vibhajati uttānīkaroti pakāseti, tena tena me upaparikkhato evaṁ hoti, yadetaṁ
  sikkhattayabrahmacariyaṁ ekampi divasaṁ akkhaṇḍaṁ katvā carimakacittaṁ pāpetabbatāya
  ekantaparipuṇṇaṁ. Ekadivasampi kilesamalena amalinaṁ katvā carimakacittaṁ
  pāpetabbatāya ekantaparisuddhaṁ. Saṅkhalikhitaṁ saṅkhalikhitasadisaṁ dhotasaṅkhasappaṭibhāgaṁ
  caritabbaṁ. Idaṁ na sukaraṁ agāraṁ ajjhāvasatā agāramajjhe vasantena ekantaparipuṇṇaṁ
  .pe. Carituṁ yannūnāhaṁ kese ceva massūni ca ohāretvā voropetvā
  kāsāyarasapītatāya kāsāyāni brahmacariyaṁ carantānaṁ anucchavikāni vatthāni acchādetvā
  nivāsetvā ceva pārupitvā ca agārasmā nikkhamitvā anagāriyaṁ pabbajeyyaṁ.
  Yasmā agārassa hitaṁ kasivāṇijjādikammaṁ agāriyanti vuccati, tañca pabbajjāyaṁ
  natthi, tasmā pabbajjā anagāriyā nāma, taṁ anagāriyaṁ pabbajjaṁ pabbajeyyaṁ
  upagaccheyyaṁ, paṭipajjeyyanti attho.
     Evaṁ attanā rahovitakkitaṁ soṇo upāsako therassa ārocetvā taṁ
  paṭipajjitukāmo "pabbājetu maṁ bhante ayyo mahākaccāno"ti āha. Thero
  pana "tāvassa ñāṇaparipākaṁ kathan"ti upadhāretvā ñāṇaparipākaṁ āgamayamāno
  "dukkaraṁ kho"tiādinā pabbajjāchandaṁ nivāresi.
     Tattha ekabhattanti "ekabhattiko hoti rattūparato virato vikālabhojanā"ti 1-
  evaṁ vuttaṁ vikālabhojanaviratiṁ sandhāya vadati. Ekaseyyanti adutiyaseyyaṁ. Ettha

  *  *  *  *  *  *
  Footnote: 1 dī.Sī. 9/10,194/5,64. aṅṭika. 20/71/206
-------------------------------------------------
[page 331]
  Ca seyyāsīsena "eko tiṭṭhati, eko gacchati, eko nisīdatī"tiādinā 1- nayena
  vuttesu catūsu iriyāpathesu kāyavivekaṁ dīpeti, na ekākinā hutvā sayanamattaṁ.
  Brahmacariyanti methunaviratibrahmacariyaṁ, sikkhattayānuyogasaṅkhātaṁ sāsanabrahmacariyaṁ
  vā. Iṅghāti codanatthe nipāto. Tatthevāti geheyeva. Buddhasāsanaṁ anuyuñjāti
  niccasīlauposathasīlādibhedaṁ pañcaṅgāṭṭhaṅgadasaṅgasīlaṁ, tadanurūpañca samādhipaññābhāvanaṁ
  anuyuñja. Etaṁ hi upāsakena pubbabhāge anuyuñjitabbaṁ buddhasāsanaṁ nāMa.
  Tenāha "kālayuttaṁ ekabhattaṁ ekaseyyaṁ brahmacariyan"ti.
       Tattha kālayuttanti cātuddasīpañcadasīaṭṭhamīpāṭihāriyapakkhasaṅkhātena kālena
  yuttaṁ, yathāvuttakāle vā tuyhaṁ anuyuñjantassa yuttaṁ patirūpaṁ sakkuṇeyyaṁ, na
  sabbakālaṁ pabbajjāti 2- adhippāyo. Sabbametaṁ ñāṇassa aparipakkattā tassa
  kāmānaṁ duppahānatāya sammāpaṭipattiyaṁ yogyaṁ kārāpetuṁ 3- vadati, na
  pabbajjāchandaṁ nivāretuṁ. Pabbajjābhisaṅkhāroti pabbajituṁ ārambho ussāho.
  Paṭipassambhīti indriyānaṁ aparipakkattā saṁvegassa ca nātitikkhabhāvato vūpasami.
  Kiñcāpi paṭipassambhi, therena vuttavidhiṁ pana anutiṭṭhanto kālena kālaṁ theraṁ
  upasaṅkamitvā payirupāsanto dhammaṁ suṇāti. Tassa vuttanayeneva dutiyampi
  pabbajjāya cittaṁ uppajji, therassa ārocesi. Dutiyampi thero paṭikkhipi.
  Tatiyavāre pana ñāṇassa paripakkabhāvaṁ ñatvā "idāni naṁ pabbājetuṁ kālo"ti
  thero pabbājesi, pabbajitañca taṁ tīṇi saṁvaccharāni atikkamitvā gaṇaṁ pariyesitvā
  upasampādesi. Taṁ sandhāya vuttaṁ "dutiyampi kho soṇo .pe. Upasampādesī"ti
       tattha appabhikkhukoti katipayabhikkhuko. Tadā kira bhikkhū yebhuyyena
  majjhimapadeseyeva vasiṁsu. Tasmā tattha katipayā eva ahesuṁ. Te ca ekasmiṁ nigame

  *  *  *  *  *  *
  Footnote: 1 khuṃahā. 29/33,229/29,171 (syā)
  2 Ma. na sabbakālanti 3 Ma. yogyataṁ pakāsetuṁ
-------------------------------------------------
[page 332]
  Eko, ekasmiṁ nigame 1- dveti evaṁ visuṁ visuṁ vasiṁsu. Kicchenāti dukkhena.
  Kasirenāti āyāsena. Tato tatoti tasmā tasmā gāmanigamādito. Therena hi
  katipaye bhikkhū ānetvā aññesu ānīyamānesu pubbe ānītā kenacidevala
  karaṇīyena pakkamiṁsu. Kiñci kālaṁ āgametvā puna tesu ānīyamānesu itare
  pakkamiṁsu. Evaṁ punappunaṁ ānayanena sannipāto cireneva ahosi, thero ca
  tadā ekavihārī ahosi. Dasavaggaṁ bhikkhusaṁghaṁ sannipātetvāti tadā bhagavatā
  paccantadesepi dasavaggeneva saṁghena upasampadā anuññātā. Itonidānaṁ hi
  therena yācito pañcavaggena saṁghena paccantadese upasampadaṁ anujāni. Tena
  vuttaṁ "tiṇṇaṁ vassānaṁ .pe. Sannipātetvā"ti
     vassaṁ vuṭṭhassāti upasampajjitvā paṭhamavassaṁ upagantvā vusitavato.
  Ediso ca ediso cāti evarūpo ca evarūpo ca, evarūpāya nāmakāyarūpakāyasampattiyā
  samannāgato, evarūpāya dhammakāyasampattiyā samannāgatoti sutoyeva
  me so bhagavā. Na kho me so bhagavā sammukhā diṭṭhoti etena puthujjanasaddhāya
  evaṁ āyasmā soṇo bhagavantaṁ daṭṭhukāmo ahosi. Aparabhāge pana
  satthārā saddhiṁ ekagandhakuṭiyaṁ vasitvā paccūsasamayaṁ ajjhiṭṭho soḷasāṭṭhakavaggikāni
  satthu sammukhā aṭṭhiṁ katvā manasikatvā sabbaṁ cetaso samannāharitvā
  atthadhammappaṭisaṁvedī hutvā bhaṇanto dhammūpasañhitapāmojjādimukhena 2- samāhito
  sarabhaññapariyosāne vipassanaṁ paṭṭhapetvā saṅkhāre sammasanto anupubbena
  arahattaṁ pāpuṇi. Etadatthameva hissa bhagavatā attanā saddhiṁ ekagandhakuṭiyaṁ
  vāso āṇattoti vadanti.
     Keci panāhu:- "na kho me so bhagavā sammukhā diṭṭho"ti idaṁ
  rūpakāyadassanameva sandhāya vuttanti. Āyasmā hi soṇo pabbajitvāva therassa

  *  *  *  *  *  *
  Footnote: 1 chaṂa. ayaṁ pāṭho na dissati 2 Sī. dhammaphassasañjātapāmujjādisukhena
-------------------------------------------------
[page 333]
  Santike kammaṭṭhānaṁ gahetvā ghaṭento vāyamanto anupasampannova sotāpanno
  hutvā upasampajjitvā "upāsakāpi sotāpannā honti, ahampi sotāpanno,
  kimettha cittan"ti uparimaggatthāya vipassanaṁ vaḍaḍhetvā antovasseyeva chaḷabhiñño
  hutvā visuddhipavāraṇāya pavāresi. Ariyasaccadassanena hi bhagavato dhammakāyo
  diṭṭho nāma hoti. Vuttañhetaṁ:-
            "yo kho vakkali dhammaṁ passati, so maṁ passati. Yo maṁ passati,
         so dhammaṁ passatī"ti. 1-
  Tasmāssa dhammakāyadassanaṁ pageva siddhaṁ, pavāretvā pana rūpakāyaṁ daṭṭhukāmo
  ahosīti.
     "sace Maṁ upajjhāyo anujānātī"tipi pāṭho. "bhante"ti Pana likhanti.
  Tathā "sādhu sādhu āvuso soṇa, gaccha tvaṁ āvuso soṇā"tipi pāṭho.
  "āvuso"ti 2- Pana kesuci potthakesu natthi. Tathā "evamāvusoti kho āyasmā
  soṇo"tipi pāṭho. Āvusovādoyeva hi aññamaññaṁ bhikkhūnaṁ bhagavato dharamānakāle
  āciṇṇo bhagavantaṁ pāsādikantiādīnaṁ padānaṁ attho heṭṭhā vuttoyeva.
     Kacci bhikkhu khamanīyanti bhikkhu idaṁ tuyhaṁ catucakkaṁ navadvāraṁ sarīrayantaṁ
  kacci khamanīyaṁ, kiṁ sakkā khamituṁ sahituṁ pariharituṁ, kiṁ dukkhabhāro nābhibhavati. Kacci
  yāpanīyanti kiṁ taṁtaṁkiccesu yāpetuṁ gametuṁ sakkā na kañci antarāyanti dasseti.
  Kaccisi appakilamathenāti anāyāsena imaṁ ettakaṁ addhānaṁ kacci āgatosi.
     Etadahosīti buddhāciṇṇaṁ anussarantassa āyasmato ānandassa etaṁ
  "yassa kho maṁ bhagavā"tiādinā idāni vuccamānaṁ citte āciṇṇaṁ ahosi.
  Ekavihāreti ekagandhakuṭiyaṁ. Gandhakuṭi hi idha vihāroti adhippetā. Vatthunti
  vasituṁ.

  *  *  *  *  *  *
  Footnote: 1 saṁ.kha. 17/87/97 2 Sī.,ka. mā āvusoti
-------------------------------------------------
[page 334]
     Nisajjāya vītināmetvāti ettha yasmā bhagavā āyasmato soṇassa
  samāpattisamāpajjane paṭisanthāraṁ karonto sāvakasādhāraṇā sabbā samāpattiyo
  anulomapaṭilomaṁ samāpajjanto bahudeva rattiṁ .pe. Vihāraṁ pāvisi, tasmā
  āyasmāpi soṇo bhagavato adhippāyaṁ ñatvā tadanurūpaṁ sabbā tā samāpattiyo
  samāpajjanto "bahudeva rattiṁ .pe. Vihāraṁ pāvisī"ti keci vadanti. Pavisitvā
  ca bhagavatā anuññāto cīvaraṁ tirokaraṇīyaṁ katvāpi bhagavato pādapasse nisajjāya
  vītināmesi. Ajjhesīti āṇāpesi. Paṭibhātu taṁ bhikkhu dhammo bhāsitunti bhikkhu
  tuyhaṁ dhammo bhāsituṁ upaṭṭhātu ñāṇamukhe āgacchatu. Yathāsutaṁ yathāpariyattaṁ dhammaṁ
  bhaṇāhīti attho.
     Soḷasa aṭṭhakavaggikānīti aṭṭhakavaggabhūtāni kāmasuttādīni soḷasasuttāni.
  Sarena abhaṇīti suttussāraṇasarena abhāsi, sarabhaññavasena kathesīti attho.
  Sarabhaññapariyosāneti ussāraṇāvasāne. Suggahitānīti sammā uggahitāni.
  Sumanasikatānīti suṭṭhu manasi katāni. Ekacco uggahaṇakāle sammā uggahetvāpi
  pacchā sajjhāyādivasena manasi karaṇakāle byañjanāni vā micchā ropeti,
  padapacchābhaṭṭhaṁ vā karoti, na evamayaṁ, iminā pana sammadeva yathuggahitaṁ manasi
  katāni. Tena vuttaṁ "sumanasikatānīti suṭṭhu manasi katānī"ti. Sūpadhāritānīti
  atthatopi suṭṭhu upadhāritāni. Atthe hi suṭṭhu upadhārite sakkā pāḷiṁ sammā
  ussāretuṁ. 1- Kalyāṇiyāsi vācāya samannāgatoti sithiladhanitādīnaṁ yathāvidhānavacanena
  parimaṇḍalapadabyañjanaparipuṇṇāya poriyā vācāya samannāgato āsi. Visaṭṭhāyāti
  vimuttāya. Etenassa vimuttavāditaṁ dasseti. Anelagaḷāyāti elaṁ vuccati doso,
  taṁ na paggharatīti anelagaḷā, tāya niddosāyāti attho. Atha vā anelagaḷāyāti
  anelāya ca agaḷāya ca niddosāya agaḷitapadabyañjanāya,

  *  *  *  *  *  *
  Footnote: 1 Sī. pāḷidhammaṁ uccāretuṁ
-------------------------------------------------
[page 335]
  Aparihīnapadabyañjanāti attho. Tathā hi naṁ bhagavā "etadaggaṁ bhikkhave mama sāvakānaṁ
  bhikkhūnaṁ kalyāṇavākkaraṇānaṁ yadidaṁ soṇo kuṭikaṇṇo"ti 1- etadagge ṭhapesi. Atthassa
  viññāpaniyāti yathādhippetaṁ atthaṁ viññāpetuṁ samatthāya.
     Kativassoti so kira majjhimavayassa tatiyakoṭṭhāse ṭhito ākappasampanno
  ca paresaṁ ciratarapabbajito viya khāyati. Taṁ sandhāya bhagavā pucchatīti keci, taṁ
  akāraṇaṁ. Evaṁ sante 2- samādhisukhaṁ anubhavituṁ yutto, ettakaṁ kālaṁ kasmā pamādaṁ
  āpannoti puna anuyuñjituṁ satthā "katavassosī"ti taṁ pucchati. Tenevāha "kissa
  pana tvaṁ bhikkhu evaṁ ciraṁ akāsī"ti.
     Tattha kissāti kiṁ kāraṇā. Evaṁ ciraṁ akāsīti evaṁ cirāyi. Kena kāraṇena
  evaṁ cirakālaṁ pabbajjaṁ anupagantvā agāramajjhe vasīti attho. Ciraṁ diṭṭho meti
  cirena cirakālena mayā diṭṭho. Kāmesūti kilesakāmesu ca vatthukāmesu ca.
  Ādīnavoti doso. Apicāti kāmesu ādīnave kenaci pakārena diṭṭhepi na
  tāvāhaṁ gharāvāsato nikkhimituṁ asakkhiṁ. Kasmā? sambādho gharāvāso uccāvacehi
  kiccakaraṇīyehi samupabyūḷho agāriyabhāvo. Tenevāha "bahukicco bahukaraṇīyo"ti.
     Etamatthaṁ viditvāti kāmesu yathābhūtaṁ ādīnavadassino cittaṁ cirāyitvāpi
  na patiṭṭhāti, aññadatthuṁ padumapalāse udakabindu viya vinivattatiyevāti etamatthaṁ
  sabbākārato viditvā. Imaṁ udānanti pavattiñca nivattiñca sammadeva jānanto
  pavattiyaṁ tannimitte ca na kadācipi ramatīti idamatthadīpakaṁ imaṁ udānaṁ udānesi.
     Tattha disvā ādīnavaṁ loketi sabbasmimpi 3- saṅkhāraloke "anicco dukkho
  vipariṇāmadhammo"tiādinā ādīnavaṁ dosaṁ paññācakkhunā 4- passitvā. Etena

  *  *  *  *  *  *
  Footnote: 1 aṅ. ekaka. 20/206/24 2 Ma. evaṁ santaṁ
  3 chaṂa. sabbasmiṁ 4 chaṂa. paññāya
-------------------------------------------------
[page 336]
  Vipassanāvāro kathito. Ñatvā dhammaṁ nirupadhinti sabbūpadhipaṭinissaggattā nirupadhiṁ
  nibbānadhammaṁ yathābhūtaṁ ñatvā nissaraṇavivekāsaṅkhatāmatasabhāvato 1- maggañāṇena
  paṭivijjhitvā. "disvā Ñatvā"ti imesaṁ padānaṁ "ghataṁ 2- pivitvā balaṁ hoti,
  sīhaṁ disvā bhayaṁ hoti, paññāya disvā āsavā parikkhīṇā hontī"tiādīsu 3-
  viya hetuatthatā daṭṭhabbā. Ariyo na ramatī pāpeti kilesehi ārakattā ariyo
  sappuriso aṇumattepi pāpe na ramati kasmā? pāpe na ramatī sucīti
  suvisuddhakāyasamācārāditāya 4- visuddhapuggalo rājahaṁso viya ukkāraṭṭhāne pāpe
  saṅkiliṭṭhadhamme na ramati nābhinandati. "pāpo Na ramatī sucin"tipi pāṭho.
  Tassattho:- pāpo pāpapuggalo suciṁ anavajjaṁ vodānadhammaṁ na ramati, aññadatthu
  gāmasūkarādayo viya ukkāraṭṭhānaṁ asuciṁ saṅkilesadhammaṁyeva ramatīti paṭipakkhato
  desanaṁ parivatteti.
     Evaṁ bhagavatā udāne udānite āyasmā soṇo uṭṭhāyāsanā bhagavantaṁ
  vanditvā attano upajjhāyassa vacanena paccantadese pañcavaggena upasampadādīni
  pañca vatthūni yāci. Bhagavāpi tāni anujānīti sabbaṁ khandhake 5- āgatanayena
  veditabbaṁ.
                        Chaṭṭhasuttavaṇṇanā niṭṭhitā.
                           ------------
                        7. Kaṅkhārevatasuttavaṇṇanā
     [47] Sattame kaṅkhārevatoti tassa therassa nāmaṁ. So hi sāsane
  pabbajitvā laddhūpasampado sīlavā kalyāṇadhammo viharati, "akappiyā muggā, na

  *  *  *  *  *  *
  Footnote: 1 Sī.,ka. nissaraṇavivekasaṅkhātāmataṁ vibhāvetvā sabhāvato 2 chaṂa. sappiṁ
  3 abhi.pu. 36/208/190, aṅ. navaka. 23/246(42)/472 (syā)
  4 ka. suvisuddhakāyasamācārattāya 5 viṃahā. 5/257 ādi/20
-------------------------------------------------
[page 337]
  Na kappanti muggā paribhuñjituṁ akappiyo guḷo"ti 1- ca ādinā
  vinayakukkuccasaṅkhātakaṅkhābahulo pana hoti. Tena kaṅkhārevatoti paññāyittha. So
  aparabhāge satthu santike kammaṭṭhānaṁ gahetvā ghaṭento vāyamanto chaḷabhiññā sacchikatvā
  jhānasukhena phalasukhena vītināmeti, yebhuyyena pana attanā adhigataṁ ariyamaggaṁ garuṁ
  katvā paccavekkhati. Tena vuttaṁ "attano kaṅkhāvitaraṇavisuddhiṁ paccavekkhamāno"ti.
  Maggapaññā hi "ahosiṁ nu kho ahaṁ atītamaddhānan"tiādinayappavattāya 2-
  soḷasavatthukāya, "buddhe kaṅkhati dhamme kaṅkhati .pe. Paṭiccasamuppannesu
  dhammesu kaṅkhatī"ti 3- evaṁ vuttāya aṭṭhavatthukāya, pageva itarāsanti anavasesato
  sabbakaṅkhānaṁ vitaraṇato samatikkamanato, aññehi ca attanā pahātabbakilesehi
  accantavisujjhanato "kaṅkhāvitaraṇavisuddhī"ti idhādhippetā. Taṁ hi ayamāyasmā
  dīgharattaṁ kaṅkhāpakatattā "imaṁ maggadhammaṁ adhigamma imā me kaṅkhā anavasesā
  pahīnā"ti garuṁ katvā paccavekkhamāno nisīdi, na sappaccayanāmarūpadassanaṁ
  aniccantikattā tassa kaṅkhāvitaraṇassa.
     Etamatthaṁ viditvāti etaṁ ariyamaggassa anavasesakaṅkhāvitaraṇasaṅkhātaṁ atthaṁ
  viditvā tadatthadīpakaṁ imaṁ udānaṁ udānesi.
     Tattha yā kāci kaṅkhā idha vā huraṁ vāti idha imasmiṁ paccuppanne
  attabhāve "ahaṁ nu khosmi, no nu khosmī"tiādinā huraṁ vā, atītānāgatesu
  attabhāvesu "ahosiṁ nu kho ahaṁ atītamaddhānan"tiādinā uppajjanakā kaṅkhā.
  Sakavediyā vā paravediyā vāti tā evaṁ vuttanayeneva sakāttabhāve ārammaṇavasena
  paṭilabhitabbāya pavattiyā sakavediyā vā parassa attabhāve paṭilabhitabbāya
  "buddho nu kho, no nu kho"tiādinā vā parasmiṁ padhāne 4- uttame

  *  *  *  *  *  *
  Footnote: 1 vi. mahā. 5/272/41 2 Maṃū. 12/18/11, saṁṇi. 16/20/26
  3 abhi.saṅ. 34/1008/242 4 Sī. yasmiṁ pana padhāne, Ma. parasmiṁ ṭhāne
-------------------------------------------------
[page 338]
  Paṭilabhitabbāya pavattiyā paravediyā vā yā kāci kaṅkhā vicikicchā. Ye jhāyino
  tā pajahanti sabbā, ātāpino brahamcariyaṁ carantāti ye ārammaṇūpanijjhānena
  lakkhaṇūpanijjhānena jhāyino vipassanaṁ ussukkāpetvā catubbidhasammappadhānapāripūriyā
  ātāpino maggabrahmacariyaṁ carantā adhigacchantā saddhānusārīādippabhedā
  paṭhamamaggaṭṭhā puggalā, tā sabbā kaṅkhā pajahanti samucchindanti maggakkhaṇe.
  Tato paraṁ pana tā pahīnā nāma honti, tasmā ito aññaṁ tāsaṁ
  accantappahānaṁ nāma natthīti adhippāyo.
     Iti bhagavā jhānamukhena āyasmato kaṅkhārevatassa jhānasīsena ariyamaggādhigamaṁ
  thomento thomanāvasena udānaṁ udānesi. Teneva ca naṁ "etadaggaṁ bhikkhave
  mama sāvakānaṁ bhikkhūnaṁ jhāyīnaṁ yadidaṁ kaṅkhārevato"ti 1- jhāyībhāvena etadagge
  ṭhapesīti.
                        Sattamasuttavaṇṇanā niṭṭhitā.
                            ----------
                         8. Saṁghabhedasuttavaṇṇanā
     [48] Aṭṭhame āyasmantaṁ ānandaṁ etadavocāti abhimāre payojetvā nāḷāgiriṁ
  vissajjāpetvā silaṁ parivaṭṭetvā bhagavato anatthaṁ kātuṁ asakkonto "saṁghaṁ
  bhinditvā cakkabhedaṁ 2- karissāmī"ti adhippāyena etaṁ "ajjatagge"tiādivacanaṁ
  avoca. Aññatreva bhagavatāti vinā eva bhagavantaṁ, satthāraṁ akatvāti attho.
  Aññatra bhikkhusaṁghāti vinā eva bhikkhusaṁghaṁ. Uposathaṁ karissāmi saṁghakammāni cāti
  bhagavato ovādakārakaṁ bhikkhusaṁghaṁ visuṁ katvā maṁ anuvattantehi bhikkhūhi saddhiṁ
  āveṇikaṁ uposathaṁ saṁghakammāni ca karissāmīti attho. Devadatto saṁghaṁ bhindissatīti

  *  *  *  *  *  *
  Footnote: 1 aṅ. ekaka. 20/204/24 2 Sī. vaggabhedaṁ
-------------------------------------------------
[page 339]
  Bhedakarānaṁ sabbesaṁ devadattena sajjitattā ekaṁseneva devadatto ajja saṁghaṁ
  bhindissati dvidhā karissati. "adhammaṁ Dhammo"tiādīsu hi aṭṭhārasasu bhedakaravatthūsu
  yaṅkiñci ekampi vatthuṁ dīpetvā tena tena kāraṇena "imaṁ gaṇhatha, imaṁ
  rocethā"ti saññāpetvā salākaṁ gāhāpetvā visuṁ saṁghakamme kate saṁgho bhinno
  hoti. Vuttañhetaṁ:-
            "pañcahi upāli ākārehi saṁgho bhijjati kammena
         uddesena voharanto anussāvanena salākaggāhenā"ti. 1-
     Tattha kammenāti apalokanakammādīsu catūsu kammesu aññatarena kammena.
  Uddesenāti pañcasu pātimokkhuddesesu aññatarena uddesena. Voharantoti
  tāhi tāhi uppattīhi "adhammaṁ dhammo"tiādīni 2- aṭṭhārasabhedakaravatthūni dīpento
  anussāvanenāti "nanu tumhe jānātha mayhaṁ uccākulā pabbajitabhāvaṁ bahussutabhāvaṁ
  ca, mādiso nāma udadhammaṁ ubbinayaṁ gāheyyāti kiṁ tumhākaṁ cittampi uppādetuṁ
  yuttaṁ, kimahaṁ apāyato na bhāyāmī"tiādinā nayena kaṇṇamūle vacībhedaṁ katvā
  anussāvanena. Salākaggāhenāti evaṁ anussāvetvā tesaṁ cittaṁ upatthambhetvā
  anāvattidhamme katvā "gaṇhatha imaṁ salākan"ti salākaggāhena.
     Ettha ca kammameva uddeso vā pamāṇaṁ vohārānussāvanasalākaggāhā
  pana pubbabhāgā. Aṭṭhārasavatthudīpanavasena hi voharantena tattha rucijananatthaṁ
  anussāvetvā salākāya gāhitāyapi abhinnova hoti saṁgho. Yadā panevaṁ
  cattāro vā atirekā vā salākaṁ gāhāpetvā āveṇikaṁ uddesaṁ vā kammaṁ
  vā karonti, tadā saṁgho bhinno nāma hoti.
     Devadatto ca sabbaṁ saṁghabhedassa pubbabhāgaṁ nipphādetvā "ekaṁseneva
  ajja āveṇikaṁ uposathaṁ saṁghakammañca karissāmī"ti cintetvā

  *  *  *  *  *  *
  Footnote: 1 vi.pa. 8/458/409 2 vi.cūḷa. 7/352/148, aṅ. dasaka. 24/37/58
-------------------------------------------------
[page 340]
  "ajjatagge"tiādivacanaṁ Avoca. Tenāha "ajja bhante devadatto saṁghaṁ bhindissatī"ti.
  Yato avocumhā "bhedakarānaṁ sabbesaṁ devadattena sajjitattā"ti.
     Etamatthaṁ viditvāti etaṁ avīcimahānirayuppattisaṁvattaniyaṁ kappaṭṭhiyaṁ
  atekicchaṁ devadattena nibbattiyamānaṁ saṁghabhedakammaṁ sabbākārato viditvā.
  Imaṁ udānanti kusalākusalesu yathākkamaṁ sappurisāsappurisasabhāgavisabhāgapaṭipattivasena
  pana sukusalāti idamatthavibhāvanaṁ imaṁ udānaṁ udānesi.
     Tattha sukaraṁ sādhunā sādhūti attano paresañca hitaṁ sādhetīti sādhu,
  sammāpaṭipanno. Tena sādhunā sāriputtādinā sāvakena paccekabuddhena
  sammāsambuddhena aññena vā lokiyasādhunā sādhu sundaraṁ bhaddakaṁ attano
  paresañca hitasukhāvahaṁ sukaraṁ sukhena kātuṁ sakkā. Sādhu pāpena dukkaranti
  tameva pana vuttalakkhaṇaṁ sādhu pāpena devadattādinā pāpapuggalena dukkaraṁ
  kātuṁ na sakkā, na so taṁ kātuṁ sakkotīti attho. Pāpaṁ pāpena sukaranti
  pāpaṁ asundaraṁ attano paresañca anatthāvahaṁ pāpena yathāvuttapāpapuggalena
  sukaraṁ sukhena kātuṁ sakkuṇeyya. Pāpamariyehi dukkaranti ariyehi pana buddhādīhi
  taṁ taṁ pāpaṁ dukkaraṁ durabhisambhavaṁ. Setughātoyeva hi tesanti satthā dīpeti.
                        Aṭṭhamasuttavaṇṇanā niṭṭhitā.
                           ------------
                        9. Sadhāyamānasuttavaṇṇanā
     [49] Navame māṇavakāti taruṇā. Paṭhame yobbane ṭhitā brāhmaṇakumārakā
  idhādhippetā.
     Sadhāyamānarūpāti uppaṇḍanajātikaṁ vacanaṁ sandhāya vuttaṁ. Aññesaṁ
  uppaṇḍentā sadhanti, tadatthavacanasīlāti attho. Tassāyaṁ vacanattho:- sadhanaṁ
-------------------------------------------------
[page 341]
  Sadho, 1- taṁ ācikkhantīti sadhayamānāti vattabbe dīghaṁ katvā "sadhāyamānā"ti
  vuttaṁ. Atha vā visesato sasedhe viya attānaṁ āvadantīti sadhāyamānā te 2-
  evaṁsabhāvatāya "sadhāyamānarūpā"ti vuttaṁ. "saddāyamānarūpā"tipi Pāṭho, uccāsaddaṁ
  mahāsaddaṁ karontāti attho. Bhagavato avidūre atikkamantīti bhagavato savanavisaye
  taṁ taṁ mukhārūḷhaṁ vadantā atiyanti.
     Etamatthaṁ viditvāti etaṁ tesaṁ vācāya asaññatabhāvaṁ jānitvā tadatthadīpakaṁ
  dhammasaṁvegavasena imaṁ udānaṁ udānesi.
     Tattha parimuṭṭhāti dandhā muṭṭhassatino. Paṇḍitābhāsāti paṇḍitapatirūpakā
  "ke aññe jānanti, mayamevettha jānāmā"ti tasmiṁ tasmiṁ atthe attānameva
  jānantaṁ katvā samudācaraṇato. Vācāgocarabhāṇinoti yesaṁ vācā eva gocaro
  visayo, te vācāgocarabhāṇino, vācāvatthumattasseva bhāṇino atthassa
  apariññātattā. Atha vā vācāya agocaraṁ ariyānaṁ kathāya avisayaṁ musāvādaṁ
  bhaṇantīti vācāgocarabhāṇino. Atha vā "gocarabhāṇino"ti ettha ākārassa
  rassabhāvo kato. Vācāgocarā, na satipaṭṭhānādigocarā bhāṇinova. Kathaṁ bhāṇino?
  yāvicchanti mukhāyāmaṁ attano yāva mukhāyāmaṁ yāva mukhappasāraṇaṁ icchanti,
  tāva pasāretvā bhāṇino, paresu gāravena, attano avisayatāya ca mukhasaṅkocaṁ
  na karontīti attho. Atha vā vācāgocarā eva hutvā bhāṇino, sayaṁ
  ajānitvā parapattikā eva hutvā vattāroti attho. Tatoyeva yāvicchanti
  mukhāyāmaṁ yena vacanena sādhetabbā, taṁ acintetvā yāvadeva attano
  mukhappasāraṇamattaṁ icchantīti attho. Yena nītā na taṁ vidūti yena muṭṭhassaccādinā

  *  *  *  *  *  *
  Footnote: 1 Sī. vadhanaṁ vadho 2 Sī.,Ma. tato
-------------------------------------------------
[page 342]
  Nillajjabhāvaṁ paṇḍitamānībhāvañca nītā "mayamevaṁ bhaṇāmā"ti, taṁ tathā attano
  bhaṇantassa kāraṇaṁ na vidū, aviddasuno 1- na jānantīti attho.
                        Navamasuttavaṇṇanā niṭṭhitā.
                          --------------
                        10. Cūḷapanthakasuttavaṇṇanā
     [50] Dasame cūḷapanthakoti mahāpanthakattherassa kaniṭṭhabhātikattā ca
  panthe jātattā ca daharakāle laddhavohārena aparabhāgepi ayamāyasmā
  "cūḷapanthako"tveva paññāyittha. Guṇavisesehi pana chaḷabhiñño pabhinnapaṭisambhido
  "etadaggaṁ bhikkhave mama sāvakānaṁ bhikkhūnaṁ manomayaṁ kāyaṁ abhinimminantānaṁ yadidaṁ
  cūḷapanthako, cetovivaṭṭakusalānaṁ yadidaṁ cūḷapanthako"ti 2- dvīsu ṭhānesu bhagavatā
  etadagge ṭhapito asītiyā mahāsāvakesu abbhantaro.
     So ekadivasaṁ pacchābhattaṁ piṇḍapātappaṭikkanto attano divāṭṭhāne
  divāvihāraṁ nisinno samāpattīhi divasabhāgaṁ vītināmetvā sāyanhasamayaṁ upāsakesu
  dhammassavanatthaṁ anāgatesu eva vihāramajjhaṁ pavisitvā bhagavati gandhakuṭiyaṁ
  nisinne "akālo tāva bhagavato upaṭṭhānaṁ upasaṅkamitun"ti gandhakuṭippamukhe
  ekamantaṁ nisīdi pallaṅkaṁ ābhujitvā. Tena vuttaṁ "tena kho pana samayena
  āyasmā cūḷapanthako bhagavato avidūre nisinno hoti pallaṅkaṁ ābhujitvā ujuṁ
  kāyaṁ paṇidhāya parimukhaṁ satiṁ upaṭṭhapetvā"ti so hi tadā kālaparicchedaṁ katvā
  samāpattiṁ samāpajjitvā nisīdi.
     Etamatthaṁ viditvāti etaṁ āyasmato cūḷapanthakassa kāyacittānaṁ
  sammāpaṇihitabhāvasaṅkhātaṁ atthaṁ jānitvā. Imaṁ udānanti aññopi yo

  *  *  *  *  *  *
  Footnote: 1 Sī.,Ma. avidū 2 aṅ. ekaka. 20/199/24
-------------------------------------------------
[page 343]
  Passaddhakāyo sabbiriyāpathesu upaṭṭhitassati samāhito, tassa bhikkhuno
  anupādāparinibbānapariyosānassa visesādhigamassa tattha pātubhāvavibhāvanaṁ imaṁ udānaṁ
  udānesi.
     Tattha ṭhitena kāyenāti kāyadvārikassa asaṁvarassa pahānena akaraṇena
  sammā ṭhapitena copanakāyena, tathā cakkhādīnaṁ indriyānaṁ nibbisevanabhāvakaraṇena
  suṭṭhu ṭhapitena pañcadvārikakāyena, saṁyatahatthapādatāya hatthakukkuccādīnaṁ abhāvato
  apariphandanena ṭhitena karajakāyena cāti saṅkhepato sabbenapi kāyena
  nibbikāratāsaṅkhātena niccalabhāvena ṭhitena. Etenassa sīlapārisuddhi dassitā.
  Itthambhūtalakkhaṇe ca idaṁ karaṇavacanaṁ. Ṭhitena cetasāti cittassa ṭhitiparidīpanena
  samādhisampadaṁ dasseti. Samādhi hi cittassa `ṭhitī'ti vuccati. Tasmā samathavasena
  vipassanāvaseneva vā ekaggatāya sati cittaṁ ārammaṇe ekodibhāvūpagamanena
  ṭhitaṁ nāma hoti, na aññathā. Idañca yathāvuttakāyacittānaṁ ṭhapanaṁ samādahanaṁ
  sabbasmimpi kāle sabbesu ca iriyāpathesu icchitabbanti dassento āha
  "tiṭṭhaṁ nisinno uda vā sayāno"ti. Tattha vā saddo aniyamattho. Tena
  tiṭṭhanto vā nisinno vā sayāno vā tadaññiriyāpatho vāti ayamattho dīpito
  hotīti caṅkamanassāpi idha saṅgaho veditabbo.
     Etaṁ satiṁ bhikkhu adhiṭṭhahānoti yāya pageva parisuddhasamācāro
  kāyacittaduṭṭhullabhāvūpasamanena kāyaṁ cittañca asāraddhaṁ katvā paṭiladdhāya
  anavajjasukhādhiṭṭhāya kāyacittapassaddhivasena cittaṁ lahuṁ muduṁ kammaññañca katvā sammā
  ṭhapento samādahanto kammaṭṭhānaṁ paribrūheti matthakañca pāpeti, taṁ eva
  kammaṭṭhānānuyogassa ādimajjhapariyosānesu bahūpakāraṁ satiṁ bhikkhu adhiṭṭhahāno
  sīlavisodhanaṁ ādiṁ katvā yāva visesādhigamā tattha 1- tattha adhiṭṭhahantoti attho.

  *  *  *  *  *  *
  Footnote: 1 Sī.,Ma. tadatthaṁ
-------------------------------------------------
[page 344]
  Labhetha pubbāpariyaṁ visesanti so evaṁ satiārakkhena cetasā kammaṭṭhānaṁ uparūpari
  vaḍḍhento brūhanto phātiṁ karonto pubbāpariyaṁ pubbāpariyavantaṁ pubbāparabhāvena
  pavattaṁ uḷāruḷāratarādibhedavisesaṁ labheyya.
     Tattha duvidho pubbāpariyaviseso samathavasena vipassanāvasena cāti. Tesu
  samathavasena tāva nimittuppattito paṭṭhāya yāva nevasaññānāsaññāyatanavasībhāvo,
  tāva pavatto bhāvanāviseso pubbāpariyaviseso. Vipassanāvasena pana rūpamukhena
  abhinivisantassa rūpadhammapariggahato, itarassa nāmadhammapariggahato paṭṭhāya yāva
  arahattādhigamo, tāva pavatto bhāvanāviseso pubbāpariyaviseso. Ayameva ca
  idhādhippeto.
     Laddhāna pubbāpariyaṁ visesanti pubbāpariyavisesaṁ ukkaṁsapāramippattaṁ arahattaṁ
  labhitvā. Adassanaṁ maccurājassa gaccheti jīvitupacchedavasena sabbesaṁ sattānaṁ
  abhibhavanato maccurājasaṅkhātassa maraṇassa visayabhūtaṁ bhavattayaṁ samatikkantattā adassanaṁ
  agocaraṁ gaccheyya. Imasmiṁ vagge yaṁ avuttaṁ, taṁ heṭṭhā vuttanayamevāti.
                        Dasamasuttavaṇṇanā niṭṭhitā.
                    Niṭṭhitā ca soṇattheravaggavaṇṇanā 1-
                        ------------------

  *  *  *  *  *  *
  Footnote: 1 chaṂa. mahāvaggavaṇṇanā
-------------------------------------------------
[page 345]
                            6. Jaccandhavagga
                     1. Āyusaṅkhārossajjanasuttavaṇṇanā
     [51] Jaccandhavaggassa paṭhame vesāliyantiādi heṭṭhā vuttatthameva.
  Vesāliṁ piṇḍāya pāvisīti kadā pāvisi? ukkācelato nikkhamitvā vesāligatakāle
  Bhagavā hi veḷuvagāmake vassaṁ vasitvā tato nikkhamitvā anupubbena sāvatthiṁ
  patvā jetavane vihāsi. Tasmiṁ kāle dhammasenāpati attano āyusaṅkhāraṁ
  oloketvā "sattāhameva pavattissatī"ti ñatvā bhagavantaṁ anujānāpetvā
  nāḷakagāmaṁ gantvā tattha mātaraṁ sotāpattiphale patiṭṭhāpetvā parinibbāyi.
  Satthā cundena ābhatā tassa dhātuyo gahetvā dhātucetiyaṁ kārāpetvā
  mahābhikkhusaṁghaparivuto rājagahaṁ agamāsi. Tattha gatakāle āyasmā mahāmoggallāno
  parinibbāyi. Bhagavā tassapi dhātuyo gahetvā cetiyaṁ kārāpetvā rājagahato
  nikkhamitvā anupubbena ukkācelaṁ 1- agamāsi. Tattha gaṅgātīre bhikkhusaṁghaparivuto
  nisīditvā aggasāvakānaṁ parinibbānappaṭisaṁyuttaṁ dhammaṁ desetvā ukkācelato
  nikkhamitvā vesāliṁ agamāsi. Evaṁ gato bhagavā "pubbaṇhasamayaṁ nivāsetvā
  pattacīvaramādāya vesāliṁ piṇḍāya pāvisī"ti vuccati. Tena vuttaṁ "ukkācelato
  nikkhamitvā vesāligatakāle"ti.
     Nisīdananti idha cammakkhaṇḍaṁ adhippetaṁ. Pāvālacetiyanti 2- pubbe
  pāvālalsa 3- nāma yakkhassa vasitaṭṭhānaṁ "pāvālacetiyan"ti paññāyittha. Tattha
  bhagavato katavihāropi tāya ruḷhiyā "pāvālacetiyan"ti vuccati. Udenaṁ cetiyanti 4-

  *  *  *  *  *  *
  Footnote: 1 ukkavelaṁ su.vi. 2/166/156 2 Sī. cāpālacetiyanti, chaṂa. cāpālaṁ cetiyanti
  khu.u. 25/51/179 3 chaṂa. cāpālassa 4 su.vi. 2/166/157
-------------------------------------------------
[page 346]
  Evamādīsupi eseva nayo. Sattambanti kikissa kira kāsirañño dhītaro satta
  kumāriyo saṁvegajātā rājagehato nikkhamitvā yattha padhānaṁ padahiṁsu, taṁ ṭhānaṁ
  "sattambaṁ cetiyan"ti vadanti. Bahuputtanti bahupāroho eko nigrodharukkho,
  tasmiṁ adhivatthaṁ devataṁ bahū manussā putte patthenti, tadupādāya taṁ ṭhānaṁ
  "bahuputtaṁ cetiyan"ti paññāyittha. Sārandanti 1- sārandassa nāma yakkhassa
  vasitaṭṭhānaṁ. Iti sabbānevetāni 2- buddhuppādato pubbe devatāpariggahitattā
  cetiyavohārena voharitāni, bhagavato vihāre katepi ca tatheva sañjānanti. 3-
  Ramaṇīyāti ettha vesāliyā tāva bhūmibhāgasampattiyā puggalasampattiyā sulabhapaccayatāya
  ca ramaṇīyabhāvo veditabbo. Vihārānaṁ pana nagarato nātidūratāya nāccāsannatāya
  gamanāgamanasampattiyā anākiṇṇavihāraṭṭhānatāya 4- chāyūdakasampattiyā pavivekapatirūpatāya
  ca ramaṇīyatā daṭṭhabbā. Cattāro iddhipādāti ettha iddhipādapadassa
  attho heṭṭhā vuttoyeva. Bhāvitāti vaḍḍhitā. Bahulīkatāti punappunaṁ katā.
  Yānīkatāti yuttayānaṁ viya katā. Vatthukatāti patiṭṭhaṭṭhena 5- vatthu viya katā.
  Anuṭṭhitāti adhiṭṭhitā. Paricitāti samantato citā suvaḍḍhitā. Susamāraddhāti
  suṭṭhu samāraddhā, ativiya sammā nipphāditāti.
     Iti 6- aniyamena kathetvā puna niyametvā dassetuṁ "tathāgatassa kho"tiādimāha.
  Ettha ca kappanti āyukappaṁ. Tiṭṭheyyāti tasmiṁ tasmiṁ kāle yaṁ
  manussānaṁ āyuppamāṇaṁ. Taṁ paripuṇṇaṁ katvā tiṭṭheyya dhareyya. Kappāvasesaṁ vāti
  "appaṁ vā bhiyyo vā"ti 7- vuttaṁ vassasatato atirekaṁ vā. Mahāsivatthero panāha
  "buddhānaṁ aṭṭhāne gajjitaṁ nāma natthi, yatheva hi veḷuvagāmake uppannaṁ

  *  *  *  *  *  *
  Footnote: 1 chaṂa. sārandadaṁ.. evamuparipi 2 chaṂa. sabbāneva tāni
  3 chaṂa. paññāyanti 4 Ma. anākiṇṇavihāratāya
  5 Sī. patiṭṭhānameva, patiṭṭhānaṭṭhena, su.vi. 2/167/157, ṭhānaṭṭhena sā.pa. 3/356
  6 chaṂa. evaṁ 7 dīṃahā. 10/7/3, aṅ. sattaka. 23/71/141 (syā)
-------------------------------------------------
[page 347]
  Māraṇantikaṁ vedanaṁ dasa māse vikkhambhesi, evaṁ punappunaṁ taṁ samāpattiṁ
  samāpajjitvā vikkhambhento imaṁ bhaddakappameva tiṭṭheyyā"ti. Kasmā pana na
  ṭhitoti? upādinnakasarīraṁ nāma khaṇḍiccādīhi abhibhuyyati, buddhā ca pana
  khaṇḍiccādibhāvaṁ appatvā pañcame āyukoṭṭhāse bahujanassa piyamanāpakāleyeva
  parinibbāyanti. Buddhānubuddhesu aggasāvakamahāsāvakesu parinibbutesu aparivārena
  ekakeneva ṭhātabbaṁ hoti, daharasāmaṇeraparivārena vā. Tato "aho buddhānaṁ
  parisā"ti hīḷetabbataṁ āpajjeyya, tasmā na ṭhitoti. Evaṁ vuttepi so pana
  vuccati "āyukappo"ti idameva aṭṭhakathāya niyamitaṁ.
     Oḷārike nimitteti thūle saññuppādane. Thūlasaññuppādanaṁ hetaṁ, "tiṭṭhatu
  bhagavā kappan"ti sakalakappaṁ avaṭṭhānayācanāya yadidaṁ "yassa kassaci ānanda
  cattāro iddhipādā bhāvitā"tiādinā aññāpadesena attano caturiddhipādabhāvanānubhāvena
  kappaṁ avaṭṭhānasamatthatāvibhāvanaṁ. Obhāseti pākaṭavacane. Pākaṭañhetaṁ
  vacanaṁ 1- pariyāyaṁ muñcitvā ujukameva attano adhippāyavibhāvanaṁ.
     Bahujanahitāyāti mahājanassa hitatthāya. Bahujanasukhāyāti mahājanassa
  sukhatthāya. Lokānukampāyāti sattalokassa anukampaṁ paṭicca. Katarassa sattalokassa?
  yo bhagavato dhammadesanaṁ sutvā paṭivijjhati. Amatapānaṁ pivati, tassa bhagavato hi
  dhammacakkappavattanasuttadesanāya aññātakoṇḍaññappamukhā aṭṭhārasa brahmakoṭiyo
  dhammaṁ paṭivijjhiṁsu. Evaṁ yāva subhaddaparibbājakavinayanā dhammapaṭividdhasattānaṁ
  gaṇanā natthi. Mahāsamayasuttaṁ maṅgalasuttaṁ cūḷarāhulovādasuttaṁ samacittasuttanti
  imesaṁ catunnaṁ suttānaṁ desanākāle abhisamayappattasattānaṁ paricchedo natthi,

  *  *  *  *  *  *
  Footnote: 1 chaṂa. pākaṭañcetaṁ vacanaṁ pariyāyaṁ
-------------------------------------------------
[page 348]
  Etassa aparimāṇassa sattalokassa anukampāya bhagavato ṭhānaṁ jātaṁ. Evaṁ
  anāgatepi bhavissatīti adhippāyena vadati. Devamanussānanti na kevalaṁ
  devamanussānaṁyeva, avasesānaṁ nāgasupaṇṇādīnampi atthāya hitāya sukhāya bhagavato ṭhānaṁ
  hoti. Sahetukapaṭisandhike pana maggaphalasacchikiriyāya bhabbapuggale dassetuṁ evaṁ
  vuttaṁ, tasmā aññesampi atthatthāya hitatthāya sukhatthāya bhagavā tiṭṭhatūti attho.
  Tattha atthāyāti idhalokasampattiatthāya. Hitāyāti paralokasampattihetubhūtahitatthāya.
  Sukhāyāti nibbānadhātusukhatthāya. Purimaṁ pana hitasukhaggahaṇaṁ sabbasādhāraṇavasena
  veditabbaṁ.
     Yathā taṁ mārena pariyuṭṭhitacittoti ettha tanti nipātamattaṁ, yathā
  mārena pariyuṭṭhitacitto ajjhotthaṭacitto aññopi koci puthujjano paṭivijjhituṁ
  na sakkuṇeyya, evameva nāsakkhi paṭivijjhitunti attho. Māro hi yassa keci
  vipallāsā appahīnā, tassa cittaṁ pariyuṭṭhāti. Yassa pana sabbena sabbaṁ
  dvādasa vipallāsā appahīnā, tassa vattabbameva natthi. Therassa ca cattāro
  vipallāsā appahīnā, tenassa cittaṁ pariyuṭṭhāsi. So pana cittapariyuṭṭhānaṁ
  karonto kiṁ karotīti? bheravaṁ rūpārammaṇaṁ vā dasseti, saddārammaṇaṁ vā
  sāveti, tato sattā taṁ disvā vā sutvā vā satiṁ vissajjetvā vivaṭamukhā honti.
  Tesaṁ mukhena hatthaṁ pavesetvā hadayaṁ maddati, tato visaññino 1- hutvā
  tiṭṭhanti. Therassa panesa mukhena hatthaṁ pavesetuṁ kiṁ sakkhissati, bheravārammaṇaṁ
  pana dasseti. Taṁ disvā thero nimittobhāsaṁ na paṭivijjhi. Jānantoyeva bhagavā
  kimatthaṁ yāvatatiyaṁ āmantesi? parato "tiṭṭhatu bhante bhagavā"ti yācite
  "tuyhevetaṁ dukkaṭaṁ, tuyhevetaṁ aparaddhan"ti dosāropanena sokatanukaraṇatthaṁ.
  Passati hi bhagavā "ayaṁ mayi ativiya siniddhahadayo, so parato bhūmicālakāraṇañca

  *  *  *  *  *  *
  Footnote: 1 tatopi visaññīva, su.vi. 2/167/158
-------------------------------------------------
[page 349]
  Āyusaṅkhārossajjanañca sutvā mama ciraṭṭhānaṁ yācissati, athāhaṁ `kissa tvaṁ
  puretaraṁ na yācasī'ti tasseva sīse dosaṁ pātessāmi, sattā ca attano
  aparādhena na tathā vihaññanti, tenassa soko tanuko bhavissatī"ti.
     Gaccha tvaṁ ānandāti yasmā divāvihāratthāya idhāgato, tasmā ānanda
  gaccha tvaṁ yathārucitaṁ ṭhānaṁ divāvihārāya. Tenevāha "yassa dāni kālaṁ
  maññasī"ti.
     Māro pāpimāti ettha satte anatthe niyojento māretīti māro.
  Pāpimāti tasseva vevacanaṁ. So hi pāpadhammena samannāgatattā `pāpimā'ti
  vuccati. Bhāsitā kho panesāti ayañhi bhagavati bodhimaṇḍe satta sattāhe
  atikkamitvā ajapālanigrodhe viharante attano dhītāsu āgantvā icchāvighātaṁ
  patvā gatāsu ayaṁ "attheso upāyo"ti cintento āgantvā "bhagavā yadatthaṁ
  tumhehi pāramiyo pūritā, so vo attho anuppatto, paṭividdhaṁ sabbaññutaññāṇaṁ,
  kiṁ te lokavicaraṇenā"ti 1- vatvā yathā ajja, evameva "parinibbātu dāni
  bhante bhagavā"ti yāci. Bhagavā cassa "na tāvāhan"tiādīni vatvā paṭikkhipi.
  Taṁ sandhāya idāni "bhāsitā kho panesā"tiādimāha.
     Tattha viyattāti ariyamaggādhigamavasena byattā. Vinītāti tatheva kilesavinayanena
  vinītā. Visāradāti sārajjakarānaṁ diṭṭhivicikicchādīnaṁ pahānena visāradabhāvaṁ pattā.
  Bahussutāti tepiṭakavasena bahu sutametesanti bahussutā. Tameva dhammaṁ dhārentīti
  dhammadhaRā. Atha vā bahussutāti pariyattibahussutā ceva paṭivedhabahussutā ca.
  Dhammadharāti pariyattidhammānañceva paṭivedhadhammānañca dhāraṇato dhammadharāti evampettha
  attho veditabbo. Dhammānudhammapaṭipannāti ariyadhammassa anudhammabhūtaṁ vipassanādhammaṁ

  *  *  *  *  *  *
  Footnote: 1 su.vi. 2/168/158
-------------------------------------------------
[page 350]
  Paṭipannā. Sāmīcipaṭipannāti ñāṇadassanavisuddhiyā anucchavikaṁ visuddhiparamparāpaṭipadaṁ
  paṭipannā. Anudhammacārinoti abhisallekhitaṁ 1- tassā paṭipadāya anurūpaṁ appicchatādi-
  dhammaṁ caraṇasīlā. Sakaṁ ācariyakanti attano ācariyavādaṁ. Ācikkhissantīti
  ādito kathessanti, attanā uggahitaniyāmena pare uggaṇhāpessantīti attho.
  Desessantīti vācessanti, pāḷiṁ sammā vācessantīti attho. Paññapessantīti
  pajānāpessanti, pakāsessantīti attho. Paṭṭhapessantīti pakārehi ṭhapessanti.
  Vivarissantīti vivaṭaṁ karissanti. Vibhajissantīti vibhattaṁ karissanti.
  Uttānīkarissantīti anuttānaṁ gambhīraṁ uttānaṁ pākaṭaṁ karissanti. Sahadhammenāti
  sahetukena sakāraṇena vacanena. Sappāṭihāriyanti yāva niyyānikaṁ katvā. Dhammaṁ
  desessantīti navavidhalokuttaradhammaṁ pabodhessanti, pakāsessantīti attho.
     Ettha ca "paññapessantī"tiādīhi chahi padehi cha atthapadāni dassitāni,
  ādito pana dvīhi padehi cha byañjanapadānīti. Ettāvatā tepiṭakaṁ buddhavacanaṁ
  saṁvaṇṇanānayena saṅgahetvā dassitaṁ hoti. Vuttañhetaṁ nettiyaṁ "dvādasa
  padāni suttaṁ, taṁ sabbaṁ byañjanañca attho cā"ti.
     Brahmacariyanti sikkhattayasaṅgahitaṁ sakalaṁ sāsanabrahmacariyaṁ. Iddhanti samiddhaṁ
  jhānuppādavasena. 2- Phītanti vuḍḍhippattaṁ sabbaphāliphullaṁ abhiññāsampattivasena.
  Vitthārikanti vitthataṁ tasmiṁ tasmiṁ disābhāge patiṭṭhahanavasena. Bāhujaññanti
  bahūhi ñātaṁ paṭividdhaṁ bahujanābhisamayavasena. Puthubhūtanti sabbākāravasena
  puthulabhāvappattaṁ. Kathaṁ? yāva devamanussehi suppakāsitanti yattakā viññujātikā
  devā ceva 3- manussā ca atthi, tehi sabbehi suṭṭhu pakāsitanti attho.

  *  *  *  *  *  *
  Footnote: 1 Sī. abhisallekhatthaṁ, cha. sallekhitaṁ 2 jhānādivasena, su.vi. 2/168/159
  3 chaṂa. ayaṁ pāṭho na dissati
-------------------------------------------------
[page 351]
     Appossukkoti nirussukko līnavīriyo. "tvaṁ Hi pāpima
  sattasattāhātikkamanato 1- paṭṭhāya `parinibbātu dāni bhante bhagavā, parinibbātu
  sugato'ti viravanto āhiṇḍittha, ajja dāni paṭṭhāya vigatussāho hoti, mā mayhaṁ
  parinibbānatthāya vāyāmaṁ karohī"ti vadati. Sato sampajāno āyusaṅkhāraṁ
  ossajīti satiṁ sūpatiṭṭhitaṁ katvā ñāṇena paricchinditvā āyusaṅkhāraṁ vissaji
  pajahi. Tattha na bhagavā hatthena leḍḍuṁ viya āyusaṅkhāraṁ ossaji, temāsamattameva
  pana samāpattiṁ samāpajjitvā tato paraṁ na samāpajjissāmīti cittaṁ uppādesi.
  Taṁ sandhāya vuttaṁ "ossajī"ti, "vossajī"tipi pāṭho.
     Kasmā pana bhagavā kappaṁ vā kappāvasesaṁ vā ṭhātuṁ samattho tattakaṁ
  kālaṁ aṭṭhatvā parinibbāyituṁ mārassa yācanāya āyusaṅkhāraṁ ossaji? na
  bhagavā mārassa yācanāya āyusaṅkhāraṁ ossaji, nāpi therassa āyācanāya na
  ossajissati, temāsato pana paraṁ buddhaveneyyānaṁ abhāvato āyusaṅkhāraṁ
  ossaji. Ṭhānañhi nāma buddhānaṁ bhagavantānaṁ yāvadeva veneyyavinayanatthaṁ, te
  asati vineyyajane kena nāma kāraṇena ṭhassanti. Yadi ca mārassa yācanāya
  parinibbāyeyya, puretaraṁyeva parinibbāyeyya. Bodhimaṇḍepi hi mārena yācitaṁ,
  nimittobhāsakaraṇampi therassa sokatanukaraṇatthanti vuttovāyamattho. Apica
  buddhabaladīpanatthaṁ nimittobhāsakaraṇaṁ. Evaṁ mahānubhāvā buddhā bhagavantoyeva
  tiṭṭhantāpi attano ruciyāva tiṭṭhanti, parinibbāyantāpi attano ruciyāva
  parinibbāyantīti.
     Mahābhūmicāloti mahanto paṭhavīkamPo. Tadā kira dasasahassilokadhātu
  akampittha. Bhiṁsanakoti bhayajanako. Devadundubhiyo ca phaliṁsūti devabheriyo nadiṁsu. 2-

  *  *  *  *  *  *
  Footnote: 1 aṭṭhamasattāhato. su.vi. 2/168/159
  2 phaliṁsu. su.vi. 2/169/159 sā.pa. 3/330, mano.pū. 3/277
-------------------------------------------------
[page 352]
  Devo sukkhagajjitaṁ gajji, akālavijjulatā nicchariṁsu. Khaṇikavassaṁ vassīti vuttaṁ
  hoti.
     Etamatthaṁ viditvāti etaṁ saṅkhāravisaṅkhārānaṁ visesasaṅkhātaṁ 1- atthaṁ
  sabbākārato viditvā. Imaṁ udānanti anavasesasaṅkhāre vissajjetvā attano
  visaṅkhāragamanadīpakaṁ udānaṁ udānesi. Kasmā udānesi? koci nāma vadeyya
  "mārena pacchato pacchato anubandhitvā `parinibbātu bhante parinibbātu
  bhante'ti 2- upadduto bhayena bhagavā āyusaṅkhāraṁ ossajī"ti. "tassokāso Mā
  hotu, bhītassa udānaṁ nāma natthī"ti etassa dīpanatthaṁ pītivegavissaṭṭhaṁ
  udānaṁ udānesīti aṭṭhakathāsu vuttaṁ. Tato temāsamatteneva ca pana buddhakiccassa
  nipphajjanato evaṁ dīgharattaṁ mayā parihaṭoyaṁ dukkhābhāro nacirasseva nikkhipiyatīti
  passato parinibbānaguṇapaccavekkhaṇe tassa uḷāraṁ pītisomanassaṁ uppajji, tena
  pītivegena udānesīti yuttaṁ viya. Ekantena hi visaṅkhāraninno nibbānajjhāsayo
  satthā mahākaruṇāya balakkārena viya sattahitatthaṁ loke suciraṁ ṭhito. Tathā hi
  devasikaṁ catuvīsatikoṭisatasahassasaṅkhā samāpattiyo vaḷañjeti, sodāni
  mahākaruṇādhikārassa nipphannattā nibbānābhimukho anappakaṁ pītisomanassaṁ paṭisaṁvedesi.
  Teneva hi bhagavato kilesaparinibbānadivase viya khandhaparinibbānadivasepi sarīrābhā
  visesato vippasannā parisuddhā pabhassarā ahosīti.
     Gāthāya soṇasiṅgālādīnampi paccakkhabhāvato tulitaṁ paricchinnanti tulaṁ,
  kāmāvacarakammaṁ. Na tulaṁ atulaṁ, tulaṁ vā sadisamassa aññaṁ lokiyakammaṁ natthīti
  atulaṁ, mahaggatakammaṁ. Kāmāvacaraṁ rūpāvacaraṁ vā tulaṁ, arūpāvacaraṁ atulaṁ. Appavipākaṁ
  vā tulaṁ, bahuvipākaṁ atulaṁ. Sambhavanti sambhavassa hetubhūtaṁ, upapattijanakanti

  *  *  *  *  *  *
  Footnote: 1 Sī. saṅkhārānaṁ visaṅkhāravisesasaṅkhātaṁ 2 mano.pū. 2/227
-------------------------------------------------
[page 353]
  Attho. Bhavasaṅkhāranti punabbhavasaṅkhāraṇakaṁ. 1- Avassajīti vissajjesi. Munīti
  buddhamuni. Ajjhattaratoti niyakajjhattarato. Samāhitoti upacārappanāsamādhivasena
  samāhito. Abhinandi kavacamivāti kavacaṁ viya abhindi. Attasambhavanti attani
  sañjātaṁ kilesaṁ. Idaṁ vuttaṁ hoti "savipākaṭṭhena sambhavaṁ bhavābhavābhisaṅkharaṇaṭṭhena
  bhavasaṅkhāranti ca laddhanāmaṁ tulātulasaṅkhātaṁ lokiyakammañca ossaji, saṅgāmasīse
  mahāyodho kavacaṁ viya attasambhavaṁ kilesañca ajjhattarato samāhito hutvā
  abhindī"ti.
     Atha vā tulanti tulento tīrento. Atulañca sambhavanti nibbānañceva
  bhavañca. Bhavasaṅkhāranti bhavagāmikaṁ kammaṁ. Avassaji munīti "pañcakkhandhā aniccā,
  pañcannaṁ khandhānaṁ nirodho nibbānaṁ niccan"tiādinā 2- nayena tulento
  buddhamuni bhave ādīnavaṁ nibbāne ca ānisaṁsaṁ disvā taṁ khandhānaṁ mūlabhūtaṁ
  bhavasaṅkhārakammaṁ "kammakkhayāya saṁvattatī"ti 3- evaṁ vuttena kammakkhayakarena
  ariyamaggena avassaji. Kathaṁ? ajjhattarato samāhito, abhindi kavacamivattasambhavaṁ.
  So hi vipassanāvasena ajjhattarato, samāhitoti evaṁ pubbabhāgato paṭṭhāya
  samathavipassanābalena kavacaṁ viya attabhāvaṁ pariyonandhitvā ṭhitaṁ, attani sambhavattā
  "attasambhavan"ti laddhanāmaṁ sabbaṁ kilesajālaṁ abhindi, kilesābhāveneva kammaṁ
  appaṭisandhikattā avassaṭṭhaṁ nāma hotīti evaṁ kilesappahānena kammaṁ pajahi.
  Iti bodhimūleyeva avassaṭṭhabhavasaṅkhāro bhagavā vekhamissakena 4- viya jarasakaṭaṁ
  samāpattivekhamissakena attabhāvaṁ yāpentopi "ito temāsato uddhaṁ samāpattivekhamassa
  na dassāmī"ti cittuppādanena āyusaṅkhāraṁ ossajīti.
                        Paṭhamasuttavaṇṇanā niṭṭhitā.
                           -------------

  *  *  *  *  *  *
  Footnote: 1 Sī. punabbhavasaṅkharaṇakaṁ 2 khu.paṭi. 31/38/446
  3 MaṂa. 13/81/57. aṅ. catukka. 21/232/258 4 Sī.,ka. vekkhamissakena
-------------------------------------------------
[page 354]
                         2. Sattajaṭilasuttavaṇṇanā
     [52] Dutiye bahidvārakoṭṭhaketi pāsādadvārakoṭṭhakassa bahi, na
  vihāradvārakoṭṭhakassa. So kira pāsādo lohapāsādo viya samantā
  catudvārakoṭṭhakaparivuto pākāraparikkhitto. Tesu pācīnadvārakoṭṭhakassa bahi
  pāsādacchāyāyaṁ pācīnalokadhātuṁ olokento paññattavarabuddhāsane nisinno hoti.
  Jaṭilāti jaṭāvanto tāpasavesadhārino. Nigaṇṭhāti setapaṭanigaṇṭharūpadhārino.
  Ekasāṭakāti ekasāṭakanigaṇṭhā viya ekaṁ pilotikakhaṇḍaṁ hatthe bandhitvā tenāpi 1-
  sarīrassa purimabhāgaṁ paṭicchādetvā vicaraṇakā. Parūḷhakacchanakhalomāti parūḷhakacchalomā
  parūḷhanakhā parūḷhāvasesalomā ca, kacchādīsu dīghalomā dīghanakhā cāti attho.
  Khārivividhamādāyāti vividhaṁ khārādinānappakāraṁ pabbajitaparikkhārabhaṇḍikaṁ gahetvā.
  Avidūre atikkamantīti vihārassa avidūramaggena nagaraṁ pavisanti.
     Rājāhaṁ bhante pasenadi kosaloti ahaṁ bhante rājā pasenadikosalo,
  mayhaṁ nāmaṁ tumhe jānāthāti. Kasmā pana rājā loke aggapuggalassa santike
  nisinno evarūpānaṁ nagganissirīkānaṁ añjaliṁ paggaṇhātīti? saṅgaṇhaṇatthāya.
  Evañhissa ahosi "sacāhaṁ ettakampi etesaṁ na karissāmi, mayaṁ puttadāraṁ
  pahāya etassatthāya dubbhojanadukkhaseyyādīni anubhoma, ayaṁ amhākaṁ
  nipaccakāramattampi na karoti. Tasmiṁ hi kate amhe `ocarakā'ti jano aggahetvā
  `pabbajitā'icceva sañjānissati, kiṁ imassa bhūtatthakathanenāti attanā diṭṭhaṁ
  sutaṁ paṭicchādetvā na katheyayuṁ, evaṁ kate pana anigūhitvā kathessantī"ti.
  Apica satthu ajjhāsayajānanatthampi evamakāsīti. Rājā kira bhagavantaṁ upasaṅkamantopi
  katipayakālaṁ sammāsambodhiṁ na saddahi. Tenassa evaṁ ahosi "yadi bhagavā sabbaṁ
  jānāti, mayā imesaṁ nipaccakāraṁ katvā `ime arahanto'ti vutte nānujāneyya,

  *  *  *  *  *  *
  Footnote: 1 Ma.,Sī. bandhitvā ekenantena hi, bandhitvā tena adhonābhipariyantaṁ bandhitvā
  ekenantena hi
-------------------------------------------------
[page 355]
  Atha maṁ anuvattanto anujāneyya, kuto tassa sabbaññutā"ti. Evaṁ so satthu
  ajjhāsayajānanatthaṁ tathā akāsi. Bhagavā pana "ujukameva `na ime samaṇā
  ocarakā'ti vutte yadipi rājā saddahati, mahājano pana tamatthaṁ ajānanto
  na saddaheyya, samaṇo gotamo `rājā attano kathaṁ suṇātī'ti yaṅkiñci
  mukhārūḷhaṁ kathetī'ti vadeyya, taṁ tassa dīgharattaṁ ahitāya dukkhāya saṁvatteyya,
  añño ca guḷhakammaṁ vivaṭaṁ kataṁ bhaveyya, sayameva rājā tesaṁ ocarakabhāvaṁ
  kathessatī"ti ñatvā "dujjānaṁ kho etan"tiādimāha.
     Tattha kāmabhogināti iminā pana rāgābhibhavaṁ, ubhayenāpi vikkhittacittaṁ
  dasseti. Puttasambādhasayananti puttehi sambādhasayanaṁ. Ettha ca puttasīsena
  dārapariggahaṁ, puttadāresu ubbillācittena 1- tesaṁ rāgādihetusokābhibhavena 2-
  cittassa saṅkiliṭṭhataṁ dasseti. Kāsikacandananti saṇhacandanaṁ, kāsikavatthañca
  candanañcāti vā attho. Mālāgandhavilepananti vaṇṇagandhatthāya mālā,
  sugandhabhāvatthāya gandhaṁ, chavirāgakaraṇatthāya vilepanaṁ dhārentena. Jātarūparajatanti
  suvaṇṇañceva avasiṭṭhadhanañca. Sādiyantenāti paṭiggaṇhantena. Sabbenapi
  kāmesu abhigiddhabhāvameva pakāseti.
     Saṁvāsenāti sahavāsena. Sīlaṁ veditabbanti "ayaṁ pesalo vā dussīlo
  vā"ti saṁvasantena ekasmiṁ ṭhāne saha vasantena jānitabbo. Tañca kho dīghena
  addhunā na ittarenāti 3- tañca sīlaṁ dīghena kālena veditabbaṁ, na ittarena.
  Katipayadivase hi saññatākāro saṁvutindriyākāro ca hutvā sakkā dassetuṁ.
  Manasikarotā no amanasikarotāti tampi "sīlamassa pariggaṇhissāmī"ti manasikarontena
  paccavekkhantena sakkā jānituṁ, na itarena. Paññavatāti tampi sappaññeneva

  *  *  *  *  *  *
  Footnote: 1 Sī. ubbillāvitena tena, chaṂa. uppilāvitena 2 chaṂa. gharāvāsādi...
  3 chaṂa. na ittaranti
-------------------------------------------------
[page 356]
  Paṇḍitena. Bālo hi manasikarontopi jānituṁ na sakkoti. Saṁvohārenāti
  kathanena.
               Yo hi koci manussesu vohāraṁ upajīvati
               evaṁ vāseṭṭha jānāhi vāṇijo so na brāhmaṇoti 1-
  ettha hi vāṇijjaṁ vohāro nāma, "cattāro ariyavohārā"ti 2- ettha cetanā.
  "saṅkhā Samaññā paññatti vohāro"ti 3- ettha paññatti. "vohāramattena
  So vohareyyā"ti 4- ettha kathā vohāro. Idhāpi so eva adhippeto.
  Ekaccassa hi sammukhākathā parammukhākathāya na sameti, parammukhākathā sammukhākathāya,
  tathā purimakathā pacchimakathāya, pacchimakathā ca purimakathāya. So kathentoyeva
  sakkā jānituṁ "asuci eso puggalo"ti. Sucisīlassa pana purimaṁ pacchimena pacchimañca
  purimena, sammukhā kathitañca parammukhā kathitena, parammukhā kathitañca sammukhā
  kathitena sameti, tasmā kathentena sakkā sucibhāvo jānitunti pākāsento
  āha "saṁvohārena soceyyaṁ veditabban"ti.
     Thāmoti ñāṇathāmo. Yassa hi ñāṇathāmo natthi, so uppannesu
  upaddavesu gahetabbagahaṇaṁ kattabbakiccaṁ 5- apassanto advārikaṁ gharaṁ paviṭṭho
  viya carati. Tenāha "āpadāsu kho mahārāja thāmo veditabbo"ti.
  Sākacchāyāti saha kathāya. Duppaññassa hi kathā udake geṇḍu viya uppalavati. 6-
  Paññavato kathentassa paṭibhānaṁ anantaṁ hoti. Udakavipphanditeneva 7- hi maccho
  khuddako mahanto vāti paññāyati.

  *  *  *  *  *  *
  Footnote: 1 khu.su. 25/620/456 2 dī.pā. 11/313/206
  3 abhi.saṅ. 34/1313/297 4 saṁ.sa. 15/25/17
  5 Sī. gahetabbaṁ pahātabbañca kiñci, chaṂa. kattabbakaraṇaṁ
  6 Sī. leḍḍu viya nuppalavati, chaṂa. geṇḍu viya uplavati
  7 chaṂa. udakavipphandaneneva
-------------------------------------------------
[page 357]
     Iti bhagavā rañño ujukameva te "ime nāmā"ti avatvā arahantānaṁ
  anarahantānañca jānanūpāyaṁ pakāsesi. Rājā taṁ sutvā bhagavato sabbaññutāya
  desanāvilāsena ca abhippasanno "acchariyaṁ bhante"tiādinā attano pasādaṁ
  pakāsetvā idāni te yāthāvato bhagavato ārocento "ete bhante mama
  purisā corā"tiādimāha. Tattha corāti apabbajitā eva pabbajitarūpena
  raṭṭhapiṇḍaṁ bhuñjantā paṭicchannakammantattā. Ocarakāti heṭṭhā carakā. Corā
  hi pabbatamatthakena carantāpi heṭṭhā carakāva nihīnakammattā. Atha vā ocarakāti carapurisā.
  Ocaritvāti avacaritvā vīmaṁsitvā, tasmiṁ tasmiṁ dese taṁ taṁ pavattiṁ ñatvāti
  attho. Osārissāmīti 1- paṭipajjissāmi, karissāmīti attho. Rajojallanti
  rajañca malañca. Pavāhetvāti suṭṭhu vikkhālanavasena apanetvā. Kappitakemassūti
  alaṅkārasatthe vuttavidhinā kappakehi chinnakesamassū. Kāmaguṇehīti kāmakoṭṭhāsehi,
  kāmabandhanehi vā. Samappitāti suṭṭhu appitā allīnā. Samaṅgibhūtāti saha bhūtā
  paricāressantīti indriyāni samantato cāressanti, kīḷāpessanti vā.
     Etamatthaṁ viditvāti etaṁ tesaṁ rājapurisānaṁ attano udarassa kāraṇā
  pabbajitavesena lokavañcanasaṅkhātaṁ atthaṁ viditvā. Imaṁ udānanti imaṁ
  parādhīnatāparavañcanatāpaṭikkhepavibhāvanaṁ udānaṁ udānesi.
     Tattha na vāyameyya sabbatthāti dūteyyaocarakakammādike sabbasmiṁ
  pāpakamme ime rājapurisā viya pabbajito na vāyameyya, vāyāmaṁ ussāhaṁ
  na kareyya, sabbattha yattha katthaci vāyāmaṁ akatvā appamattakepi puññasmiṁyeva
  vāyameyyāti adhippāyo. Nāññassa puriso siyāti pabbajitarūpena aññassa
  puggalassa sevakapuriso na siyā. Kasmā? evarūpassapi ocarakādipāpakammassa

  *  *  *  *  *  *
  Footnote: 1 Sī.,ka. oyāyissāmīti
-------------------------------------------------
[page 358]
  Kattabbattā. Nāññaṁ nissāya jīveyyāti aññaṁ paraṁ issarādiṁ nissāya
  "tappaṭibaddhaṁ me sukhadukkhan"ti evaṁcitto hutvā na jīvikaṁ pavatteyya,
  attadīpo attasaraṇo anaññasaraṇo eva bhaveyya. Atha vā anatthāvahato
  "ocaraṇan"ti 1- laddhanāmakattā aññaṁ akusalakammaṁ nissāya na jīveyya.
  Dhammena na vaṇiṁ careti dhanādiatthāya dhammaṁ na katheyya. Yo hi dhanādihetu
  paresaṁ dhammaṁ deseti, so dhammena vāṇijjaṁ karoti nāma, evaṁ dhammena taṁ
  na careyya. Atha vā dhanādīnaṁ atthāya kosalarañño puriso viya ocarakādikammaṁ
  karonto parehi anāsaṅkanīyatāya pabbajjāliṅgasamādānādīni anutiṭṭhanto
  dhammena vāṇijjaṁ karoti nāMa. Yopi idha parisuddhaṁ brahmacariyaṁ carantopi
  aññataraṁ devanikāyaṁ paṇidhāya brahmacariyaṁ carati, sopi dhammena vāṇijjaṁ karoti
  nāma, evaṁ dhammena vāṇijjaṁ na care, na kareyyāti attho.
                        Dutiyasuttavaṇṇanā niṭṭhitā.
                            -----------
                        3. Paccavekkhaṇasuttavaṇṇanā
     [53] Tatiye attano aneke pāpake akusale dhamme pahīneti
  lobhadosamohaviparītamanasikārāhirikānottappakodhūpanāhamakkhapalāsaissāmacchariyamāyā-
  sāṭheyyathambhasārambhamānātimānamadapamādataṇhāavijjātividhākusalamūladuccaritasaṅkilesa-
  malavisamasaññāvitakkapapañcacatubbidhavipallāsāasavaoghayogaganthāgatigamanataṇhupādāna-
  pañcavidhacetokhilapañcacetovinibbandhanīvaraṇābhinandanachavivādamūlataṇhākāyasattānusayāṭṭha-
  micchattanavataṇhāmūlakadasākusalakammapathadvāsaṭṭhidiṭṭhigatāṭṭhasatataṇhāvicaritādipbhede

  *  *  *  *  *  *
  Footnote: 1 ka. paranti
-------------------------------------------------
[page 359]
  Attano santāne anādikālappavatte diyaḍḍhasahassakilese taṁsahagate
  cāpi aneke pāpake lāmake akosallasambhūtaṭṭhena akusale dhamme anavasesaṁ
  saha vāsanāya bodhimūleyeva pahīne ariyamaggena samucchinne paccavekkhamāno
  "ayampi me kileso pahīno, ayampi me kileso pahīno"ti anupadapaccavekkhaṇāya 1-
  paccavekkhamāno bhagavā nisinno hoti.
     Aneke ca kusale dhammeti sīlasamādhipaññāvimuttivimuttiñāṇadassanaṁ cattāro
  satipaṭṭhānā, cattāro sammappadhānā, cattāro iddhipādā, cattāro ariyamaggā,
  cattāri phalāni, catasso paṭisambhidā, catuyoniparicchedakañāṇaṁ, cattāro ariyavaṁsā,
  cattāri vesārajjañāṇāni, pañca padhāniyaṅgāni, pañcaṅgiko sammāsamādhi,
  pañcañāṇiko sammāsamādhi, pañcindriyāni, pañca balāni, pañca nissāraṇīyā
  dhātuyo, pañca vimuttāyatanañāṇāni, pañca vimuttiparipācanīyā saññā, cha
  anussatiṭṭhānāni, cha gāravā, cha nissāraṇīyā dhātuyo, cha sattavihārā, cha
  anuttariyāni, cha nibbedhabhāgiyā paññā, cha abhiññā, cha asādhāraṇañāṇāni,
  satta aparihāniyā dhammā, satta ariyadhanāni, satta bojjhaṅgā, sattasappurisadhammā,
  satta nijjaravatthūni, satta saññā, satta dakkhiṇeyyapuggaladesanā, satta
  khīṇāsavabaladesanā, aṭṭha paññāpaṭilābhahetudesanā, aṭṭha sammattāni, aṭṭha
  lokadhammātikkamā aṭṭha ārambhavatthūni, aṭṭha akkhaṇadesanā, aṭṭha mahāpurisavitakkā,
  aṭṭha abhibhāyatanadesanā, aṭṭha vimokakhā, nava yonisomanasikāramūlakā dhammā,
  nava pārisuddhipadhāniyaṅgāni, nava sattāvāsadesanā, nava āghātappaṭivinayā, nava
  saññā, nava nānattāni, nava anupubbavihārā, dasa nāthakaraṇā dhammā, dasa
  kasiṇāyatanāni, dasa kusalakammapathā, dasa sammattāni, dasa ariyavāsā, dasa
  asekkhā dhammā, dasa tathāgatabalāni, ekādasa mettānisaṁsā, dvādasa

  *  *  *  *  *  *
  Footnote: 1 Sī.,ka. anupadasamavekkhaṇāya
-------------------------------------------------
[page 360]
  Dhammacakkākārā, terasa dhutaṅgaguṇā, catuddasa buddhañāṇāni, paṇṇarasa
  vimuttiparipācanīyā dhammā, soḷasavidhā ānāpānassati, soḷasa aparantapanīyā
  dhammā, aṭṭhārasa mahāvipassanā, aṭṭhārasa buddhadhammā, ekūnavīsati
  paccavekkhaṇañāṇāni, catucattālīsa ñāṇavatthūni, paññāsa udayabbayañāṇāni,
  paropaññāsa kusaladhammā, sattasattati ñāṇavatthūni, catuvīsatikoṭisatasahassa-
  samāpattisañcārimahāvajirañāṇānaṁ, anantanayasamantapaṭṭhānapavicayapaccavekkhaṇadesanāñāṇāni,
  tathā anantāsu lokadhātūsu anantānaṁ sattānaṁ āsayādivibhāvanañāṇāni cāti
  evamādike aneke attano kusale anavajjadhamme anantakālaṁ pāramiparibhāvanāya
  maggabhāvanāya ca pāripūriṁ vuḍḍhiṁ gate "imepi anavajjadhammā mayi saṁvijjanti,
  imepi anavajjadhammā mayi saṁvijjantī"ti rucivasena manasikārābhimukhe buddhaguṇe
  vaggavagge puñjapuñje katvā paccavekkhamāno nisinno hoti. Te ca kho
  sapadesato eva, na nippadesato. Sabbe buddhaguṇe bhagavatāpi anupadaṁ
  anavasesato manasikātuṁ na sakkā anantāparimeyyabhāvato.
     Vuttañhetaṁ:-
                 "buddhopi buddhassa bhaṇeyya vaṇṇaṁ
                  kappampi ce aññamabhāsamāno
                  khīyetha kappo ciradīghamantare
                  vaṇṇo na khīyetha tathāgatassā"ti. 1-
  Aparampi vuttaṁ:-
                "asaṅkhyeyyāni nāmāni saguṇena mahesino
                 guṇena nāmuddhareyyaṁ api nāma sahassato"ti.

  *  *  *  *  *  *
  Footnote: 1 su.vi. 3/141/63
-------------------------------------------------
[page 361]
     Tadā hi bhagavā pacchābhattaṁ piṇḍapātappaṭikkanto vihāraṁ pavisitvā
  gandhakuṭippamukhe ṭhatvā bhikkhūsu vattaṁ dassetvā gatesu mahāgandhakuṭiṁ pavisitvā
  paññattavarabuddhāsane nisinno atītajātivisayaṁ ñāṇaṁ pesesi. Athassa tāni
  nirantaraṁ poṅkhānupoṅkhaṁ anantāparimāṇappabhedā upaṭṭhahiṁsu. So "evaṁ mahantassa
  nāma dukkhakkhandhassa mūlabhūtā ime kilesā"ti kilesavisayaṁ ñāṇācāraṁ pesetvā
  te pahānamukhena anupadaṁ paccavekkhitvā "ime vata kilesā anavasesato mayhaṁ
  suṭṭhu pahīnā"ti puna tesaṁ pahānakaraṁ sākāraṁ saparivāraṁ sauddesaṁ 1- ariyamaggaṁ
  paccavekkhanto anantāparimāṇabhede attano sīlādianavajjadhamme manasākāsi.
  Tena vuttaṁ:-
            "tena kho pana samayena bhagavā attano aneke pāpake
         akusale dhamme pahīne paccavekkhamāno nisinno hoti, aneke ca
         kusale dhamme bhāvanāpāripūriṁ gate"ti.
  Evaṁ paccavekkhitvā uppannapītisomanassuddesabhūtaṁ imaṁ udānaṁ udānesi.
     Tattha ahu pubbeti arahattamaggañāṇuppattito pubbe sabbopi cāyaṁ
  rāgādiko kilesagaṇo mayhaṁ santāne ahu āsi, na imasmiṁ kilesagaṇe kocipi
  kileso nāhosi. Tadā nāhūti tadā tasmiṁ kāle ariyamaggakkhaṇe so kilesagaṇo
  na ahu na āsi, tattha aṇumattopi kileso aggamaggakkhaṇe appahīno nāma
  natthi, "tato nāhū"tipi paṭhanti, tato arahattamaggakkhaṇato paraṁ nāsīti attho.
  Nāhu pubbeti yo cāyaṁ mama aparimāṇo anavajjadhammo etarahi bhāvanāpāripūriṁ
  gato upalabbhati, sopi ariyamaggakkhaṇato pubbe na ahu na āsi. Tadā ahūti
  yadā pana me aggamaggañāṇaṁ uppannaṁ, tadā sabbopi me anavajjadhammo
  āsi. Aggamaggādhigamena hi saddhiṁ sabbepi sabbaññuguṇā buddhānaṁ hatthagatā
  eva honti.

  *  *  *  *  *  *
  Footnote: 1 Ma. saudayaṁ
-------------------------------------------------
[page 362]
     Na cāhu na ca bhavissati. Na cetarahi vijjatīti yo pana so anavajjadhammo
  ariyamaggo mayhaṁ bodhimaṇḍe uppanno, yena sabbo kilesagaṇo anavasesaṁ
  pahīno, so yathā mayhaṁ maggakkhaṇato pubbe na cāhu na ca ahosi, evaṁ
  attanā pahātabbakilesābhāvato te kilesā viya ayampi na ca bhavissati
  anāgate na uppajjissati, etarahi paccuppannakālepi na vijjati na upalabbhati
  attanā kattabbakiccābhāvato. Na hi ariyamaggo anekavāraṁ pavattati. Tenevāha
  "na pāraṁ diguṇaṁ yantī"ti.
     Iti bhagavā ariyamaggena attano santāne anavasesaṁ pahīne akusale
  dhamme bhāvanāpāripūriṁ gate aparimāṇe anavajjadhamme ca paccavekkhamāno
  attupanāyikapītivegavissaṭṭhaṁ udānaṁ udānesi. Purimāya gāthāya 1-
  purimavesārajjadvayameva kathitaṁ, pacchimadvayaṁ sammāsambodhiyā pakāsitattā pakāsitameva
  hotīti.
                        Tatiyasuttavaṇṇanā niṭṭhitā.
                           -------------
                      4. Paṭhamanānātitthiyasuttavaṇṇanā
     [54] Catutthe nānātitthiyā samaṇabrāhmaṇā paribbājakāti 2- ettha taranti etena
  saṁsāroghanti titthaṁ, nibbānamaggo. Idha pana viparītavipallāsavasena diṭṭhigatikehi
  tathā gahitadiṭṭhidassanaṁ "titthan"ti adhippetaṁ. Tasmiṁ sassatādinānākāre
  titthe niyuttāti nānātitthiyā, nagganigaṇṭhādisamaṇā ceva kaṭhakalāpādibrāhmaṇā
  ca pokkharasātādiparibbājakā ca samaṇabrāhmaṇaparibbājakā. Nānātitthiyā ca
  te samaṇabrāhmaṇaparibbājakā cāti nānātitthiyasamaṇabrāhmaṇaparibbājakā.

  *  *  *  *  *  *
  Footnote: 1 chaṂa. kathāya 2 chaṂa. nānātitthiyasamaṇabrāhmaṇaparibbājakāti
-------------------------------------------------
[page 363]
     "sassato Attā ca loko cā"tiādinā 1- passanti etāya, sayaṁ vā
  passati, tathā dassanamattameva vāti diṭṭhi, micchābhinivesassetaṁ adhivacanaṁ.
  Sassatādivasena nānā anekavidhā diṭṭhiyo etesanti nānādiṭṭhikā.
  Sassatādivaseneva khamanaṁ khanti, rocanaṁ ruci, atthato "sassato attā ca loko
  cā"tiādinā pavatto cittavipallāso saññāvipallāso ca. Tathā nānā khantiyo
  etesanti nānākhantikā. Nānā ruciyo etesanti nānārucikā. Diṭṭhigatikā hi
  pubbabhāge tathā tathā cittaṁ rocetvā khamāpetvā ca pacchā "idameva saccaṁ
  moghamaññan"ti abhinivisanti. Atha vā "aniccaṁ niccan"tiādinā tathā tathā
  dassanavasena diṭṭhi, khamanavasena khanti, ruccanavasena rucīti evaṁ tīhipi padehi
  diṭṭhi eva vuttāti veditabbā. Nānādiṭṭhinissayanissitāti sassatādiparikappavasena
  nānāvidhaṁ diṭṭhiyā nissayaṁ vatthuṁ kāraṇaṁ, diṭṭhisaṅkhātameva vā nissayaṁ nissitā
  allīnā upagatā, taṁ anissajjitvā ṭhitāti attho. Diṭṭhiyopi hi diṭṭhigatikānaṁ
  abhinivesākārānaṁ 2- nissayā honti.
     Santīti atthi saṁvijjanti upalabbhanti. Eketi ekacce. Samaṇabrāhmaṇāti
  pabbajjūpagamena samaṇā, jātiyā brāhmaṇā, lokena vā samaṇāti ca brāhmaṇāti
  ca evaṁ gahitā. Evaṁvādinoti evaṁ idāni vattabbākārena vadantīti evaṁvādino.
  Evaṁ idāni vattabbākārena pavattā diṭṭhi etesanti evaṁdiṭṭhino. Tattha
  dutiyena diṭṭhigatikānaṁ micchābhiniveso dassito, paṭhamena tesaṁ yathābhinivesaṁ paresaṁ
  tattha patiṭṭhāpanavasena vohāro.
     Sassato loko, idameva saccaṁ moghamaññanti ettha lokoti attā.
  So hi diṭṭhigatikehi lokiyanti ettha puññaṁ pāpaṁ tabbipākā, sayaṁ vā kārakādibhāvena

  *  *  *  *  *  *
  Footnote: 1 dī.Sī. 9/31,32/14,15 2 Ma. abhinivesavohārānaṁ
-------------------------------------------------
[page 364]
  Abhiyuttehi lokiyatīti lokoti adhippeto. Svāyaṁ sassato amaro nicco dhuvoti
  yadidaṁ amhākaṁ dassanaṁ idameva saccaṁ aviparītaṁ, aññampana asassatotiādi
  paresaṁ dassanaṁ moghaṁ micchāti attho. Etena cattāropi sassatavādā dassitā
  honti. Asassatoti na sassato, anicco adhuvo cavanadhammoti attho. "asassato"ti
  Sassatabhāvappaṭikkhepeneva ucchedo dīpitoti sattapi ucchedavādā dassitā honti.
     Antavāti sapariyanto parivaṭumo paricchinnappamāṇo, na sabbagatoti
  attho. Etena sarīraparimāṇo 1- aṅguṭṭhaparimāṇo avayavaparimāṇo paramāṇuparimāṇo
  attāti evamādivādā dassitā honti. Anantavāti apariyanto, sabbagatoti
  attho. Etena kapilakaṇādivādā dassitā 2- honti.
     Taṁ jīvaṁ taṁ sarīranti yaṁ sarīraṁ, tadeva jīvasaṅkhātaṁ vatthu, yañca jīvasaṅkhātaṁ
  vatthu, tadeva sarīranti jīvañca, sarīrañca advayaṁ samanupassati. Etena ājīvakānaṁ
  viya "rūpī attā"ti ayaṁ vādo dassito hoti. Aññaṁ jīvaṁ aññaṁ sarīranti
  iminā pana "arūpī attā"ti ayaṁ vādo dassito.
     Hoti tathāgato parammaraṇāti ettha tathāgatoti sattā. 3- Taṁ hi diṭṭhigatiko
  kārakavedakādisaṅkhātaṁ, niccadhuvādisaṅkhātaṁ vā tathābhāvaṁ 4- gatoti tathāgatoti voharati,
  so maraṇato idha kāyassa bhedato paraṁ uddhaṁ hoti, atthi saṁvijjatīti attho.
  Etena sassataggāhamukhena soḷasa saññīvādā aṭṭha asaññīvādā aṭṭha ca
  nevasaññīnāsaññīvādā dassitā honti. Na hotīti natthi na upalabbhati. Etena
  ucchedavādo dassito. Hoti ca na ca hotīti atthi ca natthi cāti. Etena
  ekaccasassatavādā satta saññīvādā ca dassitā, neva hoti na na hotīti
  iminā pana amarāvikkhepavādo dassitoti veditabbaṁ.

  *  *  *  *  *  *
  Footnote: 1 Ma. pādaparimāṇo 2 chaṂa. dīpitā
  3 Sī.,ka. attā 4 Sī.,ka. tathāgatabhāvaṁ
-------------------------------------------------
[page 365]
     Ime kira diṭṭhigatikā nānādesato āgantvā sāvatthiyaṁ paṭivasantā
  ekadā samayappavādake sannipatitvā attano attano vādaṁ paggayha aññavāde
  khuṁsentā vivādāpannā ahesuṁ. Tena vuttaṁ "te bhaṇḍanajātā"tiādi.
     Tattha bhaṇḍanaṁ nāma kalahassa pubbabhāgo. Bhaṇḍanajātāti jātabhaṇḍanā.
  Kalaho kalaho eva, kalassa vā hananato kalaho daṭṭhabbo. Aññamaññassa
  viruddhaṁ vādaṁ āpannāti vivādāpannā. Mammaghaṭṭanato mukhameva sattīti mukhasatti,
  pharusavācā. Phalūpacārena viya hi kāraṇaṁ kāraṇūpacārena phalampi vohariyati yathā taṁ
  "sukho buddhuppādo, pāpakammaṁ paccanubhotī"ti 1- ca. Tāhi mukhasattīhi vitudantā
  vijjhantā viharanti. Ediso dhammoti dhammo aviparītasabhāvo ediso evarūpo,
  yathā mayā vuttaṁ "sassato loko"ti. Nediso dhammoti na ediso dhammo,
  yathā tayā vuttaṁ "asassato loko"ti, evaṁsesapadehipi yojetabbaṁ. So ca
  titthiyānaṁ vivādo sakalanagare pākaṭo jāto. Atha bhikkhū sāvatthiṁ piṇḍāya
  paviṭṭhā taṁ sutvā "atthi no idaṁ kathāpābhataṁ, yannūna mayaṁ imaṁ pavattiṁ bhagavato
  āroceyyāma, appevanāma taṁ nissāya satthu saṇhasukhumaṁ dhammadesanaṁ labheyyāmā"ti.
  Te pacchābhattaṁ dhammadesanākāle bhagavato etamatthaṁ ārocesuṁ. Tena vuttaṁ "atha
  kho sambahulā bhikkhū"tiādi.
     Taṁ sutvā bhagavā aññatitthiyānaṁ dhammassa ayathābhūtapajānanaṁ pakāsento
  "aññatitthiyā bhikkhave"tiādimāha. Tattha andhāti paññācakkhuvirahena andhā.
  Tenāha "acakkhukā"ti. Paññā hi idha "cakkhū"ti adhippetā. Tathāhi vuttaṁ
  "atthaṁ na jānantī"tiādi. Tattha atthaṁ na jānantī"ti idhalokatthaṁ paralokatthaṁ
  na jānanti, idhalokaparalokesu vuḍḍhiṁ abbhudayaṁ nāvabujjhanti, paramatthe pana

  *  *  *  *  *  *
  Footnote: 1 Sī..ka. paccanubhūtanti
-------------------------------------------------
[page 366]
  Nibbāne kathāvakā. Ye hi nāma pavattimattepi sammuḷhā, te kathaṁ nivattiṁ
  jānissantīti. Anatthaṁ na jānantīti yadaggena te atthaṁ na jānanti, tadaggena
  anatthampi na jānanti. Yasmā dhammaṁ na jānanti, tasmā adhammampi na jānanti.
  Te hi vipariyesaggāhitāya dhammaṁ kusalampi akusalaṁ karonti, adhammampi akusalaṁ
  kusalaṁ karonti. Nakevalañca dhammādhammesu eva, atha kho tassa vipākesupi
  sammuḷhā. Tathāhi te kammampi vipākaṁ katvā voharanti, vipākampi kammaṁ katvā.
  Tathā dhammaṁ sabhāvadhammampi na jānanti, adhammaṁ asabhāvadhammampi na jānanti.
  Evaṁbhūtā ca sabhāvadhammaṁ asabhāvadhammañca, asabhāvadhammaṁ sabhāvadhammañca katvā
  pavedenti.
     Iti bhagavā titthiyānaṁ mohadiṭṭhipaṭilābhabhāvena paññācakkhuvekallato
  andhabhāvaṁ dassetvā idāni tamatthaṁ jaccandhūpamāya pakāsetuṁ "bhūtapubbaṁ
  bhikkhave"tiādimāha. Tattha bhūtapubbanti pubbe bhūtaṁ, atītakāle nibbattaṁ. Aññataro
  rājā ahosīti purātano nāmagottehi loke apākaṭo eko rājā ahosi.
  So rājā aññataraṁ purisaṁ āmantesīti tassa kira rañño sobhaggappattaṁ
  sabbaṅgasampannaṁ attano opavayhaṁ hatthiṁ upaṭṭhānaṁ āgataṁ disvā etadahosi
  "bhaddakaṁ vata ko hatthiyānaṁ dassanīyan"ti. Tena ca samayena eko jaccandho
  rājaṅgaṇena gacchati. Taṁ disvā rājā cintesi "mahājāniyā kho ime andhā,
  ye evarūpaṁ dassanīyaṁ na labhanti daṭṭhuṁ. Yannūnāhaṁ imissā sāvatthiyā yattakā
  jaccandhā, sabbe te sannipātāpetvā ekadesaṁ ekadesaṁ hatthena phusāpetvā
  tesaṁ vacanaṁ suṇeyyan"ti. Keḷisīlo rājā ekena purisena sāvatthiyā sabbe
  jaccandhe sannipātāpetvā tassa purisassa saññaṁ adāsi. "yathā Ekeko
  jaccandho sīsādikaṁ ekekaṁyeva hatthissa aṅgaṁ phusitvā `hatthī mayā diṭṭho'ti
  saññaṁ uppādesi, tathā karohī"ti. So puriso tathā akāsi. Atha rājā te
-------------------------------------------------
[page 367]
  Jaccandhe paccekaṁ pucchi "kīdiso bhaṇe hatthī"ti. Te attanā diṭṭhadiṭṭhāvayavameva
  hatthiṁ katvā vadantā "ediso hatthī, nediso hatthī"ti aññamaññaṁ kalahaṁ
  karontā hatthādīhi upakkamitvā rājaṅgaṇe mahantaṁ kolāhalamakaṁsu. Rājā
  saparijano tesaṁ taṁ vippakāraṁ disvā phāsukehi bhijjamānehi hadayena uggatena
  mahāhasitaṁ hasi. Tena vuttaṁ "atha kho bhikkhave so rājā .pe. Attamano
  ahosī"ti.
     Tattha ambhoti ālapanaṁ. Yāvatakāti yattakā. Jaccandhāti jātiyā andhā,
  jātito paṭṭhāya acakkhukā. Ekajjhanti ekato. Bhaṇeti abahumānālāPo. Hatthiṁ
  dassehīti yathāvuttahatthiṁ sayāpetvā dassehi. So ca susikkhitattā aparipphandanto
  nipajji. Diṭṭho no hatthīti hatthena parāmasanaṁ dassanaṁ katvā āhaṁsu. Tena
  purisena sīsaṁ parāmasāpetvā "ediso hatthī"ti saññāpitattā tādisaṁyeva naṁ
  hatthiṁ sañjānantā jaccandhā "ediso deva hatthī seyyathāpi kumbho"ti vadiṁsu.
  Kumbhoti ca ghaṭoti attho. Khīloti nāgadantakhīlo. Soṇḍoti hattho. Naṅgalīsā
  naṅgalassa sirassa īsā. Kāyoti sarīraṁ. Koṭṭhoti kusūlo. Pādoti jaṅgho.
  Thūṇoti thambho. Naṅguṭṭhanti vālassa urimappadeso. Vāladhīti vālassa aggappadeso
  muṭṭhīhi saṁsumbhiṁsūti 1- muṭṭhiyo bandhitvā pahariṁsu, muṭṭhighātaṁ akaṁsu. Attamano
  ahosīti keḷisīlattā so rājā tena jaccandhānaṁ kalahena attamano pahāsena
  gahitamano ahosi.
     Evameva khoti upamāsaṁsandanaṁ. Tassattho:- bhikkhave yathā te jaccandhā
  acakkhukā ekaṅgadassino anavasesato hatthiṁ apassitvā attanā diṭṭhāvayavamattaṁ
  hatthisaññāya itarehi diṭṭhaṁ ananujānantā aññamaññaṁ vivādaṁ āpannā kalahaṁ
  akaṁsu, evameva ime aññatitthiyā sakkāyassa ekadesaṁ rūpavedanādiṁ attano

  *  *  *  *  *  *
  Footnote: 1 Sī.,ka. saṅkhubhiṁsūti
-------------------------------------------------
[page 368]
  Diṭṭhidassanena yathādiṭṭhaṁ "attā"ti maññamānā tassa sassatādibhāvaṁ āropetvā
  "idameva saccaṁ moghamaññan"ti abhinivisitvā aññamaññaṁ vivadanti, yathābhūtampana
  atthānatthaṁ dhammādhammañca na jānanti. Tasmā andhā acakkhukā jaccandhapaṭibhāgāti
     etamatthaṁ viditvāti etaṁ titthiyānaṁ dhammasabhāvaṁ yathābhūtaṁ ajānantānaṁ
  apassantānaṁ jaccandhānaṁ viya hatthimhi yathādassanaṁ 1- micchābhinivesaṁ, tattha ca
  vivādāpattiṁ sabbākārato viditvā tadatthadīpakaṁ imaṁ udānaṁ udānesi.
     Tattha imesu kira sajjanti, eke samaṇabrāhmaṇāti idhekacce pabbajjūpagamanena
  samaṇā, jātimattena brāhmaṇā "sassato loko"tiādinayappavattesu imesu eva
  asāresu diṭṭhigatesu diṭṭhābhinandanavasena, imesu vā rūpādīsu upādānakkhandhesu
  evaṁ aniccesu dukkhesu vipariṇāmadhammesu taṇhābhinandanadiṭṭhābhinandanānaṁ
  vasena "etaṁ mamā"tiādinā sajjanti kira. Aho nesaṁ sammohoti
  dasseti. Kirasaddo cettha arucisūcanattho. Tena tattha saṅgakāraṇābhāvameva dīpeti.
  Na kevalaṁ sajjanti eva, atha kho viggayha naṁ vivadanti "na tvaṁ imaṁ dhammavinayaṁ
  ājānāsi. Ahaṁ imaṁ dhammavinayaṁ ājānāmī"tiādinā viggāhikakathānuyogavasena
  viggayha vivadanti vivādaṁ āpajjanti. Nanti cettha nipātamattaṁ. Atha vā viggayha
  nanti naṁ diṭṭhinissayaṁ sakkāyadiṭṭhiṁyeva vā visadisadassanattā 2- sassatādivasena
  aññamaññaṁ viruddhaṁ gahetvā vivadanti visesato vadanti, attano eva vādaṁ
  visiṭṭhaṁ aviparītaṁ katvā abhinivissa voharanti. Yathā kiṁ? janā ekaṅgadassino.
  Yatheva jaccandhā janā hatthissa ekekaṅgadassino yaṁ yaṁ attanā phusitvā ñātaṁ,
  tantadeva hatthī"ti gahetvā aññamaññaṁ viggayha vivadiṁsu, evaṁsampadamidanti
  attho. Ivasaddo 3- cettha luttaniddiṭṭhoti veditabbo.
                        Catutthasuttavaṇṇanā niṭṭhitā.
                          --------------

  *  *  *  *  *  *
  Footnote: 1 Sī.,Ma. ayathādassanaṁ 2 chaṂa. viparītadassanattā 3 Sī.,ka, idhasaddo
-------------------------------------------------
[page 369]
                      5. Dutiyanānātitthiyasuttavaṇṇanā
     [55] Pañcame sassato attā ca loko cāti rūpādīsu aññataraṁ
  attāti ca lokoti ca gahetvā taṁ sassataṁ niccanti aññepi ca tathā gāhentā
  voharanti yathāha:-
            "rūpaṁ attā ceva loko ca sassato cāti attānañca
         lokañca paññapenti, vedanaṁ, saññaṁ, saṅkhāre, viññāṇaṁ attā ca
         loko ca sassato cāti attānañca lokañca paññapentī"ti.
     Atha vā attāti ahaṅkāravatthu, lokoti mamaṅkāravatthu yaṁ "attaniyan"ti
  vuccati. Attāti vā sayaṁ, lokoti paro. Attāti vā pañcasu upādānakkhandhesu
  eko khandho, itaro loko. Attāti vā saviññāṇako khandhasantāno,
  aviññāṇako loko. Evaṁ tantaṁ attāti ca lokoti ca yathādassanaṁ dvidhā
  gahetvā tadubhayaṁ "nicco dhuvo sassato"ti abhinivissa voharanti. Etena cattāro
  sassatavādā dassitā. Asassatoti sattapi ucchedavādā dassitā. Sassato ca
  asassato cāti ekacco attā ca loko ca sassato, ekacco asassatoti
  evaṁ sassato ca assato cāti attho. Atha vā sveva attā ca loko ca
  attagatidiṭṭhikānaṁ viya sassato ca asassato ca, siyā sassatoti evamettha
  attho veditabbo. Sabbathāpi iminā ekaccasassatavādo dassito. Neva sassato
  nāsassatoti iminā amarāvikkhepavādo dassito. Te hi sassatavāde asassatavāde
  ca dosaṁ disvā "neva sassato nāsassato attā ca loko cā"ti vikkhepaṁ
  karontā vivadanti.
     Sayaṅkatoti attanā kato. Yathā hi tesaṁ tesaṁ sattānaṁ attā ca
  attano dhammānudhammaṁ katvā sukhadukkhāni paṭisaṁvedeti, evaṁ attāva attānaṁ
-------------------------------------------------
[page 370]
  Tassa ca upabhogabhūtaṁ kiñcanapalibodhasaṅkhātaṁ lokañca karoti, abhinimminātīti
  attaladdhi viya ayampi tesaṁ laddhi. Paraṅkatoti parena kato, attato parena
  issarena vā purisena vā pajāpatinā vā kālena vā pakatiyā vā attā ca
  loko ca kato, nimmitoti attho. Sayaṅkato ca paraṅkato cāti yasmā attānañca
  lokañca nimminantā issarādayo na kevalaṁ sayameva nimminanti, atha kho tesaṁ
  tesaṁ sattānaṁ dhammādhammānaṁ sahakārīkāraṇaṁ labhitvāva, tasmā sayaṅkato ca
  paraṅkato ca attā ca loko cāti ekaccānaṁ laddhi. Asayaṅkāro aparaṅkāroti
  natthi etassa sayaṅkāroti asayaṅkāro, natthi etassa parakāroti aparakāro.
  Anunāsikāgamaṁ katvā vattaṁ "aparaṅkāro"ti. Ayaṁ ubhayattha dosaṁ disvā ubhayaṁ
  paṭikkhipati. Atha kathaṁ uppannoti āha adhiccasamuppannoti. Yadicchāya samuppanno
  kenaci kāraṇena vinā uppannoti adhiccasamuppannavādo dassito tena
  ahetukavādopi saṅgahito hoti.
     Idāni ye diṭṭhigatikā attānaṁ viya sukhadukkhampi tassa guṇabhūtaṁ kiñcanabhūtaṁ
  vā sassatādivasena abhinivissa voharanti, tesaṁ taṁ vādaṁ dassetuṁ "santeke
  samaṇabrāhmaṇā"tiādi vuttaṁ. Taṁ vuttanayameva.
     Etamatthaṁ viditvāti ettha pana idha jaccandhūpamāya anāgatattā taṁ hitvā
  heṭṭhā vuttanayeneva attho yojetabbo, tathā gāthāya.
     Tattha antarāva visīdanti, appatvāva tamogadhanti ayaṁ viseso. Tassattho:-
  evaṁ diṭṭhigatesu diṭṭhinissayesu āsajjamānā diṭṭhigatikā kāmoghādīnaṁ catunnaṁ
  oghānaṁ, saṁsāramahoghasseva vā antarāva vemajjhe eva yaṁ tesaṁ pārabhāvena
  patiṭṭhaṭṭhena vā ogadhasaṅkhātaṁ nibbānaṁ tadadhigamūpāyo vā ariyamaggo taṁ
  appatvāva anadhigantvāva visīdanti saṁsīdanti. Ogādhanti patiṭṭhahanti etena,
-------------------------------------------------
[page 371]
  Ettha vāti ogādho, ariyamaggo nibbānañca. Ogādhamevettha rassattaṁ katvā
  ogadhanti vuttaṁ. Taṁ ogadhaṁ tamogadhanti padavibhāgo.
                        Pañcamasuttavaṇṇanā niṭṭhitā.
                           ------------
                      6. Tatiyanānātitthiyasuttavaṇṇanā
     [56] Chaṭṭhe sabbaṁ heṭṭhā vuttanayameva. Imaṁ udānanti ettha pana
  diṭṭhitaṇhāmānesu dosaṁ disvā te dūrato vajjetvāva saṅkhāre yathābhūtaṁ passato
  ca tattha anādīnavadassitāya micchābhiniviṭṭhassa yathābhūtaṁ apassato ca yathākkamaṁ
  saṁsārato ativattanānativattanadīpakaṁ imaṁ udānaṁ udānesīti attho yojetabbo.
     Tattha ahaṅkārapasutāyaṁ pajāti "sayaṅkato attā ca loko cā"ti evaṁ
  vuttasayaṅkārasaṅkhātaṁ ahaṅkāraṁ tathā pavattaṁ diṭṭhiṁ pasutā anuyuttā ayaṁ pajā
  micchābhiniviṭṭho sattakāyo. Paraṅkārūpasañhitāti paro añño issarādiko sabbaṁ
  karotīti evaṁ pavattaṁ paraṅkāradiṭṭhiṁ sannissitā tāya upasañhitāti
  paraṅkārūpasañhitā. Etadeke nābbhaññaṁsūti etaṁ diṭṭhidvayaṁ eke samaṇabrāhmaṇā
  tattha dosadassino hutvā nānujāniṁsu. Kathaṁ? sati hi sayaṅkāre kāmakārato sattānaṁ
  iṭṭheneva bhavitabbaṁ, na aniṭṭhena. Na hi koci attano dukkhaṁ icchati, bhavati ca
  aniṭṭhaṁ, tasmā na sayaṅkāro. Paraṅkāropi yadi issarahetuko, svāyaṁ issaro
  attatthaṁ vā kareyya paratthaṁ vā. Tattha yadi attatthaṁ, attanā akatakicco siyā
  asiddhassa 1- sādhanato. Atha vā paratthaṁ sabbesaṁ hitasukhameva nipphajjeyya, na ahitadukkhaṁ
  nipphajjati, tasmā issaravasena na paraṅkāro sijjhati. Yadi ca issarasaṅkhātaṁ
  aññanirapekkhaṁ niccamekakāraṇaṁ pavattiyā siyā, kammena 2- uppatti na siyā,

  *  *  *  *  *  *
  Footnote: 1 Sī. aladdhassa 2 Ma. kamena
-------------------------------------------------
[page 372]
  Sabbeheva ekajjhaṁ uppajjitabbaṁ kāraṇassa sannihitattā. Athassa aññampi
  sahakārīkāraṇaṁ icchitaṁ, taññeva hetu, kimissarena apariniṭṭhitasāmatthiyena
  parikappitena. Yathā ca issarahetuko paraṅkāro na sijjhati, evaṁ
  pajāpatipurisapakatibrahmakālādihetukopi na sijjhateva tesampi asiddhattā
  vuttadosānativattanato ca. Tena vuttaṁ "etadeke nābbhaññaṁsū"ti. Ye pana yathāvutte
  sayaṅkāraparaṅkāre nānujānantāpi adhiccasamuppannaṁ attānañca lokañca paññapenti,
  tepi na naṁ sallanti addasuṁ adhiccasamuppannanti vādinopi micchābhinivesaṁ
  anatikkamanato yathābhūtaṁ ajānantānaṁ diṭṭhigataṁ tattha tattha dukkhuppādanato vijjhanaṭṭhena
  "sallan"ti na passiṁsu.
     Etañca sallaṁ paṭikacca passatoti yo pana āraddhavipassako pañcapi
  upādānakkhandhe aniccato dukkhato anattato samanupassati, so etañca tividhaṁ
  viparītadassanaṁ aññañca sakalaṁ micchābhinivesaṁ tesañca nissayabhūte pañcupādānakkhandhepi
  tujjanato duruddhārato ca "sallan"ti paṭikacca pubbeyeva vipassanāpaññāya
  passati. Evaṁ passato ariyamaggakkhaṇe ekanteneva ahaṁ karomīti na tassa hoti.
  Yathā ca attano kārakabhāvo tassa na upaṭṭhāti, evaṁ paro karotīti na tassa
  hoti, kevalampana aniccasaṅkhātaṁ paṭiccasamuppannadhammamattameva hoti. Ettāvatā
  sammāpaṭipannassa sabbathāpi diṭṭhimānābhāvova dassito. Tena ca arahattappattiyā
  saṁsārasamatikkamo pakāsito hoti.
     Idāni yo diṭṭhigate allīno, na so saṁsārato sīsaṁ ukkhipituṁ sakkotīti,
  taṁ dassetuṁ "mānupetā"ti gāthamāha. Tattha mānupetā ayaṁ pajāti ayaṁ sabbāpi
  diṭṭhigatikasaṅkhātā pajā sattakāyo "mayhaṁ diṭṭhi sundaRā. Mayhaṁ ādāno
  sundaro"ti attano gāhassa sampaggahalakkhaṇena mānena upetā samannāgatā.
  Mānaganthā mānavinibaddhāti tato eva tena aparāparaṁ uppajjamānena yathā
-------------------------------------------------
[page 373]
  Taṁ diṭṭhiṁ na paṭinissajjati, evaṁ attano santānassa ganthitattā vinibaddhattā
  ca mānaganthā mānavinibaddhāti. Diṭṭhīsu sārambhakathā, saṁsāraṁ nātivattatīti
  "idameva saccaṁ moghamaññan"ti attukkaṁsanaparavambhanavasena attano diṭṭhābhinivesena
  paresaṁ diṭṭhīsu sārambhakathā virodhakathā saṁsāranāyikānaṁ avijjātaṇhānaṁ
  appahānato saṁsāraṁ nātivattati, na atikkamatīti attho.
                        Chaṭṭhasuttavaṇṇanā niṭṭhitā.
                            ----------
                          7. Subhūtisuttavaṇṇanā
     [57] Sattame subhūtīti tassa therassa nāmaṁ, so hi āyasmā padumuttarassa
  bhagavato pādamūle katābhinīhāro kappasatasahassaṁ upacitapuññasambhāro imasmiṁ
  buddhuppāde uḷāravibhave gahapatikule uppanno bhagavato dhammadesanaṁ sutvā
  saṁvegajāto gharā nikkhamma pabbajitvā katādhikārattā ghaṭento vāyamanto nacirasseva
  chaḷabhiñño jāto, brahmavihārabhāvanāya pana ukkaṁsapāramippattiyā "etadaggaṁ
  bhikkhave mama sāvakānaṁ bhikkhūnaṁ araṇavihārīnaṁ yadidaṁ subhūtī"ti 1- araṇavihāre
  bhagavatā etadagge ṭhapito. So ekadivasaṁ sāyanhasamayaṁ divāṭṭhānato vihāraṅgaṇaṁ
  otiṇṇo catupparisamajjhe bhagavantaṁ dhammaṁ desentaṁ disvā "desanāpariyosāne
  vuṭṭhahitvā vandissāmī"ti kālaparicchedaṁ katvā bhagavato avidūre aññatarasmiṁ
  rukkhamūle nisinno phalasamāpattiṁ samāpajji. Tena vuttaṁ "tena kho pana samayena
  āyasmā subhūti .pe. Samāpajjitvā"ti.
     Tattha dutiyajjhānato paṭṭhāya rūpāvacarasamādhi sabbopi arūpāvacarasamādhi
  avitakkasamādhi eva. Idha pana catutthajjhānapādako arahattaphalasamādhi

  *  *  *  *  *  *
  Footnote: 1 aṅ. ekaka. 20/201-2/24
-------------------------------------------------
[page 374]
  "avitakkasamādhī"ti Adhippeto. Dutiyajjhānādīhi pahīnā micchāvitakkā na tāva supahīnā
  accantappahānābhāvato, ariyamaggena pana pahīnā eva puna pahānakiccābhāvato
  tasmā aggamaggapariyosānabhūto arahattaphalasamādhi sabbesaṁ micchāvitakkānaṁ
  pahānante uppannattā visesato "avitakkasamādhī"ti vattabbataṁ arahati, pageva
  catutthajjhānapādako. Tena vuttaṁ "idha pana catutthajjhānapādako arahattaphalasamādhi
  `avitakkasamādhī'ti adhippeto"ti.
     Etamatthaṁ viditvāti etaṁ āyasmato subhūtissa sabbamicchāvitakka-
  sabbasaṅkilesappahānasaṅkhātaṁ atthaṁ sabbākārato jānitvā tadatthadīpakaṁ imaṁ udānaṁ
  udānesi.
     Tattha yassa vitakkā vidhūpitāti yena ariyapuggalena, yassa vā ariyapuggalassa
  kāmavitakkādayo sabbepi micchāvitakkā vidhūpitā ariyamaggañāṇena santāpitā
  samucchinnā. Ajjhattaṁ suvikappitā asesāti niyakajjhattasaṅkhāte attano santāne
  uppajjanārahā suvikappitā suṭṭhu vikappitā asesato, kiñcipi asesetvā suṭṭhu
  samucchinnāti 1- attho. Taṁ saṅgamaticca arūpasaññīti ettha tanti nipātamattaṁ.
  Atha vā hetuattho taṁsaddo. Yasmā anavasesato 2- micchāvitakkā samucchinnā,
  tasmā rāgasaṅgādikaṁ pañcavidhaṁ saṅgaṁ sabbampi vā kilesasaṅgaṁ aticca atikkamitvā
  atikkamanahetu rūpasabhāvābhāvato ruppanasaṅkhātassa ca vikārassa tattha abhāvato
  nibbikārahetubhāvato vā "arūpan"ti laddhanāmaṁ nibbānaṁ ārammaṇaṁ katvā
  pavattāhi maggaphalasaññāhi arūpasaññī. Catuyogātigatoti kāmayogo bhavayogo
  diṭṭhiyogo avijjāyogoti cattāro yoge yathārahaṁ catūhipi maggehi atikkamitvā
  gato. Na jātumetīti makāro padasandhikaro, jātu ekaṁseneva punabbhavāya na eti,
  āyatiṁ punabbhavābhinibbatti tassa natthīti attho. "na Jātimetī"tipi paṭhanti,

  *  *  *  *  *  *
  Footnote: 1 chaṂa. asesetvā susamucchinnāti 2 chaṂa. anavasesena
-------------------------------------------------
[page 375]
  So evattho. Iti bhagavā āyasmato subhūtissa arahattaphalasamāpattivihāraṁ
  anupādisesanibbānañca ārabbha pītivegavissaṭṭhaṁ udānaṁ udānesi.
                        Sattamasuttavaṇṇanā niṭṭhitā.
                           -------------
                          8. Gaṇikāsuttavaṇṇanā
     [58] Aṭṭhame dve pūgāti dve gaṇā. Aññatarissā gaṇikāyāti
  aññatarāya nagarasobhiniyā. Sārattāti suṭṭhu rattā. Paṭibaddhacittāti kilesavasena
  baddhacittā. Rājagahe kira ekasmiṁ chaṇadivase bahū dhuttapurisā gaṇabandhanena
  vicarantā ekamekassa ekamekaṁ vesiṁ ānetvā uyyānaṁ pavisitvā chaṇakīḷaṁ
  kīḷiṁsu. Tato parampi dve tayo chaṇadivase taṁ taṁyeva vesiṁ ānetvā chaṇakīḷaṁ
  kīḷiṁsu. Athāparasmiṁ chaṇadivase aññepi dhuttā tatheva chaṇakīḷaṁ kīḷitukāmā
  vesiyo ānentā purimadhuttehi pubbe ānītaṁ ekaṁ vesiṁ ānenti. Itare
  taṁ disvā "ayaṁ amhākaṁ pariggaho"ti āhaṁsu. Tepi tatheva āhaṁsu. Evaṁ "amhākaṁ
  pariggaho, amhākaṁ pariggaho"ti kalahaṁ vaḍḍhetvā pāṇippahārādīni akaṁsu.
  Tena vuttaṁ "tena kho pana samayena rājagahe dve pūgā"tiādi. Tattha
  upakkamantīti paharanti. Maraṇampi nigacchantīti balavūpakkamehi maraṇaṁ upagacchanti,
  itarepi maraṇamattaṁ maraṇappamāṇaṁ dukkhaṁ pāpuṇanti.
     Etamatthaṁ viditvāti etaṁ kāmesu gedhaṁ vivādamūlaṁ sabbānatthamūlanti
  sabbākārato viditvā. Imaṁ udānanti antadvaye ca majjhimāya paṭipattiyā
  ādīnavānisaṁsavibhāvanaṁ imaṁ udānaṁ udānesi.
     Tattha yañca pattanti yaṁ rūpādipañcakāmaguṇajātaṁ pattaṁ "natthi kāmesu
  doso"ti diṭṭhiṁ purakkhatvā vā apurakkhatvā vā etarahi laddhaṁ anubhuyyamānaṁ
-------------------------------------------------
[page 376]
  Yañca pattabbanti yañca kāmaguṇajātameva "bhuñjitabbā kāmā, paribhuñjitabbā
  kāmā, āsevitabbā kāmā, paṭisevitabbā kāmā, yo kāme paribhuñjati, so
  lokaṁ vaḍḍheti, yo lokaṁ vaḍḍheti, so bahuṁ puññaṁ pasavatī"ti diṭṭhiṁ upanissāya
  taṁ anissajjitvā katena kammunā anāgate pattabbaṁ anubhavitabbañca ubhayametaṁ
  rajānukiṇṇanti etaṁ ubhayaṁ pattaṁ pattabbañca rāgarajādīhi anukiṇṇaṁ. Sampatte
  hi vatthukāme anubhavanto rāgarajena vokiṇṇo hoti, tattha pana saṅkiliṭṭhacittassa
  phale āyatiṁ āpanne domanassuppattiyā dosarajena vokiṇṇo hoti,
  ubhayatthāpi moharajena vokiṇṇo hoti, kassa panetaṁ rajānukiṇṇanti āha
  āturassānusikkhato"ti kāmapatthanāvasena kilesāturassa, tassa ca phalena dukkhāturassa
  ca ubhayatthāpi paṭikārābhilāsāya 1- kilesaphale anusikkhato.
     Tathā yañca pattanti yaṁ acelakavattādivasena pattaṁ 2- attaparitāpanaṁ.
  Yañca pattabbanti yaṁ micchādiṭṭhikammasamādānahetu apāyesu pattabbaṁ phalaṁ.
  Ubhayametaṁ rajānukiṇṇanti tadubhayaṁ dukkharajānukiṇṇaṁ. Āturassāti kāyakilamathena
  dukkhāturassa. Anusikkhatoti micchādiṭṭhiṁ, tassā samādāyake puggale ca anusikkhato.
     Ye ca sikkhāsārāti ye hi yathā samādinnaṁ sīlabbatādisaṅkhātaṁ sikkhaṁ
  sārato gahetvā "iminā saṁsāre suddhī"ti kathitā. Tenāha sīlabbataṁ jīvitaṁ
  brahmacariyaṁ upaṭṭhānasārāti. Tattha yaṁ "na karomī"ti oramati, taṁ sīlaṁ,
  visabhojanakicchācaraṇādikaṁ vataṁ, sākabhakkhatādijīvikā jīvitaṁ, methunavirati brahmacariyaṁ,
  etesaṁ anutiṭṭhanaṁ upaṭṭhānaṁ, bhūtapīṭhakaparibhaṇḍādivasena 3- khandhadevasivādiparicaraṇaṁ
  vā upaṭṭhānaṁ, evametehi yathāvuttehi sīlādīhi saṁsārasuddhi hotīti tāni
  sārato gahetvā ṭhitā samaṇabrāhmaṇā sikkhāsārā sīlabbatajīvitabrahmacariyaṁ

  *  *  *  *  *  *
  Footnote: 1 Sī. phātikaraṇābhilāsāya 2 Sī. āturapattaṁ 3 chaṂa. bhūtapiṇḍakaparibhaṇḍādivasena
-------------------------------------------------
[page 377]
  "upaṭṭhānasārā"ti Veditabbā. Ayameko antoti ayaṁ sīlabbataparāmāsavasena
  attakilamathānuyogasaṅkhāto majjhimāya paṭipattiyā uppathabhūto lāmakaṭṭhena ca
  eko anto. Ayaṁ dutiyo antoti ayaṁ kāmasukhallikānuyogo kāmesu
  pātabyatāpattisaṅkhāto dutiyo vuttanayena anto.
     Iccete ubho antāti kāmasukhallikānuyogo attakilamathānuyogo ca iti
  ete ubho antā. Te ca kho etarahi patte, āyatiṁ pattabbe ca
  kilesadukkharajānukiṇṇe kāmaguṇe attaparittāpane ca allīnehi kilesadukkhāturānaṁ
  anusikkhantehi, sayañca kilesadukkhāturehi paṭipajjitabbattā lāmakā uppathabhūtā
  cāti antā. Kaṭasivaḍḍhanāti andhaputhujjanehi abhikaṅkhitabbaṭṭhena kaṭasisaṅkhātānaṁ
  taṇhāavijjānaṁ abhivaḍḍhanā. Kaṭasiyo diṭṭhiṁ vaḍḍhentīti tā pana kaṭasiyo nānappakāraṁ
  diṭṭhiṁ vaḍḍhenti. Vatthukāmesu assādānupassino hi te pajahituṁ asakkontassa
  taṇhāavijjāsahakārīkāraṇaṁ labhitvā "natthi dinnan"tiādinā 1- natthikadiṭṭhiṁ
  akiriyadiṭṭhi ahetukadiṭṭhiñca gaṇhāpenti, attaparittāpanaṁ anuyuttassa
  pana avijjātaṇhāsahakārīkāraṇaṁ labhitvā "sīlena suddhi vatena suddhī"tiādinā 2-
  attasuddhiabhilāsena sīlabbataparāmāsadiṭṭhiṁ gaṇhāpenti. Sakkāyadiṭṭhiyā pana
  tesaṁ paccayabhāvo pākaṭoyeva. Evaṁ antadvayūpanissayena taṇhāavijjānaṁ
  diṭṭhivaḍḍhakatā veditabbā. Keci pana "kaṭasīti pañcannaṁ khandhānaṁ adhivacanan"ti
  vadanti. Tesaṁ yadaggena tato antadvayato saṁsārasuddhi na hoti, tadaggena te
  upādānakkhandhe abhivaḍḍhetīti adhippāyo. Apare pana "kaṭasivaḍḍhanā"ti padassa
  "aparāparaṁ jarāmaraṇehi sivatthikavaḍḍhanā"ti atthaṁ vadanti. Tehipi antadvayassa
  saṁsārasuddhihetubhāvābhāvoyeva vutto, kaṭasiyā pana diṭṭhivaḍḍhanakāraṇabhāvo vattabbo.

  *  *  *  *  *  *
  Footnote: 1 abhi. saṅ. 34/1221/279, abhi.vi. 35/938/457
  2 abhi. saṅ. 34/1222/280, abhi.vi. 35/938458/
-------------------------------------------------
[page 378]
     Ete te ubho ante anabhiññāyāti te ete yathāvutte ubhopi
  ante ajānitvā "ime antā te ca evaṁgahitā evaṁanuṭṭhitā evaṁgatikā
  evaṁabhisamparāyā"ti evaṁ ajānanahetu ajānanakāraṇā. "paññāya Cassa disvā
  āsavā parikkhīṇā"tiādīsu 1- viyassa hetuatthatā daṭṭhabbā. Olīyanti eketi
  eke kāmasukhānuyogavasena saṅkocaṁ āpajjanti. Atidhāvanti eketi eke
  attakilamathānuyogavasena atikkamanti. Kāmasukhamanuyuttā hi vīriyassa akaraṇato
  kosajjavasena sammāpaṭipattito saṅkocaṁ āpannattā olīyanti nāma,
  attaparittāpanamanuyuttā pana kosajjaṁ pahāya anupāyena vīriyārambhaṁ karontā
  sammāpaṭipattiyā atikkamanato atidhāvanti nāma, tadubhayampana tattha ādīnavādassanato.
  Tena vuttaṁ "ubho ante anabhiññāya olīyanti eke atidhāvanti eke"ti.
  Tattha taṇhābhinandanavasena olīyanti, diṭṭhābhinandanavasena atidhāvantīti
  veditabbaṁ.
     Atha vā sassatābhinivesavasena olīyanti eke, ucchedābhinivesavasena
  atidhāvanti eke. Gosīlādivasena hi attaparittāpanamanuyuttā ekacce "imināhaṁ
  sīlena vā vatena vā tapena vā brahmacariyena vā devo vā bhavissāmi
  devaññataro vā, tattha nicco dhuvo sassato avipariṇāmadhammo sassatisamaṁ tatheva
  ṭhassāmī"ti sassatadassanaṁ abhinivisantā saṁsāre olīyanti nāma, kāmasukhamanuyuttā
  pana ekacce yaṅkiñci katvā indriyāni santappetukāmā lokāyatikā viya
  tadanuguṇaṁ ucchedadassanaṁ abhinivisantā anupāyena vaṭṭupacchedassa pariyesanato
  atidhāvanti nāMa. Evaṁ sassatucchedavasenapi olīyanātidhāvanāni veditabbāni.
     Ye ca kho te abhiññāyāti ye ca kho pana ariyapuggalā te yathāvutte
  ubho ante "ime antā evaṁgahitā evaṁanuṭṭhitā evaṁgatikā evaṁabhisamparāyā"ti

  *  *  *  *  *  *
  Footnote: 1 abhi.pu. 36/204/189, aṅ. navaka. 23/246(42)/472 (syā)
-------------------------------------------------
[page 379]
  Abhivisiṭṭhena ñāṇena vipassanāsahitāya maggapaññāya jānitvā majjhimapaṭipadaṁ
  sammāpaṭipannā, tāya sammāpaṭipattiyā. Tatra ca nāhesunti tatra tasmiṁ
  antadvaye patitā na ahesuṁ, taṁ antadvayaṁ pajahiṁsūti attho. Tena ca nāmaññiṁsūti
  tena antadvayappahānena "mama idaṁ antadvayappahānaṁ ahaṁ antadvayaṁ pahāsiṁ,
  iminā antadvayappahānena seyyo"tiādinā taṇhādiṭṭhimānamaññanāvasena na
  amaññiṁsu sabbamaññanānaṁ sammadeva pahīnattā. Ettha ca aggaphale 1- ṭhite
  ariyapuggale sandhāya "tatra ca nāhesuṁ, tena ca nāmaññiṁsū"ti atītakālavasena
  ayaṁ desanā pavattā, maggakkhaṇe pana adhippete vattamānakālavaseneva vattabbaṁ
  siyā. Vaṭṭaṁ tesaṁ natthi paññāpanāyāti ye evaṁ pahīnasabbamaññanā uttamapurisā,
  tesaṁ anupādāparinibbutānaṁ kammavipākakilesavasena tividhampi vaṭṭaṁ natthi
  paññāpanāya, vattamānakkhandhabhedato uddhaṁ anupādāno viya jātavedo
  apaññattikabhāvameva gacchatīti attho.
                        Aṭṭhamasuttavaṇṇanā niṭṭhitā.
                          --------------
                       9. Upātidhāvantisuttavaṇṇanā
     [59] Navame rattandhakāratimisāyanti rattiyaṁ andhakāre mahātimisāyaṁ.
  Rattipi hi andhakāravirahitā hoti, yā puṇṇamāya ratti juṇhobhāsitā. Andhakāropi
  "timisā"ti na vattabbo hoti abbhamahikādiupakkilesavirahite deve. Mahandhakāro
  hi "timisā"ti vuccati. Ayampana amāvasī ratti devo ca meghapaṭalasañchanno.
  Tena vuttaṁ "rattandhakāratimisāyanti rattiyā andhakāre mahātimisāyan"ti.
  Abbhokāseti appaṭicchanne okāse vihāraṅgaṇe. Telappadīpesu jhāyamānesūti
  telappajjotesu jalamānesu.

  *  *  *  *  *  *
  Footnote: 1 Sī. maggaphale
-------------------------------------------------
[page 380]
     Nanu ca bhagavato byāmappabhā pakatiyā byāmamattappadesaṁ abhibyāpetvā
  candimasūriyālokaṁ abhibhavitvā ghanabahalaṁ buddhālokaṁ vissajjentī andhakāraṁ
  vidhamitvā tiṭṭhati, kāyappabhāpi nīlapītādivasena chabbaṇṇā ghanabuddharaṁsiyo 1-
  vissajjetvā pakatiyāva samantato asītihatthappadesaṁ obhāsentī tiṭṭhati, evaṁ
  buddhālokeneva ekobhāsabhūte bhagavato nisinnokāse padīpakaraṇakiccaṁ natthīti?
  saccaṁ natthi, tathāpi puññatthikā upāsakā bhagavato bhikkhusaṁghassa ca pūjākaraṇatthaṁ
  devasikaṁ telappadīpaṁ upaṭṭhapenti. Tathā hi vuttaṁ sāmaññaphalepi "ete maṇḍalamāle
  dīpā jhāyantī"ti. 2- "rattandhakāratimisāyan"ti Idampi tassā rattiyā
  sabhāvakittanatthaṁ vuttaṁ, na pana bhagavato nisinnokāsassa andhakārabhāvato.
  Pūjākaraṇatthameva hi tadāpi upāsakehi padīpā kāritā.
     Tasmiṁ hi divase sāvatthivāsino bahū upāsakā pātova sarīrapaṭijagganaṁ
  katvā vihāraṁ gantvā uposathaṅgāni samādiyitvā buddhappamukhaṁ bhikkhusaṁghaṁ
  nimantetvā nagaraṁ pavisitvā mahādānāni pavattetvā bhagavantaṁ bhikkhusaṁghañca
  anugantvā nivattitvā attano attano gehāni gantvā sayampi paribhuñjitvā
  suddhavatthanivatthā suddhuttarāsaṅgā gandhamālādihatthā vihāraṁ gantvā bhagavantaṁ
  pūjetvā keci manobhāvanīye bhikkhū payirupāsantā keci yonisomanasikarontā
  divasabhāgaṁ vītināmesuṁ. Te sāyaṇhasamaye bhagavato santike dhammaṁ sutvā
  satthari dhammasabhāmaṇḍapato paṭṭhāya gandhakuṭisamīpe ajjhokāse paññattavarabuddhāsane
  nisinne, bhikkhusaṁghe ca bhagavantaṁ upasaṅkamitvā payirupāsante
  uposathavisodhanatthañceva yonisomanasikāraparibrūhanatthañca nagaraṁ agantvā
  vihāreyeva vasitukāmā ohīyiṁsu. Atha te bhagavato bhikkhusaṁghassa ca pūjākaraṇatthaṁ
  bahū telappadīpe āropetvā satthāraṁ upasaṅkamitvā vanditvā bhikkhusaṁghassa ca

  *  *  *  *  *  *
  Footnote: 1 chaṂa. chabbaṇṇaghanabuddharasmiyo 2 dī.Sī. 9/159/50
-------------------------------------------------
[page 381]
  Añjaliṁ katvā bhikkhūnaṁ pariyante nisinnā kathaṁ samuṭṭhāpesuṁ "bhante ime
  titthiyā nānāvidhāni diṭṭhigatāni abhinivissa voharanti, 1- tathā voharantā ca
  kadāci sassataṁ, kadāci asassataṁ, ucchedādīsu aññataranti ekasmiṁyeva aṭṭhatvā
  navanavāni diṭṭhigatāni `idameva saccaṁ moghamaññan'ti paggayha tiṭṭhanti
  ummattakasadisā, tesaṁ tathā abhiniviṭṭhānaṁ kā gati, ko abhisamparāyo"ti.
  Tena ca samayena bahū paṭaṅgapāṇakā patantā patantā tesu telappadīpesu
  nipatanti. Tena vuttaṁ "tena kho pana samayena sambahulā adhipātakā"tiādi.
     Tattha adhipātakāti paṭaṅgapāṇakā ye "salabhā"tipi vuccanti. Te hi
  dīpasikhaṁ adhipatanato "adhipātakā"ti adhippetā. Āpātaparipātanti āpātaṁ
  paripātaṁ, āpatitvā āpatitvā paripatitvā paripatitvā, abhimukhapātañceva
  paribbhamitvā pātañca katvāti attho. "āpāthe Paripātan"ti keci paṭhanti,
  āpāthe padīpassa attano āpāthagamane sati paripatitvā paripatitvāti attho.
  Anayanti avuḍḍhiṁ dukkhaṁ. Byasananti vināsaṁ. Purimapadena hi maraṇamattaṁ dukkhaṁ,
  pacchimapadena maraṇaṁ tesaṁ dīpeti. Tattha keci pāṇakā saha patanena mariṁsu,
  keci maraṇamattaṁ dukkhaṁ āpajjiṁsu.
     Etamatthaṁ viditvāti etaṁ adhipātakapāṇakānaṁ attahitaṁ ajānantānaṁ
  attupakkamavasena niratthakabyasanāpattiṁ viditvā tesaṁ viya diṭṭhigatikānaṁ
  diṭṭhābhinivesena anayabyasanāpattidīpakaṁ imaṁ udānaṁ udānesi.
     Tattha upātidhāvanti na sāramentīti sīlasamādhipaññāvimuttiādibhedaṁ sāraṁ
  na enti, catusaccābhisamayavasena na adhigacchanti. Tasmimpana saupāye sāre

  *  *  *  *  *  *
  Footnote: 1 Sī. voharantā caranti
-------------------------------------------------
[page 382]
  Tiṭṭhanteyeva vimuttābhilāsāya taṁ upentā viya hutvāpi diṭṭhivipallāsena
  atidhāvanti atikkamitvā gacchanti, pañcupādānakkhandhe "niccaṁ subhaṁ sukhaṁ attā"ti
  abhinivisitvā gaṇhantāti attho. Navaṁ navaṁ bandhanaṁ brūhayantīti tathā gaṇhantā
  ca taṇhādiṭṭhisaṅkhātaṁ navaṁ navaṁ bandhanaṁ brūhayanti vaḍḍhayanti. Patanti
  pajjotamivādhipātakā, diṭṭhe sute itiheke niviṭṭhāti evaṁ taṇhādiṭṭhibandhanehi
  baddhattā eke samaṇabrāhmaṇā diṭṭhe attanā cakkhuviññāṇena diṭṭhidassaneneva
  vā diṭṭhe anussavūpalabbhamatteneva ca sute "itiha ekantato evametan"ti
  niviṭṭhā diṭṭhābhinivesena "sassatan"tiādinā abhiniviṭṭhā. Ekantahitaṁ vā
  nissaraṇaṁ ajānantā rāgādīhi ekādasahi aggīhi ādittabhavattayasaṅkhātaṁ
  aṅgārakāsuṁyeva ime viya adhipātakā imaṁ pajjotaṁ patanti, na tato sīsaṁ
  ukkhipituṁ sakkontīti attho.
                        Navamasuttavaṇṇanā niṭṭhitā.
                           -------------
                        10. Uppajjantisuttavaṇṇanā
     [60] Dasame yāvakīvanti yattakaṁ kālaṁ. Yatoti yadā, yato paṭṭhāya,
  yasmiṁ kāleti vā attho. Evametaṁ ānandāti ānanda tathāgate uppanne
  tathāgatassa tathāgatasāvakānaṁyeva ca lābhasakkāro abhivaḍḍhati, titthiyā pana
  nittejā nippabhā 1- pahīnalābhasakkārā hontīti yaṁ tayā vuttaṁ, etaṁ evaṁ,
  na etassa aññathābhāvo. Cakkavattino hi cakkaratanassa pātubhāvena loko
  cakkaratanaṁ muñcitvā aññattha pūjāsakkārasammānaṁ nappavatteti, cakkaratanameva
  pana sabbo loko sabbabhāvehi sakkaroti garuṁ karoti māneti pūjeti. Iti

  *  *  *  *  *  *
  Footnote: 1 chaṂa. vihatappabhā
-------------------------------------------------
[page 383]
  Vaṭṭānusāripuññamattanissandassāpi tāva mahanto ānubhāvo, kimaṅgaṁ pana
  vivaṭṭānusāripuññabalūpatthambhassa anantāparimeyyaguṇagaṇādhārassa buddharatanassa
  dhammaratanassa saṁgharatanassa cāti dasseti.
     Bhagavā hi sammāsambodhiṁ patvā pavattavaradhammacakko anukkamena loke
  ekasaṭṭhiyā arahantesu jātesu saṭṭhi arahante janapadacārikatthāya vissajjetvā
  uruvelaṁ gantvā uruvelakassapappamukhe sahassajaṭile arahatte patiṭṭhāpetvā
  tehi parivuto laṭṭhivanuyyāne nisīditvā bimbisārappamukhānaṁ aṅgamagadhavāsīnaṁ
  dvādasanahutāni sāsane otāretvā yadā rājagahe vihāsi, tato paṭṭhāya
  bhagavato bhikkhusaṁghassa ca yathā yathā uparūpari uḷāralābhasakkāro abhivadḍhati,
  tathā tathā sabbatitthiyānaṁ lābhasakkāro parihāyi eva.
     Athekadivasaṁ āyasmā ānando divāṭṭhāne nisinno bhagavato ca
  ariyasaṁghassa ca sammāpaṭipattiṁ paccavekkhitvā pītisomanassajāto "kathaṁ nu kho
  titthiyānan"ti tesaṁ paṭipattiṁ āvajjesi. Athassa nesaṁ sabbathāpi duppaṭipattiyeva
  upaṭṭhāsi. So "evaṁmahānubhāve nāma puññūpanissayassa sammāpaṭipattiyā 1- ca
  ukkaṁsapāramippatte bhagavati, ariyasaṁghe ca dharante kathaṁ ime aññatitthiyā evaṁ
  duppaṭipannā akatapuññā varākā lābhino sakkatā bhavissantī"ti titthiyānaṁ
  lābhasakkārahāniṁ nissāya kāruññaṁ uppādetvā atha attano parivitakkaṁ
  "yāvakīvañca bhante"tiādinā bhagavato ārocesi. Bhagavā ca taṁ "ānanda tayā
  micchā parivitakkitan"ti avatvā suvaṇṇāliṅgasadisaṁ 2- gīvaṁ unnāmetvā
  supupphitasatapattasassirīkaṁ mahāmukhaṁ abhippasannataraṁ katvā "evametaṁ ānandā"ti
  sampahaṁsitvā "yāvakīvañcā"tiādinā tassa vacanaṁ paccanumodi. Tena vuttaṁ

  *  *  *  *  *  *
  Footnote: 1 chaṂa. dhammānudhammappaṭipattiyā 2 Sī. suvaṇṇamudiṅgasadisaṁ
-------------------------------------------------
[page 384]
  "atha Kho āyasmā ānando .pe. Bhikkhusaṁgho cā"ti. Atha bhagavā tassa
  aṭṭhuppattiyaṁ atītepi mayi anuppanne ekacce nīcajanā sammānaṁ labhitvā mama
  uppādato paṭṭhāya hatalābhasakkārā ahesunti bāverujātakaṁ 1- kathesi.
     Etamatthaṁ vitvāti diṭṭhigatikānaṁ tāva sakkārasammāno yāva na
  sammāsambuddhā loke uppajjanti, tesampana uppādato paṭṭhāya te
  hatalābhasakkārā nippabhā nittejāva honti, duppaṭipattiyā dukkhato ca na
  muccantīti etamatthaṁ sabbākārato viditvā tadatthadīpakaṁ imaṁ udānaṁ udānesi.
     Tattha obhāsati tāva so kimīti so khajjūpanakakimi tāvadeva obhāsati
  jotati dippati. 2- Yāva na uṇṇamate 3- pabhaṅkaroti tīsupi mahādīpesu
  ekakkhaṇe ālokakaraṇena "pabhaṅkaro"ti laddhanāmo sūriyo yāva na uggamati
  na udeti. Anuggate hi sūriye laddhobhāsā khajjūpanakā viparivattamānāpi
  kaṇṭakaphalasadisā tamasi vijjotanti. Verocanamhi uggate, hatappabho hoti na
  cāpi bhāsatīti samantato andhakāraṁ vidhamitvā kiraṇasahassena virocanasabhāvatāya
  verocananāmake ādicce uṭṭhite so khajjūpanako hatappabho nittejo kāḷako
  hoti, rattandhakāre viya na bhāsati dippati. 2-
     Evaṁ obhāsitameva takkikānanti 4- yathā tena khajjūpanakena sūriyuggamanato
  pureyeva obhāsitaṁ hoti, evaṁ takketvā vitakketvā parikappanamattena diṭṭhīnaṁ
  gahaṇato "takkikā"ti laddhanāmehi titthiyehi obhāsitaṁ attano samayatejena dīpetvā
  adhiṭṭhitaṁ tāva, yāva sammāsambuddhā loke nuppajjanti na takkikā sujjhanti
  na cāpi sāvakāti yadā pana sammāsambuddhā loke uppajjanti, tadā

  *  *  *  *  *  *
  Footnote: 1 ka. pāveru..., khu.jā. 27/654 ādi/154 (syā) 2 chaṂa. dibbati
  3 Sī. na udeti, ka. na uṇṇamati 4 Sī. titthiyānanti
-------------------------------------------------
[page 385]
  Diṭṭhigatikā na sujjhanti na sobhanti, na cāpi tesaṁ sāvakā sobhanti,
  aññadatthu vihatasobhā rattikhittā viya sarā na paññāyanteva. Atha vā yāva
  sammāsambuddhā loke nuppajjanti, tāvadeva takkikānaṁ obhāsitaṁ attano
  samayena jotanaṁ bālalāpanaṁ, na tato paraṁ. Kasmā? yasmā na takkikā
  sujjhanti, na cāpi sāvakā. Te hi durakkhātadhammavinayā sammāpaṭipattirahitā
  na saṁsārato sujjhanti aniyyānikasāsanattā. Tenāha "duddiṭṭhi na dukkhā
  pamuccare"ti. Takkikā hi ayāthāvaladdhikatāya duddiṭṭhī micchābhiniviṭṭhadiṭṭhikā
  viparītadassanā taṁ diṭṭhiṁ anissajjitvā saṁsāradukkhato na kadācipi muccantīti.
                        Dasamasuttavaṇṇanā niṭṭhitā.
                       Niṭṭhitā ca jaccandhavaggavaṇṇanā
                          ---------------
-------------------------------------------------
[page 386]
                             7. Cūḷavagga
                      1. Paṭhamalakuṇṭakabhaddiyasuttavaṇṇanā
     [61] Cūḷavaggassa paṭhame lakuṇṭakabhaddiyanti ettha bhaddiyoti tassa
  āyasmato nāmaṁ, kāyassa pana rassattā "lakuṇṭakabhaddiyo"ti naṁ sañjānanti.
  So kira sāvatthivāsī kulaputto mahaddhano mahābhogo rūpena apāsādiko
  dubbaṇṇo duddasiko okoṭimako. So ekadivasaṁ satthari jetavane viharante
  upāsakehi saddhiṁ vihāraṁ gantvā dhammadesanaṁ sutvā paṭiladdhasaddho pabbajitvā
  laddhūpasampado satthu santike kammaṭṭhānaṁ gahetvā vipassanāya kammaṁ karonto
  sotāpattiphalaṁ pāpuṇi. Tadā sekkhā bhikkhū yebhuyyena āyasmantaṁ sāriputtaṁ
  upasaṅkamitvā uparimaggatthāya kammaṭṭhānaṁ yācanti, dhammadesanaṁ yācanti, pañhaṁ
  pucchanti. So tesaṁ adhippāyaṁ pūrento kammaṭṭhānaṁ ācikkhati, dhammaṁ deseti,
  pañhaṁ vissajjeti. Te ghaṭentā vāyamantā appekacce sakadāgāmiphalaṁ,
  appekacce anāgāmiphalaṁ, appekacce arahattaphalaṁ, 1- appekacce tisso vijjā,
  appekacce chaḷabhiññā appekacce catasso paṭisambhidā adhigacchanti.
  Te disvā lakuṇṭakabhaddiyopi sekkho samāno kālaṁ ñatvā attano
  cittakallatañca sallekhañca paccavekkhitvā 2- dhammasenāpatiṁ upasaṅkamitvā
  katapaṭisanthāro sammodamāno dhammadesanaṁ yāci. Sopissa ajjhāsayānurūpaṁ dhammaṁ 3-
  kathesi. Tena vuttaṁ "tena kho pana samayena āyasmā sāriputto āyasmantaṁ
  lakuṇṭakabhaddiyaṁ anekapariyāyena dhammiyā kathāya sandassetī"tiādi.
     Tattha anekapariyāyenāti "itipi pañcakkhandhā aniccā, itipi dukkhā,
  itipi anattā"ti evaṁ anekehi kāraṇehi. Dhammiyā kathāyāti pañcannaṁ

  *  *  *  *  *  *
  Footnote: 1 chaṂa. arahattaṁ 2 Sī.,ka. sallakkhetvā 3 chaṂa. ajjhāsayassa anurūpaṁ kathaṁ
-------------------------------------------------
[page 387]
  Upādānakkhandhānaṁ udayabbayādipakāsaniyā dhammiyā kathāya. Sandassetīti tāniyeva
  aniccādīni lakkhaṇāni udayabbayādike ca sammā dasseti, hatthena gahetvā
  viya paccakkhato dasseti. Samādapetīti tattha lakkhaṇārammaṇikavipassanaṁ sammā
  ādapeti, yathā vīthipaṭipannā hutvā pavattati, evaṁ gaṇhāpeti. Samuttejetīti
  vipassanāya āraddhāya saṅkhārānaṁ udayabbayādīsu 1- upaṭṭhahantesu yathākālaṁ
  paggahaniggahasamupekkhaṇehi bojjhaṅgānaṁ anupavattanena bhāvanaṁ majjhimaṁ vīthiṁ
  otāretvā yathā vipassanāñāṇaṁ sūraṁ pasannaṁ hutvā vahati, evaṁ indriyānaṁ
  visadabhāvakaraṇena vipassanācittaṁ sammā uttejeti, visadāpanavasena 2- vodapeti.
  Sampahaṁsetīti tathā pavattiyamānāya vipassanāya samappavattabhāvanāvasena ceva
  upariladdhabbabhāvanābalena ca cittaṁ sammā pahaṁseti, laddhassādavasena vā suṭṭhu
  toseti. Anupādāya āsavehi cittaṁ vimuccīti yathā yathā dhammasenāpati dhammaṁ
  deseti, tathā tathā tathalakkhaṇaṁ 3- vipassantassa therassa ca desanānubhāvena,
  attano ca upanissayasampattiyā ñāṇassa paripākaṁ gatattā desanānusārena
  ñāṇe 4- anuppavattante 5- kāmāsavādīsu kañci āsavaṁ aggahetvā maggapaṭipāṭiyāva
  anavasesato cittaṁ vimucci. Arahattaphalaṁ sacchākāsīti attho.
     Etamatthaṁ viditvāti etaṁ āyasmato lakuṇṭakabhaddiyassa aññārādhanasaṅkhātaṁ
  atthaṁ sabbākārato viditvā tadatthadīpanaṁ imaṁ udānaṁ udānesi.
     Tattha uddhanti rūpadhātuyā ca arūpadhātuyā ca. Adhoti kāmadhātuyā. Sabbadhīti
  sabbasmimpi saṅkhāragate. Vippamuttoti pubbabhāge vikkhambhanavimuttiyā aparabhāge
  samucchedapaṭippassaddhivimuttīhi sabbappakārena vimutto. Ettha ca uddhaṁ
  vippamuttoti etena pañcuddhambhāgiyasaṁyojanappahānaṁ dasseti. Adho vippamuttoti
  etena pañcorambhāgiyasaṁyojanappahānaṁ. Sabbadhi vippamuttoti etena

  *  *  *  *  *  *
  Footnote: 1 Sī. udayabbayesu 2 ka. nisādanavasena 3 ka. yathālakkhaṇaṁ
  4 ka. ñāṇaṁ 5 ka. pacattentassa
-------------------------------------------------
[page 388]
  Avasiṭṭhasabbākusalappahānaṁ dasseti. Atha vā uddhanti anāgatakālaggahaṇaṁ. Adhoti
  atītakālaggahaṇaṁ. Ubhayaggahaṇeneva tadubhayapaṭisaṁyuttattā paccuppanno addhā
  gahito hoti, tattha anāgatakālaggahaṇena anāgatakkhandhāyatanadhātuyo gahitā.
  Sesapadesupi eseva nayo. Sabbadhīti kāmabhedādike sabbasmiṁ bhave. Idaṁ vuttaṁ hoti:-
  anāgato atīto paccuppannoti evaṁ tiyaddhasaṅgahite sabbasmiṁ bhave vippamuttoti.
     Ayamahamasmīti anānupassīti yo evaṁ vippamutto, so rūpavedanādīsu
  "ayaṁ nāma dhammo ahamasmī"ti diṭṭhimānamaññanāvasena evaṁ nānupassati. Tassa
  tathā dassane kāraṇaṁ natthīti adhippāyo. Atha vā ayamahamasmīti anānupassīti
  idaṁ yathāvuttāya vimuttiyā adhigamupāyadīpanaṁ. Tiyaddhasaṅgahite tebhūmakasaṅkhāre
  "etaṁ mama, esohamasmi, eso me attā"ti 1- pavattanasabhāvāya maññanāya
  anadhiṭṭhānaṁ katvā "netaṁ mama, nesohamasmi, na me so attā"ti 1- evaṁ
  uppajjamānā yā pubbabhāgavuṭṭhānagāminī vipassanā, sā vimuttiyā padaṭṭhānaṁ.
  Evaṁ vimutto udatāri oghaṁ, atiṇṇapubbaṁ apunabbhavāyāti evaṁ dasahi saṁyojanehi
  sabbākusalehi ca sabbathā vimutto arahā ariyamaggādigamanato pubbe supinantepi
  atiṇṇapubbaṁ kāmogho bhavogho diṭṭhogho avijjoghoti imaṁ catubbidhaṁ oghaṁ,
  saṁsāramahoghameva vā apunabbhavāya anupādisesanibbānāya udatāri uttiṇṇo,
  uttaritvā pāre ṭhitoti attho.
                        Paṭhamasuttavaṇṇanā niṭṭhitā.
                           -------------
                      2. Dutiyalakuṇṭakabhaddiyasuttavaṇṇanā
     [62] Dutiyā sekkhoti maññamānoti 2- "sekkho ayan"ti maññamāno.
  Tatrāyaṁ vacanattho:- sikkhatīti sekkho. Kiṁ sikkhati? adhisīlaṁ adhicittaṁ adhipaññañca.

  *  *  *  *  *  *
  Footnote: 1 Maṃū. 12/241/203 2 chaṂa. sekhaṁ maññamānoti
-------------------------------------------------
[page 389]
  Atha vā sikkhanaṁ sikkhā, sā etassa sīlanti sekkho. So hi apariyositasikkhattā
  tadadhimuttattā ca ekantena sikkhanasīlo, na pariniṭṭhitasikkho asekkho
  viya tattha paṭippassaddhussukko, 1- nāpi vissaṭṭhasikkho pacurajano viya tattha
  anadhimutto. Atha vā ariyāya jātiyā tīsu sikkhāsu jāto, tattha vā
  bhavoti sekkho. Bhiyyoso mattāyāti pamāṇato uttari, pamāṇaṁ atikkamitvā
  adhikataranti attho. Āyasmā hi lakuṇṭakabhaddiyo paṭhamasutte vuttena vidhinā
  paṭhamovādena yathānisinnova āsavakkhayaṁ patto. Dhammasenāpati pana tassa taṁ
  arahattappattiṁ anāvajjanena ajānitvā "sekkhoyevā"ti maññamāno appaṁ
  yācito bahuṁ dadamāno uḷārapuriso viya bhiyyo bhiyyo anekapariyāyena
  āsavakkhayāya dhammaṁ kathetiyeva. Āyasmāpi lakuṇṭakabhaddiyo "katakicco dānāhaṁ,
  kiṁ iminā ovādenā"ti acintetvā saddhammagāravena pubbe viya sakkaccaṁ
  suṇātiyeva. Taṁ disvā bhagavā gandhakuṭiyaṁ nisinnoyeva buddhānubhāvena yathā
  dhammasenāpati tassa kilesakkhayaṁ jānāti, tathā katvā imaṁ udānaṁ udānesi.
  Tena vuttaṁ "tena kho pana samayenā"tiādi. Tattha yaṁ vattabbaṁ, taṁ anantarasutte
  vuttameva.
     Gāthāyaṁ pana acchecchi vaṭṭanti anavasesato kilesavaṭṭaṁ samucchindi,
  chinne ca kilesavaṭṭe kammavaṭṭampi chinnameva. Byagā nirāsanti āsā vuccati
  taṇhā, natthi ettha āsāti nirāsaṁ, nibbānaṁ. Taṁ nirāsaṁ visesena
  agā adhigatoti byagā. Aggamaggassa adhigatattā puna adhigamakāraṇena vinā
  adhigatoti attho. Yasmā taṇhā dukkhasamudayabhūtā, tāya pahīnāya appahīno
  nāma kileso natthi, tasmāssa taṇhāpahānaṁ savisesaṁ katvā dassento
  "visukkhā saritā na sandatī"ti āha. Tassattho:- catutthasūriyapātubhāvena viya

  *  *  *  *  *  *
  Footnote: 1 Ma. paṭippassaddhiyutto
-------------------------------------------------
[page 390]
  Mahānadiyo catutthamaggañāṇuppādena anavasesato visukkhā visositā taṇhāsaritā
  nadī na sandati, ito paṭṭhāya nappavattati. Taṇhā hi "saritā"ti vuccati.
  Yathāha:- "saritāni sinehitāni ca somanassāni bhavanti jantuno"ti, 1- "saritā
  latā visattikā"ti 2- ca. Chinnaṁ vaṭṭaṁ na vattatīti evaṁ kilesavaṭṭasamucchedena
  chinnaṁ vaṭṭaṁ anuppādadhammataṁ avipākadhammatañca āpādanena upacchinnaṁ kammavaṭṭaṁ
  na vattati nappavattati. Esevanto dukkhassāti yadetaṁ sabbaso kilesavaṭṭābhāvena 3-
  kammavaṭṭassa appavattanaṁ, so āyatiṁ vipākavaṭṭassa ekaṁseneva
  anuppādo eva sakalassāpi saṁsāradukkhassa anto paricchedo parivaṭumabhāvoti.
                        Dutiyasuttavaṇṇanā niṭṭhitā.
                            ----------
                         3. Paṭhamasattasuttavaṇṇanā
     [63] Tatiye kāmesūti vatthukāmesu. Ativelanti velaṁ atikkamitvā. Sattāti
  ayonisomanasikārabahulatāya vijjamānampi ādīnavaṁ anoloketvā assādameva
  saritvā sajjanavasena sattā, āsattā laggāti attho. Rattāti vatthaṁ viya
  raṅgajātena cittassa vipariṇāmakaraṇena chandarāgena rattā sārattā. Giddhāti
  abhikaṅkhanasabhāvena abhijjhanena giddhā gedhaṁ āpannā. Gadhitāti rāgamucchitā
  viya dummocanīyabhāvena tattha paṭibaddhā. Mucchitāti kilesavasena visaññībhūtā viya
  anaññakiccā mucchaṁ mohaṁ āpannā. Ajjhopannāti anaññasādhāraṇe viya
  katvā gilitvā pariniṭṭhapetvā ṭhitā. Sammattakajātāti kāmesu pātabyataṁ
  āpajjantā appasukhavedanāya sammattakā suṭṭhu mattakā jātā.

  *  *  *  *  *  *
  Footnote: 1 khuḍha. 25/341/75 2 khu. mahā. 29/14/9 (syā), abhi.saṅ. 34/1236/283
  3 chaṂa. kilesavaṭṭābhāvato
-------------------------------------------------
[page 391]
  "sammodakajātā"tipi Pāṭho, jātasammodanā uppannapahaṁsāti attho. Sabbehipi padehi
  tesaṁ taṇhādhipannataṁyeva vadati. Ettha ca paṭhamaṁ "kāmesū"ti vatvā punapi
  "kāmesū"ti vacanaṁ tesaṁ sattānaṁ tadadhimuttidīpanatthaṁ. Tena sabbiriyāpathesu
  kāmaguṇasamaṅgino hutvā tadā vihariṁsūti dasseti.
     Tasmiṁ hi samaye ṭhapetvā ariyasāvake sabbe sāvatthivāsino ussavaṁ
  ghosetvā yathāvibhavaṁ āpānabhūmiṁ 1- sajjetvā bhuñjantā pivantā āvi ceva raho
  ca kāme paribhuñjantā indriyāni paricārentā kāmesu pātabyataṁ āpajjiṁsu.
  Bhikkhū sāvatthiyaṁ piṇḍāya carantā tattha tattha gehe ārāmuyyānādīsu ca
  manusse ussavaṁ ghosetvā kāmaninne tathā paṭipajjante disvā "vihāraṁ
  gantvā saṇhasukhumaṁ dhammaṁ labhissāmā"ti bhagavato etamatthaṁ ārocesuṁ. Tena
  vuttaṁ "atha kho sambahulā bhikkhū .pe. Kāmesu viharantī"ti.
     Etamatthaṁ viditvāti etaṁ tesaṁ manussānaṁ āpānabhūmiramaṇīyesu mahāpariḷāhesu
  anekānatthānubandhesu ghorāsayhakaṭukapphalesu kāmesu anādīnavadassitaṁ
  sabbākārato viditvā kāmānañceva kilesānañca ādīnavavibhāvanaṁ imaṁ udānaṁ
  udānesi.
     Tattha kāmesu sattāti vatthukāmesu kilesakāmena rattā mattā sattā
  visattā laggā laggitā saṁyuttā. Kāmasaṅgasattāti tāyeva kāmasattiyā vatthukāmesu
  rāgasaṅgena ceva diṭṭhimānadosāvijjāsaṅgehi ca sattā āsattā. Saṁyojane
  vajjamapassamānāti kammavaṭṭaṁ vipākavaṭṭena, bhavādike vā bhavantarādīhi, satte
  vā dukkhehi saṁyojanato bandhanato saṁyojananāmake kāmarāgādikilesajāte
  saṁyojanīyesu dhammesu assādānupassitāya vaṭṭadukkhamūlabhāvādikaṁ vajjaṁ dosaṁ

  *  *  *  *  *  *
  Footnote: 1 Sī.,Ma. kīḷanabhūmiṁ
-------------------------------------------------
[page 392]
  Ādīnavaṁ apassantā. Na hi jātu saṁyojanasaṅgasattā, oghaṁ tareyyuṁ vipulaṁ
  mahantanti evaṁ ādīnavadassanābhāvena saṁyojanasabhāvesu saṅgesu, saṁyojanasaṅkhātehi
  vā saṅgehi tesaṁ visayesu tebhūmakadhammesu sattā vipulavisayatāya anādikālatāya
  ca vipulaṁ vitthiṇṇaṁ mahantañca kāmādioghaṁ, saṁsāroghameva vā na kadāci tareyyuṁ,
  ekaṁseneva tassa oghassa pāraṁ na gaccheyyunti attho.
                        Tatiyasuttavaṇṇanā niṭṭhitā.
                           -------------
                         4. Dutiyasattasuttavaṇṇanā
     [64] Catutthe andhīkatāti kāsā nāma anandhampi andhaṁ karonti.
  Yathāha:-
                "luddho atthaṁ na jānāti luddho dhammaṁ na passati
                 andhatamaṁ tadā hoti yaṁ lobho sahate naran"ti. 1-
  Tasmā kāmena anandhāpi andhā katāti andhīkatā. Sesaṁ anantarasutte vuttanayameva.
  Tattha hi manussānaṁ pavatti bhikkhūhi disvā bhagavato ārocitā, idha bhagavatā
  sāmaṁyeva diṭṭhāti ayameva viseso. Satthā sāvatthito nikkhamitvā jetavanaṁ
  gacchanto antarāmagge aciravatiyaṁ nadiyaṁ macchabandhehi oḍḍitaṁ kuminaṁ pavisitvā
  nikkhantuṁ asakkonte bahū macche passi, tato aparabhāge ekaṁ khīrapakaṁ vacchaṁ
  goravaṁ katvā anubandhitvā thaññapipāsāya gīvaṁ pasāretvā mātu antarasatthiyaṁ
  mukhaṁ upanentaṁ passi. Atha bhagavā vihāraṁ pavisitvā pāde pakkhāletvā
  paññattavarabuddhāsane nisinno pacchimaṁ vatthudvayaṁ purimassa upamānabhāvena
  gahetvā imaṁ udānaṁ udānesi.

  *  *  *  *  *  *
  Footnote: 1 khu.iti. 25/88/305, khu. mahā. 29/22/17. khu.cūḷa. 30/692/351 (syā)
-------------------------------------------------
[page 393]
     Tattha kāmandhāti vatthukāmesu kilesakāmena andhā vicakkhukā katā.
  Jālasañchannāti sakāttabhāvaparāttabhāvesu ajjhattikabāhirāyatanesu, tannissitesu
  ca dhammesu atītādivasena anekabhedabhinnesu heṭṭhupariyavasena aparāparaṁ uppattiyā
  antogadhānaṁ anatthāvahato ca jālabhūtāya taṇhāya sukhumacchiddena jālena
  parivuto viya udakarahado sañchannā paliguṇṭhitā ajjhotthaṭā. Taṇhāchadanachāditāti
  taṇhāsaṅkhātena chadanena sevālapaṇakena viya udakaṁ chāditā, paṭicchannā
  pihitāti attho. Padadvayenāpi kāmacchandanīvaraṇena nivāritaṁ kusalacittācārataṁ
  dasseti.
     Pamattabandhunā baddhāti kilesamārena devaputtamārena ca baddhā. Yadaggena
  hi kilesamārena baddhā, tadaggena devaputtamārenapi baddhā nāma honti.
  Vuttañhetaṁ:-
                "antalikkhacaro pāso yvāyaṁ carati mānaso
                 tena taṁ bādhayissāmi na me samaṇa mokkhasī"ti. 1-
  Namuci kaṇho pamattabandhūti tīṇi mārassa nāmāni. Devaputtamāropi hi kilesamāro
  viya anatthena pamatte satte bandhatīti pamattabandhu. "pamattā Bandhane
  baddhā"tipi 2- paṭhanti. Tattha bandhaneti kāmaguṇabandhaneti attho. Baddhāti
  niyamitā. Yathā kiṁ? macchāva kumināmukhe yathā nāma macchabandhakena oḍḍitassa
  kuminassa mukhe paviṭṭhā macchā tena baddhā hutvā maraṇaṁ enti pāpuṇanti,
  evameva mārena oḍḍitena kāmaguṇabandhanena baddhā ime sattā jarāmaraṇamanventi.
  Vaccho khīrapakova mātaraṁ yathā khīrapāyī taruṇavaccho attano mātaraṁ anveti

  *  *  *  *  *  *
  Footnote: 1 vi. mahā. 4/33/28, saṁ.sa. 15/151/135 2 Sī.,Ma. pamattabandhane baddhātipi
-------------------------------------------------
[page 394]
  Anugacchati, na aññaṁ. Evaṁ mārabandhanabaddhā sattā saṁsāre paribbhamantā
  maraṇameva anventi anugacchanti, na ajaraṁ amaraṇaṁ nibbānanti adhippāyo.
                        Catutthasuttavaṇṇanā niṭṭhitā.
                           -------------
                      5. Aparalakuṇṭakabhaddiyasuttavaṇṇanā
     [65] Pañcame sambahulānaṁ bhikkhūnaṁ piṭṭhito piṭṭhitoti āyasmā
  lakuṇṭakabhaddiyo ekadivasaṁ sambahulehi bhikkhūhi saddhiṁ gāmantarena piṇḍāya
  caritvā katabhattakicco pattaṁ vodakaṁ katvā thavikāya pakkhipitvā aṁse laggetvā
  cīvaraṁ saṅgharitvā tampi vāmaṁse ṭhapetvā pāsādikena abhikkantena paṭikkantena
  ālokitena vilokitena samiñjitena pasāritena okkhittacakkhu iriyāpathasampanno
  attano satipaññāvepullaṁ pakāsento viya satisampajaññaṁ sūpaṭṭhitaṁ katvā
  samāhitena cittena pade padaṁ nikkhipanto gacchati, gacchanto ca bhikkhūnaṁ pacchato
  pacchato gacchati tehi bhikkhūhi asammisso. Kasmā? asaṁsaṭṭhavihāritāya. Apica
  tassa āyasmato rūpaṁ paribhūtaṁ paribhavaṭṭhānīyaṁ puthujjanā ohīḷenti. Thero taṁ
  jānitvā piṭṭhito piṭṭhito gacchati "mā ime maṁ nissāya apuññaṁ pasaviṁsū"ti.
  Evaṁ te bhikkhū ca thero ca sāvatthiṁ patvā vihāraṁ pavisitvā yena bhagavā
  tenupasaṅkamanti. Tena vuttaṁ "tena kho pana samayena āyasmā
  lakuṇṭakabhaddiyotiādi,
     tattha dubbaṇṇanti virūpaṁ. Tenassa vaṇṇasampattiyā saṇṭhānasampattiyā
  ca abhāvaṁ dasseti. Duddasikanti apāsādikadassanaṁ. Tenassa anubyañjanasampattiyā
  ākārasampattiyā ca abhāvaṁ dasseti. Okoṭimakanti rassaṁ. Iminā ārohasampattiyā
-------------------------------------------------
[page 395]
  Abhāvaṁ dasseti. Yebhuyyena bhikkhūnaṁ paribhūtarūpanti puthujjanabhikkhūhi ohīḷitarūpaṁ.
  Puthujjanā ekacce chabbaggiyādayo tassa āyasmato guṇaṁ ajānantā
  hatthakaṇṇacūḷikādīsu gaṇhantā parāmasantā kīḷantā paribhavanti, na ariyā
  kalyāṇaputhujjanā vā.
     Bhikkhū āmantesīti kasmā āmantesi? therassa guṇaṁ pakāsetuṁ. Evaṁ kira
  Bhagavato ahosi "ime bhikkhū mama puttassa mahānubhāvataṁ na jānanti, tena taṁ
  paribhavanti, taṁ nesaṁ dīgharattaṁ ahitāya dukkhāya bhavissati, handāhaṁ imassa guṇe
  bhikkhūnaṁ pakāsetvā paribhavato naṁ mocessāmī"ti.
     Passatha noti passatha nu. Na ca sā samāpatti sulabharūpā, yā tena
  bhikkhunā asamāpannapubbāti rūpasamāpatti arūpasamāpatti brahmavihārasamāpatti
  nirodhasamāpatti phalasamāpattīti evaṁ pabhedā sāvakasādhāraṇā yā kāci samāpattiyo
  nāma, tāsu ekāpi samāpatti na sulabharūpā, dullabhā, natthiyeva sā tena
  lakuṇṭakabhaddiyena bhikkhunā asamāpannapubbā. Etenassa yaṁ vuttaṁ "mahiddhiko
  mahānubhāvo"ti, tattha mahiddhikataṁ pakāsetvā idāni mahānubhāvataṁ pakāsetuṁ 1-
  "yassa catthāyā"tiādimāha. Taṁ heṭṭhā vuttanayameva. Ettha ca bhagavā "eso
  bhikkhave bhikkhū"tiādinā "bhikkhave ayaṁ bhikkhu na yo vā so vā dubbaṇṇo
  duddasiko okoṭimakoti bhikkhūnaṁ piṭṭhito piṭṭhito āgacchatīti ca ettakena
  na oñātabbo, atha kho mahiddhiko mahānubhāvo, yaṅkiñci sāvakena pattabbaṁ,
  sabbantaṁ tena anuppattaṁ, tasmā taṁ pāsāṇacchattaṁ viya garuṁ katvā oloketha, 2-
  taṁ vo dīgharattaṁ hitāya sukhāya bhavissatī"ti dasseti.
     Etamatthaṁ viditvāti etaṁ āyasmato lakuṇṭakabhaddiyassa
  mahiddhikatāmahānubhāvatādibhedaṁ guṇarāsiṁ sabbākārato jānitvā tadatthadīpakaṁ imaṁ
  udānaṁ udānesi.

  *  *  *  *  *  *
  Footnote: 1 chaṂa. dassetuṁ 2 ka. oloketabbaṁ
-------------------------------------------------
[page 396]
     Tattha nelaṅgoti elaṁ vuccati doso, nāssa elanti nelaṁ. Kimpana
  taṁ? suparisuddhasīlaṁ. 1- Taṁ hi niddosaṭṭhena idha "nelan"ti adhippetaṁ. Taṁ nelaṁ
  padhānabhūtaṁ aṅgaṁ etassāti nelaṅgo. So yaṁ "ratho"ti vakkhati, tena sambandho,
  tasmā suparisuddhasīlaṅgoti attho. Arahattaphalasīlaṁ hi idhādhippetaṁ. Seto pacchādo
  etassāti setapacchādo. Pacchādoti rathassa upari attharitabbakambalādi. So
  pana suparisuddhadhavalabhāvena seto vā hoti rattanīlādīsu vā aññataro. Idha
  pana arahattaphalavimuttiyā adhippetattā suparisuddhabhāvaṁ upādāya "setapacchādo"ti
  vuttaṁ yathā aññatrāpi "ratho sīlaparikkhāro"ti. 2- Eko satisaṅkhāto aro
  etassāti ekāro. Vattatīti pavattati. Rathoti therassa attabhāvaṁ sandhāya vadati.
     Anīghanti niddukkhaṁ, khobhavirahitaṁ yānaṁ viya kilesakkhobhavirahitanti attho.
  Āyantanti sambahulānaṁ bhikkhūnaṁ piṭṭhito piṭṭhito āgacchantaṁ. Chinnasotanti
  pacchinnasotaṁ. Pakatirathassa hi sukhappavattanatthaṁ akkhasīsesu. Nābhiyañca upalittānaṁ
  sappitelādīnaṁ soto savanaṁ sandanaṁ hoti, tena so acchinnasoto nāma hoti.
  Ayampana chattiṁsāya sotānaṁ anavasesappahīnattā chinnasoto nāma hoti, taṁ
  chinnasotaṁ. Natthi etassa bandhananti abandhano. Rathūpattharassa hi akkhena
  saddhiṁ niccalabhāvakaraṇatthaṁ bahūni bandhanāni honti, tena so sabandhano.
  Ayampana sabbasaṁyojanabandhanānaṁ anavasesato parikkhīṇattā abandhano, taṁ
  abandhanaṁ. Passāti bhagavā therassa guṇehi somanassappatto hutvā attānaṁ
  vadati.
     Iti satthā āyasmantaṁ lakuṇṭakabhaddiyaṁ arahattaphalasīsena sucakkaṁ, 3- arahatta-
  phalavimuttiyā sūttaracchadaṁ, 4- sūpaṭṭhitāya satiyā svāraṁ, kilesaparikhobhābhāvena

  *  *  *  *  *  *
  Footnote: 1 Ma. catupārisuddhisīlaṁ 2 saṁṃahā. 19/4/5
  3 Sī. sacakkaṁ 4 Sī. saguttaracchadaṁ
-------------------------------------------------
[page 397]
  Aparikhobhaṁ, taṇhūpalepābhāvena anupalepaṁ, saṁyojanādīnaṁ abhāvena abandhanaṁ
  suparikkhittaṁ 1- suyuttaṁ ājaññarathaṁ katvā dasseti.
                        Pañcamasuttavaṇṇanā niṭṭhitā.
                           ------------
                        6. Taṇhāsaṅkhayasuttavaṇṇanā
     [66] Chaṭṭhe aññāsikoṇḍaññoti ettha koṇḍaññoti tassa āyasmato
  gottato āgatanāmaṁ. Sāvakesu pana sabbapaṭhamaṁ ariyasaccāni paṭivijjhīti bhagavatā
  "aññāsi vata bho koṇḍañño"ti 2- vuttaudānavasena thero sāsane
  "aññāsikoṇḍañño"tveva paññāyittha. Taṇhāsaṅkhayavimuttinti taṇhā saṅkhīyati
  pahīyati etthāti taṇhāsaṅkhayo, nibbānaṁ. Tasmiṁ taṇhāsaṅkhaye vimutti. Taṇhā vā
  saṅkhīyati pahīyati etenāti taṇhāsaṅkhayo, ariyamaggo. Tassa phalabhūtā pariyosānabhūtā
  vā vimuttīti taṇhāsaṅkhayavimutti, nippariyāyena arahattaphalasamāpatti. Taṁ
  paccavekkhamāno nisinno hoti. Ayaṁ hi āyasmā bahulaṁ phalasamāpattiṁ samāpajjati.
  Tasmā idhāpi evamakāsi.
     Etamatthaṁ viditvāti etaṁ aññāsikoṇḍaññattherassa aggaphalapaccavekkhaṇaṁ
  viditvā tadatthadīpanaṁ imaṁ udānaṁ udānesi.
     Tattha yassa mūlaṁ chamā natthīti yassa ariyapuggalassa attabhāvarukkhamūlabhūtā
  avijjā, tassāva patiṭṭhā hetubhūtā āsavanīvaraṇāyonisomanasikārasaṅkhātā chamā
  paṭhavī ca natthi aggamaggena samugghātitattā. Paṇṇā natthi kuto latāti natthi
  latā kuto paṇṇāti padasambandho. Mānātimānādippabhedā sākhāpasākhādisaṅkhātā

  *  *  *  *  *  *
  Footnote: 1 Sī. suparikkhataṁ 2 viṃahā. 4/17/16, saṁṃahā. 19/1081/370
-------------------------------------------------
[page 398]
  Latāpi natthi, kuto eva madappamādamāyāsāṭheyyādipaṇṇānīti attho. Atha vā
  paṇṇā natthi kuto latāti rukkhaṅkurassa vaḍḍhamānassa 1- paṭhamaṁ paṇṇāni
  nibbattanti. 2- Pacchā sākhāpasākhāsaṅkhātā latāti katvā vuttaṁ. Tattha yassa
  ariyamaggabhāvanāya asati uppajjanārahassa attabhāvarukkhassa ariyamaggassa bhāvitattā
  yaṁ avijjāsaṅkhātaṁ mūlaṁ, tassa patiṭṭhānabhūtaṁ āsavādi ca natthi. Mūlaggahaṇeneva
  cettha mūlakāraṇattā bījaṭṭhāniyaṁ kammaṁ tadabhāvopi gahitoyevāti veditabbo.
  Asati ca kammabīje tannimitto viññāṇaṅkuro, viññāṇaṅkuranimittā ca
  nāmarūpasaḷāyatanapattasākhādayo na nibbattissantiyeva. Tena vuttaṁ "yassa mūlaṁ
  chamā natthi, paṇṇā natthi kuto latā"ti.
     Taṁ dhīraṁ bandhanā muttanti taṁ catubbidhasammappadhānavīriyayogena vijitamārattā
  dhīraṁ, tato eva sabbakilesābhisaṅkhārabandhanato muttaṁ. Ko taṁ ninditumarahatīti
  ettha tanti nipātamattaṁ. Evaṁ sabbakilesavippamuttaṁ sīlādianuttaraguṇasamannāgataṁ
  ko nāma viññujātiko nindituṁ garahituṁ arahati nindānimittasseva abhāvato
  devāpi naṁ pasaṁsantīti aññadatthu devā sakkādayo guṇavisesavidū, apisaddena
  manussāpi khattiyapaṇḍitādayo pasaṁsanti. Kiñci bhiyyo brahmunāpi pasaṁsito
  mahābrahmunāpi aññehipi brahmanāgayakkhagandhabbādīhipi pasaṁsito thomitoyevāti.
                        Chaṭṭhasuttavaṇṇanā niṭṭhitā.
                            -----------
                         7. Papañcakhayasuttavaṇṇanā
     [67] Sattame papañcasaññāsaṅkhāpahānanti papañcenti yattha sayaṁ
  uppannā. Taṁ santānaṁ vitthārenti ciraṁ ṭhapentīti papañcā, kilesā. Visesato
  rāgadosamohataṇhādiṭṭhimānā. Tathā hi vuttaṁ:-

  *  *  *  *  *  *
  Footnote: 1 Sī. patamānassa 2 Sī. nipatanti
-------------------------------------------------
[page 399]
            "rāgo Papañco doso papañco moho papañco taṇhā
         papañco diṭṭhi papañco māno papañco"ti.
  Apica saṅkilesaṭṭho papañcaṭṭho, kacavaraṭṭho papañcaṭṭho. Tattha rāgapapañcassa
  subhasaññā nimittaṁ, dosapapañcassa āghātavatthu, mohapapañcassa āsavā,
  taṇhāpapañcassa vedanā, diṭṭhipapañcassa saññā, mānapapañcassa vitakko
  nimittaṁ. Tehi papañcehi sahagatā saññā papañcasaññā, papañcasaññānaṁ saṅkhā
  bhāgā koṭṭhāsā papañcasaññāsaṅkhā. Atthato saddhiṁ nimittehi taṁtaṁpapañcassa
  pakkhiyo kilesagaṇo. Saññāgahaṇaṁ cettha tassa nesaṁ sādhāraṇahetubhāvena.
  Vuttañhetaṁ "saññānidānā hi papañcasaṅkhā"ti 1- tesaṁ pahānaṁ, tena tena
  maggena rāgādikilesānaṁ samucchedananti attho.
     Tadā hi 2- bhagavā atītāsu anekakoṭisatasahassasaṅkhāsu attano jātīsu
  anatthassa nimittabhūte kilese imasmiṁ carimabhave ariyamaggena bodhimaṇḍe
  savāsane pahīne paccavekkhitvā sattasantānañca kilesacaritaṁ rāgādikilesasaṅkiliṭṭhaṁ
  kañjiyapuṇṇalābuṁ viya takkabharitacāṭiṁ viya vasāpītapilotikaṁ viya ca dubbinimociyaṁ
  disvā "evaṁ gahanaṁ nāmidaṁ kilesavaṭṭaṁ anādikālabhāvitaṁ mayhaṁ anavasesaṁ pahīnaṁ,
  aho suppahīnan"ti uppannapītipāmojjo udānaṁ udānesi. Tena vuttaṁ "atha
  kho bhagavā attano papañcasaññāsaṅkhāpahānaṁ viditvā tāyaṁ velāyaṁ imaṁ udānaṁ
  udānesī"ti.
     Tattha yassa papañcā ṭhiti ca natthīti yasmā bhagavā attānameva paraṁ viya
  katvā niddisati, tasmā yassa aggapuggalassa vuttalakkhaṇā papañcā, tehi katā
  saṁsāre ṭhiti ca natthi. Nettiyaṁ pana "ṭhiti nāma anusayo"ti vuttaṁ. Anusayo hi

  *  *  *  *  *  *
  Footnote: 1 khu.su. 25/881/506, khuṃahā. 29/505/337 2 Sī.,ka. tadā kira
-------------------------------------------------
[page 400]
  Bhavapavattiyā mūlanti. Satte saṁsāre papañcentīti papañcā. "papañcaṭṭhitī"ti Ca
  pāṭho. Tassattho:- papañcānaṁ ṭhiti vijjamānatā maggena asamucchedo papañcaṭṭhiti,
  papañcā eva vā avasiṭṭhakusalākusalavipākānaṁ pavattiyā hetubhāvato vaṭṭassa
  ṭhiti papañcaṭṭhiti, sā yassa aggapuggalassa natthi. Sandhānaṁ 1- palighañca vītivattoti
  yo bandhanaṭṭhena sandhānasadisattā "sandhānan"ti laddhanāmā taṇhādiṭṭhiyo,
  nibbānanagarapavesanisedhanato palighasadisattā palighasaṅkhātaṁ avijjañca vītivatto
  savāsanapahānena visesato atikkanto. Apare pana kodhaṁ "sandhānan"ti vadanti,
  taṁ na gahetabbaṁ. So hi "parābhisajjanī"ti vuttoti.
     Taṁ nittaṇhaṁ muniṁ carantanti taṁ sabbathāpi taṇhābhāvena nittaṇhaṁ,
  ubhayalokamunanato attahitaparahitamunanato ca muniṁ, ekanteneva sabbasattahitatthaṁ
  catūhi iriyāpathehi nānāsamāpatticārehi anaññasādhāraṇena ñāṇacārena ca
  carantaṁ. Nāvajānāti sadevakopi lokoti sabbo sapaññajātiko sattaloko
  sadevakopi sabrahmakopi na kadācipi avajānāti na paribhoti, atha kho ayameva
  loke aggo seṭṭho uttamo pavaroti garukaronto sakkaccaṁ pūjāsakkāranirato
  hotīti.
                        Sattasuttavaṇṇanā niṭṭhitā.
                             ---------
                         8. Kaccānasuttavaṇṇanā
     [68] Aṭṭhame ajjhattanti ettha ayaṁ ajjhattasaddo "cha ajjhattikāni
  āyatanānī"tiādīsu 2- ajjhattajjhatte āgato. "ajjhattā Dhammā, 3- ajjhattaṁ
  vā kāye kāyānupassī"tiādīsu 4- niyakajjhatte. "sabbanimittānaṁ Amanasikārā

  *  *  *  *  *  *
  Footnote: 1 chaṂa. sandānaṁ, evamuparipi 2 Ma.u. 14/204/279
  3 abhi.saṅ. 34/20/4 4 dīṃahā. 10/289,374/185,249
-------------------------------------------------
[page 401]
  Ajjhattaṁ suññataṁ upasampajja viharatī"tiādīsu 1- visayajjhatte, issariyaṭṭhāneti
  attho. Phalasamāpatti hi buddhānaṁ issariyaṭṭhānaṁ nāMa. "tenānanda Bhikkhunā
  tasmiṁyeva purimasmiṁ samādhinimitte ajjhattameva cittaṁ saṇṭhapetabban"tiādīsu 2-
  gocarajjhatte. Idhāpi gocarajjhatteyeva daṭṭhabbo. Tasmā ajjhattanti gocarajjhattabhūte
  kammaṭṭhānārammaṇeti vuttaṁ hoti. Parimukhanti abhimukhaṁ. Sūpaṭṭhitāyāti
  suṭṭhu upaṭṭhitāya kāyagatāya satiyā. Satisīsena cettha jhānaṁ vuttaṁ. Idaṁ vuttaṁ
  hoti "ajjhattaṁ kāyānupassanāsatipaṭṭhānavasena paṭiladdhaṁ uḷāraṁ jhānaṁ
  samāpajjitvā"ti.
     Ayaṁ hi thero bhagavati sāvatthiyaṁ viharante ekadivasaṁ sāvatthiyaṁ piṇḍāya
  caritvā pacchābhattaṁ piṇḍapātapaṭikkanto vihāraṁ pavisitvā bhagavato vattaṁ
  dassetvā divāṭṭhāne divāvihāraṁ nisinno nānāsamāpattīhi divasabhāgaṁ vītināmetvā
  sāyanhasamayaṁ vihāramajjhaṁ otaritvā bhagavati gandhakuṭiyaṁ nisinne "akālo
  tāva bhagavantaṁ upasaṅkamitun"ti gandhakuṭiyā avidūre aññatarasmiṁ rukkhamūle
  kālaparicchedaṁ katvā yathāvuttaṁ samāpattiṁ samāpajjitvā nisīdi. Satthā taṁ
  tathā nisinnaṁ gandhakuṭiyaṁ nisinnoyeva passi. Tena vuttaṁ "tena kho pana
  samayena āyasmā mahākaccāno .pe. Sūpaṭṭhitāyā"ti.
     Etamatthaṁ viditvāti etaṁ āyasmato mahākaccānattherassa
  satipaṭṭhānabhāvanāvasena adhigatajjhānaṁ pādakaṁ katvā samāpajjanaṁ sabbākārato viditvā
  tadatthadīpanaṁ imaṁ udānaṁ udānesi.
     Tattha yassa siyā sabbadā sati, satataṁ, kāyagatā upaṭṭhitāti yassa
  āraddhavipassakassa ekadivasaṁ cha koṭṭhāse katvā sabbasmimpi kāle nāmarūpabhedena

  *  *  *  *  *  *
  Footnote: 1 Ma.u. 14/187/160 2 Ma.u. 14/188/161
-------------------------------------------------
[page 402]
  Duvidhepi kāye gatā kāyārammaṇā pañcannaṁ upādānakkhandhānaṁ aniccādisammasanavasena
  satataṁ nirantaraṁ sātaccābhiyogavasena 1- sati upaṭṭhitā siyā.
     Ayaṁ kira āyasmā paṭhamaṁ kāyagatāsatikammaṭṭhānavasena jhānaṁ nibbattetvā
  taṁ pādakaṁ katvā kāyānupassanāsatipaṭṭhānamukhena vipassanaṁ paṭṭhapetvā arahattaṁ
  patto. So aparabhāgepi yebhuyyena tameva jhānaṁ samāpajjitvā vuṭṭhāya
  tatheva ca vipassitvā phalasamāpattiṁ samāpajjati. Svāyaṁ yena vidhinā arahattappatto,
  taṁ vidhiṁ dassento satthā "yassa siyā sabbadā sati, satataṁ kāyagatā
  upaṭṭhitā"ti vatvā tassā upaṭṭhānākāraṁ vibhāvetuṁ "no cassa no ca me
  siyā, na bhavissati na ca me bhavissatī"ti āha.
     Tassattho dvidhā veditabbo sammasanato pubbabhāgavasena sammasanakālavasena
  cāti. Tesu pubbabhāgavasena tāva. No cassa no ca me siyāti atītakāle mama
  kilesakammaṁ no cassa na bhaveyya ce, imasmiṁ paccuppannakāle ayaṁ attabhāvo
  no ca me siyā na me uppajjeyya. Yasmā pana me atīte kammakilesā
  ahesuṁ, tasmā tannimitto etarahi ayaṁ me attabhāvo pavattati. Na bhavissati na
  ca me bhavissatīti imasmiṁ attabhāve paṭipakkhādhigamena 2- kilesakammaṁ na bhavissati
  na uppajjissati me, āyatiṁ vipākavaṭṭaṁ na ca me bhavissati na me pavattissatīti.
  Evaṁ kālattaye kammakilesahetukaṁ idaṁ mayhaṁ attabhāvasaṅkhātaṁ khandhapañcakaṁ, na
  issarādihetukaṁ, yathā ca mayhaṁ, evaṁ sabbasattānanti sappaccayanāmarūpadassanaṁ
  pakāsitaṁ hoti.
     Sammasanakālavasena pana no cassa no ca me siyāti yasmā idaṁ
  khandhapañcakaṁ hutvā abhāvaṭṭhena aniccaṁ, abhiṇhaṁ paṭipīḷanaṭṭhena dukkhaṁ,

  *  *  *  *  *  *
  Footnote: 1 Sī. saccābhiyovasena 2 Sī.,Ma. paṭipakkhavigamena
-------------------------------------------------
[page 403]
  Avasavattanaṭṭhena anattā, evaṁ yadi ayaṁ attā nāma nāpi khandhapañcakavinimutto
  koci no cassa no ca siyā na bhaveyya, evaṁ sante no ca me siyā mama
  santakaṁ nāma kiñci na bhaveyya. Na bhavissatīti attani attaniye 1- bhavitabbaṁ
  yathā cidaṁ nāmarūpaṁ etarahi ca atīte ca attattaniyaṁ 2- suññaṁ, evaṁ na
  bhavissati na me bhavissati, anāgatepi khandhavinimutto attā nāma na koci na
  me bhavissati na pavattissati, tato eva kiñci palibodhaṭṭhāniyaṁ na me bhavissati
  āyatimpi attaniyaṁ nāma na me kiñci bhavissatīti. Iminā tīsu kālesu
  "ahan"ti gahetabbassa abhāvato "maman"ti gahetabbassa ca abhāvaṁ dasseti.
  Tena catukkoṭikā suññatā pakāsitā hoti.
     Anupubbavihārī tattha soti evaṁ tīsupi kālesu attattaniyaṁ suññataṁ tattha
  saṅkhāragate anupassanto anukkamena udayabbayañāṇādivipassanāñāṇesu
  uppajjamānesu anupubbavipassanāvihāravasena anupubbavihārī samāno. Kāleneva
  tare visattikanti so evaṁ vipassanaṁ matthakaṁ pāpetvā ṭhito yogāvacaro
  indriyānaṁ paripākagatakālena vuṭṭhānagāminiyā vipassanāya maggena ghaṭitakālena
  ariyamaggassa uppattikālena sakalassa bhavattayassa 3- saṁtananato visattikāsaṅkhātaṁ
  taṇhaṁ tareyya, vitaritvā tassā paratīre tiṭṭheyyāti adhippāyo.
     Iti bhagavā aññāpadesena āyasmato mahākaccānassa arahattappattidīpanaṁ
  udānaṁ udānesi.
                        Aṭṭhamasuttavaṇṇanā niṭṭhitā.
                          --------------

  *  *  *  *  *  *
  Footnote: 1 ka. sati hi attaniyena 2 ka. attaniyaṁ 3 ka. vaṭṭattayassa
-------------------------------------------------
[page 404]
                         9. Udapānasuttavaṇṇanā
     [69] Navame mallesūti mallā nāma jānapadino rājakumārā, tesaṁ
  nivāso ekopi janapado ruḷhīvasena "mallā"ti vuccati. Tesu mallesu, yaṁ
  loke "mallo"ti vuccati. Keci pana "mālesū"ti paṭhanti. Cārikañcaramānoti
  aturitacārikāvasena mahāmaṇḍale janapadacārikañcaramāno. Mahatā bhikkhusaṁghenāti
  aparicchedaguṇena mahantena samaṇagaṇena. Tadā hi bhagavato mahābhikkhuparivāro
  ahosi. Thūṇaṁ nāma mallānaṁ brāhmaṇagāmoti puratthimadakkhiṇāya disāya
  majjhimappadesassa avadhiṭṭhāne malladese thūṇanāmako brāhmaṇabahulatāya
  brāhmaṇagāmo, tadavasarīti taṁ avasari, thūṇagāmamaggaṁ sampāpuṇīti attho.
  Assosunti suṇiṁsu, sotadvārasampattavacananigghosānusārena jāniṁsūti attho.
  Khoti padapūraṇe, avadhāraṇatthe vā nipāto. Tattha avadhāraṇatthena assosuṁyeva,
  na tesaṁ savanantarāyo ahosīti vuttaṁ hoti. Padapūraṇena padabyañjanasiliṭṭhattamattameva.
  Thūṇeyyakāti thūṇagāmavāsino. Brāhmaṇagahapatikāti ettha brahmaṁ
  aṇantīti brāhmaṇā, mante sajjhāyantīti attho. Idameva hi jātibrāhmaṇānaṁ
  nibbacanaṁ, ariyā pana bāhitapāpattā "brāhmaṇā"ti vuccanti. Gahapatikāti
  khattiyabrāhmaṇe vajjetvā ye keci agāraṁ ajjhāvasantā vuccanti, visesato
  vessā. Brāhmaṇā ca gahapatikā ca brāhmaṇagahapatikā.
     Idāni yamatthaṁ te assosuṁ, taṁ pakāsetuṁ 1- "samaṇo khalu bho gotamotiādi
  vuttaṁ. Tattha samitapāpattā "samaṇo"ti veditabbo. Vuttañhetaṁ "samitāssa
  honti pāpakā akusalā dhammā"tiādi. 2- Bhagavā ca anuttarena ariyamaggena
  sabbaso samitapāPo. Tenassa yathābhuccaguṇādhigatametaṁ nāmaṁ, yadidaṁ samaṇoti.
  Khalūti anussavatthe nipāto. Bhoti brāhmaṇajātikānaṁ jātisamudāgataṁ ālapanamattaṁ,

  *  *  *  *  *  *
  Footnote: 1 chaṂa. dassetuṁ 2 Maṃū. 12/434/380
-------------------------------------------------
[page 405]
  Vuttampi cetaṁ "bhovādi nāma so hoti, sace hoti sakiñcano"ti. 1- Gotamoti
  gottavasena bhagavato parikittanaṁ. Tasmā "samaṇo khalu bho gotamo"ti samaṇo
  kira bho gotamagottoti ayamettha attho. Sakyaputtoti idaṁ pana bhagavato
  uccākulaparidīpanaṁ. Sakyakulā pabbajitoti saddhāpabbajitabhāvaparidīpanaṁ. Kenaci
  pārijuññena anabhibhūto aparikkhīṇaṁyeva taṁ kulaṁ pahāya nekkhammādhigamasaddhāya
  pabbajitoti vuttaṁ hoti. Udapānaṁ tiṇassa ca bhusassa ca yāva mukhato pūresunti
  pānīyakūpaṁ tiṇena ca bhusena ca mukhappamāṇena vaḍḍhesuṁ, tiṇādīni pakkhipitvā
  kūpaṁ pidahiṁsūti attho.
     Tassa kira gāmassa bahi bhagavato āgamanamagge brāhmaṇānaṁ paribhogabhūto
  eko udapāno ahosi. Taṁ ṭhapetvā tattha sabbāni kūpataḷākādīni
  udakaṭṭhānāni tadā visukkhāni nirudakāni ahesuṁ. Atha thūṇeyyakā ratanattaye
  appasannā maccherapakatā bhagavato āgamanaṁ sutvā "sace samaṇo gotamo
  sasāvako imaṁ gāmaṁ pavisitvā dvīhatīhaṁ vaseyya, sabbaṁ imaṁ janaṁ attano vacane
  ṭhapeyya, tato brāhmaṇadhammo patiṭṭhaṁ na labheyyā"ti tattha bhagavato āsāya
  parisakkantā "imasmiṁ gāme aññattha udakaṁ natthi, amuṁ udapānaṁ aparibhogaṁ
  karissāma, evaṁ samaṇo gotamo sasāvakasaṁgho 2- imaṁ gāmaṁ na pavisissatī"ti
  sammantayitvā sabbe gāmavāsino sattāhassa udakaṁ gahetvā cāṭiādīni
  pūretvā udapānaṁ tiṇena ca bhusena ca pidahiṁsu. Tena vuttaṁ "udapānaṁ tiṇassa
  ca bhusassa ca yāva mukhato mukhato pūresuṁ, `mā te muṇḍakā samaṇakā pānīyaṁ
  apaṁsū'ti".
     Tattha muṇḍakā samaṇakāti muṇḍe 3- "muṇḍā"ti samaṇe 4- "samaṇā"ti
  vattuṁ vaṭṭeyya, te pana khuṁsanādhippāyena hīḷentā evamāhaṁsu. Māti paṭisedhe,

  *  *  *  *  *  *
  Footnote: 1 khuḍha. 25/396/86 2 chaṂa. sasāvako 3 Sī.,Ma. muṇḍesu 4 Sī.,Ma. samaṇesu
-------------------------------------------------
[page 406]
  Mā apaṁsu mā piviṁsūti attho. Maggā okkammāti maggato apasakkitvā.
  Etamhāti yo udapāno tehi tathā kato, tameva niddisanto āha. Kimpana
  bhagavā tesaṁ brāhmaṇānaṁ taṁ vippakāraṁ anāvajjitvā evamāha "etamhā
  udapānā pānīyaṁ pānīyaṁ āharā"ti, udāhu āvajjitvā jānantoti? jānanto
  eva bhagavā attano buddhānubhāvaṁ pakāsetvā te dametvā nibbisevane kātuṁ
  evamāha, na pānīyaṁ pātukāmo tenevettha mahāparinibbānasutte viya
  "pipāsitosmī"ti 1- na vuttaṁ. Dhammabhaṇḍāgāriko pana satthu ajjhāsayaṁ ajānanto
  thūṇeyyakehi kataṁ vippakāraṁ ācikkhanto idāni so bhante"tiādimāha.
     Tattha idānīti adhunā, amhākaṁ āgamanavelāyamevāti attho. Eso
  bhante udapānoti paṭhanti. Thero dvikkhattuṁ paṭikkhipitvā tatiyavāre "na kho
  tathāgatā tikkhattuṁ paccanīkā kātabbā, kāraṇaṁ diṭṭhaṁ bhavissati dīghadassinā"ti
  mahārājadattiyaṁ bhagavato pattaṁ gahetvā udapānaṁ agamāsi. Gacchante there
  udapāne udakaṁ paripuṇṇaṁ hutvā uttaritvā samantato sandati, sabbaṁ tiṇaṁ
  bhusañca upalavitvā sayameva apagacchi. Tena ca sandamānena salilena uparūpari
  vaḍḍhantena tasmiṁ gāme sabbeva pokkharaṇīādayo jalāsayā visukkhā paripūriṁsu,
  tathā parikhākusubbhaninnādīni ca. Sabbo gāmappadeso mahoghena ajjhotthaṭo
  mahāvassakāle viya ahosi. Kumuduppalapadumapuṇḍarīkādīni jalajapupphāni tattha tattha
  ubbhijjitvā vikasamānāni udakaṁ sañchādiṁsuṁ. Saresu haṁsakoñcacakkavākakāraṇḍavabakādayo
  udakasakuṇikā vassamānā tattha tattha vicariṁsu. Thūṇeyyakā taṁ
  mahoghaṁ tathā uttarantaṁ samantato vīcitaraṅgasamākulaṁ pariyantato samuṭṭhahamānaṁ
  ruciraṁ pheṇububbuḷakaṁ disvā acchariyabbhutacittajātā evaṁ sammantesuṁ "mayaṁ
  samaṇassa gotamassa udakupacchedaṁ kātuṁ vāyamimhā, ayampana mahogho tassa

  *  *  *  *  *  *
  Footnote: 1 dī. mahā. 10/191/113
-------------------------------------------------
[page 407]
  Āgamanakālato paṭṭhāya evaṁ abhivaḍḍhati, nissaṁsayaṁ kho ayaṁ tassa iddhānubhāvo.
  Mahiddhiko hi so mahānubhāvo. Ṭhānaṁ kho panetaṁ vijjati, yathā yaṁ mahogho
  uṭṭhahitvā amhākaṁ gāmampi otthareyya. Handa mayaṁ samaṇaṁ gotamaṁ upasaṅkamitvā
  payirupāsitvā accayaṁ desentā khamāpeyyāmā"ti.
     Te sabbeva ekajjhāsayā hutvā saṁghasaṁghī gaṇībhūtā gāmato nikkhamitvā
  yena bhagavā tenupasaṅkamiṁsu. Upasaṅkamitvā appekacce bhagavato pāde sirasā
  vandiṁsu, appekacce añjalimpaṇāmesuṁ, appekacce bhagavatā saddhiṁ sammodiṁsu,
  appekacce tuṇhībhūtā nisīdiṁsu, appekacce nāmagottaṁ sāvesuṁ, evampana katvā
  sabbeva ekamantaṁ nisīditvā idha mayaṁ bho gotama bhoto ceva gotamassa
  gotamasāvakānañca udakapaṭisedhaṁ kārayimhā, amukasmiṁ udapāne tiṇañca bhusañca
  pakkhipimha. So pana udapāno acetanopi samāno sacetano viya bhoto guṇaṁ
  jānanto viya sayameva sabbaṁ tiṇaṁ bhusaṁ apanetvā suvisuddho jāto, sabbopi
  cettha ninnappadeso mahatā udakoghena paripuṇṇo ramaṇīyova jāto,
  udakūpajīvino sattā parituṭṭhā, mayampana manussāpi samānā bhoto guṇe na
  jānimha, ye mayaṁ evaṁ akarimha, sādhu no bhavaṁ gotamo tathā karotu, yathā
  ayaṁ mahogho imaṁ gāmaṁ na otthareyya, accayo no accagamā yathābālaṁ, taṁ no
  bhavaṁ gotamo accayaṁ paṭiggaṇhātu anukampaṁ upādāyā"ti accayaṁ desesuṁ. Bhagavāpi
  "taggha tumhe accayo accagamā yathābālaṁ, taṁ vo mayaṁ paṭiggaṇhāma, āyatiṁ
  saṁvarāyā"ti tesaṁ accayaṁ paṭiggahetvā pasannacittataṁ ñatvā uttari ajjhāsayānurūpaṁ
  dhammaṁ desesi. Te bhagavato dhammadesanaṁ sutvā pasannacittā saraṇādīsu
  patiṭṭhitā bhagavantaṁ vanditvā padakkhiṇaṁ katvā pakkamiṁsu. Tesampana āgamanato
  puretaraṁyeva āyasmā ānando taṁ pāṭihāriyaṁ disvā acchariyabbhutacittajāto
-------------------------------------------------
[page 408]
  Pattena pānīyaṁ ādāya bhagavato upanāmetvā taṁ pavattiṁ ārocesi. Tena
  vuttaṁ "evaṁ bhanteti kho āyasmā ānando"tiādi.
     Tattha mukhato ovamitvāti sabbantaṁ tiṇādiṁ mukhena chaḍḍetvā.
  Vissandanto maññeti pubbe dīgharajjukena udapānena ussiñcitvā
  gahetabbaudakogho bhagavato pattaṁ gahetvā therassa gatakāle mukhena vissandanto
  viya samatittiko kākapeyyo hutvā aṭṭhāsi. Idañca therassa gatakāle
  udakappavattiṁ sandhāya vuttaṁ. Tato paraṁ pana pubbe vuttanayena tasmiṁ gāme
  sakalaṁ ninnaṭṭhānaṁ udakena paripuṇṇaṁ ahosīti. Ayampaniddhi na buddhānaṁ
  adhiṭṭhānena, nāpi devānubhāvena, atha kho bhagavato puññānubhāvena
  parittadesanatthaṁ rājagahato vesāligamane viya. Keci pana "thūṇeyyakānaṁ bhagavati
  pasādajananatthaṁ tesaṁ atthakāmāhi devatāhi katan"ti. Apare "udapānassa
  heṭṭhā vasanakanāgarājā evamakāsī"ti sabbantaṁ akāraṇaṁ yathā bhagavato
  puññānubhāveneva tathā udakuppattiyā paridīpitattā.
     Etamatthaṁ viditvāti etaṁ adhiṭṭhānena vinā attanā icchitanipphattisaṅkhātaṁ
  atthaṁ sabbākārato viditvā tadatthadīpanaṁ imaṁ udānaṁ udānesi.
     Tattha kiṁ kayirā udapānena, āpā ce sabbadā siyunti yassa sabbakālaṁ
  sabbattha ca āpā ce yadi siyuṁ yadi upalabbheyyuṁ yadi ākaṅkhāmattapaṭibaddho,
  tesaṁ lābho, tena udapānena kiṁ kayirā kiṁ kareyya, kiṁ payojananti attho.
  Taṇhāya mūlato chetvā, kissa pariyesanañcareti yāya taṇhāya vinibaddhā
  sattā akatapuññā hutvā icchitālābhadukkhena vihaññanti, tassā taṇhāya
  mūlaṁ, mūle vā chinditvā ṭhito mādiso sabbaññū buddho kissa kena
  kāraṇena pānīyapariyesanaṁ, 1- aññaṁ vā paccayapariyesanaṁ careyya. "mūlato

  *  *  *  *  *  *
  Footnote: 1 ka. udakapariyesanaṁ
-------------------------------------------------
[page 409]
  Chettā"tipi paṭhanti, taṇhāya mūlaṁ mūleyeva vā 1- chedakoti attho. Atha vā
  mūlato chettāti mūlato paṭṭhāya taṇhāya chedako. Idaṁ vuttaṁ hoti:- yo
  bodhiyā mūlabhūtamahāpaṇidhānato paṭṭhāya aparimitaṁ sakalaṁ puññasambhāraṁ attano
  acintetvā lokahitatthameva pariṇāmanavasena paripūrento mūlato pabhuti taṇhāya
  chettā, so taṇhāhetukassa icchitālābhassa abhāvato kissa kena kāraṇena
  udakapariyesanaṁ careyya, ime pana thūṇeyyakā andhabālā imaṁ kāraṇaṁ ajānantā
  evamakaṁsūti.
                        Navamasuttavaṇṇanā niṭṭhitā.
                           -------------
                        10. Udenasuttavaṇṇanā 2-
     [70] Dasame rañño udenassāti 3- udenassa nāma rañño, yo
  "vajjirājā"tipi vuccati. Uyyānagatassāti uyyānakīḷanatthaṁ uyyānaṁ gatassa.
  Anādare hi idaṁ sāmivacanaṁ, "antepuran"ti pana padaṁ apekkhitvā sambandhepetaṁ
  sāmivacanaṁ hoti. Kālaṅkatānīti aggidaḍḍhāni hutvā matāni honti. Sāmāvatīpamukhānīti
  ettha kā panāyaṁ sāmāvatī, kathañca daḍḍhāti? vuccate, bhaddavatiyaṁ seṭṭhino
  dhītā ghosakaseṭṭhinā dhītuṭṭhāne ṭhapitā pañcasataitthiparivārā rañño udenassa
  aggamahesī mettāvihārabahulā ariyasāvikā sāmāvatī nāMa. Ayamettha saṅkhepo,
  vitthārato pana ādito paṭṭhāya sāmāvatiyā uppattikathā dhammapadavatthumhi
  vuttanayena veditabbā. Māgaṇḍiyassa nāma brāhmaṇassa dhītā attano
  mātāpitūnaṁ:-

  *  *  *  *  *  *
  Footnote: 1 Ma. mūlassa vā 2 chaṂa. utenasutta... 3 chaṂa. utena... evamuparipi
-------------------------------------------------
[page 410]
                "disvāna Taṇhaṁ aratiṁ ragañca
                 nāhosi chando api methunasmiṁ
                 kimevidaṁ muttakarīsapuṇṇaṁ
                 pādāpi naṁ samphusituṁ na icche"ti 1-
  bhagavatā desitaṁ imaṁ gāthaṁ sutvā satthari baddhāghātā māgaṇḍiyā aparabhāge
  raññā udenena mahesiṭṭhāne ṭhapitā bhagavato kosambiṁ upagatabhāvaṁ,
  sāmāvatīpamukhānañca pañcannaṁ itthisatānaṁ upāsikābhāvaṁ ñatvā "āgato nāma
  samaṇo gotamo imaṁ nagaraṁ, idānissa kattabbaṁ jānissāmi, imāpi tassa
  upaṭṭhāyikā, imāsampi sāmāvatīpamukhānañca kattabbaṁ jānissāmī"ti anekehi
  pariyāyehi tathāgatassa etāsañca anatthaṁ kātuṁ vāyamitvāpi asakkontī
  punekadivasaṁ raññā sadadhiṁ uyyānakīḷaṁ gacchantī cūḷapitu sāsanaṁ pahiṇi
  "sāmāvatiyā pāsādaṁ gantvā dussakoṭṭhāgāratelakoṭṭhāgārāni vivarāpetvā
  dussāni telacāṭīsu temetvā thambhe veṭhetvā tā sabbā ekato katvā
  dvāraṁ pidahitvā bahi yantaṁ datvā daṇḍadīpikāhi gehe aggiṁ dadamāno
  otaritvā gacchatū"ti.
     Taṁ sutvā so pāsādaṁ abhiruyha koṭṭhāgārāni vivaritvā vatthāni
  telacāṭīsu temetvā thambhe veṭhetuṁ ārabhi. Atha naṁ sāmāvatīpamukhā itthiyo
  "kiṁ etaṁ cūḷapitā"ti vadantiyo upasaṅkamiṁsu. "ammā Rājā daḷhīkammatthāya 2-
  ime thambhe telapilotikāhi veṭhāpeti, 3- rājagehe nāma suyuttaduyuttaṁ dujjānaṁ,
  mā me santike hothā"ti vatvā tā āgatā gabbhesu pavesetvā dvārāni
  pidahitvā bahi yantakaṁ datvā ādito paṭṭhāya aggiṁ dadanto 4- otari.

  *  *  *  *  *  *
  Footnote: 1 khu.su. 25/842/498 2 Ma. balikammatthāya
  3 chaṂa. bandhāpeti 4 chaṂa. dento
-------------------------------------------------
[page 411]
  Sāmāvatī tāsaṁ ovādaṁ adāsi "ammā anamatagge saṁsāre vicarantīnaṁ evameva
  agginā jhāmattabhāvānaṁ buddhañāṇenapi paricchedo na sukaro, appamattā
  hothā"ti. Tā satthu santike dhammaṁ sutvā adhigataphalāya 1- viññātasatthusāsanāya 2-
  khujjuttarāya ariyasāvikāya sekkhapaṭisambhidappattāya satthārā desitaniyāmeneva
  dhammaṁ desentiyā santike sotāpattiphalamadhigatā antarantarā kammaṭṭhānamanasikārena
  yuttappayuttā gehe jhāyante vedanāpariggahakammaṭṭhānaṁ manasikarontiyo kāci
  dutiyaphalaṁ, kāci tatiyaphalaṁ pāpuṇitvā kālamakaṁsu. Atha bhikkhū kosambiyaṁ piṇḍāya
  carantā taṁ pavattiṁ ñatvā pacchābhattaṁ bhagavato ārocetvā tāsaṁ abhisamparāyaṁ
  pucchiṁsu. Bhagavā ca tāsaṁ ariyaphalādhigamaṁ bhikkhūnaṁ abhāsi. Tena vuttaṁ "tena kho
  pana samayena rañño udenassa .pe. Anipphalā kālaṅkatā"ti.
     Tattha anipphalāti na nipphalā, sampattasāmaññaphalā eva kālaṅkatā.
  Tā pana phalāni paṭilabhantiyo sāmāvatiyā:-
                "ārambhatha nikkamatha yuñjatha buddhasāsane
                 dhunātha maccuno senaṁ naḷāgāraṁva kuñjaro.
                 Yo imasmiṁ dhammavinaye appamatto vihassati
                 pahāya jātisaṁsāraṁ dukkhassantaṁ karissatī"ti 3-
  gāthāhi ovadiyamānā vedanāpariggahakammaṭṭhānaṁ manasikarontiyo vipassitvā
  dutiyatatiyaphalāni paṭilabhiṁsu. Khujjuttarā pana āyusesassa atthitāya, pubbe
  tādisassa kammassa akatattā ca tato pāsādato bahi ahosi. "dasayojanantare
  Pakkāmī"ti ca paṭhanti. 4- Atha bhikkhū dhammasabhāyaṁ kathaṁ samuṭṭhāpesuṁ "āvuso
  ananucchavikaṁ 5- vata ariyasāvikānaṁ evarūpaṁ maraṇan"ti. Satthā āgantvā

  *  *  *  *  *  *
  Footnote: 1 Ma. āgataphalāya 2 chaṂa. viññātasāsanāya
  3 saṁ.sa. 15/185/188, khuṭhera. 26/256/311
  4 chaṂa. vadanti 5 Sī. acchariyaṁ
-------------------------------------------------
[page 412]
  "kāyanuttha Bhikkhave etarahi kathāya sannisinnā"ti pucchitvā "imāya nāmā"ti
  vutte "bhikkhave yadipi tāsaṁ imasmiṁ attabhāve ayuttaṁ, pubbe katakammassa pana
  yuttameva tāhi laddhan"ti vatvā tehi yācito atītaṁ āhari.
     Atīte bārāṇasiyaṁ brahmadatte rajjaṁ kārente aṭṭha paccekabuddhā
  rañño nivesane nibaddhaṁ bhuñjanti. Pañcasatā itthiyo te upaṭṭhahanti.
  Tesu satta janā himavantaṁ gacchanti, eko nadītīrasamīpe ekasmiṁ tiṇagahane
  samāpattiyā nisīdati. Athekadivasaṁ rājā paccekabuddhesu gatesu tāhi itthīhi
  saddhiṁ udakakīḷaṁ kīḷitukāmo tattha gato. Tā itthiyo divasabhāgaṁ udake kīḷitvā
  sītapīḷitā visibbitukāmā taṁ tiṇagahanaṁ upari visukkhatiṇasañchannaṁ "tiṇarāsī"ti
  saññāya parivāretvā ṭhitā aggiṁ datvā tiṇesu jhāyitvā patantesu paccekabuddhaṁ
  disvā "rañño paccekabuddho jhāyati, taṁ rājā ñatvā amhe nāsessati,
  sudaḍḍhaṁ naṁ karissāmā"ti sabbā ito cito ca dāruādīni āharitvā tassa
  upari rāsiṁ katvā ālimpetvā "idāni jhāyissatī"ti pakkamiṁsu. Tā paṭhamaṁ
  asañcetanikā hutvā idāni kammunā bajjhiṁsu. Paccekabuddhampana antosamāpattiyaṁ
  sace dārūnaṁ sakaṭasahassampi āharitvā ālimpentā usumākāramattampi gāhetuṁ
  na sakkonti, tasmā so sattame divase uṭṭhāya yathāsukhaṁ agamāsi. Tā tassa
  kammassa katattā bahūni vassasahassāni bahūni vassasatasahassāni niraye paccitvā
  tasseva kammassa vipākāvasesena attabhāvasate imināva niyāmena gehe
  jhāyamāne jhāyiṁsu. Idaṁ tāsaṁ pubbakammaṁ.
     Yasmā pana tā imasmiṁ attabhāve ariyaphalāni sacchākaṁsu, ratanattayaṁ
  payirupāsiṁsu tasmā tattha anāgāminiyo suddhāvāsesu uppannā, itarā kāci
  tāvatiṁsesu, kāci yāmesu, kāci tusitesu, kāci nimmānaratīsu, kāci
  paranimmitavasavattīsu uppannā.
-------------------------------------------------
[page 413]
     Rājāpi kho udeno "sāmāvatiyā gehaṁ kira jhāyatī"ti sutvā vegena
  āgacchantopi taṁ padesaṁ tāsu daḍḍhāsuyeva sampāpuṇi. Āgantvā ca pana 1-
  gehaṁ nibbāpetvā uppannabalavadomanasso māgaṇḍiyāya tathā kāritabhāvaṁ
  upāyena ñatvā ariyasāvikāsu katāparādhakammunā codiyamāno tassā rājāṇaṁ
  kāresi saddhiṁ ñātakehi. Evaṁ sā saparijanā samittabandhavā anayabyasanaṁ pāpuṇi.
     Etamatthaṁ viditvāti etaṁ sāmāvatīpamukhānaṁ tāsaṁ itthīnaṁ aggimhi
  anayabyasanāpattihetuṁ, māgaṇḍiyāya ca samittabandhavāya rājāṇāya
  anayabyasanāpattinimittaṁ sabbākārato viditvā tadatthadīpanaṁ imaṁ udānaṁ udānesi.
     Tattha mohasambandhano loko, bhabbarūpova dissatīti yo idha sattaloko
  bhabbarūpova hetusampanno viya hutvā dissati, sopi mohasambandhano mohena
  paliguṇṭhito attahitāhitaṁ ajānanto hite na paṭipajjati, ahitaṁ dukkhāvahaṁ
  bahuñca apuññaṁ ācināti. "bhavarūpova Dissatī"tipi pāṭho. Tassattho:- ayaṁ
  loko mohasambandhano mohena paliguṇṭhito, tato eva bhavarūpova sassatasabhāvo
  viyassa attā dissati, ajarāmaro viya upaṭṭhāti, yena pāṇātipātādīni
  akattabbāni karoti.
     Upadhibandhano bālo, tamasā parivārito. Sassatoriva khāyatīti na kevalañca
  mohasambandhano eva, apica kho upadhibandhanopi 2- ayaṁ andhabālakāloko
  avijjātamasā parivārito. Idaṁ vuttaṁ hoti:- yena ñāṇena aviparītaṁ kāme
  ca khandhe ca "aniccā dukkhā vipariṇāmadhammā"ti passeyya, tassa abhāvato
  yasmā bālo andhaputhujjano añāṇatamasā samantato vārito 3- nivuto, tasmā
  so kāmūpadhi kilesūpadhi khandhūpadhīti imesaṁ upadhīnaṁ vasena ca upadhibandhano, tato

  *  *  *  *  *  *
  Footnote: 1 chaṂa. āgantvā pana 2 Sī. upadhisambandhanopi 3 chaṂa. parivārito
-------------------------------------------------
[page 414]
  Eva cassa sopadhissa passato sassato viya nicco sabbakālabhāvī viya khāyati.
  "asassatiriva Khāyatī"tipi pāṭho. Tassattho:- attā sabbakālaṁ vijjati upalabbhatīti
  añño asassati aniccoti lokassa so upadhi micchābhinivesavasena ekadeso
  viya khāyati, upaṭṭhahatīti attho, rakāro hi padasandhikaro. Passato natthi
  kiñcananti yo pana saṅkhāre pariggahetvā aniccādivasena vipassati, tasseva
  vipassanāpaññāsahitāya maggapaññāya yathābhūtaṁ passato jānato paṭivijjhato
  rāgādikiñcanaṁ natthi, yena saṁsāre baddho bhaveyya. 1- Tathā apassanto eva hi
  avijjātaṇhādiṭṭhiādibandhanehi saṁsāre baddho siyāti adhippāyo.
                        Dasamasuttavaṇṇanā niṭṭhitā.
                        Niṭṭhitā ca cūḷavaggavaṇṇanā.
                          --------------

  *  *  *  *  *  *
  Footnote: 1 chaṂa. saṁsāre bajjheyya
-------------------------------------------------
[page 415]
                          8. Pāṭaligāmiyavagga
                     1. Paṭhamanibbānapaṭisaṁyuttasuttavaṇṇanā
     [71] Pāṭaligāmiyavaggassa paṭhame nibbānapaṭisaṁyuttāyāti amatadhātusannissitāya
  asaṅkhatāya dhātuyā pavedanavasena pavattāya. Dhammiyā kathāyāti
  dhammadesanāya. Sandassetīti sabhāvasarasalakkhaṇato nibbānaṁ dasseti. Samādapetīti
  tameva atthaṁ te bhikkhū gaṇhāpeti. Samuttejetīti tadatthaggahaṇe ussāhaṁ
  janento tejeti joteti. Sampahaṁsetīti nibbānaguṇehi sammadeva sabbappakārehi
  toseti.
     Atha vā sandassetīti "so sabbasaṅkhārasamatho sabbūpadhipaṭinissaggo
  taṇhakkhayo virāgo nirodho"tiādinā 1- nayeneva sabbathā 2- tena tena pariyāyena
  tesaṁ tesaṁ ajjhāsayānurūpaṁ sammā dasseti. Samādapetīti "iminā ariyamaggena
  taṁ adhigantabban"ti adhigamapaṭipadāya saddhiṁ tattha bhikkhū ninnapoṇapabbhāre
  karonto sammā ādapeti gaṇhāpeti. Samuttejetīti etaṁ dukkaraṁ durabhisambhavanti
  "mā sammāpaṭipattiyaṁ pamādaṁ antarāvosānaṁ āpajjatha, upanissayasampannassa
  vīriyavato nayidaṁ dukkaraṁ, tasmā sīlavisuddhiādivisuddhipaṭipadāya uṭṭhahatha
  ghaṭayatha vāyamathā"ti 3- nibbānādhigamāya ussāheti, tattha vā cittaṁ vodapeti.
  Sampahaṁsetīti "madanimmadano pipāsavinayo ālayasamugghāto"ti, 4- rāgakkhayo dosakkhayo
  mohakkhayoti, 5- asaṅkhatanti, 6- amataṁ santantiādinā 7- ca anekapariyāyena 8-

  *  *  *  *  *  *
  Footnote: 1 viṃahā. 4/7/7/, Maṃū. 12/281/242, MaṂa. 13/337/319 2 Ma. sabbattha
  3 chaṂa. vāyameyyāthāti 4 aṅ. catukka. 21/34/39, khu.iti. 25/90/308
  5 saṁ.saḷā. 18/674/441 (syā), khu.iti. 25/44/266
  6 saṁ.saḷā. 18/674(366)/441 (syā)
  7 Ma. padaṁ santanti, cha. amatañcasantanti, saṁ.saḷā. 18/751(409)/453 (syā)
  8 Sī.,Ma. anekapariyāyena hi
-------------------------------------------------
[page 416]
  Nibbānānisaṁsappakāsanena tesaṁ bhikkhūnaṁ cittaṁ tosento hāsento sampahaṁseti
  samassāseti.
     Tedhāti bhikkhū aṭṭhiṁ katvāti "atthi kiñci ayaṁ no attho adhigantabbo"ti
  evaṁ sallakkhetvā tāya desanāya atthikā hutvā. Manasikatvāti citte ṭhapetvā
  anaññavihitā taṁ desanaṁ attano cittagatameva katvā. Sabbaṁ cetaso
  samannāharitvāti sabbena kārakacittena ādito paṭṭhāya yāva pariyosānā
  desanaṁ āvajjitvā, taggatameva ābhogaṁ katvāti attho. Atha vā sabbaṁ cetaso 1-
  samannāharitvāti sabbasmā cittato desanaṁ sammā anu anu āharitvā. Idaṁ
  vuttaṁ hoti:- desentassa yehi cittehi desanā katā, sabbasmā cittato
  pavattaṁ desanaṁ bahi gantuṁ adento sammā aviparītaṁ anu anu āharitvā
  attano cittasantānaṁ ānetvā 2- yathādesitadesitaṁ desanaṁ suṭṭhu upadhāretvā.
  Ohitasotāti avahitasotā, suṭṭhu ṭhapitasotā. Ohitasotāti vā avikkhittasotā.
  Tameva upalabbhamānopi 3- hi savane avikkhepo satisaṁvaro viya cakkhundriyādīsu 4-
  sotindriyepīti vattabbataṁ arahatīti. 4- Ettha ca "aṭṭhikatvā"tiādīhi catūhipi
  padehi padehi tesaṁ bhikkhūnaṁ tapparabhāvato savane ādaradīpanena sakkaccasavanaṁ
  dasseti,
     etamatthaṁ viditvāti etaṁ tesaṁ bhikkhūnaṁ tassā nibbānapaṭisaṁyuttāya
  dhammakathāya savane ādarakāritaṁ sabbākārato viditvā. Imaṁ udānanti imaṁ
  nibbānassa tabbidhuradhammadesanāmukhena paramatthato vijjamānabhāvavibhāvanaṁ udānaṁ
  udānesi.

  *  *  *  *  *  *
  Footnote: 1 Sī. sabbacetaso 2 chaṂa. āharitvā
  3 Sī. upalabhamānopi 4-4 chaṂa. sotindriyepi vattumarahatīti
-------------------------------------------------
[page 417]
    Tattha atthīti vijjati, paramatthato upalabbhatīti attho. Bhikkhaveti tesaṁ bhikkhūnaṁ
  ālapanaṁ. Nanu ca udānaṁ nāma pītisomanassasamuṭṭhāpito vā dhammasaṁvegasamuṭṭhāpito vā
  dhammapaṭiggāhakanirapekkho udāhāro, tathā ceva ettakesu suttesu āgataṁ, idha kasmā
  bhagavā udānento te bhikkhū āmantesīti? tesaṁ bhikkhūnaṁ saññāpanatthaṁ.
  Nibbānapaṭisaṁyuttaṁ hi bhagavā tesaṁ bhikkhūnaṁ dhammaṁ desetvā nibbānaguṇānussaraṇena
  uppannapītisomanasso udānaṁ udānesi. Idha nibbānavajjo sabbo sabhāvadhammo
  paccayāyattavuttikova upalabbhati, na paccayanirapekkho. Ayampana nibbānadhammo
  katamapaccaye upalabbhatīti tesaṁ bhikkhūnaṁ cetoparivitakkamaññāya te ca saññāpetukāmo
  "atthi bhikkhave tadāyatanan"tiādimāha, na ekantatova te paṭiggāhake katvāti
  veditabbaṁ. Tadāyatananti taṁ kāraṇaṁ, dakāro padasandhikaro. Nibbānaṁ hi
  maggaphalañāṇādīnaṁ ārammaṇapaccayabhāvato rūpādīni viya cakkhuviññāṇādīnaṁ
  ārammaṇapaccayabhūtānīti kāraṇaṭṭhena "āyatanan"ti vuccati. Ettāvatā ca bhagavā
  tesaṁ bhikkhūnaṁ asaṅkhatāya dhātuyā paramatthato atthibhāvaṁ pavedesi.
     Tatrāyaṁ dhammanvayo:- idha saṅkhatadhammānaṁ vijjamānattā asaṅkhatāyapi
  dhātuyā bhavitabbaṁ tappaṭipakkhattā sabhāvadhammānaṁ. Yathā hi dukkhe vijjamāne
  tappaṭipakkhabhūtaṁ sukhampi vijjatiyeva, tathā uṇhe vijjamāne sītampi vijjati,
  pāpadhammesu vijjamānesu kalyāṇadhammāpi vijjanti eva. Vuttañhetaṁ:-
             "yathāpi dukkhe vijjante sukhaṁ nāmapi vijjati
              evaṁ bhave vijjamāne vibhavo icchitabbako.
              Yathāpi uṇhe vijjante aparaṁ vijjati sītalaṁ
              evaṁ tividhaggi vijjante nibbānaṁ icchitabbakaṁ.
              Yathāpi pāpe vijjante kalyāṇampi vijjati
              evameva jāti vijjante ajātimpi icchitabbakā"tiādi. 1-

  *  *  *  *  *  *
  Footnote: 1 khu. buddha. 33/10-12/448
-------------------------------------------------
[page 418]
  Apica nibbānassa paramatthato atthibhāvavicāraṇaṁ 1- parato āvibhavissati.
     Evaṁ bhagavā asaṅkhatāya dhātuyā paramatthato atthibhāvaṁ sammukhena dassetvā
  idāni tabbidhuradhammāpohanamukhenassa 2- sabhāvaṁ dassetuṁ "yattha neva paṭhavī na
  āpo"tiādimāha. Tattha yasmā nibbānaṁ sabbasaṅkhāravidhurasabhāvaṁ yathā saṅkhatadhammesu
  katthaci natthi, tathā tatthapi sabbe saṅkhatadhammā. Na hi saṅkhatāsaṅkhatadhammānaṁ
  samodhānaṁ sambhavati. Tatrāyaṁ atthavibhāvanā:- yattha yasmiṁ nibbāne yassaṁ
  asaṅkhatadhātuyaṁ neva kakkhaḷalakkhaṇā paṭhavīdhātu atthi, na paggharaṇalakkhaṇā
  āpodhātu, na uṇhalakkhaṇā tejodhātu, na vitthambhanalakkhaṇā vāyodhātu atthi.
  Iti cātumahābhūtābhāvavacanena yathā sabbassapi upādārūpassa abhāvo vutto hoti
  tannissitattā. Evaṁ anavasesato kāmarūpabhavassa tattha abhāvo vutto hoti
  tadāyattavuttibhāvato. Na hi mahābhūtanissayena vinā pañcavokārabhavo ekavokārabhavo
  vā sambhavatīti.
     Idāni arūpasabhāvattepi nibbānassa arūpabhavapariyāpannānaṁ dhammānaṁ
  tattha abhāvaṁ dassetuṁ "na ākāsānañcāyatanaṁ .pe. Na nevasaññānāsaññāyatanan"ti
  vuttaṁ. Tattha na ākāsānañcāyatananti saddhiṁ ārammaṇena
  kusalavipākakiriyabhedo tividhopi ākāsānañcāyatanacittuppādo natthīti attho.
  Sesesupi eseva nayo. Yadaggena ca nibbāne kāmalokādīnaṁ abhāvo hoti,
  tadaggena tattha idhalokaparalokānampi abhāvoti āha "na ayaṁ loko na
  paraloko"ti. Tassattho:- yvāyaṁ "itthattaṁ diṭṭhadhammo idhaloko"ti ca
  laddhavohāro khandhādiloko, yo ca "tato aññathā paro abhisamparāyo"ti ca
  laddhavohāro khandhādiloko, tadubhayampi tattha natthīti. Na ubho candimasūriyāti
  yasmā rūpagate sati tamo nāma siyā, tamassa ca vidhamanatthaṁ candimasūriyehi

  *  *  *  *  *  *
  Footnote: 1 Sī. atthibhāvavivaraṇaṁ 2 Sī...... dhammāmohamukhenassa
-------------------------------------------------
[page 419]
  Vattitabbaṁ. Sabbena sabbaṁ pana yattha rūpagatameva natthi kuto tattha tamo.
  Tamassa vā vidhamanā 1- candimasūriyā, tasmā candimā sūriyo cāti ubhopi tattha
  nibbāne natthīti attho. Iminā ālokasabhāvataṁyeva nibbānassa dasseti.
     Ettāvatā ca anabhisametāvīnaṁ bhikkhūnaṁ anādimatisaṁsāre supinantepi
  ananubhūtapubbaṁ paramatthagambhīraṁ 2- atiduddasaṁ saṇhasukhumaṁ atakkāvacaraṁ accantasantaṁ
  paccattavedanīyaṁ 3- atipaṇītaṁ amataṁ nibbānaṁ vibhāvento paṭhamaṁ tāva "atthi
  bhikkhave tadāyatanan"ti tassa atthibhāvā tesaṁ añāṇādīni apanetvā "yattha
  neva paṭhavī .pe. Na ubho candimasūriyā"ti tadaññadhammāpohanamukhena taṁ vibhāveti
  dhammarājā. Tena paṭhavīādisabbasaṅkhatadhammavidhurasabhāvā yā asaṅkhatā dhātu, taṁ
  nibbānanti dīpitaṁ hoti. Tenevāha "tatrāpāhaṁ bhikkhave neva āgatiṁ vadāmī"ti.
     Tattha tatrāti tasmiṁ. Apisaddo samuccaye. Ahaṁ bhikkhave yattha 4-
  saṅkhārappavatte kutoci kassaci āgatiṁ na vadāmi yathāpaccayaṁ tattha dhammamattassa
  uppajjanato. Evaṁ tasmimpi āyatane nibbāne kutoci āgatiṁ āgamanaṁ neva
  vadāmi āgantabbaṭṭhānatāya abhāvato. Na gatinti katthaci gamanaṁ na vadāmi
  gantabbaṭṭhānatāya abhāvato. Na hi tattha sattānaṁ ṭhapetvā ñāṇena ārammaṇakaraṇaṁ
  āgatigatiyo sambhavanti, nāpi ṭhiticutūpapattiyo vadāmi. "tadāpahan"ti 5- Pāḷi.
  Tassattho:- tampi āyatanaṁ gāmantarato gāmantaraṁ viya anāgantabbatāya na
  āgati, na gantabbatāya na gati, paṭhavīpabbatādi viya apatiṭṭhānatāya na ṭhiti,
  apaccayattā vā uppādābhāvo, tato amatasabhāvattā cavanābhāvo,
  uppādanirodhābhāvato ceva tadubhayaparicchinnāya ṭhitiyā ca abhāvato na ṭhitiṁ na cutiṁ na
  upapattiṁ vadāmi. Kevalaṁ pana taṁ arūpasabhāvattā apaccayattā ca na katthaci patiṭṭhitanti

  *  *  *  *  *  *
  Footnote: 1 Sī. viddhaṁsakā 2 chaṂa. paramagambhīraṁ 3 chaṂa. paṇḍitavedanīyaṁ
  4 ka. yathā 5 Ma. na tadāpahantipi
-------------------------------------------------
[page 420]
  Appatiṭṭhaṁ. Tattha pavattābhāvato pavattappaṭipakkhato ca appavattaṁ. Arūpasabhāvattepi
  vedanādayo viya kassacipi ārammaṇassa anālambanato upatthambhanirapekkhato ca
  anārammaṇameva taṁ "āyatanan"ti vuttaṁ nibbānaṁ. Ayañca evasaddo appatiṭṭhameva
  appavattamevāti padadvayenapi yojetabbo. Esevanto dukkhassāti yadidaṁ
  "appatiṭṭhan"tiādīhi vacanehi vaṇṇitaṁ thomitaṁ yathāvuttalakkhaṇaṁ nibbānaṁ,
  eso eva sakalassa vaṭṭadukkhassa anto pariyosānaṁ tadadhigame sati
  sabbadukkhābhāvato. Tasmā "dukkhassa anto"ti ayameva tassa sabhāvoti dasseti.
                        Paṭhamasuttavaṇṇanā niṭṭhitā.
                           -------------
                     2. Dutiyanibbānapaṭisaṁyuttasuttavaṇṇanā
    [72] Dutiye imaṁ udānanti imaṁ nibbānassa pakatiyā gambhīrabhāvato duddasabhāvadīpanaṁ
  udānaṁ udānesi. Tattha duddasanti sabhāvagambhīrattā atisukhumasaṇhasabhāvattā
  ca anupacitañāṇasambhārehi passituṁ na sakkāti duddasaṁ. Vuttañhetaṁ
  "tañhi te māgaṇḍiya ariyaṁ paññācakkhu natthi, yena tvaṁ ārogyaṁ jāneyyāsi,
  nibbānampi passeyyāsī"ti. 1- Aparampi vuttaṁ "idampi kho ṭhānaṁ duddasaṁ, yadidaṁ
  sabbasaṅkhārasamatho"tiādi. 2- Anatanti rūpādīsu ārammaṇesu, kāmādīsu ca bhavesu
  namanato tanninnabhāvena pavattito sattānañca tattha namanato taṇhā natā
  nāma, natthi ettha natāti anataṁ, nibbānanti attho. "anantan"tipi Paṭhanti,
  niccasabhāvattā antavirahitaṁ, acavanadhammaṁ anirodhaṁ amatanti attho. Keci pana
  "anantan"ti padassa "appamāṇan"ti atthaṁ vadanti. Ettha ca "duddasan"ti
  iminā paññāya dubbalīkaraṇehi rāgādikilesehi cirakālabhāvitattā sattānaṁ

  *  *  *  *  *  *
  Footnote: 1 MaṂa. 13/218/193
  2 vi. mahā. 4/7/7, Maṃū. 12/281/242, MaṂa. 13/337/319
-------------------------------------------------
[page 421]
  Appaccayabhāvanā na sukarāti nibbānassa kicchena adhigamanīyataṁ dasseti. Na hi
  saccaṁ sudassananti imināpi tamevatthaṁ pākaṭaṁ karoti. Tattha saccanti nibbānaṁ.
  Tañhi kenacipi pariyāyena asantasabhāvābhāvato ekanteneva santattā
  aviparītaṭṭhena saccaṁ. Na hi taṁ sudassanaṁ na sukhena passitabbaṁ. Sucirampi kālaṁ
  puññāñāṇasambhāre samānentehipi kasireneva samadhigantabbato. Tathā hi vuttaṁ
  bhagavatā "kicchena me adhigatan"ti 1-
     paṭividdhā taṇhā jānato passato natthi kiñcananti tañca nirodhasaccaṁ
  sacchikiriyābhisamayavasena abhisamentena visayato kiccato ca ārammaṇato ca
  ārammaṇapaṭivedhena asammohapaṭivedhena ca paṭividdhaṁ, yathā pariññābhisamayavasena
  dukkhasaccaṁ, bhāvanābhisamayavasena maggasaccañca asammohato paṭividdhaṁ hoti, evaṁ
  pahānābhisamayavasena asammohato ca paṭividdhā taṇhā hoti. Evañca cattāri
  saccāni yathābhūtaṁ ariyamaggapaññāya jānato passato bhavādīsu natabhūtā taṇhā
  natthi, tadabhāve sabbassapi kilesavaṭṭassa abhāvo, tatova kammavipākavaṭṭānaṁ
  asambhavoyevāti evaṁ bhagavā tesaṁ bhikkhūnaṁ anavasesavaṭṭadukkhavūpasamahetubhūtaṁ
  amatamahānibbānassa ānubhāvaṁ pakāsesi. Sesaṁ vuttanayameva.
                        Dutiyasuttavaṇṇanā niṭṭhitā.
                            -----------
                     3. Tatiyanibbānapaṭisaṁyuttasuttavaṇṇanā
     [73] Tatiye atha kho bhagavā etamatthaṁ viditvāti tadā kira bhagavatā
  anekapariyāyena saṁsārassa ādīnavaṁ pakāsetvā sandassanādivasena
  nibbānapaṭisaṁyuttāya dhammadesanāya katāya tesaṁ bhikkhūnaṁ etadahosi "ayaṁ saṁsāro bhagavatā

  *  *  *  *  *  *
  Footnote: 1 vi. mahā. 4/7/7, Maṃū. 12/281/242, MaṂa. 13/337/319
-------------------------------------------------
[page 422]
  Avijjādīhi kāraṇehi sahetuko pakāsito, nibbānassa pana tadupasamassa na
  kiñci kāraṇaṁ vuttaṁ, tayidaṁ ahetukaṁ, kathaṁ sacchikaṭṭhaparamatthena upalabbhatī"ti, atha
  bhagavā tesaṁ bhikkhūnaṁ etaṁ yathāvuttaṁ parivitakkasaṅkhātaṁ 1- atthaṁ viditvā. Imaṁ
  udānanti tesaṁ bhikkhūnaṁ vimatividhamanatthañceva idha samaṇabrāhmaṇānaṁ "nibbānaṁ
  nibbānanti vācāvatthumattameva, natthi hi paramatthato nibbānaṁ nāma
  anupalabbhamānasabhāvattā"ti lokāyatikādayo viya vippaṭipannānaṁ bahiddhā ca
  puthudiṭṭhigatikānaṁ micchāvādabhañjanatthañca imaṁ amatamahānibbānassa paramatthato
  atthibhāvadīpanaṁ udānaṁ udānesi.
     Tattha ajātaṁ abhūtaṁ akataṁ asaṅkhatanti sabbānipi padāni aññamaññavevacanāni.
  Atha vā vedanādayo viya hetupaccayasamavāyasaṅkhātāya kāraṇasāmaggiyā
  na jātaṁ na nibbattanti ajātaṁ, kāraṇena vinā, sayameva vā na bhūtaṁ na
  pātubhūtaṁ na uppannanti abhūtaṁ, evaṁ ajātattā abhūtattā ca yena kenaci
  kāraṇena na katanti akataṁ, jātabhūtakatasabhāvo ca nāmarūpānaṁ saṅkhatadhammānaṁ
  hoti, na asaṅkhatasabhāvassa nibbānassāti dassanatthaṁ asaṅkhatanti vuttaṁ. Paṭilomato
  vā samecca sambhūya paccayehi katanti saṅkhataṁ, tathā na saṅkhataṁ saṅkhatalakkhaṇarahitanti
  asaṅkhatanti. Evamanekehi kāraṇehi nibbattitabhāve paṭisiddhe "siyā
  nu kho ekeneva kāraṇena katan"ti āsaṅkāya "yena kenaci na katan"ti
  dassanatthaṁ "akatan"ti vuttaṁ. Evaṁ appaccayampi samānaṁ "sayameva nu kho
  idaṁ bhūtaṁ pātubhūtan"ti āsaṅkāya tannivattanatthaṁ "abhūtan"ti vuttaṁ. "ayañcetassa
  Asaṅkhatākatābhūtabhāvo sabbena sabbaṁ ajātidhammattā"ti dassetuṁ "ajātan"ti
  vuttaṁ. Evametesaṁ catunnampi padānaṁ sātthakabhāvaṁ viditvā "tayidaṁ nibbānaṁ atthi

  *  *  *  *  *  *
  Footnote: 1 Ma. viparītakkasaṅkhātaṁ
-------------------------------------------------
[page 423]
  Bhikkhave"ti paramatthato nibbānassa atthibhāvo paveditoti 1- veditabbo. Ettha
  udānentena bhagavatā "bhikkhave"ti ālapane kāraṇaṁ heṭṭhā vuttanayeneva
  veditabbaṁ.
     Iti satthā "atthi bhikkhave ajātaṁ abhūtaṁ akataṁ asaṅkhatan"ti vatvā
  tattha hetuṁ dassento "no cetaṁ bhikkhave"tiādimāha. Tassāyaṁ saṅkhepattho:-
  bhikkhave yadi ajātādisabhāvā asaṅkhatā dhātu na abhavissa na siyā, idha loke
  jātādisabhāvassa rūpādikkhandhapañcakasaṅkhātassa saṅkhatassa nissaraṇaṁ anavasesavūpasamo
  na paññāyeyya na upalabbheyya na sambhaveyya. Nibbānaṁ hi ārammaṇaṁ katvā
  pavattamānā sammādiṭṭhiādayo ariyamaggadhammā anavasesakilese samucchindanti.
  Tenettha sabbassapi vaṭṭadukkhassa appavatti apagamo nissaraṇaṁ paññāyati.
     Evaṁ byatirekavasena nibbānassa atthibhāvaṁ dassetvā idāni
  anugamavasenapi 2- taṁ dassetuṁ "yasmā ca kho"tiādi vuttaṁ. Taṁ vuttatthameva.
  Ettha ca yasmā "appaccayā dhammā asaṅkhatā dhammā, 3- atthi bhikkhave
  tadāyatanaṁ, yattha neva paṭhavī, 4- idampi kho ṭhānaṁ duddasaṁ yadidaṁ sabbasaṅkhārasamatho
  sabbūpadhipaṭinissaggo, 5- asaṅkhatañca vo bhikkhave dhammaṁ desissāmi asaṅkhatagāminiñca
  paṭipadan"tiādīhi 6- anekehi suttapadehi, "atthi bhikkhave ajātan"ti imināpi
  ca suttena nibbānadhātuyā paramatthato sambhavo sabbalokaṁ anukampamānena
  sammāsambuddhena desito, tasmā yadipi tattha apaccakkhakārīnampi viññūnaṁ
  kaṅkhā vā vimati vā natthiyeva. Ye pana paraneyyabuddhino 7- puggalā, tesaṁ
  vimativinodanatthaṁ ayamettha adhippāyaniddhāraṇamukhena yuttivicāraṇā:- yathā?

  *  *  *  *  *  *
  Footnote: 1 chaṂa. pakāsitoti 2 chaṂa. anvayavasenapi
  3 abhi. saṅ. 34/7,8,1454,1456/6,320 4 khu.u. 25/71/212
  5 viṃahā. 4/7/7, Maṃū. 12/281/242, MaṂa. 13/337/319
  6 saṁ.saḷā. 18/674 ādi/441 7 Ma. dassaneyyabuddhino
-------------------------------------------------
[page 424]
  Pariññeyyatāya sauttarānaṁ kāmānaṁ rūpādīnañca paṭipakkhabhūtaṁ tabbidhurasabhāvaṁ nissaraṇaṁ
  paññāyati, evaṁ taṁ sabhāvānaṁ 1- sabbesampi saṅkhatadhammānaṁ paṭipakkhabhūtena
  tabbidhurasabhāvena nissaraṇena bhavitabbaṁ. Yañcetaṁ nissaraṇaṁ, sā asaṅkhatā
  dhātu. Kiñci bhiyyo saṅkhatadhammārammaṇaṁ vipassanāñāṇaṁ api anulomañāṇaṁ
  kilese na samucchedavasena pajahituṁ sakkoti. Tathā sammutisaccārammaṇaṁ paṭhamajjhānādīsu
  ñāṇaṁ vikkhambhanavaseneva kilese pajahati, na samucchedavasena. Iti
  saṅkhatadhammārammaṇassa sammutisaccārammaṇassa ca ñāṇassa kilesānaṁ samucchedappahāne
  asamatthabhāvato tesaṁ samucchedappahānakarassa ariyamaggañāṇassa tadubhayaviparītasabhāvena
  ārammaṇena bhavitabbaṁ, sā asaṅkhatā dhātu. Tathā "atthi bhikkhave ajātaṁ abhūtaṁ
  akataṁ asaṅkhatan"ti idaṁ nibbānapadassa paramatthato atthibhāvajotakaṁ vacanaṁ
  aviparītatthaṁ bhagavatā bhāsitattā. Yaṁ hi bhagavatā bhāsitaṁ, taṁ aviparītatthaṁ paramatthaṁ
  yathātaṁ "sabbe saṅkhārā aniccā, sabbe saṅkhārā dukkhā, sabbe dhammā
  anattā"ti 2- tathā nibbānasaddo katthaci visaye yathābhūtaparamatthavisayo
  upacāramattavuttisabbhāvato seyyathāpi sīhasaddo. 3- Atha vā attheva paramatthato
  asaṅkhatā dhātu, itaraṁ vā tabbiparītavinimuttasabhāvattā seyyathāpi paṭhavīdhātu
  vedanāti evamādīhi nayehi yuttitopi 4- asaṅkhatāya dhātuyā paramatthato atthibhāvo
  veditabbo.
                        Tatiyasuttavaṇṇanā niṭṭhitā.
                           ------------
                    4. Catutthanibbānapaṭisaṁyuttasuttavaṇṇanā
     [74] Catutthe atha kho bhagavā etamthaṁ viditvāti tadā kira bhagavatā
  anekapariyāyena sandassanādivasena nibbānapaṭisaṁyuttāya dhammadesanāya katāya

  *  *  *  *  *  *
  Footnote: 1 Sī. pharusabhāvānaṁ 2 aṅṭika. 20/137/278 ādi, khuḍha. 25/277-9/64,
  khu,mahā. 29/131/111 (syā) 3 Sī. samayasaddo 4 Ma. atthatopi
-------------------------------------------------
[page 425]
  Tesaṁ bhikkhūnaṁ etadahosi "ayaṁ tāva bhagavatā amatamahānibbānadhātuyā
  anekākāravokāraṁ ānisaṁsaṁ dīpentena 1- anaññasādhāraṇo anubhāvo pakāsito,
  adhigamupāyo panassā na bhāsito, kathaṁ nu kho paṭipajjantehi amhehi ayaṁ
  adhigantabbā"ti. Atha bhagavā tesaṁ bhikkhūnaṁ etaṁ yathāvuttaparivitakkasaṅkhātaṁ atthaṁ
  sabbākārato viditvā. Imaṁ udānanti taṇhāvasena katthaci anissitassa
  passaddhakāyacittassa vīthipaṭipannavipassanassa ariyamaggena anavasesato
  taṇhāpahānena nibbānādhigamavibhāvanaṁ imaṁ udānaṁ udānesi.
     Tattha nissitassa calitanti rūpādisaṅkhāre taṇhādiṭṭhīhi nissitassa calitaṁ
  "etaṁ mama, eso me attā"ti 2- taṇhādiṭṭhivipphanditaṁ hoti.
  Appahīnataṇhādiṭṭhikassa hi puggalassa sukhādīsu uppannesu tāni abhibhuyya viharituṁ
  asakkontassa "mama vedanā, ahaṁ vediyāmī"tiādinā taṇhādiṭṭhiggāhavasena
  kusalappavattito cittasantānassa calanaṁ kampanaṁ, avakkhalitaṁ vā hotīti attho.
  Anissitassa calitaṁ natthīti yo pana visuddhipaṭipadaṁ paṭipajjanto samathavipassanāhi
  taṇhādiṭṭhiyo vikkhambhetvā aniccādivasena saṅkhāre sammasanto viharati, tassa
  taṁ anissitassa yathāvuttaṁ calitaṁ avakkhalitaṁ, vipphanditaṁ vā natthi kāraṇassa
  suvikkhambhitattā.
     Calite asatīti yathāvutte calite asati yathā taṇhādiṭṭhiggāhā nappavattanti,
  tathā vīthipaṭipannāya vipassanāya taṁ ussukkāpentassa. 3- Passaddhīti
  vipassanācittasahajātānaṁ kāyacittānaṁ sārambhakarakilesavūpasaminī duvidhāpi passaddhi
  hoti. Passaddhiyā sati nati na hotīti pubbenāparaṁ visesayuttāya passaddhiyā sati
  anavajjasukhādhiṭṭhānaṁ samādhiṁ vaḍḍhetvā taṁ paññāya samavāyakaraṇena samathavipassanaṁ

  *  *  *  *  *  *
  Footnote: 1 chaṂa. dassentena 2 Maṃū. 12/241, 358/203, 322
  3 Ma. upakkamantassa
-------------------------------------------------
[page 426]
  Yuganaddhaṁ yojetvā maggaparamparāya kilese khepentassa kāmabhavādīsu namanato
  "natī"ti laddhanāmā taṇhā arahattamaggakkhaṇe anavasesato na hoti,
  anuppattidhammataṁ āpāditattā na uppajjatīti attho.
     Natiyā asatīti arahattamaggena taṇhāya supahīnattā bhavādiatthāya
  ālayanikantipariyuṭṭhāne asati. Āgatigati na hotīti paṭisandhivasena idha āgati
  āgamanaṁ cutivasena gati ito paralokagamanaṁ peccabhāvo na hoti nappavattati.
  Āgatigatiyā asatīti vuttanayena āgatiyā ca gatiyā ca asati. Cutūpapāto na
  hotīti aparāparaṁ cavanupapajjanaṁ na hoti nappavattati. Asati hi kilesavaṭṭe
  kammavaṭṭaṁ pacchinnameva, pacchinne ca tasmiṁ kuto vipākavaṭṭassa samabhavo.
  Tenevāha 1- "cutūpapāte asati nevidha na huran"tiādi. Tattha yaṁ vattabbaṁ, taṁ heṭṭhā
  bāhiyasutte vitthārato vuttameva. Tasmā tattha vuttanayeneva attho veditabbo.
     Iti bhagavā idhāpi tesaṁ bhikkhūnaṁ anavasesato vaṭṭadukkhavūpasamahetubhūtaṁ
  amatamahānibbānassa ānubhāvaṁ sammāpaṭipattiyā pakāsesi.
                        Catutthasuttavaṇṇanā niṭṭhitā.
                           -------------
                          5. Cundasuttavaṇṇanā
     [75] Pañcame mallesūti evaṁnāmake janapade. Mahatā bhikkhusaṁghenāti
  guṇamahattasaṅkhyāmahattehi mahatā. So hi bhikkhusaṁgho sīlādiguṇavisesayogenāpi
  mahā tattha sabbapacchimakassa sotāpannabhāvato, saṅkhyāmahattenapi mahā
  aparicchinnagaṇanattā. Āyusaṅkhārossajjanato paṭṭhāya hi āgatāgatā bhikkhū na
  pakkamiṁsu. Cundassāti evaṁnāmakassa. Kammāraputtassāti suvaṇṇakāraputtassa,

  *  *  *  *  *  *
  Footnote: 1 chaṂa. tenāha
-------------------------------------------------
[page 427]
  So kira aḍḍho mahākuṭumbiko bhagavato paṭhamadassaneneva sotāpanno
  hutvā attano ambavane satthu vasanānucchavikaṁ gandhakuṭiṁ, bhikkhusaṁghassa ca
  rattiṭṭhānadivāṭṭhānaupaṭṭhānasālākuṭimaṇḍapacaṅkamanādike ca sampādetvā
  pākāraparikkhittaṁ dvārakoṭṭhakayuttaṁ vihāraṁ katvā buddhappamukhassa saṁghassa
  niyyādesi. Taṁ sandhāya vuttaṁ "tatra sudaṁ bhagavā pāvāyaṁ viharati cundassa
  kammāraputtassa ambavane"ti
     paṭiyādāpetvāti sampādetvā. "sūkaramaddavanti Sūkarassa mudusiniddhaṁ
  pavattamaṁsan"ti mahāaṭṭhakathāyaṁ vuttaṁ. Keci pana "sūkaramaddavanti na sūkaramaṁsaṁ,
  sūkarehi madditavaṁsakaḷīro"ti vadanti. Aññe "sūkarehi madditappadese jātaṁ
  ahichattakan"ti. Apare pana "sūkaramaddavaṁnāma ekaṁ rasāyatanan"ti bhaṇiṁsu. Taṁ hi
  cundo kammāraputto "ajja bhagavā parinibbāyissatī"ti sutvā "appevanāma naṁ
  paribhuñjitvā cirataraṁ tiṭṭheyyā"ti satthu cirajīvitukamyatāya adāsīti vadanti.
     Tena maṁ parivisāti tena maṁ bhojehi. Kasmā bhagavā evamāha?
  Parānuddayatāya. Tañca kāraṇaṁ pāḷiyaṁ vuttameva. Tena abhihaṭabhikkhāya paresaṁ
  aparibhogārahato ca tathā vattuṁ vaṭṭatīti dassitaṁ hoti. Tasmiṁ kira sūkaramaddave
  dvisahassadīpaparivāresu catūsu mahādīpesu devatā ojaṁ pakkhipiṁsu. Tasmā taṁ
  añño koci sammā jīrāpetuṁ na sakkoti, tamatthaṁ pakāsento satthā
  parūpavādamocanatthaṁ "nāhantaṁ cunda passamī"tiādinā sīhanādaṁ nadi. Ye hi pare
  upavadeyyuṁ "attanā paribhuttāvasesaṁ neva bhikkhūnaṁ, na aññesaṁ manussānaṁ
  adāsi, āvāṭe nikhaṇāpetvā vināsesī"ti, "tesaṁ vacanokāso mā hotū"ti
  parūpavādamocanatthaṁ sīhanādaṁ nadi.
     Tattha sadevaketiādīsu saha devehīti sadevako, saha mārenāti samārako,
  saha brahmunāti sabrahmako, saha samaṇabrāhmaṇehīti sassamaṇabrāhmaṇī,
-------------------------------------------------
[page 428]
  Pajātattā pajā, saha devamanussehīti sadevamanussā. Tasmiṁ sadevake loke
  .pe. Sadevamanussāya. Tattha sadevakavacanena pañcakāmāvacaradevaggahaṇaṁ,
  samārakavacanena chaṭṭhakāmāvacaradevaggahaṇaṁ, sabrahmavacanena brahmakāyikādibrahmaggahaṇaṁ,
  sassamaṇabrāhmaṇīvacanena sāsanassa paccatthikapaccāmittasamaṇabrāhmaṇaggahaṇaṁ
  samitapāpabāhitapāpasamaṇabrāhmaṇaggahaṇañca, pajāvacanena sattalokaggahaṇaṁ,
  sadevamanussavacanena sammutidevāvasesamanussaggahaṇaṁ. Evamettha tīhi padehi
  okāsalokavasena, dvīhi pajāvasena sattaloko gahitoti veditabbo. Apare nayo:-
  sadevakavacanena arūpāvacaradevaloko 1- gahito, samārakavacanena chakāmāvacaradevaloko,
  sabrahmakavacanena rūpī brahmaloko. Sassamaṇabrāhmaṇavacanena catuparisavasena
  sammutidevehi saha manussaloko, avasesasattaloko vā gahitoti veditabbo.
     Bhuttāvissāti bhuttavato. Kharoti pharuso. Ābādhoti visabhāgarogo.
  Bāḷhāti balavatiyo. Māraṇantikāti maraṇantā maraṇasamīpapāpanasamatthā. Sato
  sampajāno adhivāsesīti satiṁ upaṭṭhitaṁ katvā ñāṇena paricchinditvā adhivāsesi.
  Avihaññamānoti vedanānuvattanavasena asallakkhitadhammo viya aparāparaṁ parivattanaṁ
  akaronto apīḷiyamāno adukkhiyamāno viya adhivāsesi. Bhagavato hi vuḷuvagāmakeyeva
  tā vedanā uppannā, samāpattibalena pana vikkhambhitā yāva parinibbānadivasā
  na uppajjiṁsu divase divase samāpattīhi paṭipaṇāmanato. Taṁ divasaṁ pana
  parinibbāyitukāmo "koṭisahassahatthīnaṁ balaṁ dhārentānaṁ vajirasaṅghātasamānakāyānaṁ
  aparimitakālaṁ upacitapuññasambhārānampi bhave sati evarūpā vedanā pavattanti,
  kimaṅgaṁ pana aññesan"ti sattānaṁ saṁvegajananatthaṁ samāpattiṁ na samāpajji,
  tena vedanā kharā vattiṁsu. Āyāmāti ehi yāMa.

  *  *  *  *  *  *
  Footnote: 1 chaṂa. arūpāvacaraloko
-------------------------------------------------
[page 429]
     Cundassa bhattaṁ bhuñjitvātiādikā aparabhāge dhammasaṅgāhakehi ṭhapitā
  gāthā. Bhuttassa ca sūkaramaddavenāti bhuttassa udapādi, na pana bhuttapaccayā.
  Yadi hi abhuttassa uppajjissā, atikharo abhavissā, siniddhabhojanaṁ pana
  bhuttattā tanukā vedanā ahosi, teneva padasā gantuṁ asakkhi. Etena yvāyaṁ
  "yassa taṁ paribhuttaṁ sammā pariṇāmaṁ gaccheyya aññatra tathāgatassā"ti
  sīhanādo nadito, tassa sātthakatā. Dassitā. Buddhānaṁ hi aṭṭhāne gajjitaṁ
  nāma natthi. Yasmā taṁ paribhuttaṁ bhagavato na kiñci vikāraṁ upādesi,
  kammena pana laddhokāsena uppādiyamānaṁ vikāraṁ appamattatāya upasamento
  sarīre balaṁ uppādesi, yena yathā vakkhamānaṁ tividhaṁ payojanaṁ sampādesi, 1-
  tasmā sammadeva taṁ pariṇāmaṁ gataṁ, māraṇantikattā pana vedanānaṁ aviññātaṁ
  apākaṭaṁ ahosīti. Viriccamānoti 2- abhiṇhapavattalohitavirecanova samāno.
  Avocāti attanā icchitaṭṭhāne parinibbānatthāya evamāha.
     Kasmā pana bhagavā evaṁ roge uppanne kusināraṁ agamāsi, kiṁ aññattha
  na sakkā parinibbāyitunti? parinibbāyituṁ nāma na katthaci na sakkā, evaṁ
  pana cintesi:- mayi kusināraṁ gate mahāsudassanasuttadesanāya 3- aṭṭhuppatti
  bhavissati, tāya yā devaloke anubhavitabbasadisā sampatti manussaloke mayā
  anubhūtā, taṁ dvīhi bhāṇavārehi paṭimaṇḍetvā desessāmi, taṁ sutvā bahū
  janā kusalaṁ kattabbaṁ maññissanti. Subhaddopi tattha maṁ upasaṅkamitvā pañhaṁ
  pucchitvā vissajjanapariyosāne saraṇesu patiṭṭhāya pabbajitvā laddhūpasampado
  kammaṭṭhānaṁ bhāvetvā mayi dharanteyeva arahattaṁ patvā pacchimasāvako nāma
  bhavissati, aññattha mayi parinibbute dhātunimittaṁ mahākalaho bhavissati, lohitaṁ

  *  *  *  *  *  *
  Footnote: 1 ka. sādhesi 2 virecamāno, dīṃahā. 10/190/113
  3 dīṃahā. 10/210,241/128/148
-------------------------------------------------
[page 430]
  Nadī viya sandissati. Kusinārāyaṁ pana parinibbute doṇabrāhmaṇo taṁ vivādaṁ
  vūpasametvā dhātuyo vibhajitvā dassatīti imāni tīṇi kāraṇāni passanto
  bhagavā mahatā ussāhena kusināraṁ agamāsi.
     Iṅghāti codanatthe nipāto. Kilantosmīti parissanto asmi. Tena
  yathāvuttavedanānaṁ balavabhāvameva dasseti. Bhagavā hi attano ānubhāvena tadā
  padasā agamāsi, aññesaṁ pana yathā paduddhārampi kātuṁ na sakkā, tathā
  vedanā tikhiṇā kharā kaṭukā vattiṁsu. Tenevāha "nisīdissāmī"ti.
     Idānīti adhunā. Luḷitanti madditaṁ viya ākulaṁ. Āvilanti ālulaṁ. Acchodakāti
  tanupasannasalilā. Sātodakāti madhuratoyā. Sītodakāti sītalajalā. Setodakāti
  nikkaddamā. Udakañhi sabhāvato setavaṇṇaṁ, bhūmivasena kaddamāvilatāya ca
  aññādisaṁ hoti, kakudhāpi 1- nadī vimalavālikā samokiṇṇā setavaṇṇā sandati.
  Tena vuttaṁ "setodakā"ti. Supatitthāti sundaratitthā. Ramaṇīyāti manoharabhūmibhāgatāya
  ramitabbā yathāvuttaudakasampattiyā ca manoramā.
     Kilantosmi cunda 2- nipajjissāmīti tathāgatassa hi:-
                "kāḷākañca gaṅgeyyaṁ paṇḍaraṁ tambapiṅgalaṁ
                 gandhamaṅgalahemañca uposathachaddantime dasā"ti
  evaṁ vuttesu dasasu hatthikulesu kāḷāvakasaṅkhātānaṁ yaṁ dasannaṁ pakatihatthīnaṁ
  balaṁ, taṁ ekassa gaṅgeyyassāti evaṁ dasaguṇitāya gaṇanāya pakatihatthīnaṁ
  koṭisahassabalappamāṇaṁ sarīrabalaṁ. Taṁ sabbampi taṁdivasaṁ 3- pacchābhattato paṭṭhāya
  caṅgavāre 4- pakkhittaudakaṁ viya parikkhayaṁ gataṁ. Pāvāya tigāvute 5- kusināRā.

  *  *  *  *  *  *
  Footnote: 1 Sī.,Ma. kukuṭṭhāpi 2 chaṂa. cundaka, evamuparipi 3 chaṂa. tasmiṁ divase
  4 ka. paṅkavāre, su.vi. 2/198/175 5 Ma.,ka. tīṇi gāvutāni
-------------------------------------------------
[page 431]
  Etasmiṁ antare pañcavīsatiyā ṭhānesu nisīditvā mahantaṁ ussāhaṁ katvā
  āgacchanto sūriyatthaṅgamanavelāya bhagavā kusināraṁ pāpuṇīti evaṁ "rogo nāma
  sabbaṁ ārogyaṁ maddanto āgacchatī"ti imatthaṁ dassento sadevakassa lokassa
  saṁvegakaraṁ vācaṁ bhāsanto "kilantosmi cunda, nipajjissāmī"ti āha.
     Sīhaseyyanti ettha kāmabhogīseyyā petaseyyā tathāgataseyyā sīhaseyyāti
  catasso seyyā. Tattha "yebhuyyena bhikkhave kāmabhogī vāmena passena seyyaṁ
  kappentī"ti 1- ayaṁ kāmabhogīseyyā. "yebhuyyena Bhikkhave petā uttānā
  sentī"ti 1- ayaṁ petaseyyā. Catutthajjhānaṁ tathāgataseyyā. "sīho Bhikkhave
  migarājā dakkhiṇena passena seyyaṁ kappetī"ti 1- ayaṁ sīhaseyyā. Ayaṁ hi
  tejussadairiyāpathattā uttamaseyyā nāMa. Tena vuttaṁ "dakkhiṇena passena
  sīhaseyyaṁ kappesī"ti. Pāde pādanti dakkhiṇapāde vāmapādaṁ. Accādhāyāti
  atiādhāya, gopphakaṁ atikkamma ṭhapetvā. Gopphakena hi gopphake. Jāṇunā
  jāṇumhi saṅghaṭṭiyamāne abhiṇhaṁ vedanā uppajjanti, seyyā phāsukā na
  hoti. Yathā pana na saṅghaṭṭeti, evaṁ atikkamma ṭhapite vedanā nuppajjanti,
  seyyā phāsukā hoti. Tasmā evaṁ nipajji.
     Gantvā buddhoti imā gāthā aparabhāge dhammasaṅgāhakehi ṭhapitā. Tattha
  nadikanti nadiṁ. Appaṭimodha loketi appaṭimo idha imasmiṁ sadevake loke.
  Nhātvā ca pivitvā cudatārīti gattānaṁ sītikaraṇavasena nhātvā ca pānīyaṁ
  pivitvā ca nadito uttari. Tadā kira bhagavati nhāyante antonadiyaṁ
  macchakacchapā, udakaṁ, ubhosu tīresu vanasaṇḍo, sabbo ca so bhūmibhāgoti
  sabbaṁ suvaṇṇavaṇṇameva ahosi. Purakkhatoti guṇavisiṭṭhasattuttamagarubhāvato
  sadevakena lokena pūjāsammānavasena purakkhato. Bhikkhugaṇassa majjheti bhikkhusaṁghassa

  *  *  *  *  *  *
  Footnote: 1 aṅ.catukka 21/246/272
-------------------------------------------------
[page 432]
  Majjhe. Tadā bhikkhū bhagavato vedanānaṁ adhimattabhāvaṁ viditvā āsannā hutvā
  samantato parivāretvāva gacchanti. Satthāti diṭṭhadhammikasamparāyikaparamatthehi
  sattānaṁ anusāsanato satthā. Pavattā bhagavā idha dhammeti bhāgyavantatādīhi
  bhagavā idha sīlādisāsanadhamme pavattā, dhamme vā caturāsītidhammakkhandhasahassāni
  pavattā pavattetā. Ambavananti tassā eva nadiyā tīre ambavanaṁ. Āmantayi
  cundakanti tasmiṁ kira khaṇe āyasmā ānando udakasāṭikaṁ pīḷento
  ohīyi, cundakatthero samīpe ahosi. Tasmā taṁ bhagavā āmantayi. Pamukhe
  nisīdīti vattasīsena satthu purato nisīdi. "kinnukho Satthā āṇāpetī"ti.
  Ettāvatā dhammabhaṇḍāgāriko anuppatto. Evaṁ anuppattaṁ atha kho bhagavā
  āyasmantaṁ ānandaṁ āmantesi.
     Upadaheyyāti uppādeyya, vippaṭisārassa uppādako koci puriso
  siyā api bhaveyya. Alābhāti ye aññesi dānaṁ dadantānaṁ dānānisaṁsasaṅkhātā
  lābhā honti, te alābhā. Dulladdhanti puññavisesena laddhampi manussattaṁ
  dulladdhaṁ. Yassa teti yassa tava. Uttaṇḍulaṁ vā atikilinnaṁ vā ko taṁ jānāti,
  kīdisampi pacchimaṁ piṇḍapātaṁ bhuñjitvā tathāgato parinibbuto, addhā te yaṁ
  vā taṁ vā dinnaṁ bhavissatīti. Lābhāti diṭṭhadhammikasamparāyikadānānisaṁsasaṅkhātā
  lābhā. Suladdhanti tuyhaṁ manussattaṁ suladdhaṁ. Sammukhāti sammukhato, na anussavena
  na paramparāyāti attho. Metanti me etaṁ mayā etaṁ. Dvemeti dve ime.
  Samasamaphalāti sabbākārena samānaphalā.
     Nanu ca yaṁ sujātāya dinnaṁ piṇḍapātaṁ bhuñjitvā tathāgato abhisambuddho,
  taṁ kilesānaṁ appahīnakāle dānaṁ, 1- idaṁ pana cundassa dānaṁ khīṇāsavakāle,
  kasmā etāni samaphalānīti? parinibbānasamatāya samāpattisamatāya anussaraṇasamatāya

  *  *  *  *  *  *
  Footnote: 1 Ma. dinnaṁ
-------------------------------------------------
[page 433]
  Ca. Bhagavā hi sujātāya dinnaṁ piṇḍapātaṁ bhuñjitvā saupādisesāya nibbānadhātuyā
  parinibbuto cundena dinnaṁ bhuñjitvā anupādisesāya nibbānadhātuyā
  parinibbutoti evaṁ parinibbānasamatāyapi samaphalāni. Abhisambujjhanadivase ca
  aggamaggassa hetubhūtā catuvīsatikoṭisatasahassasaṅkhā samāpattiyo samāpajji,
  parinibbānadivasepi sabbā tā samāpajji. Evaṁ samāpattisamatāyapi samaphalāni.
  Vuttañhetaṁ bhagavatā:-
            "yassa cetaṁ piṇḍapātaṁ paribhuñjitvā anuttaraṁ appamāṇaṁ
         cetosamādhiṁ upasampajja viharati, appamāṇo tassa puññābhisando
         kusalābhisando"tiādi. 1-
     Sujātā ca aparabhāge assosi "na kira sā rukkhadevatā, bodhisatto kira
  so, 2- taṁ kira piṇḍapātaṁ paribhuñjitvā anuttaraṁ sammāsambodhiṁ abhisambuddho,
  sattasattāhaṁ kirassa tena yāpanā ahosī"ti. Tassā idaṁ sutvā "lābhā vata
  me"ti anussarantiyā balavapītisomanassaṁ udapādi. Cundassāpi aparabhāge
  "avasānapiṇḍapāto kira mayā dinno, dhammasīsaṁ kira mayā gahitaṁ, mayhaṁ kira
  piṇḍapātaṁ paribhuñjitvā satthā attanā cirakālābhipatthitāya 3- anupādisesāya
  nibbānadhātuyā parinibbuto"ti sutvā "lābhā vata me"ti anussarato balavapītisomanassaṁ
  udapādi. Evaṁ anussaraṇasamatāyapi samaphalāni dvepi piṇḍapātadānānīti veditabbāni.
     Āyusaṁvattanikanti dīghāyukasaṁvattanikaṁ. Upacitanti pasutaṁ uppāditaṁ.
  Yasasaṁvattanikanti parivārasaṁvattanikaṁ. Ādhipateyyasaṁvattanikanti seṭṭhabhāvasaṁvattanikaṁ.
     Etamatthaṁ viditvāti etaṁ dānassa mahapphalatañceva sīlādiguṇehi attano
  ca anuttaradakkhiṇeyyabhāvaṁ anupādāparinibbānañcāti tividhampi atthaṁ sabbākārato
  viditvā tadatthadīpanaṁ imaṁ udānaṁ udānesi.

  *  *  *  *  *  *
  Footnote: 1 aṅ.catukka. 21/51/62 2 chaṂa. kiresa 3 Sī. cirakālābhisamacitāya
-------------------------------------------------
[page 434]
     Tattha dadato puññaṁ pavaḍḍhatīti dānaṁ dentassa cittasampattiyā ca
  dakkhiṇeyyasampattiyā ca dānamayaṁ puññaṁ upacīyati, mahapphalatarañca mahānisaṁsatarañca
  hotīti attho. Atha vā dadato puññaṁ pavaḍḍhatīti deyyadhammaṁ pariccajanto 1-
  pariccāgacetanāya bahulīkatāya anukkamena sabbattha anāpattibahulo suvisuddhasīlaṁ
  rakkhitvā samathavipassanañca bhāvetuṁ sakkotīti tassa dānādivasena tividhampi
  puññaṁ abhivaḍḍhatīti evamettha attho veditabbo. Saṁyamato sīlasaṁyamena
  saṁyamentassa, saṁvare ṭhitassāti attho. Veraṁ na cīyatīti pañcavidhaveraṁ nappavattati,
  adosappadhānattā vā adhisīlassa kāyavācācittehi saṁyamanto suvisuddhasīlo
  khantibahulatāya kenaci veraṁ na karoti, kuto tassa upacayo. Tasmāssa saṁyamato
  saṁyamantassa, saṁyamahetu vā veraṁ na cīyati. Kusalo ca jahāti pāpakanti kusalo
  pana ñāṇasampanno suvisuddhasīle patiṭṭhito aṭṭhattiṁsāya ārammaṇesu attano
  anurūpaṁ kammaṭṭhānaṁ gahetvā upacārappanābhedaṁ jhānaṁ sampādento pāpakaṁ
  lāmakaṁ kāmacchandādiakusalaṁ vikkhambhanavasena jahāti pariccajati. So tameva jhānaṁ
  pādakaṁ katvā saṅkhāresu khayavayaṁ paṭṭhapetvā vipassanāya kammaṁ karonto
  vipassanaṁ ussukkāpetvā ariyamaggena anavasesaṁ pāpakaṁ lāmakaṁ akusalaṁ samucchedavasena
  jahāti. Rāgadosamohakkhayā sa nibbutoti so evaṁ pāpakaṁ pajahitvā rāgādīnaṁ
  khayā anavasesakilesanibbānena, tato paraṁ khandhanibbānena ca nibbuto hotīti.
  Evaṁ bhagavā cundassa ca dakkhiṇasampattiṁ, attano ca dakkhiṇeyyasampattiṁ
  nissāya pītivegavissaṭṭhaṁ udānaṁ udānesi.
                        Pañcamasuttavaṇṇanā niṭṭhitā.
                          --------------

  *  *  *  *  *  *
  Footnote: 1 Sī. pariccajantena
-------------------------------------------------
[page 435]
                        6. Pāṭaligāmiyasuttavaṇṇanā
     [76] Chaṭṭhe magadhesūti magadharaṭṭhe. Mahatāti idhāpi guṇamahattenapi
  aparicchinnasaṅkhyattā gaṇanamahattenapi mahatā bhikkhusaṁghena. Pāṭaligāmoti
  evaṁnāmako magadharaṭṭhe eko gāmo. Tassa kira gāmassa māpanadivase
  gāmaggahaṇaṭṭhāne 1- dve tayo pāṭalaṅkurā paṭhavito ubbhijjitvā nikkhamiṁsu.
  Tena taṁ "pāṭaligāmo"tveva vohariṁsu. Tadavasarīti taṁ pāṭaligāmaṁ avasari anupāpuṇi.
  Kadā pana bhagavā pāṭaligāmaṁ anupāpuṇi? heṭṭhā vuttanayena sāvatthiyaṁ
  Dhammasenāpatino cetiyaṁ kārāpetvā tato nikkhamitvā rājagahe vasanto tattha
  āyasmato mahāmoggallānassa ca cetiyaṁ kārāpetvā tato nikkhamitvā
  ambalaṭṭhikāyaṁ vasitvā aturitacārikāvasena janapadacārikaṁ caranto tattha tattha
  ekarattivāsena vasitvā lokaṁ anuggaṇhanto anukkamena pāṭaligāmaṁ anupāpuṇi.
     Pāṭaligāmiyāti pāṭaligāmavāsino upāsakā. Te kira bhagavato paṭhamadassanena
  keci saraṇesu, keci sīlesu, keci saraṇesu ca sīlesu ca patiṭṭhitā. Tena vuttaṁ
  "upāsakā"ti. Yena bhagavā tenupasaṅkamiṁsū"ti pāṭaligāme kira ajātasattuno
  licchavirājūnañca manussā kālena kālaṁ gantvā gehasāmike gehato nīharitvā
  māsampi aḍḍhamāsampi vasanti. Tena pāṭaligāmavāsino manussā niccupaddutā
  "etesañceva āgatakāle vasanaṭṭhānaṁ bhavissatī"ti ekapasse issarānaṁ
  bhaṇḍapaṭisāmanaṭṭhānaṁ, ekapasse vasanaṭṭhānaṁ, ekapasse āgantukānaṁ addhikamanussānaṁ,
  ekapasse daliddānaṁ kapaṇamanussānaṁ, ekapasse gilānānaṁ vasanaṭṭhānaṁ
  bhavissatīti sabbesaṁ aññamaññaṁ aghaṭṭetvā vasanappahonakaṁ nagaramajjhe mahatiṁ
  sālaṁ kāresuṁ, tassā nāmaṁ āvasathāgāranti. Taṁdivasañca niṭṭhānaṁ agamāsi.

  *  *  *  *  *  *
  Footnote: 1 Ma. gāmaṅgaṇaṭṭhāne
-------------------------------------------------
[page 436]
  Te tattha gantvā hatthakammasudhākammacittakammādivasena supariniṭṭhitaṁ susajjitaṁ
  devavimānasadisaṁ taṁ dvārakoṭṭhakato paṭṭhāya oloketvā idaṁ āvasathāgāraṁ
  ativiya manoramaṁ sassirikaṁ, kena nu kho paṭhamaṁ paribhuttaṁ amhākaṁ dīgharattaṁ
  hitāya sukhāya assā"ti cintesuṁ, tasmiṁyeva ca khaṇe "bhagavā taṁ gāmaṁ anuppatto"ti
  assosuṁ. Tena te uppannapītisomanassā "amhehi bhagavā gantvāpi ānetabbo
  siyā, so pana sayameva amhākaṁ vasanaṭṭhānaṁ sampatto, ajja mayaṁ bhagavantaṁ
  idha vasāpetvā paṭhamaṁ paribhuñjāpessāma tathā bhikkhusaṁghaṁ, bhikkhusaṁghe āgate
  tepiṭakaṁ buddhavacanaṁ āgatameva bhavissati, satthāraṁ maṅgalaṁ vadāpessāma, dhammaṁ
  kathāpessāMa. Iti tīhi ratanehi paribhutte pacchā amhākañca paresañca paribhogo
  bhavissati, evaṁ no dīgharattaṁ hitāya sukhāya bhavissatī"ti sanniṭṭhānaṁ katvā
  etadatthameva bhagavantaṁ upasaṅkamiṁsu. Tasmā evamāhaṁsu "adhivāsetu no bhante
  bhagavā āvasathāgāran"ti.
     Yena āvasathāgāraṁ tenupasaṅkamiṁsūti kiñcāpi taṁ taṁ divasameva pariniṭṭhitattā
  devavimānaṁ viya susajjitaṁ supaṭijaggitaṁ, buddhārahaṁ pana katvā na paññattaṁ,
  "buddhā nāma araññajjhāsayā araññārāmā, antogāme vaseyyuṁ vā no vā,
  tasmā bhagavato ruciṁ jānitvāva 1- paññāpessāmā"ti cintetvā te bhagavantaṁ
  upasaṅkamiṁsu, idāni bhagavato ruciṁ jānitvā tathā paññāpetukāmā yenāvasathāgāraṁ
  tenupasaṅkamiṁsu. Sabbasanthariṁ āvasathāgāraṁ santharitvāti yathā sabbameva santhataṁ
  hoti, evaṁ taṁ santharitvā sabbapaṭhamaṁ tāva "gomayaṁ nāma sabbamaṅgalesu
  vattatī"ti sudhāparikammakatampi bhūmiṁ allagomayena opuñjāpetvā parisukkhabhāvaṁ
  ñatvā yathā akkantaṭṭhāne padaṁ na paññāyati, evaṁ catujjātiyagandhehi
  limpetvā upari nānāvaṇṇakaṭasārake santharitvā tesaṁ upari mahāpiṭṭhikakojavādiṁ

  *  *  *  *  *  *
  Footnote: 1 pa.sū. manaṁ jānitvā
-------------------------------------------------
[page 437]
  Katvā hatthattharaṇādīhi nānāvaṇṇehi attharaṇehi santharitabbayuttakaṁ sabbokāsaṁ
  santharāpesuṁ. Tena vuttaṁ "sabbasanthariṁ āvasathāgāraṁ santharitvā"ti.
     Āsanānaṁ hi majjhaṭṭhāne tāva maṅgalatthambhaṁ nissāya mahārahaṁ buddhāsanaṁ
  paññāpetvā tattha yaṁ yaṁ mudukañca manoramañca paccattharaṇaṁ, taṁ taṁ paccattharitvā
  ubhatolohitakaṁ manuññadassanaṁ upadhānaṁ upadahitvā upari suvaṇṇarajatatārakāvicittaṁ
  vitānaṁ bandhitvā gandhadāmapupphadāmādīhi alaṅkaritvā samantā dvādasahatthe
  ṭhāne pupphajālaṁ kāretvā tiṁsahatthamattaṭṭhānaṁ paṭasāṇiyā parikkhipāpetvā
  pacchimabhittiṁ nissāya bhikkhusaṁghassa pallaṅkāpassayamañcapīṭhādīni paññāpetvā
  upari setapaccattharaṇehi paccattharāpetvā sālāya pācīnapassaṁ attano
  nisajjāyoggaṁ kāresuṁ. Taṁ sandhāya vuttaṁ "āsanāni paññāpetvā"ti.
     Udakamaṇikanti mahākucchikaṁ udakacāṭiṁ. Evaṁ bhagavā bhikkhusaṁgho ca yathāruciyā
  hatthapāde dhovissanti, mukhaṁ vikkhālessantīti tesu tesu ṭhānesu maṇivaṇṇassa
  udakassa pūretvā vāsatthāya nānāpupphāni ceva udakavāsacuṇṇāni ca pakkhipitvā
  kadalipaṇṇehi pidahitvā patiṭṭhāpesuṁ. Tena vuttaṁ "udakamaṇikaṁ patiṭṭhāpetvā"ti.
     Telappadīpaṁ āropetvāti rajatasuvaṇṇādimayadaṇḍadīpikāsu
  yodhakarūpavilāsakhacitarūpakādīnaṁ hatthe ṭhapitasuvaṇṇarajatādimayakapallikāsu telappadīpaṁ
  jālayitvā. Yena bhagavā tenupasaṅkamiṁsūti ettha pana te pāṭaligāmiyā upāsakā na kevalaṁ
  āvasathāgārameva, atha kho sakalasmimpi gāme vīthiyo sajjāpetvā 1- dhaje
  ussāpetvā gehadvāresu puṇṇaghaṭe ca kadaliyo ca ṭhapāpetvā sakalagāmaṁ
  dīpamālāhi vippakiṇṇatārakaṁ viya katvā "khīrapake dārake khīraṁ pāyetha,
  daharakumāre lahuṁ lahuṁ bhojetvā sayāpetha, uccāsaddaṁ mā karittha, ajjekarattiṁ
  satthā antogāme vasissati, buddhā nāma appasaddakāmā hontī"ti bheriṁ
  carāpetvā sayaṁ daṇḍadīpikā ādāya yena bhagavā tenupasaṅkamiṁsu.

  *  *  *  *  *  *
  Footnote: 1 Ma. sodhāpetvā
-------------------------------------------------
[page 438]
     Atha kho bhagavā nivāsetvā pattacīvaramādāya saddhiṁ bhikkhusaṁghena yena
  āvasathāgāraṁ tenupasaṅkamīti "yassadāni bhante bhagavā kālaṁ maññatī"ti evaṁ
  kira tehi kāle ārocite bhagavā lākhārasena tintarattakoviḷārapupphavaṇṇaṁ
  rattadupaṭṭaṁ kattariyā padumaṁ kantento viya, saṁvidhāya timaṇḍalaṁ paṭicchādento
  nivāsetvā suvaṇṇapāmaṅgena padumakalāpaṁ parikkhipanto viya, vijjulatāsassirikaṁ
  kāyabandhanaṁ bandhitvā rattakambalena gajakumbhaṁ pariyonandhento viya, ratanasatubbedhe
  suvaṇṇagghike pavālajālaṁ khipamāno viya, mahati suvaṇṇacetiye rattakambalakañcukaṁ
  paṭimuñcanto viya, gacchantaṁ puṇṇacandaṁ rattavalāhakena paṭicchādento
  viya, kāñcanagirimatthake supakkalākhārasaṁ parisiñcanto viya, cittakūṭapabbatamatthakaṁ
  vijjulatājālena parikkhipanto viya, sakalacakkavāḷasineruyugandharamahāpaṭhaviṁ
  cāletvā gahitanigordhapallavasamānavaṇṇaṁ surattavarapaṁsukūlaṁ pārupitvā
  vanagahanato nikkhantakesarasīho viya, samantato udayapabbatakūṭato
  puṇṇacando viya, bālasūriyo viya ca attanā nisinnacārumaṇḍapato nikkhami.
     Athassa kāyato meghamukhato vijjukalāpā 1- viya rasmiyo nikkhamitvā
  suvaṇṇarasadhārāparisekapiñjarapattapupphaphalasākhāviṭape viya samantato rukkhe kariṁsu.
  Tāvadeva attano attano pattacīvaramādāya mahābhikkhusaṁgho bhagavantaṁ parivāresi.
  Te ca taṁ parivāretvā ṭhitā bhikkhū evarūpā ahesuṁ appicchā santuṭṭhā pavivittā
  asaṁsaṭṭhā āraddhavīriyā vattāro vacanakkhamā codakā pāpagarahino sīlasampannā
  samādhisampannā paññāsampannā vimuttisampannā vimuttiñāṇadassanasampannā.
  Tehi parivuto bhagavā rattakambalaparikkhitto viya suvaṇṇakkhandho,
  nakkhattaparivārito viya puṇṇacando, rattapadumavanasaṇḍamajjhagatā viya suvaṇṇanāvā,
  pavāḷavedikaparikkhitto viya suvaṇṇapāsādo virocittha. Mahākassapappamukhā pana

  *  *  *  *  *  *
  Footnote: 1 Ma. vijjulatā
-------------------------------------------------
[page 439]
  Mahātherā meghavaṇṇaṁ paṁsukūlacīvaraṁ pārupitvā maṇivammavammitā viya mahānāgā
  parivārayiṁsu vantarāgā bhinnakilesā vijaṭitajaṭā chinnabandhanā kule vā gaṇe
  vā alaggā.
     Iti bhagavā sayaṁ vītarāgo vītarāgehi, vītadoso vītadosehi, vītamoho
  vītamohehi, nittaṇho nittaṇhehi, nikkileso nikkilesehi, sayaṁ buddho
  anubuddhehi parivārito pattaparivāritaṁ viya kesaraṁ, kesaraparivāritā viya kaṇṇikā,
  aṭṭhanāgasahassaparivārito viya chaddanto nāgarājā, navutihaṁsasahassaparivārito
  viya dhataraṭṭho haṁsarājā, senāṅgaparivārito viya cakkavattirājā, marugaṇaparivārito
  viya sakko devarājā, brahmagaṇaparivārito viya hāritamahābrahmā, tārāgaṇaparivārito
  viya puṇṇacando, anupamena buddhavesena aparimāṇena buddhavilāsena
  pāṭaligāmagāminaṁ 1- maggaṁ paṭipajji.
     Athassa puratthimakāyato suvaṇṇavaṇṇā ghanabuddharasmiyo uṭṭhahitvā
  asītihatthaṭṭhānaṁ aggahesuṁ, tathā pacchimakāyato dakkhiṇapassato vāmapassato
  suvaṇṇavaṇṇā ghanabuddharasmiyo uṭṭhahitvā asītihatthaṭṭhānaṁ aggahesuṁ, upari
  kesantato paṭṭhāya sabbakesāvaṭṭehi moragīvarājavaṇṇā asitā ghanabuddharasmiyo
  uṭṭhahitvā gaganatale asītihatthaṭṭhānaṁ aggahesuṁ, heṭṭhā pādatalehi pavāḷavaṇṇā
  rasmiyo uṭṭhahitvā ghanapaṭhaviyaṁ asītihatthaṭṭhānaṁ aggahesuṁ, dantato
  akkhīnaṁ setaṭṭhānato, nakhānaṁ maṁsavimuttaṭṭhānato odātā ghanabuddharasmiyo
  uṭṭhahitvā asītihatthaṭṭhānaṁ aggahesuṁ, rattapītavaṇṇānaṁ sambhinnaṭṭhānato
  mañjeṭṭhavaṇṇā rasmiyo uṭṭhahitvā asītihatthaṭṭhānaṁ aggahesuṁ, sabbatthakameva
  pabhassarā rasmiyo uṭṭhahiṁsu. Evaṁ samantā asītihatthamattaṭṭhānaṁ 2- chabbaṇṇā
  buddharasmiyo vijjotamānā vipphandamānā vidhāvamānā kāñcanadaṇḍadīpikādīhi

  *  *  *  *  *  *
  Footnote: 1 chaṂa. pāṭaligāminaṁ 2 chaṂa. asītihatthaṭṭhānaṁ
-------------------------------------------------
[page 440]
  Niccharitvā ākāsaṁ pakkhandamānā mahāpadīpajālā viya, cātuddīpikamahāmeghato
  nikkhantavijjulatā viya ca disodisaṁ pakkhandiṁsu. Yāhi sabbe disābhāgā
  suvaṇṇacampakapupphehi vikiriyamānā viya, suvaṇṇaghaṭato suvaṇṇarasadhārāhi
  āsiñciyamānā viya, pasāritasuvaṇṇapaṭaparikkhittā viya, verambhavātena samuddhatakiṁsuka-
  kaṇikārakoviḷārapupphacuṇṇasamokiṇṇā viya, cīnapiṭṭhacuṇṇasamparirañjitā viya
  ca virociṁsu.
     Bhagavatopi asītianubyañjanabyāmappabhāparikkhepasamujjalaṁ dvattiṁsamahāpurisa-
  lakkhaṇapaṭimaṇḍitaṁ sarīraṁ abbhamahikādiupakkilesavimuttaṁ samujjalantatārakāvabhāsitaṁ
  viya, gaganatalaṁ vikasitaṁ viya padumavanaṁ, sabbapāliphullo viya yojanasatiko pāricchattako,
  paṭipāṭiyā ṭhapitānaṁ dvattiṁsacandānaṁ dvattiṁsasūriyānaṁ dvattiṁsacakkavattīnaṁ
  dvattiṁsadevarājānaṁ dvattiṁsamahābrahmānaṁ siriyā siriṁ abhibhavamānaṁ viya
  virocittha, yathātaṁ dasahi pāramīhi dasahi upapāramīhi dasahi paramatthapāramīhīti
  sammadeva paripūritāhi samatiṁsapāramitāhi alaṅkataṁ kappasatasahassādhikāni cattāri
  asaṅkhyeyyāni dinnena dānena rakkhitena sīlena katena kalyāṇakammena ekasmiṁ
  attabhāve samosaritvā vipākaṁ dātuṁ okāsaṁ alabhamānena sambādhappattaṁ viya
  nibbattitaṁ nāvāsahassabhaṇḍaṁ ekaṁ nāvaṁ āropanakālo viya, sakaṭasahassabhaṇḍaṁ
  ekaṁ sakaṭaṁ āropanakālo viya, pañcavīsatiyā gaṅgānaṁ sambhinnamukhadvāre ekato
  rāsibhūtakālo viya ahosi.
     Imāya buddhasiriyā obhāsamānassāpi bhagavato purato anekāni daṇḍadīpikāsahassāni
  ukkhipiṁsu. Tathā pacchato vāmapasse dakkhiṇapasse jātikusumacampaka-
  vanamālikārattuppalaniluppalabakulasindhuvārādipupphāni ceva nīlapītādivaṇṇasugandha-
  cuṇṇāni ca cātuddīpikamahāmeghavissaṭṭhā salilavuṭṭhiyo viya vippakiriṁsu.
  Pañcaṅgikatūriyanigghosā ca buddhadhammasaṁghaguṇapaṭisaṁyuttā thutighosā ca sabbadisā
-------------------------------------------------
[page 441]
  Pūrayamānā mukhasambhāsā viya ahesuṁ. Devasupaṇṇanāgayakkhagandhabbamanussānaṁ
  akkhīni amatapānaṁ viya labhiṁsu. Imasmiṁ pana ṭhāne ṭhatvā padasahassehi gamanavaṇṇaṁ
  vattuṁ vaṭṭati. Tatridaṁ mukhamattaṁ:-
                "evaṁ sabbaṅgasampanno kampayanto vasundharaṁ
                 aheṭhayanto pāṇāni yāti lokavināyako.
                 Dakkhiṇaṁ paṭhamaṁ pādaṁ uddharanto narāsabho
                 gacchanto sirisampanno sobhate dvipaduttamo.
                 Gacchato buddhaseṭṭhassa heṭṭhā pādatalaṁ mudu
                 samaṁ samphusate bhūmiṁ rajasānupalimpati.
                 Ninnaṁ ṭhānaṁ unnamati gacchante lokanāyake
                 unnatañca samaṁ hoti paṭhavī ca acetanā.
                 Pāsāṇā sakkharā ceva kathalā khāṇukaṇṭakā
                 sabbe maggā vivajjanti gacchante lokanāyake.
                 Nātidūre uddharati nāccāsanne ca nikkhipaṁ
                 aghaṭṭayanto niyyāti ubho jāṇū ca gopphake.
                 Nātisīghaṁ pakkamati sampannacaraṇo muni
                 na cāpi saṇikaṁ yāti gacchamāno samāhito.
                 Uddhaṁ adho ca tiriyaṁ disañca vidisaṁ tathā
                 na pekkhamāno so yāti yugamattaṁvapekkhati. 1-
                 Nāgavikkantacāro so gamane sobhate jino
                 cāruṁ gacchati lokaggo hāsayanto sadevake.

  *  *  *  *  *  *
  Footnote: 1 Sī.,ka. yugamattamapekkhati
-------------------------------------------------
[page 442]
                 Usabharājāva sobhanto cārucārīva kesarī
                 tosayanto bahū satte gāmaṁ seṭṭho upāgamī"ti.
  Vaṇṇakālo nāma kiresa. Evaṁvidhesu kālesu bhagavato sarīravaṇṇe vā guṇavaṇṇe
  vā dhammakathikassa thāmoyeva pamāṇaṁ, cuṇṇiyapadehi gāthābandhehi yattakaṁ sakkoti,
  tattakaṁ vattabbaṁ. "dukkathitan"ti Vā "atitthena pakkhando"ti vā na vattabbo
  aparimāṇavaṇṇā hi buddhā bhagavanto, tesaṁ buddhāpi anavasesato vaṇṇaṁ vattuṁ
  asamatthā. Sakalampi hi kappaṁ vaṇṇentā pariyosāpetuṁ na sakkonti, pageva
  itarā pajāti. Iminā sirivilāsena alaṅkatapaṭiyattaṁ pāṭaligāmaṁ pāvisi, pavisitvā
  bhagavā pasannacittena janena pupphagandhadhūmavāsacuṇṇādīhi pūjiyamāno āvasathāgāraṁ
  pāvisi. Tena vuttaṁ "atha kho bhagavā nivāsetvā pattacīvaramādāya saddhiṁ
  bhikkhusaṁghena yena āvasathāgāraṁ tenupasaṅkamī"ti.
     Pāde pakkhāletvāti yadipi bhagavato pāde rajojallaṁ na upalimpati,
  tesaṁ pana upāsakānaṁ kusalābhivuḍḍhiṁ ākaṅkhanto paresaṁ diṭṭhānugatiṁ
  āpajjanatthañca bhagavā pāde pakkhāleti. Apica upādinnakasarīraṁ nāma sītaṁ
  kātabbampi hotīti etadatthampi bhagavā nhānapādadhovanādīni karotiyeva.
  Bhagavantaññeva purakkhatvāti bhagavantaṁ purato katvā. Tattha bhagavā bhikkhūnañceva
  upāsakānañca majjhe nisinno gandhodakena nhāpetvā dukūlacumbaṭakena vodakaṁ
  katvā jātihiṅgulakena majjitvā rattakambalapariveṭhite pīṭhe ṭhapitā
  rattasuvaṇṇaghanapaṭimā viya ativirocittha.
     Ayaṁ panettha porāṇānaṁ vaṇṇabhaṇanamaggo:-
                "gantvāna maṇḍalamālaṁ nāgavikkantacāraṇo
                 obhāsayanto lokaggo nisīdi varamāsane.
-------------------------------------------------
[page 443]
                    Tahiṁ nisinno naradammasārathi
                    devātidevo satapuññalakkhaṇo
                    buddhāsane majjhagato virocati
                    suvaṇṇanikkhaṁ viya paṇḍukambale.
                 Nekkhaṁ jambonadasseva nikkhittaṁ paṇḍukambale
                 virocati vītamalo maṇi verocano yathā.
                 Mahāsālova samphullo merurājāvalaṅkato 1-
                 suvaṇṇayūpasaṅkāso padumo kokanado yathā.
                 Jalanto dīparukkhova pabbatagge yathā sikhī
                 devānaṁ pārichattova sabbaphullo virocatī"ti.
     Pāṭaligāmike upāsake āmantesīti yasmā tesu upāsakesu bahū janā
  sīlesu patiṭṭhitā, tasmā paṭhamaṁ tāva sīlavipattiyā ādīnavaṁ pakāsetvā pacchā
  sīlasampadāya ānisaṁsaṁ dassetuṁ "pañcime gahapatayo"tiādinā dhammadesanatthaṁ
  āmantesi.
     Tattha dussīloti nissīlo. Sīlavipannoti vipannasīlo, bhinnasaṁvaro. Ettha
  ca "dussīloti padena puggalassa sīlābhāvo vutto. So panassa sīlābhāvo duvidho
  asamādānena vā samādinnassa bhedena vāti. Tesu purimo na tathā sāvajjo,
  yathā dutiyo sāvajjataro. Yathādhippetādīnavanimittaṁ sīlābhāvaṁ puggalādhiṭṭhānāya
  desanāya dassetuṁ "sīlavipanno"ti vuttaṁ. Tena "dussīlo"ti padassa atthaṁ
  dasseti. Pamādādhikaraṇanti pamādakāraṇā. Idañca suttaṁ gahaṭṭhānaṁ vasena āgataṁ,
  pabbajitānampi pana labbhateva. Gahaṭṭho hi yena sippuṭṭhānena jīvikaṁ kappeti

  *  *  *  *  *  *
  Footnote: 1 Ma. dumarājāvalaṅkato
-------------------------------------------------
[page 444]
  Yadi kasiyā yadi vāṇijjāya yadi gorakkhena, pāṇātipātādivasena pamatto taṁ
  taṁ yathākālaṁ sampādetuṁ na sakkoti, athassa kammaṁ vinassati. Māghātakāle
  pana pāṇātipātādīni karonto daṇḍavasena mahatiṁ bhogajāniṁ nigacchati.
  Pabbajito dussīlo pamādakāraṇā sīlato buddhavacanato sattāriyadhanato ca jāniṁ
  nigacchati.
     Pāpako kittisaddoti gahaṭṭhassa "asuko asukakule jāto dussīlo pāpadhammo
  pariccattaidhalokaparaloko salākabhattampi na detī"ti catupparisamajjhe 1- pāpako
  kittisaddo abbhuggacchati. Pabbajitassa "asuko nāma thero satthusāsane
  pabbajitvā nāsakkhi sīlāni rakkhituṁ, na buddhavacanaṁ gahetuṁ, vejjakammādīhi
  jīvati, chahi agāravehi samannāgato"ti evaṁ pāpako kittisaddo abbhuggacchati.
     Avisāradoti gahaṭṭho tāva avassaṁ bahūnaṁ sannipātaṭṭhāne "koci mama
  kammaṁ jānissati, atha maṁ nindissati, rājakulassa vā dassessatī"ti sabhayo
  upasaṅkamati, maṅkubhūto pattakkhandho adhomukho nisīdati, visārado hutvā kathetuṁ
  na sakkoti. Pabbajitopi "bahubhikkhusaṁghe sannipatite "avassaṁ koci mama kammaṁ
  jānissati, atha me uposathampi pavāraṇampi ṭhapetvā sāmaññato cāvetvā
  nikkaḍḍhissatī"ti sabhayo upasaṅkamati, visārado hutvā kathetuṁ na sakkoti.
  Ekacco pana dussīlopi samāno susīlo viya 2- carati, sopi ajjhāsayena maṅku
  hotiyeva.
     Sammuḷho kālaṁ karotīti dussīlassa hi maraṇamañce nipannassa dussīlyakammāni
  samādāya pavattitaṭṭhānāni āpāthaṁ āgacchanti. So ummīletvā
  idhalokaṁ, nimīletvā paralokaṁ passati. Tassa cattāro apāyā kammānurūpaṁ
  upaṭṭhahanti, sattisatena pahariyamāno viya aggijālābhighātena jhāyamāno viya

  *  *  *  *  *  *
  Footnote: 1 chaṂa. parisamajjhe 2 Sī. susīlo appicchako viya, adussīlo viya, su.vi. 2/149/140
-------------------------------------------------
[page 445]
  Ca hoti, so "vāretha vārethā"ti viravantova marati. Tena vuttaṁ "sammūḷho kālaṁ
  karotī"ti.
     Kāyassa bhedāti upādinnakkhandhapariccāgā. Parammaraṇāti tadanantaraṁ
  abhinibbattakkhandhaggahaṇā. Atha vā kāyassa bhedāti jīvitindriyassa upacchedā.
  Parammaraṇāti cutito uddhaṁ. Apāyantiādi sabbaṁ nirayavevacanaṁ. Nirayo hi
  saggamokkhahetubhūtā puññasaṅkhātā ayā apetattā, sukhānaṁ vā ayassa,
  āgamanassa vā abhāvā apāyo. Dukkhassa gati paṭisaraṇanti duggati,
  dosabahulatāya vā duṭṭhena kammunā nibbattā gatīti duggati. Vivasā nipatanti
  ettha dukkaṭakammakārinoti 1- vinipāto, vinassantā vā ettha nipatanti
  sambhijjamānaṅgapaccaṅgāti vinipāto. Natthi ettha assādasaññito ayoti nirayo.
     Atha vā apāyaggahaṇena tiracchānayoniṁ dīpeti. Tiracchānayoni hi apāyo
  sugatito apetattā, na duggatimahesakkhānaṁ nāgarājādīnaṁ sambhavato. Duggatiggahaṇena
  pettivisayaṁ dīpeti. So hi apāyo ceva duggati ca sugatito apetattā, dukkhassa
  ca gatibhūtattā, na tu vinipāto asurasadisaṁ avinipatitattā. 2- Petamahiddhikānaṁ
  hi vimānānipi nibbattanti. 2- Vinipātaggahaṇena asurakāyaṁ dīpeti. So hi
  yathāvuttenaṭṭhena "apāyo "ceva "duggati "ca sabbasampattisamussayehi vinipatitattā
  "vinipāto"ti ca vuccati niriyaggahaṇena avīciādikaṁ anekappakāraṁ nirayameva
  dīpeti. Upapajjatīti nibbattati.
     Ānisaṁsakathā vuttavipariyāyena veditabbā. Ayaṁ pana viseso:- sīlavāti
  samādānavasena sīlavā. Sīlasampannoti parisuddhaṁ paripuṇṇañca katvā sīlassa
  samādānena sīlasampanno. Bhogakkhandhanti bhogarāsiṁ. Sugatiṁ saggaṁ lokanti ettha

  *  *  *  *  *  *
  Footnote: 1 chaṂa. dukkatakārinoti 2-2 chaṂa. petamahiddhikānampi vijjamānattā
-------------------------------------------------
[page 446]
  Sugatiggaṇena manussagatipi saṅgayhati, saggaggahaṇena devagati eva. Tattha sundarā
  gatīti sugati, rūpādīhi visayehi suṭṭhu aggoti saggo, so sabbopi
  lujjanapalujjanaṭṭhena lokoti.
     Pāṭaligāmiye upāsake bahudeva rattiṁ dhammiyā kathāyāti aññāyapi
  pāḷimuttāya dhammakathāya ceva āvasathānumodanakathāya ca. Tadā hi bhagavā yasmā
  ajātasattunā tattha pāṭaliputtanagaraṁ māpentena aññesu gāmanigamajanapadarājadhānīsu
  ye sīlācārasampannā kuṭumbikā, te ānetvā dhanadhaññagharavatthukhettavatthādīni
  ceva parihārañca dāpetvā nivesiyanti. Tasmā pāṭaligāmiyā upāsakā
  ānisaṁsadassāvitāya visesato sīlagarukā sabbaguṇānañca sīlassa adhiṭṭhānabhāvato
  tesaṁ paṭhamaṁ sīlānisaṁse pakāsetvā tato paraṁ ākāsagaṅgaṁ otārento viya,
  paṭhavojaṁ ākaḍḍhanto viya mahājambuṁ matthake gahetvā cālento viya,
  yojanikamadhukaṇḍaṁ cakkayantena pīḷetvā madhuraṁ pāyamāno viya pāṭaligāmikānaṁ
  upāsakānaṁ hitasukhāvahaṁ pakiṇṇakakathaṁ kathento "āvāsadānaṁ nāmetaṁ gahapatayo
  mahantaṁ puññaṁ, tumhākaṁ āvāso mayā paribhutto, bhikkhusaṁghena ca paribhutto,
  mayā ca bhikkhusaṁghena ca paribhuttena pana dhammaratanenapi paribhuttoyeva hoti.
  Evaṁ tīhi ratanehi paribhutte aparimeyyo ca vipāko, apica āvāsadānasmiṁ
  dinne sabbadānaṁ ninnameva hoti, bhūmaṭṭhakapaṇṇasālāya vā sākhāmaṇḍapassa
  vā saṁghaṁ uddissa katassa ānisaṁso paricchindituṁ na sakkā. Āvāsadānānubhāvena
  hi bhave nibbattamānassapi sampīḷitagabbhavāso nāma na hoti, dvādasahattho
  ovarako viyassa mātukucchi asambādhova hotī"ti evaṁ nānānayehi vicittaṁ bahuṁ
  dhammakathaṁ kathetvā:-
                "sītaṁ uṇhaṁ paṭihanti tato vāḷamigāni ca
                 siriṁpe 1- ca makase sisire cāpi vuṭṭhiyo.

  *  *  *  *  *  *
  Footnote: 1 chaṂa. sarīsape
-------------------------------------------------
[page 447]
                 Tato vātātapo ghoro sañjāto paṭihaññati
                 leṇatthañca sukhatthañca jhāyituñca vipassituṁ.
                 Vihāradānaṁ saṁghassa aggaṁ buddhena vaṇṇitaṁ
                 tasmā hi paṇḍito poso sampassaṁ atthamattano.
                 Vihāre kāraye ramme vāsayettha bahussute
                 tesaṁ annañca pānañca vatthasenāsanāni ca.
                 Dadeyya ujubhūtesu vippasannena cetasā
                 te tassa dhammaṁ desenti sabbadukkhāpanūdanaṁ
                 yaṁ so dhammamidhaññāya parinibbātyanāsavoti 1-
  evaṁ ayampi āvāsadāne ānisaṁso"ti bahudeva rattiṁ atirekataraṁ diyaḍḍhayāmaṁ
  āvāsadānānisaṁsakathaṁ kathesi. Tattha imā gāthā tāva saṅgahaṁ āruḷhā,
  pakiṇṇakadhammadesanā pana saṅgahaṁ nārohati. Sandassetvātiādīni vuttatthāneva.
     Abhikkantāti atikkantā dve yāmā gatā. Yassadāni kālaṁ maññathāti
  yassa gamanassa tumhe kālaṁ maññatha, gamanakālo tumhākaṁ, gacchathāti vuttaṁ hoti.
  Kasmā pana bhagavā te uyyojesīti? anukampāya. Tiyāmarattiṁ hi tattha nisīditvā
  Vītināmentānaṁ tesaṁ sarīre ābādho uppajjeyyāti, bhikkhusaṁghepi ca
  vippabhātasayananisajjāya okāso laddhuṁ vaṭṭati, iti ubhayānukampāya uyyojesīti.
  Suññāgāranti pāṭiyekkaṁ suññāgāraṁ nāma tattha natthi. Te kira gahapatayo
  tasseva āvasathāgārassa ekapasse paṭasāṇiyā parikkhipāpetvā kappiyamañcaṁ
  paññāpetvā tattha kappiyapaccattharaṇaṁ attharitvā upari

  *  *  *  *  *  *
  Footnote: 1 vi.cūḷa. 7/295/61, pa.sū. 3
-------------------------------------------------
[page 448]
  Suvaṇṇarajatatārakāgandhamālādipaṭimaṇḍitaṁ vitānaṁ bandhitvā 1- gandhatelapadīpaṁ āropayiṁsu
  1- "appevanāma satthā dhammāsanato vuṭṭhāya thokaṁ vissamitukāmo idha nipajjeyya,
  evaṁ no idaṁ āvasathāgāraṁ bhagavatā catūhi iriyāpathehi paribhuttaṁ dīgharattaṁ hitāya sukhāya
  bhavissatī"ti. Satthāpi tadeva sandhāya tattha saṅghāṭiṁ paññāpetvā sīhaseyyaṁ
  kappesi. Taṁ sandhāya vuttaṁ "suññāgāraṁ pāvisī"ti. Tattha pādadhovanaṭṭhānato
  paṭṭhāya yāva dhammāsanā agamāsi, etthake ṭhāne gamanaṁ nipphannaṁ. Dhammāsanaṁ
  patvā thokaṁ aṭṭhāsi, idaṁ tattha ṭhānaṁ. Bhagavā dve yāme dhammāsane nisīdi,
  ettake ṭhāne nisajjā nipphannā. Upāsake uyyojetvā dhammāsanato oruyha
  yathāvuttaṭṭhāne sīhaseyyaṁ kappesi. Evaṁ taṁ ṭhānaṁ bhagavatā catūhi iriyāpathehi
  paribhuttaṁ ahosīti.
     Sunīdhavassakārāti sunidho ca vassakāro ca dve brāhmaṇā. Magadhamahāmattāti
  magadharañño mahāamaccā, magadharaṭṭhe vā mahāmattā. Mahatiyā issariyamattāya
  samannāgatāti mahāmattā. Pāṭaligāme nagaraṁ māpentīti pāṭaligāmasaṅkhāte bhūmippadese
  nagaraṁ māpenti. Vajjīnaṁ paṭibāhāyāti licchavirājūnaṁ āyamukhappacchindanatthaṁ.
  Sahassasahassevāti ekekavaggavasena sahassaṁ sahassaṁ hutvā. Vatthūnīti
  gharavatthūni. Cittāni namanti nivesanāni māpetunti rañño rājamahāmattānañca
  nivesanāni māpetuṁ vatthuvijjāpāṭhakānaṁ cittāni namanti. Te kira attano
  sippānubhāvena heṭṭhāpaṭhaviyaṁ tiṁsahatthamatte ṭhāne "idha nāgaggāho idha
  yakkhaggāho idha bhūtaggāho idha pāsāṇo vā khāṇuko vā atthī"ti jānanti.
  Te tadā sippaṁ jappetvā devatāhi saddhiṁ sammantayamānā viya māpenti.
     Atha vā tesaṁ sarīre devatā adhimuñcitvā tattha tattha nivesanāni māpetuṁ
  cittaṁ nāmanti. Tā catūsu koṇesu khāṇuke koṭṭetvā vatthumhi gahitamatte

  *  *  *  *  *  *
  Footnote: 1-1 chaṂa. telapadīpaṁ āropesuṁ
-------------------------------------------------
[page 449]
  Paṭivigacchanti. Saddhakulānaṁ saddhā devatā tathā karonti, assaddhakulānaṁ
  assaddhā devatā. Kiṁkāraṇā? saddhānaṁ hi evaṁ hoti "idha manussā nivesanaṁ
  māpentā paṭhamaṁ bhikkhusaṁghaṁ nisīdāpetvā maṅgalaṁ vadāpessanti, atha mayaṁ
  sīlavantānaṁ dassanaṁ dhammakathaṁ pañhavissajjanaṁ anumodanaṁ sotuṁ labhissāma, manussā
  ca dānaṁ datvā amhākaṁ pattiṁ dassantī"ti. Assaddhadevatānampi "attano
  icchānurūpaṁ tesaṁ paṭipattiṁ passituṁ, kathañca sotuṁ labhissāmā"ti tathā karonti.
     Tāvatiṁsehīti yathā hi ekasmiṁ kule ekaṁ paṇḍitamanussaṁ, ekasmiṁ ca
  vihāre ekaṁ bahussutaṁ bhikkhuṁ upādāya "asukakule manussā paṇḍitā, asukavihāre
  bhikkhū bahussutā"ti saddo abbhuggacchati, evameva sakkaṁ devarājānaṁ, vissukammañca
  devaputtaṁ upādāya "tāvatiṁsā paṇḍitā"ti saddo abbhuggato. Tenāha
  "tāvatiṁsehī"ti. Seyyathāpītiādinā devehi tāvatiṁsehi saddhiṁ mantetvā viya
  sunīdhavassakārā nagaraṁ māpentīti dasseti.
     Yāvatā ānanda ariyaṁ āyatananti yattakaṁ ariyamanussānaṁ osaraṇaṭṭhānaṁ
  nāma atthi. Yāvatā vaṇippathoti yattakaṁ vāṇijānaṁ āhaṭabhaṇḍassa rāsivasena
  kayavikkayaṭṭhānaṁ nāma, vāṇijānaṁ vasanaṭṭhānaṁ vā atthi. Idaṁ agganagaranti tesaṁ
  ariyāyatanavaṇippathānaṁ idaṁ nagaraṁ aggaṁ bhavissati jeṭṭhakaṁ pāmokkhaṁ. Puṭabhedananti
  bhaṇḍapuṭabhedanaṭṭhānaṁ, bhaṇḍabhaṇḍikānaṁ 1- mocanaṭṭhānanti vuttaṁ hoti.
  Sakalajambudīpe aladdhabhaṇḍampi hi idheva labhissanti, aññattha vikkayaṁ agacchantāpi
  idheva vikkayaṁ gacchissanti, tasmā idheva puṭaṁ bhindissantīti attho. Āyānampi
  hi catūsu dvāresu cattāri, sabhāyaṁ ekanti evaṁ divase divase pañcasatasahassāni
  tattha uṭṭhahissanti. Tāni sabhāvāni āyānīti dasseti.

  *  *  *  *  *  *
  Footnote: 1 Ma. bhaṇḍagaṇṭhikānaṁ
-------------------------------------------------
[page 450]
     Aggito vātiādīsu samuccayattho vāsaddo, agginā ca udakena ca
  mithubhedena ca nassissatīti attho. Tassa hi eko koṭṭhāso agginā nassissati,
  nibbāpetumpi 1- na sakkhissanti, ekaṁ koṭṭhāsaṁ gaṅgā gahetvā gamissati, eko
  iminā akathitaṁ amussa, amunā akathitaṁ imassa vadantānaṁ pisuṇāvācānaṁ vasena
  bhinnānaṁ manussānaṁ aññamaññabhedena vinassissati. Evaṁ vatvā bhagavā
  paccūsakāle gaṅgātīraṁ gantvā katamukhadhovano bhikkhācāravelaṁ 2- āgamayamāno
  nisīdi. Sunīdhavassakārāpi "amhākaṁ rājā samaṇassa gotamassa upaṭṭhāko, so
  amhe upagate pucchissati `satthā kira pāṭaligāmaṁ agamāsi, kiṁ tassa santikaṁ
  upasaṅkamittha, na upasaṅkamitthā'ti. `upasaṅkamimhā'ti Ca vutte `nimantayittha, na
  nimantayitthā'ti pucchissati.' na nimantayimhā'ti ca vutte amhākaṁ dosaṁ
  āropetvā niggaṇhissati, idañcāpi mayaṁ akataṭṭhāne nagaraṁ māpema, samaṇassa
  kho pana gotamassa gatagataṭṭhāne kāḷakaṇṇisattā paṭikkamanti, taṁ mayaṁ
  nagaramaṅgalaṁ vācāpessāmā"ti cintetvā satthāraṁ upasaṅkamitvā nimantayiṁsu. Tena
  vuttaṁ "atha kho sunīdhavassakārā"tiādi.
     Pubbaṇhasamayanti pubbaṇhe kāle. Navāsetvāti gāmapavesananīhārena
  nivāsanaṁ nivāsetvā kāyabandhanaṁ bandhitvā. Pattacīvaramādāyāti cīvaraṁ pārupitvā
  pattaṁ hatthena gahetvā.
     Sīlavantetthāti sīlavanto ettha attano vasanaṭṭhāne. Saññateti
  kāyavācācittehi saññate. Tāsaṁ dakkhiṇamādiseti saṁghassa dinne cattāro paccaye
  tāsaṁ gharadevatānaṁ ādiseyya, 3- pattiṁ dadeyya. Pūjitā pūjayantīti "ime manussā
  amhākaṁ ñātakāpi na honti, evampi no pattiṁ dentī"ti ārakkhaṁ susaṁvihitaṁ

  *  *  *  *  *  *
  Footnote: 1 chaṂa. pisaddo na dissati
  2 ka. bhikkhācārakālaṁ 3 Sī. ādissa
-------------------------------------------------
[page 451]
  Karonti suṭṭhu ārakkhaṁ karonti. Mānitā mānayantīti kālānukālaṁ 1- balikammakaraṇena
  mānitā "ete manussā amhākaṁ ñātakāpi na honti, tathāpi catupañcachamāsantaraṁ
  no balikammaṁ karontī"ti mānenti uppannaparissayaṁ haranti. 2- Tato nanti
  tato taṁ paṇḍitajātikaṁ purisaṁ. Orasanti ure ṭhapetvā saṁvaḍḍhitaṁ, 3- yathā mātā
  orasaṁ puttaṁ anukampati, uppannaparissayaharaṇatthamevassa yathā vāyamati, evaṁ
  anukampantīti attho. Bhadrāni passatīti sundarāni passati.
     Anumoditvāti tehi tadā pasutpuññassa anumodanavasena tesaṁ dhammakathaṁ
  katvā. Sunīdhavassakārāpi "yā tattha devatā āsuṁ, tāsaṁ dakkhiṇamādise"ti
  bhagavato vacanaṁ sutvā devatānaṁ pattiṁ adaṁsu. Taṁ gotamadvāraṁ nāma ahosīti
  tassa nagarassa yena dvārena bhagavā nikkhami, taṁ gotamadvāraṁ nāma ahosi.
  Gaṅgāya pana uttaraṇatthaṁ anotiṇṇattā 4- gotamatitthaṁ nāma nāhosi. 5- Pūrāti
  puṇṇā. Samatittikāti taṭasamaṁ udakassa tittā bharitā. Kākapeyyāti tīre
  ṭhitakākehi pātuṁ sakkuṇeyyaudakā. Dvīhipi padehi ubhatokūle jalaparipuṇṇabhāvameva 6-
  dasseti. Uḷumpanti pāragamanatthāya dārūni saṅghāṭetvā āṇiyo koṭṭetvā
  kataṁ. Kullanti veḷudaṇḍādike 7- valliādīhi bandhitvā kataṁ.
     Etamatthaṁ viditvāti etaṁ mahājanassa gaṅgodakamattatassapi kevalaṁ tarituṁ
  asamatthataṁ, attano pana bhikkhusaṁghassa ca atigambhīravitthataṁ saṁsāramahaṇṇavaṁ
  taritvā ṭhitabhāvañca sabbākārato viditvā tadatthaparidīpanaṁ imaṁ adānaṁ udānesi.
     Tattha aṇṇavanti sabbantimena paricchedena yojanamattaṁ gambhīrassa ca
  vitthatassa ca udakaṭṭhānassa etaṁ adhivacanaṁ. Saranti saritvā gamanato idha nadī

  *  *  *  *  *  *
  Footnote: 1 Sī. kālena kālaṁ
  2 Sī.,Ma. uppannaparissayā pālenti. su.vi. 2/153/143 3 chaṂa. vaḍḍhitaṁ
  4 Sī. otiṇṇaṭṭhānaṁ 5 Sī. ahosi
  6 chaṂa. ubhatokūlasamaṁ paripuṇṇabhāvameva 7 Sī. veḷunaḷādike
-------------------------------------------------
[page 452]
  Adhippetā. Idaṁ vuttaṁ hoti:- ye gambhīravitthataṁ saṁsāraṇṇavaṁ taṇhāsaritañca
  taranti, te ariyamaggasaṅkhātaṁ setuṁ katvāna visajja pallalāni anāmasitvāva
  udakabharitāni ninnaṭṭhānāni, ayampana idaṁ appamattakaṁ udakaṁ taritukāmo
  kullañhi jano pabandhati kullaṁ bandhituṁ āyāsaṁ āpajjati. Tiṇṇā medhāvino
  janāti ariyamaggañāṇasaṅkhātāya medhāya samannāgatattā medhāvino buddhā ca
  buddhasāvakā ca vinā eva kullena tiṇṇā paratīre patiṭṭhitāti.
                        Chaṭṭhasuttavaṇṇanā niṭṭhitā.
                           -------------
                         7. Dvidhāpathasuttavaṇṇanā
     [77] Sattame addhānamaggapaṭipannoti addhānasaṅkhātaṁ dīghamaggaṁ
  paṭipanno gacchanto hoti. Nāgasamālenāti evaṁnāmakena therena.
  Pacchāsamaṇenāti ayaṁ tadā bhagavato upaṭṭhāko ahosi. Tena naṁ pacchāsamaṇaṁ katvā
  maggaṁ paṭipajji. Bhagavato hi paṭhamabodhiyaṁ vīsativassāni anibaddhā upaṭṭhākā
  ahesuṁ, tato paraṁ yāva parinibbānā pañcavīsativassāni āyasmā ānando
  chāyāva upaṭṭhāsi. Ayaṁ pana anibaddhupaṭṭhākakālo. 1- Tena vuttaṁ "āyasmatā
  nāgasamālena pacchāsamaṇenā"ti. Dvidhāpathanti dvidhābhūtaṁ maggaṁ. "dvedhāpathan"tipi
  Paṭhanti. Āyasmā nāgasamālo attanā pubbe tattha kataparicayattā ujubhāvañcassa
  sandhāya vadati "ayaṁ bhante bhagavā pantho"ti. Āha
     bhagavā pana tadā tassa saparissayabhāvaṁ ñatvā tato aññaṁ maggaṁ
  gantukāmo "ayaṁ nāgasamāla pantho"ti āha. "saparissayo"ti Ca vutte
  asaddahitvā "bhagavā na tattha parissayo"ti vadeyya, tadassa dīgharattaṁ ahitāya

  *  *  *  *  *  *
  Footnote: 1 Ma. anibaddhūpaṭṭhāko
-------------------------------------------------
[page 453]
  Dukkhāyāti "saparissayo"ti na kathesi. Tikkhattuṁ "ayaṁ pantho, iminā gacchāmā"ti
  vatvā catutthavāre "na bhagavā iminā maggena gantuṁ icchati, ayameva ca
  ujumaggo, handāhaṁ bhagavato pattacīvaraṁ datvā iminā maggena gamissāmī"ti
  cintetvā satthu hatthe pattacīvaraṁ dātuṁ asakkonto bhūmiyaṁ ṭhapetvā paccupaṭṭhitena
  dukkhasaṁvattanikena kammunā codiyamāno bhagavato vacanaṁ anādiyitvāva pakkāmi.
  Tena vuttaṁ "atha kho āyasmā nāgasamālo bhagavato pattacīvaraṁ tattheva chamāyaṁ
  nikkhipitvā pakkāmī"ti. Tattha bhagavato pattacīvaranti attano hatthagataṁ bhagavato
  pattacīvaraṁ. Tatthevāti tasmiṁyeva magge chamāyaṁ paṭhaviyaṁ nikkhipitvā pakkāmi. Idaṁ
  vo bhagavā pattacīvaraṁ, sace icchatha. Gaṇhatha, yadi attanā icchitamaggaṁyeva
  gantukāmatthāti adhippāyo. Bhagavāpi attano pattacīvaraṁ sayameva gahetvā
  yathādhippetaṁ maggaṁ paṭipajji.
     Antarāmagge corā nikkhamitvāti tadā kira pañcasatā purisā luddā
  lohitapāṇino rājāparādhino hutvā araññaṁ pavisitvā corikāya jīvikaṁ
  kappentā "pāripanthikabhāvena rañño āyapathaṁ pacchindissāmā"ti maggasamīpe
  araññe tiṭṭhanti. Te theraṁ tena maggena gacchantaṁ disvā "ayaṁ samaṇo
  iminā maggena āgacchati, avaḷañjitabbaṁ maggaṁ vaḷañjeti, amhākaṁ atthibhāvaṁ
  na jānāti, handa naṁ jānāpessāmā"ti kujjhitvā gahanaṭṭhānato vegena
  nikkhamitvā sahasā theraṁ bhūmiyaṁ pātetvā hatthapādehi koṭṭetvā mattikāpattañcassa
  bhinditvā cīvaraṁ khaṇḍākhaṇḍikaṁ chinditvā pabbajitattā "taṁ na hanāma, ito
  paṭṭhāya imassa maggassa sappaṭibhayabhāvaṁ 1- jānāhī"ti vissajjesuṁ. Tena vuttaṁ
  "atha kho āyasmato .pe. Vipphālesun"ti

  *  *  *  *  *  *
  Footnote: 1 chaṂa. parissayabhāvaṁ
-------------------------------------------------
[page 454]
     Bhagavāpi "ayaṁ tena maggena gato corehi bādhito maṁ pariyesitvā
  idāneva āgamissatī"ti ñatvā thokaṁ gantvā maggā okkamma aññatarasmiṁ
  rukkhamūle nisīdi. Āyasmāpi kho nāgasamālo paccāgantvā satthārā gatamaggameva
  gahetvā gacchanto tasmiṁ rukkhamūle bhagavantaṁ passitvā upasaṅkamitvā vanditvā
  taṁ pavattiṁ sabbaṁ ārocesi. Tena vuttaṁ "atha kho āyasmā nāgasamālo
  .pe. Saṅghāṭiñca vipphālesun"ti.
     Etamatthaṁ viditvāti etaṁ āyasmato nāgasamālassa attano vacanaṁ
  anādiyitvā akhemantamaggagamanaṁ, attano ca khemantamaggagamanaṁ viditvā tadatthadīpanaṁ
  imaṁ udānaṁ udānesi.
     Tattha saddhiṁ caranti saha caranto. Ekato vasanti idaṁ tasseva vevacanaṁ,
  saha vasantoti attho. Misso aññajanena vedagūti veditabbaṭṭhena vedasaṅkhātena
  catusaccāriyamaggañāṇena gatattā adhigatattā, vedassa vā sakalassa ñeyyassa
  pāraṁ gatattā vedagū. Attano hitāhitaṁ na jānātīti añño, avidvā bāloti
  attho. Tena aññena janena misso saha caraṇamattena misso. Vidvā pajahāti
  pāpakanti tena vedagūbhāvena vidvā jānanto pāpakaṁ abhaddakaṁ attano
  dukkhāvahaṁ pajahāti, pāpakaṁ vā akalyāṇapuggalaṁ pajāhāti. Yathā kiṁ? koñco
  khīrapakova ninnaganti yathā koñcasakuṇo udakamissite khīre upanīte vinā toyaṁ
  khīramattasseva pivanato khīrapako ninnaṭṭhānagamanena ninnagasaṅkhātaṁ udakaṁ pajahāti
  vajjeti, evaṁ paṇḍito kira duppaññapuggalehi ṭhānanisajjādīsu sahabhūtopi
  ācārena te pajahāti, na kadācipi sammisso hoti.
                        Sattamasuttavaṇṇanā niṭṭhitā.
                          --------------
-------------------------------------------------
[page 455]
                         8. Visākhāsuttavaṇṇanā
     [78] Aṭṭhame visākhāya migāramātuyā nattā kālaṅkatā hotīti visākhāya
  mahāupāsikāya puttassa dhītā kumārikā kālaṅkatā hoti. Sā kira vattasampannā
  sāsane abhippasannā mahāupāsikāya gehaṁ paviṭṭhānaṁ bhikkhūnaṁ bhikkhunīnañca attanā
  kātabbaveyyāvaccaṁ purebhattaṁ pacchābhattañca appamattā akāsi, attano pitāmahiyā
  cittānukūlaṁ paṭipajji. Tena visākhā gehato bahi gacchantī sabbaṁ tassāyeva
  bhāraṁ katvā gacchati, rūpena ca dassanīyā pāsādikā, iti sā tassā visesato
  piyā manāpā ahosi. Sā rogābhibhūtā kālamakāsi. Tena vuttaṁ "tena kho pana
  samayena visākhāya migāramātuyā nattā kālaṅkatā hoti piyā manāpā"ti. Atha
  mahāupāsikā tassā maraṇena sokaṁ sandhāretuṁ asakkontī dukkhī dummanā
  sarīranikkhepaṁ kāretvā "api nāma satthu santikaṁ gatakāle cittassādaṁ labheyyan"ti
  bhagavantaṁ upasaṅkami. Tena vuttaṁ "atha kho visākhā migāramātā"tiādi. Tattha
  divā divassāti divasassāpi divā, majjhantike kāleti attho.
     Bhagavā visākhāya vaṭṭābhiratiṁ jānanto upāyena sokatanukaraṇatthaṁ
  "iccheyyāsi tvaṁ visākhe"tiādimāha. Tattha yāvatikāti yattakā tadā kira satta
  janakoṭiyo sāvatthiyaṁ paṭivasanti. Taṁ sandhāya bhagavā "kīvabahukā pana visākhe
  sāvatthiyā manussā devasikaṁ kālaṁ karontīti pucchi. Visākhā "dasapi
  bhante"tiādimāha. Tattha tīṇīti tayo. Ayameva vā pāṭho. Avivittāti asuññā.
     Atha bhagavā attano adhippāyaṁ pakāsento "api nu tvaṁ kadāci karahaci
  anallavatthā vā bhaveyyāsi anallakesā vāti āha. Nanu evaṁ sante tayā
  sabbakālaṁ sokābhibhūtāya matānaṁ puttādīnaṁ amaṅgalūpacāravasena udakorohanena
  allavatthāya allakesāya eva bhavitabbanti dasseti. Taṁ sutvā upāsikā
-------------------------------------------------
[page 456]
  Saṁvegajātā "no hetaṁ bhante"ti paṭikkhipitvā piyavatthuṁ vippaṭisārato attano
  cittassa nivattabhāvaṁ satthu ārocentī "alaṁ me bhante tāva bahukehi puttehi
  ca nattārehi cā"ti āha.
     Athassā bhagavā "dukkhaṁ nāmetaṁ piyavatthunimittaṁ, yattakāni piyavatthūni,
  tattakāni dukkhāni. Tasmā sukhakāmena dukkhappaṭikūlena sabbaso piyavatthuto
  cittaṁ vivecetabban"ti dhammaṁ desento "yesaṁ kho visākhe sataṁ piyāni, sataṁ
  tesaṁ dukkhānī"tiādimāha. Tattha sataṁ piyānīti sataṁ piyāyitabbavatthūni. "sataṁ
  Piyan"tipi keci paṭhanti. Ettha ca yasmā ekato paṭṭhāya yāva dasa, tāva
  saṅkhyā saṅkhyeyyappadhānā, tasmā "yesaṁ dasa piyāni dasa tesaṁ dukkhānī"tiādinā
  pāḷi āgatā. Keci pana "yesaṁ dasa piyānaṁ, dasa tesaṁ dukkhānan"tiādinā
  paṭhanti, taṁ na sundaraṁ. Yasmā pana vīsatito paṭṭhāya yāva sataṁ, tāva
  saṅkhyā saṅkhyeyyappadhānāva, tasmā tatthāpi saṅkhyeyyappadhānataṁyeva gahetvā
  "yesaṁ kho visākhe sataṁ piyāni, sataṁ tesaṁ dukkhānī"tiādinā pāḷi āgatā.
  Sabbesampi ca "yesaṁ ekaṁ piyaṁ, ekaṁ tesaṁ dukkhan"ti pāṭho, na pana dukkhassāti.
  Etasmiṁ hi pakkhe ekarasā ekajjhāsayā ca bhagavato desanā hoti. Tasmā
  yathāvuttanayāva pāḷi veditabbā.
     Etamatthaṁ viditvāti sokaparidevādikaṁ cetasikaṁ kāyikañca dukkhaṁ piyavatthunimittaṁ
  piyavatthumhi sati hoti, asati na hotīti etamatthaṁ sabbākārato jānitvā
  tadatthaparidīpanaṁ imaṁ udānaṁ udānesi.
       Tassattho:- ye ñātibhogarogasīladiṭṭhibyasanehi phuṭṭhassa anto
  nijjhāyantassa bālassa cittasantāpalakkhaṇā ye keci mudumajjhādibhedena yādisā
  tādisā sokā vā tehiyeva phuṭṭhassa sokuddehakasamuṭṭhāpitavacīvippalāpalakkhaṇā 1-

  *  *  *  *  *  *
  Footnote: 1 Sī. kāyasosakahetukassa samuṭṭhāpakā keci
-------------------------------------------------
[page 457]
  Paridevitā vā aniṭṭhaphoṭṭhabbapaṭihatakāyassa kāyapīḷanalakkhaṇā dukkhā vā tathā
  avuttatthassa vikappanatthena vāsaddena gahitā domanassūpāyāsādayo vā
  nissayabhedena ca anekarūpā nānāvidhā imasmiṁ sattaloke dissanti upalabbhanti
  sabbepi ete piyaṁ piyajātikaṁ sattaṁ saṅkhārañca paṭicca nissāya āgamma paccayaṁ
  katvā pabhavanti nibbattanti. Tasmiṁ pana yathāvuttapiyavatthumhi piye asante
  piyabhāvakare chandarāge pahīne na kadācipi ete bhavanti. Vuttañhetaṁ "piyato
  jāyatī soko .pe. Pemato jāyatī soko"ti 1- ca ādi. Tathā "piyappabhūtā
  kalahā vivādā, paridevasokā saha maccharehī"ti 2- ca ādi. Ettha ca "paridevitā
  vā dukkhā vā"ti liṅgavipallāsena vuttaṁ, "paridevitāni vā dukkhāni vā"ti
  vattabbe vibhattilopo vā katoti veditabbo.
     Tasmā hi te sukhino vītasokāti yasmā piyappabhūtā sokādayo yesaṁ
  natthi 3-. Tasmā te eva sukhino vītasokā nāMa. Ke pana te? yesaṁ piyaṁ
  natthi kuhiñci loketi yesaṁ ariyānaṁ sabbaso vītarāgattā katthacipi sattaloke
  ca saṅkhāraloke ca piyaṁ piyabhāvo "putto"ti vā "bhātā"ti vā "bhaginī"ti vā
  "bhariyā"ti vā piyaṁ piyāyanaṁ piyabhāvo natthi. Saṅkhāralokepi "etaṁ mama santakaṁ,
  imināhaṁ imaṁ nāma sukhaṁ labhāmi labhissāmī"ti piyaṁ piyāyanaṁ piyabhāvo natthi.
  Tasmā asokaṁ virajaṁ patthayāno, piyaṁ na kayirātha kuhiñci loketi yasmā ca
  sukhino nāma vītasokā, vītasokattāva katthacipi visaye piyabhāvo na natthi. Tasmā
  attano yathāvuttasokābhāvena ca asokaṁ asokabhāvaṁ rāgarajādivigamanena virajaṁ
  virajabhāvaṁ arahattaṁ, sokassa rāgarajādīnañca abhāvahetubhāvato vā "asokaṁ
  virajan"ti laddhanāmaṁ nibbānaṁ patthayāno kattukamyatākusalacchandassa vasena

  *  *  *  *  *  *
  Footnote: 1 khu. dha. 25/212-3/45
  2 khu.su. 25/870/503 3 Ma. piye asati na santi
-------------------------------------------------
[page 458]
  Chandajāto katthaci loke rūpādidhamme antamaso samathavipassanādhammepi piyaṁ
  piyabhāvaṁ piyāyanaṁ na kayirātha na uppādeyya. Vuttañhetaṁ "dhammāpi vo bhikkhave
  pahātabbā, pageva adhammā"ti. 1-
                        Aṭṭhamasuttavaṇṇanā niṭṭhitā.
                           -------------
                         9. Paṭhamadabbasuttavaṇṇanā
     [79] Navame āyasmāti piyavacanaṁ. Dabboti tassa therassa nāmaṁ.
  Mallaputtoti mallarājassa putto. So hi āyasmā padumuttarassa bhagavato
  pādamūle katābhinīhāro kappasatasahassaṁ upacitapuññasañcayo amhākaṁ bhagavato
  kāle mallarājassa deviyā kucchiyaṁ nibbatto katādhikārattā jātiyā
  sattavassikakāleyeva mātāpitaro upasaṅkamitvā pabbajjaṁ yāci. Te ca "pabbajitvāpi
  ācāraṁ tāva sikkhatu, sace taṁ nābhiramissati, idheva āgamissatī"ti anujāniṁsu.
  So satthāraṁ upasaṅkamitvā pabbajjaṁ yāci. Satthāpissa upanissayasampattiṁ
  oloketvā pabbajjaṁ anujāni. Tassa pabbajjāsamaye dinnaovādena bhavattayaṁ
  ādittaṁ viya upaṭṭhāsi. So vipassanaṁ paṭṭhapetvā khuraggeyeva arahattaṁ pāpuṇi.
  Yaṅkiñci sāvakena pattabbaṁ, "tisso vijjā catasso paṭisambhidā cha abhiññā
  nava lokuttaradhammā"ti evamādikaṁ sabbaṁ adhigantvā asītiyā mahāsāvakesu
  abbhantaro ahosi. Vuttañhetaṁ tena āyasmatā:-
            "mayā kho jātiyā sattavassena arahattaṁ sacchikataṁ yaṅkiñci
         sāvakena pattabbaṁ sabbantaṁ anuppattaṁ mayā"tiādi. 2-

  *  *  *  *  *  *
  Footnote: 1 Maṃū. 12/240/203 2 vi. mahāvi. 1/380/285
-------------------------------------------------
[page 459]
     Yena bhagavā tenupasaṅkamīti so kirāyasmā ekadivasaṁ rājagahe piṇḍāya
  caritvā pacchābhattaṁ piṇḍapātapaṭikkanto bhagavato vattaṁ dassetvā divāṭṭhānaṁ
  gantvā udakakumbhato udakaṁ gahetvā pāde pakkhāletvā gattāni sītiṁ katvā
  cammakhaṇḍaṁ paññāpetvā nisinno kālaparicchedaṁ katvā samāpattiṁ samāpajji.
  Athāyasmā yathākālaparicchedaṁ samāpattito vuṭṭhahitvā attano āyusaṅkhāre
  olokesi. Tassa 1- te parikkhīṇā katipayamuhuttikā upaṭṭhahiṁsu, so cintesi "na
  kho metaṁ paṭirūpaṁ, yamahaṁ satthu anārocetvā sabrahmacārīhi ca avidito idha
  yathānisinnova parinibbāyissāmi. Yannūnāhaṁ satthāraṁ upasaṅkamitvā parinibbānaṁ
  anujānāpetvā satthu vattaṁ dassetvā sāsanassa niyyānikabhāvadassanatthaṁ mayhaṁ
  iddhānubhāvaṁ vibhāvento ākāse nisīditvā tejodhātuṁ samāpajjitvā
  parinibbāyeyyaṁ. Evaṁ sante ye mayi assaddhā appasannā, tesampi pasādo
  uppajjissati, tadassa tesaṁ dīgharattaṁ hitāya sukhāyā"ti. Evañca so āyasmā
  cintetvā bhagavantaṁ upasaṅkamitvā sabbantaṁ tatheva akāsi. Tena vuttaṁ "atha
  kho āyasmā dabbo mallaputto yena bhagavā tenupasaṅkamī"tiādi.
     Tattha parinibbānakālo meti "bhagavā mayhaṁ anupādisesāya nibbānadhātuyā
  parinibbānakālo upaṭṭhito, tamahaṁ bhagavato ārocetvā parinibbāyitukāmomhī"ti
  dasseti. Keci panāhu "na tāva thero jiṇṇo, na ca gilāno, parinibbānāya
  ca satthāraṁ āpucchati, kiṁ tattha 1- kāraṇaṁ? `mettiyabhūmajakā bhikkhū pubbe maṁ
  amūlakena pārājikena anuddhaṁsesuṁ, tasmiṁ adhikaraṇe vūpasantepi akkosantiyeva.
  Tesaṁ saddahitvā aññepi puthujjanā mayi agāravaṁ paribhavañca karonti. Imañca
  dukkhabhāraṁ niratthakaṁ vahitvā kiṁ payojanaṁ, tasmāhaṁ idāniyeva parinibbāyissāmī'ti
  sanniṭṭhānaṁ katvā satthāraṁ āpucchī"ti. Taṁ akāraṇaṁ. Na hi khīṇāsavā aparikkhīṇe

  *  *  *  *  *  *
  Footnote: 1 Sī.,ka. tatthidaṁ 2 Sī. tatthidaṁ
-------------------------------------------------
[page 460]
  Āyusaṅkhāre paresaṁ upavādādibhayena parinibbānāya cetenti ghaṭayanti vāyamanti,
  na ca paresaṁ pasaṁsādihetu ciraṁ tiṭṭhanti, atha kho saraseneva attano
  āyusaṅkhārassa parikkhayaṁ āgamenti. Yathāha:-
                "nābhikaṅkhāmi maraṇaṁ nābhikaṅkhāmi jīvitaṁ
                 kālañca paṭikaṅkhāmi nibbisaṁ bhatako yathā"ti. 1-
  Bhagavāpissa āyusaṅkhāraṁ oloketvā parikkhīṇabhāvaṁ ñatvā "yassadāni tvaṁ dabba
  kālaṁ maññasī"ti āha.
     Vehāsaṁ abbhuggantvāti ākāsaṁ abhiuggantvā, vehāsaṁ gantvāti attho.
  Abhisaddayogena hi idaṁ upayogavacanaṁ, attho pana bhummavasena veditabbo. Vehāsaṁ
  abbhuggantvā kiṁ akāsīti āha "ākāse antalikkhe pallaṅkena nisīditvā"tiādi.
  1- Tattha tejodhātuṁ samāpajjitvāti tejokasiṇacatutthajjhānasamāpattiṁ samāpajjitvā.
  Thero hi tadā bhagavantaṁ vanditvā tikkhattuṁ padakkhiṇaṁ katvā ekamantaṁ ṭhito
  "bhagavā kappasatasahassaṁ tumhepi saddhiṁ tattha tattha vasanto puññāni karonto
  imamevatthaṁ sandhāya akāsiṁ, svāyamattho ajja matthakaṁ patto, idaṁ pacchimadassanan"ti
  āha. Ye tattha puthujjanabhikkhū sotāpannasakadāgāmino ca, tesu ekaccānaṁ
  mahantaṁ kāruññaṁ ahosi, ekacce ārodanappattā ahesuṁ. Athassa bhagavā
  cittavāraṁ 2- ñatvā "tenahi dabba mayhaṁ bhikkhusaṁghassa ca iddhipāṭihāriyaṁ
  dassehī"ti āha. Tāvadeva sabbo bhikkhusaṁgho sannipati. Athāyasmā dabbo
  "ekopi hutvā bahudhā hotī"tiādinā 3- nayena āgatāni sāvakasādhāraṇāni
  sabbāni pāṭihāriyāni dassetvā puna ca bhagavantaṁ vanditvā ākāsaṁ abbhuggantvā
  ākāse paṭhaviṁ nimminitvā tattha pallaṅkena nisinno tejokasiṇasamāpattiyā

  *  *  *  *  *  *
  Footnote: 1 khuṭhera. 26/196/302 khuṭhera. 26/606/356
  2 chaṂa. cittācāraṁ 3 dī.Sī. 9/484/216, khu.paṭi. 31/102/115
-------------------------------------------------
[page 461]
  Parikammaṁ katvā samāpattiṁ samāpajjitvā vuṭṭhāya sarīraṁ āvajjitvā puna samāpattiṁ
  samāpajjitvā sarīrajjhāpanatejodhātuṁ adhiṭṭhahitvā parinibbāyi. Saha adhiṭṭhānena
  sabbo kāyo agginā āditto ahosi. Khaṇeneva ca so aggi kappavuṭṭhānaggi
  viya aṇumattampi saṅkhāragataṁ masimattampi tattha kiñci anavasesento adhiṭṭhānabalena
  jhāpetvā nibbāyi. Tena vuttaṁ "atha kho āyasmā dabbo mallaputto"tiādi.
  Tattha vuṭṭhahitvā parinibbāyīti iddhicittato vuṭṭhahitvā bhavaṅgacittena
  parinibbāyi.
     Jhāyamānassāti jāliyamānassa. Ḍayhamānassāti tasseva vevacanaṁ. Atha vā
  jhāyamānassāti jālāpavattikkhaṇaṁ sandhāya vuttaṁ. Ḍayhamānassāti vītaccitaṅgārakkhaṇaṁ.
  Chārikāti bhasmaṁ. Masīti kajjalaṁ. 1- Na paññāyitthāti na passittha, adhiṭṭhānabalena
  sabbaṁ khaṇeneva antaradhāyitthāti attho. Kasmā pana thero uttarimanussadhammaṁ
  iddhipāṭihāriyaṁ dassesi, nanu bhagavatā iddhipāṭihāriyakaraṇaṁ paṭikkhittanti? na
  codetabbametaṁ gihīnaṁ sammukhā paṭihāriyakaraṇassa paṭikkhitattā. Tañca kho
  vikubbanavasena, na panevaṁ adhiṭṭhānavasena. Ayaṁ panāyasmā dhammasāminā
  āṇattova pāṭihāriyaṁ dassesi.
     Etamatthaṁ viditvāti etaṁ āyasmato dabbassa mallaputtassa anupādāparinibbānaṁ
  sabbākārato viditavā tadatthaparidīpanaṁ imaṁ udānaṁ udānesi.
     Tattha abhedi kāyoti sabbo bhūtupādāyappabhedo catusantitarūpakāyo
  bhijji, anavasesato ḍayhi, 2- antaradhāyi, anuppattidhammataṁ āpajji. Nirodhi saññāti
  rūpāyatanādigocaratāya rūpasaññādibhedā sabbāpi saññā appaṭisandhikena
  nirodhena nirujjhi. Vedanā sītibhaviṁsu sabbāti vipākavedanā kiriyavedanāti
  sabbāpi vedanāappaṭisandhikanirodhena niruddhattā aṇumattampi vedanādarathassa

  *  *  *  *  *  *
  Footnote: 1 Ma. masīti ājhāmaṁ kajjalaṁ 2 ka. nassi
-------------------------------------------------
[page 462]
  Abhāvato sītibhūtā ahesuṁ, kusalākusalavedanā pana arahattaphalakkhaṇeyeva nirodhaṁ
  gatā. "sītirahiṁsū"tipi Paṭhanti. Santā 1- niruddhā ahesunti attho. Vūpasamiṁsu
  saṅkhārāti vipākakiriyappabhedā sabbepi phassādayo saṅkhārakkhandhadhammā
  appaṭisandhikanirodheneva niruddhattā visesena upasamiṁsu. Viññāṇaṁ atthamāgamāti
  viññāṇampi vipākakiriyappabhedaṁ sabbaṁ appaṭisandhikanirodheneva atthaṁ vināsaṁ
  upacchedaṁ agamā agacchi.
     Iti bhagavā āyasmato dabbassa mallaputtassa pañcannampi khandhānaṁ
  pubbeyeva kilesābhisaṅkhārupādānassa anavasesato niruddhattā anupādāno viya
  jātavedo appaṭisandhikanirodhena niruddhabhāvaṁ nissāya pītivegavissaṭṭhaṁ udānaṁ
  udānesīti.
                        Navamasuttavaṇṇanā niṭṭhitā.
                            -----------
                        10. Dutiyadabbasuttavaṇṇanā
     [80] Dasame tatra kho bhagavā bhikkhū āmantesīti bhagavā rājagahe
  yathābhirantaṁ viharitvā janapadacārikaṁ caranto anukkamena sāvatthiṁ patvā jetavane
  viharantoyeva yesaṁ bhikkhūnaṁ āyasmato dabbassa mallaputtassa parinibbānaṁ
  apaccakkhaṁ, tesaṁ taṁ paccakkhaṁ katvā dassetuṁ, yepi ca mettiyabhūmajakehi katena
  abhūtena abbhācikkhaṇena there gāravarahitā puthujjanā, tesaṁ there
  bahumānuppādanatthañca āmantesi. Tattha tatrāti vacanasaññāpane nipātamattaṁ. Khoti
  avadhāraṇe tesu "tatrā"ti iminā "bhagavā bhikkhū āmantesī"ti etesaṁ padānaṁ

  *  *  *  *  *  *
  Footnote: 1 Sī. asantā
-------------------------------------------------
[page 463]
  Vuccamānataṁyeva joteti. "kho"ti Pana iminā āmantesiyeva. Nāssa āmantane
  koci antarāyo ahosīti imamatthaṁ dasseti. Atha vā tatrāti tasmiṁ ārāme.
  Khoti vacanālaṅkāre nipāto. Āmantesīti ābhāsi. Kasmā pana bhagavā
  bhikkhūyeva āmantesīti? jeṭṭhattā seṭṭhattā āsannattā sabbākālaṁ
  sannihitattā dhammadesanāya visesato bhājanabhūtattā ca.
     Bhikkhavoti tesaṁ āmantanākāradassanaṁ. Bhadanteti āmantitānaṁ bhikkhūnaṁ
  gāravena satthu paṭivacanadānaṁ. Tattha "bhikkhavo"ti vadanto bhagavā te bhikkhū
  ālapati. "bhadante"ti Vadantā te paccālapanti. Apica "bhikkhavo"ti iminā
  karuṇāvipphārasommahadayanissitapubbaṅgamena 1- vacanena te bhikkhū
  kammaṭṭhānamanasikāradhammapaccavekkhaṇādito nivattetvā attano mukhābhimukhe karoti.
  "bhadante"ti Iminā satthari ādarabahumānagāravadīpanavacanena te bhikkhū attano
  sussūsataṁ ovādapaṭiggahagāravabhāvañca paṭivedenti. Bhagavato paccassosunti te
  bhikkhū bhagavato vacanaṁ patiassosuṁ sotukāmataṁ janesuṁ. Etadovacāti bhagavā etaṁ
  idāni vakkhamānaṁ sakalaṁ suttaṁ abhāsi. Dabbassa bhikkhave mallaputtassātiādi
  anantarasutte vuttatthameva. Etamatthantiādīsupi apubbaṁ natthi, anantarasutte
  vuttanayeneva veditabbaṁ.
     Gāthāsu pana ayoghanahatassāti ayo haññati etenāti ayoghanaṁ,
  kammārānaṁ ayokūṭaṁ ayomuṭṭhi ca. Tena ayoghanena hatassa pahatassa. Keci pana
  "ayoghanahatassāti ghanāyopiṇḍaṁ hatassā"ti atthaṁ vadanti. Evasaddo cettha
  nipātamattaṁ. Jalato jātavedasoti jhāyamānassa aggissa. Anādare etaṁ
  sāmivacanaṁ. Anupubbūpasantassāti anukkamena upasantassa vijjhātassa niruddhassa.

  *  *  *  *  *  *
  Footnote: 1 Sī.,Ma. karuṇāvipphārasomahadayanayananipātapubbaṅgamena.
-------------------------------------------------
[page 464]
  Yathā na ñāyate gatīti yathā tassa gati na ñāyati. Idaṁ vuttaṁ hoti:-
  ayomuṭṭhikūṭādinā mahatā ayoghanena hatassa saṁhatassa. Kaṁsabhājanādigatassa vā
  jalamānassa aggissa, tathā uppannassa vā saddassa anukkamena upasantassa
  vā saddassa anukkamena upasantassa suvūpasantassa dasasu disāsu na katthaci
  gati paññāyati paccayanirodhena appaṭisandhikaniruddhattā.
     Evaṁ sammā vimuttānanti evaṁ sammā hetunā ñāyena tadaṅgavikkhambhana-
  vimuttipubbaṅgamena ariyamaggena catūhipi upādānehi āsavehi ca vimuttattā
  sammā vimuttānaṁ, tato eva kāmabandhasaṅkhātaṁ 1- kāmoghaṁ bhavoghādibhedaṁ avasiṭṭhaoghañca
  taritvā ṭhitattā kāmabandhoghatārinaṁ suṭṭhu paṭipassambhitasabbakilesavipphanditattā
  kilesābhisaṅkhāravātehi ca akampanīyatāya acalaṁ anupādisesanibbānasaṅkhātaṁ
  sabbasaṅkhārūpasamaṁ sukhaṁ pattānaṁ adhigatānaṁ khīṇāsavānaṁ gati devamanussādibhedāsu
  gatīsu ayaṁ nāmāti paññāpetabbatāya abhāvattā paññāpetuṁ natthi na
  upalabbhati, yathāvuttajātavedo viya apaññattikabhāvameva hi so gatoti attho.
                        Dasamasuttavaṇṇanā niṭṭhitā.
                     Niṭṭhitā ca pāṭaligāmiyavaggavaṇṇanā.
                        -------------------

  *  *  *  *  *  *
  Footnote: 1 chaṂa. kāmapabandha...
-------------------------------------------------
[page 465]
                              Nigamanakathā
  ettāvatā ca:-
               suvimuttabhavādāno 1- devadānavamānito
               pacchinnataṇhāsantāno pītisaṁvegadīpano.
               Saddhammadānanirato upādānakkhayāvaho
               tattha tattha udāne ye udānesi vināyako.
               Te sabbe ekato katvā āropentehi saṅgahaṁ
               udānamiti saṅgītaṁ 2- dhammasaṅgāhakehi yaṁ.
               Tassa atthaṁ pakāsetuṁ porāṇaṭṭhakathānayaṁ
               nissāya yā samāraddhā atthasaṁvaṇṇanā mayā.
               Sā tattha paramatthānaṁ suttantesu yathārahaṁ
               pakāsanā paramattha- dīpanī nāma nāmato.
               Sampattā pariniṭṭhānaṁ anākulavinicchayā
               catuttiṁsappamāṇāya pāḷiyā bhāṇavārato.
               Iti taṁ saṅkharontena yaṁ taṁ adhigataṁ mayā
               puññaṁ tassānubhāvena lokanāthassa sāsanaṁ.
               Obhāsetvā 3- visuddhāya sīlādipaṭipattiyā
               sabbepi dehino hontu vimuttirasabhāgino.

  *  *  *  *  *  *
  Footnote: 1 Sī. suvimuttacittavodāno 2 Ma. udānaṁ nāma nāmena 3 chaṂa. ogāhitvā
-------------------------------------------------
[page 466]
               Ciraṁ tiṭṭhatu lokasmiṁ sammāsambuddhasāsanaṁ
               tasmiṁ sagāravā niccaṁ hontu sabbepi pāṇino.
               Sammā vassatu kālena devopi jagatīpati
               saddhammanirato lokaṁ dhammeneva pasāsatūti.
               Badaratitthavihāravāsinā ācariyadhammapālattherena katā
                       udānassa aṭṭhakathā samattā.
-------------------------------------------------
