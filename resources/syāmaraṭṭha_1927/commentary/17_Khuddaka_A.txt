[page 001]
                   Paramatthajotikā nāma khuddakanikāyaṭṭhakathā
                           khuddakapāṭhavaṇṇanā
                           -------------
                  namo tassa bhagavato arahato sammāsambuddhassa
                            ganthārambhakathā
                      buddhaṁ saraṇaṁ gacchāmi
                      dhammaṁ saraṇaṁ gacchāmi
                      saṁghaṁ saraṇaṁ gacchāmi
                      tathā dutiyaṁ tatiyampīti
                ayaṁ saraṇattayaniddeso khuddakānaṁ ādi.
                Amissa dāni atthaṁ paramatthajotikāya khuddakaṭṭhakathāya vivarituṁ vibhajituṁ
  uttānīkātuṁ idaṁ vuccati:-
             uttamaṁ vandaneyyānaṁ vanditvā ratanattayaṁ
             khuddakānaṁ karissāmi kesañci atthavaṇṇanaṁ.
             Khuddakānaṁ gambhīrattā kiñcāpi atidukkarā
             vaṇṇanā mādiseneva 1- acārentena sāsanaṁ.
             Ajjāpi tu anacchinno 2- pubbācariyanicchayo
             tattheva caṭṭhitaṁ yasmā navaṅgaṁ satthu sāsanaṁ.
             Tasmāhaṁ kātumicchāmi atthasaṁvaṇṇanaṁ imaṁ
             sāsanañceva nissāya porāṇañca vinicchayaṁ.
             Saddhammabahumānena nātukkaṁsanakamyatā
             nāññesaṁ vambhanatthāya taṁ suṇātha samāhitāti.

  *  *  *  *  *  *
  Footnote: 1 chaṂa. mādisenesā. 2 chaṂa. abbocchinno
-------------------------------------------------
[page 002]
                            Khuddakavavatthānaṁ
     tattha "khuddakānaṁ karissāmi, kesañci atthavaṇṇanan"ti vuttattā
  khuddakāni tāva vavatthapetvā pacchā atthavaṇṇanaṁ karissāmi. Khuddakāni nāma
  khuddakanikāyassa ekadeso, khuddakanikāyo nāma pañcannaṁ nikāyānaṁ ekadeso.
  Pañcanikāyā nāma:-
             dīghamajjhimasaṁyutta- aṅguttarikakhuddakā 1-
             nikāyā pañca gambhīrā dhammato atthato cime.
     Tattha brahmajālasuttādīni catuttiṁsa suttāni dīghanikāyo. Vuttañca
             catuttiṁseva suttantā tivaggo yassa saṅgaho
             esa dīghanikāyoti paṭhamo anulomikoti. 2-
    Mūlapariyāyasuttādīni diyaḍḍhasataṁ dve ca suttāni majjhimanikāyo.
    Oghataraṇasutatādīni satta suttasahassāni satta ca suttasatāni
  dvāsaṭṭhi ceva suttāni saṁyuttanikāyo.
    Cittapariyādānasuttādīni nava suttasahassāni pañca ca suttasatāni
  sattapaññāsañaca suttāni aṅguttaranikāyo.
    Khuddakapāṭho dhammapadaṁ udānaṁ itivuttakaṁ suttanipāto vimānavatthu
  petavatthu theragāthā therīgāthā jātakaṁ niddeso paṭisambhidā apadānaṁ buddhavaṁso
  cariyāpiṭakaṁ vinayapiṭakābhidhammapiṭakāni ṭhapetvā vā cattāro nikāye avasesaṁ
  buddhavacanaṁ khuddakanikāyo.
          Kasmā panesa khuddakanikāyoti vuccatīti? bahunnaṁ khuddakānaṁ
  Dhammakkhandhānaṁ samūhato nivāsato ca. Samūhanivāsā hi "nikāyo"ti vuccanti.
  "nāhaṁ Bhikkhave aññaṁ ekanikāyampi samanupassāmi evañcittaṁ, yathayidaṁ bhikkhave
  tiracchānagatā pāṇā. 3- Poṇikanikāyo cikkhallikanikāyo"ti evamādīni cettha
  sādhakāni sāsanato ca lokato ca. Ayamassa 4- khuddakanikāyassa ekadeso. Imāni
  suttantapiṭakapariyāpannāni atthato vivarituṁ vibhajituṁ uttānīkātuñca adhippetāni

  *  *  *  *  *  *
  Footnote: 1 ka. aṅguttarakhuddakakhuddakā 2 su.vi. 1/23
  3 saṁ. khandha. 17/100/119 dutiyagaddūlabaddhasutta 4 Sī. iccassa
-------------------------------------------------
[page 003]
  Khuddakāni, tesampi khuddakānaṁ saraṇasikkhāpada dvattiṁsākāra kumārapañhā
  maṅgalasutataratanasutta tirokuḍḍa nidhikaṇḍa mettasuttānaṁ vasena navappabhedo khuddakapāṭho
  ādi ācariyaparamparāya vācanāmaggaṁ āropitavasena, na bhagavatā vuttavasena. Bhagavatā
  hi vuttavasena:-
             anekajātisaṁsāraṁ sandhāvissaṁ anibbisaṁ
             gahakāraṁ gavesanto dukkhā jāti punappunaṁ
             gahakāraka diṭṭhosi puna gehaṁ na kāhasi
             sabbā te phāsukā bhaggā gahakūṭaṁ visaṅkhataṁ
             visaṅkhāragataṁ cittaṁ taṇhānaṁ khayamajjhagāti 1-
  idaṁ gāthādvayaṁ sabbassāpi buddhavacanassa ādi. Tañaca manasā 2- vuttavasena, na
  vacībhedaṁ katvā vuttavasena. Vacībhedampana katvā vuttavasena:-
                  yadā have pātubhavanti dhammā
                  ātāpino jhāyato brāhmaṇassa
                  athassa kaṅkhā vapayanti sabbā
                  yato pajānāti sahetudhammanti 3-
  ayaṁ gāthā ādi. Tasmā yvāyaṁ navappabhedo khuddakapāṭho imesaṁ khuddakānaṁ
  ādi, tassādito pabhūti atthavaṇṇanaṁ ārabhissāmi.
                             Nidānasodhanaṁ
       tassācāyamādi "buddhaṁ saraṇaṁ gacchāmi, dhammaṁ saraṇaṁ gacchāmi, saṁghaṁ
  saraṇaṁ gacchāmī"ti. Tassāyaṁ atthavaṇṇanāya mātikā:-
             kena kattha kadā kasmā bhāsitaṁ ratanattayaṁ 4-
             kasmācidhādito vutta- mavuttampi ādito.
             Nidānasodhanaṁ katvā evamettha tato paraṁ
             buddhañca saraṇagamanaṁ gamakañca vibhāvaye.

  *  *  *  *  *  *
  Footnote: 1 khu. dhammapada 25/153-154 paṭhamabodhivatthu 2 chaṂa. manasāva
  3 khu. udāna 25/1 paṭhamabodhisutta 4 chaṂa. saraṇattayaṁ
-------------------------------------------------
[page 004]
             Bhedābhedaṁ phalañcāpi gamanīyañca dīpaye
             dhammaṁ saraṇamiccādi dvayepesa nayo mato.
             Anupubbavavatthāne kāraṇañca viniddise
             ratanattayametañca 1- upamāhi pakāsayeti.
          Tattha paṭhamagāthāyaṁ tāva idaṁ saraṇagamanattayaṁ kena bhāsitaṁ, kattha
  bhāsitaṁ, kadā bhāsitaṁ, kasmā bhāsitaṁ, avuttampicādito tathāgatena kasmā
  idhādito vuttanti pañca pañahā.
       Tesaṁ vissajjanā:-
          kena bhāsitanti bhagavatā bhāsitaṁ, na sāvakehi, na isīhi, na devatāhi.
          Katthāti bārāṇasiyaṁ isipatane migadāye.
          Kadāti āyasmante yase saddhiṁ sahāyakehi arahattaṁ patte ekasaṭṭhiyā
  arahantesu bahujanahitāya sukhāya loke dhammadesanaṁ karontesu.
          Kasmāti pabbajjatthañca upasampadatthañca. Yathāha:-
       "evañca pana bhikkhave pabbājetabbo upasamapādetabbo. Paṭhamaṁ
      kesamassuṁ ohārāpetvā kāsāyāni vatthāni acchādāpetvā ekaṁsaṁ
      uttarāsaṅgaṁ kārāpetvā bhikkhūnaṁ pāde vandāpetvā ukkuṭikaṁ nisīdāpetvā
      añjaliṁ paggaṇhāpetvā `evaṁ vadehī'ti vattabbo `buddhaṁ saraṇaṁ gacchāmi,
      dhammaṁ saraṇaṁ gacchāmi, saṁghaṁ saraṇaṁ gacchāmī'ti ". 3-
          Kasmācidhādito vuttanti idañca navaṅgasatthusāsanaṁ tīhi piṭakehi
      saṅgaṇhitvā evaṁ vācanāmaggaṁ āropentehi pubbācariyehi yasmā iminā
      maggena devamanussā upāsakabhāvena vā pabbajitabhāvena vā sāsanaṁ otaranti,
      tasmā sāsanotāraṇassa maggabhūtattā idha khuddakapāṭhe ādito vuttanti ñātabbaṁ.
                         Katamaṁ 4- nidānasodhanaṁ
                            -----------

  *  *  *  *  *  *
  Footnote: 1 chaṂa. saraṇattayametañca 2 chaṂa. sukhāyāti saddo na dissati
  3 vinaYu. mahā 4/34 pabbajjūpasampadākathā 4 chaṂa. kataṁ, Sī. kathaṁ
-------------------------------------------------
[page 005]
                          1. Saraṇattayavaṇṇanā
                             buddhavibhāvanā
          idāni yaṁ vuttaṁ "buddhañca saraṇagamanaṁ, gamakañca vibhāvaye"ti,
  tattha sabbadhammesu appaṭihatañāṇanimittānuttaravimokkhādhigamaparibhāvitaṁ khandhasantāna-
  mupādāya, paṇṇattiko 1- sabbaññutañāṇapadaṭṭhānaṁ vā saccābhisambodhanamupādāya,
  paṇṇattiko 1- sattaviseso buddho. Yathāha:-
          "buddhoti yo so bhagavā sayambhū anācariyako pubbe ananussutesu
  dhammesu sāmaṁ saccāni abhisambujjhi, tattha ca sabbaññutampatto, balesu ca
  vasībhāvan"ti. 2-
          Ayaṁ tāva atthato buddhavibhāvanā.
          Byañjanato pana "bujjhitāti buddho, bodhetāti buddho"ti
  evamādinā nayena veditabbā. Vuttañacetaṁ:-
          "buddhoti kenatthena buddho, bujjhitā saccānīti buddho, bodhetā
  pajāyāti buddho, sabbaññutāya buddho, sabbadassāvitāya buddho, anaññañeyyatāya 3-
  buddho, vikasitāya 4- buddho, khīṇāsavasaṅkhātena buddho, nirūpakkilesasaṅkhātena
  buddho, ekantavītarāgoti buddho, ekantavītadosoti buddho, ekantavītamohoti
  buddho, ekantanikkilesoti buddho, ekāyamaggaṁ gatoti buddho, eko anuttaraṁ
  sammāsambodhiṁ abhisambuddho 5- na parehi buddhattā 5- buddho, abuddhivihatattā
  buddhipaṭilābhā buddho. Buddhoti netaṁ nāmaṁ mātarā kataṁ, na pitarā kataṁ, na
  bhātarā kataṁ, na bhaginiyā kataṁ, na mittāmaccehi kataṁ, na ñātisālohitehi kataṁ,
  na samaṇabrāhmaṇehi kataṁ, na devatāhi kataṁ, vimokkhantikametaṁ buddhānaṁ
  bhagavantānaṁ bodhiyā mūle saha sabbaññutañāṇassa paṭilābhā sacchikā paññatti
  yadidaṁ buddho"ti 6-
          ettha ca yathā loke avagantā avagatoti vuccati, evaṁ "bujjhitā
  saccānī"ti buddho. Yathā paṇṇasosā vātā paṇṇasusāti vuccanati, evaṁ

  *  *  *  *  *  *
  Footnote: 1-1 chaṂa. paññattito 2 khu. mahā. 29/893/560, khu. cūḷa. 30/546/271,
  khu. paṭi. 31/386/261 3 chaṂa. anaññaneyyatāya 4 Sī. visavitāya
  5-5 chaṂa., i. ime pāṭhā na dissanti. 6 khu. mahā 29/893/560 (sayā)
-------------------------------------------------
[page 006]
  Bodhetā pajāyāti buddho. Sabbaññutāya buddhoti sabbadhammabujjhanasamatthāya
  buddhiyā buddhoti vuttaṁ hoti. Sabbadassāvitāya buddhoti sabbadhammabodhanasamatthāya
  buddhiyā buddhoti vuttaṁ hoti. Anaññañeyyatāya 1- budadhoti aññena abodhito
  sayameva buddhattā buddhoti vuttaṁ hoti. Vikasitāya buddhoti nānāguṇavikasanato 2-
  padumamiva vikasanatthena buddhoti vuttaṁ hoti. Khīṇāsavasaṅkhātena buddhoti evamādīhi
  cittasaṅkocakaradhammappahānato niddākkhayavibuddho puriso viya sabbakilesaniddākkhaya-
  vibuddhattā buddhoti vuttaṁ hoti. Ekāyanamaggaṁ gatoti buddhoti buddhaṭṭhānaṁ
  gamanatthapariyāyato yathā maggaṁ gato puriso gatoti vuccati, evaṁ ekāyanamaggaṁ
  gatattāpi buddhoti vuccatīti dassetuṁ vuttaṁ. Eko anuttaraṁ sammāsambodhiṁ
  abhisambuddhoti buddhoti na parehi buddhattā buddho, kintu sayameva anuttaraṁ
  sammāsambodhiṁ abhisambuddhattā buddhoti vuttaṁ hoti. Abuddhivihatattā buddhipaṭi-
  lābhā buddhoti buddhi buddhaṁ bodhīti 3- pariyāyavacanametaṁ. Tattha yathā nīlarattaguṇayogato
  "nīlo paṭo ratto paṭo"ti vuccati, evaṁ buddhiguṇayogato buddhoti ñāpetuṁ
  vuttaṁ hoti. Tato paraṁ buddhoti netaṁ nāmanti evamādi atthamanugatā ayaṁ
  paññattīti bodhanatthaṁ vuttaṁ. 4- Evarūpena nayena sabbesaṁ padānaṁ buddhasaddassa
  sādhanasamattho attho veditabbo.
                       Ayaṁ byañajanatopi buddhavibhāvanā
                            -----------
                          saraṇagamanagamakavibhāvanā
          idāni saraṇagamanādīsu hiṁsatīti saraṇaṁ, saraṇagatānaṁ teneva saraṇagamanena
  bhayaṁ santāsaṁ dukkhaṁ duggatiṁ parikkilesaṁ hiṁsati vidhamati nīharati nipothetīti 5-
  attho. Athavā hite pavattanena ahitā ca nivattanena sattānaṁ bhayaṁ hiṁsatīti buddho,
  bhavakantārauttaraṇena assāsadānena ca dhammo, appakānampi sakkārānaṁ 6-

  *  *  *  *  *  *
  Footnote: 1 chaṂa. anaññaneyyatāya 2 Sī. nānāguṇavisavanato. 3 chaṂa.bodhoti
  4 chaṂa. vuttanti 5 chaṂa. nirodhetīti
  6 chaṂa. kārānaṁ, Sī. appakānaṁ kārānaṁ dānapūjanavasena upanītasakkārānaṁ
-------------------------------------------------
[page 007]
  Vipulaphalapaṭilābhakaraṇena saṁgho. Tasmā imināpi pariyāyena taṁ ratanattayaṁ saraṇaṁ.
  Tappasādataggarutāhi vihataviddhaṁsitakileso tapparāyanatākārappavatto vā parapaccayo 1-
  vā apparapaccayo vā cittuppādo saraṇagamanaṁ. Taṁsamaṅgī satto taṁ saraṇaṁ
  gacchati, vuttappakārena cittuppādena `esa me saraṇaṁ, esa me parāyanan"ti
  evametaṁ upetīti attho. Upento ca "ete mayaṁ bhante bhagavantaṁ saraṇaṁ gacchāma
  dhammañca, upāsake no bhagavā dhāretū"ti tapussabhallikādayo 2- viya sammānena vā
  "satthā me bhante bhagavā, sāvakohamasmī"ti 3- mahākassapādayo viya sissabhāvūpagamanena
  vā "evaṁ vutate brahmāyu brāhmaṇo uṭṭhāyāsanā ekaṁsaṁ uttarāsaṅgaṁ karitvā
  yena bhagavā tenañjalimpaṇāmetvā tikkhattuṁ udānaṁ udānesi `namo tassa bhagavato
  arahato sammāsambuddhassa. Namo .pe. Sammāsambuddhassā'ti" 4- brahmāyuādayo
  viya tappoṇattena vā, kammaṭṭhānānuyogino viya attasanniyyātanena vā,
  ariyapuggalā viya saraṇagamanūpakkilesasamucchedena vāti anekappakāraṁ visayato
  kiccato ca, upeti.
                    Ayaṁ saraṇagamanassa gamakassa ca vibhāvanā.
                            -----------
                           Bhedābhedaphaladīpanā
          idāni "bhedābhedaṁ phalañcāpi, gamanīyañca dīpaye"ti vuttānaṁ
  bhedādīnaṁ ayaṁ dīpanā:- evaṁ saraṇagatassa puggalassa dubbidho saraṇagamanabhedo
  sāvajjo ca anavajjo ca. Anavajjo kālakiriyāya, sāvajjo aññasatthari
  vuttappakārāya pavattiyā, tasmiñca vuttappakāraviparītāya pavattiyā. So dubbidhopi
  puthujjanānameva. Buddhaguṇesu aññāṇasaṁsayamicchāñāṇappavattiyā ca
  anādarādippavattiyā ca tesaṁ saraṇaṁ saṅkisiṭṭhaṁ hoti. Ariyapuggalā pana abhinnasaraṇā
  ceva asaṅkiliṭṭhasaraṇā ca honti. Yathāha "aṭṭhānametaṁ bhikkhave anavakāso,
  yaṁ diṭṭhisampanno puggalo aññaṁ satthāraṁ uddisseyyā"ti. 5- Puthujjanā

  *  *  *  *  *  *
  Footnote: 1 chaṂa., i. ayaṁ pāṭho na dissati. 2 Sī. tapassu...
  3 saṁṇi. 16/154/210 cīvarasutta 4 MaṂa. 13/388/373 brahmāyusutta
  5 Ma. upari 14/128/114 bahudhātukasutta
-------------------------------------------------
[page 008]
  Tu yāva 1- saraṇabhedaṁ na pāpuṇanti, tāvadeva abhinnasaraṇā. Sāvajjo ca 2- tesaṁ
  saraṇabhedo, saṅkileso ca aniṭṭhaphalado hoti. Anavajjo avipākattā aphalo,
  abhedo pana phalato iṭṭhameva phalaṁ deti. Yathāha:-
                   "yekeci buddhaṁ saraṇaṁ gatāse
                   na te gamissanti apāyabhūmiṁ
                   pahāya mānusaṁ dehaṁ
                   devakāyaṁ paripūressantī"ti. 3-
  Tatra ca ye saraṇagamanūpakkilesasamucchedanasaraṇaṁ gatā, te apāyaṁ na gamissanti.
  Itare pana saraṇagamanena na gamissantīti evaṁ gāthāya adhippāyo veditabbo.
                       Ayantāva bhedābhedaphaladīpanā.
                         ----------------
                             Gamanīyadīpanā
          gamanīyadīpanāya codako āha:- "buddhaṁ saraṇaṁ gacchāmi"ti ettha
  yo buddhaṁ saraṇaṁ gacchati, esa buddhaṁ vā gaccheyya saraṇaṁ vā, ubhayathāpi ca
  ekassa vacanaṁ niratthakaṁ. Kasmā? gamanakiriyāya kammadvayābhāvato. Na hettha "ajaṁ
  gāmaṁ netī"ti ādīsu viya dvikammakattaṁ akkharacintakā icchanti.
          "gacchateva Pubbaṁ disaṁ, gacchati pacchimaṁ disan"tiādīsu 4- viya
  samānādhikaraṇabhāvoti ce. 5- Na buddhassaraṇānaṁ samānādhikaraṇābhāvassa anadhippetato.
  Etesaṁ hi samānādhikaraṇabhāve adhippete paṭihatacittopi buddhaṁ upasaṅkamanto
  buddhaṁ saraṇaṁ gato siyā. Yaṁ hi taṁ buddhoti visesitaṁ saraṇaṁ, tamevesa gatoti.
  "etaṁ Kho saraṇaṁ khemaṁ, etaṁ saraṇamuttaman"ti 6- vacanato samānādhikaraṇattamevāti
  ce. Na tattheva byabhicārābhāvato. 7- Tattheva hi gāthāpade etaṁ buddhādiratanattayaṁ
  saraṇaṁ gatānaṁ bhayaharaṇattasaṅkhāte saraṇabhāve abyabhicāraṇato 8- "khemamuttamañca

  *  *  *  *  *  *
  Footnote: 1 chaṂa. yāvadeva 2 chaṂa. sāvajjova 3 saṁ. sa. 15/37/30samayasutta dī. mahā. 10/33/217
  4 saṁ.sa. 15/159/146 godhikasutta, saṁ. khandha. 17/87/99 akkalisutta
  5 chaṂa. sātthakamevāti ce. 6 khu. dhammapada. 25/192/51 aggidattapurohitavatthu
  7 chaṂa. tabbhāvato 8 chaṂa. abyabhicaraṇato
-------------------------------------------------
[page 009]
  Saraṇan"ti ayaṁ samānādhikaraṇabhāvo adhippeto. Aññattha tu gamisambandhe sati
  saraṇagamanassa appasiddhito anadhippetoti asādhitametaṁ. 1- "etaṁ Saraṇamāgamma
  sabbadukkhā pamuccatī"ti ettha gamisambandhepi pasiddhe 2- saraṇagamanappasiddhito
  samānādhikaraṇattamevāti ce. Na pubbe vuttadosappasaṅgato. Tatrāpi hi samānādhikaraṇa-
  bhāve sati etaṁ buddhadhammasaṁghākhyaṁ saraṇaṁ 3- paṭihatacittopi āgamma sabbadukkhā
  pamucceyyāti evaṁ pubbe vuttadosappasaṅgo eva siyā, na ca no dosena atthi
  atthoti asādhitametaṁ. 1- Yathā "mamaṁ hi ānanda kalyāṇamittaṁ āgamma jātidhammā
  sattā jātiyā parimuccantī"ti 4- ettha bhagavato kalyāṇamittassa ānubhāvena
  parimuccamānā sattā "kalyāṇamittaṁ āgamma parimuccantī"ti vuttā. Evamidhāpi
  etassa buddhadhammasaṁghākhyassa 5- saraṇassānubhāvena muccamāno "etaṁ saraṇamāgamma,
  sabbadukkhā pamuccatī"ti vuttoti evamettha adhippāyo veditabbo.
          Sace evaṁ 6- sabbathāpi na buddhassa gamanīyattaṁ yujjati, na saraṇassa,
  na ubhayesaṁ, icchitabbañca gacchāmīti niddiṭṭhassa gamakassa gamanīyato vattabbā 7-
  ettha yuttīti. Vuccate:-
          buddhoyevettha gamanīyo, gamanākāradassanatthantu saraṇavacanaṁ, buddhaṁ
  saraṇaṁ gacchāmīti, esa me saraṇaṁ, esa me parāyanaṁ, aghassa vighātā hitassa ca
  vidhātāti iminā adhippāyena etaṁ gacchāmi bhajāmi sevāmi payirupāsāmi, etaṁ 8-
  vā jānāmi bujjhāmīti. Yesaṁ hi dhātūnaṁ gati attho, buddhipi tesaṁ atthoti.
  Itisaddassa appayogo ayuttamīti ce. Taṁ na tattha siyā:- yadi cettha
  evamattho bhaveyya, tato "so aniccaṁ rūpaṁ "aniccaṁ rūpan"ti yathābhūtaṁ pajānātī"ti
  evamādīsu 9- viya itisaddo payutto siyā, na ca payutto, tasmā ayuttametaṁ
  vuttanti, taṁvacanaṁ, kasmā? tadatthasambhavā. "yo Ca buddhañca dhammañca, saṁghañca
  saraṇaṁ gato"ti evamādīsu 10- viya idhāpi itisaddassa attho sambhavati, na ca

  *  *  *  *  *  *
  Footnote: 1-1 chaṂa. asādhakametaṁ 2 chaṂa. pasiddheti saddo na dissati
  3 chaṂa. buddhadhammasaṁghasaraṇaṁ paṭihatacittopi 4 saṁ.sa. 15/129/105 dutiyāppamādasutta
  5 chaṂa. buddhadhammasaṁghassa 6 Ma. etaṁ 7 chaṂa. gamanīyaṁ, tato vattabbā
  ettha... 8 chaṂa. evaṁ 9 saṁ. khandha. 17/55/46 udānasutta
  10 khu. dhammapada. 25/190/50 aggidattapurohitavatthu
-------------------------------------------------
[page 010]
  Saṁvijjamānatthasambhavā itisaddo sabbattha payujjati, appayuttassa cettha payuttassa
  viya itisaddassa attho viññātabbo aññesu ca evaṁjātikesu, tasmā adoso
  eva soti. "anujānāmi Bhikkhave imehi tīhi saraṇagamanehi pabbajjan"ti ādīsu 1-
  saraṇasseva gamanīyato yaṁ vuttaṁ "gamanākāradassanatthaṁ tu saraṇavacanan"ti, taṁ na
  yuttamīti ce. Taṁ nāyuttaṁ. Kasmā? tadatthasambhavā eva. Tatrāpi hi tassa attho
  sambhavati, yato pubbasadisameva appayuttopi payutto viya veditabbo. Itarathā hi
  pubabe vuttadosappasaṅgo eva siyā, tassā yathānusiṭṭhameva gahetabbaṁ.
                           Ayaṁ gamanīyadīpanā.
                            ---------
                          Dhammasaṁghasaraṇavibhāvanā
          idāni yaṁ vuttaṁ "dhammaṁ saraṇamiccādi, dvayepesa nayo mato"ti
  ettha vuccate:- yvāyaṁ "buddhaṁ saraṇaṁ gacchāmī"ti ettha atthavaṇṇanānayo
  vutto, "dhammaṁ saraṇaṁ gacchāmi, saṁghaṁ saraṇaṁ gacchāmī"ti etasmimpi padadvaye
  eseva nayo veditabbo. Tatra hi dhammasaṁghānaṁ atthato byañjanato ca
  vibhāvanamattameva asadisaṁ, sesaṁ vuttasadisameva. Yato yadevettha asadisaṁ, taṁ vuccate:-
  maggaphalanibbānāni dhammoti eke. Bhāvitamaggānaṁ sacchikatanibbānānañca apāyesu
  apatanabhāvena dhāraṇato paramassāsavidhānato ca maggavirāgā eva imasmiṁ atthe
  dhammoti amhākaṁ khanti, aggappasādasuttañcettha sādhakaṁ. Vuttañhetaṁ "yāvatā
  bhikkhave dhammā saṅkhatā, ariyo aṭṭhaṅgiko maggo tesaṁ aggamakkhāyatī"ti evamādi. 2-
          Catuariyamaggasamaṅgīnaṁ catusāmaññaphalasamādhivāsita 3- khandhasantānānañca
  puggalānaṁ samuho diṭṭhisīlasaṁghātena saṁghātattā saṁgho. Vuttañcetaṁ bhagavatā:-
          "taṁ kiṁ maññasi ānanda, ye vo mayā dhammā abhiññā desitā.
     Seyyathīdaṁ? cattāro satipaṭṭhānā, cattāro sammappadhānā, cattāro
     Iddhipādā, pañcindriyāni, pañca balāni, satta bojjhaṅgā, ariyo

  *  *  *  *  *  *
  Footnote: 1 vinaYu. mahāvagga 4/34/30 2 aṅ. catukka. 21/34/39 aggappasādasutta
  3 chaṂa....samadhivāsita...
-------------------------------------------------
[page 011]
     Aṭṭhaṅgiko maggo, passasi no tvaṁ ānanda imesu dhammesu dvepi
     bhikkhū nānāvāde"ti 1-
          ayaṁ hi paramatthasaṁgho saraṇanti gamanīyo, suttesu ca "āhuneyyo
  pāhuneyyo dakkhiṇeyyo añjalikaraṇīyo anuttaraṁ puññakkhettaṁ lokassā"ti vutto.
  Etaṁ pana saraṇaṁ gatassa aññasmimpi bhikkhusaṁghe vā bhikkhunīsaṁghe vā buddhappamukhe
  vā saṁghe sammatisaṁghe vā catuvaggādibhede vā ekapuggalepi vā bhagavantaṁ uddissa
  pabbajite vandanādikiriyāya saraṇagamanaṁ neva bhijjati na saṅkilissati, ayamettha
  viseso. Vuttāvasesantu imassa dutiyassa ca saraṇagamanassa bhedābhedādividhānaṁ
  pubbanayeneva veditabbaṁ. Ayantāva "dhammaṁ saraṇamiccādi, dvayepesa nayo mato"ti
  etassa atthavaṇṇanā.
                       Anupubbavavatthānakāraṇaniddeso
          idāni anupubbavavatthāne, kāraṇañca viniddise iti ettha etesu
  ca tīsu saraṇagamanesu sabbasattānaṁ aggoti katvā paṭhamaṁ buddho, tappabhavato
  tadupadesitato ca anantaraṁ dhammo, tassa dhammassa ādhāraṇato tadāsevanato ca
  ante saṁgho, sabbasattānaṁ vā hite niyyojakoti 2- katvā paṭhamaṁ buddho,
  tappabhavato tadupadesitato 3- ca sabbasattānaṁ hitattā anantaraṁ 3- dhammo,
  hitādhigamāya paṭipanno adhigatahito vāti 4- katvā ante saṁgho, saraṇabhāvena
  vavatthapetvā pakāsitoti evaṁ anupubbavavatthāne kāraṇañca viniddise.
                            Upamāpakāsanā
          idāni yasmā vuttaṁ "ratanattayametañca, upamāhi pakāsaye"ti tasmā 5-
  vuccate:- ettha ca pana puṇṇacando viya buddho, candakiraṇanikaro viya tena
  desito dhammo, puṇṇacandakiraṇasamuppāditapariḷāho 6- loko viya saṁgho. Bālasuriyo
  viya buddho, tassa raṁsījālamiva vuttappakāro dhammo, tena hatavihatandhakāro 7-

  *  *  *  *  *  *
  Footnote: 1 Ma. upari. 14/43/33 sāmagāmasutta 2 Sī. viniyojakoti
  3-3 chaṂa. sabbasattahitattā anantaraṁ dhammo, 4 chaṂa. cāti 5 chaṂa. tampi
  6 chaṂa....samuppāditapīṇito, Sī....samuppāditapītiko 7 chaṂa. vihatandhakāro,
  Maṭirobhāvitandhakāro
-------------------------------------------------
[page 012]
  Loko viya saṁgho. Vanadāhakapuriso viya buddho, vanadahanaggi viya kilesavanadahano
  dhammo, daḍḍhavanattā khettabhūto viya bhūmibhāgo daḍḍhakilesattā puññakkhettabhūto
  saṁgho. Mahāmegho viya buddho, salilavuṭṭhi viya dhammo, vuṭṭhinipātūpasamitareṇu viya
  janapado upasamitakilesareṇu saṁgho. Susārathi viya buddho, assājānīyavinayūpāyo viya
  dhammo, suvinītassājānīyasamūho viya saṁgho. Sabbadiṭṭhisalluddharaṇato sallako viya
  buddho, salluddharaṇupāyo viya dhammo, samuddhaṭasallo viya jano, samuddhaṭadiṭṭhisallo
  saṁgho. Mohapaṭalasamuppātanato vā sallako viya buddho, paṭalasamuppātanupāyo
  viya dhammo, samuppātitapaṭalo vippasannalocano viya jano, samuppātitamohapaṭalo
  vippasannañāṇalocano ca saṁgho. Sānusayakilesabyādhiharaṇasamatthatāya vā kusalo
  vejjo viya buddho, sammā payuttabhesajjamiva dhammo, bhesajjapayogena samupasantabayādhi
  viya janasamūho samupasantakilesabyādhānusayo saṁgho.
          Athavā sudesako viya buddho, samaggo viya khemantabhūmi viya ca dhammo,
  tammaggapaṭipanno khemantabhūmippatto viya ca janasamūho saṁgho. Sunāviko viya
  buddho, nāvā viya dhammo, tāya pārappatto viya sampattikajano saṁgho. Himavā
  viya buddho, tappabhavosathamiva dhammo, osathūpabhogena nirāmayo jano viya saṁgho.
  Dhanado viya buddho, dhanamiva dhammo, yathādhippāyaṁ laddhadhano viya jano sammā
  laddhāriyadhano saṁgho. Nidhidassako viya buddho, nidhi viya dhammo, nidhippatto viya
  jano saṁgho.
          Apica abhayado dhīrapuriso viya buddho, abhayamiva dhammo, sampattābhayo
  viya jano accantapattābhayo saṁgho. Assāsako viya buddho, assāso viya dhammo,
  assatthajano viya saṁgho. Sumitto viya buddho, hitūpadeso viya dhammo,
  hitānuyogena pattasadattho viya jano saṁgho. Ratanākaro viya buddho, ratanasāro
  viya dhammo, ratanasārūpabhogī viya jano saṁgho. Rājakumāranahāpako viya buddho,
  sunahānasalilaṁ viya dhammo, sunahātarājakumāravaggo viya saddhammasalilasunahāto saṁgho.
  Alaṅkārakārako viya buddho, alaṅkāro viya dhammo, alaṅkatarājaputtagaṇo viya
  saddhammālaṅkato saṁgho. Candanarukkho viya buddho, tappabhavacandanamiva dhammo,
-------------------------------------------------
[page 013]
  Candanūpabhogena vūpasantapariḷāho viya jano saddhammamūpabhogena accantavūpasanta-
  pariḷāho saṁgho. Dhammadāyajjasampadānako pitā viya buddho, dāyajjaṁ viya dhammo,
  dāyajjaraho puttavaggo viya saddhammadāyajjaraho saṁgho. Vikasitapadumaṁ viya buddho,
  tappabhavamadhu viya dhammo, tadūpabhogī madhukaragaṇo viya saṁghoti. Evaṁ ratanametañca
  upamāhi pakāsayeti.
          Ettāvatā ca yā pubbe "kena kattha kadā kasmā, bhāsitaṁ
  saraṇattayanti ādīhi catūhi gāthāhi atthavaṇṇanāya mātikā nikkhittā, sā
  atthato pakāsitā hotīti.
                     Paramatthajotikāya khuddakapāṭhaṭṭhakathāya
                        saraṇattayavaṇṇanā niṭṭhitā.
                           -------------
-------------------------------------------------
[page 014]
                          2. Sikkhāpadavaṇṇanā
                          sikkhāpadapāṭhamātikā
       evaṁ saraṇagamanehi sāsanotāraṁ dassetvā sāsanaṁ otiṇṇena
  upāsakena vā pabbajitena vā yesu sikkhāpadesu paṭhamaṁ sikkhitabbaṁ, tāni dassetuṁ
  nikkhittassa sikkhāpadapāṭhassa idāni vaṇṇanatthaṁ ayaṁ mātikā:-
          "yena yattha yadā yasmā vuttānetāni tannayaṁ
          vatvā katvā vavatthānaṁ sādhāraṇavisesato.
          Pakatiyā ca yaṁ vajjaṁ vajjaṁ paṇṇattiyā ca yaṁ
          vavatthapetvā taṁ katvā padānaṁ byañjanatthato
          sādhāraṇānaṁ sabbesaṁ sādhāraṇavibhāvanaṁ
          atha pañcasu pubbesu visesatthappakāsano 1-
          pāṇātipātappabhūtī hekatānānatādito 2-
          ārammaṇādānaṁ bhedā mahāsāvajjato tathā
          payogaṅgasamuṭṭhānā vedanāmūlakammato
          viramato ca phalato viññātabbo vinicchayo.
          Yojetabbaṁ tato yuttaṁ pacchimesvapi pañcasu
          āvenikañca vattabbaṁ ñeyyā hīnāditāpi cāti.
       Tattha etāni pāṇātipātāveramaṇītiādīni dasa sikkhāpadāni bhagavatā
  eva vuttāni na sāvakādīhi. Tāni ca sāvatthiyaṁ vuttāni jetavane anāthapiṇḍikassārāme
  āyasmantaṁ rāhulaṁ pabbājetvā kapilavatthuto sāvatthiṁ anuppattena
  sāmaṇerānaṁ sikkhāpadavavatthāpanatthaṁ. Vuttaṁ hetaṁ:-
       athakho bhagavā kapilavatthusmiṁ yathābhirantaṁ viharitvā yena sāvatthī tena
     cārikaṁ pakkāmi, anupubbena cārikañcaramāno yena sāvatthī tadavasari,
     tatra sudaṁ bhagavā sāvatthiyaṁ viharati jetavane anāthapiṇḍikassārāme. Tena

  *  *  *  *  *  *
  Footnote: 1 chaṂa. visesatthappakāsato.
  2 Ma. pāṇātipātātipāta, pabhutīhekatādito, Sī. pāṇādipāṇātipāta, pabhutīhekatādito
-------------------------------------------------
[page 015]
     Kho pana samayena .pe. Athakho sāmaṇerānaṁ etadahosi "kati nukho
     amhākaṁ sikkhāpadāni, kattha ca amhehi sikkhitabban"ti. Bhagavato
     etamatthaṁ ārocesuṁ "anujānāmi bhikkhave sāmaṇerānaṁ dasa sikkhāpadāni,
     tesu ca sāmaṇerehi sikkhituṁ pāṇātipātā veramaṇī .pe.
     Jātarūparajatapaṭiggahaṇā veramaṇī"ti 1-
          tānetāni "samādāya sikkhati sikkhāpadesū"ti 2- vuttasuttānusārena
  saraṇagamanesu ca dassitapāṭhānusārena "pāṇātipātā veramaṇī sikkhāpadaṁ samādiyāmī"ti
  evaṁ vācanāmaggaṁ āropitānīti veditabbāni. Evaṁ tāva "yena yattha yadā
  yasmā, vuttānetāni tannayaṁ vatvā"ti so nayo daṭṭhabbo.
                         Sādhāraṇavisesavavatthānaṁ
          ettha ca ādito dve catutthapañcamāni upāsakānaṁ sāmaṇerānañca
  sādhāraṇāni niccasīlavasena. Uposathasīlavasena pana upāsakānaṁ sattamaṭṭhamañcekaṁ
  aṅgaṁ katvā sabbapacchimavajjāni ca sabbānipi sāmaṇerehi sādhāraṇāni,
  pacchimampana sāmaṇerānameva visesabhūtanti evaṁ sādhāraṇavisesato vavatthānaṁ kātabbaṁ.
  Purimāni cettha pañca ekantākusalacittasamuṭṭhānattā pāṇātipātādīnaṁ pakativajjato
  veramaṇiyo 3- sesā paṇṇattivajjatoti evaṁ pakatiyā ca yaṁ vajjaṁ, vajjaṁ paṇṇattiyā
  ca yaṁ, taṁ vavatthapetabbaṁ.
                           Sādhāraṇavibhāvanā
          yasmā cettha "veramaṇīsikkhāpadaṁ samādiyāmī"ti etāni sabbasādhāraṇāni
  padāni, tasmā etesaṁ padānaṁ byañjanato ca atthato ca ayaṁ
  sādhāraṇavibhāvanā veditabbā:-
       tattha byañjanato tāva veraṁ maṇatīti viramaṇī, veraṁ pajahati, vinodeti,
  byantīkaroti, anabhāvaṁ gametīti attho. Viramati vā etāya karaṇabhūtāya veramhā
  puggaloti vikārassa vekāraṁ katvā veramaṇī. Teneva cettha "viramaṇīsikkhāpadaṁ

  *  *  *  *  *  *
  Footnote: 1 vinaYu. 4/105-106/121 rāhulavatthu 2 dī.Sī. 9/193/63 paṇītatarasāmaññaphala
  3 chaṂa. veramaṇiyā
-------------------------------------------------
[page 016]
  Veramaṇīsikkhāpadan"ti dvidhā sajjhāyaṁ karonti. Sikkhitabbāti sikkhā, pajjate
  anenāti padaṁ. Sikkhāya padaṁ sikkhāpadaṁ, sikkhāya adhigamupāyoti attho. Athavā mūlaṁ
  nissayo patiṭṭhāti vuttaṁ hoti. Viramaṇī eva sikkhāpadaṁ viramaṇīsikkhāpadaṁ, veramaṇī-
  sikkhāpadaṁ vā dutiyena nayena. Sammā ādiyāmi samādiyāmi, avītikkamanādhippāyena
  acchiddakāritāya ca asabalakāritāya ca akammāsakāritāya ca ādiyāmīti vuttaṁ hoti.
          Atthato pana veramaṇīti kāmāvacarakusalacittasampayuttā virati, sā
  pāṇātipātā viramantassa "yā tasmiṁ samaye pāṇātipātā ārati virati paṭivirati
  veramaṇī akiriyā akaraṇaṁ anajjhāpatti velāanatikkamo setughāto"tievamādinā 1-
  nayena vibhaṅge vuttā. Kāmañcesā veramaṇī nāma lokuttarāpi atthi, idha tu
  samādiyāmīti vuttattā samādānavasena pavattirahā, sā na hotīti kāmāvacarakusala-
  cittasampayuttā viratīti vuttā.
          Sikkhāti tisso sikkhā adhisīlasikkhā adhicittasikkhā adhipaññāsikkhāti,
  imasmiṁ panatthe sampattaviratisīlaṁ lokikā vipassanā rūpārūpajjhānāni ariyamaggo
  ca sikkhāti adhippetā. Yathāha:-
          katame dhammā sikkhā, yasmiṁ samaye kāmāvacaraṁ kusalaṁ cittaṁ uppannaṁ
       hoti, somanassasahagataṁ .pe. Tasmiṁ samaye phasso hoti .pe. Avikkhepo
       hoti, ime dhammā sikkhā.
          Katame dhammā sikkhā, yasmiṁ samaye rūpūpapattiyā maggaṁ bhāveti
       vivicceva kāmehi vivicca akusalehi dhammehi .pe. Paṭhamajjhānaṁ .pe.
       Pañcamajjhānaṁ upasampajja viharati tasmiṁ samaye phasso hoti .pe.
       Avikkhepo hoti, ime dhammā sikkhā.
          Katame dhammā sikkhā, yasmiṁ samaye arūpūpapattiyā .pe.
       Nevasaññānāsaññāyatanasahagataṁ .pe. Avikkhepo hoti, ime dhammā sikkhā.
          Katame dhammā sikkhā, yasmiṁ samaye lokuttaraṁ jhānaṁ bhāveti niyyānikaṁ
       apaccayagāmiṁ .pe. Tasmiṁ samaye phasso hoti .pe. Avikkhepo hoti,
       ime dhammā sikkhāti. 2-

  *  *  *  *  *  *
  Footnote: 1 abhi. vi. 35/704/349 abhidhammabhājanīya 2 abhi. vi. 35/712-3/355-6 abhidhammabhājanīya
-------------------------------------------------
[page 017]
          Etāsu sikkhāsu yāyakāyaci sikkhāya padaṁ adhigamupāyo, athavā mūlaṁ
  nissayo patiṭṭhāti sikkhāpadaṁ. Vuttañhetaṁ "sīlaṁ nissāya sīle patiṭṭhāya satta
  bojjhaṅge bhāvento bahulīkaronto"tievamādi 1-. Evamettha sādhāraṇānaṁ padānaṁ
  byañjanato atthato ca sādhāraṇavibhāvanā kātabbā.
                    Purimapañcasikkhāpadavaṇṇanā
      idāni yaṁ vuttaṁ
            atha pañcasu pubbesu visesatthappakāsano
            pāṇātipātappabhūtī hekatānānatādito
            ārammaṇādānabhedā mahāsāvajjato tathā
            payogaṅgasamuṭṭhānā vedanāmūlakammato
            viramato ca phalato viññātabbo vinicchayoti.
          Tatthetaṁ vuccati:- pāṇātipātoti ettha tāva pāṇoti jīvitindriyapaṭibaddhā
  khandhasantati, taṁ taṁ 2- upādāya paññatto vā satto. Tasmiṁ pana
  pāṇe pāṇasaññino tassa pāṇassa jīvitindriyupacchedakaupakkamasamuṭṭhāpikā
  kāyavacīdvārānaṁ aññataradvārappavattā vadhakacetanā pāṇātipāto.
          Adinnādānanti ettha adinnanti parapariggahitaṁ, yattha paro
  yathākāmakāritaṁ āpajjanto adaṇḍāraho anuppavajjo ca hoti, tasmiṁ pana
  parapariggahite parapariggahitasaññino tadā dāyakaupakkamasamuṭṭhāpikā kāyavacīdvārānaṁ
  aññataradvārappavattā eva theyyacetanā adinnādānaṁ. Abrahmacariyanti aseṭṭhacariyaṁ,
  dvayadvayasamāpatti methunapaṭisevanā kāyadvārappavattā asaddhammapaṭisevanaṭṭhāna-
  vītikkamacetanā abrahmacariyaṁ.
          Musāvādoti ettha musāti visaṁvādanapurekkhārassa atthabhañjanako
  vacīpayogo kāyapayogo vā, visaṁvādanādhippāyena panassa paravisaṁvādakakāyavacī-
  payogasamuṭṭhāpikā kāyavacīdvārānameva aññataradvārappavattā micchācetanā musāvādo.
  Surāmerayamajjapamādaṭṭhānāti ettha pana surāti pañca surā:- piṭṭhasurā pūvasurā

  *  *  *  *  *  *
  Footnote: 1 saṁ mahā. 19/182/58 himvantasutta 2 chaṂa. taṁ vā
-------------------------------------------------
[page 018]
  Odanasurā kiṇṇapakkhittā sambhārasaṁyuttā cāti. Merayanti pupaphāsavo phalāsavo
  guḷāsavo madhvāsavo sambhārasaṁyutto cāti pañcavidhaṁ. Majjanti tadubhayameva
  madanīyaṭṭhena majjaṁ, yaṁ vā panaññampi kiñci atthi madanīyaṁ, yena pītena matto
  hoti pamatto, idaṁ vuccati majjaṁ. Pamādaṭaṭhānanti yāya cetanāya, taṁ pivati
  ajjhoharati, sā cetanā madappamādahetuto pamādaṭṭhānanti vuccati, yato
  ajjhoharaṇādhippāyena kāyadvārappavattā surāmerayamajjānaṁ ajjhoharaṇacetanā
  "surāmerayamajjapamādaṭṭhānan"ti veditabbā. Evantāvettha pāṇātipātappabhūtīhi
  viññātabbo vinicchayo.
                         Ekatānānatādivinicchayo
          ekatānānatāditoti etthāha:- kimpana vajjhavadhakappayogacetanādīnaṁ
  ekatāya pāṇātipātassa vā aññassa vā adinnādānādino ekattaṁ nānatāya
  ca nānattaṁ hoti, udāhu noti. Kasmā panetaṁ vuccatīti, yadi tāva ekatāya
  ekattaṁ hoti, 1- atha yadā ekaṁ vajjhaṁ bahū vadhakā vadhenti, eko vā vadhako
  bahuke vajjhe vadheti, ekena vā sāhatthikādinā payogena bahū vajjhā vadhīyanti,
  ekāva cetanā bahūnaṁ vajjhānaṁ jīvitindriyupacchedakaṁ payogaṁ samuṭṭhāpeti, tadā
  ekena pāṇātipātena bhavitabbaṁ. Yadi pana nānatāya nānattaṁ, atha yadā eko
  vadhako ekassatthāya ekaṁ payogaṁ karonto bahū vajjhe vadheti, bahū vadhakā
  devadattayaññadattasomadattādīnaṁ bahūnamatthāya bahū payoge karontā ekameva
  devadattaṁ vā yaññadattaṁ vā somadattaṁ vā vajjhaṁ 2- vadhenti, bahūhi vā
  sāhatthikādīhi payogehi eko vajjho vadhīyati. Bahukā vā cetanā ekasseva
  vajjhassa jīvitindriyupacchedakaṁ payogaṁ samuṭṭhāpenti, tadā bahūhi pāṇātipātehi
  bhavitabbaṁ. Ubhayampi cetamayuttaṁ. Atha neva etesaṁ vajjhādīnaṁ ekatāya ekattaṁ,
  nānatāya nānattaṁ, aññatheva tu ekattañca nānattañca hoti, taṁ vattabbaṁ
  pāṇātipātassa, evaṁ sesānampīti.

  *  *  *  *  *  *
  Footnote: 1 chaṂa. ayaṁ saddo na dissati 2 chaṂa. ayaṁ saddo na dissati
-------------------------------------------------
[page 019]
          Vuccate:- tattha na tāva pāṇātipātassa vajjhavadhakādīnaṁ paccekamekatāya
  ekatā, nānatāya nānatā, kintu vajjhavadhakādīnaṁ yuganaddhamekatāya ekatā,
  dvinnampi tu tesaṁ, tato aññatarassa vā nānatāya nānatā. Tathāhi bahūsu
  vadhakesu bahūhi sarakkhepādīhi 1- ekena vā opātakhaṇanādinā payogena bahū vajjhe
  vadhentesupi bahū pāṇātipātā honti. Ekasmiṁ vadhake ekena vā bahūhi vā
  payogehi tappayogasamuṭṭhāpikāya ca ekāya vā bahūhi vā cetanāhi bahū vajjhe
  vadhentepi bahū pāṇātipātā honti, bahūsupi vadhakesu yathāvuttappakārehi bahūhi
  ekena vā payogena ekaṁ vajjhaṁ vadhentesupi bahū pāṇātipātā honti. Esa
  nayo adinnādānādīsupīti. Evamettha ekatānānatāditopi viññātabbo vinicchayo.
          Ārammaṇatoti pāṇātipāto cettha jīvitindriyārammaṇo.
  Adinnādānābrahmacariyasurāmerayamajjapamādaṭṭhānāni rūpadhammesu rūpāyatanādi aññatra
  saṅkhārārammaṇāni. Musāvādo yassa musā bhaṇati, tamārabhitvā pavattanato
  sattārammaṇo. Abrahmacariyampi sattārammaṇanti eke. Adinnādānañca yadā
  satto haritabbo hoti, tadā sattārammaṇanti. Api cettha saṅkhāravaseneva
  sattārammaṇaṁ 2-, na paṇṇattivasenāti. Evamettha ārammaṇatopi viññātabbo
  vinicchayo.
         Ādānatoti pāṇātipātādito veramaṇīsikkhāpadāni cetāni sāmaṇerena
  bhikkhussa santike samādinnāneva samādinnāni honti, upāsakena pana attanā
  samādiyantenāpi samādinnāni honti, parassa santike samādiyantenāpi. Ekajjhaṁ
  samādinnānipi samādinnāni honti, paccekaṁ samādinnānipi. Kintu nānaṁ. Ekajjhaṁ
  samādiyato ekāyeva virati ekāva cetanā hoti, kiccavasena panetāsaṁ paññattaṁ
  paññāpiyati. 3- Paccekaṁ samādiyato pana pañceva viratiyo pañceva cetanā hontīti
  veditabbā. Evamettha ādānatopi viññātabbo vinicchayo.
         Bhedatoti sāmaṇerānañcettha ekasmiṁ bhinne sabbānipi bhinnāni
  honti. Pārājikaṭṭhāniyāni hi tāni tesaṁ, yantaṁ vītikkantaṁ hoti, teneva

  *  *  *  *  *  *
  Footnote: 1 Sī. sarasattādīhi 2 Sī., Ma. satte ārabhanti
  3 chaṂa. pañcavidhattaṁ viññāyati, Sī. paccacattaṁ paññapiyati
-------------------------------------------------
[page 020]
  Kammabandho. 1- Gahaṭṭhānampana ekasmiṁ bhinne ekameva bhinnaṁ hoti, yato tesaṁ
  taṁ samādāneneva puna pañcaṅgikattaṁ sīlassa sampajjati. Apare panāhu "visuṁ visuṁ
  samādinnesu ekasmiṁ bhinne ekameva bhinnaṁ hoti, `pañcaṅgasamannāgataṁ sīlaṁ
  samādiyāmī'ti evampana ekato samādinnesu ekasmiṁ bhinne sesāni sabbānipi
  bhinnāni honti, kasmā? samādānassābhinnattā, 2- yantaṁ vītikkantaṁ, teneva
  kammabandho"ti. 1- Evamettha bhedatopi viññātabbo vinicchayo.
          Mahāsāvajjatoti guṇavirahitesu tiracchānagatādīsu pāṇesu khuddake pāṇe
  pāṇātipāto appasāvajjo, mahāsarīre mahāsāvajjo. Kasmā? payogamahantatāya.
  Payogasamattepi vatthumahantatāya. Guṇavantesu pana manussādīsu appaguṇe pāṇe
  pāṇātipāto appasāvajjo, mahāguṇe mahāsāvajjo. Sarīraguṇānantu samānabhāve
  sati kilesānaṁ upakkamānañca mudutāya appasāvajjatā, tibbatāya mahāsāvajjatā
  ca veditabbā. Esa nayo sesesupi. Apicettha surāmerayamajjapamādaṭṭhānameva
  mahāsāvajjaṁ, na tathā pāṇātipātādayo. Kasmā? manussabhūtassapi ummattakabhāvasaṁvattanena
  ariyadhammantarāyakaraṇatoti. Evamettha mahāsāvajjatopi viññātabbo
  vinicchayo.
          Payogatoti ettha ca pāṇātipātassa sāhatthiko āṇattiko
  nissaggiko thāvaro vijjāmayo iddhimayoti chappayogā. Tattha kāyena vā
  kāyapaṭibaddhena vā paharaṇaṁ sāhatthiko payogo, so uddissānuddissabhedato
  dubbidho hoti. Tattha uddisake yaṁ uddissa paharati, tasseva maraṇena kammunā
  bajjhati. "yokoci Maratū"ti evaṁ anuddisake pahārappaccayā yassa kassaci maraṇena.
  Ubhayathāpi ca paharitamatte vā maratu, pacchā vā teneva rogena, paharaṇakkhaṇe 3-
  eva kammunā bajjhati. Maraṇādhippāyeneva pahāraṁ datvā tena amarantassa 4- puna
  aññena cittena pahāre dinne pacchāpi yadi paṭhamappahāreneva marati, tadā
  eva kammunā bandho 5- hoti. Atha dutiyappahārena, natthi pāṇātipāto. Ubhayehipi
  mate paṭhamappahāreneva kammunā bandho, 5- ubhayehipi amate nevatthi pāṇātipāto.

  *  *  *  *  *  *
  Footnote: 1-1 chaṂa. kammabaddho 2 Sī. samādānassa bhinnattā. 3 chaṂa. paharitakkhaṇe
  4 chaṂa. amatassa 5-5 chaṂa. baddho
-------------------------------------------------
[page 021]
  Esa nayo bahukehipi ekassa pahāre dinne. Tatrāpi hi yassa pahārena marati,
  tasseva kammunā bandho 1- hoti.
          Adhiṭṭhahitvā pana āṇāpanaṁ āṇattiko payogo. Tatthapi sāhatthike
  payoge vuttanayeneva kammabandho 1- anussaritabbo. Chabbidho cettha niyamo
  veditabbo:-
                    "vatthu kālo ca okāso āvudhaṁ iriyāpatho
                  kiriyāvisesoti ime cha āṇattī niyāmatā"ti. 2-
          Tattha vatthūti māretabbo pāṇo. Kāloti pubbaṇhasāyaṇhādikālo
  yobbanathāmaviriyādikālo ca. Okāsoti gāmo vā nigamo vā vanaṁ vā racchā
  vā sighāṭakaṁ vāti evamādi. Āvudhanti asi vā pharasu 3- vā 3- usu vā satti
  vāti evamādi. Iriyāpathoti māretabbassa mārakassa ca ṭhānaṁ vā nissajjā vāti
  evamādi.
          Kiriyāvisesoti vijjhanaṁ vā chedanaṁ vā bhedanaṁ vā saṅkhamuṇḍikaṁ vāti
  evamādi. Yadi hi vatthuṁ visaṁvādetvā "yaṁ mārehī"ti āṇatto, tato aññaṁ
  māreti, āṇāpakassa natthi kammabandho. Atha vatthuṁ avisaṁvādetvā māreti,
  āṇāpakassa āṇattikkhaṇe āṇattassa maraṇakkhaṇeti ubhayesampi kammabandho. Esa
  nayo kālādīsupi.
          Māraṇatthantu kāyena vā kāyapaṭibaddhena vā paharaṇanissajjanaṁ
  nissaggiko payogo, sopi uddissānuddissabhedato dubbidho eva, kammabandho
  cettha pubbe vuttanayeneva veditabbo.
          Māraṇatthameva opātakhaṇanaṁ apassenaupanikkhipanaṁ bhesajjavisayantādippayojanaṁ
  vā thāvaro payogo. Sopi uddissānuddissabhedato dubbidho, yato
  tatthāpi pubbe vuttanayeneva kammabandho veditabbo. Ayantu viseso:- mūlaṭṭhena
  opātādīsu paresaṁ mūlena vā mudhā vā dinnesupi yadi tappaccayā koci marati,

  *  *  *  *  *  *
  Footnote: 1-1 chaṂa. baddho, kammabaddho evamuparipi. 2 samanta. pā. 1/534 3-3 chaṂa. ayaṁ pāṭho
  na dissati
-------------------------------------------------
[page 022]
  Mūlaṭṭhasseva kammabandho. Yadipi ca tena aññena vā tattha opāte vināsetvā
  bhūmisame katepi paṁsudhovakā vā paṁsugaṇhantā mūlakhaṇanakā vā mūlāni khaṇantā
  āvāṭaṁ karonti, deve vassante kaddamo jāyati, tattha ca koci otaritvā vā
  laggitvā vā marati, mūlaṭṭhasseva kammabandho. Yadi pana yena laddhaṁ, so añño
  vā vitthatataraṁ 1- vā gambhīrataraṁ vā karoti, tappaccayāva koci marati, ubhayesampi
  kammabandho. Yathā tu mūlāni mūlehi saṁsajjanti, tathā tattha thale kate muccati.
  Evaṁ apassenādīsupi yāva tesaṁ pavatti, tāva yathāsambhavaṁ kamamabandho veditabbo.
           Māraṇatthampana vijjāparijappanaṁ vijjāmayo nāma payogo. Dāṭhāvudhādīnaṁ
  dāṭhākoṭanādi viya 2- māraṇatthaṁ kammavipākajiddhivikārakaraṇaṁ iddhimayo payogoti.
  Adinnādānassa tu theyyapasayhapaṭicchannaparikappakusāvahāravasappavattā
  sāhatthikāṇattikādayo payogā, tesampi vuttānusāreneva pabhedo veditabbo.
  Abrahmacariyādīnampana tiṇṇampi sāhatthiko eva payogo labbhatīti. Evamettha payogatopi
  viññātabbo vinicchayo.
          Aṅgatoti ettha ca pāṇātipātassa pañca aṅgāni bhavanti:-
  pāṇasaññī ca, vadhakacittañca paccupaṭṭhitaṁ hoti, vāyamati, tena ca maratīti.
  Adinnādānassapi pañceva:- parapariggahitañca hoti, parapariggahitasaññī ca,
  theyyacittañca paccupaṭṭhitaṁ hoti, vāyamati, tena ca ādātabbaṁ ādānaṁ gacchatīti.
  Abrahmacariyassa pana cattāri aṅgāni bhavanti:- ajjhācāranīyavatthuñca hoti, tattha
  ca sevanācittaṁ paccupaṭṭhitaṁ hoti, sevanāpaccayā payogañca samāpajjati, sādiyati
  cāti, tathā paresaṁ dvinnampi. Tattha musāvādassa tāva musā ca hoti taṁ vatthu,
  visaṁvādanacittañca paccupaṭṭhitaṁ hoti, tajjo ca vāyāmo, paravisaṁvādanañca
  viññāpayamānā viññattippavattīti cattāri aṅgāni veditabbāni. Surāmeraya-
  majjapamādaṭṭhānassa pana surādīnañca aññataraṁ hoti, madanīyaṁ pātukamyatācittañca
  paccupaṭṭhitaṁ hoti, tajjañca vāyāmaṁ āpajjati, pīte ca pavisatīti imāni cattāri
  aṅgānīti. Evamettha aṅgatopi viññātabbo vinicchayo.

  *  *  *  *  *  *
  Footnote: 1 chaṂa. vitthaṭataraṁ 2 chaṂa. dāṭhākoṭanādimiva, Sī. āvudhādīnaṁ dhārākoṭanādiṁ iva
-------------------------------------------------
[page 023]
          Samuṭṭhānatoti pāṇātipātādinnādānamusāvādā cettha kāyacittato
  ca vācācittato ca kāyavācācittato cāti tisamuṭṭhānā honti. Abrahmacariyaṁ
  kāyacittavasena ekasamuṭṭhānameva. Surāmerayamajjapamādaṭṭhānaṁ kāyato ca, kāyacittato
  cāti dvisamuṭṭhānanti. Evamettha samuṭṭhānatopi viññātabbo vinicchayo.
          Vedanātoti ettha ca pāṇātipāto dukkhavedanāsampayuttova. Adinnādānaṁ
  tīsu vedanāsu aññataravedanāsampayuttaṁ, tathā musāvādo. Itarāni dve
  sukhāya vā adukkhamasukhāya vā vedanāya sampayuttānīti. Evamettha vedanātopi
  viññātabbo vinicchayo.
          Mūlatoti pāṇātipāto cettha dosamohamūlo. Adinnādānamusāvādā
  lobhamohamūlā vā dosamohamūlā vā, itarāni dve lobhamohamūlānīti. Evamettha
  mūlatopi viññātabbo vinicchayo.
          Kammatoti pāṇātipātādinnādānābrahmacariyāni cettha kāyakammameva
  kammapathappattāneva, musāvādo vacīkammameva. Yo pana atthabhañjanako, so
  kammapathappatto itaro kammameva. Surāmerayamajjapamādaṭṭhānaṁ kāyakammamevāti.
  Evamettha kammatopi viññātabbo vinicchayo.
          Viramatoti ettha āha "pāṇātipātādīhi viramanto kuto viramatī"ti?
  Vuccate:- samādānavasena tāva viramanto attano vā paresaṁ vā pāṇātipātādiakusalato
  viramati. Kimārabhitvā? yato viramati, tadeva sampattavasenāpi viramanto
  vuttappakārākusalatova. Kimārabhitvā? pāṇātipātādīnaṁ vuttārammaṇāneva. Keci pana
  bhaṇanti "surāmerayamajjasaṅkhāte saṅkhāre ārabhitvā surāmerayamajjapamādaṭṭhānāviramati,
  sattasaṅkhāresu yampana haritabbañca 1- bhañjitabbañca taṁ ārabhitvā adinnādānā
  musāvādā ca, satte eva ārabhitvā pāṇātipātā abrahmacariyā cā"ti. Tadaññe
  "pana evaṁ sante `aññaṁ cintento aññaṁ kareyya, yañca pajahati, tañca na
  jāneyyā'ti evaṁdiṭṭhikā hutvā yadeva anicchamānā pajahati, taṁ attano pāṇātipātādi-
  akusalaṁ vā ārabhitvā 2- viramatī"ti vadanti. Tañca na yuttaṁ. 3- Kasmā?

  *  *  *  *  *  *
  Footnote: 1 chaṂa. avaharitabbaṁ 2 chaṂa. pāṇātipātādiakusalamevārabhitvā 3 chaṂa. tadayuttaṁ
-------------------------------------------------
[page 024]
  Tassa paccuppannābhāvato bahiddhābhāvato ca. Sikkhāpadānaṁ hi vibhaṅgapāṭhe
  "pañcannaṁ sikkhāpadānaṁ kati kusalā .pe. Kati ārammaṇā"ti pucchitvā "kusalā
  eva siyā, sukhāya vedanāya sampayuttā"ti 1- evaṁ pavattamānānaṁ vissajjane
  "paccuppannārammaṇā"ti ca "bahiddhārammaṇā"ti ca evaṁ paccupannabahiddhārammaṇattaṁ
  vuttaṁ, taṁ attano pāṇātipātādiakusalaṁ ārabhitvā viramantassa na yujjati. Yampana
  vuttaṁ "aññaṁ cintento aññaṁ kareyya, yañca pajahati, tañca na jāneyyā"ti
  tattha vuccate:- na kiccasādhanavasena pavattento aññaṁ cintento aññaṁ
  karotīti vā yañca pajahati tañca na jānātīti vā vuccati.
            Ārabhitvāna amataṁ jahanto sabbapāpake
            nidassanañcettha bhave maggaṭṭho ariyapuggaloti.
  Evamettha viramatopi viññātabbo vinicchayo.
          Phalatoti sabbeva cete pāṇātipātādayo duggatiyaṁ phalanibbattakā
  honti, sugatiyañca aniṭṭhākantāmanāpavipākanibbattakā samparāye diṭṭhadhamme eva
  ca avesārajjādiphalanibbattakā. Apica "yo sabbalahuso 2- pāṇātipātassa vipāko
  so manussabhūtassa appāyukasaṁvattaniko hotī"ti evamādināpi 3- nayenettha phalatopi
  viññātabbo vinicchayo.
          Apicettha pāṇātipātādiveramaṇīnampi samuṭṭhānavedanāmūlakammaphalato
  viññātabbo vinicchayo. Tatthāyaṁ viññāpanā:- sabbā eva cetā veramaṇiyo
  catūhi samuṭṭhahanti kāyato kāyacittato vācācittato kāyavācācittato cāti. Sabbā
  eva ca sukhavedanāsampayuttā vā adukkhamasukhavedanāsampayuttā vā, tathā
  alobhādosāmohamūlā vā alobhādosamūlā vā. Catassopi cettha kāyakammaṁ, musāvādā
  veramaṇī vacīkammaṁ, maggakkhaṇe ca cittatova samuṭṭhahanti, sabbāpi manokammaṁ.
          Pāṇātipātā veramaṇiyā cettha aṅgapaccaṅgasampannatā
  ārohapariṇāhasampattijavasampattitā suppatiṭṭhitapādatā cārutā mudutā sucitā sūratā
  mahabbalatā vissatthavacanatā lokapiyatā nelatā abhejjaparisatā acchambhitā

  *  *  *  *  *  *
  Footnote: 1 abhi. vi. 35/715-716/356 pañhāpucchaka 2 Ma. sabbalahuko 3 aṅ. aṭṭhaka
  23/130/152 (sayā)
-------------------------------------------------
[page 025]
  Duppadhaṁsitā 1- parūpakkamenāmaraṇatā anantaparivāratā surūpatā susaṇṭhānatā
  appābādhatā asokitā piyehi manāpehi saddhiṁ avippayogatā dīghāyukatāti
  evamādīni phalāni.
          Adinnādānā veramaṇiyā mahaddhanatā pahūtadhanadhaññatā anantabhogatā
  anuppannabhoguppattitā uppannabhogathāvaratā icchitānaṁ bhogānaṁ khippapaṭilābhitā
  rājacorudakaggiappiyadāyādādīhi asādhāraṇabhogatā asādhāraṇadhanapaṭilābhatā
  lokuttaradhanapaṭilābhatā natthibhāvassa ajānanatā asavanatā 2- sukhavihāritāti evamādīni.
          Abrahmacariyā veramaṇiyā vigatapaccatthikatā sabbajanassa piyatā
  annapānavatthasayanādīnaṁ paṭilābhitā sukhasayanatā sukhapaṭibujjhanatā apāyabhayavinimuttatā
  itthibhāvappaṭilābhassa vā napuṁsakabhāvappaṭilābhassa vā abhabbatā akkodhanatā
  sakkaccakāritā 3- paccakkhakāritā apatitakkhandhatā anadhomukhatā itthipurisānaṁ
  aññamaññapiyatā paripuṇṇindriyatā paripuṇṇalakkhaṇatā nirāsaṅkatā appossukkatā
  sukhavihāritā akutobhayatā piyavippayogābhāvatāti evamādīni.
          Musāvādā veramaṇiyā vippasannindriyatā vissaṭṭhamadhurabhāṇitā
  samasitasuddhadantatā nātithūlatā nātikīsatā nātirassatā nātidīghatā sukhasamphassatā
  uppalagandhamukhatā sussūsakaparijanatā ādeyyavacanatā kamaluppaladalasadisamudulohitatanu
  jivhatā anuddhatatā apagatamammanatā 4- evamādīni.
          Surāmerayamajjapamādaṭṭhānā veramaṇiyā atītānāgatapaccuppannesu
  kiccakaraṇīyesu 5- khippaṁ paṭivijānanatā sadā upaṭṭhitasatitā anummattakatā
  ñāṇavantatā aneḷatā 6- ajaḷatā amūgatā 7- amadatā 7- appamattatā asammohatā
  acchambhitā asārambhitā anissukitā 8- appossukkatā 9- sukhitatā abhisammatatā 9-
  saccavāditā apisuṇatā apharusatā asamphappalāpavāditā rattidivamatanditatā kataññutā
  kataveditā amacchariyatā cāgavantatā sīlavantatā ujukatā akkodhanatā hirimanatā
  ottappitā ujudiṭṭhitā mahāpaññatā medhāvitā paṇḍitatā atthānatthakusalatāti

  *  *  *  *  *  *
  Footnote: 1 Sī. appadhaṁsitā 2 chaṂa. ayaṁ pāṭho na dissati 3 chaṂa., i. ayaṁ pāṭho na dissati
  4 chaṂa., i. acapalatāti. 5 chaṂa. sabbakiccakaraṇīyesu 6 analasatā
  7-7 chaṂa. anelamūgatā amattatā 8 chaṂa. anussaṅkitā 9-9 chaṂa. ime pāṭhā natthi
-------------------------------------------------
[page 026]
  Evamādīni phalāni. Evamettha pāṇātipātādiveramaṇīnaṁ samuṭṭhānavedanāmūlakammaphalatopi
  viññātabbo vinicchayo.
                        Pacchimapañcasikkhāpadavaṇṇanā
          idāni yaṁ vuttaṁ:-
             "yojetabbaṁ tato yuttaṁ pacchimesvapi pañcasu
             āveṇikañca vattabbaṁ ñeyyā dīnāditāpi cā"ti.
          Tassā yaṁ atthavaṇṇā:- etissā purimapañcasikkhāpadavaṇṇanāya yaṁ
  yujjati, taṁ tato gahetvā pacchimesvapi pañcasu sikkhāpadesu yojetabbaṁ. Tatthāyaṁ
  yojanā:- yatheva hi purimasikkhāpadesu ārammaṇato ca surāmerayamajjapamādaṭṭhānaṁ
  rūpāyatanādiaññatarasaṅkhārārammaṇaṁ, tathā idha vikālabhojanampīti. Eteneva nayena
  sabbesaṁ ārammaṇabhedo veditabbo. Ādānato ca yathā purimāni sāmaṇerena
  vā upāsakena vā samādiyantena samādinnāni honti tathā etānipi, aṅgatopi
  yathā tattha pāṇātipātādīnaṁ aṅgabhedo vutto, evamidhāpi vikālabhojanassa
  cattāri aṅgāni vikālo, yāvakālikaṁ ajjhoharaṇaṁ anummattakatāti. Etenānusārena
  sesānampi aṅgavibhāgo veditabbo. Yathā ca tattha samuṭaṭhānato surāmerayamajja-
  pamādaṭṭhānaṁ kāyato ca kāyacittato cāti dvisamuṭṭhānaṁ, evamidhāpi vikālabhojanaṁ.
  Eteneva nayena sabbesaṁ samuṭṭhānaṁ veditabbaṁ. Yathā ca tattha vedanāto
  adinnādānaṁ tīsu vedanāsu aññataravedanāsampayuttaṁ, tathā idhāpi vikālabhojanaṁ.
  Eteneva nayena sabbesaṁpi vedanāsampayogo veditabbo. Yathā ca tattha
  abrahmacariyaṁ lobhamohamūlaṁ, evamidhāpi vikālabhojanaṁ. Aparāni ca dve eteneva
  nayena sabbesampi mūlabhedo veditabbo. Yathā ca tattha pāṇātipātādayo
  kāyakammaṁ evamidhāpi vikālabhojanādīni. Jātarūparajatapaṭiggahaṇampana kāyakammaṁ vā
  siyā vacīkammaṁ vā manokammaṁ vā kāyadvārādīhi pavattitasabhāvapariyāyena, na
  kammapathavasena. Viramatoti yathā ca tattha viramanto attano vā paresaṁ vā
  pāṇātipātādiakusalato viramati evamidhāpi vikālabhojanādiakusalato vā kusalatopi
  vā ekato, yathā ca purimā pañca veramaṇiyo catusamuṭṭhānā kāyato, kāyacittato,
-------------------------------------------------
[page 027]
  Vācācittato, kāyavācācittato cāti, sabbāpi sukhavedanāsampayuttā vā adukkhama-
  sukhavedanāsampayuttā vā, alobhāmohamūlā 1- vā, alobhādosāmohamūlā vā,
  sabbāva nānappakāraiṭṭhaphalanibbattakā, tathā ca imānipīti 2- evaṁ:-
             "yojetabbaṁ tato yuttaṁ pacchimesvapi pañcasu
             āveṇikañca vattabbaṁ ñeyyā hīnāditāpi cā"ti.
          Ettha pana vikālabhojananti majjhantikavītikkame 3- bhojanaṁ. Etaṁ hi
  anuññātakāle vītikkante bhojanaṁ, tasmā "vikālabhojanan"ti vuccati, tato vikālabhojanā.
  Naccagītavāditavisūkadassanāti ettha naccaṁ nāma yaṁkiñci naccaṁ, gītanti yaṁkiñci
  gītaṁ, vāditanti yaṁkiñci vāditaṁ. Visūkadassananti kilesuppattipaccayato
  kusalapakkhabhindanena visūkānaṁ dassanaṁ, visūkabhūtaṁ vā dassanaṁ visūkadassanaṁ. Sāsanassa 4-
  ananulomattā paṭānibhūtānaṁ vā dassanaṁ visūkadassanaṁ. 4- Naccañca gītañca vāditañca
  visūkadassanañca naccagītavāditavisūkadassanaṁ. Tasmā 5- naccagītavāditavisūkadassanā. 5-
  Visūkadassanañcettha brahmajāle vuttanayeneva gahetabbaṁ. Vuttañhi tattha:-
             "yathā vā paneke bhonto samaṇabrāhmaṇā saddhādeyyāni bhojanāni
       bhuñjitvā te evarūpaṁ visūkadassanaṁ anuyuttā viharanti, seyyathiṁdaṁ? naccaṁ
       gītaṁ vāditaṁ pekkhaṁ akkhānaṁ pāṇissaraṁ vetāḷaṁ kumbhathūnaṁ sobhanagarakaṁ 6-
       caṇḍālaṁ vaṁsaṁ dhovanaṁ hatthiyuddhaṁ assayuddhaṁ mahisayudadhaṁ usabhayuddhaṁ nibbuddhaṁ
       meṇḍayuddhaṁ kukkuṭyuddhaṁ vaṭṭakayuddhaṁ daṇḍayuddhaṁ muṭṭhiyuddhaṁ nibbuddhaṁ
       uyyodhikaṁ balaggaṁ senābyūhaṁ anīkadassanaṁ iti vā, iti evarūpā
       visūkadassanā paṭivirato samaṇo gotamo"ti, 7-
         athavā yathāvuttenatthena naccagītavāditāni eva visūkāni naccagītavāditavisūkāni,
  tesaṁ dassanaṁ naccagītavāditavisūkadassanaṁ, tasmā naccagītavāditavisūkadassanā.
  "dassanasavanā"ti Ca vattabbe yathā "so ca hoti micchādiṭṭhiko viparītadassano"ti
  evamādīsu 8- acakkhudvārappavattampi visayagahaṇaṁ "dassanan"ti vuccati, evaṁ
  savanampi "dassanan "tveva vuttaṁ. Dassanakamyatāya upasaṅkamitvā passato eva cettha

  *  *  *  *  *  *
  Footnote: 1 chaṂa. alobhādosamūlā 2 chaṂa. idhāpīti 3 chaṂa. majjhanhikavītikkame 4-4 chaṂa. ime
  pāṭhā na dissati 5-5 chaṂa. ime pāṭhā na dissati 6 chaṂa. sobhaṇakaṁ, Sī. sobhaṇakarakaṁ,
  i. sobhaṇakaraṇaṁ 7 dī.Sī. 9/13/7 majjhimasīla 8 aṅ. ekaka. 20/308/35 ekadhammapāli
-------------------------------------------------
[page 028]
  Vītikkamo hoti. Ṭhitanisinnasayanokāse pana āgataṁ gacchantassa vā āpāthamāgataṁ
  passato siyā saṅkileso, na vītikkamo. Dhammūpasañhitaṁ vāpi cettha gītaṁ na vaṭṭati,
  gītūpasañhito pana dhammo vaṭṭatīti veditabbo.
          Mālādīni dharaṇādīhi 1- yathāsaṅkhayaṁ yojetabbāni. Tattha mālāti yaṁkiñci
  pupphajātaṁ. Vilepananti yaṁkiñci vilepanatthaṁ piṁsitvā paṭiyattaṁ. Avasesaṁ sabbampi
  vāsacuṇṇadhūpādikaṁ 2- gandhajātaṁ gandho. Taṁ sabbampi maṇḍanavibhūsanatthaṁ na vaṭṭati,
  bhesajjatthampana vaṭṭati, pūjanatthañca abhihaṭaṁ sādiyato 3- na kenaci pariyāyena
  vaṭṭati. Uccāsayananti pamāṇātikkantaṁ vuccati. Mahāsayananti akappiyasayanaṁ
  akappiyattharaṇañca. Tadubhayampi sādiyato na kenaci pariyāyena vaṭṭati. Jātarūpanti
  suvaṇṇaṁ. Rajatanti kahāpaṇalohamāsakadārumāsakajatumāsakādi yaṁ yattha 4- vohāraṁ
  gacchati, taṁ sabbampi idha rajatanti vuttaṁ, tadubhayampi jātarūparajataṁ. Tassa
  gahaṇagāhāpanasampaṭicchantesu 5- yena kenaci pakārena sādiyanā paṭiggaho nāma,
  so yena kenaci pariyāyena na vaṭṭatīti evaṁ āveṇikañca vattabbaṁ.
          Dasapi cetāni sikkhāpadāni hīnena chandena cittaviriyavimaṁsāhi vā
  samādinnāni hīnāni, majjhimehi majjhimāni, paṇītehi paṇītāni. Taṇhādiṭṭhimānehi
  vā upakkiliṭṭhāni hīnāni, anupakkiliṭṭhāni majjhimāni, tattha tattha paññāya
  anuggahitāni paṇītāni. Ñāṇavippayuttena vā kusalacittena samādinnāni hīnāni,
  sasaṅkhārikena ñāṇasampayuttena majjhimāni, asaṅkhārikena paṇītānīti evaṁ ñeyyā
  hīnāditāpi cāti.
          Ettāvatā ca yā pubbe "yena yattha yadā yasmā"tiādīhi chahi
  gāthāhi sikkhāpadapāṭhassa atthavaṇṇanatthaṁ mātikā nikkhittā, sā atthato
  pakāsitā hotīti.
                     Paramatthajotikāya khuddakapāṭhaṭṭhakathāya
                        sikkhapadavaṇṇanā niṭṭhitā.
                            -----------

  *  *  *  *  *  *
  Footnote: 1 chaṂa. dhāraṇādīhi 2 chaṂa. vāsacuṇṇadhūpanādikaṁ 3 ka. assādiyato
  4 chaṂa. yaṁ yaṁ tattha tattha 5 chaṂa., i. ayaṁ pāṭho na dissati
-------------------------------------------------
[page 029]
                         3. Dvattiṁsākāravaṇṇanā
                           padasambandhavaṇṇanā
          idāni yadidaṁ evaṁ dasahi sikkhāpadehi parisuddhapayogassa sīle
  patiṭṭhitassa kulaputtassa āsayaparisuddhatthaṁ cittabhāvanatthañca aññatra buddhuppādā
  appavattapubbaṁ sabbatitthiyānaṁ avisayabhūtaṁ tesu tesu suttantesu:-
          "ekadhammo bhikkhave bhāvito bahulīkato mahato saṁvegāya saṁvattati.
  Mahato atthāya saṁvattati. Mahato yogakkhemāya saṁvattati. Satisampajaññāya
  saṁvattati. Ñāṇadassanapaṭilābhāya saṁvattati. Diṭṭhadhammasukhavihārāya saṁvattati.
  Vijjāvimuttiphalasacchikiriyāya saṁvattati. Katamo ekadhammo? kāyagatāsati.
  Amatante bhikkhave na paribhuñjanti, ye kāyagatāsatiṁ na paribhuñjanti.
  Amatante bhikkhave paribhuñjanti, ye kāyagatāsatiṁ paribhuñjanti. Amatantesaṁ
  bhikkhave aparibhuttaṁ, yesaṁ kāyagatāsati aparibhuttā. Amatantesaṁ bhikkhave
  paribhuttaṁ, yesaṁ kāyagatāsati paribhuttā. .pe. Parihīnaṁ... Parihīnā. Aparihīnaṁ...
  Aparihīnā. Viraddhaṁ... Viraddhā. Āraddhaṁ... Āraddhā"ti. 1-
  Evaṁ bhagavatā anekākārena 2- pasaṁsitvā:-
          "kathaṁ bhāvitā, bhikkhave kāyagatāsati kathaṁ bahulīkatā mahapphalā hoti
       mahānisaṁsā? idha bhikkhave bhikkhu araññagato vā"ti 3-
          ādinā nayena ānāpānapabbaṁ iriyāpathapabbaṁ catusampajaññapabbaṁ
  paṭikkūlamanasikārapabbaṁ dhātumanasikārapabbaṁ nava sīvathikāpabbānīti. Imesaṁ cuddasannaṁ
  pabbānaṁ vasena kāyagatāsatikammaṭṭhānaṁ niṭdiṭṭhaṁ. Tassa bhāvanāniddeso anuppatto.
  Tattha yasmā iriyāpathapabbaṁ catusampajaññapabbaṁ dhātumanasikārapabbanti imāni tīṇi
  vipassanāvasena vuttāni. Nava sīvathikāpabbāni vipassanāñāṇesuyeva ādīnavānupassanā-
  vasena vuttāni. Yāpi cettha uddhumātakādīsu samādhibhāvanā iccheyya, sā
  visuddhimagge vitthārato asubhabhāvanāniddese pakāsitā eva. Ānāpānapabbampana
  paṭikūlamanasikārapabbañceti imānettha dve samādhivasena vuttāni. Tesu ānāpānapabbaṁ
  ānāpānassativasena visuṁ kammaṭṭhānaṁyeva. Yamapanetaṁ:-

  *  *  *  *  *  *
  Footnote: 1 aṅ. ekaka. 20/564, 600-603/44-47 2 ka. anekākāravokāraṁ
  3 Ma. upari. 14/154/137 kāyagatāsatisutta
-------------------------------------------------
[page 030]
          "puna Caparaṁ bhikkhave bhikkhu imameva kāyaṁ uddhaṁ pādatalā adho
      kesamatthakā tacapariyantaṁ pūrannānappakārassa asucino paccavekkhati `atthi
      imasmiṁ kāye kesā lomā .pe. Muttan"ti 1-
          evaṁ tattha tattha matthaluṅgaṁ aṭṭhimiñjena saṅgahetvā desitakāyagatāsati-
  koṭṭhāsabhāvanāpariyāyaṁ dvattiṁsākārakammaṭṭhānaṁ āraddhaṁ, tassāyaṁ atthavaṇṇanā:-
          tattha atthīti saṁvijjanti. Imasminti yvāyaṁ uddhaṁ pādatalā adho
  kesamatthakā tacapariyanto pūro nānappakārassa asucinoti vuccati, tasmiṁ. Kāyeti
  sarīre. Sarīrañhi asucisañcayato, kucchitānaṁ vā kesādīnañceva cakkhurogādīnañca
  rogasatānaṁ āyabhūtato kāyoti vuccati. Kesā .pe. Matthaluṅganti 2- ete
  kesādayo dvattiṁsākārā, tattha "atthi imasmiṁ kāye kesā lomā"ti
  evampi sambandho veditabbo. Tena kiṁ kathitaṁ hoti? imasmiṁ pādatalā
  paṭṭhāya upari, kesamatthakā paṭṭhāya heṭṭhā, tacato paṭṭhāya paritoti ettake
  byāmamatte kaḷevare sabbādarenapi 3- vicinanto na koci kiñci muttaṁ vā maṇiṁ
  vā veḷuriyaṁ vā agaruṁ vā candanaṁ vā kukumaṁ 4- vā kappūraṁ vā vāsacuṇṇādiṁ
  vā aṇumattampi sucibhāvaṁ passati, athakho paramaduggandhajegucchaṁ asirīkadassanaṁ 5-
  nānappakāraṁ kesalomādibhedaṁ asuciṁyeva passatīti.
                      Ayantāvettha padasambandhato vaṇṇanā.
                           -------------
                             Asubhabhāvanā
          bhāvanāvasena 6- panassa evaṁ vaṇṇanā veditabbā:- evametasmiṁ
  pāṇātipātāveramaṇīsikkhāpadādibhede sīle patiṭṭhitena payogasuddhena ādikammikena
  kulaputtena āsayasuddhiyā adhigamanatthaṁ dvattiṁsākārakammaṭṭhānabhāvanānuyogamanuyuñjitu-
  kāmena paṭhamantāvassa āvāsakulalābhagaṇakammāddhānaññātigantharogaiddhipalibodhena

  *  *  *  *  *  *
  Footnote: 1 Ma. upari. 14/154/137 kāyagatāsatisutta 2 chaṂa. kesā .pe. muttanti
  3 chaṂa. sabbākārenapi. Sī., i. ādarenapi 4 chaṂa., i. kuṅkumaṁ
  5 chaṂa., i. assirikadassanaṁ 6 chaṂa. asubhabhāvanāvasena
-------------------------------------------------
[page 031]
  Kittipalibodhena vā saha dasa palibodhā honti, athānena āvāsakulalābhagaṇaññātikittīsu
  saṅgappahānena, kammāddhānaganthesu abyāpārena, rogassa tikicchāyāti.
  Evante dasa palibodhā upacchinditabbā, athānena upacchinnapalibodhena anupacchinna-
  nekkhammābhilāsena koṭippattasallekhavuttitaṁ pariggahetvā khuddānukhuddakampi
  vinayācāraṁ appajahantena āgamādhigamasamannāgato tato aññataraṅgasamannāgato vā
  kammaṭṭhānadāyako ācariyo vinayānurūpena vidhinā upagantabbo, vattasampadāya ca
  ārādhitacittassa tassa attano adhippāyo nivedetabbo. Tena tassa nimittajjhāsaya-
  cariyādhimuttibhedaṁ ñatvā yadi etaṁ kammaṭṭhānānurūpaṁ, atha yasmiṁ vihāre attanā
  vasati, yadi tasmiṁyeva sopi vasitukāmo hoti, tato saṅkhepato kammaṭṭhānaṁ dātabbaṁ.
  Atha aññattha vasitukāmo hoti, tato pahātabbapariggahetabbādikathanavasena
  sapurekkhārarāgacaritānukūlādikathanavasena sappabhedaṁ vitthārena kathetabbaṁ. Tena taṁ
  sapurekkhāraṁ sappabhedaṁ kammaṭṭhānakathaṁ 1- uggahetvā ācariyaṁ āpucchitvā yāni
  tāni:-
           "mahāvāsaṁ navāvāsaṁ jarāvāsañca panthaniṁ
           soṇḍiṁ paṇṇañca pupphañca phalaṁ patthitameva ca.
           Nagaraṁ dārunā khettaṁ visabhāgena paṭṭanaṁ
           paccantasīmāsappāyaṁ yattha mitto na labbhati.
           Aṭṭhārasetāni ṭhānāni iti viññāya paṇḍito
           ārakā parivajjeyya maggaṁ sappaṭibhayaṁ yathā"ti 2-
  evaṁ aṭṭhārasa senāsanāni parivajjetabbānīti vucacanti, tāni parivajjetvā, yantaṁ:-
          kathañca bhikkhave senāsanaṁ pañcaṅgasamannāgataṁ hoti, idha bhikkhave
  senāsanaṁ gāmato nātidūraṁ hoti, nāccāsannaṁ gamanāgamanasampannaṁ divā
  appakiṇṇaṁ rattiṁ appasaddaṁ appanigghosaṁ appaḍaṁsamakasavātātapasiriṁsapasamphassaṁ,
  tasmiṁ kho pana senāsane viharantassa appakasireneva uppajjanti
  cīvarapiṇḍapātasenāsanagilānapaccayabhesajjaparikkhārā, tasmiṁ kho pana senāsane
  therā bhikkhū viharanti bahussutā āgatāgamā dhammadharā vinayadharā

  *  *  *  *  *  *
  Footnote: 1 chaṂa. kamumaṭṭhānaṁ 2 visuddhi. 1/154
-------------------------------------------------
[page 032]
        Mātikādharā, te kālena kālaṁ upasaṅkamitvā paripucchati paripañhati `idaṁ
        bhante kathaṁ imassa ko attho'ti. Tassa te āyasmanto avivaṭañceva 1-
        vivaranti, anuttānīkatañca uttāniṁ karonti, anekavihitesu ca kaṅkhaṭṭhāniyesu
        dhammesu kaṅkhaṁ paṭivinodenti. Evaṁ kho bhikkhave senāsanaṁ
        pañcaṅgasamannāgataṁ hotī"ti 2-
  evaṁ pañcaṅgasamannāgataṁ senāsanaṁ vuttaṁ, tathārūpaṁ senāsanaṁ upagamma katasabbakiccena
  kāmesu ādīnavaṁ, nekkhamme ca ānisaṁsaṁ paccavekkhitvā buddhasubuddhatāya dhamma-
  sudhammatāya saṁghasupaṭipannatāya ca anussaraṇena cittaṁ pasādetvā yantaṁ:-
           "vacasā manasā ceva vaṇṇasaṇṭhānato disā
          okāsato paricchedā sattadhuggahaṇaṁ vidū"ti
  evaṁ sattavidhaṁ uggahakosallaṁ, anupubbato nātisīghato nātisaṇikato vikkhepap-
  paṭibāhanato paṇṇattisamatikkamato anupubbamuñcanato appanāto lakkhaṇato 3- tayo
  ca suttantāti evaṁ dasavidhaṁ manasikārakosallañca vuttaṁ, taṁ apariccajantena
  dvattiṁsākārabhāvanā ārabhitabbā. Evañhi ārabhato sabbākārena dvattiṁsākārabhāvanā
  sampajjati, no aññathā.
          Tattha āditova tacapañcakaṁ tāva gahetvā api piṭakena "kesā
  lomā"ti evamādinā nayena anulomato tasmiṁ paguṇībhūte "taco dantā"ti
  evamādinā nayena paṭilomato, tasmiṁpi paguṇībhūte tadubhayanayeneva anulomapaṭiloma to
  bahi visaṭavitakkavicchedanatthaṁ pālipaguṇībhūtabhāvatthañca vacasā koṭṭhāsasabhāvapariggahatthaṁ
  manasā ca aḍḍhamāsaṁ bhāvetabbaṁ. Vacasā hissa bhāvanā bahi visaṭavitakkaṁ
  vicchinditvā manasā bhāvanāya pālipaguṇītāya ca paccayo hoti, manasā bhāvanā
  asubhavaṇṇalakkhaṇānaṁ aññataravasena pariggahassa 4- atha teneva kamena 5- vakkapañcakaṁ
  aḍḍhamāsaṁ, tato tadubhayamaḍḍhamāsaṁ, tato papphāsapañcakamaḍḍhamāsaṁ, tato taṁ
  pañcakattayampi aḍḍhamāsaṁ, atha ante vuttampi 6- matthaluṅgaṁ paṭhavīdhātuākārehi

  *  *  *  *  *  *
  Footnote: 1 ka. avivarañceva 2 aṅ. dasaka. 24/11/13 senāsanasutta 3 chaṂa. ayaṁ pāṭho na dissati.
  4 Ma. pariggahitassa 5 chaṂa. nayena 6 chaṂa. avuttampi
-------------------------------------------------
[page 033]
  Saddhiṁ ekato bhāvanatthaṁ idha pakkhipitvā matthaluṅgapañcakaṁ aḍḍhamāsaṁ, tato
  pañcakacatukkampi aḍḍhamāsaṁ, tato 1- medacchakkaṁ aḍḍhamāsaṁ, tato medacchakkena
  saha taṁ pañcakacatukkampi aḍḍhamāsaṁ, atha muttacchakkaṁ aḍmāsaṁ, tato sabbameva
  dvattiṁsākāraṁ aḍḍhamāsanti evaṁ cha māse vaṇṇasaṇṭhānadisokāsaparicchedato 2-
  vavatthapentena bhāvetabbaṁ. Evaṁ majjhimapaññapuggalaṁ sandhāya vuttaṁ. Mandapaññena
  tu yāvajīvaṁ bhāvetabbaṁ, tikkhapaññassa nacireneva bhāvanā sampajjatīti.
          Etthāha "kathampanāyamimaṁ dvattiṁsākāraṁ vaṇṇādito vavatthapetī"ti.
  Vuccate 3- ayañhi "atthi imasmiṁ kāye kesā"ti evamādinā nayena tacapañcakādi-
  vibhāgato dvattiṁsākāraṁ bhāvento kese tāva vaṇṇato kāḷakāti vavatthapeti,
  yādisakā vānena diṭṭhā honti. Saṇṭhānato dīghāvaṭṭakā 4- tulādaṇḍamivāti
  vavatthapeti. Disato pana yasmā imasmiṁ kāye nābhito uddhaṁ uparimadisā adho
  heṭṭhimāti vuccati, tasmā imassa kāyassa uparimadisāya jātāti vavatthapeti.
  Okāsato nalāṭantakaṇṇacūḷikagalavāṭakaparicchinne sīsacamme jātāti. Tattha yathā
  vammikamatthake jātāni kuṇṭhatiṇāni 5- na jānanti "mayaṁ vammikamatthake jātānī"ti,
  napi vammikamatthako jānāti "mayi kuṇṭhatiṇāni jātānī"ti, evameva na kesā
  jānanti "mayaṁ sīsacamme jātā"ti napi sīsacammaṁ jānāti "mayi kesā jātā"ti.
  Ābhogapaccavekkhaṇavirahitā hi ete dhammā acetanā abyākatā suññā
  paramaduggandhajegucchapaṭikkūlā, na satto na puggaloti vavatthapeti. Paricchedatoti
  dubbidho paricchedo sabhāgavisabhāgavasena. Tattha kesā heṭṭhā patiṭṭhitacammatalena
  tattha vīhaggamattaṁ 6- pavisitvā patiṭṭhitena attano mūlatalena vā 7- upari
  ākāsena tiriyaṁ aññamaññena paricchinnāti evaṁ sabhāgaparicchedato, kesā na
  avasesaekattiṁsākārā, avasesaekattiṁsākārā 8- na kesāti evaṁ
  visabhāgaparicchedato ca vavatthapeti. Evantāva kese vaṇṇādito vavatthapeti.

  *  *  *  *  *  *
  Footnote: 1 chaṂa. atha 2 chaṂa....saṇṭhānavisokāsa,.. 3 chaṂa. ayaṁ pāṭho na dissati
  4 chaṂa. dīghavaṭṭalikā, Sī.,i. dīghaṭṭulakā 5 Sī.,i. kuntatiṇāni. evamuparipi
  6 Ma. vīhimattaṁ 7 chaṂa., i. ca 8 chaṂa. avasesāekatiṁsā, i. avasesaekattiṁsā
-------------------------------------------------
[page 034]
          Avasesesupi lome 1- vaṇṇato yebhuyyena nīlavaṇṇāti vavatthapeti,
  yādisakā vā tena 2- diṭṭhā honti. Saṇṭhānato onatacāpasaṇṭhānā,
  uparivaṅkatālahīrasaṇṭhānā vāti disato dvīsu disāsu jātā, okāsato hatthatalapādatale
  ṭhapetvā yebhuyyena avasesasarīracamme jātāti.
       Tattha yathā purāṇagāmaṭṭhāne jātāni dabbatiṇāni na jānanti
  "mayaṁ purāṇagāmaṭṭhāne jātānī"ti, na ca purāṇagāmaṭṭhānaṁ jānāti "mayi
  dabbatiṇakāni jātānī"ti, evameva na lomā jānanti "mayaṁ sarīracamme jātā"ti,
  na ca 3- sarīracammaṁ jānāti "mayi lomā jātā"ti. Ābhogapaccavekkhaṇavirahitā hi
  ete dhammā acetanā abyākatā suññā paramaduggandhajegucchapaṭikkūlā, na
  satto na puggaloti vavatthapeti. Paricchedato heṭṭhā patiṭṭhitacammatalena tattha
  likkhāmattaṁ 4- pavisitvā patiṭṭhitena attano mūlatalena vā 5- upari ākāsena
  tiriyaṁ aññamaññena paricchinnāti vavatthapeti. Ayametesaṁ sabhāgaparicchedo,
  visabhāgaparicchedo pana kesasadiso evāti evaṁ lome vaṇṇādito vavatthapeti.
          Tato paraṁ nakhā yassa paripuṇṇā, tassa vīsativa. Te sabbepi
  vaṇṇato maṁsavinimuttokāse setā, maṁsasambandhe tambavaṇṇāti vavatthapeti.
  Saṇṭhānato yathāsakapatiṭṭhitokāsasaṇṭhānā, yebhuyyena vā madhukaphalaṭṭhikasaṇṭhānā,
  macchasakalikasaṇṭhānā vāti vavatthapeti. Disato dvīsu disāsu jātā, okāsato
  aṅgulīnaṁ aggesu patiṭṭhitāti.
          Tattha yathā nāma gāmadārakehi daṇḍakaggesu madhukaphalaṭṭhikā ṭhapitā
  na jānanti "mayaṁ daṇḍakaggesu ṭhapitā"ti, napi daṇḍakā jānanti "amhesu
  madhukaphalaṭṭhikā ṭhapitā"ti, evameva na nakhā jānanti "mayaṁ aṅgulīnaṁ aggesu
  patiṭṭhitā"ti, napi aṅguliyo jānanti "amhākaṁ aggesu nakhā patiṭṭhitā"ti.
  Ābhogapaccavekkhaṇavirahitā hi ete dhammā acetanā .pe. Na puggaloti
  vavatthapeti. Paricchedato "heṭṭhā mūle ca aṅgulīmaṁsena, tattha patiṭṭhitatalena ca 6-

  *  *  *  *  *  *
  Footnote: 1 chaṂa., i. lomā 2 chaṂa. vānena 3 chaṂa., i. pi
  4 Ma. likhāmattaṁ 5 chaṂa. mūlena ca, i. mūlatalena ca 6 chaṂa. vā
-------------------------------------------------
[page 035]
  Upari agge ca ākāsena, ubhato passesu aṅgulīnaṁ ubhato koṭicammena ca
  paricchinnāti vavatthapeti. Ayametesaṁ sabhāgaparicchedo, visabhāgaparicchedo pana
  kesasadiso evāti evaṁ nakhe vaṇṇādito vavatthapeti.
          Tato paraṁ dantā yassa paripuṇṇā, tassa dvattiṁsa. Te sabbepi
  vaṇṇato setavaṇṇāti vavatthapeti. Yassa ca samasaṇṭhitā honti, tassa kharapattacchinna-
  saṁkhapaṭalamiva samaganthitasetakusumamakulamālā viya ca khāyanti. Yassa visamasaṇṭhitā, tassa
  jiṇṇāasanasālāpīṭhakapaṭipāṭi viya nānāsaṇṭhānāti saṇṭhānato vavatthapeti. Tesaṁ
  hi ubhayadantapantipariyosānesu heṭṭhato upari ca dve dve katvā aṭṭha dantā
  catukoṭikā catumūlikā āsandikasaṇṭhānā, tesaṁ orato teneva kamena sanniviṭṭhā
  aṭṭha dantā tikoṭikā timūlikā siṁghātakasaṇṭhānā. Tesampi orato teneva
  kamena heṭṭhato ca uparito ca ekamekaṁ katvā cattāro dantā dvikoṭikā
  dvimūlikā yānakūpatthambhasaṇṭhānā. 1- Tesampi orato teneva kamena sanniviṭṭhā
  cattāro dāṭhadantā 2- ekakoṭikā ekamūlikā mallikamakulasaṇṭhānā. 3- Tato
  ubhayadantapantivemajjhe heṭṭhā cattāri upari cattāri 4- katvā aṭṭha dantā
  ekakoṭikā ekamūlikā tumbavījasaṇṭhānā. Disato uparimāya disāya jātā.
  Okāsato uparimā uparimahanukaṭṭhike adhokoṭikā, heṭṭhimā heṭṭhimahanukaṭṭhike
  uddhaṁkoṭikā hutvā patiṭṭhitāti.
          Tattha yathā navakammikapurisena heṭṭhā silātale patiṭṭhāpitā uparimatale
  pavesitā thambhā na jānanti "mayaṁ heṭṭhāsilātale patiṭṭhāpitā, uparimatale
  pavesitā"ti, napi heṭṭhāsilātalaṁ jānāti "mayi thambhā patiṭṭhitā"ti 5- napi
  uparimatalaṁ jānāti "mayi thambhā patiṭṭhā"ti, 6- evameva na dantā jānanti "mayaṁ
  heṭṭhāhanukaṭṭhike patiṭṭhitā, uparimahanukaṭṭhike paviṭṭhā"ti, napi heṭṭhāhanukaṭṭhikaṁ

  *  *  *  *  *  *
  Footnote: 1 chaṂa., i. yānakūpatthambhinīsaṇṭhānā 2 chaṂa., i. dāṭhādantā
  3 chaṂa., i. mallikāmakulasaṇṭhānā 4 chaṂa., i. cattāro upari cattāro
  5 chaṂa. patiṭṭhāpitāti 6 chaṂa., i. paviṭṭhāti.
-------------------------------------------------
[page 036]
  Jānāti "mayi dantā patiṭṭhitā"ti, napi uparimahanukaṭṭhikaṁ jānāti "mayi dantā
  paviṭṭhā"ti. Ābhogapaccavekkhaṇavirahitā hi ete dhammā .pe. Na puggaloti
  paricchedato heṭṭhā hanukaṭṭhikūpena hanukaṭṭhikaṁ pavisitvā patiṭṭhitena attano
  mūlatalena ca upari ākāsena tiriyaṁ aññamañañena paricchinnāti vavatthapeti.
  Ayametesaṁ sabhāgaparicchedo, visabhāgaparicchedo pana kesasadiso evāti evaṁ dante
  vaṇṇādito vavatthapeti.
          Tato paraṁ antosarīre nānākuṇapasañcayapaṭicchādakatacampi vaṇṇato
  setoti vavatthapeti. So hi yadipi chavirāgasañcitattā 1- kāḷakodātādivaṇṇavasena
  nānāvaṇṇo viya dissati, tathāpissa sabhāgavaṇṇena seto eva. So panassa
  setabhāvo aggijālābhighātapaharaṇappahārādīhi viddhaṁsitāya chaviyā pākaṭo hoti.
  Saṇṭhānato saṁkhepena kañcukasaṇṭhāno, vitthārena nānāsaṇṭhānoti. Tathāhi 2- tattha
  aggapādaṅgulittaco, kosakārakakimikosasaṇṭhāno, 2- piṭṭhipādattaco pūṭabandhupāhana-
  saṇṭhāno, jaṅghattaco bhattapūṭakatālapaṇṇasaṇṭhāno, ūruttaco taṇḍulabharitadīghat-
  thavikasaṇṭhāno, ānisadattaco udakapūritapaṭaparisāvanasaṇṭhāno, piṭṭhittaco
  phalakonaddhacammasaṇṭhāno, kucchittaco viṇādoṇikonaddhacammasaṇṭhāno, ūrattaco
  yebhuyyena caturassasaṇṭhāno, dveṁ bāhuttaco 3- tūṇīronaddhacammasaṇṭhāno,
  piṭṭhihatthattaco khurakosasaṇṭhāno phaṇakatthavikasaṇṭhāno vā, hatthaṅgulittaco
  kuñcikakosasaṇṭhāno, gīvattaco gelakañcukasaṇṭhāno, mukhattaco
  chiddāvachiddakīṭakulāvakasaṇṭhāno, 4- sīsattaco pattatthavikasaṇṭhānoti.
          Tacapariggaṇahakena ca yogāvacarena uttaroṭṭhato paṭṭhāya tacassa
  maṁsassa ca antarena cittaṁ pesentena paṭhamantāva mukhattaco vavatthapetbbo,
  tato sīsattaco, atha bahi gīvattaco, tato anulomena paṭilomena ca
  dakkhiṇahatthattaco. Atha teneva kamena vāmahatthattaco, tato piṭṭhittaco, atha
  ānisadattaco, tatopi anulomena paṭilomena ca dakkhiṇapādattaco, atha
  vāmapādattaco, tato vatthiudarahadayābbhantaragīvattaco, tato heṭṭhimahanukattaco, atha

  *  *  *  *  *  *
  Footnote: 1 chaṂa., i. chavirāgarañjitattā 2-2 chaṂa., i. tathāhi pādaṅgulittaco
  kosakārakakosasaṇṭhāno 3 cha. dvibāhuttaco, Ma. dve bāhuttacā 4 chaṂa.,
  i. chiddāvachiddakimikulāvaka...
-------------------------------------------------
[page 037]
  Adharoṭṭhattaco. Evaṁ yāva puna upari oṭṭhattacoti. Disato dvīsu disāsu
  jāto. Okāsato sakalasarīraṁ pariyonaddhitvā ṭhitoti.
          Tattha yathā allacammapariyonaddhāya peḷāya na allacammaṁ jānāti
  "mayā peḷā pariyonaddhā"ti, napi peḷā jānāti `ahaṁ allacammena pariyonaddhā"ti
  evameva na taco jānāti "mayā idaṁ cātummahābhūtikaṁ sarīraṁ onaddhan"ti, napi
  idaṁ cātummahābhūtikaṁ sarīraṁ jānāti "ahaṁ tacena onaddhan"ti. Ābhogapaccavekkhaṇa-
  virahitā hi ete dhammā .pe. Na puggaloti. Kevalantu:-
             allacammapaṭicchanno navadvāro mahāvaṇo
             samantato paggharati asucipūtigandhiyoti.
          Paricchedato heṭṭhā maṁsena tattha patiṭṭhitatalena ca 1- upari chaviyā
  paricchinnoti vavatthapeti. Ayametassa sabhāgaparicchedo, visabhāgaparicchedo pana
  kesasadiso evāti evaṁ tacaṁ vaṇṇādito vavatthapeti.
          Tato paraṁ sarīre navapesisatappabhedaṁ maṁsaṁ vaṇṇato rattapālibhaddaka-
  pupphasannibhanti vavatthapeti. Saṇṭhānato nānāsaṇṭhānanti. Tathāhi tattha 2- jaṅghamaṁsaṁ
  tālapattantopūṭabhattasaṇṭhānaṁ, avikasitaketakīmakulasaṇṭhānantipi keci. Ūrumaṁsaṁ
  sudhāpiṁsananisadapotakasaṇṭhānaṁ, ānisadamaṁsaṁ uddhanakoṭisaṇṭhānaṁ, piṭṭhimaṁsaṁ tālaguḷapaṭala-
  saṇṭhānaṁ, phāsukadvayamaṁsaṁ vaṁsamayakoṭṭhakucchippadesamhi tanumattikālepasaṇṭhānaṁ, thanamaṁsaṁ
  vaṭṭetvā avakkhittāllamattikapiṇḍakasaṇṭhānaṁ, 3- dve bāhumaṁsaṁ naṅguṭṭhasīsapāde
  chetvā niccammaṁ katvā dviguṇaṭṭhapitamahāmūsikasaṇṭhānaṁ, maṁsasunakhasaṇṭhānantipi 4-
  eke. Gaṇḍamaṁsaṁ gaṇḍappadese ṭhapitakarañjabījasaṇṭhānaṁ, maṇḍūkasaṇṭhānantipi eke.
  Jivhāmaṁsaṁ nuhīpattasaṇṭhānaṁ, nāsāmaṁsaṁ omukhanikkhittapaṇṇakosasaṇṭhānaṁ,
  akkhikūpamaṁsaṁ aḍḍhapakkaudumabarasaṇṭhānaṁ, sīsamaṁsaṁ pattapacanakaṭāhatanulepasaṇṭhānanti.
  Maṁsapariggaṇhakena ca yogāvacarena etāneva oḷārikamaṁsāni saṇṭhānato vavatthapetabbāni.
  Evañhi vavatthāpayato sukhumāni maṁsāni ñāṇassa āpāthamāgacchantīti. Disato dvīsu
  disāsu jātaṁ. Okāsato sādhikāni tīṇi aṭṭhisatāni ālimpitvā 5- ṭhitanti.

  *  *  *  *  *  *
  Footnote: 1 chaṂa., i. vā 2 chaṂa. tassa 3 chaṂa. avakkhittaddhamattikā...
  i. apaviddhāllamattika... 4 chaṂa. maṁsasūnakasaṇṭhānantipi 5 anulimpitvā
-------------------------------------------------
[page 038]
          Tattha yathā thūlamattikānulittāya 1- bhittiyā na thūlamattikā jānāti
  "mayā bhitti anulittā"ti, napi bhitti jānāti "ahaṁ thūlamattikāya anulittā"ti
  evameva na navapesisatappabhedaṁ maṁsaṁ jānāti "mayā aṭṭhisatattayaṁ anulittanti napi
  aṭṭhisatattayaṁ jānāti "ahaṁ navapesisatappabhedena maṁsena anulittanti. Ābhogapaccavekkhaṇa-
  virahitā hi ete dhammā .pe. Na puggaloti. Kevalantu:-
             navapesisatā maṁsā anulittā kaḷevaraṁ
             nānākimikulākiṇṇaṁ mīḷhaṭṭhānaṁva pūtikanti.
          Paricchedato heṭṭhā aṭṭhisaṅghāṭena tattha patiṭṭhitatalena ca 2- upari
  tacena tiriyaṁ aññamaññena paricchinnanti vavatthapeti. Ayametassa sabhāgaparicchedo,
  visabhāgaparicchedo pana kesasadiso evāti evaṁ maṁsaṁ vaṇṇādito vavatthapeti.
          Tato paraṁ sarīre navasatappabhedā nahārū vaṇṇato setāti vavatthapeti,
  madhukavaṇṇātipi eke. Saṇṭhānato nānāsaṇṭhānāti. Tathāhi tattha mahantā mahantā
  nahārū kandalamakulasaṇṭhānā, tato sukhumatarā sūkaravāgurārakhjusaṇṭhānā, 3- tato
  aṇukatarā pūtilatāsaṇṭhānā, tato aṇukatarā sīhaḷānaṁ mahāvīṇātantisaṇṭhānā, tato
  aṇukatarā thūlasuttasaṇṭhānā, hatthapiṭṭhipādapiṭṭhīsu nahārū sakuṇapādasaṇṭhānā.
  Sīse nahārū gāmadārakānaṁ sīse ṭhapitaviraḷataradukkulasaṇṭhānā, piṭṭhiyaṁ nahārū
  temetvā ātape pasāritamacchajālasaṇṭhānā, avasesā imasmiṁ sarīre
  taṁtaṁaṅgapaccaṅgānugatā nahārū sarīre paṭimukkajālakañcukasaṇṭhānāti. Disato dvīsu
  disāsu jātā. Tesu ca dakkhiṇakaṇṇacūḷikato paṭṭhāya pañca kaṇḍaranāmakā mahānahārū
  purato ca pacchato ca vinaddhamānā 4- vāmapassaṁ gatā, vāmakaṇṇacūḷikato paṭṭhāya
  pañca purato ca pacchato ca vinaddhamānā dakkhiṇapassaṁ gatā, dakkhiṇagalavāṭakato
  paṭṭhāya pañca purato ca pacchato ca vinaddhamānā. Vāmapassaṁ gatā, vāmagalavāṭakato
  paṭṭhāya pañca purato ca pacchato ca vinaddhamānā dakkhiṇapassaṁ gatā, dakkhiṇahatthaṁ
  vinaddhamānā purato ca pacchato ca pañca pañcāti dasa kaṇḍaranāmakā eva

  *  *  *  *  *  *
  Footnote: 1 ka. thusamattikānulittāya, evamuparipi 2 chaṂa., i. vā
  3 chaṂa., i. sūkaravāgurarajju... 4 chaṂa. vinandhamānā evamuparipi
-------------------------------------------------
[page 039]
  Mahānahārū ārūḷhā. Tathā vāmahatthaṁ, dakkhiṇapādaṁ, vāmapādañcāti evamete
  saṭṭhī mahānahārū sarīradhārakā sarīraniyāmakātipi vavatthapeti. Okāsato sakasarīre
  aṭṭhicammānaṁ aṭṭhimaṁsānañca antare aṭṭhīni ābandhamānā ṭhitāti.
          Tattha yathā vallisantānubaddhesu 1- kuṭadārūsu 2- na vallisantānā jānanti
  "amhehi kuṭadārūni ābaddhānī"ti, napi kuṭadārūni 3- jānanti "mayaṁ vallisantānehi
  ābaddhānī"ti, evameva na nahārū jānanti "amhehi tīṇi aṭṭhisatāni
  ābaddhānī"ti, napi tīṇi aṭṭhisatāni jānanti "mayaṁ nahārūhi ābaddhānī"ti.
  Ābhogapaccavekkhaṇavirahitā hi ete dhammā .pe. Na puggaloti. Kevalantu:-
             nava nahārusatā honti byāmamatte kaḷevare
             bandhanti aṭṭhisaṅghāṭaṁ agāramiva valliyoti.
          Paricchedato heṭṭhā tīhi aṭṭhisatehi tattha patiṭṭhitatalehi ca 4- upari
  tacamaṁsehi tiriyaṁ aññamaññena paricchinnāti vavatthapeti. Ayametesaṁ sabhāgaparicchedo,
  visabhāgaparicchedo pana kesasadiso evāti evaṁ nahārū vaṇṇādito vavatthapeti.
          Tato paraṁ sarīre dvattiṁsadantaṭṭhikānaṁ visuṁ gahitattā sesāni catusaṭṭhī
  hatthaṭṭhikāni catusaṭṭhī pādaṭṭhikāni catusaṭṭhī mudukaṭṭhikāni maṁsanissitāni dve
  paṇhikaṭṭhikāni 5- ekekasmiṁ pāde dve dve gopphakaṭṭhikāni dve jaṅghaṭṭhikāni
  ekaṁ jaṇṇukaṭṭhi ekaṁ ūruṭṭhi dve kaṭiṭṭhīni aṭṭhārasa piṭṭhikaṇṭakaṭṭhīni
  catuvīsati phāsukaṭṭhīni cuddasa uraṭṭhīni ekaṁ hadayaṭṭhi dve akkhakaṭṭhīni dve
  piṭṭhibāhakaṭṭhīni dve bāhaṭṭhīni dve dve aggabāhaṭṭhīni satta gīvaṭṭhīni dve
  hanukaṭṭhīni ekaṁ nāsikaṭṭhi dve akkhiṭṭhīni dve kaṇṇaṭṭhīni ekaṁ nalātaṭṭhi ekaṁ
  muṭṭhaṭṭhi nava sīsakapālaṭṭhīnīti evamādinā nayena vuttappabhedāni aṭṭhīni sabbāneva
  vaṇṇato setānīti vavatthapeti.
          Saṇṭhānato nānāsaṇṭhānānīti. Tathāhi tattha aggapādaṅguliyaṭṭhīni katakabīja-
  saṇṭhānāni, tadanantarāni aṅgulīnaṁ majjhapabbaṭṭhīni aparipuṇṇapanasaṭṭhisaṇṭhānāni,

  *  *  *  *  *  *
  Footnote: 1 ka. vallisantānubandhesu evamuparipi 2 chaṂa., i. kuṭaṭadārūsu evamuparipi
  3 Sī. kuḍuḍadārūni. 4 chaṂa., i. vā 5 chaṂa., i. paṇhikaṭṭhīni.
-------------------------------------------------
[page 040]
  Mūlapabbaṭṭhīni paṇavasaṇṭhānāni, morasakalikasaṇṭhānānītipi eke. Piṭṭhipādaṭṭhīni
  koṭṭitakandalapiñjarāsisaṇṭhānāni, 1- paṇhikaṭṭhīni ekaṭṭhiphalatālabījasaṇṭhānāni,
  gopphakaṭṭhīni ekato bandhakīḷāguḷakasaṇṭhānāni, jaṅghaṭṭhikesu khuddakaṭṭhi 2-
  dhanudaṇḍasaṇṭhānaṁ, mahantaṁ khuppipāsāmilātadhammanisappapiṭṭhisaṇṭhānaṁ 3- jaṅghaṭṭhikassa
  gopphakaṭṭhikesu patiṭṭhitaṭṭhānaṁ acchāditatacakhajjūrīkaḷīrasaṇṭhānaṁ, 4- jaṅghaṭṭhikassa
  jaṇṇukaṭṭhike patiṭṭhitaṭṭhānaṁ muṭṭhikamatthakasaṇṭhānaṁ, 5- jāṇukaṭṭhi 6- ekapassato
  ghaṭṭitapheṇusaṇṭhānaṁ, ūruṭṭhīni duttacchitavāsidaṇḍapharasudaṇḍasaṇṭhānāni, ūruṭ-
  ṭhikassa kaṭaṭṭhike patiṭṭhitaṭṭhānaṁ suvaṇṇakārānaṁ aggijālanakasalākābuddhisaṇṭhānaṁ,
  tappatiṭṭhitokāso aggacchinnapunnāgaphalasaṇṭhāno, kaṭiṭṭhīni dvepi ekābaddhāni
  hutvā kumbhakārehi katacūḷisaṇṭhānāni, tāpasabhisisaṇṭhānānīti 7- eke. Ānisadaṭṭhīni
  heṭṭhāmukhaṭhapitasappaphaṇasaṇṭhānāni, sattaṭṭhaṭṭhānesu chiddāvacchiddāni aṭṭhārasa
  piṭṭhikaṇṭakaṭṭhīni abbhantarato uparūpari ṭhapitasīsakapaṭaveṭhakasaṇṭhānāni, 8- bāhirato
  vaṭṭanāvalisaṇṭhānāni, tesaṁ antarantarā kakacadantasadisāni dve tīṇi kaṇṭakāni
  honti, catuvīsatiyā phāsukaṭṭhīsu paripuṇṇāni paripuṇṇasīhaḷadāttasaṇṭhānāni,
  aparipuṇṇāni aparipuṇṇasīhaḷadāttasaṇṭhānāni, sabbāneva odātakukkuṭassa
  pasāritapakkhadvayasaṇṭhānānītipi eke. Cuddasa uraṭṭhīni jiṇṇasandamānikāphalakapanti-
  saṇṭhānāni, hadayaṭṭhi dabbiphaṇasaṇṭhānaṁ, akkhakaṭṭhīni khuddakalohavāsidaṇḍasaṇṭhānāni,
  tesaṁ heṭṭhā aṭṭhi aḍḍhacandasaṇṭhānaṁ, piṭṭhibāhaṭṭhīni pharasuphaṇasaṇṭhānāni,
  upacchinnasīhaḷakuddālasaṇṭhānānītipi 9- eke. Bāhaṭṭhīni ādāsadaṇḍasaṇṭhānāni,
  mahāvāsidaṇḍasaṇṭhānānītipi eke. Aggabāhaṭṭhīni yamakatālakandasaṇṭhānāni,
  maṇibandhaṭṭhīni ekato alliyāpetvā ṭhapitasīsakapaṭaveṭhakasaṇṭhānāni, piṭṭhihatthaṭṭhīni

  *  *  *  *  *  *
  Footnote: 1 chaṂa. koṭṭitakandalakandarāsisaṇṭhānāni, Sī. koṭṭitakandāmijjarāsisaṇṭhānāni,
  i. koṭṭitakandalamijjarāsisaṇṭhānāni, evamuparipi. 2 chaṂa., i. khuddakaṁ
  3 chaṂa., i...ḍhamanipiṭaṭhi saṇṭhānaṁ, sappoti saddo natthi, [dhamani=senalohita
  dhammani ṅūreṄana] 4 chaṂa. apanītatacakhajjūrikaḷīra..., Ma. anacchāditakakhajjūrikaḷīra...
  5 chaṂa., i. mudiṅgamatthaka... 6 chaṂa., i. jaṇṇukaṭṭhi. evamuparipi
  7 chaṂa. tāpasabhisikāsaṇṭhānānītipi 8 chaṂa., i. ṭhapitasīsakaṭṭaveṭhaka...evamuparipi
  9 chaṂa., i. upaḍḍhacchinna.....
-------------------------------------------------
[page 041]
  Koṭṭitakandaḷarāsisaṇṭhānāni, 1- hatthaṅgulimūlapabbaṭṭhīni paṇavasaṇṭhānāni,
  majjhapabbaṭṭhīni aparipuṇṇapanasaṭṭhisaṇṭhānāni, aggapabbaṭṭhīni katakabījasaṇṭhānāni, satta
  gīvaṭṭhīni daṇḍe vijjhitvā paṭipāṭiyā ṭhapitavaṁsakaḷīrakhaṇḍasaṇṭhānāni, heṭṭhimahanukaṭṭhi
  kammārānaṁ ayokūṭayottakasaṇṭhānaṁ, uparimahanukaṭṭhi avalekhanasatthakasaṇṭhānaṁ,
  akkhikūpanāsakūpaṭṭhīni apanītamiñjataruṇatālaṭṭhisaṇṭhānāni, nalātaṭṭhi
  adhomukhaṭhapitabhinnasaṅkhakapālasaṇṭhānaṁ, kaṇṇacūḷikaṭṭhīni nhāpitakhurakosasaṇṭhānāni,
  nalāṭakaṇṇacūḷikānaṁ uparipaṭṭabandhanokāse aṭṭhi bahalaghaṭapuṇṇapaṭapilotikakhaṇḍasaṇṭhānaṁ,
  muddhanaṭṭhi mukhacchinnavaṅkanāḷikerasaṇṭhānaṁ, sīsaṭṭhīni sibbetvā
  ṭhapitajajjarālābukaṭāhasaṇṭhānānīti. Disato dvīsu disāsu jātānīti.
          Okāsato avisesena sakalasarīre ṭhitāni, visesena tu sīsaṭṭhīni
  gīvaṭṭhīsu patiṭṭhitāni, gīvaṭṭhīni piṭṭhikaṇṭakaṭṭhīsu patiṭṭhitāni,
  piṭṭhikaṇṭakaṭṭhīni kaṭiṭṭhīsu patiṭṭhitāni, kaṭiṭṭhīni ūruṭṭhikesu patiṭṭhitāni,
  ūruṭṭhīni jaṇṇukaṭṭhikesu, jaṇṇukaṭṭhīni jaṅghaṭṭhikesu, jaṅghaṭṭhikāni
  gopphakaṭṭhikesu, gopphakaṭṭhīni piṭṭhipādaṭṭhikesu patiṭṭhitāni, piṭṭhipādaṭṭhikāni
  ca gopphakaṭṭhikāni ukkhipitvā ṭhitāni, gopphakaṭṭhikāni jaṅaghaṭṭhikāni .pe.
  Gīvaṭṭhikāni sīsaṭṭhikāni ukkhipitvā ṭhitānīti etenānusārena avasesānipi
  aṭṭhīni veditabbānīti.
          Tattha yathā iṭṭhakadārugopānasicayādīsu na uparimā uparimā
  iṭṭhakādayo jānanti "mayaṁ heṭṭhimesu heṭṭhimesu patiṭṭhitā"ti, napi heṭṭhimā
  heṭṭhimā jānanti "mayaṁ uparimāni ukkhipitvā ṭhitā"ti, evameva na sīsaṭṭhikāni
  jānanti "mayaṁ gīvaṭṭhikesu patiṭṭhitānī"ti .pe. Na gopphakaṭṭhikāni jānanti
  "mayaṁ piṭṭhipādaṭṭhikesu patiṭṭhitānī"ti, napi piṭṭhipādaṭṭhikāni jānanti "mayaṁ
  gopphakaṭṭhikāni ukkhipitvā ṭhitānī"ti .pe. Napi gīvaṭṭhikāni jānanti "mayaṁ
  sīsaṭṭhikāni ukkhipitvā ṭhitānī"ti ābhogapaccavekkhaṇavirahitā hi ete dhammā
  .pe. Na puggaloti. Kevalantu imāni sādhikāni tīṇi aṭṭhisatāni navahi nahārusatehi
  navahi ca maṁsapesisatehi ābandhānulittāni, 2- ekaghaṇacammapariyonaddhāni, 3-

  *  *  *  *  *  *
  Footnote: 1 chaṂa. koṭṭitakandalakandarāsi... 2 chaṂa., i ābaddhānulittāni
  3 i. ekasatacamMa...
-------------------------------------------------
[page 042]
  Sattarasaharaṇīsahassānugatasinehitāni, navanavutilomakūpasahassaparissavamānasedajallikāni,
  asītikimikulāni, kāyotveva saṅkhayaṁ gatānīti evaṁ 1- kāyaṁ sabhāvato upaparikkhanto
  yogāvacaro na kiñci gayhūpagaṁ passati, kevalantu nahārusambandhaṁ nānākuṇapasaṁkiṇṇaṁ
  aṭṭhisaṅghāṭameva passati. Yaṁ disvā dasabalassa puttabhāvaṁ upeti. Yathāha:-
                    paṭipāṭiyaṭṭhīni ṭhitāni koṭiyā
                    anekasandhiyamito na kehici
                    baddho nahārūhi jarāya codito
                    acetano kaṭṭhakaliṅgarūpamoti.
              Kuṇapaṁ kuṇape jātaṁ asuciasucimhi ca
              pūtikāyamhi pūtīni duggandhe cāpi duggandhaṁ
              bhedanadhammehi vayadhammaṁ aṭṭhipuṭe aṭṭhipuṭo
              nibbatto pūtikāyamhi tamhi ca vinethacchandaṁ
              hessatha puttā dasabalassāti ca.
          Paricchedato anto aṭṭhimiñjena uparito maṁsena agge mūle ca
  aññamaññena paricchinnānīti vavatthapeti. Ayametesaṁ sabhāgaparicchedo,
  visabhāgaparicchedo pana kesasadiso evāti evaṁ aṭṭhīni vaṇṇādito vavatthapeti.
          Tato paraṁ sarīre yathāvuttappabhedānaṁ aṭṭhīnaṁ abbhantaragataṁ aṭṭhimiñjaṁ
  vaṇṇato setanti vavatthapeti. Saṇṭhānato attano okāsasaṇṭhānanti. Seyyathīdaṁ?
  mahantamahantānaṁ aṭṭhīnaṁ abbhantaragataṁ sedetvā vaṭṭetvā mahantesu vaṁsanaḷakapabbesu
  pakkhittamahāvettaṅkurasaṇṭhānaṁ, khuddānukhuddakānaṁ abbhantaragataṁ sedetvā
  vaṭṭetvā khuddānukhuddakesu vaṁsanaḷakapabbesu pakkhittatanuvettaṅkurasaṇṭhānanti.
  Disato dvīsu disāsu jātaṁ. Okāsato aṭṭhīnaṁ abbhantare patiṭṭhitanti.
          Tattha yathā veḷunaḷakādīnaṁ antogatāni dadhiphāṇitāni na jānanti
  "mayaṁ veḷunaḷakādīnaṁ antogatānī"ti napi veḷunaḷakādayo jānanti "dadhiphāṇitāni

  *  *  *  *  *  *
  Footnote: 1 chaṂa. saṅkhayaṁ gatāni, yaṁ sabhāvato...
-------------------------------------------------
[page 043]
  Amhākaṁ antogatānī"ti, evameva na aṭṭhimiñjaṁ jānāti "ahaṁ aṭṭhīnaṁ
  antogatan"ti, napi aṭṭhīni jānanti "aṭṭhimañjaṁ amhākaṁ antogatan"ti.
  Ābhogapaccavekkhaṇavirahitā hi ete dhammā .pe. Na puggaloti. Paricchedato
  aṭṭhīnaṁ abbhantaratalehi aṭṭhimiñjabhāgena ca paricchinnanti vavatthapeti. Ayametassa
  sabhāgaparicchedo, visabhāgaparicnedo pana kesasadiso evāti evaṁ aṭṭhimiñjaṁ
  vaṇṇādito vavatthapeti.
          Tato paraṁ sarīrassa abbhantare dvigoḷakappabhedampi vakkaṁ vaṇṇato
  mandarattaṁ pāḷibaddhakaṭṭhikavaṇṇanti vavatthapeti. Saṇṭhānato gāmadārakānaṁ
  suttāvutakīḷāgoḷakasaṇṭhānanti, ekavaṇṭasahakāradvayasaṇṭhānantipi eke. Disato uparimāya
  disāya jātaṁ. Okāsato galavāṭakā vinikkhantena ekamūlena thokaṁ gantvā dvidhā
  bhinnena thūlanahārunāpi upanibaddhaṁ hutvā hadayamaṁsaṁ parikkhipitvā ṭhitanti.
          Tattha yathā vaṇṭūpanibaddhaṁ sahakāradvayaṁ na jānāti "ahaṁ vaṇṭena
  upanibaddhan"ti, nāpi vaṇṭaṁ jānāti "mayā sahakāradvayaṁ upanibaddhan"ti, evameva
  na vakkaṁ jānāti "ahaṁ thūlanahārunā upanibaddhan"ti, napi thūlanahāru jānāti
  "mayā vakkaṁ upanibaddhan"ti. Ābhogapaccavekkhaṇavirahitā hi ete dhammā .pe.
  Na puggaloti. Paricchedato vakkaṁ vakkabhāgena paricchinnanti vavatthapeti.
  Ayametassa sabhāgaparicchedo, visabhāgaparicchedo pana kesasadiso evāti evaṁ vakkaṁ
  vaṇṇādito vavatthapeti.
          Tato paraṁ sarīrassa abbhantare hadayaṁ vaṇṇato rattapadumapattapiṭṭhivaṇṇanti
  vavatthapeti. Saṇṭhānato bāhirapattāni apanetvā adhomukhaṭhapitapadumamakulasaṇṭhānaṁ.
  Tañca aggacchinnapunnāgaphalamiva vivarekapassaṁ 1- bahi maṭṭhaṁ anto
  kosāṭakīphalassa abbhantarasadisaṁ. Paññābahulānaṁ thokaṁ vikasitaṁ, mandapaññānaṁ
  makulitameva. Yaṁ rūpaṁ nissāya manodhātu ca manoviññāṇadhātu ca pavattanti, taṁ
  apanetvā avasesamaṁsapiṇḍasaṅkhātahadayabbhantare aḍḍhapasatamattaṁ lohitaṁ saṇṭhāti, yaṁ 2-
  rāgacaritassa rattaṁ, dosacaritassa kāḷakaṁ, mohacaritassa maṁsadhovanodakasadisaṁ,

  *  *  *  *  *  *
  Footnote: 1 Ma. vivaraṁ ekaṁ passaṁ, chaṂa. vivaṭekapassaṁ 2 chaṂa. taṁ
-------------------------------------------------
[page 044]
  Vitakkacaritassa kulatthayūsavaṇṇaṁ, saddhācaritassa kaṇṇikārapupphavaṇṇaṁ, paññācaritassa
  acchaṁ vippasannamanāvilaṁ, niddhotajātamaṇi viya jutimantaṁ khāyati. Disato uparimāya
  disāya jātaṁ. Okāsato sarīrabbhantare dvinnaṁ thanānaṁ majjhe patiṭṭhitanti.
          Tattha yathā dvinnaṁ vātapānakavāṭakānaṁ majjhe ṭhito aggaḷatthambhako
  napi jānāti "ahaṁ dvinnaṁ vātapānakavāṭakānaṁ majjhe ṭhito"ti, napi vātapāna-
  kavāṭakāni jānanti "amhākaṁ majjhe aggaḷatthambhako ṭhito"ti, evameva na hadayaṁ
  jānāti "ahaṁ dvinnaṁ thanānaṁ majjhe ṭhitan"ti, napi thanāni jānanti "hadayaṁ
  amhākaṁ majjhe ṭhitan"ti. Ābhogapaccavekkhaṇavirahitā hi ete dhammā .pe. Na
  puggaloti. Paricchedato hadayaṁ hadayabhāgena paricchinnanti vavatthapeti. Ayametassa
  sabhāgaparicchedo, visabhāgaparicchedo pana kesasadiso evāti evaṁ hadayaṁ vaṇṇādito
  vavatthapeti.
          Tato paraṁ sarīrassa abbhantare yakanasaññitaṁ yamakamaṁsapiṇḍaṁ vaṇṇato
  rattapaṇḍukannātirattakumudassa bāhirapiṭṭhivaṇṇanti 1- vavatthapeti. Saṇṭhānato
  ekamūlaṁ hutvā agge yamakaṁ koviḷārapattasaṇṭhānaṁ, tañca dandhānaṁ ekaṁyeva hoti
  mahantaṁ, paññavantānaṁ dve vā tīṇi vā khuddakānīti. Disato uparimāya disāya
  jātaṁ. Okāsato dvinnaṁ thanānaṁ abbhantare dakkhiṇapassaṁ nissāya ṭhitanti.
          Tattha yathā piṭharakapasse laggā maṁsapesi na jānāti "ahaṁ piṭharakapasse
  laggā"ti, napi piṭharakapassaṁ jānāti "mayi maṁsapesi laggā"ti, evameva na yakanaṁ
  jānāti "ahaṁ dvinnaṁ thanānaṁ abbhantare dakkhiṇapassaṁ nissāya ṭhitan"ti, napi
  thanānaṁ abbhantare dakkhiṇapassaṁ jānāti "maṁ nissāya yakanaṁ ṭhitan"ti. Ābhoga-
  paccavekkhaṇavirahitā hi ete dhammā .pe. Na puggaloti. Paricchedato yakanaṁ
  yakanabhāgena paricchinnanti vavatthapeti. Ayametassa sabhāgaparicchedo, visabhāgaparicchedo
  pana kesasadiso evāti evaṁ yakanaṁ vaṇṇādito vavatthapeti.
          Tato paraṁ sarīre paṭicchannāpaṭicchannabhedato dubbidhampi kilomakaṁ
  vaṇṇato setadukkulapilotikavaṇṇanti vavatthapeti. Saṇṭhānato attano okāsasaṇṭhānaṁ.

  *  *  *  *  *  *
  Footnote: 1 chaṂa., i. rattaṁ rattakumudabāhirapattapiṭṭhivaṇṇanti.
-------------------------------------------------
[page 045]
  Disato dvīsu disāsu jātaṁ. Okāsato paṭicchannakilomakaṁ hadayañca vakkañca
  paricchādetvā 1- ṭhitaṁ 2- appaṭicchannakilomakaṁ sakalasarīre cammassa heṭṭhato maṁsaṁ
  pariyonaddhitvā ṭhitanti.
          Tattha yathā pilotikāya paliveṭhite maṁse pilotikā na jānāti "mayā
  maṁsaṁ paliveṭhitan"ti, napi maṁsaṁ jānāti "ahaṁ pilotikāya paliveṭhitan"ti, evameva
  na kilomakaṁ jānāti "mayā hadayavakkāni sakalasarīre cammassa heṭṭhato maṁsaṁ ca
  pariyonaddhitvāṭṭhitan"ti. 3- Napi hadayavakkāni sakalasarīre cammassa heṭṭhato ca maṁsaṁ
  jānāti "ahaṁ kilomakena paliveṭhitan"ti. Ābhogapaccavekkhaṇavirahitā hi ete
  dhammā .pe. Na puggaloti. Paricchedato heṭṭhā maṁsena upari cammena tiriyaṁ
  kilomakabhāgena paricchinnanti vavatthapeti. Ayametassa sabhāgaparicchedo,
  visabhāgaparicchedo pana kesasadiso evāti evaṁ kilomakaṁ vaṇṇādito vavatthapeti.
         Tato paraṁ sarīrassa abbantare pihakaṁ vaṇṇato nīlamilātaniguṇḍipupphavaṇṇanti 4-
  vavatthapeti. Saṇṭhānato yebhuyyena sattaṅgulappamāṇaṁ abandhanaṁ
  kāḷavacchakajivhāsaṇṭhānaṁ. Disato uparimāya disāya jātaṁ. Okāsato hadayassa
  vāmapasse udarapaṭalassa matthakapassaṁ nissāya ṭhitaṁ, yamhi paharaṇappahārena bahi
  nikkhante sattānaṁ jīvitakkhayo hotīti.
          Tattha yathā koṭṭhakamatthakapassaṁ nissāya ṭhitā gomayapiṇḍi na jānāti
  "ahaṁ koṭṭhakamatthakapassaṁ nissāya ṭhitā"ti, napi koṭṭhakamatthakapassaṁ jānāti
  "gomayapiṇḍi maṁ nissāya ṭhitā"ti, evameva na pihakaṁ jānāti "ahaṁ udarapaṭalassa
  matthakapassaṁ nissāya ṭhitan"ti, napi udarapaṭalassa matthakapassaṁ jānāti "pihakaṁ maṁ
  nissāya ṭhitan"ti. Ābhogapaccavekkhaṇavirahitā hi ete dhammā .pe. Na
  puggaloti. Paricchedato pihakaṁ pihakabhāgena paricchinnanti vavatthapeti. Ayametassa
  sabhāgaparicchedo, visabhāgaparicchedo pana kesasadiso evāti evaṁ pihakaṁ vaṇṇādito
  vavatthapeti.

  *  *  *  *  *  *
  Footnote: 1 chaṂa. parivāretvā 2 chaṂa. ṭhitanti saddo natthi
  3 chaṂa. maṁsaṁ paliveṭhitanti 4 chaṂa. nīlaṁ milātanigguṇḍī...
-------------------------------------------------
[page 046]
          Tato paraṁ sarīrassa abbhantare dvattiṁsamaṁsakhaṇḍappabhedampi 1- papphāsaṁ
  vaṇṇato rattaparipakkaudumbaravaṇṇanti 2- vavatthapeti. Saṇṭhānato visamacchinnapūvakhaṇḍa-
  saṇṭhānaṁ. 3- Chadaniṭṭhakakhaṇḍapuñjasaṇṭhānantipi eke. Tadetaṁ abbhantare
  asitapītādīnaṁ abhāve uggatena kammajatejusminā abbhāhatattā saṅkhāditapalālapiṇḍamiva
  nirasaṁ nirojaṁ hoti. Disato uparimāya disāya jātaṁ. Okāsato
  sarīrabbhantare dvinnaṁ thanānaṁ abbhantare hadayañca yakanañca uparicchādetvā
  olambantaṁ ṭhitanti.
          Tattha yathā jiṇṇakoṭṭhabbhantare lambamāno sakuṇakulāvako na
  jānāti "ahaṁ jiṇṇakoṭṭhabbhantare lambamāno ṭhito"ti, napi jiṇṇakoṭṭhabbhantaraṁ
  jānāti "sakuṇakulāvako mayi lambamāno ṭhito"ti, evameva na papphāsaṁ jānāti
  "ahaṁ sarīrabbhantare dvinnaṁ thanānaṁ abbhantare lambamānaṁ ṭhitan"ti, napi
  sarīrabbhantare dvinnaṁ thanānaṁ abbhantaraṁ jānāti "mayi papphāsaṁ lambamānaṁ
  ṭhitan"ti. Ābhogapaccavekkhaṇavirahitā hi ete dhammā .pe. Na puggaloti.
  Paricchedato papphāsaṁ papphāsabhāgena paricchinnanti vavatthapeti. Ayametassa
  sabhāgaparicchedo, visabhāgaparicchedo pana kesasadiso evāti evaṁ papphāsaṁ
  vaṇṇādito vavatthapeti.
          Tato paraṁ antosarīre purisassa dvattiṁsahatthaṁ itthiyā aṭṭhavīsatihatthaṁ
  ekavīsatiyā ṭhānesu obhaggaṁ antaṁ vaṇṇato setasakkharasudhāvaṇṇanti vavatthapeti.
  Saṇṭhānato sīsaṁ chinditvā lohitadoṇiyaṁ saṁvelletvā ṭhapitadhammanikaḷevarasaṇṭhānaṁ
  disato dvīsu disāsu jātaṁ. Okāsato upari galavāṭake heṭṭhā ca karīsamagge
  vinibandhattā galavāṭakakarīsamaggapariyte sarīrabbhantare ṭhitanti.
          Tattha yathā lohitadoṇiyaṁ ṭhapitasīsacchinnadhammanikaḷevaraṁ na jānāti
  "ahaṁ lohitadoṇiyaṁ ṭhitan"ti, napi lohitadoṇi jānāti "mayicchinnasīsadhammanikaḷevaraṁ
  ṭhitan"ti, evameva na antaṁ jānāti "ahaṁ sarīrabbhantare ṭhitan"ti napi
  sarīrabbhantaraṁ jānāti "mayi antaṁ ṭhitan"ti. Ābhogapaccavekkhaṇavirahitā hi ete

  *  *  *  *  *  *
  Footnote: 1 chaṂa., i. pisaddo natthi, 2 chaṂa., i. rattaṁ
  nātiparipakka... 3 chaṂa. visamacchinnapūvasaṇṭhānaṁ
-------------------------------------------------
[page 047]
  Dhammā .pe. Na puggaloti. Paricchedato antaṁ antabhāgena paricchinnanti
  vavatthathapeti. Ayametassa sabhāgaparicchedo, visabhāgaparicchedo pana kesasadiso evāti
  evaṁ antaṁ vaṇṇādito vavatthapeti.
          Tato paraṁ antosarīrabbhantare antaguṇaṁ vaṇṇato setaṁ dakasītalikamūlavaṇṇanti
  vavatthapeti. Saṇṭhānato dakasītalikamūlasaṇṭhānamevāti, gomuttasaṇṭhānantipi
  eke. Disato dvīsu disāsu jātaṁ. Okāsato kuddālapharasukammādīni karontānaṁ
  yantākaḍḍhanakāle yantasuttakamiva yantaphalakāni antabhoge 1- ekato aggaḷante
  ābandhitvā pādapuñjanarajjumaṇḍalakassa antarā taṁ saṁsibbitvā 2- ṭhitarajjukā viya
  ekavīsatiyā antabhogānaṁ antare ṭhitanti.
          Tattha yathā pādapuñjanarajjumaṇḍalakaṁ saṁsibbitvā ṭhitarajjukā na
  jānāti "mayā pādapuñjanarajjumaṇḍalakaṁ saṁsibbitvā ṭhitan"ti, napi pādapuñjana-
  rajjumaṇḍalakaṁ jānāti "rajjukā maṁ saṁsibbitvā ṭhitā"ti, evameva na antaguṇaṁ
  jānāti "ahaṁ antaṁ ekavīsatibhogabbhantare ābandhitvā ṭhitan"ti, napi antaṁ
  jānāti "antaguṇaṁ maṁ ābandhitvā ṭhitan"ti. Ābhogapaccavekkhaṇavirahitā hi ete
  dhammā .pe. Na puggaloti. Paricchedato antaguṇaṁ antaguṇabhāgena paricchinnanti
  vavatthapeti. Ayametassa sabhāgaparicchedo, visabhāgaparicchedo pana kesasadiso evāti
  evaṁ antaguṇaṁ vaṇṇādito vavatthapeti.
          Tato paraṁ antosarīre udariyaṁ vaṇṇato ajjhohaṭāhāravaṇṇanti
  vavatthapeti. Saṇṭhānato parissāvane sithilabandhataṇḍulasaṇṭhānaṁ. Disato uparimāya
  disāya ṭhitaṁ 3- okāsato udare ṭhitanti. Udarannāma ubhato nippīḷiyamānassa
  allasāṭakassa majjhe sañjātapoṭakasadisaṁ 4- antapaṭalaṁ, bahi maṭṭhaṁ, anto
  maṁsakasambupaliveṭhitakiliṭṭhapāvārapupphasadisaṁ, kuṭṭhitapanasaphalassa 5- abbhantarasadisantipi
  eke. Yattha 6- takkoṭakā gaṇḍuppādakā tālahīrakā sūcimukhakā paṭatantū suttakā
  iccevamādidvattiṁsakulappabhedā kimiyo 7- ākulabyākulasaṇḍacārino hutvā
  nivasanti,

  *  *  *  *  *  *
  Footnote: 1 Sī. antābhoge 2 chaṂa., i, sibbitvā, evamuparipi 3 chaṂa. jātaṁ, i. jātanti
  4 chaṂa., i....phoṭakasadisaṁ 5 chaṂa. kuthitapanasaphalassa
  6 chaṂa. tattha takkolakā... i. tattha... 7 chaṂa., i. kimayo
-------------------------------------------------
[page 048]
  Ye vā pānabhojanādimhi avijjamāne ullaṅghitvā viravantā hadayamaṁsaṁ abhihananti 1-
  pānabhojanādiajjhoharaṇavelāya uddhaṁmukhā hutvā paṭhamajjhohaṭe dve tayo ālope
  turitaturitā vilumpanti, yaṁ etesaṁ kimīnaṁ pasūtigharaṁ vaccakuṭi gilānasālā susānañca
  hoti, yattha seyyathāpi nāma caṇḍālagāmadvāre candanikāya saradasamaye thūlaphussitake deve
  vassante udakena vuyhaṁ 2- muttakarīsacammaṭṭhinhārūkhaṇḍakheḷasiṁghānikālohitappabhuti
  nānākuṇapajātaṁ nipatitvā kaddamodakāluḷitaṁ sañjātakimikulākulaṁ hutvā
  dvihatīhaccayena suriyātapasantāpavegakuṭṭhitaṁ uparūpari pheṇapubbuḷake 3- muñcantaṁ
  abhinīlavaṇṇaṁ paramaduggandhaṁ jegucchaṁ upagantuṁ vā daṭṭhuṁ vā anaraharūpataṁ āpajjitvā
  tiṭṭhati, pageva ghāyituṁ vā sāyituṁ vā, evameva nānappakāraṁ pānabhojanādi
  dantamusalasañcuṇṇitaṁ jivhāhatthasamparivattitaṁ kheḷalālapalibuddhaṁ taṁ khaṇaṁ vigatavaṇṇa-
  gandharasādisampadaṁ koliyakule 4- suvāṇavamathusadisaṁ nipatitvā pittasemhāvātapaliveṭhitaṁ
  hutvā udaraggisantāpavegukuṭṭhitaṁ kimikulākulaṁ uparūpari pheṇupubbuḷakāni
  muñcantaṁ paramakasambukaduggandhajegucchabhāvamāpajjitvā tiṭṭhati. Yaṁ sutvāpi
  pānabhojanādīsu ananuññatā saṇṭhāti, pageva paññācakkhumā oloketvā. Yattha ca patitaṁ
  pānabhojanādi pañcadhā vivekaṁ gacchati, ekaṁ bhāgaṁ pāṇakā khādanti, ekabhāgaṁ
  udaraggi jhāpeti, eko bhāgo muttaṁ hoti, eko bhāgo karīsaṁ hoti, eko
  bhāgo rasabhāvaṁ āpajjitvā lohitamaṁsādīni 5- upabrūhayatīti.
          Tattha yathā paramajegucchāya suvāṇadoṇiyā ṭhito suvāṇavamathu na jānāti
  "ahaṁ suvāṇadoṇiyā ṭhito"ti, napi suvāṇadoṇi jānāti "mayi suvāṇavamathu ṭhito"ti
  evameva na udariyaṁ jānāti "ahaṁ imasmiṁ paramaduggandhajegucche udare ṭhitan"ti.
  Napi udaraṁ jānāti "mayi udariyaṁ ṭhitan"ti. Ābhogapaccavekkhaṇavirahitā hi ete
  dhammā .pe. Na puggaloti. Paricchedato udariyaṁ udariyabhāgena paricchinnanti
  vavatthapeti. Ayametassa sabhāgaparicchedo, visabhāgaparicchedo pana kesasadiso evāti
  evaṁ udariyaṁ vaṇṇādito vavatthapeti.

  *  *  *  *  *  *
  Footnote: 1 Ma. atitudanti, chaṂa., i. abhitudanti. 2 chaṂa., i. āvūḷhaṁ
  3 chaṂa., i....pheṇapupphuḷake, Sī. pheṇabubbulake 4 chaṂa.,
  i. koliyakhalisuvāṇavamathusadisaṁ 6 chaṂa., i. soṇita...
-------------------------------------------------
[page 049]
          Tato paraṁ antosarīre karīsaṁ vaṇṇato yebhuyyena ajjhohaṭāhāravaṇṇanti
  vavatthapeti. Saṇṭhānato okāsasaṇṭhānaṁ. Disato heṭṭhimāya disāya jātaṁ.
  Okāsato pakkāsaye ṭhitanti. Pakkāsayo nāma heṭṭhā nābhipiṭṭhikaṇṭakamūlānaṁ
  antare antāvasāne ubbedhena aṭṭhaṅgulamatto vaṁsanaḷakabbhantarasadiso padeso,
  yattha seyyathāpi nāma uparibhūmibhāge patitavassodakaṁ otaritvā 1- heṭṭhābhūmibhāgaṁ
  pūretvā tiṭṭhati, evameva yaṁkiñci āmāsaye patitaṁ pānabhojanādikaṁ udaragginā
  pheṇuddehakaṁ pakkaṁ pakkaṁ saṇhakaraṇinisapāyapiṁsanīyapiṭṭhimiva 2- saṇhabhāvaṁ āpajjitvā
  antabilena ogalitvā omadditvā vaṁsanaḷake pakkhippamānā 3- paṇḍumattikā viya
  sannicitaṁ hutvā tiṭṭhati.
          Tattha yathā vaṁsanaḷake omadditvā pakkhittapaṇḍumattikā na jānāti
  "ahaṁ vaṁsanaḷake ṭhitā"ti, napi vaṁsanaḷako jānāti "mayi paṇḍumattikā ṭhitā"ti,
  evameva na karīsaṁ jānāti "ahaṁ pakkāsaye ṭhitan"ti, napi pakkāsayo jānāti
  "mayi karīsaṁ ṭhitan"ti. Ābhogapaccavekkhaṇavirahitā hi ete dhammā .pe. Na
  puggaloti. Paricchedato karīsaṁ karīsabhāgena paricchinnanti vavatthapeti. Ayametassa
  sabhāgaparicchedo, visabhāgaparicchedo pana kesasadiso evāti evaṁ karīsaṁ vaṇṇādito
  vavatthapeti.
          Tato paraṁ sarīre sīsakaṭāhabbhantare matthaluṅagaṁ vaṇṇato setāhicchattaka-
  piṇḍivaṇṇanti vavatthapeti. Pakkuṭṭhitaduddhavaṇṇantipi 4- eke. Saṇṭhānato
  okāsasaṇṭhānaṁ. Disato uparimāya disāya jātaṁ. Okāsato sīsakaṭāhassa abbhantare
  cattāro sibbinimagge nissāya samodhāya ṭhapitā cattāro piṭṭhapiṇḍikā viya
  samohitaṁ catumatthaluṅgapiṇḍippabhedaṁ hutvā jātanti. 5-
          Tattha yathā purāṇalābukaṭāhe pakkhittā piṭṭhapiṇḍi pakkuṭṭhitaduddhaṁ
  vā na jānāti "ahaṁ purāṇalābukaṭāhe ṭhitan"ti, napi purāṇalābukaṭāhaṁ jānāti
  "mayi piṭṭhapiṇḍi pakkuṭṭhitaduddhaṁ vā ṭhitan"ti, evameva na matthaluṅgaṁ jānāti
  "ahaṁ sīsakaṭāhabbhantare ṭhitan"ti, napi sīsakaṭāhabbhantaraṁ jānāti "mayi

  *  *  *  *  *  *
  Footnote: 1 chaṂa. ogaḷitvā 2 chaṂa., i. saṇhakaraṇiyā piṭaṭhamiva
  3 chaṂa. pakkhittapaṇḍumattikā
  4 chaṂa. pakkuthita... Sī. vikkuthita... 5 chaṂa. ṭhitanti
-------------------------------------------------
[page 050]
  Matthaluṅgaṁ ṭhitan"ti. Ābhogapaccavekkhaṇavirahitā hi ete dhammā .pe. Na
  puggaloti paricchedato matthaluṅgaṁ matthaluṅgabhāgena paricchinnanti vavatthapeti.
  Ayametassa sabhāgaparicchedo, visabhāgaparicchedo pana kesasadiso evāti evaṁ
  matthaluṅgaṁ vaṇṇādito vavatthapeti.
          Tato paraṁ sarīre baddhābaddhabheto dubbidhaṁ pittaṁ vaṇṇato
  bahalamadhukatelavaṇṇanti vavatthapeti. Abaddhapittaṁ milātabakulapupphavaṇṇantipi 1- eke.
  Saṇṭhānato okāsasaṇṭhānaṁ. Disato dvīsu disāsu jātaṁ. Okāsato abaddhapittaṁ
  kesalomanakhadantānaṁ maṁsavinimuttaṭṭhānaṁ thaddhasukkhacammañca vajjetvā udakamiva
  telabindu avasesasarīraṁ byāpetvā ṭhitaṁ, yamhi kuppite akkhīni pītakāni honti
  bhamanti, gattaṁ kampati kaṇḍayati. 2- Baddhapittaṁ hadayapapphāsānamantare yakanamaṁsaṁ
  nissāya patiṭṭhite kosāṭakīkosasadise 3- pittakosake ṭhitaṁ, yamhi kuppite sattā
  ummattakā honti, vipallatthacittā hirottappaṁ chaḍḍetvā akattabbaṁ karonti,
  abhāsitabbaṁ bhāsanti, acintetabbaṁ cintenti.
          Tattha yathā udakaṁ byāpetvā ṭhitaṁ telaṁ na jānāti "ahaṁ udakaṁ
  byāpetvā ṭhitan"ti, napi udakaṁ jānāti "telaṁ maṁ byāpetvā ṭhitan"ti evameva
  na abaddhapittaṁ jānāti "ahaṁ sarīraṁ byāpetvā ṭhitan"ti, napi sarīraṁ jānāti
  "abaddhapittaṁ maṁ byāpetvā ṭhitan"ti. Yathā ca kosāṭakīkosake ṭhitavassodakaṁ na
  jānāti "ahaṁ kosāṭakīkosake ṭhitan"ti napi kosāṭakīkosako jānāti "mayi
  vassodakaṁ ṭhitan"ti evameva na baddhapittaṁ jānāti "ahaṁ pittakosake ṭhitan"ti,
  napi pittakosako jānāti "mayi baddhapittaṁ ṭhitan"ti. Ābhogapaccavekkhaṇavirahitā hi
  ete dhammā .pe. Na puggaloti. Paricchedato pittaṁ pittabhāgena paricchinnanti
  vavatthapeti. Ayametassa sabhāgaparicchedo, visabhāgaparicchedo pana kesasadiso evāti
  evaṁ pittaṁ vaṇṇādito vavatthapeti.
          Tato paraṁ sarīrabbhantare ekapattapūrappamāṇaṁ semhaṁ vaṇṇato
  setakacchakapaṇṇarasavaṇṇanti vavatthapeti. Saṇṭhānato okāsasaṇṭhānaṁ. Disato

  *  *  *  *  *  *
  Footnote: 1 Ma., Sī. milātakāakulipupphavaṇṇantipi. 2 chaṂa. kaṇḍūyati
  3 chaṂa. mahākosātakīkosakasadise Ma. rattakolātakīkosakasadise.
-------------------------------------------------
[page 051]
  Uparimāya disāya jātaṁ. Okāsato udarapaṭale ṭhitanti. Yaṁ pānabhojanādiajjhoharaṇakāle
  seyyathāpi nāma udake sevālapaṇṇakaṁ 1- kaṭṭhe vā kaṭhale 2- vā patante
  chijjitvā dvidhā hutvā puna ajjhottharitvā tiṭṭhati, evameva pānabhojanādimhi
  nipatante chijjitvā dvidhā hutvā puna ajjhottharitvā tiṭṭhati, yamhi ca
  mandībhūte pakkamiva gaṇḍaṁ pūtikamiva kukkuṭaṇḍaṁ udarapaṭalaṁ 3- paramaduggandhajeguccha-
  kuṇapagandhaṁ hoti. Tato uggateneva gandhena uggāropi mukhampi duggandhaṁ
  pūtikuṇapasadisaṁ hoti, so ca puriso "apehi duggandhaṁ tava 4- vāyatī"ti 5- vattabbataṁ
  āpajjati. Yañaca abhivaḍḍhetvā 6- bahalattamāpannaṁ paṭikujjanaphalakamiva vaccakuṭiyā
  udarapaṭalassa abbhantare eva kuṇapagandhaṁ sannirumbhitvā tiṭṭhati.
          Tattha yathā candanikāya upari pheṇapaṭalaṁ na jānāti "ahaṁ candanikāya
  ṭhitan"ti, napi candanikā jānāti "mayi pheṇapaṭalaṁ ṭhitan"ti, evameva na semhaṁ
  jānāti "ahaṁ udarapaṭale ṭhitan"ti, napi udarapaṭalaṁ jānāti "mayi semhaṁ
  patiṭṭhitanti. Ābhogapaccavekkhaṇavirahitā hi ete dhammā .pe. Na puggaloti.
  Paricchedato semhaṁ semhabhāgena paricchinnanti vavatthapeti. Ayametassa sabhāgaparicchedo,
  visabhāgaparicchedo pana kesasadiso evāti evaṁ semhaṁ vaṇṇādito vavatthapeti.
          Tato paraṁ sarīre pubbo vaṇṇato paṇḍupalāsavaṇṇoti vavatthapeti.
  Saṇṭhānato okāsasaṇṭhāno. Disato dvīsu disāsu jāto. Okāsato pubbassa
  okāso nāma nibaddho natthi. Yattha pubbo sannicito tiṭṭheyya, yatra yatra
  pana khāṇukaṇṭakappaharaṇaggijālādīhi abhihate sarīrappadese lohitaṁ saṇṭhahitvā
  paccati, gaṇḍapīḷakādayo vā uppajjanti, tatra tatra tiṭṭhati.
          Tattha yathā rukkhassa tattha tattha pharasudhārādipahaṭappadese āgalitvā 7-
  ṭhito niyyāso na jānāti "ahaṁ rukkhassa pahaṭappadese ṭhito"ti, napi rukkhassa
  pahaṭappadeso jānāti "mayi niyyāso ṭhito"ti, evameva na pubbo jānāti
  "ahaṁ sarīrassa tattha tattha khāṇukaṇṭakādīhi abhihaṭappadese gaṇḍāpīḷakādīnaṁ

  *  *  *  *  *  *
  Footnote: 1 chaṂa. sevālapaṇakaṁ 2 chaṂa. kathale 3 Ma. uparipaṭalaṁ 4 chaṂa., i. tava natthi.
  5 chaṂa. vāyasī"ti 6 chaṂa. abhivaḍḍhitaṁ 7 avagaḷitvā
-------------------------------------------------
[page 052]
  Uṭṭhitappadese vā ṭhito"ti, napi so padeso 1- jānāti "mayi pubbo ṭhito"ti.
  Ābhogapaccavekkhaṇavirahitā hi ete dhammā .pe. Na puggaloti. Paricchedato
  pubbo pubbabhāgena paricchinnoti vavatthapeti. Ayametassa sabhāgaparicchedo,
  visabhāgaparicchedo pana kesasadiso evāti evaṁ pubbaṁ vaṇṇādito vavatthapeti.
          Tato paraṁ sarīre sannicitalohitaṁ saṁsaraṇalohitanti evaṁ dubbidhe
  lohite sannicitalohitaṁ tāva vaṇṇato bahalakuṭṭhitalākhārasavaṇṇanti 2- vavatthapeti.
  Saṁsaraṇalohitaṁ acchalākhārasavaṇṇanti. Saṇṭhānato sabbampi attano okāsaṇṭhānaṁ.
  Disato sannicitalohitaṁ uparimāya disāya jātaṁ, saṁsaraṇalohitaṁ dvīsu disāsupīti.
  Okāsato saṁsaraṇalohitaṁ kesalomanakhadantānaṁ maṁsavinimuttaṭṭhānañceva thaddhasukkhacammañca
  vajjetvā dhamanijālānusārena sabbaṁ upādinnakasarīraṁ pharitvā ṭhitaṁ. Sannicitalohitaṁ
  yakanassa heṭṭhābhāgaṁ pūretvā ekapattapūraṇamattaṁ vakkahadayayakanapapphāsānaṁ upari thokaṁ
  thokaṁ binduṁ pātentaṁ vakkahadayayakanapapphāse tementaṁ ṭhitaṁ, yamhi vakkahadayādīni
  atemente sattā pipāsitā honti.
          Tattha yathā jajjarakapāle ṭhitaṁ udakaṁ heṭṭhā leḍḍukhaṇḍādīni tementaṁ
  na jānāti "ahaṁ jajjarakapāle ṭhitaṁ leḍḍukhaṇḍādīni tememī"ti, napi jajjarakapālaṁ
  heṭṭhā leḍḍukhaṇḍādīni vā jānanti "mayi udakaṁ ṭhitaṁ, amhe vā tementaṁ
  ṭhitan"ti. Evameva na lohitaṁ jānāti "ahaṁ yakanassa heṭṭhābhāge vakkahadayādīni
  tementaṁ ṭhitan"ti, napi yakanassa heṭṭhābhāgaṭṭhānaṁ vakkahadayādīni vā jānanti
  "mayi lohitaṁ ṭhitaṁ, amhe vā tementaṁ ṭhitan"ti. Ābhogapaccavekkhaṇavirahitā hi
  ete dhammā .pe. Na puggaloti. Paricchedato lohitaṁ lohitabhāgena paricchinnanti
  vavatthapeti. Ayametassa sabhāgaparicchedo, visabhāgaparicchedo mana kesasadiso evāti
  evaṁ lohitaṁ vaṇṇādito vavatthapeti.
          Tato paraṁ sarīre sedo vaṇṇato pasannatilatelavaṇṇoti vavatthapeti.
  Saṇṭhānato okāsasaṇṭhāno. Disato dvīsu disāsu jāto. Okāsato sedassa
  okāso nāma nibaddho natthi, yattha sedo lohitaṁ viya sadā tiṭṭheyya. Yasmā

  *  *  *  *  *  *
  Footnote: 1 chaṂa., i. sarīrappadeso 2 chaṂa. bahalakuthitalākhā...
-------------------------------------------------
[page 053]
  Tu 1- yadā aggisantāpasuriyasantāpautuvikārādīhi sarīraṁ santappati, 2- atha
  udakato abbūḷhamattavisamacchinnabhisamuḷālakumudanāḷakalāpaudakamiva sabbakesalomakūpavivarehi
  paggharati. Tasmā tesaṁ kesalomakūpavivarānaṁ vasena taṁ saṇṭhānato vavatthapeti.
  "sedapariggaṇhakena Ca yogāvacarena kesalomakūpavivare pūretvā ṭhitavaseneva sedo
  manasikātabbo"ti vuttaṁ pubbācariyehi.
          Tattha yathā bhisamulāḷakumudanāḷakalāpavivarehi paggharantaṁ udakaṁ na jānāti
  "ahaṁ bhisamulāḷakumudanāḷakalāpavivarehi paggharāmī"ti, napi "bhisamulāḷakumudanāḷakalāpavivarāni
  jānanti "amhehi udakaṁ paggharatī"ti, evameva na sedo jānāti "ahaṁ
  kesalomakūpavivarehi paggharāmī"ti, napi kesalomakūpavivarāni jānanti "amhehi sedo
  paggharatī"ti, ābhogapaccavekkhaṇavirahitā hi ete dhammā .pe. Na puggaloti.
  Paricchedato sedo sedabhāgena paricchinnoti vavatthapeti. Ayametassa sabhāgaparicchedo,
  visabhāgaparicchedo pana kesasadiso evāti evaṁ sedaṁ vaṇṇādito vavatthapeti.
          Tato paraṁ sarīre cammamaṁsantare medo 3- vaṇṇato phālitahaliddivaṇṇoti
  vavatthapeti. Saṇṭhānato anekasaṇṭhānoti. 4- Tathāhi sukhino thūlasarīrassa cammamaṁsantare
  pharitvā ṭhito haliddirattadukūlapilotikasaṇṭhāno, kīsasarīrassa jaṅghamaṁsaurumaṁsa-
  piṭṭhikaṇṭakanissitapiṭṭhimaṁsaudarapaṭalamaṁsāni ninsāya saṁvelletvā
  ṭhapitahaliddirattadukūlapilotikakhaṇḍasaṇṭhāno, disato dvīsu disāsu jāto. Okāsato
  thūlasarīrassa sakalasarīraṁ pharitvā kīsassa jaṅghamaṁsādīni nissāya ṭhito, yo
  sinehasaṅkhātopi hutvā paramajegucchattā na matthakatelatthaṁ na natthutelatthaṁ 5- na
  gaṇḍūsatelatthaṁ na dīpajalanatthaṁ 6- saṅgayhati.
          Tattha yathā maṁsapuñjaṁ nissāya ṭhitā haliddirattadukūlapilotikā na
  jānāti "ahaṁ maṁsapuñjaṁ nissāya ṭhitā"ti, napi maṁsapuñjo jānāti
  "haliddirattadukūlapilotikā maṁ nissāya ṭhitā"ti, evameva na medo jānāti "ahaṁ
  sakalasarīraṁ jaṅghādīsu vā maṁsaṁ nissāya ṭhito"ti, napi sakalasarīraṁ jaṅghādīsu vā maṁsaṁ
  jānāti "medo maṁ nissāya ṭhito"ti. Ābhogapaccavekkhaṇavirahitā hi ete dhammā .pe.

  *  *  *  *  *  *
  Footnote: 1 chaṂa. vā 2 chaṂa. santapati 3 ka. medaṁ
  4 chaṂa. okāsasaṇṭhāno 5 chaṂa., i. ayaṁ pāṭho natthī 6 chaṂa. dīpajālanatthaṁ
-------------------------------------------------
[page 054]
  Na puggaloti. Paricchedato medo heṭṭhā maṁsena, upari cammena samantato
  medabhāgena paricchinnoti vavatthapeti. Ayametassa sabhāgaparicchedo. Visabhāgaparicchedo
  pana kesasadiso evāti evaṁ medaṁ vaṇṇādito vavatthapeti.
          Tato paraṁ sarīre assu vaṇṇato pasannatilatelavaṇṇanti vavatthapeti.
  Saṇṭhānato okāsasaṇṭhānaṁ. Disato uparimāya disāya jātaṁ. Okāsato akkhikūpakesu
  ṭhitanti. Na cetaṁ pittakosake pittamiva akkhikūpakesu sadā sannicitaṁ hutvā tiṭṭhati,
  kintu? yadā somanassajātā sattā mahāhasitaṁ hasanti, domanassajātā rodanti paridevanti,
  tathārūpaṁ visamāhāraṁ vā āharanti, 1- yadā ca tesuṁ akkhīni dhūmarajapaṁsukādīhi
  abhihaññanti, tadā etehi somanassadomanassavisamāhārādīhi samuṭṭhahitvā
  assu akkhikūpake pūretvā tiṭṭhati ca paggharati ca. Assupariggaṇhakena ca
  yogāvacarena akkhikūpake pūretvā ṭhitavaseneva taṁ manasikātabbanti pubbācariyā
  vaṇṇayanti.
          Tattha yathā matthakacchinnataruṇatālaṭṭhikūpakesu ṭhitaṁ udakaṁ na jānāti
  "ahaṁ matthakacchinnataruṇatālaṭṭhikūpakesu ṭhitan"ti, napi matthakacchinnataruṇatālaṭṭhikūpakā
  jānanti "amhesu udakaṁ ṭhitan"ti, evameva na assu jānāti "ahaṁ akkhikūpakesu
  ṭhitan"ti, napi akkhikūpakā jānanti "amhesu assu ṭhitan"ti. Ābhogapaccavekkhaṇa-
  virahitā hi ete dhammā .pe. Na puggaloti. Paricchedato assu assubhāgena
  paricchinnanti vavatthapeti. Ayametassa sabhāgaparicchedo, visabhāgaparicchedo pana
  kesasadiso evāti evaṁ assuṁ vaṇṇādito vavatthapeti.
          Tato paraṁ sarīrabbhantare vilīnasinehasaṅkhātaṁ vasā vaṇṇato ācāme
  āsittatelavaṇṇāti vavatthapeti. Saṇṭhānato okāsasaṇṭhānā, disato dvīsu disāsu
  jātā. Okāsato hatthatalahatthapiṭṭhipādatalapādapiṭṭhināsāpuṭanalātāṁsakūṭesu ṭhitāti.
  Na cesā etesu okāsesu sadā vilīnā eva hutvā tiṭṭhati, kintu? yadā
  Aggisantāpasuriyasantāpautuvisabhāgadhātuvisabhāgehi te padesā usmājātā honti,
  tadā tattha vilīnāva hutvā pasannasalilāsu udakasoṇḍikāsu nīhāro viya visarati.

  *  *  *  *  *  *
  Footnote: 1 chaṂa. haranti
-------------------------------------------------
[page 055]
          Tattha yathā udakasoṇḍiyo ajjhottharitvā ṭhito nīhāro na jānāti
  "ahaṁ udakasoṇḍiyo ajjhottharitvā ṭhito"ti, napi udakasoṇḍiyo jānanti
  "nīhāro amhe ajjhottharitvā ṭhito"ti, evameva na vasā jānāti "ahaṁ
  hatthatalādīni ajjhottharitvā ṭhitā"ti, napi hatthatalādīni jānanti "vasā amhe
  ajjhottharitvā ṭhitā"ti. Ābhogapaccavekkhaṇavirahitā hi ete dhammā .pe. Na
  puggaloti. Paricchedato vasā vasābhāgena paricchinnāti vavatthapeti. Ayametissā
  sabhāgaparicchedo, visabhāgaparicchedo pana kesasadiso evāti evaṁ vasaṁ vaṇṇādito
  vavatthapeti.
          Tato paraṁ sarīre mukhassabbhantare kheḷo vaṇṇato setapheṇavaṇṇoti
  vavatthapeti. Saṇṭhānato okāsasaṇṭhānoti, samuddapheṇasaṇṭhānotipi eke. Disato
  uparimāya disāya jāto. Okāsato ubhohi kapolapassehi orohitvā jivhāya
  ṭhitoti. Na ceso ettha sadā sannicito hutvā tiṭṭhati, kintu? yadā sattā
  tathārūpaṁ āhāraṁ passanti vā saranti vā, uṇhatittakaṭukaloṇambilānaṁ aññataraṁ vā
  kiñci mukhe ṭhapenti. Yadā ca tesaṁ hadayaṁ ākilāyati, 1- kismiñcideva vā jigucchā
  uppajjati, tadā kheḷo uppajjitvā ubhohi kapolapassehi orohitvā jivhāya
  saṇṭhāti. Aggajivhāya cesa kheḷo tanuko hoti, mūlajivhāya bahalo, mukhe
  pakkhittañca puthukaṁ vā taṇḍulaṁ vā aññaṁ vā kiñci khādanīyaṁ nadīpuline khatakūpe
  salilamiva parikkhayaṁ agacchantova sadā temanasamattho hoti.
          Tattha yathā nadīpuline khatakūpakatale 2- saṇṭhitaṁ udakaṁ na jānāti "ahaṁ
  kūpakatale saṇṭhitan"ti, napi kūpakatalaṁ jānāti "mayi udakaṁ ṭhitan"ti, evameva na
  kheḷo jānāti "ahaṁ ubhohi kapolapassehi orohitvā jivhātale saṇṭhito"ti,
  napi jivhātalaṁ jānāti "mayi ubhohi kapolapassehi orohitvā kheḷo saṇṭhito"ti.
  Ābhogapaccavekkhaṇavirahitā hi ete dhammā .pe. Na puggaloti. Paricchedato
  kheḷo kheḷabhāgena paricchinnoti vavatthapeti. Ayametassa sabhāgaparicchedo,
  visabhāgaparicchedo pana kesasadiso evāti evaṁ kheḷaṁ vaṇṇādito vavatthapeti.

  *  *  *  *  *  *
  Footnote: 1 chaṂa., i. āgilāyati. 2-2 chaṂa. khatakūpatale evamuparipī
-------------------------------------------------
[page 056]
          Tato paraṁ sarīre siṅghānikā vaṇṇato setataruṇatālamiñjavaṇṇāti
  vavatthapeti. Saṇṭhānato okāsasaṇṭhānā, sedetvā sedetvā nāsāpuṭe nirantaraṁ
  pakkhittavettaṅkurasaṇṭhānātipi eke. Disato uparimāya disāya jātā. Okāsato
  nāsāpuṭe pūretvā ṭhitāti. Na cesā ettha sadā sannicitā hutvā tiṭṭhati,
  kintu? seyyathāpi nāma puriso paduminipatte dadhiṁ bandhitvā heṭṭhā paduminipattaṁ
  kaṇṭakena vijjheyya atha tena chiddena dadhimatthaṁ 1- galitvā bahi papateyya,
  evameva yadā sattā rodanti, visabhāgāhārautuvasena vā sañjātadhātukhobhā honti,
  tato 2- antosīsato pūtisemhabhāvaṁ āpannaṁ matthaluṅgaṁ galitvā tālumatthakavivarena
  otaritvā nāsāpuṭe pūretvā tiṭṭhati.
          Tattha yathā suttikāya 3- pakkhittapūtidadhi na jānāti "ahaṁ suttikāya
  ṭhitan"ti, napi suttikā 4- jānāti "mayi pūtidadhi ṭhitan"ti, evameva na siṅghānikā
  jānāti "ahaṁ nāsāpuṭesu saṇṭhitā"ti napi nāsāpuṭā jānanti "amhesu
  siṅghānikā ṭhitā"ti. Ābhogapaccavekkhaṇavirahitā hi ete dhammā .pe. Na
  puggaloti. Paricchedato siṅghānikā siṅghānikabhāgena paricchinnāti vavatthapeti.
  Ayametissā sabhāgaparicchedo, visabhāgaparicchedo pana kesasadiso evāti evaṁ
  siṅghānikaṁ vaṇṇādito vavatthapeti.
          Tato paraṁ antosarīre lasikā sarīrasandhīnaṁ abbhantare picchilakuṇapaṁ,
  sā vaṇṇato kaṇṇikāraniyyāsavaṇṇāti vavatthapeti. Saṇṭhānato okāsasaṇṭhānā.
  Disato dvīsu disāsu jātā. Okāsato aṭṭhisandhīnaṁ abbhañjanakiccaṁ sādhayamānā
  asītisatasandhīnaṁ abbhantare ṭhitāti. Yassa cesā mandā hoti, tassa uṭṭhahantassa
  nisīdantassa abhikkamantassa paṭikkamantassa sammiñjentassa 5- pasārentassa
  aṭṭhīni kaṭakaṭāyanti, accharikāsaddaṁ karonto viya vicarati, ekayojanadviyojanamattampi
  addhānaṁ gatassa vāyodhātu kuppati, gattāni dukkhanti. Yassa pana cesā bahukā
  hoti, tassa uṭṭhānanissajjādīsu na aṭṭhīni kaṭakaṭāyanti, dīghampi addhānaṁ gatassa
  vāyodhātu na kuppati, na gattāni dukkhanti.

  *  *  *  *  *  *
  Footnote: 1 chaṂa., i. dadhipiṇḍaṁ 2 chaṂa., i. tadā 3 chaṂa., i. sippikāya
  4 chaṂa., i. sippikā 5 chaṂa. samiñjantassa
-------------------------------------------------
[page 057]
          Tattha yathā akkhābbhañjanatelaṁ 1- na jānāti "ahaṁ akkhaṁ abbhañjitvā
  ṭhitan"ti, napi akkho jānāti "maṁ telaṁ abbhañjitvā ṭhitan"ti, evameva na
  lasikā jānāti "ahaṁ asītisatasandhiyo abbhañjitvā ṭhitā"ti, napi asītisatasandhiyo
  jānanti "lasikā amhe abbhañjitvā ṭhitā"ti. Ābhogapaccavekkhaṇavirahitā hi ete
  dhammā .pe. Na puggaloti. Paricchedato lasikā lasikabhāgena paricchinnāti
  vavatthapeti. Ayametissā sabhāgaparicchedo, visabhāgaparicchedo pana kesasadiso evāti.
  Evaṁ lasikaṁ vaṇṇādito vavatthapeti.
          Tato paraṁ antosarīre muttaṁ vaṇṇato māsakhārodakavaṇṇanti vavatthapeti.
  Saṇṭhānato udakaṁ pūretvā adhomukhaṭhapitaudakakumbhābbhantaragataudakasaṇṭhānaṁ. Disato
  heṭṭhimāya disāya jātaṁ. Okāsato vatthissabbhantare ṭhitanti. Vatthi nāma vatthipuṭo
  vuccati, yattha seyyathāpi nāma candanikāya pakkhitte adhomukhe 2- pelāghaṭake 3-
  candanikāraso pavisati, na cassa pavisanamaggo paññāyati, evameva sarīrato muttaṁ
  pavisati, na cassa pavisanamaggo paññāyati nikkhamanamaggo eva tu pākaṭo hoti,
  yampi ca muttabharite "passāvaṁ karomā"ti sattānaṁ āyūhanaṁ hoti. Tattha yathā
  candanikāya pakkhitte adhomukhe pelāghaṭake ṭhito candanikāraso na jānāti
  "ahaṁ adhomukhe pelāghaṭake ṭhito"ti, napi adhomukho pelāghaṭako jānāti "mayi
  candanikāraso ṭhito"ti, evameva na muttaṁ jānāti "ahaṁ vatthimhi ṭhitan"ti
  napi vatthi jānāti "mayi muttaṁ ṭhitan"ti. Ābhogapaccavekkhaṇavirahitā hi ete
  dhammā .pe. Na puggaloti. 4- Paricchedato muttaṁ muttabhāgena 4- paricchinnanti
  vavatthapeti. Ayametassa sabhāgaparicchedo, visabhāgaparicchedo pana kesasadiso evāti
  evaṁ muttaṁ vaṇṇādito vavatthapeti. Evamayamimaṁ dvattiṁsākāraṁ vaṇṇādito vavatthapeti.
          Tassevamimaṁ dvattiṁsākāraṁ vaṇṇādivasena vavatthapentassa taṁ taṁ
  bhāvanānuyogaṁ āgamma kesādayo paguṇā honti, koṭṭhāsabhāvena upaṭṭhahanti.
  Yato 5- cassa te paguṇā honti, 5- tato pabhuti seyyathāpi nāma cakkhumato
  purisassa dvattiṁsavaṇṇānaṁ pupphānaṁ ekasuttagaṇṭhitamālaṁ olokentassa sabbapupphāni

  *  *  *  *  *  *
  Footnote: 1 chaṂa., i. abbhanjanatelaṁ 2 chaṂa. amukhe evamuparipi. 3 chaṂa. peḷāghaṭe, evamuparipi
  i. peḷāghaṭake. 4-4 chaṂa., i. paricchedato vatthiabbhantarena ceva muttabhāgena
  5-5 chaṂa., i. yato..ḥontīti pāṭho na dissati.
-------------------------------------------------
[page 058]
  Apubbāpariyamiva pākaṭāni honti, evameva "atthi imasmiṁ kāye kesā"ti imaṁ
  kāyaṁ satiyā olokentassa sabbe te dhammā apubbāpariyamiva pākaṭā honti.
  Kesesu āvajjitesu asaṇṭhahamānāva 1- sati yāva muttaṁ, tāva pavattatīti 2-
  eke. 3- Tato pabhuti tassa āhiṇḍantā manussā tiracchānādayo ca sattākāraṁ
  vijahitvā koṭṭhāsarāsivaseneva upaṭṭhahanti, tehi ca ajjhohariyamānaṁ pānabhojanādi
  koṭṭhāsarāsimhi pakkhippamānamiva upaṭṭhātīti.
          Etthāha "athānena tato paraṁ kiṁ kātabban"ti? vuccate:- tadeva
  Nimittaṁ āsevitabbaṁ bhāvetabbaṁ bahulīkātabbaṁ suvavatthitaṁ vavatthapetabbaṁ. Kathaṁ
  yantaṁ 4- nimittaṁ āsevati bhāveti bahulīkaroti svāvaṭṭhitaṁ vavatthapetīti? ayañhi taṁ
  kesādīnaṁ koṭṭhāsabhāvena upaṭṭhānanimittaṁ āsevati, satiyā allīyati bhajati
  upagacchati, bhāveti, satigabbhaṁ gaṇhāpeti. Tattha laddhaṁ vā satiṁ vaḍḍhento taṁ bhāvetīti
  vuccati. Bahulīkarotīti punappanaṁ satisampayuttaṁ vitakkavicārabbhāhataṁ karoti.
  Suvavatthitaṁ vavatthapetīti yathā suṭṭhu vavatthitaṁ hoti, na puna antaradhānaṁ gacchati,
  tathā taṁ satiyā vavatthapeti, upadhāreti upanibandhati.
          Athavā yaṁ pubbe anupubbato nātisīghato nātisaṇikato vikkhepap-
  paṭibāhanato 5- paṇṇattisamatikkamanato anupubbamuñcanato sallakkhaṇato tayo ca
  suttantāti evaṁ dasavidhaṁ manasikārakosallaṁ vuttaṁ, tattha anupubbato manasikaronto
  āsevati, nātisīghato nātisaṇikato ca manasikaronto bhāveti, vikkhepappaṭibāhanato 5-
  manasikaronto bahulīkaroti, paṇṇattisamatikkamanādito manasikaronto suvavatthitaṁ
  vavatthapetīti veditabboti.
          Etthāha "kathampanāyaṁ anupubbādivasena ete dhamme manasikarotī"ti?
  Vuccate:- ayañhi kese manasikaritvā tadanantaraṁ lome manasikaroti, na nakhe.
  Tathā lome manasikaritvā tadanantaraṁ nakhe manasikaroti, na dante. Esa nayo
  sabbattha kasmā? uppaṭipāṭiyā hi manasikaronto seyyathāpi nāma akusalo
  puriso dvattiṁsapadaṁ nisseṇiṁ uppaṭipāṭiyā ārohanto kilantakāyo tato

  *  *  *  *  *  *
  Footnote: 1 Sī. tantūsaṁhanamānāva, i. saṅkusaṁhamānāva 2 chaṂa., i. pavattati. 3 chaṂa., i. ayaṁ
  saddo na dissati. 4 chaṂa. panāyaṁ taṁ 5-5 chaṂa., i. vikkhepappahānato
-------------------------------------------------
[page 059]
  Nisseṇito papatati, na ārohanaṁ sampādeti, evameva bhāvanāsampattivasena
  adhigantabbassa assādassa anadhigamanato kilantacitto dvattiṁsākārabhāvanāto
  papatati, na bhāvanaṁ sampādetīti.
          Anupubbato manasikarontopica kesā lomāti nātisīghato manasikaroti.
  Atisīghato hi manasikaronto seyyāthāpi nāma addhānaṁ gacchanto puriso
  samavisamarukkhathalaninnaṭṭhānappathādīni 1- magganimittāni upalakkhetuṁ na sakkoti, tato
  na maggakusalo hoti, addhānañca parikkhayaṁ neti, evameva vaṇṇasaṇṭhānādīni
  dvattiṁsākāranimittāni upalakkhetuṁ na sakkoti, tato na dvattiṁsākāre kusalo
  hoti, kammaṭṭhānañca parikkhayaṁ neti.
          Yathā ca nātisīghato, evaṁ nātisaṇikatopi manasikaroti. Atisaṇikato hi
  manasikaronto seyyathāpi nāma puriso dīghamaddhānamaggapaṭipanno antarāmagge
  rukkhapabbatataḷākādīsu vilambamāno icchitappadesaṁ apāpuṇanto antarāmaggeyeva
  sīhabyagghādīhi anayabyasanaṁ pāpuṇāti, evameva dvattiṁsākārabhāvanāsampadaṁ
  apāpuṇanto bhāvanāvicchedena antarāyeva kāmavitakkādīhi anayabyasanaṁ pāpuṇāti.
          Nātisaṇikato manasikarontopi ca vikkhepappahānatopi manasikaroti.
  Vikkhepappahānato hi 2- yathā aññesu navakammādīsu cittaṁ na vikkhipati, tathā
  manasikaroti. Bahiddhā vikkhippamānacitto hi kesādīsveva asamāhitacetovitakko
  bhāvanāsampadaṁ apāpuṇitvā antarāva anayabyasanaṁ āpajjati takkasilāgamane
  bodhisattassa sahāyakā viya. Avikkhippamānacitto pana kesādīsveva samāhitacetovitakko
  bhāvanāsampadaṁ pāpuṇāti bodhisatto viya takkasilārajjasampadanti. Tassevaṁ
  vikkhepappahānato manasikaroto adhikāracariyādhimuttīnaṁ vasena te dhammā asubhato vā
  vaṇṇato vā suññato vā upaṭṭhahanti.
          Atha paṇṇattisamatikkamanato te dhamme manasikaroti. Paṇṇattisamatikkamanato 3-
  hi kesā lomāti evamādivohāraṁ samatakkamitvā vissajjetvā
  yathūpaṭṭhitānaṁ asubhādīnaṁyeva vasena manasikaroti. Kathaṁ? yathā araññanivāsūpagatā
  manussā aparicitabhūmibhāgattā udakaṭṭhānasañjānanatthaṁ sākhābhaṅgādīhi nimittaṁ katvā

  *  *  *  *  *  *
  Footnote: 1 chaṂa., i...ṇinnadvedhāpathādīni. 2 chaṂa., i. nāma 3 chaṂa.,
  i. paṇṇattisamatikkamanatoti
-------------------------------------------------
[page 060]
  Tadanusārena āgantvā 1- udakaṁ paribhuñjanni, yathā 2- pana paricitabhūmibhāgā honti,
  atha taṁ nimittaṁ vissajjetvāva manasikaritvāva 3- udakaṭṭhānaṁ upasaṅkamitvā udakaṁ
  paribhuñjanti, evameva kesā lomāti ādinā taṁtaṁvohārassa vasena paṭhamaṁ te
  dhamme manasākāsi, tesu dhammesu asubhādīnaṁ aññataravasena upaṭṭhahantesu taṁtaṁvohāraṁ
  samtikkamitvā vissajjetvā asubhāditova manasikaroti.
          Etthāha "kathampanassa ete dhammā asubhādito upaṭṭhahanti, kathaṁ
  vaṇṇato, kathaṁsuññato vā, kathañcāyamete asubhato manasikaroti, kathaṁ vaṇṇato,
  kathaṁ suññato vā"ti? vuccate 4- kesā tāvassa vaṇṇasaṇṭhānagandhāsayokāsavasena
  pañcadhā asubhato upaṭṭhahanti, pañcadhā eva cāyamete 5- asubhato manasikaroti.
  Seyyathīdaṁ? kesā nāmete vaṇṇato asubhā paramapaṭikkūlajegucchā. Tathā hi manussā
  Divā pānabhojane patitaṁ kesavaṇṇaṁ vākaṁ vā suttaṁ vā disvā kesasaññāya
  manoramampi pānabhojanaṁ chaḍḍenti vā jigucchanti vā. Saṇṭhānatopi asubhā.
  Tathā hi rattiṁ pānabhojane patitaṁ kesasaṇṭhānaṁ vākaṁ vā suttaṁ vā chupitvā 6-
  kesasaññāya manoramampi pānabhojanaṁ chaḍḍenti vā jigucchanti vā. Gandhatopi
  asubhā. Tathā hi telamakkhanapupphadhūmādiabhisaṅkhārehi virahānaṁ 7- kesānaṁ gandho
  paramajeguccho hoti, aggimhi pakkhittassa kesassa gandhaṁ ghāyitvā sattā
  nāsikaṁ pidhenti, mukhampi vikujjenti. Āsayatopi asubhā. Tathā hi nānāvidhena
  manussā sucinissandena saṅkāraṭṭhāne taṇḍuleyyakādīni viya pittasemhapubbalohita-
  nissandanato 8- ācitā vuḍḍhiṁ viruḷhiṁ vepululaṁ gamitāti. Okāsatopi asubhā. Tathā
  hi saṅkāraṭṭhāne viya taṇḍuleyyakādīni paramajegucche lomādiekattiṁsakuṇaparāsimatthake
  manussānaṁ sīsapaliveṭhake allacamme jānāti. Eseva nayo lomādīsu. Evantāva
  ayamete dhamme asubhato upaṭṭhahante asubhato manasikaroti.
          Yadi panassa vaṇṇato upaṭṭhahanti atha kesā nīlakasiṇavasena
  upaṭhanti. Tathā lomā nakhā 9- dantā odātakasiṇavasenāti. Esa nayo sabbattha.

  *  *  *  *  *  *
  Footnote: 1 chaṂa., i. gantvā 2 chaṂa., i. yadā 3 chaṂa. amanasikaritvāva
  4 chaṂa., i. ayaṁ pāṭho na dissati. 5 chaṂa. ayamete. 6 chaṂa. phusitvā
  7 chaṂa., i. virahitānaṁ 8 chaṂa...ṇissandena te
  9 chaṂa., i. ayaṁ saddo na dissati
-------------------------------------------------
[page 061]
  Taṁtaṁkasiṇavaseneva cāyamete manasikaroti, evaṁ vaṇṇato upaṭṭhahante vaṇṇato
  manasikaroti. Yadi panassa suññato upaṭṭhahanti, atha kesā ghanavinibbhogavavatthānena
  ojaṭṭhamakasamūhavasena upaṭṭhahanti. Tathā lomādayo, yathā upaṭṭhahante 1- cāyamete
  tatheva manasikaroti. Evaṁ suññato upaṭṭhahante suññato manasikaroti.
          Evaṁ manasikaronto cāyamete dhamme anupubbamuñcanato manasikaroti.
  Anupubbamuñcanato 2- hi asubhādīnaṁ aññataravasena upaṭṭhite kese muñcitvā lome
  manasikaronto seyyathāpi nāma jalūkā naṅguṭṭhena gahitappadese sāpekkhāva hutvā
  tuṇḍena aññaṁ padesaṁ gaṇhāti, gahite ca tasmiṁ itaraṁ muñcati, evameva kesesu
  sāpekkhova hutvā lome manasikaroti, lomesu 3- ca upaṭṭhitesu te manasikaroti
  kese muñcati. 3- Esa nayo sabbattha. Evañhissa anupubbamuñcanato manasikaroto
  asubhādīsu aññataravasena te dhammā upaṭṭhahantā anavasesato upaṭṭhahanti,
  pākaṭatarupaṭṭhānā ca honti
          atha yassa te dhammā asubhato upaṭṭhahanti, pākaṭatarupaṭṭhānā ca
  honti, tassa seyyathāpi nāma makkaṭo dvattiṁsatālake tālavane byāmena 4-
  paripātiyamāno ekarukkhepi asaṇṭhahanto paridhāvitvā yadā nijjhatto 5- hoti
  kilanto, atha ekameva ghanatālapaṇṇapariveṭhitaṁ tālasūciṁ nissāya tiṭṭhati, evameva
  cittamakkaṭo dvattiṁsakoṭṭhāsake imasmiṁ kāye teneva yoginā paripātiyamāno
  ekakoṭṭhāsakepi asaṇṭhahanto paridhāvitvā yadā anekārammaṇavidhāvane
  abhilāsābhāvena nijjhatto 5- hoti kilanto. Atha yvāssa kesādīsu dhammo paguṇataro
  caritānurūpataro vā, yattha vā pubbe katādhikāro hoti, taṁ nissāya upacāravasena
  tiṭṭhati. Atha tameva nimittaṁ punappunaṁ takkāhataṁ vitakkāhataṁ karitvā yathākkamaṁ
  paṭhamajjhānaṁ uppādeti, tattha patiṭṭhāya vipassanaṁ ārabhitvā ariyabhūmiṁ pāpuṇāti.
          Yassa pana te dhammā vaṇṇato upaṭṭhahanti, tassāpi seyyathāpi
  nāma makkaṭo .pe. Atha yvāssa kesādīsu dhammo paguṇataro caritānurūpataro vā,
  yattha vā pubbe katādhikāro hoti, taṁ nissāya upacāravasena tiṭṭhati. Atha tameva

  *  *  *  *  *  *
  Footnote: 1 chaṂa., i. upaṭaṭhahanti. 2 chaṂa., i. anupubbamuñcanatoti
  3-3 chaṂa., i. lomesu capatiṭṭhite manasikāre kese muñcati 4 chaṂa., i. byādhena
  5-5 chaṂa., i. nivatto
-------------------------------------------------
[page 062]
  Nimittaṁ punappunaṁ takkāhataṁ vitakkāhataṁ karitvā yathākkamaṁ nīlakasiṇavasena vā
  pītakasiṇavasena vā pañcapi rūpāvacarajjhānāni uppādeti, tesañca yattha katthaci
  patiṭṭhāya vipassanaṁ ārabhitvā ariyabhūmiṁ pāpuṇāti.
          Yassa pana te dhammā suññato upaṭṭhahanti, so lakkhaṇato
  manasikaroti, lakkhaṇato manasikaroto 1- tattha catudhātuvavatthānavasena upacārajjhānaṁ
  pāpuṇāti. Atha manasikaronto te dhamme aniccadukkhānattasuttantanayavasena 2-
  manasikaroti. Ayamassa vipassanānayo. So imaṁ vipassanaṁ ārabhitvā yathākkamañca
  paṭipajjitvā ariyabhūmiṁ pāpuṇātīti.
          Ettāvatā ca yaṁ vuttaṁ "kathampanāyaṁ anupubbādivasena ete dhamme
  manasikarotī"ti, taṁ byākataṁ hoti. Yañcāpi vuttaṁ "bhāvanāvasena panassa evaṁ
  vaṇṇanā veditabbā"ti tassattho pakāsito hotīti.
                             ---------
                             Pakiṇṇakanayo
          idāni imasmiṁyeva dvattiṁsākāre vaṇṇanāparicayapāṭavatthaṁ ayaṁ
  pakiṇṇakanayo veditabbo:-
               nimittato lakkhaṇato dhātuto suññatopica
               khandhādito ca viññeyyo dvattiṁsākāranicchayoti.
          Tattha nimittatoti evaṁ vuttappakāre imasmiṁ dvattiṁsākāre
  saṭṭhīsatanimittāni honti, yesaṁ vasena yogāvacaro dvattiṁsākāraṁ koṭṭhāsato
  pariggaṇhāti. Seyyathīdaṁ? kesassa vaṇṇanimittaṁ saṇṭhānanimittaṁ disānimittaṁ
  okāsanimittaṁ paricchedanimittanti pañcanimittāni honti. Evaṁ lomādīsu.
          Lakkhaṇatoti dvattiṁsākāre aṭṭhavīsatisatalakkhaṇāni honti, yesaṁ vasena
  yogāvacaro dvattiṁsākāraṁ lakkhaṇato manasikaroti. Seyyathīdaṁ? kesesu 3- thaddhalakkhaṇaṁ
  ābandhattalakkhaṇaṁ 4- uṇhattalakkhaṇaṁ samudīraṇalakkhaṇanti cattāri lakkhaṇāni honti.
  Evaṁ lomādīsu.

  *  *  *  *  *  *
  Footnote: 1 chaṂa. manasikaronto 2 chaṂa., i....suttattayavasena
  3 chaṂa., i. kesassa 4 chaṂa., i. ābandhana...
-------------------------------------------------
[page 063]
          Dhātutoti dvattiṁsākāre "catudhāturo 1- bhikkhave ayaṁ purisapuggalo"ti 2-
  ettha vuttāsu dhātūsu aṭṭhavīsatisatadhātuyo honti, yāsaṁ vasena yogāvacaro
  dvattiṁsākāraṁ dhātuto 3- pariggaṇhāti. Seyyathiṁdaṁ? yā kesesu 4- thaddhatā, sā
  paṭhavīdhātu. Yā ābandhanatā, sā āpodhātu. Yā paripācanatā, sā tejodhātu.
  Yā vitthambhanatā, sā vāyodhātūti catasso dhātuyo honti. Evaṁ lomādīsu
          suññatoti dvattiṁsākāre aṭṭhavīsatisatasuññatā honti, yāsaṁ vasena
  yogāvacaro dvattiṁsākāraṁ suññato vipassati. Seyyathīdaṁ? kesesu 4- tāva paṭhavīdhātu
  āpodhātvādīhi suññatā, tathā āpodhātvādayo paṭhavīdhātvādīhīti catasso
  suññatā honti. Evaṁ lomādīsu.
        Khandhāditoti dvattiṁsākāre kesādīsu khandhādivasena saṅgayhamānesu
  "kesā kati khandhā honti, kati āyatanāni, kati dhātuyo, kati saccāni, kati
  satipaṭṭhānānī"ti evamādinā nayena vinicchayo veditabbo. Evañcassa vijānato
  tiṇakaṭṭhasamūho viya kāyo khāyati. Yathāha:-
                natthi satto naro poso puggalo nūpalabbhati
                suññabhūto ayaṁ kāyo tiṇakaṭṭhasamūpamoti.
            Athassa yā sā:-
                suññāgāraṁ paviṭṭhassa santacittassa bhikkhuno 5-
                amānusī ratī hoti sammā dhammaṁ vipassatoti 6-
  evaṁ amānusī rati vuttā, sā adūratarā hoti. Tato yantaṁ:-
                yato yato sammasati khandhānaṁ udayabbayaṁ
                labhatī pītipāmojjaṁ amatantaṁ vijānatanti 6-
  evaṁ vipassanāmayapītipāmojjāmataṁ vuttaṁ, taṁ anubhavamāno nacireneva ariyajanasevitaṁ
  ajarāmaraṇaṁ nibbānāmataṁ sacchikarotīti.
                     Iti paramatthajotikāya khuddakaṭṭhakathāya
                       dvattiṁsākāravaṇṇanā niṭṭhitā.
                           -------------

  *  *  *  *  *  *
  Footnote: 1 chaṂa., i. cha dhāturo 2 Ma. upari. 14/343/306 3 Sī. dhātuso 4-4 chaṂa.,
  i. kese 5 chaṂa., i. tādino 6-6 khu. dhammapada. 25/374/82 sambahulabhikkhuvatthu
-------------------------------------------------
[page 064]
                          4. Kumārapañhavaṇṇanā
                              atthuppatti
          idāni "ekannāma kin"ti evamādīnaṁ kumārapañhānaṁ atthavaṇṇanākkamo
  anuppatto. Tesaṁ atthuppattiṁ idha nikkhepappayojanañca vatvā
  atthavaṇṇanaṁ karissāma:-
          atthuppatti tāva tesaṁ sopāko nāma bhagavato mahāsāvako ahosi.
  Tenāyasmatā jātiyā sattavasseneva aññā ārādhitā, tassa bhagavā pañhābyākaraṇena
  upasampadaṁ anuññātukāmo attanā adhippetatthānaṁ pañhānaṁ byākaraṇasamatthataṁ
  pakāsento 1- "ekannāma kin"ti evamādinā pañhe pucchi. So byākāsi, tena ca
  byākaraṇena bhagavato cittaṁ ārādhesi. 2- Sā ca 3- tassāyasmato upasampadā ahosi.
                          Ayaṁ tesaṁ atthuppatti.
                             --------
                            Nikkhepappayojanaṁ
          yasmā pana saraṇagamanehi buddhadhammasaṁghānussativasena cittabhāvanā,
  sikkhāpadehi sīlabhāvanā, dvattiṁsākārena ca kāyabhāvanā pakāsitā, tasmā idāni
  nānappakārato paññābhāvanāmukhadassanatthaṁ ime pañhabyākaraṇā idha nikkhittā.
  Yasmā vā sīlapadaṭṭhāno samādhi, samādhipadaṭṭhānā ca paññā. Yathāha "sīle
  patiṭṭhāya naro sapañño, cittaṁ paññaca bhāvayan"ti, 4- tasmā sikkhāpadehi sīlaṁ
  dvattiṁsākārena taṁ gocaraṁ samādhiṁ ca dassetvā samāhitacittassa nānādhammupaparikkhārāya
  paññāya pabhedadassanatthaṁ idha nikkhittātipi viññātabbā.
                      Idaṁ tesaṁ idha nikkhepappayojanaṁ.
                           ------------
                       Ekaṁ nāma kinti pañhavaṇṇanā
          idāni tesaṁ atthavaṇṇanā hoti:- "ekannāma kin"ti bhagavā yasmiṁ
  ekadhammasmiṁ bhikkhu sammā nibbindamāno anupubbena dukkhassantakaro hoti,

  *  *  *  *  *  *
  Footnote: 1 chaṂa., i. passanto 2 Sī. ārādhitaṁ 3 chaṂa. va 4 saṁ. sa. 15/23/16 jaṭāsutta
-------------------------------------------------
[page 065]
  Yasmiñcāyamāyasmā nibbindamāno anupubbena dukkhassantamakāsi, taṁ dhammaṁ sandhāya
  pañhaṁ pucchati. "sabbe Sattā āhāraṭṭhitikā"ti thero puggalādhiṭṭhānāya desanāya
  vissajjeti. "katamā Ca bhikkhave sammāsati, idha bhikkhave bhikkhu kāye kāyānupassī
  viharatī"ti 1- evamādīni cettha suttāni evaṁ vissajjanayuttisambhave sādhakāni.
  Yato 2- ettha yenāhārena sabbe sattā "āhāraṭṭhitikā"ti vuccanti, so āhāro
  taṁ vā nesaṁ āhāraṭṭhitikattaṁ "ekannāma kin"ti puṭṭhena therena niddiṭṭhanti
  veditabbaṁ. Tañhi bhagavatā idha ekanti adhippetaṁ, na tu sāsane loke vā
  aññaṁ ekaṁ nāma natthīti ñāpetuṁ vuttaṁ. Vuttañcetaṁ 3- bhagavatā:-
          "ekadhamme bhikkhave bhikkhu sammā nibbindamāno sammā virajjamāno
     sammā vimuccamāno sammā pariyantadassāvī sammattamabhisamecca diṭṭheva dhamme
     dukkhassantakaro hoti. Katamasmiṁ ekadhamme, sabbe sattā āhāraṭṭhitikā.
     Imasmiṁ kho bhikkhave ekadhamme bhikkhu sammā nibbindamāno .pe.
     Dukkhassantakaro hoti. Eko pañho eko uddeso ekaṁ veyyākaraṇanti
     iti yantaṁ vuttaṁ, imametaṁ paṭicca vuttan"ti. 4-
          Āhāraṭṭhitikāti cettha yathā "atthi bhikkhave subhanimittaṁ, tattha
  ayonisomanasikārabahulīkāro, ayamāhāro anuppannassa vā kāmacchandassa
  uppādāyā"ti 5- evamādīsu paccayo āhāroti vuccati, evaṁ paccayamāhārasaddena
  gahetvā paccayaṭṭhititā 6- "āhāraṭṭhitikā"ti vuttā. Cattāro pana āhāre
  sandhāya "āhāraṭṭhitikā"ti vuccamāne "asaññīsattā 7- devā ahetukā anāhārā
  aphassakā 8- avedanikā"ti 9- vacanato "sabbe"ti vacanamayuttaṁ bhaveyya.
          Tattha siyā:- evampi vuccamāne "katame dhammā sappaccayā.
  Pañcakkhandhā rūpakkhandho .pe. Viññāṇakkhandho"ti 10- vacanato khandhānaṁyeva

  *  *  *  *  *  *
  Footnote: 1 saṁ. mahā. 19/8/8 vibhaṅgasutta 2 chaṂa., i. yato na dissati
  3 chaṂa. vuttañhetaṁ evamuparipi 4 aṁ. dasaka. 24/27/41 paṭhamamahāpañhāsutta
  5 saṁ. mahā. 19/232/91 6 chaṂa. paccayaṭṭhitikā 7 chaṂa., i. asaññasattā
  8 chaṂa. avedanakā 9 abhi. vi. 35/1017/510 10 abhi.saṁ. 34/1089/255
-------------------------------------------------
[page 066]
  Paccayaṭṭhitikattaṁ yuttamayuttaṁ 1- sattānantu ayuttamevetaṁ vacanaṁ bhaveyyāti. Na kho
  panetaṁ evaṁ daṭṭhabbaṁ. Kasmā? sattesu khandhopacārasiddhito. Sattesu hi
  khandhopacāro siddho. Kasmā? khandhe upādāya paññāpetabtato. Kathaṁ? gehe
  gāmūpacāro viya. Yathā 2- hi gehāni upādāya paññāpetabbattā gāmassa
  ekasmimpi dvīsu tīsupi vā gehesu daḍḍhesu "gāmo daḍḍho"ti evaṁ gehe
  gāmūpacāro siddho, evameva khandhesu paccayaṭṭhenāhāraṭṭhitikesu "sattā
  āhāraṭṭhitikā"ti ayampi upacāro siddhoti veditabbo. Paramatthato ca khandhesu
  jāyamānesu ca jiyyamānesu 3- ca miyyamānesu 3- ca "khaṇe khaṇe tvaṁ bhikkhu jāyase
  ca jiyase ca miyase cā"ti vadatā bhagavatā tesu sattesu khandhopacāro siddhoti
  dassito evāti veditabbo. Yato yena paccayākhayena āhārena sabbe sattā
  tiṭṭhanti, so āhāro taṁ vā tesaṁ āhāraṭṭhitikattaṁ ekanti veditabbaṁ. Āhāro
  hi āhāraṭṭhitikattaṁ vā aniccatākārato nibbidāya padaṭṭhānaṁ hoti. Atha tesu
  sabbasattasaññitesu saṅkhāresu aniccatādassanena nibbindamāno anupubbena
  dukkhassantakaro hoti, paramatthavisuddhiṁ pāpuṇāti. Yathāha:-
              "sabbe saṅkhārā aniccāti yadā paññāya passati
              atha nibbandati dukkhe esa maggo visuddhiyā"ti. 4-
          Ettha ca "ekannāma kin"ti ca "kimhā"ti 5- ca duvidho pāṭho,
  tattha sīhaḷānaṁ kimhāti pāṭho. Te hi "kin"ti vattabbe "kimhā"ti vadanti.
  Keci bhaṇanti "ha iti nipāto, tena ācariyānampi 6- ayameva pāṭho"ti. Ubhayathāpi
  pana ekova attho. Yathā ruccati, tathā paṭipajjitabbaṁ. 7- Yathā pana "sukhena
  phuṭṭhā athavā dukkhena, 8- dukkhaṁ domanassaṁ paṭisaṁvediyatī"ti 9- evamādīsu katthaci
  dukkhanti ca katthaci dukkhanti ca vuccati, evaṁ katthaci ekanti, katthaci
  ekakanti 10- vuccati. Idha pana ekannāmāti ayameva pāṭho.

  *  *  *  *  *  *
  Footnote: 1 chaṂa.,i. yuttaṁ, 2 chaṂa. seyyathāpi 3-3 chaṂa.jīyamānesumīyamānesu
  4 khu. dhammapada. 25/277/64 aniccalakkhaṇavatthu 5 chaṂa., i. kihā evamuparipi
  6 chaṂa., i. theriyānampi 7 chaṂa. paṭhitabbaṁ 8 khu. dha. 25/83/31 pañcasatabhikkhuvatthu
  9 chaṂa., i. paṭisaṁvedetī"ti 10 Sī. ekāti
-------------------------------------------------
[page 067]
                        Dve nāma kintipañhavaṇṇanā
          evaṁ iminā pañhābyākaraṇena āraddhacitto satthā purimanayeneva
  uttariṁ pañhaṁ pucchati "dve nāma kin"ti. Thero dveti paccanubhāsitvā
  "nāmañca rūpañcā"ti dhammādhiṭṭhānāya desanāya vissajjeti. Tattha ārammaṇābhimukhanamanato,
  cittassa ca namanahetuto 1- sabbampi arūpaṁ "nāman"ti vuccati. Idha
  pana nibbidāhetuttā sāsavameva 2- adhippetaṁ. Rūppanaṭṭhena cattāro ca mahābhūtā,
  sabbañca tadupādāya pavattamānaṁ rūpaṁ "rūpan"ti vuccati, taṁ sabbampi idhādhippetaṁ.
  Adhippāyavaseneva cettha "dve nāma nāmañca rūpañcā"ti vuttaṁ, na aññesaṁ
  dvinnamabhāvato. Yathāha:-
          "dvīsu bhikkhave dhammesu bhikkhu sammā nibbindamāno .pe.
        Dukkhassantakaro hoti. Katamesu duvīsu, nāme ca rūpe ca. Imesu kho
        bhikkhave dvīsu dhammesu bhikkhu sammā nibbindamāno .pe. Dukkhassantakaro
        hoti. `dve Pañhā dve uddesā dve veyyākaraṇānī'ti iti yantaṁ
        vuttaṁ, idametaṁ paṭicca vuttan"ti. 3-
          Ettha ca nāmarūpamattadassanena attadiṭṭhiṁ pahāya anattānupassanāmukheneva
  nibbindamāno anupubbena dukkhassantakaro hoti, paramatthavisuddhiṁ
  pāpuṇātīti veditabbo. Yathāha:-
                "sabbe dhammā anattāti yadā paññāya passati
                atha nibbandati dukkhe esa maggo visuddhiyā"ti. 4-
                       Tīṇi nāma kinti pañhavaṇṇanā
          idāni imināpi pañhābyākaraṇena āraddhacitto satthā purimanayeneva
  utriṁ pañhaṁ pucchati "tīṇi nāma kin"ti. Thero tīṇīti paccanubhāsitvā puna
  byākaritabbassa atthassa liṅgānurūpaṁ saṅkhyaṁ dassento "tisso vedanā"ti
  vissajjeti. Athavā "yā bhagavatā `tisso vedanā'ti vuttā, imāsamatthamahaṁ tīṇīti

  *  *  *  *  *  *
  Footnote: 1 chaṂa., i. natihetuto 2 chaṂa., i. sāsavadhammameva
  3 aṁ. dasaka. 24/27/41 paṭhamamahāpañhāsutta 4 khu. dha. 25/279/64 anattalakkhaṇavatthu
-------------------------------------------------
[page 068]
  Paccemī"ti dassento āhāti evamettha attho daṭṭhabbo. Anekamukhā hi desanā
  paṭisambhidappabhedena 1- desanāvilāsappattānaṁ. Keci panāhu "tīṇīti adhikapadamidan"ti.
  Purimanayeneva cettha"tisso vedanā"ti vuttaṁ, na aññesaṁ tiṇṇamabhāvato. Yathāha:-
          "tīsu bhikkhave dhammesu bhikkhu sammā nibbindamāno .pe.
      Dukkhassantakaro hoti. Katamesu tīsu, tīsu vedanāsu. Imesu kho bhikkhave
      tīsu dhammesu bhikkhu sammā nibbindamāno .pe. Dukkhassantakaro hoti.
      `tayo Pañhā tayo uddesā tīṇi veyyākaraṇāṇī'ti iti yantaṁ vuttaṁ,
      idametaṁ paṭicca vuttan"ti. 2-
          Ettha ca "yaṁkiñci vedayitaṁ, sabbantaṁ dukkhanti 3- vadāmī"ti 4-
  vuttasuttānusārena vā,
          "yo sukhaṁ dukkhato addakkhi 5- dukkhamaddakkhi sallato
          adukkhamasukhaṁ santaṁ addakkhi naṁ aniccato"ti 6-
       evaṁ dukkhadukkhatāvipariṇāmadukkhatāsaṅkhāradukkhatānusārena vā tissannaṁ
  vedanānaṁ dukkhabhāvadassanena sukhasaññaṁ pahāya dukkhānupassanāmukhena nibbindamāno
  anupubbena dukkhassantakaro hoti, paramatthavisuddhiṁ pāpuṇātīti veditabbo. Yathāha:-
          "sabbe saṅkhārā dukkhāti yadā paññāya passati
          atha nibbindati dukkhe esa maggo visuddhiyā"ti. 7-
                       Cattāri nāma kintipañhavaṇṇanā
          evaṁ imināpi pañhābyākaraṇena āraddhacitto satthā purimanayeneva
  uttariṁ pañhaṁ pucchati "cattāri nāma kin"ti. Tattha imassa pañhassa
  veyyākaraṇapakkhe katthaci purimanayeneva cattāro āhārā adhippetā. Yathāha:-
          "catūsu bhikkhave dhammesu bhikkhu sammā nibbindamāno .pe.
       Dukkhassantakaro hoti. Katamesu catūsu, catūsu āhāresu. Imesu kho

  *  *  *  *  *  *
  Footnote: 1 chaṂa. paṭisambhidāpabhedena, i. paṭisambhidāppabhedena
  2 aṁ. dasaka. 24/27/41 paṭhamamahāpañhāsutta 3 chaṂa., i. dukkhasminti
  4 saṁ. saḷā. 18/391/268 rahogatasutta 5 chaṂa. adda, i. addā
  6 khu. iti. 25/53/274 dutiyavedanāsutta 7 khu. dha. 25/278/64 dukkhalakkhaṇavatthu
-------------------------------------------------
[page 069]
     Bhikkhave catūsu dhammesu bhikkhu sammā nibbindamāno .pe. Dukkhassantakaro
     hoti. `cattāro Pañhā cattāro uddesā cattāri veyyakaraṇānī'ti iti
     yantaṁ vuttaṁ, idametaṁ paṭicca vuttan"ti. 1-
          Katthaci yesu bhikkhu subhāvitacitto anupubbena dukkhassantakaro hoti,
  tāni cattāri satipaṭṭhānāni. Yathāha kajaṅgalā bhikkhunī:-
          "catūsu āvuso dhammesu bhikkhu sammā subhāvitacitto sammā pariyantadassāvī
     sammattamabhisamecca diṭṭheva dhamme dukkhassantakaro hoti. Katamesu
     catūsu, catūsu satipaṭṭhānesu. Imesu kho āvuso catūsu dhammesu bhikkhu
     sammā subhāvitacitto .pe. Dukkhassantakaro hoti. `cattāro Pañhā
     cattāro uddesā cattāri veyyākaraṇānī'ti iti yantaṁ vuttaṁ bhagavatā,
     idametaṁ paṭicca vuttan"ti. 2-
          Idha pana yesaṁ catunnaṁ anubodhapaṭivedhato bhavataṇhāchedo 3- hoti,
  yasmā tāni cattāri ariyasaccāni adhippetāni. Yasmā vā iminā pariyāyena
  bhagavatā byākataṁ subyākatameva hoti, tasmā thero cattārīti paccanubhāsitvā
  "ariyasaccānī"ti vissajjeti. Tattha cattārīti gaṇanaparicchedo. Ariyāni saccānīti
  ariyasaccāni, ariyānīti 4- avitathāni avisaṁvādakānīti attho. Yathāha:-
          "imāni kho bhikkhave cattāri ariyasaccāni tathāni avitathāni
     anaññathāni, tasmā ariyasaccānīti vuccantī"ti. 5-
          Yasmā vā sadevakena lokena araṇīyato abhigamanīyatoti vuttaṁ hoti,
  vāyamitabbayuttaṭṭhānasaññite 6- aye vā ariyanato, anaye vā anīriyanato,
  sattatiṁsabodhipakkhiyadhammasamāyogato vā ariyasammatā buddhapaccekabuddhabuddhasāvakā
  etāni paṭivijjhanti, tasmāpi "ariyasaccānī"ti vuccanti. Yathāha:-
          "cattārimāni bhikkhave ariyasaccāni .pe. Imāni kho bhikkhave cattāri
     ariyasaccāni, ariyā imāni paṭivijjhanti, tasmā ariyasaccānīti vuccantī"ti.

  *  *  *  *  *  *
  Footnote: 1 aṁ. dasaka. 24/27/42 paṭhamamahāpañhāsutta 2 aṁ. dasaka. 24/28/45 dutiyamahāpañhāsutta
  3 Sī., i. bhavataṇhupacchedo 4 chaṂa., i. ariyānīti saddo na dissati
  5 saṁ. mahā. 19/1097/380 tathasutta 6 chaṂa., i. vāyamitabbaṭṭhāna...
-------------------------------------------------
[page 070]
          Apica ariyassa bhagavato saccānītipi ariyasaccāni. Yathāha:-
          "sadevake bhikkhave .pe. Sadevamanussāya tathāgato ariyo, tasmā
     ariyasaccānīti vuccantī"ti. 1-
          Athavā etesaṁ abhisambuddhattā ariyabhāvasiddhitopi ariyasaccāni. Yathāha:-
          "imesaṁ kho bhikkhave catunnaṁ ariyasaccānaṁ yathābhūtaṁ
     abhisambuddhattā tathāgato arahaṁ sammāsambuddhoti vuccatī"ti. 2-
          Ayametesaṁ padattho. Etesampana ariyasaccānaṁ anubodhapaṭivedhato
     bhavataṇhāchedo hoti. Yathāha:-
          "tayidaṁ bhikkhave dukkhaṁ ariyasaccaṁ anubuddhaṁ paṭividdhaṁ .pe.
     Dukkhanirodhagāminīpaṭipadāariyasaccaṁ anubuddhaṁ paṭividdhaṁ, ucchinnā bhavataṇhā,
     khīṇā bhavanetti, natthidāni punabbhavo"ti. 3-
                        Pañca nāma kintipañhavaṇṇanā
          evaṁ 4- imināpi tu 5- pañhābyākaraṇena āraddhacitto satthā
  purimanayeneva uttariṁ pañhaṁ pucchati "pañca nāma kin"ti. Thero pañcāti
  paccanubhāsitvā "pañcupādānakkhandhā"ti 6- vissajjeti. Tattha pañcāti
  gaṇanaparicchedo. Upādānajanitā upādānajanakā vā khandhā upādānakkhandhā, yaṁkiñci
  rūpaṁ vedanā saññā saṅkhārā viññāṇañca sāsavā upādāniyā ca, etesametaṁ
  adhivacanaṁ. Pubbanayeneva cettha "pañcupādānakkhandhā"ti vuttaṁ, na aññesaṁ
  pañcannamabhāvato. Yathāha:-
        "pañcasu bhikkhave dhammesu bhikkhu sammā nibbindamāno .pe.
     Dukkhassantakaro hoti. Katamesu pañcasu, pañcasu upādānakkhandhesu. Imesu
     kho bhikkhave pañcasu dhammesu bhikkhu sammā nibbindamāno .pe.

  *  *  *  *  *  *
  Footnote: 1 saṁ. mahā. 19/1098/380 lokasutta 2 saṁ. mahā. 19/1093/378 sammāsambuddhasutta
  3 saṁ. mahā. 19/1091/372 paṭhamakoṭigāmasutta 4 chaṂa. ayaṁ saddo na dissati evamuparipi
  5 chaṂa. ayaṁ saddo na dissati, i. catu 6 chaṂa., i. upādānakkhandhā
-------------------------------------------------
[page 071]
     Dukkhassantakaro hoti. `pañca Pañhā pañca uddesā pañca
     veyyākaraṇānī'ti iti yantaṁ vuttaṁ, idametaṁ paṭicca vuttan"ti. 1-
          Ettha ca pañcakkhandhe udayabbayavasena sammasanto vipassanāmataṁ
  laddhā anupubbena nibbānāmataṁ sacchikaroti. Yathāha:-
                "yato yato sammasati khandhānaṁ udayabbayaṁ
                labhatī pītipāmojjaṁ amatantaṁ vijānatan"ti. 2-
                         Cha nāma kintipañhavaṇṇanā
          evaṁ imināpi pañhābyākaraṇena āraddhacitto satthā purimanayeneva
  uttariṁ pañhaṁ pucchati "cha nāma kin"ti. Thero cha iti paccanubhāsitvā
  "ajjhattikāni āyatanānī"ti vissajjeti. Tattha cha iti gaṇanaparicchedo, ajjhatte
  niyuttānaṁ, 3- attānaṁ vā adhikaṁ katvā pavattāni ajjhattikāni. Āyānaṁ 4-
  āyassa ca tananato āyatanassa 4- vā saṁsāradukkhassa nayanato āyatanāni,
  cakkhusotaghānajivhākāyamanānametaṁ adhivacanaṁ. Pubbanayeneva cettha "cha ajjhattikāni
  āyatanānī"ti vuttaṁ, na aññesaṁ channamabhāvato. Yathāha:-
          "chasu bhikkhave dhammesu bhikkhu sammā nibbindamāno .pe.
     Dukkhassantakaro hoti. Katamesu chasu, chasu ajjhattikesu āyatanesu. Imesu
     kho bhikkhave chasu dhammesu bhikkhu sammā nibbindamāno .pe.
     Dukkhassantakaro hoti. `cha Pañhā cha uddesā cha veyyākaraṇānī"ti iti
     yantaṁ vuttaṁ, idametaṁ paṭicca vuttan"ti.
          Ettha ca cha ajjhattikāni āyatanāni, "suñño gāmoti kho bhikkhave
  channetaṁ ajjhattikānaṁ āyatanānaṁ adhivacanan"ti 5- vuttattā 6- suññato
  pubbuḷakamarīcikāni viya aciraṭṭhitikato tucchato vañcanakato ca samanupassaṁ nibbindamāno
  anupubbena dukkhassantaṁ katvā maccurājassa adassanaṁ upeti. Yathāha:-

  *  *  *  *  *  *
  Footnote: 1 aṁ. dasaka. 24/27/42 paṭhamamahāpañhāsutta 2 khuḍha. 25/374/82 sambahulabhikkhuvatthu
  3 chaṂa.i. niyuttāni 4-4 chaṂa. āyatanato, āyassa vā tananato, āyatassa
  vā. saṁsāradukkhassa... i. āyatanaṁ āyassa vā tananato, āyassa...
  5 saṁ. saḷā. 18/315/218 āsīvisopamasutta (sayā) 6 chaṂa.i. vacanato
-------------------------------------------------
[page 072]
               "yathā Pubbuḷakaṁ passe yathā passe marīcikaṁ
               evaṁ lokaṁ avekkhantaṁ maccurājā na passatī"ti. 1-
                      Satta nāma kintipañhavaṇṇanā
          evaṁ 2- imināpi pañhābyākaraṇena āraddhacitto satthā uttariṁ pañhaṁ
  pucchati "satta nāma kin"ti. Thero kiñcāpi mahā pañhābyākaraṇe satta
  viññāṇaṭṭhitiyo vuttā, apica kho pana yesu dhammesu subhāvitacitto bhikkhu .pe.
  Dukkhassantakaro hoti, te dassento "satta bojjhaṅgā"ti vissajjeti.
  Ayampicattho bhagavatā anumato eva. Yathāha:-
          "paṇḍitā gahapatayo kajaṅgalā 3- bhikkhunī, mahāpaññā gahapatayo
     kajaṅgalā 3- bhikkhunī, mañcepi tumhe gahapatayo upasaṅkamitvā etamatthaṁ
     puccheyyātha, ahampi cetaṁ evameva byākareyyaṁ, yathā taṁ kajaṅgalāya 4-
     bhikkhuniyā byākatan"ti. 5-
   Tāya ca evaṁ byākataṁ:-
          "sattasu āvuso dhammesu bhikkhu sammā subhāvitacitto .pe. Diṭṭheva
     dhamme dukkhassantakaro hoti. Katamesu sattasu, sattasu bojjhaṅgesu. Imesu
     kho āvuso sattasu dhammesu bhikkhu sammā subhāvitacitto .pe. Diṭṭheva
     dhamme dukkhassantakaro hoti. `satta Pañhā satta uddesā satta
     veyyākaraṇānī'ti iti yantaṁ vuttaṁ bhagavatā, idametaṁ paṭicca vuttan"ti. 6-
          Evaṁ ayamattho bhagavatā anumato evāti veditabbo.
          Tattha sattāti ūnādhikanivāraṇagaṇanaparicchedo. Bojjhaṅgāti satiādīnaṁ
  dhammānametaṁ adhivacanaṁ. Tatrāyaṁ padattho:- etāya lokiyalokuttaramaggakkhaṇe
  uppajjamānāya līnuddhaccapatiṭṭhānāyūhanakāmasukhallikattakilamathānuyogauccheda-
  sassatābhinivesādianekūpaddavapaṭipakkhabhūtāya satidhammavicayaviriyapītipassaddhi-
  samādhupekkhāsaṅkhātāya

  *  *  *  *  *  *
  Footnote: 1 khu. dha. 25/170/47 pañcasatavipassakabhikkhuvatthu. 2 chaṂa. ayaṁ saddo na dissati
  3 chaṂa. kajaṅgalikā evamuparipi 4 chaṂa. kajaṅgalikāya evamuparipi
  5 aṁ. dasaka. 24/28/47 dutiyamahāpañhāsutta
  6 aṁ. dasaka. 24/28/46 dutiyamahāpañhāsutta
-------------------------------------------------
[page 073]
  Dhammasāmaggiyā ariyasāvako bujjhatīti katvā bodhi, kilesasantānaniddāya uṭṭhahati,
  cattāri vā ariyasaccāni paṭivijjhati, nibbānameva vā sacchikarotīti vuttaṁ hoti.
  Yathāha "satta bojjhaṅge bhāvetvā anuttaraṁ sammāsambodhiṁ abhisambuddho"ti.
  Yathāvuttappakārāya vā etāya dhammasāmaggiyā bujjhatīti katvā ariyasāvakopi
  bodhi. Iti tassā dhammasāmaggīsaṅkhātāya bodhiyā aṅgabhūtattā bojjhaṅgā
  jhānaṅgamaggaṅgāni viya, tassa vā bodhīti laddhavohārassa ariyasāvakassa
  aṅgabhūtattāpi bojjhaṅgā senaṅgarathaṅgādayo viya.
          Apica "bojjhaṅgāti kenatthena bojjhaṅgā, bodhāya saṁvattantīti
  bojjhaṅgā, bujjhantīti bojjhaṅgā, anubujjhantīti bojjhaṅagā, paṭibujjhantīti
  bojjhaṅgā, sambujjhantīti bojjhaṅgā"ti 1- imināpi paṭisambhidāya vuttena vidhinā
  bojjhaṅgānaṁ bojjhaṅgattho veditabbo. Evamime satta bojjhaṅge bhāvento
  bahulīkaronato nacireneva 2- ekantaṁ nibbidādiguṇapaṭilābhī hoti, tena diṭṭheva
  dhamme dukkhassantakaro hotīti vuccati. Vuttañcetaṁ bhagavatā:-
          "sattime bhikkhave bojjhaṅgā bhāvitā bahulīkatā ekantanibbidāya
     virāgāya nirodhāya upasamāya abhiññāya sambodhāya nibbānāya
     saṁvattantī"ti. 3-
                        Aṭṭha nāma kintipañhavaṇṇanā
          evaṁ imināpi pañhābyākaraṇena āraddhacitto satthā uttariṁ pañhaṁ
  pucchati "aṭṭha nāma kin"ti. Thero kiñcāpi mahāpañhābyākaraṇe aṭṭha lokadhammā
  vuttā, apica kho pana yesu dhammesu subhāvitacitto bhikkhu dukkhassantakaro hoti,
  te dassento "ariyā aṭṭha maggaṅgā"ti 4- avatvā yasmā ariyaṭṭhaṅgavinimutto
  maggo nāma natthi, aṭṭhaṅgamattameva tu maggo, tasmā tamatthaṁ sādhento
  desanāvilāsena "ariyo aṭṭhaṅgiko maggo"ti vissajjeti. Bhagavatāpi ayamattho ca
  desanānayo ca anumato eva. Yathāha:-

  *  *  *  *  *  *
  Footnote: 1 khu. apadāna. 31/17/463 bojajhaṅgakathā 2 chaṂa., i. nacirasseva
  3 saṁ. mahā. 19/201/75 nibbidāsutta 4 chaṂa., i. ariyāni aṭṭha maggaṅgānīti.
-------------------------------------------------
[page 074]
          "paṇḍitā Gahapatayo kajaṅgalā bhikkhunī .pe. Ahaṁpi evameva
        byākareyyaṁ, yathā taṁ kajaṅgalāya bhikkhuniyā byākatan"ti 1-
     tāya ca evaṁ byākataṁ:-
          "aṭṭhasu āvuso dhammesu bhikkhu sammā subhāvitacitto .pe. Diṭṭheva
        dhamme dukkhassantakaro hoti. Katamesu aṭṭhasu? aṭṭhasu ariyesu aṭṭhaṅgikesu
        maggesu. Imesu kho āvuso aṭṭhasu dhammesu bhikkhu sammāsubhāvitacitto
        .pe. Diṭṭheva dhamme dukkhassantakaro hoti `aṭṭha pañhā aṭṭha
        uddesā aṭṭha veyyākaraṇānī'ti iti yantaṁ vuttaṁ bhagavatā, idametaṁ
        paṭicca vuttan"ti. 2-
     Evaṁ ayamattho ca desanānayo ca bhagavatā anumato evāti veditabbo.
          Tattha ariyoti nibbānatthikehi adhigantabbo, 3- apica ārakā
  kilesehi vattanato, ariyabhāvakaraṇato, ariyaphalapaṭilābhanato cāpi ariyoti veditabbo.
  Aṭṭha aṅgāni assāti aṭṭhaṅgigo. Svāyaṁ caturaṅgikā viya senā, pañcaṅgikaṁ viya
  turiyaṁ 4- aṅgavinibbhogena anūpalabbhasabhāvato aṅgamattamevāti veditabbo. Maggati
  iminā nibbānaṁ, sayaṁ vā maggati, mārento vā kilese gacchatīti maggo.
          Evamaṭṭhabhedañcimaṁ aṭṭhaṅgikaṁ maggaṁ bhāvento bhikkhu avijjaṁ bhindati,
  vijjaṁ uppādeti, nibbānaṁ sacchikaroti, tena diṭṭheva dhamme dukkhassantakaro
  hotīti vuccati. Vuttañcetaṁ bhagavatā:-
          "seyyathāpi bhikkhave sālisūkaṁ vā yavasūkaṁ vā sammāpaṇihitaṁ hatthena
        vā pādena vā akkantaṁ hatthaṁ vā pādaṁ vā bhijjissati, 5- lohitaṁ vā
        uppādessatīti ṭhānametaṁ vijjati. Taṁ kissa hetu, sammāpaṇihitattā
        bhikkhave sūkassa, evameva kho bhikkhave so vata bhikkhu sammāpaṇihitāya
        diṭṭhiyā sammāpaṇihitāya maggabhāvanāya avijjaṁ bhijjissati. 6- Vijjaṁ
        uppādessati, nibbānaṁ sacchikarissatīti ṭhānametaṁ vijjatī"ti. 7-

  *  *  *  *  *  *
  Footnote: 1 aṁ. dasaka. 24/28/47 dutiyamahāpañhāsutta 2 aṁ. dasaka. 24/28/46 dutiyamahāpañhāsutta
  3 chaṂa. abhigantabbo 4 chaṂa. tūriyaṁ 5 bhecchati, Sī., i. chejjati
  6 Ma. Ma. bhecchati, Sī.,i. chejjati 7 aṁ. eka. 20/42/7
-------------------------------------------------
[page 075]
          Evaṁ imināpi pañhābyākaraṇena āraddhacitto satthā uttariṁ pañhaṁ
  pucchati "nava nāma kin"ti. Thero nava iti paccanubhāsitvā "nava sattāvāsā"ti
  vissajjeti. Tattha tattha navāti gaṇanaparicchedo. Sattāti jīvitindriyapaṭibaddhe
  khandhe upādāya paññattā pāṇinoti 1- paññatti vā. Āvāsāti āvasanti
  etesūti āvāsā, sattānaṁ āvāsā sattāvāsā. Esa desanāmaggo, atthato pana
  navavidhānaṁ sattānamevetaṁ adhivacanaṁ. Yathāha:-
         "santāvuso sattā nānattakāyā nānattasaññino, seyyathāpi manussā
     ekacce ca devā ekacce ca vinipātikā, ayaṁ paṭhamo sattāvāso.
     Santāvuso sattā nānattakāyā ekattasaññino, seyyathāpi devā
     brahmakāyikā paṭhamābhinibbattā, ayaṁ dutiyo sattāvāso. Santāvuso
     sattā ekattakāyā nānattasaññino, seyyathāpi devā ābhassarā, ayaṁ
     tatiyo sattāvāso. Santāvuso sattā ekattakāyā ekattasaññino,
     seyyathāpi devā subhakiṇhā, ayaṁ catuttho sattāvāso. Santāvuso sattā
     asaññino apaṭisaṁvedino seyyathāpi devā asaññīsattā, ayaṁ pañcamo
     sattāvāso. Santāvuso sattā sabbaso rūpasaññānaṁ .pe.
     Ākāsānañcāyatanūpagā, ayaṁ chaṭṭho sattāvāso. Santāvuso sattā .pe.
  Viññāṇañcāyatanūpagā, ayaṁ sattamo sattāvāso. Santāvuso sattā
     .pe. Ākiñcaññāyatanūpagā, ayaṁ aṭṭhamo sattāvāso. Santāvuso sattā
     .pe. Nevasaññānāsaññāyatanūpagā, ayaṁ navamo sattāvāso"ti. 2-
          Purimanayeneva cettha "nava sattāvāsā"ti vuttaṁ, na aññesaṁ
  navannamabhāvato. Yathāha:-
          "navasu bhikkhave dhammesu bhikkhu sammā nibbindamāno .pe.
     Dukkhassantakaro hoti. Katamesu navasu? navasu sattāvāsesu. Imesu kho
     Bhikkhave navasudhammesu bhikkhu sammā nibbindamāno .pe. Dukkhassantakaro

  *  *  *  *  *  *
  Footnote: 1 chaṂa., i. pāṇiṇo 2 dī. pāṭi. 11/341/232
-------------------------------------------------
[page 076]
     Hoti. `nava Pañhā nava uddesā nava veyyākaraṇānī'ti iti yantaṁ vuttaṁ,
     idametaṁ paṭicca vuttan"ti. 1-
          Ettha pana "nava dhammā pariññeyyā. Katame nava? nava sattāvāsā"ti 2-
  vacanato navasu sattāvāsesu ñātapariññāya dhuvasubhasukhattabhāvadassanaṁ
  pahāya suddhasaṅkhārapuñjamattadassanena nibbindamāno tīraṇapariññāya
  aniccānupassanāya 3- virajjamāno dukkhānupassanena vimucacamāno anattānupassanena
  sammā pariyantadassāvī pahānapariññāya sammattaṁ abhisamecca diṭṭheva dhamme
  dukkhassantakaro hoti. Tena cetaṁ vuttaṁ:-
          "navasu bhikkhave dhammesu bhikkhu sammā nibbindamāno .pe. Diṭṭheva
     dhamme dukkhasantakaro hoti. Katamesu navasu, navasu sattāvāsesū"ti. 4-
                        Dasa nāma kintipañhavaṇṇanā
          evaṁ imināpi pañhābyākaraṇena āraddhacitato satthā uttariṁ pañhaṁ
  pucchati "dasa nāma kin"ti. Tattha kiñcāpi imassa pañhassa ito aññataraṁ 5-
  veyyākaraṇesu dasa akusalakammapathā vuttā. Yathāha:-
          "dasasu bhikkhave dhammesu bhikkhu sammā nibbindamāno .pe. Diṭṭheva
     dhamme dukkhassantakaro hoti. Katamesu dasasu? dasasu akusalesu kammapathesu.
     Imesu kho bhikkhave dasasu dhammesu bhikkhu sammā nibbindamāno .pe.
     Diṭṭheva dhamme dukkhassantakaro hoti. `dasa Pañhā dasa uddesā dasa
     veyyākaraṇānī'ti iti yantaṁ vuttaṁ, idametaṁ paṭicca vuttan"ti.
          Idha pana yasmā ayamāyasmā attānaṁ anupanetvāva aññaṁ byākātukāmo,
  yasmā vā imināpi pariyāyena byākataṁ subyākatameva hoti, tasmā yehi
  dasahi aṅgehi samannāgato arahāti vuccati, tesaṁ adhigamaṁ dīpento "dasahaṅgehi
  samannāgato arahāti vuccatī"ti puggalādhiṭṭhānāya desanāya vissajjeti. Yato ettha

  *  *  *  *  *  *
  Footnote: 1 aṁ. dasaka. 24/27/43 paṭhamapañhāsutta 2 dī. pāṭi. 11/359/272 3 chaṂa.,
  i....passanena 4-4 aṁ. dasaka. 24/27/43 5 chaṂa., i. aññatara veyyākaraṇesu
-------------------------------------------------
[page 077]
  Yehi dasahi aṅgehi samannāgato arahāti vuccati, tāni dasaṅgāni "dasa nāma
  kin"ti puṭṭhena therena niddiṭṭhānīti veditabbāni. Tāni ca dasa:-
          asekho asekhoti bhante vuccati, kittāvatā nu kho bhante bhikkhu
     asekho hotīti. Idha bhikkhave bhikkhu asekhāya sammādiṭṭhiyā samannāgato
     hoti, asekhena sammāsaṅkappena samannāgato hoti, asekhāya sammāvācāya
     samannāgato hoti, asekhena sammākammantena samannāgato hoti, asekhena
     sammāājīvena samannāgato hoti, asekhena sammāvāyāmena samannāgato
     hoti, asekhāya sammāsatiyā samannāgato hoti, asekhena sammāsamādhinā
     samannāgato hoti, asekhena sammāñāṇena samannāgato hoti, asekhāya
     sammāvimuttiyā hoti. Evaṁ kho bhikkhave bhikkhu asekho hotīti. 1-
     Evamādīsu suttesu vuttanayeneva veditabbānīti.
                   Iti paramatthajotikāya khuddakapāṭhaṭṭhakathāya
                        kumārapañhavaṇṇanā niṭṭhitā.
                          ---------------

  *  *  *  *  *  *
  Footnote: 1 aṁ. dasaka. 24/111/179
-------------------------------------------------
[page 078]
                          5. Maṅgalasuttavaṇṇanā
                            nikkhepappayojanaṁ
          imāni kumārapañhānantaraṁ nikkhittassa maṅgalasuttassa atthavaṇṇanākkamo
  anuppatto, tassa idha nikkhepappayojanaṁ vatvā atthavaṇṇanaṁ karissāMa. Seyyathīdaṁ?
  idañhi suttaṁ iminā anukkamena bhagavatā avuttampi yvāyaṁ saraṇagamanehi
  sāsanotāro, sikkhāpadadvattiṁsākārakumārapañhehi ca sīlasamādhipaññappabhedanayo
  dassito, sabbopesa paramamaṅgalabhūto, yato maṅgalatthikena ettheva abhiyogo
  kātabbo, so ca tassa maṅgalabhāvo iminā suttānusārena veditabboti
  dassanatthaṁ vuttaṁ.
                       Idamassa idha nikkhepappayojanaṁ.
                           Paṭhamamahāsaṅgītikathā
          evaṁ nikkhittassa panassa atthavaṇṇanatthaṁ ayaṁ mātikā:-
               "vuttaṁ yena yadā yasmā cetaṁ vatvā imaṁ vidhiṁ
               evamiccādipāṭhassa atthaṁ nānappakārato.
               Vaṇṇayanto samuṭṭhānaṁ vatvā yaṁ yattha maṅgalaṁ
               vavatthapetvā tantassa maṅgalatthaṁ vibhāvayeti. "
          Tattha "vuttaṁ yena yadā yasmā, cetaṁ vatvā imaṁ vidhin"ti ayaṁ
  tāva aḍḍhagāthā yadidaṁ "evamme sutaṁ ekaṁ samayaṁ bhagavā .pe. Bhagavantaṁ
  gāthāya ajjhabhāsī"ti, idaṁ vacanaṁ sandhāya vuttā. Idañhi anussavavasena vuttaṁ,
  so ca bhagavā sayambhū anācariyako, tasmā nedantassa bhagavato vacanaṁ arahato
  sammāsambuddhassa. Yato vattabbametaṁ "idaṁ vacanaṁ kena vuttaṁ, kadā, kasmā ca
  vuttan"ti. Vuccate:- āyasmatā ānandena vuttaṁ, tañca pana paṭhamamahāsaṅgītikāle.
          Paṭhamamahāsaṅgīti nāma 1- cesā sabbasuttanidānakosalatthaṁ ādito pabhūti
  evaṁ veditabbā. Dhammacakkappavattanañhi ādiṁ katvā yāva subhaddaparibbājakavinayanā

  *  *  *  *  *  *
  Footnote: 1 chaṂa. nāma na dissati
-------------------------------------------------
[page 079]
  Katabuddhakicce kusinārāyaṁ upavattane mallānaṁ sālavane yamakasālānamantare
  visākhapuṇṇamīdivase 1- paccūsasamaye anupādisesāya nibbānadhātuyā parinibbute bhagavati
  lokanāthe bhagavato parinibbāne sannipatitānaṁ sattannaṁ bhikkhusatasahassānaṁ
  saṁghatthero āyasmā mahākassapo sattāhaparinibbute bhagavati subhaddena
  vuḍḍhapabbajitena "alaṁ āvuso mā socittha, mā paridevittha, sumuttā mayaṁ tena
  mahāsamaṇena, upaddutā ca homa `idaṁ vo kappati idaṁ vo na kappatī'ti,
  idāni pana mayaṁ yaṁ icchissāma, 2- taṁ karissāma, yaṁ na icchissāma, 2- taṁ na
  karissāmā"ti 3- vuttavacanamanussaranto "ṭhānaṁ kho panetaṁ vijjati yaṁ pāpabhikkhū
  `atītasatthukaṁ pāvacanan'ti maññamānā pakkhaṁ labhitvā nacirasseva saddhammaṁ
  antaradhāpeyyuṁ. Yāva ca dhammavinayo tiṭṭhati, tāva anatītasatthukameva pāvacanaṁ hoti.
  Yathāha bhagavā:-
          "yo vo ānanda mayā dhammo ca vinayo ca desito paññatto,
     so vo mamaccayena satthā"ti. 4-
          Yannūnāhaṁ dhammañca vinayañca saṅgāyeyyaṁ, yathayidaṁ sāsanaṁ addhaniyaṁ
  assa ciraṭṭhitikaṁ.
          Yañcāhaṁ bhagavatā:-
     "dhāressasi pana me tvaṁ kassapa sāṇāni paṁsukūlāni nibbasanānī"ti
     vatvā cīvare sādhāraṇaparibhogena ceva,
          "ahaṁ bhikkhave yāvadeva 5- ākaṅkhāmi vivicceva kāmehi vivicca akusalehi
     dhammehi savitakkaṁ savicāraṁ vivekajaṁ pītisukhaṁ paṭhamajjhānaṁ upasampajja
     viharāmi, kassapopi bhikkhave yāvadeva ākaṅkhati vivicceva kāmehi vivicca
     akusalehi dhammehi savitakkaṁ savicāraṁ vivekajaṁ pītisukhaṁ paṭhamajjhānaṁ
     upasampajja viharatī"ti
          evamādinā nayena navānupubbavihārachaḷabhiññāppabhede uttarimanussadhamme
  attanā samasamaṭṭhapanena ca anuggahito, tassa me kimaññaṁ ānaṇyaṁ bhavissati,

  *  *  *  *  *  *
  Footnote: 1 chaṂa., i. visākhapuṇṇamadivase 2-2 i. icchāma
  3 vinaYu. cūḷa. 7/437/274, dī. mahā. 10/232/142 4 dī. mahā. 10/216/134
  5 chaṂa. yāvade evamuparipi
-------------------------------------------------
[page 080]
  Nanu maṁ bhagavā rājā viya cakkavatti 1- sakakavacaissariyānuppadānena attano
  kulavaṁsapatiṭṭhāpakaṁ puttaṁ `saddhammavaṁsapatiṭṭhāpako me ayaṁ bhavissatī'ti mantvā
  iminā asādhāraṇena anuggahena anuggahesī"ti cintayanto dhammavinayasaṅgāyanatthaṁ
  bhikkhūnaṁ ussāhaṁ janesi. Yathāha:-
          "athakho āyasmā mahākassapo bhikkhū āmantesi, ekamidāhaṁ āvuso
     samayaṁ pāvāya kusināraṁ addhānamaggapaṭipanno mahatā bhikkhusaṁghena saddhiṁ
     pañcamattehi bhikkhusatehī"ti 2- sabbaṁ subhaddakaṇḍaṁ vitthāretabbaṁ.
    Tato paraṁ āha:-
          "handa mayaṁ āvuso dhammañca vinayañca saṅgāyāma, pure adhammo
     dippati, dhammo paṭibāhiyati, avinayo dippati, vinayo paṭibāhiyati, pure
     adhammavādino balavanto honti, dhammavādino dubbalā honti,
     avinayavādino balavanto honti, vinayavādino dubbalā hontī"ti. 3-
          Bhikkhū āhaṁsu "tenahi bhante thero bhikkhū uccinatū"ti. Thero
  sakalanavaṅgasatthusāsanapariyattidhare puthujjanasotāpannasakadāgāmianāgāmisukakhavipassaka-
  khīṇāsavabhikkhū anekasate anekasahasse ca vajjetvā tipiṭakasabbapariyattippabhedadhare
  paṭisambhidāppatte mahānubhāve yebhuyyena bhagavatā etadaggamāropite tevijjādibhede
  khīṇāsavabhikkhūyeva ekūnapañcasate pariggahesi. Ye sandhāya idaṁ vuttaṁ "athakho
  āyasmā mahākassapo ekenūnapañcārahantasatāni uccinī"ti. 4-
          Kissa pana thero ekenūnamakāsīti. Āyasmato ānandattherassa
  okāsakaraṇatthaṁ. Tena hāyasmatā sahāpi vināpi dhammasaṅgīti na sakkā kātuṁ,
  so hāyasmā sekho sakaraṇīyo, tasmā saha na sakkā, yasmā panassa kiñci
  dasabaladesitaṁ suttageyyādikaṁ bhagavato asammukhāpaṭiggahitannāma natthi, tasmā vinā
  na sakkā. Yadi evaṁ sekhopi samāno dhammasaṅgītiyā bahūppakārattā therena
  uccinitabbo assa, atha kasmā na uccinitoti? parūpavādaparivajjanato. Thero

  *  *  *  *  *  *
  Footnote: 1 chaṂa. cakkavatti na dissati 2 dī. mahā. 10/231/141, vinaYu. cūḷa. 7/437/274
  3 vinaYu. cūḷa. 7/437/275 4 vinaYu. cūḷa. 7/437/275
-------------------------------------------------
[page 081]
  Hi āyasmante ānande ativiya vissattho ahosi. Tathā hi naṁ sirasmiṁ palitesu
  jātesupi "navāyaṁ kumārako mattamaññāsī"ti 1- kumārakavādeneva vadati 2-
  sakyakulappasuto cāyamāyasmā ānando 3- tathāgatassa bhātā cūḷapitu putto, tatra hitaṁ
  bhikkhū chandāgamanaṁ viya maññamānā "bahū asekhapaṭisambhidappatte bhikkhū ṭhapetvā
  ānandaṁ sekhapaṭisambhidappattaṁ thero uccinī"ti upavadeyyuṁ, taṁ parūpavādaṁ
  parivajjento "ānandaṁ vinā saṅgīti na sakkā kātuṁ, bhikkhūnaṁyeva anumatiyā
  gahessāmī"ti taṁ na uccini.
          Atha sayameva bhikkhū ānandassatthāya theraṁ yāciṁsu. Yathāha:-
          "bhikkhū āyasmantaṁ mahākassapaṁ etadavocuṁ:- `ayaṁ bhante āyasmā
     ānando kiñcāpi sekho, abhabbo chandadosamohabhayāgatiṁ gantuṁ, bahu
     cānena bhagavato santike dhammo ca vinayo ca pariyatto, tenahi bhante
     thero āyasmantampi ānandaṁ uccinatū'ti. Athakho āyasmā mahākassapo
     āyasmantampi ānandaṁ uccinī"ti. 4-
          Evaṁ bhikkhūnaṁ anumatiyāyeva uccinitena tenāyasmatā saha pañca
     therasatāni ahesuṁ.
          Athakho therānaṁ bhikkhūnaṁ etadahosi "kattha nukho mayaṁ dhammañca
  vinayañca saṅgāyeyyāmā"ti. Athakho therānaṁ bhikkhūnaṁ etadahosi "rājagahaṁ kho
  mahāgocaraṁ sampannasenāsanaṁ, 5- yannūna mayaṁ rājagahe vassaṁ vasantā dhammañca
  vinayañca saṅgāyeyyāma, na aññe bhikkhū rājagahe vassaṁ upagaccheyayyun"ti. Kasmā
  pana etesaṁ etadahosi? idaṁ amhākaṁ thāvarakammaṁ, koci visabhāgapuggalo saṁghamajjhaṁ
  pavisitvā ukkoṭeyyāti. Athāyasmā mahākassapo ñattidutiyena kammena sāvesi.
  Taṁ saṅgītikkhandhake 6- vuttanayeneva ñātabbaṁ.
          Atha tathāgatassa parinibbānato sattasu sādhukīḷanadivasesu sattasu ca
  dhātupūjādivasesu vītivattesu "aḍḍhamāso atikkanto, idāni gimhānaṁ diyaḍḍho

  *  *  *  *  *  *
  Footnote: 1 saṁ. nidāna. 16/154/209 2 chaṂa., i. ovadati 3 chaṂa., i. ayaṁ saddo na dissati
  4 vinaYu. cūḷa. 7/437/275 5 chaṂa. pahūtasenāsanaṁ 6 vinaYu. cūḷa. 7/437/275
-------------------------------------------------
[page 082]
  Māso seso, upakaṭṭhā vassūpanāyikā"ti vatvā 1- mahākassapatthero "rājagahaṁ
  āvuso gacchāmā"ti upaḍḍhaṁ bhikkhusaṁghaṁ gahetvā ekaṁ maggaṁ gato. Anuruddhatthero
  upaḍḍhaṁ gahetvā ekaṁ maggaṁ gato, ānandatthero pana bhagavato pattacīvaraṁ
  gahetvā bhikkhusaṁghaparivuto sāvatthiṁ gantvā rājagahaṁ gantukāmo yena sāvatthī,
  tena cārikaṁ pakkāmi. Ānandattherena gatagataṭṭhāne mahāparidevo, ahosi
  "bhante ānanda kuhiṁ satthāraṁ ṭhapetvā āgatosī"ti anupubbena pana 2- sāvatthiṁ
  anuppatte there bhagavato parinibbānasamaye viya mahāparidevo ahosi.
          Tatra sudaṁ āyasmā ānando aniccatādipaṭisaṁyuttāya dhammiyā kathāya
  taṁ mahājanaṁ saññāpetvā jetavanaṁ pavisitvā dasabalena vasitagandhakuṭiyā dvāraṁ
  vivaritvā mañcapīṭhaṁ nīharitvā papphoṭetvā gandhakuṭiṁ sammajjitvā milātamālākacavaraṁ
  chaḍḍetvā mañcapīṭhaṁ abhiharitvā puna yathāṭhāne ṭhapetvā bhagavato ṭhitakāle
  viya 3- karaṇīyaṁ vattaṁ sabbamakāsi. Atha thero bhagavato parinibbānato pabhūti
  ṭhānanissajjabahulattā ussannadhātukaṁ kāyaṁ samassāsetuṁ dutiyadivase khīravirecanaṁ
  pivitvā vihāreyeva nisīdi, yaṁ sandhāya subhena māṇavena pahitaṁ māṇavakaṁ etadavoca:-
          "akālo kho māṇavaka, atthi me ajja bhesajjamattā pītā, appeva
  nāma svepi upasaṅkameyyāmā"ti. 4-
          Dutiyadivase cetakattherena pacchāsamaṇena gantvā subhena māṇavena
  puṭṭho dīghanikāye subhasuttaṁ nāma dasamaṁ suttamabhāsi.
          Atha 5- thero jetavanavihāre khaṇḍaphullapaṭisaṅkharaṇaṁ kārāpetvā
  upakaṭṭhāya vassūpanāyikāya rājagahaṁ gato. Tathā mahākassapatthero ca anuruddhatthero
  ca sabbaṁ bhikkhusaṁghaṁ gahetvā rājagahameva gatā.
          Tena kho pana samayena rājagahe aṭṭhārasa mahāvihārā honti. Te
  sabbepi chaḍḍitapatitauklāpā ahesuṁ. Bhagavato hi parinibbāne sabbe bhikkhū
  attano attano pattacīvaraṁ gahetvā vihāre ca pariveṇe ca chaḍḍetvā agamaṁsu,

  *  *  *  *  *  *
  Footnote: 1 chaṂa. mantvā 2 chaṂa. ayaṁ na dissati 3 chaṂa., i. viya na dissati
  4 dī. Sī. 9/447/197 5 chaṂa. athakho
-------------------------------------------------
[page 083]
  Tattha therā bhagavato vacanapūjanatthaṁ titthiyavādaparimocanatthañca "paṭhamamāsaṁ
  khaṇḍaphullapaṭisaṅkharaṇaṁ karomā"ti cintesuṁ. Titthiyā hi vadeyyuṁ "samaṇassa gotamassa
  sāvakā satthari ṭhiteyeva vihāre paṭijaggiṁsu, parinibbute chaḍḍesun"ti. Tesaṁ
  vādaparimocanatthaṁ 1- cintesunti vuttaṁ hoti. Vuttañcetaṁ:-
          "athakho therānaṁ bhikkhūnaṁ etadahosi:- bhagavatā kho āvuso
     khaṇḍaphullapaṭisaṅkharaṇaṁ vaṇṇitaṁ, handa mayaṁ āvuso paṭhamamāsaṁ khaṇḍaphullapaṭisaṅkharaṇaṁ
     karoma, majjhimamāsaṁ sannipatitvā dhammañca vinayañca saṅgāyissāmā"ti. 2-
          Te dutiyadivase gantvā rājadvāre aṭṭhaṁsu. Ajātasattu rājā
  āgantvā vanditvā "ahaṁ bhante kiṁ karomi, kenattho"ti pavāresi, therā
  aṭṭhārasamahāvihārapaṭisaṅkharaṇatthāya hatthakammaṁ paṭivedesuṁ. "sādhu Bhante"ti rājā
  hatthakammakārake manusse adāsi. Therā paṭhamamāsaṁ sabbavihāre paṭisaṅkharāpesuṁ.
          Atha rañño ārocesuṁ "niṭṭhitaṁ mahārāja vihārapaṭisaṅkharaṇaṁ, idāni
  dhammavinayasaṅgahaṁ karomā"ti. Sādhu bhante vissatthā karotha, mayhaṁ āṇācakkaṁ,
  tumhākaṁ dhammacakkaṁ hotu, āṇāpetha maṁ bhante kiṁ karomīti. "saṅgahaṁ 3- Karontānaṁ
  bhikkhūnaṁ sannisajjaṭṭhānaṁ mahārājāti. Kattha karomi bhanteti. Vebhārapabbatapasse
  sattapaṇṇaguhādvāre kātuṁ yuttaṁ mahārājāti. "sādhu Bhante"ti. Kho rājā ajātasattu
  vissukammunā 4- nimmitasadisaṁ suvibhattabhittithambhasopānaṁ nānāvidhamālākammalatākamma-
  vicittaṁ mahāmaṇḍapaṁ kārāpetvā vividhakusumadāmaolambakaviniggalantacāruvitānaṁ
  ratanavicittamaṇikoṭṭimatalamiva ca naṁ nānāpupphūpahāravicittaṁsupariniṭṭhitabhūmikammaṁ
  brahmavimānasadisaṁ alaṅkaritvā tasmiṁ mahāmaṇḍape pañcasatānaṁ bhikkhūnaṁ anagghāni
  pañcakappiyapaccattharaṇasatāni paññāpetvā dakkhiṇabhāgaṁ nissāya uttarābhimukhaṁ therāsanaṁ
  paññāpetvā maṇḍapamajjhe puratthābhimukhaṁ buddhassa bhagavato āsanārahaṁ dhammāsanaṁ
  paññāpetvā dantakhacitañcettha vījaniṁ ṭhapetvā bhikkhusaṁghassa ārocāpesi "niṭṭhitaṁ
  bhante mama kiccan"ti.

  *  *  *  *  *  *
  Footnote: 1 chaṂa., i. vimocanatthañca 2 vinaYu. 7/438/286
  3 chaṂa. dhammasaṅgahaṁ 4 chaṂa., i. vissakammunā
-------------------------------------------------
[page 084]
          Bhikkhū āyasmantaṁ ānandamāhaṁsu "sve āvuso sannipāto, 1- tvañca
  sekho sakaraṇīyo, tena te na yuttaṁ sannipātaṁ gantuṁ, appamatto hohī"ti.
  Athakho āyasmā ānando "sveva sannipāto, na kho pana me taṁ paṭirūpaṁ, yvāhaṁ
  sekho samāno sannipātaṁ gacchayyan"ti bahudeva rattiṁ kāyagatāsatiyā vītināmetvā
  rattiyā paccūsasamaye caṅkamā orohitvā vihāraṁ pavisitvā "nipajjissāmī"ti kāyaṁ
  āvaṭṭesi. 2- Dve pādā bhūmito muttā, asampattañca sīsaṁ bimbohanaṁ, etasmiṁ
  antare anupādāya āsavehi cittaṁ vimucci. Ayañhi āyasmā caṅkamena bahi
  vītināmetvā visesaṁ nibbattetuṁ asakkonto cintesi "nanu maṁ bhagavā etadavoca
  `katapuññosi tvaṁ ānanda padhānamanuyuñja, khippaṁ hohisi anāsavo'ti 3- buddhānañca
  kathādoso nāma natthi, mama pana accāraddhaṁ viriyaṁ, tena me cittaṁ uddhaccāya
  saṁvattati, handāhaṁ viriyasamattaṁ yojemī"ti caṅkamā orohitvā pādadhovanaṭṭhāne
  ṭhatvā pāde dhovitvā vihāraṁ pavisitvā mañcake nisīditvā "thokaṁ vissamissāmī"ti
  kāyaṁ mañcake upanāmesi. Dve pādā bhūmito muttā, sīsaṁ ca bimbohanaṁ asampattaṁ
  etasmiṁ antare anupādāya āsavehi cittaṁ vimuttaṁ. 4- Catuiriyāpathavirahitaṁ
  therassa arahattaṁ. Tena "imasmiṁ sāsane anippanno anisinno aṭṭhito
  acaṅkamanto ko bhikkhu arahattaṁ patto"ti vutte "ānandatthero"ti vattuṁ vaṭṭati.
          Atha therā bhikkhū dutiyadivase bhattakacicaṁ katvā pattacīvaraṁ paṭisāmetvā
  dhammasabhāyaṁ sannipatitā. Ānandatthero pana attano arahattappattiṁ ñāpetukāmo
  bhikkhūhi saha na gato. Bhikkhū yathāvuḍḍhaṁ attano attano āsane 5- nisīdantā
  ānandattherassa āsanaṁ ṭhapetvā nisinnā. Tattha kehici "etamāsanaṁ kassā"ti
  vutte ānandassāti. Ānando pana kuhiṁ gatoti. Tasmiṁ samaye thero cintesi
  "idāni mayhaṁ gamanakālo"ti. Tato attano ānubhāvaṁ dassento paṭhaviyaṁ nimmujjitvā
  attano āsaneyeva attānaṁ dassesi. Ākāsena gantvā nisīdīti eke.
          Evaṁ nisinne ānande 6- āyasmā mahākassapatthero bhikkhū āmantesi
  "āvuso kiṁ paṭhamaṁ saṅgāyāma dhammaṁ vā vinayaṁ vā"ti. Bhikkhū āhaṁsu "bhante

  *  *  *  *  *  *
  Footnote: 1 chaṂa. āvuso ānanda saṁghasannipāto 2 chaṂa., i. āvajjesi 3 dī. mahā,
  10/207/127 4 chaṂa. vimucci 5 chaṂa. pattāsayane 6 chaṂa. nisinne tasmiṁ
  āyasmante, i...ṭasmiṁ āyasmā
-------------------------------------------------
[page 085]
  Mahākassapa vinayo nāma buddhasāsanassa āyu, vinaye ṭhite sāsanaṁ ṭhitaṁ hoti,
  tasmā paṭhamaṁ vinayaṁ saṅgāyāmā"ti. "kaṁ Dhuraṁ katvā vinayo saṅgāyitabbo"ti.
  Āyasmantaṁ upālinti. Kiṁ ānando nappahotīti. No nappahoti, apica kho pana
  sammāsambuddho dharamānoyeva vinayapariyattiṁ nissāya āyasmantaṁ upāliṁ etadagge
  ṭhapesi "etadaggaṁ bhikkhave mama sāvakānaṁ bhikkhūnaṁ vinayadharānaṁ yadidaṁ upālī"ti 1-
  tasmā upālittheraṁ pucchitvā vinayaṁ saṅgāyāmāti. Tato thero vinayaṁ pucchanatthāya
  attanāva attānaṁ sammanni. Upālittheropi visajjanatthāya sammanni. Tatrāyaṁ pāḷi:-
       athakho āyasmā mahākassapo saṁghaṁ ñāpesi:-
          "suṇātu me āvuso saṁgho, yadi saṁghassa pattakallaṁ,
       ahaṁ upāliṁ vinayaṁ puccheyyan"ti.
       Āyasmāpi upāli saṁghaṁ ñāpesi:-
          "suṇātu me bhante saṁgho, yadi saṁghassa pattakallaṁ,
       ahaṁ āyasmatā mahākassapena vinayaṁ puṭṭho vissajjeyyan"ti.
          Evaṁ attanāva attānaṁ sammannitvā āyasmā upāli uṭṭhāyāsanā
  ekaṁsaṁ cīvaraṁ katvā there bhikkhū vanditvā dhammāsane nisīdi dantakhacitaṁ bījaniṁ
  gahetvā, tato mahākassapatthero upālittheraṁ paṭhamapārājikaṁ ādiṁ katvā sabbaṁ vinayaṁ
  pucchi, upālitthero vissajjesi. Sabbe pañcasatā bhikkhū paṭhamapārājikasikkhāpadaṁ
  sanidānaṁ katvā ekato gaṇasajjhāyamakaṁsu, evaṁ sesānipīti sabbaṁ vinayaṭṭhakathāyaṁ
  gahetbbaṁ. Etenupāyena 2- saubhatovibhaṅgaṁ sakhandhakaparivāraṁ sakalaṁ vinayapiṭakaṁ
  saṅgāyitvā upālitthero dantakhacitaṁ bījaniṁ nikkhipitvā dhammāsanā orohitvā
  vuḍḍhe bhikkhū vanditvā attano pattāsane nisīdi.
          Vinayaṁ saṅgāyitvā dhammaṁ saṅgāyitukāmo āyasmā mahākassapatthero
  bhikkhū pucchi "dhammaṁ saṅgāyantehi kaṁ puggalaṁ dhuraṁ katvā dhammo saṅgāyitabbo"ti.
  Bhikkhū "ānandattheraṁ dhuraṁ katvā"ti āhaṁsu.
        Athakho āyasmā mahākassapo saṁghaṁ ñāpesi:-

  *  *  *  *  *  *
  Footnote: 1 aṁ eka. 20/228/25 2 chaṂa., i. etena nayena
-------------------------------------------------
[page 086]
          "suṇātu Me āvuso saṁgho, yadi saṁghassa pattakallaṁ,
       ahaṁ ānandaṁ dhammaṁ puccheyyan"ti.
               Athakho āyasmā ānando saṁghaṁ ñāpesi:-
            "suṇātu me bhante saṁgho, yadi saṁghassa pattakallaṁ,
       ahaṁ āyasmatā mahākassapena dhammaṁ puṭṭho vissajjeyyana"ti.
          Athakho āyasmā ānando uṭṭhāyāsanā ekaṁsaṁ cīvaraṁ katvā there
  bhikkhū vanditvā dhammāsane nisīdi dantakhacitaṁ bījaniṁ gahetvā. Mahākassapatthero
  ānandattheraṁ dhammaṁ pucchi. Pucchāvidhānañca 1- sutteyeva vuttaṁ. Yathāha athakho
  āyasmā mahākassapo āyasmantaṁ ānandaṁ etadavoca 1- "brahmajālaṁ āvuso ānanda
  kattha bhāsitan"ti. Antarā ca bhante rājagahaṁ antarā ca nālandaṁ rājāgārake
  ambalaṭṭhikāyanti. Kaṁ ārabbhāti. Suppiyañca paribbājakaṁ brahmadattañca māṇavanti.
  Athakho āyasmā mahākassapo āyasmantaṁ ānandaṁ brahmajālassa nidānampi pucchi,
  puggalampi pucchi. Sāmaññaphalampanāvuso ānanda kattha bhāsitanti. Rājagahe bhante
  jīvakambavaneti. Kena saddhinti. Ajātasattunā vedehīputtena saddhinti. Athakho
  āyasmā mahākassapo āyasmantaṁ ānandaṁ sāmaññaphalassa nidānampi pucchi,
  puggalampi pucchīti. 2- Etenevupāyena pañca nikāye pucchi, puṭṭho puṭṭho
  āyasmā ānando visajjesīti. 3- Ayaṁ paṭhamamahāsaṅgīti pañcahi arahantasatehi therehi 4-
  katā:- yā loke 5-
            satehi pañcahi katā tena pañcasatāti ca
            thereheva katattā ca therikāti pavuccati.
          Imissā paṭhamamahāsaṅgītiyā vattamānāya sabbaṁ dīghanikāyaṁ majjhimanikāyādiñca
  pucchitvā anupubbena khuddakanikāyaṁ pucchantena āyasmatā mahākassapena
  "maṅgalasuttaṁ āvuso ānanda kattha bhāsitan"ti evamādivacanāvasāne "nidānampi
  pucchi, puggalampi pucchī"ti ettha nidāne pucchite taṁ nidānaṁ vitthāretvā yathā
  ca bhāsitaṁ, yena ca sutaṁ, yadā ca bhāsitaṁ, 6- yena ca bhāsitaṁ, yattha ca bhāsitaṁ,

  *  *  *  *  *  *
  Footnote: 1-1 chaṂa. ayaṁ na dissati 2 chaṂa., i. pucchi 3 chaṂa., i. visajjesi
  4 chaṂa. therasatehi 5 chaṂa. yā loketi na dissati 6 chaṂa., i. sutaṁ
-------------------------------------------------
[page 087]
  Yassa ca bhāsitaṁ, taṁ sabbaṁ kathetukāmena "evaṁ bhāsitaṁ mayā sutaṁ, ekaṁ samayaṁ
  bhāsitaṁ, bhagavatā bhāsitaṁ, sāvatthiyaṁ bhāsitaṁ, devatāya bhāsitan"ti etamatthaṁ
  dassentena āyasmatā ānandena vuttaṁ "evamme sutaṁ ekaṁ samayaṁ bhagavā
  sāvatthiyaṁ viharati jetavane anāthapiṇḍikassa ārāme athakho aññatarā devatā
  abhikkantāya rattiyā abhikkantavaṇṇā kevalakappaṁ jetavanaṁ obhāsetvā yena bhagavā
  tenupasaṅkami upasaṅkamitvā bhagavantaṁ abhivādetvā ekamantaṁ aṭṭhāsi ekamantaṁ
  ṭhitā kho sā devatā bhagavantaṁ gāthāya ajjhabhāsī"ti. Evamidaṁ āyasmatā
  ānandena vuttaṁ, tañca pana paṭhamamahāsaṅgītikāle vuttanti veditabbaṁ.
          Idāni "kasmā vuttan"ti ettha vuccate:- yasmā ayamāyasmā
  mahākassapattherena nidānaṁ puṭṭho, tasmā nena taṁ nidānaṁ ādito pabhūti
  vitthāretuṁ vuttaṁ. Yasmā vā āyasmantaṁ ānandaṁ dhammāsane nisinnaṁ vasīguṇaparivutaṁ
  disvā ekaccānaṁ devatānaṁ cittamuppannaṁ "ayamāyasmā vedehimuni 1- pakatiyāpi
  sakyakulanvayo 2- bhagavato dāyādo, bhagavatāpi pañcakkhattuṁ etadagge niddiṭṭho,
  catūhi acchariyabbhūtadhammehi samannāgato, catunnaṁ parisānaṁ piyo manāpo, idāni
  maññe bhagavato dhammarajje dāyajjaṁ 3- patvā buddho jāto"ti. Tasmā āyasmā
  ānando tāsaṁ devatānaṁ cetasā cetoparivitakkamaññāya taṁ abbhūtasambhāvanaṁ
  anadhivāsento attano sāvakabhāvameva dīpetuṁ āha "evamme sutaṁ ekaṁ samayaṁ
  bhagavā .pe. Ajjhabhāsī"ti. Etthantare pañca arahantasatāni anekāni ca
  devatāsatasahassāni 4- "sādhu sādhū"ti āyasmantaṁ ānandaṁ abhinandiṁsu. Mahābhūmicālo
  ahosi, nānāvidhakusumavassaṁ antalikkhato patati, 5- aññāni ca bahūni acchariyāni
  pāturahesuṁ, bahunnañca devatānaṁ saṁvego uppajji "yaṁ amhehi bhagavato sammukhā
  sutaṁ, taṁ idāneva parokkhaṁ 6- jātan"ti. Evamidaṁ āyasmatā ānandena paṭhamamahāsaṅgīti-
  kāle vadantenāpi iminā kāraṇena vuttanti veditabbaṁ. Ettāvatā ca
  "vuttaṁ yena yadā yasmā, cetaṁ vatvā imaṁ vidhin"ti imissā aḍḍhagāthāya
  attho pakāsito hoti.

  *  *  *  *  *  *
  Footnote: 1 chaṂa., i. vedehamuni 2 chaṂa. sakyakulamanvayo 3 chaṂa., i. dhammarajjadāyajjaṁ,
  Ma. dhammadāyajjaṁ 4 chaṂa., i. devatāsahassāni 5 chaṂa., i. papati 6 chaṂa. taṁ
  parokkhā
-------------------------------------------------
[page 088]
                         Evamiccādipāṭhavaṇṇanā
          idāni "evamiccādipāṭhassa, atthaṁ nānappakārato"ti evamādimātikāpada-
  saṅgahitatthappakāsanatthaṁ vuccate:- evanti ayaṁ saddo upamūpadesasampahaṁsanagarahaṇavacana-
  sampaṭiggahākāranidassanāvadhāraṇādīsu atthesu daṭṭhabbo. Tathāhesa "evaṁ
  jātena maccena, kattabbaṁ kusalaṁ bahun"ti evamādīsu 1- upamāyaṁ dissati.
  "evante Abhikkamitabbaṁ, evaṁ paṭikkamitabban"ti evamādīsu 2- upadese. "evametaṁ
  Bhagavā, evametaṁ sugatā"ti evamādīsu 3- sampahaṁsane. "evameva Panāyaṁ vasasī yasmiṁ
  vā tasmiṁ vā tassa muṇḍakassa samaṇakassa vaṇṇaṁ bhāsatī"ti evamādīsu 4- garahaṇe.
  "evambhanteti Kho te bhikkhū bhagavato paccassosun"ti evamādīsu 5- vacanasampaṭiggahe.
  "evaṁ Byā khohaṁ bhante bhagavatā dhammaṁ desitaṁ ājānāmī"ti evamādīsu 6- ākāre.
  "ehi Tvaṁ māṇavaka, yena samaṇo ānando tenupasaṅkami, 7- upasaṅkamitvā mama
  vacanena samaṇaṁ ānandaṁ appābādhaṁ appātaṅkaṁ lahuṭṭhānaṁ balaṁ phāsuvihāraṁ puccha
  `subho māṇavo todeyyaputto bhavantaṁ ānandaṁ .pe. Phāsuvihāraṁ pucchatī'ti,
  evañca vadehi sādhu kira bhavaṁ ānando yena subhassa māṇavassa todeyyaputtassa
  nivesanaṁ, tenupasaṅkamatu anukampaṁ upādāyā"ti evamādīsu 8- nidassane. "taṁ Kiṁ
  maññatha kālāmā, ime dhammā kusalā vā akusalā vāti. Akusalā bhanteti.
  Sāvajjā vā anavajjā vāti. Sāvajjā bhanteti. Viññugarahitā vā viññupasaṭṭhā
  vāti. Viññugarahitā bhanteti. Samattā samādinnā ahitāya dukkhāya saṁvattanti no
  vā, kathaṁ vo ettha hotīti. Samattā bhante samādinnā ahitāya dukkhāya
  saṁvattanti, evaṁ no ettha hotī"ti evamādīsu 9- avadhāraṇe. Idha pana
  ākāranidassanāvadhāraṇesu daṭṭhabbo.
          Tattha ākāratthena evaṁsaddena etamatthaṁ dīpeti:- nānānayanipuṇamanekajjhāsaya-
  samuṭṭhānamatthabyañjanasampannaṁ vividhapāṭihāriyaṁ dhammatthadesanāpaṭivedhagambhīraṁ

  *  *  *  *  *  *
  Footnote: 1 khu. dha. 25/53/26 2 aṁ. catukaka. 21/122/140 3 aṁ. tika. 20/66/188
  4 saṁ. sagā. 15/187/192 5 Ma. mū. 12/1/1 6 Ma. mū. 12/398/356
  7 chaṂa., i. tenupasaṅkama 8 dī. Sī. 9/445/197 9 aṁ. tika. 20/66/185
-------------------------------------------------
[page 089]
  Sabbasattānaṁ sakasakabhāsānurūpato sotapathamāgacchantaṁ tassa bhagavato vacanaṁ sabbappakārena
  ko samattho viññātuṁ, sabbathāmena pana sotukāmataṁ janetvāpi evamme
  sutaṁ, 1- mayāpi ekenākārena sutanti.
          Nidassanatthena "nāhaṁ sayambhū, na mayā idaṁ sacchikatan"ti attānaṁ
  parimocento "evamme sutaṁ, mayā evaṁ sutan"ti idāni vattabbaṁ sakalasuttaṁ
  nidasseti.
          Avadhāraṇatthena "etadaggaṁ bhikkhave mama sāvakānaṁ bhikkhūnaṁ bahussutānaṁ
  yadidaṁ ānando, gatimantānaṁ, satimantānaṁ, dhitimantānaṁ, upaṭṭhākānaṁ yadidaṁ
  ānando"ti 2- evaṁ bhagavatā pasaṭṭhabhāvānurūpaṁ attano dhāraṇabalaṁ dassento
  sattānaṁ sotukamyataṁ janeti "evamme sutaṁ, tañca kho atthato vā byañjanato
  vā anūnamanadhikaṁ, evameva, na aññathā daṭṭhabban"ti.
          Mesaddo tīsu atthesu dissati. Tathāhissa "gāthābhigītaṁ me
  abhojaneyyan"ti evamādīsu 3- mayāti attho. "sādhu Me bhante bhagavā saṅkhittena
  dhammaṁ desetū"ti evamādīsu 4- mayhanti attho. "dhammadāyādā Me bhikkhave
  bhavathā"ti evamādīsu 5- mamāti attho. Idha pana "mayā sutana"ti ca "mama
  sutan"ti ca atthadvaye vattati. 6-
          Sutanti ayamettha sutasaddo saupasaggo anupasaggo ca gamanakhyāti 7-
  rāgābhibhūtūpacitānuyogasotaviññeyyasotadvāraviññātādianekatthappabhedo. Tathā hissa
  "senāya pasuto"ti evamādīsu gacchantoti attho. "sutadhammassa Passato"ti
  evamādīsu 8- khyātadhammassāti attho. "avassutā Avassutassā"ti evamādīsu 9-
  rāgābhibhūtā rāgābhibhūtassāti attho. "tumhehi Puññaṁ pasutaṁ anappakan"ti
  evamādīsu 10- upacitanti attho. "ye Jhānappasutā dhīrā"ti evamādīsu 11-
  jhānānuyuttāti attho. "diṭṭhaṁ Sutaṁ mutan"ti evamādīsu 12- sotaviññeyyanti
  attho.

  *  *  *  *  *  *
  Footnote: 1 ka. kampana evamme sutaṁ, 2 aṁ. eka. 20/219-223/25 3 khu.su. 24/81/351
  4 saṁ. saḷā. 118/112/75 (sayā) 5 Ma. mū. 12/29/17 6 chaṂa. yukhjati
  7 chaṂa. gamanakhyāta... 8 khu.u. 25/11/105 9 vinaYu. 3/256/3
  10 khuḍha. 25/12/11 11 khuḍha. 25/181/49 12 Maṃū 12/241/203
-------------------------------------------------
[page 090]
  "sutadharo Sutasanniccayo"ti evamādīsu 1- sotadvārānusāraviññātadharoti attho. Idha
  pana sutanti sotaviññāṇapubbaṅgamāya viññāṇavīthiyā upadhāritanti vā upadhāraṇanti
  vā attho. Tattha yadā mesaddassa mayāti attho, tadā "evaṁ mayā sutaṁ,
  sotaviññāṇapubbaṅgamāya viññāṇavīthiyā upadhāritan"ti yujjati. Yadā mesaddassa
  mamāti attho, tadā "evaṁ mama sutaṁ sotaviññāṇapubbaṅgamāya viññāṇavīthiyā
  upadhāraṇan"ti yujjati.
          Evametesu tīsu padesu evanti sotaviññāṇādiviññāṇakiccanidassanaṁ. 2-
  Meti vuttaviññāṇasamaṅgīpuggalanidassanaṁ. Sutanti assavanabhāvappaṭikkhepato
  anūnānadhikāviparītaggahaṇanidassanaṁ. Tathā evanti savanādicittānaṁ nānappakārena ārammaṇe
  pavattabhāvanidassanaṁ. Meti attanidassanaṁ. Sutanti dhammanidassanaṁ.
          Tathā evanti niddisitabbadhammanidassanaṁ. Meti puggalanidassanaṁ. Sutanti
  puggalakiccanidassanaṁ.
          Tathā evanti vīthicittānaṁ ākārapaññattivasena nānākāraniddeso. 3-
  Meti kattāraniddeso. Sutanti visayaniddeso.
          Tathā evanti puggalakiccaniddeso. Sutanti viññāṇakiccaniddeso.
  Meti ubhayakiccayuttapuggalaniddeso.
          Tathā evanti bhāvaniddeso. Meti puggalaniddeso. Sutanti tassa
  viññāṇakiccaniddeso. 4-
          Tattha evanti ca meti ca sacchikatthaparamatthavasena avijjamānapaññatti.
  Sutanti vijjamānapaññatti. Tathā evanti ca meti ca taṁ taṁ upādāya vattabbato
  upādāyapaññatti. 5- Sutanti diṭṭhādīni upanidhāya vattabbato upanidhāyapaññatti. 6-
          Ettha ca evanti vacanena asammohaṁ dīpeti, sutanti vacanena sutassa
  asammosaṁ. Tathā evanti vacanena yoniso manasikāraṁ dīpeti ayoniso manasikaroto
  nānappakārappaṭivedhābhāvato. Sutanti vacanena avikkhepaṁ dīpeti vikkhittacittassa

  *  *  *  *  *  *
  Footnote: 1 Maṃū. 12/339/301 2 chaṂa. sotaviññāṇakiccanidassanaṁ 3 chaṂa. nānappakāraniddeso
  4 chaṂa., i. kiccaniddeso 5 chaṂa. upādāpaññatti 6 chaṂa. upanidhāpaññatti
-------------------------------------------------
[page 091]
  Savanābhāvato. Tathā hi vikkhittacitto puggalo sabbasampattiyā vuccamānopi "ni
  mayā sutaṁ, puna bhaṇitabban"ti 1- bhaṇati. Yoniso manasikārena cettha attasammāpaṇidhiṁ
  pubbe ca katapuññataṁ sādheti, avikkhepena saddhammassavanaṁ sappurisūpanissayañaca.
  Evanti ca iminā bhaddakenākārena pacchimacakkadvayasampattiṁ attano dīpeti,
  sutanti savanayogena purimacakkadvayasampattiṁ. Tathā āsayasuddhiṁ payogasuddhiñca, tāya
  ca āsayasuddhiyā adhigamabyattiṁ, payogasuddhiyā āgamabyattiṁ.
          Evanti ca iminā nānappakārapaṭivedhadīpakena vacanena attano
  atthapaṭibhāṇapaṭisambhidāsampadaṁ dīpeti. Sutanti iminā sotabbabhedapaṭivedhadīpakena
  dhammaniruttipaṭisambhidāsampadaṁ dīpeti. Evanti ca idaṁ yoniso manasikāradīpakaṁ vacanaṁ
  bhaṇanto "ete mayā dhammā manasānupekkhitā diṭṭhiyā suppaṭividdhā"ti ñāpeti.
  Sutanti idaṁ savanayogadīpakavacanaṁ bhaṇanto "bahū mayā dhammā sutā dhatā vacasā paricitā"ti
  ñāpeti. Tadubhayenapi atthabyañjanapāripūriṁ dīpento savane ādaraṁ janeti.
          Evamme sutanti iminā pana sakalenapi vacanena āyasmā ānando
  tathāgatappaveditaṁ dhammaṁ attano adahanto asappurisabhūmiṁ atikkamati, sāvakattaṁ
  paṭijānanto sappurisabhūmiṁ okkamati. Tathā asaddhammā cittaṁ vuṭṭhāpeti, saddhamme
  cittaṁ patiṭṭhāpeti. "kevalaṁ Sutamevetaṁ mayā, tasseva pana bhagavato vacanaṁ arahato
  sammāsambuddhassā"ti ca dīpento attānaṁ parimoceti, satthāraṁ apadissati,
  jinavacanaṁ appeti, dhammanettiṁ patiṭṭhāpeti.
          Apica "evamme sutan"ti attanā uppāditabhāvaṁ appaṭijānanto
  purimasavanaṁ vivaranto "sammukhā paṭiggahitamidaṁ mayā tassa bhagavato catuvesārajja-
  visāradassa dasabaladharassa āsabhaṭṭhānaṭṭhāyino sīhanādaṁ nadino sabbasattuttamassa
  dhammissarassa dhammarājassa dhammādhipatino dhammadīpassa dhammappaṭisaraṇassa saddhammavaracakka-
  vattino sammāsambuddhassa, na ettha atthe vā dhamme vā pade vā
  byañjane vā kaṅkhā vā vimati vā kātabbā"ti sabbadevamanussānaṁ imasmiṁ
  dhamme assaddhiyaṁ vināseti, saddhāsampadaṁ uppādetīti veditabbo. Hoti cettha:-

  *  *  *  *  *  *
  Footnote: 1 chaṂa. bhaṇathā"ti
-------------------------------------------------
[page 092]
                Vināsayati assadadhaṁ saddhaṁ vaḍḍheti sāsane
                evamme sutamiccevaṁ vadaṁ gotamasāvakoti.
          Ekanti gaṇanaparicchedaniddeso. Samayanti paricchinnaniddeso. Ekaṁ
  samayanti aniyamitaparidīpanaṁ. Tattha samayasaddo:-
                samavāye khaṇe kāle samūhe hetudiṭṭhisu
                paṭilābhe pahāne ca paṭivedhe ca dissati.
          Tathā hissa "appevanāma svepi upasaṅkameyyāma kālañca samayañca
  upādāyā"ti evamādīsu 1- samavāyo attho. "ekova Kho bhikkhave khaṇo ca samayo
  ca brahmacariyavāsāyā"ti evamādīsu 2- khaṇo. "uṇhasamayo Pariḷāhasamayo"ti 3-
  evamādīsu kālo. "mahāsamayo Pavanasmin"ti evamādīsu 4- samūho. "samayopi Kho
  te bhaddāli appaṭividdho ahosi, bhagavāpi kho sāvatthiyaṁ viharati, sopi maṁ
  jānissati `bhaddali nāma bhikkhu satthu sāsane sikkhāya aparipūrikārī'ti ayampikho te
  bhaddāli samayo appaṭividdho ahosī"ti evamādīsu 5- hetu. "tena Kho pana
  samayena uggāhamāno paribbājako samaṇamuṇḍikāputto samayappavādake tiṇḍukācīre 6-
  ekasālake mallikāya ārāme paṭivasatī"ti evamādīsu 7- diṭṭhi.
          Diṭṭhe dhamme ca yo attho yo cattho samparāyiko
          atthābhisamayā dhīro paṇḍitoti pavuccatīti.
  Evamādīsu 8- paṭilābho. "sammā Mānābhisamayā antamakāsi dukkhassā"ti evamādīsu 9-
  pahānaṁ. "dukkhassa Pīḷanaṭṭho saṅkhataṭṭho santāpaṭṭho vipariṇāmaṭṭho abhisamayaṭṭho"ti
  evamādīsu 10- paṭivedho. Idha panassa kālo attho. Tena ekaṁ samayanti
  asaṁvaccharautumāsaḍḍhamāsarattindivapubbaṇhamajjhaṇhāparaṇhapaṭhamamajjhimapacchimayāma-
  muhuttādīsu kālākhyesu samayesu ekaṁ samayaṁ. 11-
          Ye ca 12- ime gabbhokkantisamayo jātisamayo saṁvegasamayo abhinikkhamanasamayo
  dukkarakārikasamayo māravijayasamayo abhisambodhisamayo diṭṭhadhammasukhavihārasamayo

  *  *  *  *  *  *
  Footnote: 1 dī. Sī. 9/447/197 2 aṁ. aṭṭhaka. 23/119/230 (sayā) 3 vinaYu. 2/359/283
  4 di. mahā. 10/332/216 5 MaṂa. 13/135/111 6 chaṂa. tindukācīre
  7 MaṂa. 13/260/235 8 saṁ. sagā. 15/128/102 9 Maṃū. 12/28/16 sabbāsavasutta
  10 khu. paṭi. 31/45/28 (syā) 11 chaṂa. ekaṁ samayanti dīpeti 12 chaṂa.,i.vā
-------------------------------------------------
[page 093]
  Desanāsamayo parinibbānasamayoti evamādayo bhagavato devamanussesu ativiya pakāsā
  anekakālakhyā eva samayā, tesu samayesu desanāsamayasaṅkhātaṁ ekaṁ samayanti vuttaṁ
  hoti. Yo cāyaṁ ñāṇakaruṇākiccasamayesu karuṇākiccasamayo, attahitaparahitappaṭipattisamayesu
  parahitappaṭipattisamayo, sannipatitānaṁ karaṇīyadvayasamayesu dhammīkathāsamayo,
  desanāpaṭipattisamayesu desanāsamayo, tesupi samayesu yaṅkiñci sandhāya "ekaṁ
  samayan"ti vuttaṁ hoti.
          Etthāha:- atha kasmā yathā adhidhamme "yasmiṁ samaye kāmāvacaran"ti
  ca ito aññesu suttapadesu "yasmiṁ samaye bhikkhave bhikkhu vivicceva kāmehī"ti
  ca bhummavacanena niddeso kato, vinaye ca "tena samayena buddho bhagavā"ti
  karaṇavacanena, tathā akatvā idha "ekaṁ samayan"ti upayogavacananiddeso katoti.
  Vuccate. 1- Tattha tathā, idha ca aññathā atthasambhavato. Tattha hi abhidhamme ito
  aññesu suttapadesu ca adhikaraṇattho bhāvena bhāvalakkhaṇattho ca sambhavati
  adhikaraṇañhi kālākhyo 2- samūhākhyo 2- ca samayo, tattha vuttānaṁ phassādidhammānaṁ
  khaṇasamavāyahetusaṅkhātassa ca samayassa bhāvena tesaṁ bhāvo lakkhiyati, tasmā
  tadatthajotanatthaṁ tattha bhummavacananiddeso kato.
          Vinaye ca hetvattho karaṇattho ca sambhavati. Yo hi so
  sikkhāpadapaññattisamayo sāriputtādīhipi dubbiññeyyo, tena samayena hetubhūtena
  karaṇabhūtena ca sikkhāpadāni paññapento sikkhāpadapaññattihetuñca apekkhamāno
  bhagavā tattha tattha vihāsi, tasmā tadatthajotanatthaṁ tattha karaṇavacananiddeso kato.
          Idha pana aññasmiñca evaṁjātike suttantapāṭhe accantasaṁyogattho
  sambhavati. Yañhi samayaṁ bhagavā imaṁ aññaṁ vā suttantaṁ desesi, accantameva taṁ
  samayaṁ karuṇāvihārena vihāsi. Tasmā tadatthajotanatthaṁ idha upayogavacananiddeso
  katoti viññeyyo. Hoti cettha:-
                taṁ taṁ atthamapekkhitvā bhummena karaṇena ca
                aññatra samayo vutto upayogena so idhāti.

  *  *  *  *  *  *
  Footnote: 1 chaṂa. ayaṁ saddo na dissati 2-2 chaṂa. kālattho samūhattho
-------------------------------------------------
[page 094]
          Bhagavāti guṇavisiṭṭhasattuttamagarugāravādivacametaṁ. Yathāha:-
             bhagavāti vacanaṁ seṭṭhaṁ bhagavāti vacanamuttamaṁ
             garu gāravayutto so bhagavā tena vuccatīti.
          Catubbidhañhi nāmaṁ āvatthikaṁ liṅgikaṁ nemittakaṁ adhiccasamuppannanti.
  Adhiccasamupnaṁ nāma "yadicchakan"ti vuttaṁ hoti. Tattha vaccho damo 1- balibaddoti
  evamādi āvatthikaṁ, daṇḍī chattī sikhī karīti evamādi liṅgikaṁ, tevijjo
  chaḷabhiññoti evamādi nemittakaṁ, sirivaḍḍhako dhanavaḍḍhakoti evamādi vacanatthamanapekkhitvā
  pamattaṁ adhiccasamuppannaṁ. Idampana bhagavāti nāmaṁ guṇanemittakaṁ, na mahāmāyāya,
  na suddhodanamahārājena, na asītiñātisahassehi kataṁ, na sakkasantusitādīhi
  devatāvisesehi kataṁ. Yathāha āyasmā sāriputtatthero "bhagavāti netaṁ nāmaṁ mātarā
  kataṁ .pe. Sacchikā paññatti yadidaṁ bhagavā"ti. 2-
          Yaṁ guṇanemittakañcetaṁ nāmaṁ, tesaṁ guṇānaṁ pakāsanatthaṁ imaṁ gāthaṁ
  vadanti:-
                    bhagī bhajī bhāgī vibhattavā iti
                    akāsi bhagganti garūti bhāgyavā
                    bahūhi ñāyehi subhāvitattano
                    bhavantago so bhagavāti vuccatīti.
  Niddesādīsu 3- vuttanayeneva cassa attho daṭṭhabbo.
        Ayampana aparo pariyāyo:-
          bhāgyavā bhaggavā yutto bhaggehi ca vibhattavā
          bhattavā vantagamano bhavesu bhagavā tatoti.
         Tattha "vaṇṇāgamo vaṇṇavipariyāyo"ti evaṁ niruttilakkhaṇaṁ gahetvā
  saddanayena vā pisodarādipakkhepalakkhaṇaṁ gahetvā yasmā lokiyalokuttarasukhābhinibbattakaṁ
  dānasīlādipārappattaṁ bhāgyamassa atthi, tasmā bhāgyavāti vattabbe
  bhagavāti vuccatīti ñātabbaṁ. Yasmā pana

  *  *  *  *  *  *
  Footnote: 1 chaṂa. dammo 2 khu. mahā. 29/379/253 (syā)
  3 khu. mahā. 29/379/252, khu. cūḷa. 30/65/10 (syā)
-------------------------------------------------
[page 095]
  Lobhadosamohaviparītamanasikārāhirikānottappakodhūpanāhamakkhapalāsaissāmacchariyamāyāsātheyya-
  thambhasārambhamānātimānamadapamādataṇhāvijjātividhākusalamūladuccaritasaṅkilesamalavisamasaññā-
  vitakkapapañcacatubbidhavipariyesāasavaganthoghayogāgatitaṇhupādānapañcacetokhīlavinibbandha-
  nīvaraṇābhinandanachavivādamūlachataṇhākāyasattānusayāṭṭhalokadhammanavataṇhāmūlakadasākusalakammapatha-
  dvāsaṭṭhidiṭṭhigatāṭṭhasatataṇhāvicaritappabhedasabbadarathapariḷāhakilesasatahassāni, 1-
  saṅkhepato vā pañca kilesakkhandhābhisaṅkhāramaccudevaputtamāre abhañji, tasmā bhaggattā
  etesaṁ parissayānaṁ bhaggavāti vattabbe bhagavāti vuccati. Āha cettha:-
             bhaggarāgo bhaggadoso bhaggamoho anāsavo
             bhaggāssa pāpakā dhammā bhagavā tena vuccatīti.
          Bhāgyavatāya cassa satapuññalakkhaṇadharassa rūpakāyasampatti dīpitā hoti,
  bhaggadosatāyapi dhammakāyasampatti. Tathā lokiyaparikkhakānaṁ bahumatabhāvo, 2-
  gahaṭṭhapabbajitehi abhigamanīyatā. Tathā abhigatānañca nesaṁ kāyacittadukkhāpanayane
  paṭibalabhāvo, tathā 3- āmisadānadhammadānehi upakāritā. Lokiyalokuttarasukhehi ca
  saṁyojanasamatthatā dīpitā hoti.
          Yasmā ca loke issariyadhammayasasirikāmappayattesu chasu dhammesu bhagasaddo
  pavattati, paramañcassa sakacitte issariyaṁ, aṇimālaṅghimādikaṁ vā lokiyasammataṁ
  sabbākāraparipūraṁ atthi, tathā lokuttaradhammo, lokattayabyāpako yathābhuccaguṇādhigato
  ativiya parisuddho yaso, rūpakāyadassanabyāvaṭajananayanamanappasādajananasamatthā
  sabbākāraparipūrā sabbaṅgapaccaṅgasiri, yaṁ yaṁ anena icchitaṁ patthitaṁ attahitaṁ vā
  parahitaṁ vā, tassa tassa tatheva abhinipphannattā icchitatthanipphattisaññito kāmo,
  sabbalokagarugāravuppattihetubhūto 4- sammāvāyāmasaṅkhāto payatto ca atthi, tasmā
  imehi bhagehi yuttattāpi bhagā assasantīti iminā atthena "bhagavā"ti vuccati.
          Yasmā pana kusalādibhedehi sabbadhamme, khandhāyatanadhātusaccaindriya-
  paṭiccasamuppādādīhi vā kusalādidhamme, pīḷanasaṅkhatasantāpavipariṇāmaṭṭhena vā
  dukkhamariyasaccaṁ, āyūhananidānasaṁyogapalibodhaṭṭhena samudayaṁ, nissaranavivekāsaṅkhatāmataṭṭhena

  *  *  *  *  *  *
  Footnote: 1 chaṂa.... sattānusayāṭṭhamicchatta... 2 chaṂa. lokiyasarikkhakānaṁ bahumānabhāvo
  3 chaṂa. tathā na dissati. 4 chaṂa., i. sabbalokagarubhāvappatti.....
-------------------------------------------------
[page 096]
  Nirodhaṁ, niyyānikahetudassanādhipateyyaṭṭhena maggaṁ vibhattavā, vibhajitvā vivaritvā
  desitavāti vuttaṁ hoti, tasmā vibhattavāti vattabbe "bhagavā"ti vuccati.
          Yasmā ca esa dibbabrahmāriyavihāre kāyacittaupadhiviveke
  suññatāppaṇihitānimittavimokkhe aññe ca lokiyalokuttare uttarimanussadhamme bhaji
  sevi bahulamakāsi, tasmā bhattavāti vattabbe "bhagavā"ti vuccati.
          Yasmā pana tīsu bhavesu taṇhāsaṅkhātaṁ gamanaṁ anena vantaṁ, tasmā
  bhavesu vantagamanoti vattabbe bhavasaddato bhakāraṁ gamanasaddato gakāraṁ vantasaddato
  vakārañca dīghaṁ katvā ādāya "bhagavā"ti vuccati, yathā loke "mehanassa khassa
  mālā"ti vattabbe "mekhalā"ti.
          Ettāvatā cettha evamme sutanti vacanena yathāsutaṁ yathāpariyattaṁ
  dhammaṁ desento paccakkhaṁ katvā bhagavato dhammasarīraṁ pakāseti, tena "nayidaṁ
  atikkantasatthukaṁ 1- pāvacanaṁ, ayaṁ vo satthā"ti bhagavato adassanena ukkaṇṭhitaṁ janaṁ
  samassāsesi. 2-
          Ekaṁ samayaṁ bhagavāti vacanena tasmiṁ samaye bhagavato avijjamānabhāvaṁ
  dassento rūpakāyaparinibbānaṁ dasseti. Tena "evaṁvidhassa imassa ariyadhammassa
  desako 3- dasabaladharo vajirasaṅghāṭakāyo sopi bhagavā parinibbuto, tattha kena
  aññena jīvitāsā janetabbā"ti jīvitamadamattaṁ janaṁ saṁvejeti, saddhamme cassa
  ussāhaṁ janeti.
          Evanti ca bhaṇanto desanāsampattiṁ niddisati, me sutanti sāvakasampattiṁ
  savanasampattiñca. 4- Ekaṁ samayanti kālasampattiṁ. Bhagavāti desakasampattiṁ.
          Sāātthiyaṁ viharatīti ettha sāvatthīti savatthassa isino nivāsanaṭṭhānabhūtaṁ
  nagaraṁ, yathā kākandī mākandīti, evaṁ itthīliṅgavasena sāvatthīti vuccati, evaṁ
  akkharacintakā. Aṭṭhakathācariyā pana evaṁ bhaṇanti "yaṁkiñci manussānaṁ upabhogaparibhogaṁ
  sabbamettha atthī"ti sāvatthī. Satthasamāyoge ca "kiṁ bhaṇḍamatthī"ti pucchite
  "sabbamatthī"ti paṭivacanamupādāya sāvatthī.

  *  *  *  *  *  *
  Footnote: 1 chaṂa. atītasatthukaṁ 2 chaṂa. samassāseti
  3 chaṂa. desatā 4 chaṂa., i. ayaṁ saddo na dissati
-------------------------------------------------
[page 097]
             Sabbadā sabbūpakāraṇaṁ sāvatthikaṁ samohitaṁ
             tasmā sabbamupādāya sāvatthīti pavuccati.
             Kosalānaṁ puraṁ rammaṁ dassaneyyaṁ manoramaṁ
             dasahi saddehi avivittaṁ annapānasamāyutaṁ.
             Vuḍḍhiṁ vepullataṁ pattaṁ iddhaṁ phītaṁ manoramaṁ
             āḷakamandāva devānaṁ sāvatthīpuramuttamanti. 1-
       Tassaṁ sāvatthiyaṁ. Samīpatthe bhummavacanaṁ.
          Viharatīti avisesena iriyāpathadibbabrahmāriyavihāresu aññatravihāra-
  samaṅgiparidīpanavacanametaṁ. Idha pana ṭhānagamanāsanasayanappabhedesu iriyāpathesu
  aññatrairiyāpathasamāyogaparidīpanaṁ, tena ṭhitopi gacchantopi nisinnopi sayānopi
  bhagavā viharaticceva veditabbo. So hi ekaṁ iriyāpathabādhanaṁ aparena iriyāpathena
  vicchinditvā aparipatantamattabhāvaṁ harati pavatteti. Tasmā viharatīti vuccati.
          Jetavaneti ettha attano paccatthikaṁ janaṁ jinātīti jeto, raññā
  vā attano paccatthike jane jite jātoti jeto, maṅgalakamyatāya vā tassa evaṁ
  nāmameva katanti jeto. Vanayatīti vanaṁ, attasampadāya sattānaṁ bhatiṁ karoti, 2-
  attani sinehaṁ uppādetīti attho. Vanateti vā 3- vanaṁ, nānāvidhakusumagandhasammoda-
  mattakokilādivihaṅgavirutehi 4- mandamālutacalitarukkhasākhāviṭapapupphaphalapallavapalāsehi ca
  "etha maṁ paribhuñjathā"ti pāṇino yācati viyāti attho. Jetassa vanaṁ jetavanaṁ.
  Tañhi jetena rājakumārena ropitaṁ saṁvaḍḍhitaṁ paripālitaṁ, so ca tassa sāmī
  ahosi, tasmā jetavananti vuccati. Tasmiṁ jetavane.
          Anāthapiṇḍikassārāmeti ettha sudatto nāma so gahapati mātāpitūhi
  katanāmavasena, sabbakāmasamiddhitāya pana vigatamalamaccheratāya karuṇādiguṇasamaṅgitāya ca
  niccakālaṁ anāthānaṁ piṇḍamadāsi, tena anāthapiṇḍikoti saṅkhyaṁ gato. Āramanti
  ettha pāṇino, visesena vā pabbajitāti ārāmo, tassa pupphaphalapallavādisobhāya 5-

  *  *  *  *  *  *
  Footnote: 1 pa.sū. 1/82 (ka). 2 chaṂa. kāreti 3 chaṂa. vanuye iti vā
  4 Sī.,i.....vihagavirutehi 5 chaṂa....sobhanatāya
-------------------------------------------------
[page 098]
  Nātidūranāccāsannā 1- dipañcavidhasenāsanaṅgasampattiyā ca tato tato āgamma ramanti
  abhiramanti anukkaṇṭhitā hutvā nivasantīti attho. Vuttappakārāya vā sampattiyā
  tattha tattha gatepi attano abbhantaraṁyeva ānetvā rametīti ārāmo. So hi
  anāthapiṇḍikena gahapatinā jetassa rājakumārassa hatthato aṭṭhārasahi hiraññakoṭīhi
  saṇṭharena 2- kīṇitvā aṭṭhārasahi hiraññakoṭīhi senāsanāni 3- kārāpetvā
  aṭṭhārasahi hiraññakoṭīhi vihāramahaṁ niṭṭhāpetvā evaṁ catupaññāsahiraññakoṭi-
  pariccāgena buddhappamukhassa saṁghassa niyyādito, 4- tasmā "anāthapiṇḍikassa
  ārāmo"ti vuccati. Tasmiṁ anāthapiṇḍikassārāme.
          Ettha ca "jetavane"ti vacanaṁ purimasāmiparikittanaṁ, "anāthapiṇḍikassārāme"ti
  pacchimasāmiparikittanaṁ. Kimetesaṁ parikittanena 5- payojananti? vuccate:-
  adhikārato tāva "kattha bhāsitan"ti pucchāya ninnayakaraṇaṁ 6- aññesampana
  puññakāmānaṁ diṭṭhānugatimāpajjane niyojanañca. Tattha hi dvārakoṭṭhakapāsādamāpane
  bhūmivikkayaladdhā aṭṭhārasa hiraññakoṭiyo anekakoṭiagghanakā rukkhā ca jetassa
  pariccāgo, catupaññāsa koṭiyo anāthapiṇḍikassa pariccāgo. Yato tesaṁ
  parikittanena "evaṁ puññakāmā puññāni karontī"ti dassento āyasmā
  ānando aññepi puññakāme tesaṁ diṭṭhānugatimāpajjanepi niyojeti. Evamettha
  puññakāmānampi diṭṭhānugatimāpajjane niyojanañca payojananti veditabbaṁ.
          Etthaha:- "yadi tāva bhagavā sāvatthiyaṁ viharati, `jetavane anāthapiṇḍikassā-
  rāme'ti na vattabbaṁ, atha tattha viharati, `sāvatthiyan'ti na vattabbaṁ. Na
  hi sakkā ubhayattha ekaṁ samayaṁ viharitun"ti. Vuccate:- nanu vuttametaṁ "samīpatthe
  bhummavacanan"ti, yato yathā gaṅgāyamunādīnaṁ samīpe goyūthāni carantāni "gaṅgāya
  caranti, yamunāya carantī"ti vuccanti, evamidhāpi yadidaṁ sāvatthiyā samīpe jetassa
  vanaṁ anāthapiṇḍikassa ca ārāmo, tattha viharanto vuccati "tasmā 7- sāvatthiyaṁ
  viharati jetavane anāthapiṇḍikassārāme"ti attho veditabbo. Gocaragāmanidassanatthaṁ
  hissa sāvatthīvacanaṁ, pabbajitānurūpanivāsanaṭṭhānanidassanatthaṁ sesavacanaṁ.

  *  *  *  *  *  *
  Footnote: 1 chaṂa....sannatādi.... 2 chaṂa. santhārena 3 chaṂa. senāsanaṁ 4 chaṂa. niyyātito
  5 chaṂa. parikittane 6 chaṂa. pucchāniyāmakaraṇaṁ 7 chaṂa., i. ayaṁ saddo na dissati
-------------------------------------------------
[page 099]
          Tattha sāvatthīkittanena bhagavato gahaṭṭhānuggahakaraṇaṁ dasseti, jetavanādikittanena
  pabbajitānuggahakaraṇaṁ. Tathā purimena paccayagahaṇato attakilamathānuyogavivajjanaṁ,
  pacchimena vatthukāmappahānato kāmasukhallikānuyogavivajjanupāyadassanaṁ.
  Purimena ca dhammadesanābhiyogaṁ, pacchimena vivekādhimuttiṁ. Purimena karuṇāya upagamanaṁ,
  pacchimena paññāya upagamanaṁ. Purimena sattānaṁ hitasukhanipphādanādhimuttataṁ, 1-
  pacchimena parahitasukhakaraṇe nirupalepataṁ. Purimena dhammikasukhapariccāganimittaphāsuvihāraṁ,
  pacchimena uttarimanussadhammānuyoganimittaṁ. Purimena manussānaṁ upakārabahulataṁ,
  pacchimena devānaṁ. Purimena loke jātassa loke saṁvaḍḍhabhāvaṁ, pacchimena lokena
  anupalittatanti evamādi attho. 2-
          Athāti avicchedatthe nipāto. Khoti adhikārantaranidassanatthe nipāto.
  Tena avichinneyeva tattha bhagavato vihāre idamadhikārantaraṁ udapādīti dasseti.
  Kintanti? aññatarā devatāti ādi. Tattha aññatarāti aniyamitaniddeso. Sā
  Hi nāmagottena apākaṭā, tasmā "aññatarā"ti vuttā. Devo eva devatā,
  itthīpurisasādhāraṇametaṁ. Idha pana puriso eva, so devaputto kintu,
  sādhāraṇanāmavasena devatāti vutto.
          Abhikkantāya rattiyāti ettha abhikkantasaddo khayalakkhaṇiyasundarābhi-
  rūpābbhānumodanādīsu 3- dissati. Tattha "abhikkantā bhante ratti, nikkhanto
  paṭhamo yāmo, ciraṁ nisinno bhikkhusaṁgho, uddisatu bhante bhagavā bhikkhūnaṁ
  pāṭimokkhan"ti evamādīsu 4- khaye dissati. Yā 5- tā rattiyo abhikkantā
  abhilakkhitā aṭṭhamī cātuddasī paṇṇarasīti evamādīsu lakkhaṇiye. 5- "ayaṁ Imesaṁ
  catunnaṁ puggalānaṁ abhikkantataro ca paṇītataro cā"ti evamādīsu 6- sundare.
                Ko me vandati pādāni iddhiyā yasasā jalaṁ
                abhikkantena vaṇṇena sabbā obhāsayaṁ disāti
  evamādīsu 7- abhirūpe. "abhikkantaṁ Bho gotama, abhikkantaṁ bho gotamā"ti

  *  *  *  *  *  *
  Footnote: 1 chaṂa...ṃuttitaṁ 2 chaṂa. attho na dissati 3 chaṂa. khayasundaRā...
  4 vinaYu. 7/383/204, aṁ. aṭṭhaka. 23/110/207 (sayā) 5-5 chaṂa. imepāṭhā na dissati
  6 aṁ. catukka. 21/100/114 7 khu. vimāna. 26/51/89 (syā)
-------------------------------------------------
[page 100]
  Evamādīsu 1- abbhānumodane. Idha pana khaye. Tena abhikkantāya rattiyāti
  parikkhīṇāya rattiyāti vuttaṁ hoti.
          Abhikkantavaṇṇāti idha abhikkantasaddo abhirūpe, vaṇṇasaddo pana
  chavithutikulavaggakāraṇasaṇṭhānappamāṇarūpāyatanādīsu dissati. Tattha "suvaṇṇavaṇṇosi
  bhagavā"ti evamādīsu 2- chaviyā dissati. "kadā Sabyūḷhā 3- pana te gahapati ime
  samaṇassa gotamassa vaṇṇā"ti evamādīsu 4- thutiyaṁ. "cattārome Bho gotama
  vaṇṇā"ti evamādīsu 5- kulavagge. Na harāmi 6- na bhañjāmi ārā siṁghāmi vārijaṁ 6-
  "atha kena nu vaṇṇena, gandhatthenoti vuccatī"ti evamādīsu 7- kāraṇe. "mahantaṁ
  Hatthirājavaṇṇaṁ abhinimminitvā"ti evamādīsu 8- saṇṭhāne. "tayo Pattassa vaṇṇā"ti
  evamādīsu 9- pamāṇe. "vaṇṇo Gandho raso ojā"ti evamādīsu 10- rūpāyatane.
  So idha chaviyaṁ daṭṭhabbo. Tena abhikkantavaṇṇāti abhirūpachavīti vuttaṁ hoti.
          Kelavakappanti ettha kevalasaddo anavasesayebhuyyābyāmissānatireka-
  daḷhatthavisaṁyogādianekatko. Tathā hissa "kevalaparipuṇṇaṁ parisuddhaṁ brahmacariyan"ti
  evamādīsu 11- anavasesattaṁ 12- attho. "kevalā Aṅgamagadhā 13- pahūtaṁ khādanīyaṁ
  bhojanīyaṁ ādāya upasaṅkamissantī"ti evamādīsu 14- yebhuyyatā. "kevalassa Dukkhak-
  khandhassa samudayo hotī"ti evamādīsu 15- abyāmissatā. "kevalaṁ Saddhāmattakaṁ nūna
  ayamāyasmā"ti evamādīsu 16- anatirekatā. "ayaṁ Āyasmato anuruddhassa bāhiko 17-
  nāma saddhivihāriko kevalakappaṁ saṁghabhedāya ṭhito"ti evamādīsu 18- daḷhatthatā.
  "kevalaṁ 19- Vusitavā uttamapurisoti vuccatī"ti evamādīsu 20- visaṁyogo. Idha
  panassa anavasesattamatthoti 21- adhippeto.

  *  *  *  *  *  *
  Footnote: 1 aṁ. duka. 20/16/56, vinaYu. mahāvibhaṅga. 1/15/7
  2 MaṂa. 13/399/384, khu.su. 25/554/447 selasutta 3 chaṂa. saññūḷā, pāli. saññūḷhā
  4 MaṂa. 13/77/54 5 dī. pāṭi. 11/115/69 6-6 chaṂa., i. ime pāṭhā na dissati
  7 saṁ. sagā. 15/234/246 padumapupphasutta 8 saṁ. sagā. 15/138/124 nāgasutta
  9 vinaYu. mahāvibhaṅga. 2/602/68 10 abhi. saṅagaṇi. 34/617-645-188 ādi
  11 vinaYu. mahāvibhaṅga. 1/1/1 verañjakaṇḍa 12 chaṂa., i. anavasesatā
  13 chaṂa., i. kevalakappā ca aṅgamāgadhā 14 vinaYu. mahāvagga. 4/43/37
  15 abhi. vibhaṅga. 35/225/161 16 vinaYu. mahāvagga 5/244/6 soṇakoḷivisavatthu
  17 chaṂa. bāhiyo 18 aṁ. catukka. 21/243/267 saṁghabhedakasutta 19 chaṂa., i. kevalī
  20 saṁ. khandha. 17/57/50 21 chaṂa...ṃattho, iti saddo na dissati
-------------------------------------------------
[page 101]
          Kappasaddo panāyaṁ abhisaddahanavohārakālapaññattichedanavikappalesasamantabhāvādi-
  anekattho. Tathā hissa "okappanīyametaṁ bhoto gotamassa, yathā taṁ
  arahato sammāsambuddhassā"ti evamādīsu 1- abhisaddahanamattho. "anujānāmi Bhikkhave
  pañcahi samaṇakappehi phalaṁ paribhuñjitun"ti evamādīsu 2- vohāro. "yena Sudaṁ
  niccakappaṁ viharāmī"ti evamādīsu 3- kālo. "iccāyasmā Kappo"ti evamādīsu 4-
  paññatti. "alaṅkato Kappitakesamassū"ti evamādīsu 5- chedanaṁ. "kappati
  Dvaṅgulakappo"ti evamādīsu 6- vikapPo. "atthi Kappo nipajjitun"ti evamādīsu
  7- leso. "kevalakappaṁ Jetavanaṁ 8- obhāsetvā"ti evamādīsu 9- samantabhāvo. Idha
  panassa samantabhāvo atthoti 10- adhippeto. Yato kevalakappaṁ jetavananti ettha
  anavasesaṁ samantato jetavananti evamattho daṭṭhabbo.
          Obhāsetvāti ābhāya pharitvā, candimā viya suriyo viya ca ekobhāsaṁ
  ekapajjotaṁ karitvāti attho.
          Yena bhagavā tenupasaṅkamīti bhummatthe karaṇavacanaṁ. Yato yattha bhagavā,
  tattha upasaṅkamīti evamettha attho daṭṭhabbo. Yena vā kāraṇena bhagavā
  devamanussehi upasaṅkamitabbo, teneva kāraṇena upasaṅkamīti evamettha attho daṭṭhabbo.
  Kena ca kāraṇena bhagavā upasaṅkamitabbo? nānappakāraguṇavisesādhigamādhippāyena,
  Sāduphalūpabhogādhippāyena 11- dijagaṇehi niccaphalitamahārukkho viya. Upasaṅkamīti ca
  gatāti vuttaṁ hoti. Upasaṅkamitvāti upasaṅkamanapariyosānadīpanaṁ. Athavā evaṁ gatā
  tato āsannataraṁ ṭhānaṁ bhagavato samīpasaṅkhātaṁ gantvātipi vuttaṁ hoti. Bhagavantaṁ
  abhivādetvāti bhagavantaṁ abhivanditvā paṇāmitvā namassitvā.
          Ekamantanti bhāvanapuṁsakaniddeso, ekokāsaṁ ekapassanti vuttaṁ hoti.
  Bhummatthe vā upayogavacanaṁ. Aṭṭhāsīti nisajjādipaṭikkhepo, ṭhānaṁ kappesi, ṭhitā
  ahosīti attho.

  *  *  *  *  *  *
  Footnote: 1 Maṃū. 12/387/345 mahāsaccakasutta. 2 vinaYu. cūḷa. 7/250/7 khuddakavatthūni
  3 Maṃū. 12/387/345 mahāsaccakasutta 4 khu.su. 25/1099/544,
  khu.cūḷa. 30/366/176 (syā) 5 khu. jā. 28/911/319 vidhurajātaka
  (syā). 6 vinaYu. cūḷa. 7/446/286 sattasatikakkhandhaka
  7 aṁ. aṭṭhaka. 23/185/345 (syā) 8 chaṂa. veḷuvanaṁ 9 saṁ, sagā. 15/92,
  94/60,61 10 chaṂa. attho 11 sādurasaphalūpabhogā....
-------------------------------------------------
[page 102]
          Kathaṁ ṭhitā pana sā ekamantaṁ ṭhitā ahūti?
               na pacchato na purato nāpi āsannadūrato
               na 1- tiṭṭhanto paṭivāte 1- na cāpi uṇṇatuṇṇate 2-
               ime dose vivajjetvā ekamantaṁ ṭhitā ahūti.
          Kasmā panāyaṁ aṭṭhāsi eva, na nisīdīti? lahunivattitukāmatāya.
  Devatā 3- hi kiñcideva 4- atthavasaṁ paṭicca sucipuriso viya vaccaṭṭhānaṁ manussalokaṁ
  āgacchanti. Pakatiyā panetāsaṁ yojanasatappabhūti manussaloko duggandhatāya paṭikkūlo
  hoti, na tattha 5- abhiramanti, tena sā āgatakiccaṁ katvā lahunivattitukāmatāya na
  nisīdi. Yassa ca gamanādiiriyāpathaparissamassa vinodanatthaṁ nisīdanti, so devānaṁ
  parissamo natthi, tasmāpi na nisīdi. Ye ca mahāsāvakā bhagavantaṁ parivāretvā
  ṭhitā, te paṭimāneti, tasmāpi na nisīdi. Apica bhagavati gāraveneva na nisīdi.
  Devatānaṁ hi nisīditukāmānaṁ āsanaṁ nibbattati, taṁ anicchamānā nisajjāya cittampi
  akatvā ekamantaṁ aṭṭhāsīti. 6-
          Ekamantaṁ ṭhitā kho sā devatāti evaṁ imehi kāraṇehi ekamantaṁ
  ṭhitā kho sā devatā. Bhagavantaṁ gāthāya ajjhabhāsīti bhagavantaṁ akkharapadaniyamitaganthitena
  vacanena ajjhabhāsīti attho. Kathaṁ? bahū devā manussā ca .pe. Brūhi
  maṅgalamuttamanti.
                         Maṅgalapañhasamuṭṭhānakathā
          tattha yasmā "evamiccādipāṭhassa, atthaṁ nānappakārato, vaṇṇayanto
  samuṭṭhānaṁ vatvā"ti mātikā ṭhapitā, tassa ca samuṭṭhānassa ayaṁ vattabbatāya
  okāso, tasmā maṅgalapañhasamuṭṭhānaṁ tāva vatvā mayaṁ pacchā imesaṁ gāthāpadānaṁ
  atthaṁ vaṇṇayissāMa. 7- Kiñca maṅgalapañhasamuṭṭhānaṁ? jambūdīpe kira tattha tattha
  nagaradvārasaṇṭhāgārasabhādīsu mahājanā 8- sannipatitvā hiraññasuvaṇṇaṁ datvā

  *  *  *  *  *  *
  Footnote: 1 chaṂa., i. na kacche nopi paṭivāde 2 oṇatuṇṇate 3 chaṂa. devatāyo
  4 chaṂa., i. kañcideva 5 chaṂa., i. ettha 6 chaṂa., i. aṭṭhāsi
  7 chaṂa., i. vaṇṇayissāmi 8 chaṂa., i. mahājano
-------------------------------------------------
[page 103]
  Nānappakāraṁ sītāharaṇādikaṁ bāhirakathaṁ 1- kathāpenti, 2- ekekā kathā catumāsaccayena
  niṭṭhāti. Tattha ekadivasaṁ maṅgalakathā samuṭṭhāsi "kinnukho maṅgalaṁ, kiṁ diṭṭhaṁ
  maṅgalaṁ, kiṁ sutaṁ maṅgalaṁ, kiṁ mutaṁ maṅgalaṁ, ko maṅgalaṁ jānātī"ti.
          Atha diṭṭhamaṅgaliko nāmeko puriso āha "ahaṁ maṅgalaṁ jānāmi,
  diṭṭhaṁ loke maṅgalaṁ, diṭṭhaṁ nāma abhimaṅgalasammataṁ rūpaṁ. Seyyathīdaṁ? idhekacco
  kālasseva vuṭṭhāya vātasakuṇaṁ 3- vā passati, veḷuvalaṭṭhiṁ vā gabbhiniṁ vā kumārake
  vā alaṅkatapaṭiyatte puṇṇaghaṭe vā allarohitamacchaṁ vā ājaññaṁ vā ājaññarathaṁ
  vā asubhaṁ vā gāviṁ vā kapilaṁ vā, yaṁ vā panaññaṁpi kiñci evarūpaṁ
  abhimaṅgalasammataṁ rūpaṁ passati, idaṁ vuccati diṭṭhamaṅgalan"ti. Tassa vacanamekacce
  aggahesuṁ, ekacce nāggahesuṁ. Ye nāggahesuṁ, te tena saha vivadiṁsu.
          Atha sutamaṅgaliko nāmeko puriso āha "cakkhu nāmetaṁ bho sucimpi
  asucimpi passati, tathā sundarampi, asundarampi, manāpampi, amanāpampi. Yadi tena
  diṭṭhaṁ maṅgalaṁ siyā, sabbampi maṅgalaṁ siyā. Tasmā na diṭṭhaṁ maṅgalaṁ, apica kho
  pana sutaṁ maṅgalaṁ. Sutaṁ nāma abhimaṅgalasammato saddo. Seyyathīdaṁ? idhekacco
  kālasseva vuṭṭhāya vaḍḍhāti vā vaḍḍhamānāti vā puṇṇāti vā phussāti vā
  sumanāti vā sirīti vā sirivaḍḍhāti vā ajja sunakkhattaṁ sumuhuttaṁ sudivasaṁ
  sumaṅgalanti vā evarūpaṁ vā yaṅkiñci abhimaṅgalasammataṁ saddaṁ suṇāti, idaṁ vuccati
  sutamaṅgalan"ti. Tassāpi vacanaṁ ekacce aggahesuṁ, ekacce nāggahesuṁ. Ye
  nāggahesuṁ, te tena saha vivadiṁsu.
          Atha mutamaṅgaliko nāmeko puriso āha "sotampi nāmetaṁ bho
  sādhumpi asādhumpi manāpampi amanāpampi saddaṁ suṇāti. Yadi tena sutaṁ maṅgalaṁ
  siyā, sabbampi maṅgalaṁ siyā. Tasmā na sutaṁ maṅgalaṁ, apica kho pana mutaṁ maṅgalaṁ.
  Mutannāma abhimaṅgalasammataṁ gandharasaphoṭṭhabbaṁ. Seyyathīdaṁ? idhekacco kālasseva
  Vuṭṭhāya padumagandhādipupphagandhaṁ vā ghāyati, pussadantakaṭṭhaṁ 4- vā khādati, paṭhaviṁ vā
  āmasati, haritasassaṁ vā allagomayaṁ vā kacchapaṁ vā tilavāhaṁ 5- vā pupphaṁ vā

  *  *  *  *  *  *
  Footnote: 1 chaṂa. sītāharaṇādikathaṁ 2 chaṂa., i. kathāpeti
  3 chaṂa. cātakasakuṇaṁ, Sī. bāsamānasakuṇaṁ, i. bāsasakuṇaṁ 4 chaṂa.,
  i. phussa...evamuparipi 5 chaṂa. tilaṁ
-------------------------------------------------
[page 104]
  Phalaṁ vā āmasati, pussamattikāya vā sammālimpati, pussasāṭakaṁ vā nivāseti,
  pussaveṭṭhanaṁ vā dhāreti, yaṁ vā panaññampi kiñci evarūpaṁ abhimaṅgalasammataṁ gandhaṁ
  vā ghāyati, rasaṁ vā sāyati, phoṭṭhabbaṁ vā phusati, idaṁ vuccati mutamaṅgalan"ti.
  Tassāpi vacanaṁ ekacce aggahesuṁ, ekacce nāggahesuṁ.
          Tattha na diṭṭhamaṅgaliko sutamutamaṅgalike asakkhi saññāpetuṁ, na
  tesaṁ aññataro itare dve. Tesu ca manussesu ye diṭṭhamaṅgalikassa vacanaṁ
  gaṇhiṁsu, te "diṭṭhaṁyeva maṅgalan"ti gatā. Ye sutamutamaṅgalikānaṁ, te "sutaṁyeva
  mutaṁyeva maṅgalan"ti gatā. Evamayaṁ maṅgalakathā sakalajambūdīpe pākaṭā jātā.
          Atha sakalajambūdīpe manussā gumbagumbā hutvā "kinnukho maṅgalan"ti
  maṅgalāni cintayiṁsu. Tesaṁ manussānaṁ ārakkhadevatā taṁ kathaṁ sutvā tatheva maṅgalāni
  cintayiṁsu, tāsaṁ devatānaṁ bhummadevatā mittā honti, atha tato sutvā
  bhummadevatāpi tatheva maṅgalāni cintayiṁsu, tāsampi devatānaṁ ākāsaṭṭhakadevatā mittā
  honti, ākāsaṭṭhakadevatānampi cātummahārājikā devatā mittā honti, eteneva
  upāyena yāva sudassīdevatānaṁ akaniṭṭhadevatā mittā honti, atha tato sutvā
  akaniṭṭhadevatāpi tatheva gumbagumbā hutvā maṅgalāni cintayiṁsu. Evaṁ yāva
  dasasahassacakkavāḷesu sabbattha maṅgalacintā udapādi. Uppannā ca "idaṁ maṅgalaṁ
  idaṁ maṅgalan"ti vinicchayamānāpi appattā eva vinicchayaṁ dvādasa vassāni
  aṭṭhāsi. Sabbe manussā ca devā ca brahmamāno ca ṭhapetvā ariyasāvake
  diṭṭhasutamutavasena tidhā bhinnā, ekopi "idameva maṅgalan"ti yathābhuccato
  niṭṭhaṅgato nāma nāhosi, maṅgalakolāhalaṁ loke uppajji.
          Kolāhalaṁ nāma pañcavidhaṁ kappakolāhalaṁ cakkavattikolāhalaṁ buddhakolāhalaṁ
  maṅgalakolāhalaṁ moneyyakolāhalanti. Tattha kāmāvacarā devā vimuttasirā
  vikiṇṇakesā rudammukhā assūni hatthehi puñchamānā rattavatthanivatthā
  ativiyarūpavesadhārino 1- hutvā "vassasatasahassassa accayena kappavuṭṭhānaṁ hessati, 2-
  ayaṁ loko vinassissati, mahāsamuddo ussussissati, 3- ayañca mahāpaṭhavī
  sinerupabbatarājā

  *  *  *  *  *  *
  Footnote: 1 chaṂa. ativiya virūpavesadhārino 2 chaṂa. hohiti 3 chaṂa., i. sussissati
-------------------------------------------------
[page 105]
  Ca uḍḍayhissati vinassissati, yāva brahmalokā lokavināso bhavissati, mettaṁ
  mārisā bhāvetha, karuṇaṁ bhāvetha muditaṁ bhāvetha upekkhaṁ mārisā bhāvetha, mātaraṁ
  upaṭṭhahatha, pitaraṁ upaṭṭhahatha, kule jeṭṭhāpacāyino hotha, jāgaratha mā pamādathā"ti
  manussapathe vicaritvā ārocenti. Idaṁ kappakolāhalaṁ nāMa.
          Kāmāvacarā devā eva "vassasatassa accayena cakkavattirājā loke
  uppajjissatī"ti manussapathe vicaritvā ārocenti. Idaṁ cakkavattikolāhalaṁ nāMa.
  Suddhāvāsā pana devā brahmābharaṇehi 1- alaṅkaritvā brahmaveṭhanaṁ sīse katvā
  pītisomanassajātā buddhaguṇadhārino 2- "vassasahassassa accayena buddho loke
  uppajjissatī"ti manussapathe vicaritvā ārocenti. Idaṁ buddhakolāhalaṁ nāMa.
  Suddhāvāsā eva devā devamanussānaṁ cittaṁ ñatvā "dvādasannaṁ vassānaṁ
  accayena sammāsambuddho maṅgalaṁ kathessatī"ti manussapathe vicaritvā ārocenti.
  Idaṁ maṅgalakolāhalaṁ nāMa. Suddhāvāsā eva devā "sattannaṁ vassānaṁ accayena
  aññataro bhikkhu bhagavatā saddhiṁ samāgamma moneyyapaṭipadaṁ pucchissatī"ti manussapathe
  vicaritvā ārocenti. Idaṁ moneyyakolāhalaṁ nāMa. Imesu pañcasu kolāhalesu
  diṭṭhamaṅgalādivasena tidhā bhinnesu devamanussesu idaṁ maṅgalakolāhalaṁ loke
  uppajji. 3-
          Atha devesu manussesu ca vicinitvā vicinitvā maṅgalāni alabhamānesu
  dvādasannaṁ vassānaṁ accayena tāvatiṁsakāyikā devā saṅgamma samāgamma evaṁ
  samacintesuṁ "seyyathāpi mārisā gharasāmiko antoparijjanānaṁ, 4- gāmasāmiko
  gāmavāsīnaṁ, rājā sabbamanussānaṁ, evameva ayaṁ sakko devānamindo amhākaṁ
  aggo ca seṭṭho ca yadidaṁ puññatejena 5- issariyena paññāya dvinnaṁ
  devalokānaṁ adhipati, yannūna mayaṁ sakkaṁ devānamindaṁ etamatthaṁ puccheyyāmā"ti. Tā
  sakkassa santikaṁ gantvā sakkaṁ devānamindaṁ taṁkhaṇānurūpaṁ nivāsanābharaṇasassirīkasarīraṁ
  aḍḍhateyyakoṭiaccharāgaṇaparivutaṁ pāricchattakamūle paṇḍukambalasilāvarāsane nisinnaṁ

  *  *  *  *  *  *
  Footnote: 1 chaṂa., i....bharaṇena 2 chaṂa., i. vādino
  3 chaṂa. imesu pañcasu kolāhalesu devamanussānaṁ idaṁ maṅgalakolāhalaṁ loke uppajji
  4 chaṂa., i. antogharajanānaṁ 5 chaṂa. puññena tejena
-------------------------------------------------
[page 106]
  Abhivādetvā ekamantaṁ ṭhatvā etadavocuṁ "yagghe mārisa jāneyyāsi, etarahi
  maṅgalapañhā samuṭṭhitā, eke `diṭṭhaṁ maṅgalan'ti vadanti, eke `sutaṁ maṅgalan'ti,
  eke `mutaṁ maṅgalan'ti, tattha mayañca aññe ca aniṭṭhaṅgatā, sādhu vata no
  tvaṁ yāthāsabhāvato byākarohī"ti. Devarājā pakatiyāpi paññavā "ayaṁ maṅgalakathā
  kattha paṭhamaṁ samuṭṭhitā"ti āha. "mayaṁ Deva cātummahārājikānaṁ assumhā"ti āhaṁsu.
  Tato cātummahārājikā ākāsaṭṭhakadevatānaṁ, ākāsaṭṭhakadevatā bhummadevatānaṁ,
  bhummadevatā manussārakkhadevatānaṁ, manussārakkhadevatā "manussaloke samuṭṭhitā"ti
  āhaṁsu.
          Atha ne 1- sakko devānamindo "sammāsambuddho kattha vasatī"ti
  pucchi. "manussaloke Devā"ti āhaṁsu. Taṁ bhagavantaṁ koci pucchīti. Na koci devāti.
  Kinnukho nāma tumhe mārisā aggiṁ chaḍḍetvā khajjopanakaṁ ujjāletha, yena
  tumhe anavasesamaṅgaladesakaṁ taṁ bhagavantaṁ atikkamitvā 2- maṁ pucchitabbaṁ maññetha,
  āgacchatha mārisā, taṁ bhagavantaṁ pucchāma, addhā sassirīkaṁ pañhaveyyākaraṇaṁ
  labhissāmāti ekaṁ devaputtaṁ āṇāpesi "tvaṁ pana bhagavantaṁ pucachā"ti. So
  devaputto taṁ khaṇānurūpena alaṅkārena attānaṁ alaṅkaritvā vijjuriva vijjotamāno
  devagaṇaparivuto jetavanamahāvihāraṁ gantvā bhagavantaṁ abhivādetvā ekamantaṁ ṭhatvā
  maṅgalapañhaṁ pucchanto gāthāya ajjhabhāsi "bahūdevā manussā ca. .pe.
  Maṅgalamuttaman"ti.
                         Idaṁ maṅgalapañhasamuṭṭhānaṁ
                           -------------
                         bahū devātigāthāvaṇṇanā
          [2] Idāni gāthāpadānaṁ atthavaṇṇanā hoti. Tattha bahūti
  aniyamitasaṅkhyāniddeso, tena anekasatā anekasahassā anekasatasahassāti vuttaṁ hoti.
  Dibbantīti devā, pañcahi kāmaguṇehi kīḷanti, attano vā siriyā jotantīti 3-
  attho. Apica devāti tividhā devā sammatiupapattivisuddhidevavasena. 4- Yathāha:-
          "devāti tayo devā sammatidevā upapattidevā visuddhidevā. Tattha
        sammatidevā nāma rājāno deviyo rājakumāRā. Upapattidevā nāma

  *  *  *  *  *  *
  Footnote: 1 chaṂa..i. ayaṁ saddo na dissati 2 Sī. atisitvā 3 chaṂa. jotentīti
  4.....visuddhivasena
-------------------------------------------------
[page 107]
      Cātummahārājike deve upādāya taduttaridevā. Visuddhidevā nāma
      arahanto vuccatīti. 1-
          Tesu idha upapattidevā adhippetā. Manuno apaccāti manussā.
  Porāṇā pana bhaṇanti:- manassa 2- ussannatāya manussā, te jambūdīpakā
  aparagoyānikā 3- uttarakurukā pubbavidehakāti catubbidhā, idha jambūdīpakā
  adhippetā. Maṅgalanti mahanti imehi sattāti maṅgalāni, iddhiṁ vuḍḍhiñca
  pāpuṇātīti attho. Acintayunti cintesuṁ. Ākaṅkhamānāti icchamānā patthamānā
  pihayamānā. Sotthānanti sotthibhāvaṁ, sabbesaṁ diṭṭhadhammikasamparāyikānaṁ sobhaṇānaṁ
  sundarānaṁ kalyāṇānaṁ dhammānaṁ atthitanti vuttaṁ hoti. Brūhīti desehi pakāsehi,
  ācikkhāhi vivara vibhaja uttānīkarohi. Maṅgalanti iddhikāraṇaṁ vuḍḍhikāraṇaṁ
  sabbasampattikāraṇaṁ. Uttamanti vissitthaṁ 4- pavaraṁ sabbalokahitasukhāvahanti yaṁ gāthāya
  anupubbapadavaṇṇanā. 5-
          Ayampana piṇḍattho:- so devaputto dasasahassacakkavāḷesu devatāyo
  maṅgalapañhaṁ sotukāmatāya imasmiṁ ekacakkavāḷe sannipatitvā ekavālaggakoṭi-
  okāsamatte 6- dasampi vīsampi tiṁsampi cattāḷīsampi paññāsampi saṭṭhimpi
  sattatipi asītipi sukhumattabhāve nimminitvā sabbadevamārabrahmāno siriyā ca tejasā
  ca adhigayha virocamānaṁ paññattapavarabuddhāsane nisinnaṁ bhagavantaṁ parivāretvā
  ṭhitā disvā tasmiñca samaye anāgatānampi sakalajambūdīpakānaṁ manussānaṁ cetasā
  cetoparivitakkamaññāya sabbadevamanussānaṁ vicikicchāsallasamuddharaṇatthaṁ āha:-
                 bahū devā manussā ca maṅgalāni acintayuṁ
                 ākaṅkhamānā sotthānaṁ brūhi maṅgalamuttamanti.
          Tesaṁ devānaṁ anumatiyā manussānañca anuggahena mayā puṭṭho
  samāno yaṁ sabbesameva amhākaṁ ekantahitasukhāvahanato uttamaṁ maṅgalaṁ, taṁ no
  anukampaṁ upādāya brūhi bhagavāti.

  *  *  *  *  *  *
  Footnote: 1 khu cūḷa, 30/214/112 (sayā) 2 chaṂa. manaso ussannatāya 3 chaṂa.aparagoyānakā
  4 chaṂa. visiṭṭhaṁ 5 Sī.,i. anupadavaṇṇanā 6 ka. ekavālaggakoṭimatte
-------------------------------------------------
[page 108]
                        Asevanā cātigāthāvaṇṇanā
          [3] Devaputtassa vacanaṁ sutvā bhagavā "asevanā ca bālānan"ti
  gāthamāha. Tattha asevanāti abhajanā apayirupāsanā. Bālānanti balanti na
  jānantīti bālā 1- assasitapassasitamattena jīvanti, na paññājīvitenāti adhippāyo.
  Tesaṁ bālānaṁ. Paṇḍitānanti paṇḍantīti 2- paṇḍitā, sandiṭṭhikasamparāyikesu
  atthesu ñāṇagatiyā gacchantīti adhippāyo. Tesaṁ paṇḍitānaṁ. Sevanāti bhajanā
  payirupāsanā taṁsahāyatā taṁsampavaṅkatā. 3- Pūjāti sakkāragarukāramānanavandanā.
  Pūjaneyyānanti pūjārahānaṁ. Etammaṅgalamuttamanti yā ca bālānamasevanā, yā ca
  paṇḍitānaṁ sevanā, yā ca pūjā, taṁ sabbaṁ sampiṇḍetvā āha "etammaṅgalamuttaman"ti.
  Yaṁ tayā puṭṭhaṁ "brūhi maṅgalamuttaman"ti, ettha tāva etammaṅgalamuttamanti
  gaṇhāhīti vuttaṁ hoti. Ayametissā gāthāya padavaṇṇanā.
          Atthavaṇṇanā panassā evaṁ veditabbā:- evametaṁ devaputtassa
  vacanaṁ sutvā bhagavā "asevanā ca bālānan"ti imaṁ gāthamāha. Tattha yasmā
  catubbidhā gāthā 4- pucchitagāthā apucchitagāthā sānusandhikagāthā ananusandhikagāthāti.
  Tattha "pucchāmi taṁ gotama bhūripañña, kathaṁkaro sāvako sādhu hotī"ti 5- ca "kathaṁ
  nu tvaṁ mārisa oghamatarī"ti 6- ca evamādīsu pucchitena kathitā pucchitagāthā. "yaṁ
  Pare sukhato āhu, tadariyā āhu dukkhato"ti. Evamādīsu 7- apucchitena attajjhāsaya-
  vaseneva kathitā apucchitagāthā. Sabbāpi buddhānaṁ kathā 8- "sanidānāhaṁ bhikkhave
  dhammaṁ desessāmī"ti 9- vacanato sānusandhikagāthā. Ananusandhikagāthā imasmiṁ sāsane
  natthi. Evametāsu gāthāsu ayaṁ devaputtena pucchitena bhagavatā kathitattā
  pucchitagāthā. Yañca 10- yathā cheko puriso kusalo maggassa kusalo amaggassa
  maggaṁ puṭṭho paṭhamaṁ vijahitabbaṁ ācikkhitvā pacchā gahetabbaṁ ācikkhati "amukasmiṁ

  *  *  *  *  *  *
  Footnote: 1 chaṂa. balanti assasantīti bālā, i. balanti anantīti bālā 2 Sī. paṇḍentīti
  3 chaṂa. taṁsampavaṅkatā taṁsamaṅgitā 4 Sī.,i. kathā
  5 khu.su. 25/379/406 dhammikasutta
  6 saṁ. sagā. 15/1/1 7 khu.su. 25/768/484 dvayatānupassanāsutta 8 chaṂa. gāthā
  9 aṁ. tika. 20/126/269 gotamakacetiyasutta, abhi. kathā. 37/1739/594 dhammadesanākathā
  (sayā) 10 chaṂa. ayañca, i. pucchitakathāyañca
-------------------------------------------------
[page 109]
  Nāma ṭhāne dvedhāpatho hoti, tattha vāmaṁ muñcitvā dakkhiṇaṁ gaṇhā"ti, 1- evaṁ
  sevitabbāsevitabbesu asevitabbaṁ ācikkhitvā sevitabbaṁ ācikkhati. Bhagavā ca
  maggakusalapurisasadiso. Yathāha:-
          "puriso maggakusaloti kho bhikkhave 2- tathāgatassetaṁ adhivacanaṁ arahato
     sammāsambuddhassa. So hi kusalo imassa lokassa, kusalo parassa
     lokassa, kusalo macacudheyyassa, kusalo amaccudheyyassa, kusalo māradheyyassa,
     kusalo amāradheyyassā"ti.
          Tasmā paṭhamaṁ asevitabbaṁ ācikkhanto āha "asevanā ca bālānan"ti,
  sevitabbaṁ ācikkhanto āha "paṇḍitānañca sevanā"ti. Vijahitabbamaggo viya hi
  paṭhamaṁ bālā na sevitabbā na payirupāsitabbā, tato gahetabbamaggo viya
  paṇḍitā sevitabbā payirupāsitabbāti. Kasmā pana bhagavatā maṅgalaṁ kathentena
  paṭhamaṁ bālānamasevanā paṇḍitānañca sevanā kathitāti? vuccate:- yasmā imaṁ
  diṭṭhādīsu maṅgaladiṭṭhiṁ bālānaṁ sevanāya devamanussā gaṇhiṁsu, sā ca amaṅgalaṁ,
  tasmā tesaṁ taṁ idhalokaparalokatthabhañjakaṁ akalyāṇamittasaṁsaggaṁ garahantena
  ubhayalokatthasādhakañca kalyāṇamittaṁ saṁsaggaṁ pasaṁsantena bhagavatā paṭhamaṁ bālānaṁ asevanā
  paṇḍitānañca sevanā kathitāti.
          Tattha bālā nāma yekeci pāṇātipātādidasākusalakammapathasamannāgatā
  sattā, te tīhākārehi jānitabbā. Yathāha "tīṇimāni bhikkhave bālassa
  bālalakkhaṇānī"ti suttaṁ. 3- Apica pūraṇakassapādayo cha satthāro devadatta-
  kokālikakaṭamoraka 4- tissakhaṇḍadeviyāputtasamuddadattaciñcamāṇavikādayo atītakāle ca
  dīghavidassa bhātāti ime aññe ca evarūpā sattā bālāti veditabbā.
          Te aggipadittamiva agāraṁ attanā duggahitena attānañca attano
  vacanakārake ca vināsenti. Yathā dīghavidassa bhātā catubuddhantaraṁ saṭṭhīyojanamattena
  attabhāvena uttāno patito mahāniraye paccati, yathā ca tassa diṭṭhiṁ abhirucitāni 5-

  *  *  *  *  *  *
  Footnote: 1 chaṂa., i. gaṇhathā"ti 2 chaṂa., i. kho tissa
  3 aṁ. tika. 20/3/97 cintisutta, upari. 14/246/214 bālapaṇḍitasutta
  4 chaṂa....ṃodaka... 5 chaṂa. abhirucanakāni
-------------------------------------------------
[page 110]
  Pañca kulasatāni tasseva sahabyataṁ upapannāni mahāniraye paccanti. Vuttañcetaṁ
  bhagavatā:-
          "seyyathāpi bhikkhave naḷāgārā vā tiṇāgārā vā aggi mutto 1-
     kūṭāgārānipi ḍahati ullittāvalittāni nivātāni phussitaggaḷāni
     pihitavātapānāni, evameva kho bhikkhave yāni kānici bhayāni uppajjanti, sabbāni
     tāni bālato uppajjanti, no paṇḍitato. Yekeci upaddavā uppajjanti
     .pe. Yekeci upasaggā .pe. No paṇḍitato. Iti kho bhikkhave
     sappaṭibhayo bālo, appaṭibhayo paṇḍito. Saupaddavo bālo, na upaddavo
     paṇḍito, saupasaggo bālo, na upasaggo paṇḍito"ti. 2-
          Apica pūtimacchasadiso bālo, pūtimacchabandhapattapuṭasadiso hoti
  tadupasevī, chaḍḍanīyatañca jigucchanīyatañca āpajjati viññūnaṁ. Vuttañcetaṁ:-
               pūtimacchaṁ kusaggena yo naro upanayhati
               kusāpi pūtī vāyanti evaṁ bālūpasevanāti. 3-
  Akittipaṇḍito vāpi sakkena devindena vare diyyamāne evamāha:-
               bālaṁ na passe na suṇe na ca bālena saṁvase
               bālenāllāpasallāpaṁ na kare na ca rocaye.
               Kinnu te akaraṁ bālo vada kassapa kāraṇaṁ
               kena kassapa bālassa dassanaṁ nābhikaṅkhasi.
               Anayaṁ nayatī dummedho adhurāyaṁ niyuñjati
               dunnayo seyyaso hoti sammā vuttopi kuppati
               vinayaṁ so na jānāti sādhu tassa adassananti. 4-
          Evaṁ bhagavā sabbākārena bālūpasevanaṁ garahanto "bālānamasevanaṁ
  maṅgalan"ti vatvā idāni paṇḍitasevanaṁ pasaṁsanto "paṇḍitānañca sevanā
  maṅgalan"ti. Āha. Tattha paṇḍitā nāma yekeci pāṇātipātā

  *  *  *  *  *  *
  Footnote: 1 Sī.,i. aggi mukko 2 aṁ. tika. 20/1/96 bhayasutta
  3 khu.jā. 27/2152/437 sattigumbajātakaṁ, khu.iti. 25/76/292 sukhapatthanāsutta
  khu.jā. 28/862/303 (sayā) 4 khu.jā. 27/1813/355 akittijātakaṁ
-------------------------------------------------
[page 111]
  Veramaṇīādidasakusalakammapathasamannāgatā sattā, te tīhākārehi jānitabbā. Yathāha:-
  "tīṇimāni bhikkhave paṇḍitassa paṇḍitalakkhaṇānī"ti 1- suttaṁ. Apica
  buddhapaccekabuddhāsītimahāsāvakā aññe ca tathāgatassa sāvakā sunettamahāgovindavidhura-
  sarabhaṅgamahosathasutasomanimirājāyogharakumārākittipaṇḍitādayo ca paṇḍitāti veditabbā.
          Te bhaye viya rakkhā andhakāre viya padīpo khuppipāsādidukkhābhibhave viya
  annapānādipaṭilābho attano vacanakārānaṁ 2- sabbabhayaupaddavūpasaggaviddhaṁsanasamatthā
  honti. Tathā hi tathāgataṁ āgamma asaṅkheyyā aparimāṇā devamanussā āsavakkhayaṁ
  pattā, brahmaloke patiṭṭhitā, devaloke patiṭṭhitā, sugatiloke uppannā,
  sāriputtatthere cittaṁ pasādetvā catūhi paccayehi theraṁ upaṭṭhahitvā asīti
  kulasahassāni sagge nibbattāni. Tathā mahāmoggallānamahākassapappabhūtīsu sabbesu
  mahāsāvakesu, sunettassa satthuno sāvakā appekacce brahmaloke uppajjiṁsu,
  appekacce paranimmitavasavattīnaṁ devānaṁ sahabyataṁ .pe. Appekacce
  gahapatimahāsālakulānaṁ sahabyataṁ upapajjiṁsu. Vuttañcetaṁ:-
              "natthi bhikkhave paṇḍitato bhayaṁ, natthi paṇḍitato upaddavo,
                natthi paṇḍitato upasaggo"ti. 3-
          Apica tagaramālādigandhabhaṇḍasadiso paṇḍito, tagaramālāgandhabhaṇḍa-
  pariveṭhanapattasadiso hoti tadupasevī, bhāvanīyatañca manuññatañca āpajjati viññūnaṁ
  vuttañcetaṁ:-
                tagarañca palāsena yo naro upanayhati
                pattāpi surabhī vāyanti evaṁ dhīrūpasevanāti. 4-
          Akittipaṇḍito cāpi sakkena devānamindena vare diyyamāne evamāha:-
                dhīraṁ passe suṇe dhīraṁ dhīrena saha saṁvase
                dhīrenāllāpasallāpaṁ taṁ kare tañca rocaye.
                Kinnu te akaraṁ dhīro vada kassapa kāraṇaṁ
                kena kassapa dhīrassa dassanaṁ abhikaṅkhasi.

  *  *  *  *  *  *
  Footnote: 1 aṁ. tika. 20/3/98 cintīsutta Ma. upari. 14/243/221 bālapaṇḍitasutta
  2 chaṂa., i. vacanakarānaṁ 3 aṁ. tika. 20/1/96 bhayasutta
  4 khu.iti. 25/76/292 sukhapatthanāsutta, khu.jā. 27/215/437 (sayā)
  khu.jā. 28/862/303 (sayā)
-------------------------------------------------
[page 112]
               Nayaṁ nayatī medhāvī adhurāyaṁ na yuñjati
               sunayo seyyaso hoti sammā vutto na kuppati
               vinayaṁ so pajānāti sādhu tena samāgamoti. 1-
          Evaṁ bhagavā sabbākārena paṇḍitūpasevanaṁ pasaṁsanto "paṇḍitānaṁ
  sevanaṁ 2- maṅgalan"ti vatvā idāni tāya bālānaṁ asevanāya paṇḍitānaṁ sevanāya
  ca anupubbena pūjaneyyabhāvaṁ upagatānaṁ pūjaṁ pasaṁsanto "pūjā ca pūjaneyyānaṁ
  maṅgalan"ti āha. Tattha pūjaneyyā nāma sabbadosavirahitattā sabbaguṇasamannāgatattā
  ca buddhā bhagavanto, tato paccekasambuddhā ariyasāvakā ca. Tesañhi
  pūjā appakāpi dīgharattaṁ hitāya sukhāya hoti, sumanamālākāramallikādayo cettha
  nidassanaṁ.
          Tatthekaṁ nidassanamattaṁ bhaṇāma:- bhagavā kira 3- ekadivasaṁ pubbaṇhasamayaṁ
  nivāsetvā pattacīvaramādāya rājagahaṁ piṇḍāya pāvisi, athakho sumano mālākāro
  rañño māgadhassa seniyassa bimbisārassa pupphāni gahetvā gacchanto addasa
  bhagavantaṁ nagaradvāraṁ anuppattaṁ pāsādikaṁ pāsādanīyaṁ dvattiṁsamahāpurisalakkhaṇa-
  asītyānubyañjanapaṭimaṇḍitaṁ buddhasiriyā jalantaṁ, disvānassa etadahosi "rājā
  pupphāni gahetvā sataṁ vā sahassaṁ vā dadeyya, tañca idhalokamattameva sukhaṁ bhaveyya,
  bhagavato pana pūjā appameyyāsaṅkheyyaphalā dīgharattaṁ hitasukhāvahā hoti, handāhaṁ
  imehi pupphehi bhagavantaṁ pūjemī"ti pasannacitto ekaṁ pupphamuṭṭhiṁ gahetvā bhagavato
  paṭimukhaṁ khipi, pupphāni ākāsena gantvā bhagavato upari mālāvitānaṁ hutvā
  aṭṭhaṁsu. Mālākāro tamānubhāvaṁ disvā pasannataracitto puna ekaṁ pupphamuṭṭhiṁ
  khipi, tānipi gantvā mālākañcukā 4- hutvā aṭṭhaṁsu. Evaṁ aṭṭha pupphamuṭṭhiyo
  puna khipi, tāni gantvā pupphakūṭāgāraṁ hutvā aṭṭhaṁsu.
          Bhagavā antokūṭāgāre ahosi, mahājanakāyo sannipati. Bhagavā
  mālākāraṁ pasaṁsanto 5- sitaṁ pātvākāsi. Ānandatthero "na buddhā nāma 6-

  *  *  *  *  *  *
  Footnote: 1 khu.jā. 27/1819/355 akittijātakaṁ 2 chaṂa. sevanā 3 chaṂa. hi
  4 chaṂa. mālākañcuko 5 chaṂa. passanto 6 chaṂa., i. ayaṁ saddo na dissati
-------------------------------------------------
[page 113]
  Ahetu apaccayā sitaṁ pātuṁ karontī"ti sitakāraṇaṁ pucchi. Bhagavā āha "eso
  ānanda mālākāro imissā pūjāya ānubhāvena satasahassakappe devesu ca
  manussesu ca saṁsaritvā pariyosāne sumanissaro nāma paccekasambuddho bhavissatī"ti.
  Vacanapariyosāne dhammadesanatthaṁ imaṁ gāthaṁ abhāsi:-
               "tañca kammaṁ kataṁ sādhu, yaṁ katvā nānutappati
                yassa patīto 1- sumano, vipākaṁ paṭisevatī"ti. 2-
          Gāthāvasāne caturāsītiyā pāṇasahassānaṁ dhammābhisamayo ahosi.
          Evaṁ appakāpi tesaṁ pūjā dīgharattaṁ hitāya sukhāya hotīti veditabbā.
  Sā ca āmisapūjāva, ko pana vādo paṭipattipūjāya. Yato ye kulaputtā
  saraṇagamanasikkhāpadapaṭiggahaṇena uposathaṅgasamādānena ca catupārisuddhisīlādīhi ca
  attano guṇehi bhagavantaṁ pūjenti, ko tesaṁ pūjāya phalaṁ vaṇṇayissati. Te hi
  tathāgataṁ paramāya pūjāya pūjentīti vuttā. Yathāha:-
          "yo kho ānanda bhikkhu vā bhikkhunī vā upāsako vā upāsikā
    vā dhammānudhammapaṭipanno viharati sāmīcipaṭipanno anudhammacārī, so
    tathāgataṁ sakkaroti garukaroti māneti pūjeti paramāya pūjāyā"ti. 3-
  Etenānusārena paccekabuddhāriyasāvakānampi pūjāya hitasukhāvahatā veditabbā.
          Apica gahaṭṭhānaṁ kaniṭṭhassa jeṭṭhabhātāpi bhaginīpi pūjaneyyā, puttassa
  mātāpitaro, kulavadhūnaṁ sāmikasassusasurāti evamettha pūjaneyyā veditabbā.
  Etesampi hi pūjā kusaladhammasaṅkhātattā āyuādivuḍḍhihetuttā ca maṅgalameva.
  Vuttañhetaṁ:-
          "te metteyyā bhavissanti petteyyā sāmaññā brahmaññā kule
  jeṭṭhāpacāyino, idaṁ kusalaṁ dhammaṁ samādāya vattissanti, te kusalānaṁ dhammānaṁ
  samādānahetu āyunāpi vaḍḷissanti, vaṇṇenapi vaḍḍhissantī"ti ādi. 4-
          Idāni yasmā "yaṁ yattha maṅgalaṁ. Vavatthapetvā tantassa, maṅgalattaṁ
  vibhāvaye"ti iti mātikā nikkhittā, tasmā idaṁ vuccati:- evametissā gāthāya

  *  *  *  *  *  *
  Footnote: 1 ka. pītito 2 khuḍha. 25/68/29 sumanamālākāravatthu
  3 dī. mahā. 10/99/121 mahāparinibbānasutta 4 dī. pāṭi. 11/105/63 cakkavattisutta
-------------------------------------------------
[page 114]
  Bālānaṁ asevanā, paṇḍitānaṁ sevanā, pūjaneyyānaṁ ca pūjāti tīṇi maṅgalāni
  vuttāni, tattha bālānaṁ asevanā bālasevanapaccayabhayādiparittāṇena
  ubhayalokatthahetuttā, paṇḍitānaṁ sevanā pūjaneyyānaṁ pūjā ca tāsaṁ phalavibhūtivaṇṇanāyaṁ
  vuttanayeneva nibbānasugatihetuttā maṅgalanti veditabbā. Ito paraṁ pana mātikaṁ
  adassetvā evaṁ yaṁ yattha maṅgalaṁ, taṁ vavatthapessāma tassa maṅgalattaṁ
  vibhāvayissāmāti.
           Niṭṭhitā asevanā ca bālānanti imissā gāthāya atthavaṇṇanā.
                            -----------
                     Paṭirūpadesavāso cātigāthāvaṇṇanā
          [4] Evaṁ bhagavā "brūhi maṅgalamuttaman"ti ekaṁ ajjhesitopi appaṁ
  yācito bahudāyako uḷārapuriso viya ekāya gāthāya tīṇi maṅgalāni vatvā tato
  uttarimpi 1- devatānaṁ sotukāmatāya maṅgalānaṁ atthitāya ca 2- yesaṁ yesaṁ yaṁ yaṁ
  anukūlaṁ, te te satte tattha tattha maṅgale niyojetukāmatāya ca "paṭirūpadesavāso
  cā"ti ādīhi gāthāhi punapi anekāni maṅgalāni vuttumāraddho. Tattha paṭhamagāthāya
  tāva paṭirūpoti anucchaviko. Desoti gāmopi nigamopi nagarampi janapadopi
  yokoci sattānaṁ nivāsokāso. Vāsoti tattha nivāso. Pubbeti purā atītāsu
  jātīsu. Katapuññatāti upacitakusalatā. Attāti cittaṁ vuccati sakalo vā attabhāvo,
  sammāpaṇidhīti tassa attano sammā paṇidhānaṁ niyuñjanaṁ ṭhapananti vuttaṁ hoti.
  Sesaṁ vuttanayamevāti. Ayamettha padavaṇṇanā.
          Atthavaṇṇanā pana evaṁ veditabbā:- paṭirūpadesavāso nāma yattha
  catasso parisā vicaranti, dānādīni puññakiriyāvatthūni vattanti, navaṅgasatthusāsanaṁ
  dippati, 3- tattha nivāso sattānaṁ puññakiriyāya paccayattā maṅgalanti vuccati.
  Sīhaḷadīpapaviṭṭhakevaṭṭādayo cettha nidassanaṁ.
          Aparo nayo:- paṭirūpadesavāso nāma bhagavato bodhimaṇḍappadeso
  dhammacakkappavattitappadeso dvādasayojanāya parisāya majjhe sabbatitthiyamataṁ 4-
  bhinditvā yamakapāṭihāriyadassitagaṇḍām 6- barukkhamūlappadeso devorohaṇappadeso, yo

  *  *  *  *  *  *
  Footnote: 1 chaṂa. uttaripi 2 chaṂa. ca saddo na dissati 3 chaṂa. dibbati
  4 ka. sabbatitthayamadaṁ 5 chaṂa.....kaṇḍamba....
-------------------------------------------------
[page 115]
  Vā panaññopi sāvatthīrājagahādibuddhādhivāsappadeso, tattha nivāso sattānaṁ
  chānuttariyappaṭilābhapaccayato maṅgalanti vuccati.
          Aparo nayo 1-:- puratthimāya disāya kajaṅgalannāma 2- nigamo,
  tassa parena mahāsālā, tato paraṁ paccantimā janapadā, orato majjhe.
  Dakkhiṇapuratthimāya disāya sallavatī 3- nāma nadī, tato paraṁ paccantimā janapadā,
  orato majjhe. Dakkhiṇāya disāya setakaṇṇikaṁ nāma nigamo, tato paraṁ
  paccantimā janapadā, orato majjhe. Pacchimāya disāya thūnaṁ 4- nāma brāhmaṇagāmo,
  tato paraṁ paccantimā janapadā, orato majjhe. Uttarāya disāya usīraddhajo
  nāma pabbato, tato paraṁ paccantimā janapadā, orato majjhe. Ayaṁ majjhimapadeso 5-
  āyāmena tīṇi yojanasatāni, vitthārena aḍḍhateyyasatāni 6- parikkhepena
  nava yojanasatāni honti, eso paṭirūpadeso nāMa.
       Ettha catunnaṁ mahādīpānaṁ dvisahassānaṁ parittadīpānañca issariyādhipaccakārakā
  cakkavattirājāno 7- uppajjanti, ekaṁ asaṅkheyyaṁ kappasatahassañca
  pāramiyo pūretvā sāriputtamoggallānādayo mahāsāvakā uppajjanti, dve
  asaṅkheyyāni kappasatasahassañca pāramiyo pūretvā paccekasambuddhā ca, cattāri
  aṭṭha soḷasa vā asaṅkheyyāni kappasatasahassañca pāramiyo pūretvā sammāsambuddhā
  ca uppajjanti. Tattha sattā cakkavattirañño ovādaṁ gahetvā pañcasu sīlesu
  patiṭṭhāya saggaparāyanā honti. Tathā paccekasambuddhānaṁ ovāde patiṭṭhāya,
  sammāsambuddhasāvakānampana ovāde patiṭṭhāya saggaparāyanā nibbānaparāyanā ca
  honti. Tasmā tattha vāso imāsaṁ sampattīnaṁ paccayato maṅgalanti vuccati.
          Pubbe ca katapuññatā nāma atītajātiyā buddhapaccekabuddhakhīṇāsave
  ārabbha upacitakusalatā, sāpi maṅgalaṁ. Kasmā? buddhapaccekabuddhe sammukhā 8-
  dassetvā buddhānaṁ vā buddhasāvakānaṁ vā sammukhā sutāya catuppadikāyapi gāthāya
  pariyosāne arahattaṁ pāpuṇātīti 9- katvā yo ca manusso pubbe katādhikāro

  *  *  *  *  *  *
  Footnote: 1 vinaYu. mahā. 5/259/24 cammakkhandhaka 2 chaṂa. gajaṅgalaṁ 3 Sī., i. salalavatī
  4 chaṂa. thūṇaṁ 5 chaṂa. majjhimadeso 6 chaṂa. aḍḍhateyyāni 7 chaṂa. cakkavattī
  8 chaṂa. buddhapaccekabuddhasammukhato 9 chaṂa. pāpetīti, Sī.i. arahattaṁ pāpuṇanato
-------------------------------------------------
[page 116]
  Ussannakusalamūlo hoti, so teneva kusalamūlena vipassanaṁ uppādetvā āsavakkhayaṁ
  pāpuṇāti yathā rājā mahākappino aggamahesī ca. Tena vuttaṁ "pubbe ca
  katapuññatā maṅgalan"ti.
          Attasammāpaṇidhi nāma idhekacco attānaṁ dussīlaṁ susīle 1- patiṭṭhāpeti,
  assaddhaṁ saddhāsampadāya patiṭṭhāpeti, macchariṁ cāgasampadāya patiṭṭhāpeti. Ayaṁ
  vuccati "attasammāpaṇidhī"ti, eso ca maṅgalaṁ. Kasmā? diṭṭhadhammikasamparāyika-
  verappahānavividhānisaṁsādhigamahetuto. 2-
          Evaṁ imissāpi gāthāya paṭirūpadevāso ca, pubbe ca katapuññatā,
  attasammāpanidhi cāti 3- tīṇiyeva maṅgalāni vuttāni. Maṅgalattañca nesaṁ tattha tattha
  vibhāvitamevāti.
            Niṭṭhitā paṭirūpadesavāso cāti imissā gāthāya atthavaṇṇanā.
                           -------------
                       Bāhusaccañcāti gāthāvaṇṇanā
          [5] Idāni bāhusaccañcāti ettha bāhusaccanti bahussutabhāvo.
  Sippanti yaṁ kiñci hatthakosallaṁ. Vinayoti kāyavācācittavinayanaṁ. Susikkhitoti
  suṭaṭhu sikkhito. Subhāsitāti suṭṭhu bhāsitā. Yāti aniyamaniddeso. 4- Vācāti girā
  byappatho. Sesaṁ vuttanayamevāti. Ayamettha padavaṇṇanā.
          Atthavaṇṇanā pana evaṁ veditabbā:- bāhusaccaṁ nāma yantaṁ
  "sutadharo hoti sutasannicayo"ti ca 5- "idhekaccassa bahussutaṁ 6- hoti, suttaṁ geyyaṁ
  veyyākaraṇan "ca 7- evamādinā nayena satthusāsanadharattaṁ vaṇṇitaṁ, taṁ
  akusalappahānakusalādhigamahetuto anupubbena paramatthasaccasacachikiriyahetuto ca maṅgalanti
  vuccati. Vuttañhetaṁ bhagavatā:-
          "sutavā ca kho bhikkhave ariyasāvako akusalaṁ pajahati, kusalaṁ bhāveti,
     sāvajjaṁ pajahati, anavajjaṁ bhāveti, suddhamattānaṁ pariharatī"ti. 8-

  *  *  *  *  *  *
  Footnote: 1 chaṂa., i. sīle 2 chaṂa.,i...ḥetutoti 3 ka. ceti 4 chaṂa. aniyataniddeso
  5 MaṂa. 12/339/301 mahāgosiṅgasutta, aṁ. catukka. 21/22/26 dutiyauruvelasuttaṁ
  6 chaṂa. bahukaṁ suttaṁ 7 aṁ catukka. 21/6/8 appasutasutta
  8 aṁ. sattaka. 23/64/111 nagaropamasutta (syā)
-------------------------------------------------
[page 117]
    Aparampi vuttaṁ:-
          "dhatānaṁ dhammānaṁ atthamupaparikkhati, atthaṁ upaparikkhato dhammā
     nijjhānaṁ khamanti, dhammanijjhānakkhantiyā sati chando jāyati, chandajāto
     ussahati, ussahanto tulayati, tulayanto padahati, padahanto kāyena
     ceva paramatthasaccaṁ sacchikaroti, paññāya ca paṭivijjha 1- passatī"ti. 2-
          Apica āgāriyabāhusaccampi 3- yaṁ anavajjaṁ, taṁ ubhayalokahitasukhāvahanato
  maṅgalanti vehitabbaṁ.
          Sippaṁ nāma āgāriyasippañca 3- anāgāriyasippañca. 4- Tattha āgāriyasippaṁ
  nāma yaṁ parapāṇūparodhavirahitamakusalavivajjitaṁ maṇikārasuvaṇṇakārakammādi, 5- taṁ
  idha lokatthāvahanato maṅgalaṁ. Anāgāriyasippaṁ nāma cīvaravicāraṇacīvarasibbanādisamaṇa-
  parikkhārābhisaṅkharaṇaṁ, yantaṁ "idha bhikkhave bhikkhu yāni tāni sabrahmacārīnaṁ
  uccāvacāni kiṁkaraṇīyāni, tattha dakkho hotī"ti ādinā 6- nayena tattha tattha
  saṁvaṇṇitaṁ, yaṁ "nāthakaraṇo 7- dhammo"ti ca vututaṁ, taṁ attano ca paresañca
  ubhayalokahitasukhāvahanato maṅgalanti veditabbaṁ.
          Vinayo nāma āgāriyavinayo 8- ca anāgāriyavinayo 8- ca. Tattha
  āgāriyavinayo nāma dasākusalakammapathaviramaṇaṁ, so tattha asaṅkilesāpajjanena
  ācāraguṇavavatthāpanena ca susikkhito ubhayalokahitasukhāvahanato maṅgalaṁ. Anāgāriyavinayo nāma
  sattāpattikkhandhe anāpajjanaṁ, sopi vuttanayeneva susikkhito, catupārisuddhisīlaṁ
  vā anāgāriyavinayo, so yathā tattha patiṭṭhāya arahattaṁ pāpuṇāti, evaṁ sikkhanena
  susikkhito lokiyalokuttarasukhādhigamahetuto maṅgalanti veditabbo.
          Subhāsitā vācā nāma musāvādādidosavirahitā. Yathāha "catūhi bhikkhave
  aṅgehi samannāgatā vācā subhāsitā hotī"ti. 9- Susaññatavācāeva vācā subhāsitā.
  Yathāha:-

  *  *  *  *  *  *
  Footnote: 1 chaṂa., i. ativijjha 2 MaṂa. 13/432/420 caṅkīsutta 3 chaṂa. agārika...evamuparipi
  4 chaṂa. anagārika... i. anāgāriYu....evamuparipi 5 chaṂa. maṇi...kammādikaṁ
  6 dī.pāṭi. 11/345/236, aṁ. dasaka. 24/17/20 nāthakaraṇavagga 7 chaṂa. nāthakaro
  8-8 chaṂa. agārika..., anagārika...sabbattha evamuparipi 9 khu.khu. 25/453/418
-------------------------------------------------
[page 118]
                 "subhāsitaṁ Uttamamāhu santo,
                 dhammaṁ bhaṇe na adhammantaṁ dutiyaṁ.
                 Piyaṁ bhaṇe nāpiyantaṁ tatiyaṁ,
                 saccaṁ bhaṇe na alikantaṁ catutthan"ti. 1-
          Ayampi ubhayalokahitasukhāvahanato maṅgalanti veditabbā. Yasmā ca
  ayaṁ vinayapariyāpannā eva, tasmā vinayaggahaṇena etaṁ asaṅgaṇhitvā vinayo
  saṅgahetabbo. Athavā kiṁ iminā parissamena, 2- paresaṁ dhammadesanāvācā idha
  subhāsitā vācāti veditabbā. Sā hi yathā paṭirūpadesavāso, evaṁ sattānaṁ
  ubhayalokahitasukhanibbānādhigamapaccayato maṅgalanti vuccati. Āha ca:-
              "yaṁ buddho bhāsatī vācaṁ khemaṁ nibbānapattiyā
              dukkhassantakiriyāya sā ve vācānamuttamā"ti 3-
          evaṁ imissā gāthāya bāhusaccañca sippañca, vinayo ca susikkhito,
  subhāsitā ca yā vācāti cattāri maṅgalāni vuttāni. Maṅgalattañca nesaṁ tattha
  tattha vibhāvitamevāti.
              Niṭṭhitā bāhusaccañcāti imissā gāthāya atthavaṇṇanā.
                           -------------
                      Mātāpitūpaṭṭhānantigāthāvaṇṇanā
          [6] Idāni mātāpitūpaṭṭhānanti ettha mātu ca pitu cāti
  mātāpitu. Upaṭṭhānanti upaṭṭhahanaṁ. Puttānañca dārānañcāti puttadārassa.
  Saṅgaṇhanaṁ saṅgaho. Na ākulā anākulā. Kammānieva kammantā. Sesaṁ
  vuttanayamevāti ayaṁ padavaṇṇanā.
          Atthavaṇṇanā pana evaṁ veditabbā:- mātā nāma janikā vuccati,
  tathā pitā. Upaṭṭhānaṁ nāma pādadhovanasambāhanucchādananhāpanehi
  catupaccayasampadānena ca upakārakaraṇaṁ. Tattha yasmā mātāpitaro bahūpakārā puttānaṁ
  atthakāmā anukampakā, yaṁ 4- puttake bahi kīḷitvā paṁsumakkhitasarīrake āgate disvā

  *  *  *  *  *  *
  Footnote: 1 khu.su. 25/453/418 subhāsitasutta 2 Ma. pariyāpannena
  3 khu.su. 25/457/419 subhāsitasutta 4 chaṂa. ye
-------------------------------------------------
[page 119]
  Paṁsukaṁ 1- puñchitvā matthakaṁ upasiṅghāyantā upari cumbitvā 2- ca sinehaṁ
  uppādenti, vassasatampi mātāpitaro sīsena pariharantā puttā tesaṁ paṭikāraṁ
  kātumasamatthā. Yasmā ca te āpādakā posakā khīrassa dāyakā puttānaṁ 3- imassa
  lokassa dassetāro, brahmasamā 4- pubbācariyasammatā, tasmā tesaṁ upaṭṭhānaṁ idha
  pasaṁsaṁ, pecca saggasukhañca āvahati. Tena maṅgalanti vuccati. Vuttañcetaṁ 5- bhagavatā:-
             "brahmāti 6- mātāpitaro, pubbācariyāti vuccare
             āhuneyyā ca puttānaṁ, pajāya anukampakā.
             Tasmā hi ne namasseyya, sakkareyya ca paṇḍito.
             Annena atho 7- pānena, vatthena sayanena ca
             ucchādanena nhāpanena, 8- pādānaṁ dhovanena ca.
             Tāya naṁ pāricariyāya, mātāpitūsu paṇḍitā
             idheva naṁ pasaṁsanti, pecca sagge 9- pamodatī"ti 10-
          aparo nayo:- upaṭṭhānaṁ nāma bharaṇakiccakaraṇakulavaṁsaṭṭhapanādi
  pañcavidhaṁ, taṁ pāpanivāraṇādipañcavidhadiṭṭhadhammikahitahetuto 11- maṅgalanti veditabbaṁ.
  Vuttañhetaṁ bhagavatā:-
          "pañcahi kho gahapatiputta ṭhānehi puttena puratthimā disā mātāpitaro
     paccupaṭṭhātabbā `bhato ne bharissāmi, kiccaṁ nesaṁ karissāsāmi, kulavaṁsaṁ
     ṭhapessāmi, dāyajjaṁ paṭipajjissāmi, 12- atha vā pana 13- petānaṁ kālakatānaṁ
     dakkhiṇaṁ anuppadassāmī'ti. Imehi kho gahapatiputta pañcahi ṭhānehi
     puttena puratthimā disā mātāpitaro paccupaṭṭhitā pañcahi ṭhānehi puttaṁ
     anukampanti, pāpā nivārenti, kalyāṇe nivesenti, sippaṁ sikkhāpenti,
     paṭirūpena dārena saṁyojenti, samaye dāyajjaṁ niyyādentī"ti. 14-

  *  *  *  *  *  *
  Footnote: 1 chaṂa. paṁsuṁ 2 chaṂa., i. paricumbantā
  3 chaṂa., i. khīrassa dāyakā puttānaṁ-iti ime pāṭhā na dissanti
  4 chaṂa. brahmasammatā 5 chaṂa.vuttañhetaṁ 6 i. brahmā hi 7 chaṂa.,i. atha
  8 Sī.,i. nahāpanena 9 Sī.,i. sagge ca
  10 khu.iti. 25/106/325 sabrahmakasutta. khu.jā. sattati 28/162/66-7 soṇanandajātaka
  (sayā), aṁ. tika. 20/31/127 sabrahmakasutta 11 chaṂa...ḥitasukhahetuto
  12 Ma.i. paṭipajjāmi 13 i. atha ca pana 14 dī. pāṭi. 11/267/164 siṅgālakasutta
-------------------------------------------------
[page 120]
          Apica yo mātāpitaro tīsu vatthūsu pasāduppādanena sīlasamādāpanena
  pabbajjāya vā uṭṭhahati, ayaṁ idha 1- mātāpitūpaṭṭhākānaṁ aggo, tassa taṁ
  mātāpitūpaṭṭhānaṁ mātāpitūhi katassa upakārassa paccupakārabhūtaṁ anekesaṁ
  diṭṭhadhammikānaṁ samparāyikānañca atthānaṁ padaṭṭhānato maṅgalanti vuccati.
          Puttadārassāti ettha attanā 2- jātā pasutā 3- puttāpi dhītaropi
  puttātveva saṅkhayaṁ gacchanti. Dārāti vīsatiyā bhariyānaṁ yākāci bhariyā. Puttā ca
  dārā ca puttadāraṁ, tassa puttadārassa. Saṅgahoti sammānanādīhi upakārakaraṇaṁ.
  Taṁ susaṁvihitakammantatādidiṭṭhadhammikahitahetuto 4- maṅgalanti veditabbaṁ.
  Vuttañcetaṁ bhagavatā "pacchimā disā puttadārā veditabbā"ti 5- ettha uddiṭṭhaṁ
  puttadāraṁ bhariyāsaddena saṅgaṇhitvā "pañcahi kho gahapatiputta ṭhānehi sāmikena
  pacchimā disā bhariyā paccupaṭṭhātabbā sammānanāya avimānanāya 6- anaticariyāya
  issariyavossaggena alaṅkārānuppadānena. Imehi kho gahapatiputta pañcahi ṭhānehi
  sāmikena pacchimā disā bhariyā paccupaṭṭhitā pañcahi ṭhānehi sāmikaṁ anukampati,
  susaṁvihitakammantā ca hoti susaṅgahitaparijanā ca, anaticārinī ca sambhatamanurakkhati, 7-
  dakkhā ca hoti analasā sabbakiccesū"ti. 5- Ayaṁ vā aparo nayo:- saṅgahoti dhammikāhi
  dānapiyavacanatthacariyāhi 8- saṅgaṇhanaṁ. Seyyathīdaṁ? uposathadivasesu paribbayadānaṁ
  nakkhatatadivasesu nakkhattadassāpanaṁ maṅgaladivasesu maṅgalakaraṇaṁ diṭṭhadhammikasamparāyikesu
  atthesu ovādānusāsananti. Taṁ pubbanayeneva 9- diṭṭhadhammikahitahetuto dhammikattā
  10- samparāyikahitahetuto devatāhipi namassanīyabhāvahetuto ca maṅgalanti veditabbaṁ.
  Yathāha sakko devānamindo:-
               "ye gahaṭṭhā puññakarā, sīlavanto upāsakā.
               Dhammena dāraṁ posenti, te namassāmi mātalī"ti. 11-

  *  *  *  *  *  *
  Footnote: 1 chaṂa., i. ayaṁ saddo na dissati 2 chaṂa. attato, i. attano 3 chaṂa.,i. ayaṁ
  saddo na dissati 4...ḥitasukhahetuto 5-5 dī. pāṭi. 11/269/165 siṅgālakasutta
  6 chaṂa. anavamānanāya 7 sambhataṁ ca anurakkhati 8 chaṂa. dānapiyavācātthacariyāhi
  9 chaṂa. vuttanayeneva 10 chaṂa. ayaṁ saddo dissati
  11 saṁ. sagā. 5/264/283 paṭhamasakkanamassanasutta
-------------------------------------------------
[page 121]
          Anākulā kammantā nāma kālaññutāya paṭirūpakāritāya analasatāya
  uṭṭhānaviriyasampadāya abyasanīyatāya ca kālātikkamanāppaṭirūpakaraṇasithilakaraṇādi-
  ākulabhāvavirahitā kasigorakkhavaṇijjādayo kammantā. Ete attano vā puttadārassa
  vā dāsakammakarānaṁ vā byattatāya eva 1- payojitā diṭṭheva dhamme
  dhanadhaññavuḍaḍhitalābhahetuto maṅgalanti vuccanti. Vuttañcetaṁ bhagavatā:-
              "paṭirūpakārī dhuravā, uṭṭhātā vindate dhanan"ti. 2-
              "na Divāsoppasīlena, rattiṁ uṭṭhānadessinā.
              Niccaṁ mattena soṇḍena sakkā āvasituṁ gharaṁ.
              Atisītaṁ atiuṇhaṁ atisāyamidaṁ ahu
              iti vissaṭṭhakammante atthā accenti māṇave.
              Yo ca 3- sītañca uṇhañca, tiṇā bhiyyo na maññati.
              Karaṁ purisakiccāni, so sukhaṁ na vihāyatī"ti ca. 4-
              "bhoge Saṁharamānassa bhamarasseva irīyato
              bhogā sannicayaṁ yanti vammikovūpacīyatī"ti ca
  evamādi. 5-
          Evaṁ imissāpi gāthāya mātūpaṭṭhānaṁ pitūpaṭṭhānaṁ puttadārassa
  saṅgaho, anākulā ca kammantāti cattāri maṅgalāni vuttāni, putsadārassa
  saṅgahaṁ vā dvidhā katvā pañca, mātāpitūpaṭṭhānaṁ vā ekameva katvā tīṇi.
  Maṅgalattañca nesaṁ tattha tattha vibhāvitamevāti.
            Niṭṭhitā mātāpitūpaṭṭhānanti imissā gāthāya atthavaṇṇanā.
                           ------------
                         Dānañcātigāthāvaṇṇanā
      [7] Idāni dānañcāti ettha dīyate imināti dānaṁ, attano
  santakaṁ parassa paṭipādīyatīti vuttaṁ hohi. Dhammassa cariyā dhammā vā anapetā

  *  *  *  *  *  *
  Footnote: 1 chaṂa., i. evaṁ 2 khu.su. 25/189/370, saṁ. sagā. 15/426/25 āḷavakasutta
  3 chaṂa. yodha 4 dī. pāṭi.11/253/160 siṅgālakasutta
  5 dī. pāṭi. 11/265/163 siṅgālakasutta
-------------------------------------------------
[page 122]
  Cariyā dhammacariyā. Ñāyante "amhākaṁ ime "iti ñātakā. Na avajjāni
  anavajjāni, aninditāni agarahitānīti vuttaṁ hoti. Sesaṁ vuttanayamevāti. Ayaṁ
  padavaṇṇanā.
          Atthavaṇṇanā pana evaṁ veditabbā:- dānaṁ nāma paraṁ uddissa
  subuddhipubbikā 1- annādidasadānavatthupariccāgacetanā, taṁ sampayutto vā alobho.
  Alobhena hi taṁ vatthuṁ parassa paṭipādeti, tena vuttaṁ "diyyate imināti
  dānanan"ti. Taṁ bahujjanapiyādīnaṁ 2- diṭṭhadhammikasamparāyikānaṁ phalavisesānaṁ
  adhigamahetuto maṅgalanti vuttaṁ. "dāyako Sīha dānapati bahuno janassa piyo hoti manāpo"ti
  evamādīni 3- cettha suttāni anussaritabbāni.
          Aparo nayo:- dānaṁ nāma dubbidhaṁ āmisadānañca dhammadānañca,
  tattha āmisadānaṁ vuttappakārameva. Idhalokaparalokadukkhakkhayasukhāvahassa pana
  sammāsambuddhappaveditassa dhammassa paresaṁ hitakāmatāya desanā dhammadānaṁ,
  imesañca dvinnaṁ dānānaṁ etadeva aggaṁ. Yathāha:-
                 "sabbadānaṁ dhammadānaṁ jināti,
                  sabbarasaṁ dhammaraso jināti.
                  Sabbaratiṁ dhammarati jināti,
                  taṇhakkhayo sabbadukkhaṁ jinātī"ti. 4-
          Tattha āmisadānassa maṅgalattaṁ vuttameva. Dhammadānampana yasmā
  atthapaṭisaṁveditādīnaṁ guṇānaṁ padaṭṭhānaṁ, tasmā maṅgalanti vuccati. Vuttañhetaṁ
  bhagavatā:-
          "yathā yathā bhikkhave bhikkhu yathāsutaṁ yathāpariyattaṁ dhammaṁ vitthārena
     paresaṁ deseti, tathā tathā so tasmiṁ dhamme atthapaṭisaṁvedī ca hoti
     dhammapaṭisaṁvedī cā"ti evamādi. 5-
          Dhammacariyā nāma dasakusalakammapathacariyā. Yathāha "tividhā kho gahapatayo
  kāyena dhammacariyā samacariyā hotī"ti evamādi. 6- Sā panesā dhammacariyā

  *  *  *  *  *  *
  Footnote: 1 Sī. santuṭṭhipubbikā 2 chaṂa. bahujanapiyamanāpatādīnaṁ, i. bahujanapiyatādīnaṁ
  3 aṁ. pañcaka. 22/34/41 sīhasenāpatisutta (sayā) 4 khuḍha. 25/354/78 sakkadevarājavatthu
  5 aṁ. pañcaka. 22/26/23 vimuttāyanasutta (sayā) 6 Maṃū. 12/441/390,
  392. sāreyyakasutta
-------------------------------------------------
[page 123]
  Saggalokūpapattihetuto maṅgalanti veditabbā. Vuttañhetaṁ bhagavatā "dhammacariyā-
  samacariyāhetu kho gahapatayo evamidhekacce sattā kāyassa bhedā parammaraṇā sugatiṁ
  saggaṁ lokaṁ upapajjantī"ti. 1-
          Ñātakā nāma mātito vā pitito vā yāva sattamā pitāmahayuga-
  sambandhā, tesaṁ bhogapārijuññena vā byādhipārijuññena vā abhihatānaṁ attano
  samīpaṁ āgatānaṁ yathābalaṁ ghāsacchādanadhaññādīhi 2- saṅgaho pasaṁsādīnaṁ diṭṭhadhammikānaṁ
  sugatigamanādīnañca samparāyikānaṁ visesādhigamānaṁ hetuto maṅgalanti vuccati.
          Anavajjāni kammāni nāma uposathaṅgasamādānaveyyāvaccakaraṇa-
  ārāmavanaropanasetukaraṇādīni kāyavacīmanosucaritakammāni tīṇi 3- hi
  nānappakārahitasukhādhigamanahetuto maṅgalanti vuccati. "ṭhānaṁ Kho panetaṁ visākhe vijjati
  yaṁ idhekacco itthī vā puriso vā aṭṭhaṅgasamannāgataṁ uposathaṁ upavasitvā kāyassa
  bhedā parammaraṇā cātummahārājikānaṁ devānaṁ sahabyataṁ upapajjeyyā"ti evamādīni cettha
  suttāni 4- anussaritabbāni.
          Evaṁ imissā gāthāya dānañca dhammacariyā ca ñātakānañca saṅgaho
  anavajjāni kammānīti cattāri maṅgalāni vuttāni. Maṅgalattañca nesaṁ tattha tattha
  vibhāvitamevāti.
                Niṭṭhitā dānañcāti imissā gāthāya atthavaṇṇanā.
                             ---------
                          Āratītigāthāvaṇṇanā
          [8] Idāni āratī vīratīti ettha āratīti āramaṇaṁ, viratīti viramaṇaṁ,
  viramanti vā etāya sattāti virati. Pāpāti akusalā. Madanīyaṭṭhena majjaṁ,
  majjassa pānaṁ pajjapānaṁ, tato majjapānā saṁyamanaṁ saṁyamo. Appamajjanaṁ
  appamādo. Dhammesūti kusalesu. Sesaṁ vuttanayamevāti. Ayaṁ padavaṇṇanā.
          Atthavaṇṇanā pana evaṁ veditabbā:- ārati nāma pāpe ādīnavadassino
  manasā eva anabhirati. Virati nāma kammadvāravasena kāyavācāhi viramaṇaṁ,
  sā cesā virati nāma sampattavirati samādānavirati samucchedaviratīti tividhā hoti,

  *  *  *  *  *  *
  Footnote: 1 Maṃū. 12/441/390, 392 sāreyyakasatta 2 chaṂa. ghāsacchādanadhanadhaññādīhi
  3 chaṂa. tāni 4 aṁ. aṭṭhaka. 23/133/43/262 visākhāsutta (sayā)
-------------------------------------------------
[page 124]
  Tattha yā kulaputtassa attano jātiṁ vā kulaṁ vā gottaṁ vā paṭicca "na me
  taṁ paṭirūpaṁ, 1- yvāhaṁ imaṁ pāṇaṁ haneyyaṁ, adinnaṁ ādiyeyyan"ti ādinā nayena
  sampattavatthuto virati, ayaṁ sampattavirati nāMa. Sikkhāpadasamādānavasena pana
  pavattā samādānavirati nāma, yassā pavattito pabhūti 2- kulaputto pāṇātipātādīni
  na samācarati. 3- Ariyamaggasampayuttā samucchedavirati nāma, yassā pavattito pabhūti
  ariyasāvakassa pañca bhayāni verāni vūpasantāni honti. Pāpaṁ nāma yantaṁ
  "pāṇātipāto kho gahapatiputta kammakileso, adinnādānaṁ .pe. Kāmesumicchācāro
  .pe. Musāvādo"ti 4- evaṁ vitthāretvā:-
         "pāṇātipāto adinnādānaṁ, musāvādo ca vuccati.
          Paradāragamanañceva, nappasaṁsanti paṇḍitā"ti. 4-
  Evaṁ gāthāya saṅgahitaṁ kammakilesasaṅkhātaṁ catubbidhamakusalaṁ, tato pāpā. Sabbā
  cesā 5- ārati virati ca diṭṭhadhammikasamparāyikabhayaverappahānādinānappakāravisesādhigama-
  hetuto maṅgalanti vuccati. "pāṇātipātā Paṭivirato kho gahapatiputta ariyasāvako"ti
  ādīni cettha suttāni anussaritabbāni.
          Majjapānā ca saṁyamo nāma pubbe vuttasurāmerayamajjapamādaṭṭhānā
  veramaṇiyā evetaṁ adhivacanaṁ. Yasmā pana majjapāyī atthaṁ na jānāti, dhammaṁ na
  jānāti, mātu antarāyaṁ karoti, pitu buddhapaccekabuddhatathāgatasāvakānampi antarāyaṁ
  karoti, diṭṭhadhamme 6- garahaṁ samparāye duggatiṁ aparāpariyāyena 7- ummādaṁ 8-
  pāpuṇāti. Majjapānā pana saṁyamo tesaṁ dosānaṁ vūpasamaṁ tabbiparītaguṇasampadañca pāpuṇāti,
  tasmā ayaṁ majjapānā saṁyamo maṅgalanti veditabbo.
          Kusalesu dhammesu appamādo nāma "kusalānaṁ vā dhammānaṁ bhāvanāya
  asakkaccakiriyatā asātaccakiriyatā anaṭṭhitaririyatā olīnavuttitā nikkhittachandatā
  nikkhittadhuratā asevanā 9- abhāvanā abahulīkammaṁ anadhiṭṭhānaṁ ananuyogo pamādo.
  Yo evarūpo pamādo pamajjanā pamajjitattaṁ, ayaṁ vuccati pamādo"ti 10- ettha

  *  *  *  *  *  *
  Footnote: 1 chaṂa. patirūpaṁ evamuparipi 2 chaṂa. pabhuti evamuparipi 3 chaṂa. karoti
  4-4 dī. pāṭi. 11/245/157 siṅgālasutta 5 chaṂa., i. sabbāpesā 6 chaṂa. diṭṭheva
  dhamme 7 chaṂa., i. aparāpariye 8 ummādañca
  9 chaṂa., i. pāli anāsevanā 10 abhi. vibhaṅga, 35/846/427 ekakaniddesa
-------------------------------------------------
[page 125]
  Vuttassa pamādassa paṭipakkhavasena 1- atthato kusalesu dhammesu satiyā avippavāso
  veditabbo. So nānappakārakusalādhigamahetuto vā 2- amatādhigamahetuto vā 2- maṅgalanti
  vuccati. Tattha "appamattassa ātāpino"ti 3- ca, "appamādo amataṁ padan"ti ca,
  evamādi 4- satthu sāsanaṁ anussaritabbaṁ.
          Evaṁ imissā gāthāya pāpā virati, majjapānā saṁyamo, kusalesu
  dhammesu appamādoti tīṇi maṅgalāni vuttāni. Maṅgalattañca nesaṁ tattha tattha
  vibhāvitamevāti.
                 Niṭṭhitā āratīti imissā gāthāya atthavaṇṇanā.
                           -------------
                         Gāravocātigāthāvaṇṇanā
          [9] Idāni gāravo cāti ettha gāravoti garubhāvo. Nivātoti
  nīcavuttitā. Santuṭṭhīti santoso. Katassa jānanatā kataññutā. Kālenāti khaṇena
  samayena. Dhammassa savanaṁ dhammassavanaṁ. Sesaṁ vuttanayamevāti ayaṁ padavaṇṇanā.
          Atthavaṇṇanā pana evaṁ veditabbā:- gāravo nāma garukārappayogārahesu
  buddhapaccekabuddhatathāgatasāvakāacariyupajjhāyamātāpitujeṭṭhabhātubhaginīādīsu 5-
  yathānurūpaṁ garukāro garukaraṇaṁ sagāravatā. Svāyaṁ gāravo yasmā sugatigamanādīnaṁ
  hetu. Yathāha:-
          "garukātabbaṁ garukaroti, mānetabbaṁ māneti, pūjetabbaṁ pūjeti,
     so tena kammena evaṁ samattena evaṁ samādinnena kāyassa bhedā
     parammaraṇā sugatiṁ saggaṁ lokaṁ upapajjati. No ce kāyassa .pe.
     Upapajjati, sace manussattaṁ āgacchati, yattha yattha paccājāyati, tattha
     tattha uccākulino hotī"ti. 6-

  *  *  *  *  *  *
  Footnote: 1 ka. paṭipakkhanayena 2-2 chaṂa. ca 3 MaṂa. 13/20/16 aṭṭhakanāgarasutta
  4 khu. dhamMa. 25/21/19 sāmāvatīvatthu
  5 chaṂa.....jeṭṭhakabhātikabhaginīādīsu,
  i.....ācariyūpajjhāyamātipitijeṭṭhabhātibhaginiādīsu
  6 Ma. upari. 14/295/266 cūḷakammavibhaṅgasutta
-------------------------------------------------
[page 126]
          Yathāha "sattime bhikkhave aparihāniyā dhammā. Katame satta,
  satthusagāravatā"ti ādi, 1- tasmā maṅgalanti vuccati.
          Nivāto nāma nīcamanatā nivātavuttitā, yāya nivātavuttitāya
  samannāgato puggalo nihatamāno nihatadappo pādapuñchanacoḷakasamo chinnavisāṇūsabhasamo 2-
  uddhatadāṭhasappasamo ca hutvā saṇho sakhilo sukhasambhāso ca hoti,
  ayaṁ nivāto nāMa. Svāyaṁ yasādiguṇapaṭilābhahetuto maṅgalanti vuccati. Āha ca
  "nivātavutti atthaddho, tādiso labhate yasan"ti evamādi. 3-
          Santuṭṭhī nāma itarītarapaccayasantoso, so dvādasavidho hoti.
  Seyyathīdaṁ? cīvare yathālābhasantoso yathābalasantoso yathāsāruppasantosoti tividho.
  Evaṁ piṇḍapātādīsu.
          Tassāyaṁ pabhedasaṁvaṇṇā:- idha bhikkhu cīvaraṁ labhati sundaraṁ vā asundaraṁ
  vā, so teneva yāpeti, aññaṁ na pattheti, 4- labhantopi na gaṇhāti, ayamassa
  cīvare yathālābhasantoso. Atha pana bhikkhu ābādhiko hoti, garucīvaraṁ pārupanto
  onamati 5- vā kilamati vā, so sabhāgena bhikkhunā saddhiṁ taṁ parivattetvā lahukena
  yāpentopi santuṭṭhova hoti, ayamassa cīvare yathābalasantoso. Aparo bhikkhu
  paṇītapaccayalābhī hoti, so pattacīvarādīnaṁ 6- aññataraṁ mahagghaṁ cīvaraṁ labhitvā "idaṁ
  therānaṁ cirapabbajitānaṁ bahussutānañca anurūpan"ti tesaṁ taṁ datvā 7- attanā
  saṅkārakūṭā vā araññato 8- vā kutoci nantakāni uccinitvā saṅghāṭiṁ karitvā
  dhārentopi santuṭṭhoyeva hoti, ayamassa cīvare yathāsāruppasantoso.
          Idha pana bhikkhu piṇḍapātaṁ labhati lūkhaṁ vā paṇītaṁ vā, so teneva
  yāpeti, aññaṁ na pattheti, 9- labhantopi na gaṇhāti, ayamassa piṇḍapāte
  yathālābhasantoso. Atha pana bhikkhu ābādhiko hoti, lūkhaṁ piṇḍapātaṁ bhuñjitvā
  bāḷharogātaṅkaṁ 10- pāpuṇāti, so sabhāgassa bhikkhuno taṁ datvā tassa hatthato

  *  *  *  *  *  *
  Footnote: 1 aṅ. sattaka. 23/30-2/30 appamādagāravasutta (sayā.)
  2 chaṂa. pādapuñchanakacoḷasadiso chinnavisāṇausabhasamo
  3 dī. pāṭi. 11/273/167 siṅgālakasutta 4 ka. paṭṭheti 5 chaṂa.oṇamati 6 chaṂa.,
  i. paṭṭacīvarādinaṁ 7 chaṂa., i. tesaṁ datvā 8 chaṂa., i. aññato 9 ka. paṭṭheti
  evamuparipi 10 chaṂa., i. gāḷhaṁ rogātaṅkaṁ
-------------------------------------------------
[page 127]
  Sappimadhukhīrādīni bhuñjitvā samaṇadhammaṁ karontopi santuṭṭho nāma 1- hoti,
  ayamassa piṇḍapāte yathābalasantoso. Aparo bhikkhu paṇītaṁ piṇḍapātaṁ labhati, so
  "ayaṁ piṇḍapāto therānaṁ cirapabbajitānaṁ aññesañca paṇītaṁ piṇḍapātaṁ vinā
  ayāpentānaṁ sabrahmacārīnaṁ anurūpo"ti tesaṁ taṁ 2- datvā attanā piṇḍāya
  caritvā missakāhāraṁ bhuñjantopi santuṭṭhova hoti, ayamassa piṇḍapāte
  yathāsāruppasantoso.
          Idha pana bhikkhuno senāsanaṁ pāpuṇāti, so teneva santussati, puna
  aññaṁ sundaratarampi pāpuṇantaṁ na gaṇhāti, ayamassa senāsane yathālābhasantoso.
  Atha pana bhikkhu ābādhiko hoti, nivātasenāsane vasanto ativiya pittarogādīhi
  āturīyati, so sabhāgassa bhikkhuno taṁ datvā pāpuṇake savātasītalasenāsane 3-
  vasitvā samaṇadhammaṁ karontopi santuṭṭhova hoti, ayamassa senāsane yathābalasantoso.
  Aparo bhikkhu sundaraṁ senāsanaṁ sampattampi 4- na sampaṭicchati "sundaraṁ
  senāsaṁ pamādaṭṭhānaṁ, tatra nisinnassa thīnamiddhaṁ okkamati, niddābhibhūtassa ca
  puna paṭibujjhato kāmavitakko samudācaratī"ti. So taṁ paṭikkhipitvā abbhokāsarukkha-
  mūlapaṇṇakuṭīsu yattha katthaci nivasantopi santuṭṭhova hoti, ayamassa senāsane
  yathāsāruppasantoso.
          Idha pana bhikkhu bhesajjaṁ labhati harītakaṁ vā āmalakaṁ vā, so teneva
  yāpeti, aññehi laddhaṁ sappimadhuphāṇitādimpi na pattheti, 5- labhantopi na gaṇhāti,
  ayamassa gilānapaccaye yathālābhasantoso. Atha pana bhikkhu ābādhiko hoti,
  telenatthiko phāṇitaṁ labhati, so taṁ sabhāgassa bhikkhuno datvā tassa hatthato
  telena bhesajjaṁ katvā samaṇadhammaṁ karontopi santuṭṭhova hoti, ayamassa
  gilānapaccaye yathābalasantoso. Aparo bhikkhu ekasmiṁ bhājane pūtimuttaharītakaṁ
  ṭhapetvā ekasmiṁ catumadhuraṁ "gaṇhāhi 6- bhante yadicchasī"ti vuccamāno sacassa tesaṁ
  dvinnaṁ aññatarenapi byādhi vūpasamati. Atha "pūtimuttaharītakaṁ nāma buddhādīhi

  *  *  *  *  *  *
  Footnote: 1 chaṂa., i. santuṭṭho va 2 chaṂa. taṁ saddo na dissati
  3 chaṂa. pāpuṇane savāte sītalasenāsane, i. pāpuṇanake pavātasītalasenāsane
  4 chaṂa., i. pattampi 5 ka. paṭṭheti evamuparipi 6 chaṂa., i. gaṇhatha
-------------------------------------------------
[page 128]
  Vaṇṇitan"ti 1- ayañca 2- "pūtimuttabhesajjaṁ nissāya pabbajjā, tattha te yāvajīvaṁ
  ussāho karaṇīyoti vuttan"ti 3- ca cintento catumadhurabhesajjaṁ paṭikkhipitvā
  pūtimuttaharītakena 4- bhesajjaṁ karontopi paramasantuṭṭhova hoti. Ayamassa gilānapaccaye
  yathāsāruppasantoso.
          Evaṁpabhedo sabbopeso santoso santuṭṭhīti vuccati. Sā
  atricchatāmahicchatāpāpicchatādīnaṁ pāpadhammānaṁ pahānādhigamahetuto sugatihetuto
  ariyamaggasambhārabhāvato cātuddisādibhāvahetuto ca maṅgalanti veditabbā. Āha ca:-
                "cātuddiso appaṭigho ca hoti,
                 santussamāno itarītarenā"ti evamādi. 5-
          Kataññutā nāma appassa vā bahussa vā yena kenaci katassa
  upakārassa punappunaṁ anussaraṇabhāvena jānanatā. Apica nerayikādidukkhaparittānato 6-
  puññāni eva pāṇinaṁ bahūpakārāni, yato 7- tesampi upakārānussaraṇatā
  kataññutāti veditabbā. Sā sappurisehi pasaṁsanīyādinānappakāravisesādhigamahetuto
  maṅgalanti vuccati. Āha ca "dveme bhikkhave puggalā dullabhā lokasmiṁ, katame
  dve, yo ca pubbakārī yo ca kataññūkatavedī"ti. 8-
          Kālena dhammassavanaṁ nāma yasmiṁ kāle uddhaccasahagataṁ cittaṁ hoti,
  kāmavitakkādīnaṁ vā aññatarena abhibhūtaṁ, tasmiṁ kāle tesaṁ vinodanatthaṁ dhammassavanaṁ.
  Apare āhu "pañcame pañcame divase dhammassavanaṁ kālena dhammassavanaṁ nāMa.
  Yathāha āyasmā anuruddho `pañcāhikaṁ kho pana mayaṁ bhante sabbarattiṁ dhammiyā
  kathāya sannisīdāmā'ti. 9-
          Apica yasmiṁ kāle kalyāṇamitte upasaṅkamitvā sakkā hoti 10-
  attano kaṅkhāpaṭivinodanakaraṁ 11- dhammaṁ sotuṁ, tasmiṁ kālepi dhammassavanaṁ kālena

  *  *  *  *  *  *
  Footnote: 1 ka. vaṇṇitaṁ 2 chaṂa. ca 3 vi. mahā. 4/128/139 mahākhandhaka
  4 ka. muttaharītakena 5 khu.su. 25/42/343 khaggavisāṇasutta 6 chaṂa....parittāṇato
  7 chaṂa. tato 8 aṅ. duka. 20/120/83 āsāduppajahavagga
  9 Maṃū. 12/327/291 cūḷagosiṅgasutta, vi. mahā. 5/466/250 pācīnavaṁsadāyagamanakathā
  10 ka. hoti saddo na disasti 11 chaṂa. kaṅkhāvinodakaṁ, i. kaṅkhāpaṭivinodakaṁ
-------------------------------------------------
[page 129]
  Dhammassavananti veditabbaṁ. Yathāha "te kālena kālaṁ upasaṅkamitvā paripucchati
  paripañhatī"ti ādi. 1- Tadetaṁ kālena dhammassavanaṁ nīvaraṇappahānacaturānisaṁsa-
  āsavakkhayādhigamādanānappakāravisesādhigamahetuto maṅgalanti veditabbaṁ. Vuttañhetaṁ
  bhagavatā:-
          "yasmiṁ bhikkhave samaye ariyasāvako aṭṭhikatvā manasikatvā
     sabbacetaso 2- samannāharitvā ohitasoto dhammaṁ suṇāti, pañcassa nīvaraṇā
     tasmiṁ samaye na hontī"ti ca 3-
          "sotānugatānaṁ bhikkhave dhammānaṁ .pe. Supaṭividdhānaṁ cattāro
     ānisaṁsā pāṭikaṅkhā"ti ca. 4-
          "cattārome Bhikkhave kālā kālena 5- sammābhāviyamānā
     sammāanuparivattiyamānā anupubbena āsavānaṁ khayaṁ pāpenti. Katame cattāro?
     kālena dhammassavanan"ti ca evamādi. 6-
          Evamimissā gāthāya gāravo, nivāto, santuṭṭhī, kataññutā, kālena
  dhammassavananti pañca maṅgalāni vuttāni. Maṅgalattañca nesaṁ tattha tattha
  vibhāvitamevāti.
               Niṭṭhitā gāravo cāti imissā gāthāya atthavaṇṇanā.
                            -----------
                         Khantī cātigāthāvaṇṇanā
          [10] Idāni khantī cāti ettha khamanaṁ khanti. Padakkhiṇaggāhitāya
  sukhaṁ vaco asminti suvaco, suvacassa kammaṁ sovacassaṁ, sovacassassa bhāvo
  sovacassatā. Kilesānaṁ samitattā samaṇā. Dassananti pekkhanaṁ. Dhammassa sākacchā
  dhammasākacchā. Sesaṁ vuttanayamevāti ayaṁ padavaṇṇanā.
          Atthavaṇṇanā pana evaṁ veditabbā:- khanti nāma adhivāsanakhanti,
  yāya 7- samannāgato bhikkhu dasahi akkosavatthūhi akkosante vadhabandhanādīhi vā

  *  *  *  *  *  *
  Footnote: 1 dī. pāṭi. 11/358/262 dasuttarasutta 2 chaṂa. sabbaṁ cetasā
  3 saṁ. mahā. 19/219/85 bojjhaṅgasaṁyutta 4 aṅ. catukka. 21/191/210 sotānugatasutta
  5 chaṂa. bhikkhave dhammā kālena kālaṁ sammābhāviyamānā... i. bhikkhave dhammā kālena
  sammā... 6 aṅ. catukka. 21/147/159 dutiyakālasutta 7 chaṂa. tāya
-------------------------------------------------
[page 130]
  Vihiṁsante 1- puggale asuṇanto viya ca apassanto viya ca nibbikāro hoti
  khantivādī viya. Yathāha:-
         "ahu atītamaddhān samaṇo khantidīpano.
          Taṁ khantiyāyeva ṭhitaṁ kāsirājā achedayī"ti. 2-
        Bhadrakato vā manasikaroti tato uttariṁ aparādhābhāvena āyasmā
  puṇṇatthero viya. Yathāha so:-
         "sace maṁ bhante sunāparantakā manussā akkosissanti
          paribhāsissanti, tattha me evaṁ bhavissati subhaddakā vatime
          sunāparantakā manussā, subhaddakā vatime sunāparantakā
          manussā, yaṁ me nayime pāṇinā pahāraṁ dentī"ti ādi. 3-
        Yāya ca samannāgato isīnampi pasaṁsanīyo hoti. Yathāha sarabhaṅgo isi:-
                "kodhaṁ vadhitvā na kadāci socati,
                 makkhappahānaṁ isayo vaṇṇayanti.
                 Sabbesaṁ vuttaṁ pharusaṁ khametha,
                 etaṁ khantiṁ uttamamāhu santo"ti 4-
        devatānampi pasaṁsanīyo hoti. Yathāha sakko devānamindo:-
         "yo have balavā santo, dubbalassa titikkhati
          tamāhu paramaṁ khantiṁ, niccaṁ khamati dubbalo"ti. 5-
        Buddhānampi pasaṁsanīyo hoti. Yathāha bhagavā:-
         "akkosaṁ vadhabandhañca, aduṭṭho yo titikkhati.
          Khantibalaṁ balāṇikaṁ, tamahaṁ brūmi brāhmaṇan"ti. 6-
        Sā panesā khanti etesañca idha vaṇṇitānaṁ aññesañca guṇānaṁ
  adhigamahetuto maṅgalanti veditabbā.

  *  *  *  *  *  *
  Footnote: 1 chaṂa. vihesante 2 khu.jā. catukka. 27/552/137 (sayā),
  3 Ma. upari. 14/396/341-2, saṁ. saḷā. 18/115/77 (sayā)
  4 khu.jā. cattālīsa. 27/2458/538 sarabhaṅgajātaka (syā)
  5 saṁ. sagā. 15/250-1/266-269 6 khu. dhamMa. 25/399/86
-------------------------------------------------
[page 131]
          Sovacassatā nāma sahadhammikaṁ vuccamāne vikkhepaṁ vā tuṇhībhāvaṁ vā
  guṇadosacintanaṁ vā anāpajjitvā ativiya ādarañca gāravañca nīcamanañca 1-
  purakkhitvā sādhūti vacanakaraṇatā. Sā sabrahmacārīnaṁ santikā ovādānusāsanippaṭilābha-
  hetuto dosappahānaguṇādhigamahetuto ca maṅgalanti vuccati.
          Samaṇānaṁ dassanaṁ nāma upasamitakilesānaṁ bhāvitakāyavacīcittapaññānaṁ
  uttamadamathasamathasamannāgatānaṁ pabbajitānaṁ upasaṅkamanūpaṭṭhānānussaraṇasavanadassanaṁ,
  sabbampi lāmakadesanāya 2- dassananti vuttaṁ, taṁ maṅgalanti veditabbaṁ. Kasmā?
  bahūpakārattā. Āha ca "dassanampahaṁ bhikkhave tesaṁ bhikkhūnaṁ bahūpakāranti 3-
  vadāmī"ti ādi. 4- Yato hitakāmena kulaputtena sīlavante bhikkhū gharadvāraṁ sampatte
  disvā yadi deyyadhammo atthi, yathābalaṁ deyyadhamme paṭimānetabbā. 5- Yadi natthi,
  pañcapatiṭṭhitaṁ katvā vanditabbā. Tasmiṁpi asampajjamāne añjaliṁ paggahetvā
  namassitabbā, tasmiṁpi asampajjamāne pasannacittena piyacakkhūhi sampassitabbā. Evaṁ
  dassanamūlakenāpi hi puññena anekāni jātisahassāni cakkhumhi rogo vā doso 6-
  vā ussadā vā pīḷakā vā na honti, vippasannāni pañcavaṇṇasassirikāni
  honti. Cakkhūni ratanavimāne ugghāṭitamaṇikavāṭasadisāni, satasahassakappamattaṁ devesu
  ca manussesu ca sabbasampattīnaṁ lābhī hoti. Anacchariyañcetaṁ, yaṁ manussabhūto
  sapaññajātiko sammā pavattitena samaṇadassanamayena puññena evarūpaṁ vipākasampattiṁ
  anubhaveyya, yattha tiracchānagatānampi kevalaṁ saddhāmattakajanitassa 7- samaṇadassanassa
  evaṁ vipākasampattiṁ vaṇṇayanti.
                     Ulūko 8- maṇḍalakkhiko
                     vediyake 9- ciradīghavāsiko.
                     Sukhito vata kosiyo ayaṁ,
                     kāluṭṭhitaṁ passati buddhavaraṁ.

  *  *  *  *  *  *
  Footnote: 1 chaṂa., i. nīcamanatañca 2 chaṂa. omakadesanāya, Ma. vilāsitadesanāya
  3 chaṂa. bahūpakāraṁ, i. bahukāraṁ 4 khu. iti. 25/104/323 sīlasampannasutta.
  5 chaṂa., i. deyyadhammena patimānetabbā 6 chaṂa. dāho
  7 chaṂa. saddhāmattakena katassa 8 ka. ullukako, i. ulūkako 9 Ma. vedisake
-------------------------------------------------
[page 132]
             Mayi cittaṁ pasādetvā bhikkhusaṁghe anuttare
             kappānaṁ 1- satasahassāni duggatiṁ so na gacchati. 2-
             Devalokā cavitvāna 3- kusalakammena codito.
             Bhavissati anantañāṇo somanassoti vissutoti. 4-
          Kālena dhammasākacchā nāma padose vā paccūse vā dve suttantikā
  bhikkhū aññamaññaṁ suttantaṁ sākacchanti, vinayadharā vinayaṁ, abhidhammikā abhidhammaṁ,
  jātakabhāṇakā jātakaṁ, aṭṭhakathikā aṭṭhakathaṁ, līnuddhatavicikicchāparetacittavisodhanatthaṁ vā
  tamhi tamhi kāle sākacchanti, ayaṁ kālena dhammasākacchā. Sā āgamabyattiādīnaṁ
  guṇānaṁ hetuto maṅgalanti vuccatīti.
          Evamimissā gāthāya khantī ca 5- sovacassatā samaṇānañca dassanaṁ
  kālena dhammasākacchāti cattāri maṅgalāni vuttāni. Maṅgalattañca nesaṁ tattha tattha
  vibhāvitamevāti.
                Niṭṭhitā khantī cāti imissā gāthāya atthavaṇṇanā.
                            -----------
                         Tapo cātigāthāvaṇṇanā
          [11] Idāni tapo cāti ettha pāpake dhamme tapatīti taPo.
  Brahmaṁ cariyaṁ brahmacariyaṁ brahmānaṁ vā cariyaṁ brahamacariyaṁ. Seṭṭhacariyanti vuttaṁ
  hoti. Ariyasaccānaṁ dassanaṁ ariyasaccānadassanaṁ. Ariyasaccāni dassanantipi eke,
  taṁ na sunadaraṁ. Nikkhantaṁ vānatoti nibbānaṁ, sacchikaraṇaṁ sacchikiriyā, nibbānassa
  sacchikiriyā nibbānasacchikiriyā. Sesaṁ vuttanayamevāti ayaṁ padavaṇṇanā.
          Atthavaṇṇanā pana evaṁ veditabbā:- tapo nāma abhijjhādomanassādīnaṁ
  tapanato indriyasaṁvaro, kosajjassa vā tapanato viriyaṁ, tehi
  samannāgato puggalo ātāpīti vuccati. Svāyaṁ abhijjhādippahānajhānādipaṭilābhahetuto
  maṅgalanti veditabbo.

  *  *  *  *  *  *
  Footnote: 1 Sī., i. kappāni 2 chaṂa. duggateso na gacchati 3 chaṂa. sa devalokā cavitvā
  4 papañcasūdanī 2/22 idha ca passitabbaṁ 5 chaṂa. ca saddo na dissati
-------------------------------------------------
[page 133]
          Brahmacariyaṁ nāma methunaviratisamaṇadhammasāsanamaggānaṁ adhivacanaṁ. Tathā hi
  "abrahmacariyaṁ pahāya brahmacārī hotī"ti evamādīsu 1- methunavirati brahmacariyanti
  vuccati. "bhagavati No āvuso brahamcariyaṁ vussatīti evamāvuso"ti evamādīsu 2-
  samaṇadhammo. "na Tāvāhaṁ pāpima parinibbāyissāmi, yāva me idaṁ brahmacariyaṁ
  na iddhañceva bhavissati phītañca vitthārikaṁ bāhujaññan"ti evamādīsu 3- sāsanaṁ.
  "ayameva Kho bhikkhave 4- ariyo aṭṭhaṅgiko maggo brahmacariyaṁ. Seyyathīdaṁ?
  Sammādiṭṭhī"ti evamādīsu 5- maggo. Idha pana ariyasaccadassanena parato maggassa
  saṅgahitattāva 6- avasesaṁ sabbampi vaṭṭati. Tañcetaṁ uparūpari nānappakāravisesādhigama-
  hetuto maṅgalanti veditabbaṁ.
          Ariyasaccāna dassanaṁ nāma kumārapaṇhe 7- vuttānaṁ 8- catunnaṁ ariyasaccānaṁ
  abhisamayavasena maggadassanaṁ, taṁ saṁsāradukkhavītikkamahetuto maṅgalanti vuccati.
          Nibbānasacchikiriyā nāma idha arahattaphalaṁ nibbānanti adhippetaṁ.
  Tampi hi pañcagativānena 9- vānasaññitāya taṇhāya nikkhantattā nibbānanti
  vuccati, tassa patti vā paccavekakhaṇā vā sacchikiriyāti vuccati. Itarassa pana
  nibbānassa ariyasaccānadassaneneva sacchikiriyā siddhā, tenetaṁ idha anadhippetaṁ
  evamesā nibbānasacchikiriyā ca diṭṭhadhammasukhavihārādihetuto 10- maṅgalanti
  veditabbāti.
          Evamimissā gāthāya tapo ca brahmacariyaṁ ca ariyasaccānadassanaṁ 11-
  nibbānasacchikiriyāti cattāri maṅgalāni vuttāni. Maṅgalattañca nesaṁ tattha tattha
  vibhāvitamevāti.
               Niṭṭhitā tapo cāti imissā gāthāya atthavaṇṇanā.
                            -----------

  *  *  *  *  *  *
  Footnote: 1 dī.Sī. 9/8/4; 194/64, Maṃū. 12/292/256 2 Maṃū. 12/257/217 rathavinītasutta.
  3 dī. mahā. 10/168/95, saṁ. mahā. 19/822/229, khu.u. 25/51/183
  4 chaṂa., i. bhikakhu 5 saṁ. mahā. 19/6/6 maggasaṁyutta. 6 chaṂa., i. saṅgahitattā
  7 i. kumārakapañhesu 8 Sī. vuttatthānaṁ 9 chaṂa. pañcagativānanena
  10 chaṂa. diṭṭhadhammikasukha.... 11 chaṂa. tapo, brahcariyaṁ, ariyasaccānaṁ dassanaṁ.
-------------------------------------------------
[page 134]
                     Phuṭṭhassa lokadhammehīti gāthāvaṇṇanā
          idāni phuṭṭhassa lokadhammehīti ettha phuṭṭhassāti phusitassa chupitassa
  sampattassa. Loke dhammā lokadhammā, yāva lokappavatti, tāva anivattikā 1-
  dhammāti vuttaṁ hoti. Cittanti mano mānasaṁ. Yassāti navassa vā majjhimassa
  vā therassa vā. Na kampatīti na calati na vedhati. Asokanti nissokaṁ
  abbūḷhasokasallaṁ. Virajanti vigatarajaṁ viddhaṁsitarajaṁ. 2- Khemanti abhayaṁ nirūpaddavaṁ.
  Sesaṁ vuttanayamevāti ayaṁ padavaṇṇanā.
          Atthavaṇṇanā pana evaṁ veditabbā:- phuṭṭhassa lokadhammehi cittaṁ
  yassa na kampati nāma yassa lābhālābhādīhi aṭṭhahi lokadhammehi phuṭṭhassa
  ajjhotthatassa 3- cittaṁ na kampati na calati na vedhati, tassa taṁ cittaṁ kenaci
  dhammena akampanīyaṁ lokuttaramaggabhāvāvahanato 4- maṅgalanti veditabbaṁ. Kassa ca
  etehi phuṭṭhassa cittaṁ na kampati? arahato khīṇāsavassa, na aññassa kassaci.
  Vuttañcetaṁ 5-:-
               "selo yathā ekakghano vātena na samīrati.
                Evaṁ rūpā rasā saddā gandhā phassā ca kevalā.
                Iṭṭhā dhammā aniṭṭhā ca nappavedhenti tādino.
                Ṭhitacittaṁ vippamuttaṁ vayañcassānupassatī"ti. 6-
          Asokaṁ nāma khīṇāsavasseva cittaṁ. Tañhi yo 7- "soko socanā
  socitattaṁ antosoko antoparisoko cetaso parinijjhāyitattan"ti ādinā 8- nayena
  vuccati soko, tassa abhāvato asokaṁ. Keci nibbānaṁ vadanti, taṁ purimapadena
  nānusandhiyati. Yathā ca asokaṁ, evaṁ virajaṁ khemanti 9- khīṇāsavasseva cittaṁ. Tañhi
  rāgadosamoharajānaṁ vigatattā virajaṁ, catūhi ca yogehi khemattā khemaṁ, yato
  etaṁ tena tenākārena tamhi pavattikkhaṇe gahetvā niddiṭṭhavasena tividhaṁ 11-

  *  *  *  *  *  *
  Footnote: 1 chaṂa. anivattakā 2 i.Sī. viddhastarajaṁ 3 chaṂa., i. ajjhotthatassa
  4 chaṂa., i. kenaci akampanīyalokuttamabhāvāvahanato 5 chaṂa. vuttañhetaṁ
  6 vinaya, mahā. 5/244/8 cammakkhandhaka. 7 chaṂa. yvāyaṁ
  8 abhi. vibhaṅga. 25/194, 237/118, 164 saccavibhaṅga... 9 chaṂa. khemantipi
  11 chaṂa. tividhampi
-------------------------------------------------
[page 135]
  Cittaṁ appavattakkhandhatādilokuttamabhāvāvahanato āhuneyyādibhāvāvahanato ca
  maṅgalanti veditabbaṁ.
          Evamimissā gāthāya aṭṭhalokadhammehi akampitacittaṁ, asokacittaṁ,
  virajacittaṁ, khemacittanti cattāri maṅgalāni vuttāni. Maṅgalattañca nesaṁ tattha tattha
  vibhāvitamevāti.
            Niṭṭhitā phuṭṭhassa lokadhammehīti imissā gāthāya atthavaṇṇanā.
                           ------------
                        Etādisānīti gāthāvaṇṇanā
          [13] Evaṁ bhagavā asevanā ca bālānanti ādīhi dasahi gāthāhi
  aṭṭhatiṁsa maṅgalāni kathetvā idāni etāneva attanā vuttamaṅgalāni 1- thunanto
  "etādisāni katvānāti imaṁ avasānagāthamabhāsi.
          Tassāyaṁ atthavaṇṇanā:- etādisānīti īdisāni 2- mayā vuttappakārāni
  bālānamasevanādīni. Katvānāti katvā. Katvāna katvā karitvāti hi atthato
  anaññaṁ. Sabbatthamaparājitāti sabbattha khandhakilesābhisaṅkhāradevaputtamārappabhedesu
  catūsu paccatthikesu ekenapi aparājitā hutvā, sayameva te cattāro māre
  parājitvāti 3- vuttaṁ hoti. Makāro cettha padasandhikaraṇamattoti 4- viññātabbo.
          Sabbattha sotthiṁ gacchantīti etādisāni maṅgalāni katvā catūhi
  mārehi aparājitā hutvā sabbattha idhalokaparalokesu ṭhānacaṅkamādīsu ca sotthiṁ
  gacchanti, bālasevanādīhi ye uppajeyyuṁ āsavavighātapariḷāhā, tesaṁ abhāvā sotthiṁ
  gacchanti, anupaddavā 5- anupasaggā 5- khemino appaṭibhayā gacchantīti vuttaṁ hoti.
  Anunāsiko cettha gāthābandhasukhatthaṁ vuttoti veditabbo.
          Tantesaṁ maṅgalamuttamanti iminā gāthāpadena bhagavā desanaṁ
  niṭṭhāpesi. Kathaṁ? evaṁ devaputta ye etādisāni karonti, te yasmā sabbattha

  *  *  *  *  *  *
  Footnote: 1 Ma. yathāvuttamaṅgalāni 2 chaṂa., i. etāni īdisāni 3 chaṂa., i. parājetvāti
  4 chaṂa. padasandhikaramattoti 5-5 chaṂa., i. anupaddutā anupasaṭṭhā
-------------------------------------------------
[page 136]
  Sotthiṁ gacchanti, tasmā taṁ bālānaṁ asevanādi aṭṭhatiṁsavidhampi tesaṁ etādisakārakānaṁ
  maṅgalamuttamaṁ seṭṭhaṁ pavaranti gaṇhāhīti.
          Evañca bhagavatā niṭṭhāpitāya desanāya pariyosāne koṭisatasahassadevatāyo
  arahattaṁ pāpuṇiṁsu, sotāpattisakadāgāmianāgāmiphalappattānaṁ 1- gaṇanā
  asaṅkheyyā ahosi. Atha bhagavā dutiyadivase ānandattheraṁ āmantesi "imaṁ pana
  ānanda rattiṁ aññatarā devatā maṁ upasaṅkamitvā maṅgalapañhaṁ pucchi, athassāhaṁ
  aṭṭhatiṁsa maṅgalāni abhāsiṁ, uggaṇhāhi ānanda imaṁ maṅgalapariyāyaṁ, uggahetvā
  bhikkhū vācehī"ti. Thero uggahetvā bhikkhū vācesi. Tayidaṁ ācariyaparamparāya ābhataṁ
  yāva ajjattanā pavattati, evamidaṁ brahmacariyaṁ iddhañceva phītañca vitthārikaṁ
  bāhujaññaṁ puthubhūtaṁ yāvadeva manussehi 2- supakāsitanti veditabbaṁ.
          Idāni etesveva maṅgalesu ñāṇaparicayapāṭavatthaṁ ayaṁ ādito pabhūti
  yojanā:-
          evamime idhalokaparalokalokuttarasukhakāmā sattā bālajanasevanaṁ pahāya,
  paṇḍite nissāya, pūjaneyye pūjetvā, paṭirūpadesavāsena pubbe katapuññatāya ca
  kusalappavattiyaṁ codiyamānā, attānaṁ sammāpaṇidhāya bāhusaccasippavinayehi
  alaṅkatattabhāvā, vinayānurūpaṁ subhāsitaṁ bhāsamānā, yāva gihibhāvaṁ na vijahanti, tāva
  mātāpitupaṭṭhānena 3- porāṇaṁ iṇamūlaṁ visodhayamānā, puttadārasaṅgahena navaṁ iṇamūlaṁ
  payojayamānā, anākulakammantatāya dhanadhaññādisamiddhiṁ pāpuṇantā, dānena bhogasāraṁ
  dhammacariyāya jīvitasārañca gahetvā, ñātisaṅgahena sakajanahitaṁ anavajjakammantatāya
  parajanahitañca karontā, pāpaviratiyā parūpaghātaṁ majjapānasaṁyamena attūpaghātañca
  vivajjetvā, dhammesu appamādena kusalapakkhaṁ vaḍhḍhetvā, vaḍḍhitakusalatāya
  gihibyañjanaṁ ohāya pabbajitabhāve ṭhitāpi buddhabuddhasāvakūpajjhāyācariyādīsu 4-
  gāravena nivātena ca vattasampadaṁ ārādhetvā, paramasantuṭṭhiyā paccayagedhaṁ
  pahāya, kataññutāya sappurisabhūmiyaṁ ṭhatvā, dhammasavanena līnacittaṁ 5- pahāya, khantiyā

  *  *  *  *  *  *
  Footnote: 1 chaṂa....phalasampattānaṁ 2 chaṂa., i. yāva devamanussehi
  3 chaṂa. mātāpitūpaṭṭhānena, i. mātāpitūpaṭṭhānena
  4 chaṂa. buddhasāvakūpajjhāyācariyādīsu, i. buddhabuddhasāvakūpajjhācariyādīsu 5 chaṂa.,
  i. cittalīnataṁ
-------------------------------------------------
[page 137]
  Sabbaparissaye abhibhavitvā sovacassatāya sanāthamattānaṁ katvā samaṇadassanena
  paṭipattiyogaṁ 1- passantā, dhammasākacchāya kaṅkhaṭṭhāniyesu dhammesu kaṅkhaṁ
  paṭivinodetvā indriyasaṁvaratapena sīlavisuddhiṁ patvā 2- samaṇadhammabrahmacariyena
  cittavisuddhiṁ patvā 2- tato aparā ca catasso visuddhiyo sampādetvā, 3- imāya
  paṭipadāya ariyasaccadassanapariyāyaṁ 4- ñāṇadassanavisuddhiṁ patvā arahattaphalasaṅkhayaṁ 5-
  nibbānaṁ sacchikaronti, yaṁ sacchikatvā sinerupabbato viya vātavuṭṭhīhi aṭṭhahi
  lokadhammehi avikampamānacittā asokā virajā khemino honti, ye ca khemino honti, te
  sabbattha ekenapi aparājitā honti, sabbattha ca sotthiṁ gacchanti. Tenāha
  bhagavā:-
          "etādisāni katvāna sabbatthamaparājitā.
          Sabbattha sotthiṁ gacchanti tantesaṁ maṅgalamuttaman"ti.
              Paramatthajotikāya khuddakapāṭhaṭṭhakathāya
                 maṅgalasuttavaṇṇanā niṭṭhitā.
                     ----------

  *  *  *  *  *  *
  Footnote: 1 chaṂa., i. paṭipattipayogaṁ 2-2 chaṂa., i. ayaṁ saddo na dissati
  3 chaṂa. sampādentā 4 Sī. ariyasaccadassanapariyosānaṁ 5 i. arahattaphalasaṅkhātaṁ
-------------------------------------------------
[page 138]
                          6. Ratanasuttavaṇṇanā
                            nikkhepappayojanaṁ
          idāni yānīdha bhūtānīti evamādinā maṅgalasuttānantaraṁ nikkhittassa
  ratanasuttassa atthavaṇṇākkamo anuppatto. Tassa idha nikkhepappayojanaṁ vatvā
  tato paraṁ suparisuddhena titthena nadītaḷākādīsu salilajjhogāhanamiva suparisuddhena
  nidānena imassa suttassa atthajjhogāhanaṁ 1- dassetuṁ:-
                yena vuttaṁ yadā yattha, yasmā cetaṁ imaṁ nayaṁ.
                Pakāsayitvāna 2- etassa, karissāmatthavaṇṇanaṁ.
          Tattha yasmā maṅgalasuttena attarakkhā akalyāṇakaraṇakalyāṇākaraṇapaccayānañca
  āsavānaṁ paṭighāto dassito, imañca suttaṁ pararakkhaṁ 3- amanussādipaccayānañca
  āsavānaṁ paṭighātaṁ sādheti, tasmā tadanantaraṁ nikkhittaṁ siyāti.
                     Idaṁ tāvassa idha nikkhepappayojanaṁ.
                         ----------------
                             Vesālivatthu
          idāni "yena vuttaṁ yadā yattha, yasmā cetan"ti etthāha "kena
  panetaṁ suttaṁ vuttaṁ, kadā kattha kasmā ca vuttan"ti. Vuccate:- idaṁ hi bhagavatā
  eva vuttaṁ, na sāvakādīhi. Tañca yadā dubbhikkhādīhi upaddavehi upaddutāya
  vesāliyā licchavīhi rājagahato yācitvā bhagavā vesāliṁ ānīto, tadā vesāliyaṁ
  tesaṁ upaddavānaṁ paṭighātatthāya vuttanti. Ayameva 4- tesaṁ pañhānaṁ saṅkhepavisajjanā.
  Vitthārato pana vesālīvatthutoppabhūti 5- porāṇehi vaṇṇīyati.
          Tatrāyaṁ vaṇṇanā:- bārāṇasīrañño kira aggamahesinā ucchimhi
  gabbho saṇṭhāti, 6- sā gabbhasaṇṭhitaṁ ñatvā 7- rañño nivedesi, rājā gabbhaparihāraṁ
  adāsi, sā sammā parihariyamānagabbhā gabbhaparipākakāle vijāyanagharaṁ pāvisi.
  Puññavantīnaṁ paccūsasamaye gabbhavuṭṭhānaṁ hoti, sā ca tāsaṁ aññatarā, tena

  *  *  *  *  *  *
  Footnote: 1 chaṂa.....gāhaṇaṁ 2 chaṂa. pakāsetvāna 3 chaṂa. parārakkhaṁ 4 chaṂa.,i. ayaṁ
  5 chaṂa.....vatthuto pabhuti evamuparipi 6 chaṂa. saṇṭhāsi 7 chaṂa. sā taṁ katvā,
  i. sā ñatvā
-------------------------------------------------
[page 139]
  Paccūsamaye allattakapaṭalabandhujīvakapupphasadisaṁ maṁsapesiṁ vijāyi. Tato "aññā deviyo
  suvaṇṇabimbasadise putte vijāyanti, aggamahesī maṁsapesinti rañño purato mama
  avaṇṇo uppajjeyyā"ti cintetvā tena avaṇṇabhayena taṁ maṁsapesiṁ ekasmiṁ
  bhājane pakkhipitvā aññatarena bhājanena 1- paṭikujjhitvā rājamuddikāya lañcetvā 2-
  gaṅgāya sote pakkhipāpesi. Manussehi chaḍḍitamatte devatā rakkhaṁ saṁvidahiṁsu.
  Suvaṇṇapaṭikañcettha 3- jātihiṅgulakena "bārāṇasīrañño aggamahesiyā pajā"ti
  likkhitvā bandhiṁsu. Tato taṁ bhājanaṁ ummibhayādīhi anupaddutaṁ gaṅgāya sotena pāyāsi.
          Tena ca samayena aññataro tāpaso gopālakulaṁ nissāya gaṅgātīre
  vasati, 4- so pātova gaṅgaṁ otiṇṇo 5- taṁ bhājanaṁ āgacchantaṁ disvā paṁsukūlasaññāya
  aggahesi. Tato tattha taṁ akkharapaṭikaṁ 6- rājamuddikāya lañcanañca 7- disvā
  muñcitvā taṁ maṁsapesiṁ addasa, disvānassa etadahosi "siyā gabbho, tathā
  hissa duggandhapūtibhāvo natthī"ti. Taṁ assamaṁ netvā suddhe okāse ṭhapesi. Atha
  aḍḍhamāsaccayena dve maṁsapesiyo ahesuṁ, tāpaso taṁ disvā sādhutaraṁ ṭhapesi, tato
  puna aḍḍhamāsaccayena ekamekissā maṁsapesiyā hatthapādasīsānamatthāya pañca pañca
  pīḷakā uṭṭhahiṁsu. Tāpaso disvā puna sādhutaraṁ ṭhapesi. Atha tato aḍḍhamāsaccayena
  ekā maṁsapesi suvaṇṇabimbasadiso dārako ekā dārikā ahosi. Tesu tāpasassa
  puttasineho uppajjati. Aṅguṭṭhakato cassa khīraṁ nibbatti, tato pabhūti ca khīrabhattaṁ
  labhati, so bhattaṁ bhuñjitvā khīraṁ dārakānaṁ mukhe āsiñcati. Tesaṁ yaṁ yaṁ udare 8-
  paviṭṭhaṁ, taṁ sabbaṁ maṇibhājanagataṁ viya dissati. Evaṁ nicchavī 9- ahesuṁ. Apare
  panāhu "sibbitvā 10- ṭhapitā viya nesaṁ aññamaññaṁ līnācchavī ahosī"ti. Evante
  nicchavitāya vā līnacchavitāya vā licchavīti paññāyiṁsu.
          Tāpaso dārake posento ussūre gāmaṁ bhikkhāya 11- pavisati, atidivā
  paṭikkamati. Tassa taṁ byāpāraṁ ñatvā gopālakā āhaṁsu "bhante pabbajitānaṁ
  dārakaposanaṁ palibodho, amhākaṁ dārake detha, mayaṁ posissāma, 12- tumhe attano

  *  *  *  *  *  *
  Footnote: 1 chaṂa. ayaṁ saddo na dissati 2 chaṂa. lañchitvā, i. lañchetvā
  3 chaṂa. suvaṇṇapaṭṭakañcettha 4 chaṂa., i. viharati 5 chaṂa. otaranto 6 chaṂa.,
  akkharapaṭṭakaṁ, i. akkharapaṭṭikaṁ 7 chaṂa., i. rājamudikālañchanañca 8 chaṂa. udaraṁ
  9 chaṂa. licchavī 10 chaṂa., i. sibbetvā 11 chaṂa., i. piṇḍāya
  12 chaṂa. posessāma
-------------------------------------------------
[page 140]
  Kammaṁ karothā"ti. Tāpaso "sādhū"ti paṭisuṇi. Gopālakā dutiyadivase maggaṁ samaṁ
  katvā pupphehi okiritvā dhajapaṭākāni 1- ussāpetvā turiyehi vajjamānehi
  assamaṁ āgatā. Tāpaso "bhaṇe 2- mahāpuññā dārakā, appamādeneva vaḍḍhetha,
  vaḍḍhetvā ca aññamaññaṁ āvāhavivāhaṁ karotha, pañcagorasena rājānaṁ tosetvā
  bhūmibhāgaṁ gahetvā nagaraṁ māpetha, tattha kumāraṁ abhisiñcethā"ti 3- vatvā dārake
  adāsi. Te "sādhū"ti paṭisuṇitvā dārake netvā posesuṁ.
          Dārakā vuḍḍhimanvāya kīḷantā vivādaṭṭhānesu aññe gopāladārake
  hatthenapi pādenapi paharanti, te rodanti. "kissa Rodathā"ti evaṁ 4- mātāpitūhi
  puṭṭhā 4- "ime nimmātāpitikā tāpasapositā amhe atīva paharantī"ti vadanti
  tato tesaṁ mātāpitaro "ime dārakā aññe dārake viheṭhenti 5- dukkhāpenti,
  na ime saṅgahetabbā, ime vajjitabbā"ti āhaṁsu. Tato pabhūti kira so padeso
  "vajjī"ti vuccati, yojanasataparimāṇena. 6- Atha naṁ padesaṁ gopālakā rājānaṁ
  tosetvā aggahesuṁ. Tattha pana 7- nagaraṁ māpetvā soḷasavassuddesikaṁ kumāraṁ
  abhisiñcitvā rājānaṁ akaṁsu. Tāya cassa dārikāya saddhiṁ vāreyyaṁ katvā katikaṁ
  akaṁsu "na bāhirato dārikā ānetabbā, ito dārikā na kassaci dātabbā"ti.
  Tesaṁ paṭhamasaṁvāsena dve dārakā jātā dhītā ca putto ca, evaṁ soḷasakkhattuṁ
  dve dve jātā, tato tesaṁ dārakānaṁ yathākkamaṁ vaḍḍhentānaṁ 8-
  ārāmuyyānanivāsanaṭṭhānaparivārasampattiṁ gahetuṁ appahontaṁ taṁ nagaraṁ tikkhattuṁ
  gāvuttantarena gāvuttantarena pākārena parikkhipiṁsu, tassa punappunaṁ visālikatattā
  vesālītveva nāmaṁ jātaṁ. Idaṁ vesālīvatthu.
                            Bhagavato nimantanaṁ
          ayampana vesālī bhagavato uppannakāle iddhā vepullappattā ahosi.
  Tattha hi rājūnaṁyeva satta sahassāni satta satāni satta ca rājāno ahesuṁ. Tathā
  yuvarājasenāpatibhaṇḍāgārikappabhūtīnaṁ. Yathāha:-

  *  *  *  *  *  *
  Footnote: 1 chaṂa. dhajapaṭākaṁ, i. dhajapaṭākā 2 chaṂa., i. ayaṁ saddo na dissati 3 chaṂa.,
  i. abhisiñcatha... 4-4 chaṂa., i. ca mātāpitūhi vuttā 5 i. vināsenti 6 chaṂa.,
  i. tiyojanasataṁ parimāṇena 7 chaṂa. tattheva nagaraṁ māpetvā, i. tattha
  ca... 8 chaṂa. vaḍḍhantānaṁ
-------------------------------------------------
[page 141]
          "tena Kho pana samayena vesālī iddhā ceva hoti phītā ca bahujanā
     ca ākiṇṇamanussā ca subhikkhā ca, satta ca pāsādasahassāni satta ca
     pāsādasatāni satta ca pāsādā, satta ca kūṭāgārasahassāni satta ca
     kūṭāgārasatāni satta ca kūṭāgārāni, satta ca ārāmasahassāni satta ca
     ārāmasatāni satta ca ārāmā, satta ca pokkharaṇīsahassāni satta ca
     pokkharaṇīsatāni satta ca pokkharaṇiyo"ti. 1-
          Sā aparena samayena dubbhikkhā ahosi dubbuṭṭhikā dussassā. Paṭhamaṁ
  duggatamanussā maranti, te bahiddhā chaḍḍenti. Matamanussānaṁ kuṇapagandhena
  amanussā nagaraṁ pavisiṁsu, tato bahutarā miyyanti. 2- Tāya pāṭikulyatāya 3- ca
  sattānaṁ ahivātakarogo uppajji. Iti tīhi dubbhikkhāmanussarogabhayehi upaddutāya
  vesāliyā nagaravāsino upasaṅkamitvā rājānamāhaṁsu "mahārāja imasmiṁ nagare tividhaṁ
  bhayaṁ uppannaṁ, ito pubbe yāva sattamā rājakulaparivaṭṭā evarūpaṁ anuppannapubbaṁ,
  tumhākaṁ maññe adhammikattenetarahi 4- uppannan"ti. Rājā sabbe saṇṭhāgāre
  sannipātāpetvā "mayhaṁ adhammikabhāvaṁ vicinathā"ti āha. Te sabbaṁ paveṇiṁ
  vicinantā na kiñci addasaṁsu.
          Tato rañño dosaṁ adisvā "idaṁ bhayaṁ amhākaṁ kathaṁ vūpasameyyā"ti
  cintayiṁsu. Tattha ekacce cha satthāre apadisiṁsu "etehi okkantamatte
  vūpasamessatī"ti. Ekacce āhaṁsu "buddho kira idha loke uppanno, so bhagavā
  sabbasattahitāya dhammaṁ deseti mahiddhiko mahānubhāvo, tena okkamantamatte 5-
  sabbabhayāni vūpasameyyun"ti. Tena te attamanā hutvā "kahampana so bhagavā
  etarahi viharati, amhehi pesite āgaccheyyā"ti 6- āhaṁsu. Athāpare āhaṁsu
  "buddhā nāma anukampakā, kissa nāgaccheyyuṁ so pana bhagavā etarahi
  rājagahe viharati, rājā ca bimbisāro 7- upaṭṭhahati, kadāci 8- so āgantuṁ na

  *  *  *  *  *  *
  Footnote: 1 vinaYu. mahā. 5/326/123 cīvarakkhandhaka 2 chaṂa. maranti 3 chaṂa. paṭikūlatāya
  4 chaṂa. adhammikattena taṁ etarahi 5 chaṂa. okkantamatte
  6 chaṂa. amhehi pesito na āgaccheyyāti 7 chaṂa. rājā bimbisāro taṁ..., i. rājā
  ca naṁ bimbisāro 8 chaṂa. ayaṁ saddo na dissati
-------------------------------------------------
[page 142]
  Dadeyyā"ti. 1- "tenahi Rājānaṁ saññāpetvā ānessāmā"ti 2- dve licchavīrājāno
  mahatā balakāyena pahūtaṁ paṇṇākāraṁ datvā rañño santikaṁ pesesuṁ 3- "bimbisāraṁ
  saññāpetvā bhagavantaṁ ānethā"ti. Te gantvā rañño paṇṇākāraṁ datvā taṁ
  pavattiṁ nivedetvā "mahārāja bhagavantaṁ amhākaṁ nagaraṁ pesehī"ti āhaṁsu. Rājā
  na sampaṭicchi, "tumheyeva jānāthā"ti āha. Te "sādhū"ti 4- bhagavantaṁ upasaṅkamitvā
  vanditvā evamāhaṁsu "bhante amhākaṁ nagare tīṇi bhayāni uppannāni, sace bhagavā
  āgaccheyya, sotthi no bhaveyyā"ti. Tato 5- bhagavā āvajjitvā 6- "vesāliyaṁ
  ratanasutte vutte sā rakkhā koṭisatasahassānaṁ cakkavāḷānaṁ 7- pharissati,
  suttapariyosāne caturāsītiyā pāṇasahassānaṁ dhammābhisamayo bhavissatī"ti adhivāsesi. Atha
  rājā bimbisāro bhagavato adhivāsanaṁ sutvā "bhagavatā vesālīgamanaṁ adhivāsitan"ti
  nagare ugghosanaṁ 8- kārāpetvā bhagavantaṁ upasaṅkamitvā āha "kiṁ bhante
  sampaṭicchatha vesālīgamanan"ti. Āma mahārājāti. Tenahi bhante tāva āgametha,
  yāva maggaṁ paṭiyādemīti.
          Athakho rājā bimbisāro rājagahassa ca gaṅgāya ca antare 9-
  pañcayojanaṁ bhūmiṁ samaṁ katvā yojane yojane vihāre 10- māpetvā bhagavato
  gamanakālaṁ paṭivedesi. Bhagavā pañcahi bhikkhusatehi parivuto pāyāsi. Rājā
  pañcayojanamaggaṁ pañcavaṇnehi pupphehi jāṇumattaṁ okirāpetvā dhajapaṭākapuṇṇaghaṭakaddali-
  ādīni ussāpetvā bhagavato dve setacchattāni ekamekassa ca bhikkhussa
  ekamekaṁ ukkhipāpetvā saddhiṁ attano parivārena pupphagandhādīhi pūjaṁ karonto
  ekamekasmiṁ vihāre bhagavantaṁ vasāpetvā mahādānāni datvā pañcahi divasehi
  gaṅgātīraṁ nesi. Tattha sabbālaṅkārehi nāvaṁ alaṅkaronto vesālikānaṁ lekhaṁ 11-
  pesesi "āgato bhagavā, maggaṁ paṭiyādetvā sabbe bhagavato paccuggamanaṁ

  *  *  *  *  *  *
  Footnote: 1 iṇa deyYu... 2 chaṂa. āneyyāMa... 3 chaṂa. pesiṁsu 4 chaṂa., i.ayaṁ saddo na
  dissati 5 chaṂa., i. ayaṁ saddo na dissati 6 chaṂa., i. āvajjetvā
  7 chaṂa. koṭisatasahassaṁ cakkavāḷānaṁ, i. koṭisatasahassacakkavāḷe,
  Ma. koṭisatasahassacakkavāḷānaṁ 8 chaṂa., i. ghosanaṁ 9 chaṂa., i. antarā 10 chaṂa.,
  i. vihāraṁ 11 chaṂa. sāsanaṁ
-------------------------------------------------
[page 143]
  Karothā"ti. Te "diguṇaṁ pūjaṁ karissāmā"ti vesāliyā ca gaṅgāya ca antare 1-
  tiyojanaṁ bhūmiṁ samaṁ katvā bhagavato cattāri 2- cattāri 2- ekamekassa ca bhikkhussa
  dve dve setacchattāni sajjitvā 3- pūjaṁ kurumānā gaṅgātīraṁ āgantvā aṭṭhaṁsu.
          Atha bimbisāro dve nāvāyo saṁghāṭtevā 4- maṇḍapaṁ katvā
  pupphadāmādīhi alaṅkaritvā tattha sattaratanamayaṁ 5- buddhāsanaṁ paññapesi, bhagavā
  tasmiṁ 6- nisīdi. Pañcasatā bhikkhūpi nāvaṁ abhirūhitvā 7- yathānurūpaṁ nisīdiṁsu. Rājā
  bhagavantaṁ anugacchanto galappamāṇaṁ udakaṁ orohitvā 8- "yāva bhante bhagavā
  āgacchati, tāvāhaṁ idheva gaṅgātīre vasissāmī"ti vatvā nivatto. Upari
  devatā yāva akaniṭṭhabhavanaṁ 9- pūjamakaṁsu. Heṭṭhā gaṅgānivāsino kambalassatarādayo
  nāgarājāno pūjamakaṁsu. Evaṁ mahatiyā pūjāya bhagavā yojanamattaṁ addhānaṁ gaṅgāya
  gantvā vesālikānaṁ sīmantaraṁ paviṭṭho.
          Tato licchavīrājāno tena bimbisārena katapūjāya diguṇaṁ karontā
  galappamāṇe udake bhagavantaṁ paccuggacchiṁsu. Teneva khaṇena tena muhuttena
  vijjuppabhāvinaddhandhakāravisaṭakūto gaḷagaḷāyanto catūsu disāsu mahāmegho vuṭṭhāsi.
  Atha bhagavatā paṭhamapāde gaṅgāya tīre nikkhittamatte pokkharavassaṁ vassi. Ye
  temitukāmā, 10- te eva tementi, ye atemitukāmā, te na tementi. Sabbattha
  jaṇṇukamattaṁ 11- ūrumattaṁ kaṭimattaṁ galappamāṇaṁ udakaṁ vahati, sabbakuṇapāni udakena
  gaṅgāya 12- pavesitāni, parisuddho bhūmibhāgo ahosi.
          Licchavirājāno bhagavantaṁ antarā yojane yojane vasāpetvā 13-
  mahādānāni datvā 14- tīhi divasehi diguṇaṁ pūjaṁ karontā vesāliṁ nayiṁsu. Vesāliṁ
  sampatte bhagavati sakko devānamindo devasaṅghapurakkhito 15- āgacchi. Mahesakkhānaṁ
  devānaṁ sannipātena amanussā yebhuyyena palāyiṁsu. Bhagavā nagaradvāre ṭhatvā
  ānandattheraṁ āmantesi "imaṁ ānanda ratanasuttaṁ uggahetvā balikammūpakaraṇāni

  *  *  *  *  *  *
  Footnote: 1 chaṂa., i. antarā evamuparipi 2-2 chaṂa., i. cattāri 3 chaṂa., i. sajjetvā,
  i māpetvā 4 chaṂa. saṁghaṭetvā 5 chaṂa., i. sabbaratanamayaṁ 6 chaṂa. tattha
  7 chaṂa. āruhitvā 8 chaṂa. ogāhetvā 9 chaṂa., i. akaniṭṭhabhavanā
  10 chaṂa. temetukāmā 11 chaṂa. jāṇumattaṁ 12 chaṂa. gaṅgaṁ
  13 chaṂa. vāsāpetvā, i. vāsetvā 14 i. katvā 15 chaṂa., i. devasaṅghapurakkhato
-------------------------------------------------
[page 144]
  Gahetvā licchavirājakumārehi saddhiṁ vesāliyā tipākārantare vicaranto parittaṁ
  karohī"ti ratanasuttaṁ abhāsi. Evaṁ "kena panetaṁ suttaṁ vuttaṁ, kadā kattha
  kasmā ca vuttan"ti etesaṁ pañhānaṁ visajjanā vitthārena vesālivatthuto pabhūti
  porāṇehi vaṇṇīyati.
          Evaṁ bhagavato vesāliṁ anuppattadivaseyeva vesālīnagaradvāre tesaṁ
  upaddavānaṁ paṭighātatthāya vuttamidaṁ ratanasuttaṁ uggahetvā āyasmā ānando
  parittatthāya bhāsamāno bhagavato pattena udakamādāya sabbaṁ nagaraṁ abbhukkiranto
  anuvicari. Yaṁ kiñcīti vuttamatteyeva pana therena ye pubbe apalātā
  saṅkārakūṭabhittipadesādinissitā amanussā, te catūhi dvārehi palāyiṁsu, dvārāni
  anokāsāni ahesuṁ. Tato ekacce dvāresu okāsaṁ alabhamānā pākāraṁ bhinditvā
  palātā. Amanussesu gatesu 1- manussānaṁ gattesu rogo vūpasamanto, 2- te
  nikkhamitvā sabbagandhapupphādīhi theraṁ pūjesuṁ. Mahājano nagaramajjhe saṇṭhāgāraṁ
  sabbagandhehi vilimpitvā 3- ratanakhacitaṁ vitānaṁ katvā sabbālaṅkārehi alaṅkaritvā
  tattha buddhāsanaṁ paññāpetvā bhagavantaṁ ānesi.
          Bhagavā saṇṭhāgāraṁ pavisitvā paññatte āsane nisīdi. Bhikkhusaṁghopi kho
  rājāno manussā ca paṭirūpe paṭirūpe okāse 4- nisīdiṁsu. Sakkopi devānamindo
  dvīsu devalokesu devaparisāya saddhiṁ upanisīdati aññe ca devā, ānandattheropi
  sabbaṁ vesālimanuvicaranto rakkhaṁ katvā vesālīnagaravāsīhi saddhiṁ āgantvā
  ekamantaṁ nisīdi. Tattha bhagavā sabbesaṁ tadeva ratanasuttaṁ abhāsīti.
          Ettāvatā ca yā sā 5- "yena vuttaṁ yadā yattha, yasmā cetaṁ imaṁ
  nayaṁ pakāsetvānā"ti mātikā nikkhittā, sā sabbappakārena vitthāritā hoti.
                         Yānīdhāti gāthāvaṇṇanā
          [1] Idāni "etassa karissāmatthavaṇṇanan"ti vuttattā atthavaṇṇanā
  ārabhiyate. 6- Apare pana vadanti "ādito pañceva gāthā bhagavatā vuttā, sesā

  *  *  *  *  *  *
  Footnote: 1 chaṂa. gatamattesu 2 chaṂa. vūpasanto 3 chaṂa., i. limpitvā
  4 chaṂa. āsane 5 chaṂa. sāsaddo na dissati 6 chaṂa. ārabbhate
-------------------------------------------------
[page 145]
  Parittakaraṇasamaye ānandattherenā"ti. Yathā vā tathā vā hotu kinno imāya
  aparikkhāya 1- parittāya, 2- sabbatthāpi etassa ratanasuttassa karissāmatthavaṇṇanaṁ.
          Yānīdha bhūtānīti paṭhamāgāthā. Tattha yānīti yādisāni appesakkhāni
  vā mahesakkhāni vā. Idhāti imasmiṁ padese, tasmiṁ khaṇe sannipātaṭṭhānaṁ
  sandhāyāha. Bhūtānīti kiñcāpi bhūtasaddo "bhūtasmiṁ pācittiyan"ti evamādīsu 3-
  vijjamānaṁ. 4- "bhūtamidanti Bhikkhave samanupassathā"ti evamādīsu 5- khandhapañcakaṁ. 6-
  "cattāro Kho bhikkhave mahābhūtā hetū"ti evamādīsu 7- catubbidhe paṭhavīdhātvādirūpe.
  "yo Ca kālaghaso bhūto"ti evamādīsu 8- khīṇāsavaṁ 9- "sabbeva nikkhipissanti, bhūtā
  loke samussayan"ti evamādīsu 10- sabbasatte. "bhūtagāmapātabyatāyā"ti Evamādīsu 11-
  rukkhādike. "bhūtaṁ Bhūtato sañjānātī"ti evamādīsu 12- cātummahārājikānaṁ heṭṭhā
  sattanikāyaṁ upādāya vattati. Idha pana avisesato amanussesu daṭṭhabbo.
          Samāgatānīti sannipatitāni. Bhummānīti bhūmiyaṁ nibbattāni. Vāiti
  vikappane. Tena yānīdha bhummāni vā bhūtāni samāgatānīti imamekaṁ vikappaṁ katvā
  puna dutiyaṁ vikappaṁ kātuṁ "yāni va antalikkhe"ti āha. Antalikkhe vā yāni
  bhūtāni nibbattāni, tāni sabbāni idha samāgatānīti attho. Ettha ca yāmato
  yāva akaniṭṭhaṁ, tāva nibbattāni bhūtāni ākāse pātubhūtavimāne nibbattattā
  "antalikkhe bhūtānī"ti veditabbāni. Tato heṭṭhā sineruto pabhūti yāva bhūmiyaṁ
  rukkhalatādīsu adhivaṭṭhāni bhūmiyañca nibbattāni bhūtāni, tāni sabbāni bhūmiyaṁ
  paṭibaddhesu ca rukkhalatāpabbatādīsu nibbattattā "bhummāni bhūtānī"ti veditabbāni.
          Evaṁ bhagavā sabbāneva amanussabhūtāni "bhummāni vā yāniva
  antalikkhe"ti davīhi padehi vikappetvā puna ekena padena pariggahetvā dassetuṁ

  *  *  *  *  *  *
  Footnote: 1 chaṂa. parikkhāya, i. parikkhanāya Ma. aparikkhatāya parikkhatāya 2 chaṂa., i. ayaṁ saddo
  na dissati 3 vinaYu. mahāvi. 2/69/143 pācittiyakaṇḍa 4 chaṂa. vijjamāne
  5 Maṃū. 12/401/358 mahātaṇhakkhayasutta 6 chaṂa. khandhapañcake
  7 Ma. upari. 14/86/68 mahāpuṇṇamasutta 8 khu.jā. duka. 27/340/95 mūlapariyāyajātaka
  9 chaṂa. khīṇāsave 10 dī. mahā. 10/220/137 parinibbutakathā
  11 vinaYu. mahāvi. 2/90/160 12 Maṃū. 12/3, 7/2, 5 mūlapariyāyasutta
-------------------------------------------------
[page 146]
  "sabbeva Bhūtā sumanā bhavantū"ti āha. Sabbeti anavasesā. Evāti avadhāraṇe,
  ekampi anapanetvāti adhippāyo. Bhūtāti amanussā. Sumanā bhavantūti sukhitamanā
  pītisomanassajātā bhavantu. Athopīti kiccantarasanniyojanatthaṁ vākyopādāne
  nipātadvayaṁ. Sakkaccaṁ suṇantu bhāsitanti aṭṭhikatvā 1- manasikatvā sabbacetaso 2-
  samannāharitvā dibbasampattilokuttarasukhāvahaṁ mama desanaṁ suṇantu.
          Evamettha bhagavā "yānīdha bhūtāni samāgatānī"ti aniyamitavacanena
  bhūtāni pariggahetvā puna "bhummāni vā yāniva antalikkhe"ti dvidhā vikappetvā
  tato "sabbeva bhūtā"ti puna ekajjhaṁ katvā "sumanā bhavantū"ti iminā vacanena
  āsayasampattiyaṁ niyojento "sakkacca suṇantu bhāsitan"ti payogasampattiyaṁ, tathā
  yonisomanasikārasampattiyaṁ paratoghosasampattiyañca, tathā attasammāpaṇidhisappurisūpa-
  nissayasampattīsu samādhipaññāhetusampattīsu ca niyojento gāthaṁ samāpesi. 3-
                         Tasmā hīti gāthāvaṇṇanā
          [2] Tasmā hi bhūtāti dutiyagāthā. Tattha tasmāti kāraṇavacanaṁ.
  Bhūtāti āmantanavacanaṁ. Nisāmethāti suṇātha. Sabbeti anavasesā. Kiṁ vuttaṁ hoti?
  Yasmā tumhe dibbaṭṭhānāni tattha upabhogaparibhogasampadañca pahāya dhammassavanatthaṁ
  idha samāgatā, na naṭṭanāṭakādidassanatthaṁ, 4- tasmā hi bhūtā nisāmetha sabbe. 5-
  Athavā "sumanā bhavantu, sakkacca suṇantū"ti vacanena tesaṁ sumanabhāvaṁ sakkaccasotukamyatañca
  disvā āha "yasmā tumhe sumanabhāvena attasammāpaṇidhiyonisomanasikārāsayasuddhīhi
  ca yuttā 6- sakkaccasotukamyatāya sappurisūpanissayaparatoghosapadaṭṭhānato
  payogasuddhīhi ca yuttā, tasmā hi bhūtā nisāmetha sabbe"ti. Alavā yaṁ purimagāthāya
  ante "bhāsitan"ti vuttaṁ, taṁ kāraṇabhāvena apadisanto āha "yasmā mama bhāsitaṁ
  nāma atidullabhaṁ sabbakkhaṇaparivajjitassa 7- khaṇassa dullabhattā, anekānisaṁsañca

  *  *  *  *  *  *
  Footnote: 1 chaṂa. aṭṭhiṁ katvā 2 chaṂa. sabbaṁ cetasā 3 Ma. samādapesi
  4 chaṂa. naṭanaccanādidassanatthaṁ, i. naṭanaṭṭakādi..., Ma. naṭakādi... 5 chaṂa. sabbeti
  6 chaṂa. yuttā-iti pāṭho na dissati 7 chaṂa. aṭṭhakkhaṇaparivajjitassa
-------------------------------------------------
[page 147]
  Paññākaruṇādiguṇena 1- pavattattā, tañcāhaṁ vattukāmo `suṇantu bhāsitan'ti avocaṁ,
  tasmā hi bhūtā nisāmetha sabbe"ti. Idaṁ iminā gāthāpadena vuttaṁ hoti.
          Evametaṁ kāraṇaṁ niropento attano bhāsitanisāmane niyojetvā
  nisāmetabbaṁ vattumāraddho "mettaṁ karotha mānusiyā pajāyā"ti. Tassattho:-
  yāyaṁ tīhi upaddavehi upaddutā mānusī pajā, tassā mānusiyā pajāya mettaṁ
  mitatabhāvaṁ hitajjhāsayataṁ paccupaṭṭhapethāti. Keci pana "mānusikan"ti 2- paṭhanti,
  taṁ bhummaṭṭhāsambhavā na yujjati. Yampi caññe 3- atthaṁ vaṇṇayanti, sopi
  na yujjati. Adhippāyo panettha:- nāhaṁ buddhoti issariyabalena vadāmi, apica
  pana yaṁ tumhākañca imissā ca mānusiyā pajāya hitatthaṁ vadāmi "mettaṁ karotha
  mānusiyā pajāyā"ti. Ettha ca:-
                    "ye sattasaṇḍaṁ paṭhaviṁ vijetvā, *-
                     rājisayo yajamānānupariyagā.
                     Assamedhaṁ purisamedhaṁ sammāpāsaṁ,
                     vājapeyyaṁ niragagaḷaṁ.
                     Mettassa cittassa subhāvitassa,
                     kalampi te nānubhavanti soḷasiṁ.
                     Ekampi ce pāṇamaduṭṭhacitto,
                     mettāyati kusalo tena hoti.
                     Sabbe ca pāṇe manasānukampaṁ
                     pahūtamariyo pakaroti puññan"ti 4-
  evamānīnaṁ suttānaṁ ekādasānisaṁsānañca vasena ye mettaṁ karonti, tesaṁ 5-
  mettā hitāti veditabbā.
                    "devatānukampito Poso
                     sadā bhadrāni passatī"ti 6-

  *  *  *  *  *  *
  Footnote: 1 chaṂa., i. paññākaruṇāguṇena 2 chaṂa. mānusikaṁ pajanti 3 naṂa. yampi aññe
  * pāli. chaṂa. vijitvā (khu.iti.), syā. jinitvā (aṅ. aṭṭhaka.)
  4 khu. iti. 25/27/251, aṅ. aṭṭhaka. 23/91/152 5 chaṂa. etesaṁ
  6 khu.u. 25/76/224 pāṭaligāmiyasutta, vinaYu. mahā. 5/636/64
-------------------------------------------------
[page 148]
  Evamādīnaṁ sattānaṁ vasena yesu kayiranti, 1- tesampi hitāti veditabbā. Evaṁ
  ubhayesampi hitāti veditabbā. 2-
          Evaṁ ubhayesampi hitabhāvaṁ dassento "mettaṁ karotha mānusiyā
  pajāyā"ti vatvā idāni upakāraṁ 3- dassento āha "divā ca ratto ca haranti
  ye baliṁ, tasmā hi ne rakkhatha appamattā"ti.
          Tassattho:- ye manussā cittakammakaṭṭhakammādīhipi devatā katvā
  cetiyarukkhādīni ca upasaṅkamitvā devatā uddissa divā ca baliṁ karonti,
  kāḷapakkhādīsu ca rattiṁ baliṁ karonti, salākabhattādīni vā datvā ārakkhadevatā
  upādāya yāva brahmadevatānaṁ 4- pattidānaniyyātanena divā baliṁ karonti,
  chattāropanadīpamālāya sabbarattiṁ dhammassavanādīni kārāpetvā pattidānaniyyātanena
  ca rattiṁ baliṁ karonti, te kathaṁ na rakkhitabbā. Yato evaṁ divā ca ratto
  ca tumhe uddissa karonti ye baliṁ, tasmā hi ne rakkhathāti, tasmā
  balikammakaraṇāpi ne manusse rakkhatha gopatha, 5- ahitañca nesaṁ apanetha, hitaṁ
  upanetha appamattā hutvā taṁ kataññubhāvaṁ hadaye katvā niccamanussarantāti.
                         Yaṁ kiñcīti gāthāvaṇṇanā
          [3] Evaṁ devatāsu manussānaṁ upakārabhāvaṁ 6- dassetvā tesaṁ
  upaddavavūpasamanatthaṁ buddhādiguṇappakāsanena ca devamanussānaṁ dhammasavanatthaṁ "yaṁ kiñci
  vittan"ti ādinā nayena saccavacanaṁ payuñjitumāraddho. Tattha yaṁ kiñcīti
  aniyamitavasena anavasesaṁ pariyādiyati yaṁkiñci tattha tattha vohārūpagaṁ. Vittanti dhanaṁ.
  Tañhi vittiṁ janetīti vittaṁ. Idha vāti manussalokaṁ niddissati 7- huraṁ vāti tato
  paraṁ avasesalokaṁ, tena ca ṭhapetvā manusse sabbalokagahaṇe sampatte 8- "saggesu
  vāti parato vuttattā ṭhapetvā manusse ca sagge ca avasesānaṁ nāgasupaṇṇādīnaṁ
  gahaṇaṁ veditabbaṁ.

  *  *  *  *  *  *
  Footnote: 1 chaṂa., i. kayirati 2 chaṂa., i. evaṁ .pe. veditabbā pāṭho na dissati
  3 chaṂa. upakārampi 4 i. brahmadevānaṁ 5 chaṂa., i. gopayatha
  6 chaṂa., i. upakārakakāvaṁ 7 chaṂa., i. niddisati 8 chaṂa., i. patte
-------------------------------------------------
[page 149]
          Evamimehi dvīhi padehi yaṁ manussānaṁ vohārūpagaṁ alaṅkāra-
  paribhogūpabhogañca 1- jātarūparajatamuttāmaṇiveḷuriyapavālalohitaṅkamasāragallādikaṁ, yañca
  muttāmaṇivālukatthatāya bhūmiyā ratanamayavimānesu anekayojanasatavitthatesu bhavanesu
  uppannānaṁ nāgasupaṇṇādīnaṁ vittaṁ, taṁ niddiṭṭhaṁ hoti. Saggesu vāti kāmāvacara-
  rūpāvacaradevalokesu. Te hi sobhaṇena kammena iriyanti gammantīti 2- saggā.
  Suṭṭhu vā aggātipi saggā. Yanti yaṁ sassāmikaṁ vā assāmikaṁ vā. Ratananti
  ratiṁ nayati vahati janeti 3- vaḍḍhetīti ratanaṁ. Yaṁkiñci cittikataṁ mahagghaṁ atulaṁ
  dullabhadassanaṁ anomasattaparibhogañca, tassetaṁ adhivacanaṁ. Yathāha:-
                 "cittīkataṁ mahagghañca atulaṁ dullabhadassanaṁ
                  anomasattaparibhogaṁ ratanantena vuccatī"ti.
          Paṇītanti uttamaṁ seṭṭha anappakaṁ 4- manāpaṁ. Evaṁ iminā gāthāpadena
  yaṁ saggesu anekayojanasatappamāṇasabbaratanamayavimānasudhammavejayantappabhūtīsu sassāmikaṁ,
  yañca buddhuppādavirahena apāyameva paripūrentesu saggesu 5- suññavimānapaṭibaddhaṁ
  assāmikaṁ, yaṁ vā panaññampi paṭhavīmahāsamuddahimavantādinissitamassāmikaṁ ratanaṁ, taṁ
  niddiṭṭhaṁ hoti.
          Na no samaṁ atthi tathāgatenāti naiti paṭisedhe. Noiti
  avadhāraṇe. Samanti tulyaṁ. Atthīti vijjati. Tathāgatenāti buddhena. Kiṁ vuttaṁ
  hoti? yaṁ etaṁ vittañca ratanañca pakāsitaṁ, ettha ekampi buddharatanasadisaṁ ratanaṁ
  nevatthi. Yampi hi taṁ vittaṁ cittikataṭṭhena ratanaṁ. Seyyathīdaṁ? rañño cakkavattissa
  cakkaratanaṁ maṇiratanañca, yamhi uppanne mahājano na aññattha cittikāraṁ karoti,
  na koci pupphagandhādīni gahetvā yakkhaṭṭhānaṁ vā bhūtaṭṭhānaṁ vā gacchati, sabbopi
  jano cakkaratanaṁ maṇiratanameva cittiṁ karoti 6- pūjeti, taṁ taṁ varaṁ pattheti,
  patthitapatthitañcassa ekaccaṁ samijjhati, tampi ratanaṁ buddharatanena samaṁ natthi. Yadi hi
  cittikataṭṭhena ratanaṁ, tathāgatova ratanaṁ. Tathāgate hi uppanne yekeci mahesakkhā
  devamanussā na te aññatra cittikāraṁ karonti, na kiñci aññaṁ pūjenti. Tathā

  *  *  *  *  *  *
  Footnote: 1 chaṂa. alaṅkāraparibhogūpagañca 2 chaṂa. ajiyantīti 3 chaṂa., i. janayati
  4 chaṂa. atappakaṁ 5 chaṂa. sattesu 6 chaṂa. cittīkāraṁ karoti, i. cittikaroti
-------------------------------------------------
[page 150]
  Hi brahmā sahampati sinerumattena ratanadāmena tathāgataṁ pūjesi, yathābalañca
  aññe devā manussā ca bimbisārakosalarājānāthapiṇḍikādayo. Parinibbutampi
  bhagavantaṁ uddissa channavutikoṭidhanaṁ visajjetvā asokamahārājā sakalajambūdīpe
  caturāsīti vihārasahassāni patiṭṭhāpesi, ko pana vādo aññesaṁ cittikārānaṁ.
  Apica kassapassa 1- parinibbutassāpi jātibodhidhammacakkappavattanaparinibbānaṭṭhānāni
  paṭimācetiyādīni vā uddissa evaṁ cittīkāragarukāro pavattati yathā bhagavato. Evaṁ
  cittikaṭṭhenāpi tathāgatasamaṁ ratanaṁ natthi.
          Tathā yampi taṁ mahagghaṭṭhena ratanaṁ. Seyyathāpi? 2- kāsikavatthaṁ. Yathāha
  "jiṇṇampi Bhikkhave kāsikavatthaṁ vaṇṇavantañceva hoti sukhasamphassañca mahagghañcā"ti
  3-, tampi buddharatanena samaṁ natthi. Yadi hi mahagghaṭṭhena ratanaṁ, tathāgatova ratanaṁ.
  Tathāgato hi yesaṁ paṁsukūlampi 4- paṭiggaṇhāti, tesantaṁ hoti. Mahapphalaṁ mahānisaṁsaṁ
  seyyathāpi asokassa rañño, idamassa mahagghatāya. Evaṁ mahagghaṭṭhenāpi
  tathāgatasamaṁ ratanaṁ natthi evaṁ mahagghatāya vacanena 6- cettha dosābhāvasādhakaṁ idaṁ
  suttapadaṁ veditabbaṁ:-
          "yesaṁ yo pana 7- paṭiggaṇhāti cīvarapiṇḍapātasenāsanagilānapaccaya-
     bhesajjaparikkhāraṁ, tesantaṁ mahapphalaṁ hoti mahānisaṁsaṁ. Idamassa mahagghatāya
     vadāmi. Seyyathāpi taṁ bhikkhave kāsikavatthaṁ mahagghaṁ, tathūpamāhaṁ bhikkhave
     imaṁ puggalaṁ vadāmī"ti. 8-
  Evaṁ mahagghaṭṭhenāpi tathāgatasamaṁ ratanaṁ natthi.
          Tathā yampi taṁ atulaṭṭhena ratanaṁ. Seyyathīdaṁ? rañño cakkavattissa
  Cakkaratanaṁ uppajjati indanīlamaṇimayanābhi sattaratanamayasahassāraṁ pavāḷamayanemi
  rattasuvaṇṇamayasandhi, yassa dassanaṁ dassanaṁ 9- arānamupari ekaṁ muṇḍāraṁ 10- hoti
  vātaṁ gahetvā saddakaraṇatthaṁ, yena kato saddo sūkusalappatāḷitapañcaṅgikaturiyasaddo

  *  *  *  *  *  *
  Footnote: 1 chaṂa. kassaññassa 2 chaṂa. seyyathidaṁ 3 aṅ. tika. 20/100/241 potthakasutta
  4 chaṂa. paṁsukampi 5-5 ime pāṭhā na dissati 6 chaṂa. mahagghatāvacanena
  i. mahagghatāvacane 7 chaṂa. yesaṁ kho pana so, i. yesaṁ kho pana 8 aṅ. tika. 20/100/242
  9 chaṂa., i. dasannaṁ dasannaṁ 10 Sī., i. muddhāraṁ
-------------------------------------------------
[page 151]
  Viya hoti, yassa nābhiyā ubhosu passesu 1- dve sīhamukhāni honti, abbhantaraṁ
  sakaṭacakkasseva susiraṁ. Tassa kattā vā kāretā vā natthi, kammapaccayena utunā 2-
  samuṭṭhāti. Yaṁ rājā dasavidhaṁ cakkavattivattaṁ pūretvā tadahuposathe puṇṇamīdivase
  sīsanhāto uposathiko uparipāsādavaragato sīlāni visodhento nisinno puññacandaṁ
  viya suriyaṁ viya ca uṭṭhentaṁ passati, yassa dvādasayojanato pabhūti saddo suyyati,
  tiyojanato vaṇṇo dissati, yaṁ mahājanena "dutiyo maññe cando vā suriyo vā
  uṭṭhito"ti ativiya kotuhalajātena dissamānaṁ nagarassa upari āgantvā rañño
  antepurassa pācīnapasse nātiuccaṁ nātinīcaṁ hutvā mahājanassa gandhapupphādīhi
  pūjituṁ yuttaṭṭhāne akkhāhataṁ viya tiṭṭhati.
          Tadeva anubandhamānaṁ hatthiratanaṁ uppajjati, sabbaseto rattapādo
  sattappatiṭṭho iddhimā vehāsaṅgamo uposathakulā vā chaddantakulā vā āgacchati,
  uposathakulā ce āgacchanto sabbajeṭṭhako āgacchati, ce chaddantakulā
  sabbakaniṭṭho sikkhitasikkho damathūpeto, so dvādasayojanaṁ parisaṁ gahetvā
  sakalajambūdīpaṁ anusaṁyāyitvā pure pātarāsameva sakaṁ rājadhāniṁ āgacchati.
          Tampi anubandhamānaṁ assaratanaṁ āgacchati, 3- sabbaseto rattapādo
  kākasīso 4- muñjakeso valāhakassarājakulā āgacchati. Sesamettha hatthiratanasadisameva.
          Tampi anubandhamānaṁ maṇiratanaṁ uppajjati. So hoti maṇi veḷuriyo
  subho jātimā aṭṭhaṁso suparikammakato āyāmato lagganābhisadiso, 5- vepullapabbatā
  āgacchati, so caturaṅgasamannāgatepi andhakāre rañño dhajaggato yojanaṁ
  obhāseti, yassobhāsena manussā "divā"ti maññamānā kammante payojenti,
  antamaso kuṇṭhakipillikampi upādāya passanti.
          Tampi anubandhamānaṁ itthīratanaṁ uppajjati, pakatiaggamahesī vā hoti,
  uttarakuruto vā āgacchati maddarājakulato vā, atidīghādichadosavivajjitā 6-
  atikkantā mānusikavaṇṇaṁ 7- appattā dibbavaṇṇaṁ, yassā rañño sītakāle

  *  *  *  *  *  *
  Footnote: 1 SīṂa. ubhatopasse 2 chaṂa. ututo 3 chaṂa. uppajjati
  4 chaṂa. kāḷasīso 5 chaṂa. cakkanābhi... 6 chaṂa. atidīghatādi
  7 chaṂa. atikkantā mānusavaṇṇaṁ. i. atikkantā mānusaṁ vaṇṇaṁ
-------------------------------------------------
[page 152]
  Uṇhāni gattāni honti, uṇhakāle sītāni, sattadhā 1- positatūlapicuno 2-
  viya samphassova hoti, kāyato candanagandho vāyati, mukhato upalagandho,
  pubbuṭṭhāyikādianekaguṇasamannāgatā 3- ca hoti.
          Tampi anubandhamānaṁ gahapatiratanaṁ uppajjati, rañño pakatikammakaro
  seṭṭhī, 4- yassa cakkaratane uppannamatte dibbacakkhuṁ pātubhavati, yena samannāgato
  samantato yojanamatte nidhiṁ passati sassāmikampi assāmikampi, so rājānaṁ
  upasaṅkamitvā pavāreti "appossukko tvaṁ deva hohi, ahante dhanena
  dhanakaraṇīyaṁ karissāmī"ti.
          Tampi anubandhamānaṁ parināyakaratanaṁ uppajjati rañño pakatijeṭṭhaputto,
  cakkaratane uppannamatte atirekapaññāveyyattiyena samannāgato hoti, so
  dvādasayojanāya parisāya cetasā cittaṁ parijānitvā niggahapaggahakaraṇasamattho
  hoti, so ca rājānaṁ upasaṅkamitvā pavāreti "appossukko tvaṁ deva hohi,
  ahante rajjaṁ anusāsissāmī"ti. Yaṁ vā panaññampi evarūpaṁ atulaṭṭhena ratanaṁ,
  yassa na sakkā tulayitvā tīrayitvā aggho kātuṁ "sataṁ vā sahassaṁ vā agghati
  koṭiṁ vā"ti. Tattha ekaṁ ratanampi buddharatanena samaṁ natthi. Yadi hi atulaṭṭhena
  ratanaṁ, tathāgatova ratanaṁ. Tathāgato hi na sakkā sīlato vā samādhito vā
  paññādīnaṁ aññatarato vā kenaci tulayitvā tīrayitvā "ettakā guṇā samā vā 5-
  sappaṭibhāgo vā"ti paricchindituṁ. Evaṁ atulaṭṭhenāpi tathāgatasamaṁ ratanaṁ natthi.
          Tathā yampi taṁ dullabhadassanaṭṭhena ratanaṁ, seyyathāpi 6- dullabhapātubhāvo 7-
  rājā cakkavattī, cakkādīni ca tassa ratanāni, tampi buddharatanena samaṁ
  natthi. Yadi hi dullabhadassanaṭṭhena ratanaṁ, tathāgatova ratanaṁ, kuto cakkavattiādīnaṁ
  ratanatyaṁ tāni hi ekasmiṁyeva kappe anekāni uppajajnti. Yasmā pana asaṅkheyyepi

  *  *  *  *  *  *
  Footnote: 1 chaṂa., i. satadhā 2 Ma. pothita..., chaṂa., i. phoṭita...
  3 chaṂa. pubuṭṭhāyinitādi... i. pubbuṭṭhāyitādi... 4 chaṂa. pakatikammakāro seṭṭhi
  5 chaṂa. ettakaguṇo vā iminā samo vā sampaṭibhāgovā"ti i. ettakaguṇo iminā
  samodhānetvā... 6 chaṂa. seyyathidaṁ 7 Sī., i. dullabhapātubhāvato
-------------------------------------------------
[page 153]
  Kappe tathāgatasuñño loko hoti, tasmā tathāgato eva kadāci karahaci
  uppajjanato dullabhadassano. Vuttañcetaṁ 1- bhagavatā parinibbānasamaye:-
          "devatā ānanda ujjhāyanti `dūrā ca vatamhā āgatā tathāgataṁ
     dassanāya, kadāci karahaci tathāgatā loke uppajjanti arahanto
     sammāsambuddhā, ajjeva rattiyā paccūsasamaye 2- tathāgatassa parinibbānaṁ
     bhavissati, ayañca mahesakkho bhikkhu bhagavato purato ṭhito nivārento, 3-
     na mayaṁ labhāma pacchime kāle tathāgataṁ dassanāyā"ti. 4-
  Evaṁ dullabhadassanaṭṭhenāpi tathāgatasamaṁ ratanaṁ natthi.
          Tathā yampi taṁ anomasattaparibhogaṭṭhena ratanaṁ. Seyyathīdaṁ? rañño
  Cakkavattissa cakkaratanādi. Tañhi koṭisatasahassadhanānampi sattabhūmipāsādavaratale
  nivasantānampi 5- caṇḍālaveṇanesādarathakārapukkusādīnaṁ nīcakulikānaṁ omakapurisānaṁ
  supinantenāpi 6- paribhogatthāya na nibbattati. Ubhato sujātassa pana rañño
  cakkavattisseva 7- paripūritadasavidhacakkavattivattassa paribhogatthāya nibbattanato
  anomasattaparibhogaṁyeva hoti tampi buddharatanasamaṁ natthi. Yadi hi anomasattaparibhogaṭṭhena
  ratanaṁ, tathāgatova ratanaṁ. Tathāgato hi loke omakasattasammatānampi
  anupanissayasampannānaṁ viparītadassanānaṁ pūraṇakassapādīnaṁ channaṁ satthārānaṁ
  aññesañca evarūpānaṁ supinantenāpi 8- aparibhogo. Upanissayasampannānañca pana
  catuppadāyapi gāthāya pariyosāne arahattamadhigantuṁ samatthānaṁ nibbedhikaññāṇa-
  dassanānaṁ bāhiyadārucīriyappabhūtīnaṁ aññesañca mahākulappasutānaṁ mahāsāvakānaṁ
  paribhogo, te hi taṁ dassanānuttariyasavanānuttariyapāricariyānuttariyādīni sādhentā
  tathāgataṁ paribhuñjanti. Evaṁ anomasattaparibhogaṭṭhenāpi tathāgatasamaṁ ratanaṁ natthi.
          Yampi taṁ avisesato ratijananaṭṭhena ratanaṁ. Seyyathāpi? 9- rañño
  Cakkavattissa cakkaratanaṁ. Taṁ hi disvāva rājā cakkavattī attamano hoti,
  evaṁpi taṁ rañño ratiṁ janeti. Puna ca paraṁ rājā cakkavattī vāmena hatthena

  *  *  *  *  *  *
  Footnote: 1 chaṂa. vuttampi cetaṁ 2 chaṂa. pacchime yāme 3 chaṂa., i. ovārento
  4 dī. mahā. 10/200/122 5 chaṂa. vasantānampi 6 chaṂa., i. supinantepi
  7 chaṂa. khattiyasseva 8 chaṂa. supinantepi 9 chaṂa. seyyathidaṁ
-------------------------------------------------
[page 154]
  Suvaṇṇabhiṅgāraṁ 1- gahetvā dakkhiṇena hatthena cakkaratanaṁ abbhukkirati "pavattatu bhavaṁ
  cakkaratanaṁ, abhivijinātu bhavaṁ cakkaratanan"ti. Tato cakkatanaṁ pañcāṅgikaturiyaṁ viya 2-
  madhurassaraṁ niccharantaṁ ākāsena puratthimadisaṁ gacchati, anvadeva rājā cakkavattī
  cakkānubhāvena dvādasayojanavitthiṇṇāya caturaṅginiyā senāya nātiuccaṁ nātinīcaṁ
  uccarukkhānaṁ heṭṭhābhāgena nīcarukkhānaṁ uparibhāgena rukkhesu pupphaphala-
  pallavādipaṇṇākāraṁ gahetvā āgatānaṁ hatthano paṇṇākārañca gaṇhanto "ehi kho
  mahārājā"ti evamādinā paramanipaccakārena āgate paṭirājāno "pāṇo na
  hantabbo"ti ādinā nayena anusāsanto gacchati. Yattha pana rājā bhuñjitukāmo
  vā divā seyyaṁ vā kappetukāmo hotu tattha cakkaratanaṁ ākāsato orohitvā 3-
  udakādisabbakiccakkhame same bhūmibhāge akkhāhataṁ viya tiṭṭhati. Puna rañño
  gamanacitte uppanne purimanayeneva saddaṁ karontaṁ gacchati, yaṁ 4- sutvā
  dvādasayojanikāpi parisā ākāsena gacchati. Cakkaratanaṁ anupubbena puritthimasamuddaṁ
  ajjhogāhati, tasmiṁ ajjhogāhante udakaṁ yojanappamāṇaṁ apagantvā bhittikataṁ viya
  tiṭṭhati. Mahājano yathākāmaṁ satta ratanāni gaṇhāti. Puna rājā suvaṇṇabhiṅgāraṁ 5-
  gahetvā "ito paṭṭhāya mama rajjan"ti udakena abbhukkiritvā nivattati. Senā
  purato hoti, cakkaratanaṁ pacchato, rājā majjhe. Cakkaratanena osakkitosakkitaṭṭhānaṁ
  udakaṁ paripūrati. Eteneva upāyena dakkhiṇapacchimuttarepi samudde gacchati.
          Evaṁ catuddisaṁ anusaṁyāyitvā cakkaratanaṁ tiyojanasatappamāṇaṁ 6- ākāsaṁ
  ārohati. Tattha ṭhito rājā cakkaratanānubhāvena attanā vijitavijayo
  pañcasataparittadīpapaṭimaṇḍitaṁ sattayojanasahassaparimaṇḍalaṁ pubbavidehaṁ, tathā
  aṭṭhayojanasahassaparimaṇḍalaṁ uttarakuruṁ, sattayojanasahassaparimaṇḍalaṁyeva amaragoyānaṁ 7-
  dasayojanasahassaparimaṇḍalaṁ jambūdīpañcāti evaṁ catumahādīpadvisahassaparittadīpa-
  paṭimaṇḍitaṁ ekaṁ cakkavāḷaṁ suphullapuṇḍarīkavanaṁ viya oloketi. Evaṁ olokayato cassa
  anappakā 8- rati uppajjati. Evampi taṁ cakkaratanaṁ rañño ratiṁ janeti, tampi

  *  *  *  *  *  *
  Footnote: 1 chaṂa. suvaṇṇabhiṅkāraṁ 2 chaṂa. pañcaṅgikaṁ viya tūriyaṁ 3 i. otāritvā
  4 chaṂa. taṁ 5 chaṂa. suvaṇṇabhiṅkāraṁ, i. bhiṅkāraṁ evamuparipi 6 chaṂa.,
  i. tiyojanappamāṇaṁ 7 chaṂa., i. aparagoyānaṁ 8 Sī., i. anappikā
-------------------------------------------------
[page 155]
  Buddharatanasamaṁ natthi. Yadi hi ratijananaṭṭhena ratanaṁ, tathāgatova ratanaṁ, kiṁ karissati
  etaṁ chavaṁ 1- cakkaratanaṁ. Tathāgato hi yassā dibbāya ratiyā cakkaratanādīhi
  sabbehipi janitā cakkavattirati saṅkhampi kalampi kalabhāgampi na upeti, tatopi
  ratito uttaritarañca paṇītatarañca attano ovādapaṭikarānaṁ asaṅkheyyānampi
  devamanussānaṁ paṭhamajjhānaratiṁ, dutiyatatiyacatutthapañcamajjhānaratiṁ, ākāsānañcāyatanaratiṁ,
  viññāṇañcāyatanāakiñcaññāyatananevasaññānāsaññāyatanaratiṁ, sotāpattimaggaratiṁ,
  sotāpattiphalaratiṁ, sakadāgāmianāgāmiarahattamaggaphalaratiñca janeti. Evaṁ
  ratijananaṭṭhenāpi tathāgatasamaṁ ratanaṁ natthīti.
          Apica ratanannāmetaṁ dubbidhaṁ hoti saviññāṇakañca aviññāṇakañca.
  Tattha aviññāṇakaṁ cakkaratanaṁ maṇiratanañca, yaṁ vā panaññampi anindriyabaddhaṁ
  suvaṇṇarajatādi, saviññāṇakaṁ hatthiratanādi parināyakaratanapariyosānaṁ, yaṁ vā
  panaññampi evarūpaṁ indriyabaddhaṁ. Evaṁ dubbidhe cettha saviññāṇakaratanaṁ
  aggamakhāyati. Kasmā? yasmā aviññāṇakaṁ suvaṇṇarajatamaṇimuttādiratanaṁ saviññāṇakānaṁ
  hatthiratanādīnaṁ alaṅkāratthāya upanīyati.
          Saviññāṇakaratanampi dubbidhaṁ tiracchānagataratanaṁ manussaratanañca. Tattha
  manussaratanaṁ aggamakkhāyati. Kasmā? yasmā tiracchānagataratanaṁ manussaratanassa
  upaguyhaṁ 2- hoti. Manussaratanampi dubbidhaṁ itthīratanaṁ purisaratanañca. Tattha purisa-
  ratanaṁ aggamakkhāyati. Kasmā? yasmā itthīratanaṁ purisaratanassa paricārikattaṁ āpajjati.
  Purisaratanampi dubbidhaṁ āgārikaratanaṁ anāgārikaratanañca 3- tattha anāgārikaratanaṁ
  aggamakkhāyati. Kasmā? yasmā āgārikaratanesu aggo cakkavattīpi sīlādi-
  guṇayuttaṁ 4- anāgārikaratanaṁ pañcapatiṭṭhitena vanditvā upaṭṭhahitvā payirupāsitvā
  ca 5- dibbamānusikā ca 5- sampattiyo pāpuṇitvā ante nibbānasampattiṁ
  pāpuṇāti.

  *  *  *  *  *  *
  Footnote: 1 chaṂa. ayaṁ saddo na dissati 2 chaṂa. opavayhaṁ, i. opavuyhaṁ
  3 chaṂa. agārika...anagārika... evamuparipi 4 Ma. pañcasīlādiguṇayuttaṁ
  5-5 chaṂa. ca-saddo na dissati
-------------------------------------------------
[page 156]
          Evaṁ anāgārikaratanampi dubbidhaṁ ariyaputhujjanavasena. Ariyaratanampi
  dubbidhaṁ sekkhāsekkhavasena. 1- Asekkharatanampi dubbidhaṁ sukkhavipassakasamathayānikavasena.
  Samathayānikaratanampi dubbidhaṁ sāvakapāramippattamappattañca. Tattha sāvakapāramippattaṁ
  aggamakkhāyati. Kasmā? guṇamahantatāya. Sāvakapāramippattaratanatopi paccekabuddharatanaṁ
  aggamakkhāyati. Kasmā? guṇamahantatāya. Sāriputtamoggallānasadisāpi hi anekasatā
  sāvakā ekassa paccekasambuddhassa 2- guṇānaṁ 3- neva saṅkhaṁ na kalaṁ na kalabhāgampi
  upenti. 3- Paccekasambuddharatanatopi 4- sammāsambuddharatanampi aggamakkhāyati.
  Kasmā? guṇamahantatāya. Yadi 5- hi sakalampi 5- jambūdīpaṁ pūretvā pallaṅkena pallaṅkaṁ
  Ghaṭentā nisinnāpi paccekasambuddhā 6- ekassa sammāsambuddhassa guṇānaṁ neva
  saṅkhaṁ na kalaṁ na kalabhāgaṁ upenti. Vuttampi cetaṁ bhagavatā "yāvatā bhikkhave
  sattā apadā vā dipadā vā .pe. Tathāgato tesaṁ aggamakkhāyatī"ti ādi. 7-
  Evaṁ kenaci pariyāyena tathāgataratanasamaṁ 8- ratanaṁ natthi. Tenāha bhagavā "na no
  samaṁ atthi tathāgatenā"ti.
          Evaṁ bhagavā buddharatanassa aññehi ratanehi asamataṁ vatvā idāni
  tesaṁ sattānaṁ uppannūpaddavavūpasamanatthaṁ 9- neva jātiṁ na gottaṁ na kolaputtiyaṁ na
  vaṇṇapokkharatādīni 10- nissāya, apica kho avīcimupādāya bhavaggapariyante loke
  sīlasamādhikkhandhādīhi guṇehi buddharatanassa asadisabhāvaṁ nissāya saccavacanaṁ payuñjati
  "idampi buddhe ratanaṁ paṇītaṁ, etena saccena suvatthi hotū"ti.
          Tassattho:- idampi idha vā huraṁ vā saggesu vā yaṁkiñci atthi
  vittaṁ vā ratanaṁ vā, tena saddhiṁ tehi tehi guṇehi asamattaṁ 11- buddhe ratanaṁ
  paṇītaṁ. Yadi 12- etaṁ saccaṁ, atha etena saccena imesaṁ pāṇīnaṁ sotthi 13- hotu.
  Sobhaṇānaṁ atthitā hotu arogatā nirupaddavatāti. Ettha ca yathā "cakkhuṁ 14-

  *  *  *  *  *  *
  Footnote: 1 chaṂa. sekhāsekhavasena 2 chaṂa., i. paccekabuddhassa
  3-3 chaṂa., i. guṇānaṁ satabhāgampi na upenti 4 chaṂa., i. paccekabuddharatanatopi
  5-5 chaṂa. sakalampi hi 6 chaṂa. paccekabuddhā evamuparipi
  7 aṅ. catukka. 21/34/39, aṅ. pañcaka. 22/32/37 (syā.)
  khu. iti. 25/90/308 (mahācuḷā.) 8 chaṂa., i. tathāgatasamaṁ 9 chaṂa....samatthaṁ
  evamuparipi 10 chaṂa., i....pokkharatādiṁ 11 chaṂa., i. asamattā 12 chaṂa. yadi hi
  13 chaṂa. suvatthi 14 chaṂa. cakkhu evamuparipi
-------------------------------------------------
[page 157]
  Kho ānanda suññaṁ attena vā attaniyena vā"ti evamādīsu 1- attabhāvena vā
  attaniyabhāvena vāti attho. Itarathā hi cakkhuṁ attaṁ 2- vā attaniyaṁ vāti
  appaṭisiddhameva siyā. Evaṁ ratanaṁ paṇītanti ratanattaṁ paṇītaṁ, ratanabhāvo paṇītoti
  ayamattho veditabbo. Itarathā hi buddho neva ratananti sijjheyya. Na hi yattha
  ratanaṁ atthi, taṁ ratananti na sijjhati. Yattha pana cittikatādiatthasaṅkhātaṁ yena
  vā tena vā vidhinā sambuddhagataṁ 3- ratanattaṁ 4- atthi, yasmā taṁ ratanattamupādāya
  ratananti paññāpiyati, tasmā tassa ratanattassa 5- atthitāya ratananti sijjhati.
  Athavā idampi buddhe ratananti imināpi pakārena buddhova ratananti evamattho
  veditabbo. Vuttamattāya ca bhagavatā imāya gāthāya rājakulassa sotthi
  jātā, bhayaṁ vūpasantaṁ. Imāya 6- gāthāya āṇā koṭisatasahassacakkavāḷesu amanussehi
  paṭiggahitāti.
                        Khayaṁ virāganti gāthāvaṇṇanā
          [4] Evaṁ buddhaguṇena saccaṁ vatvā idāni nibbānadhammaguṇena
  vattumāraddho "khayaṁ virāgan"ti. Tattha yasmā nibbānasacchikiriyāya rāgādayo khīṇā
  honti parikkhīṇā, yasmā vā tantesaṁ anuppādanirodhakkhayapattaṁ, 7- yasmā ca taṁ
  rāgādivippayuttaṁ sampayogato ca ārammaṇto ca, yasmā vā tamhi sacchikate
  rāgādayo accantaviratā 8- honti vigatā viddhaṁsitā, 9- tasmā khayanti ca virāganti
  ca vuccati. Yasmā panassa na uppādo paññāyati, na vayo, na ṭhitassa
  aññathattaṁ, tasmā taṁ na jāyati na jiyyati na miyyatīti katvā amatanti vuccati.
  Uttamaṭṭhena pana atappakaṭṭhena ca paṇītanti. Yadajjhagāti yaṁ ajjhagā vindi
  paṭilabhi, attano ñāṇabalena sacchākāsi. Sakyamunīti sakyakulappasutattā sakyo,
  moneyyadhammasamannāgatattā muni, sakyo eva muni sakyamuni. Samāhitoti
  ariyamaggasamādhinā samāhitacitto. Na tena dhammena samatthi kiñcīti tena
  khayādināmakena sakyamuninā adhigatena dhammena samaṁ kiñci dhammajātaṁ natthi. Tasmā

  *  *  *  *  *  *
  Footnote: 1 saṁ. saḷā. 18/102/67 channavagga (syā) 2 chaṂa., i. attā 3 chaṂa.,
  i. sambandhagataṁ 4 chaṂa. ratanaṁ 5 chaṂa. ratanassa 6 chaṂa. imissā
  7 chaṂa., i. nirodhakkhayamattaṁ 8 chaṂa. accantaṁ virattā 9 chaṂa., i. viddhastā
-------------------------------------------------
[page 158]
  Suttantarepi vuttaṁ "yāvatā bhikkhave dhammā saṅkhatā vā asaṅkhatā vā, virāgo
  tesaṁ aggamakkhāyatī"tiādi. 1-
          Evaṁ bhagavā nibbānadhammassa aññehi dhammehi asamataṁ vatvā
  idāni tesaṁ sattānaṁ uppannūpaddavavūpasamanatthaṁ khayavirāgāmatapaṇītatādiguṇehi
  nibbānadhammaratanassa asadisabhāvaṁ nissāya saccavacanaṁ payuñjati "idampi dhamme ratanaṁ
  paṇītaṁ, etena saccena suvatthi hotū"ti. Tassattho purimagāthāya vuttanayeneva
  veditabbo. Imissāpi gāthāya āṇā koṭisatasahassacakkavāḷesu amanussehi
  paṭiggahitāti.
                       Yambuddhaseṭṭhoti gāthāvaṇṇanā
          [5] Evaṁ nibbānadhammaguṇena saccaṁ vatvā idāni maggadhammaguṇena
  vattumāraddho "yambuddhaseṭṭho"ti.
          Tattha "bujjhitā saccānī"ti ādinā nayena buddho, uttamo pasaṁsanīyo
  cāti seṭṭho, buddho ca so seṭṭho cāti buddhaseṭṭho. Anubuddha-
  paccekabuddhākhyesu 2- vā buddhesu seṭṭhoti buddhaseṭṭho. So buddhaseṭṭho yaṁ
  parivaṇṇayi "aṭṭhaṅgiko ca 3- maggānaṁ, khemaṁ nibbānapattiyā"ti ca 4- "ariyaṁ vo
  bhikkhave sammāsamādhiṁ desessāmi saupanisaṁ saparikkhāran"ti ca 5- evamādinā nayena
  tattha tattha pasaṁsi pakāsayi. Sucinti kilesamalasamucchedakaraṇato accantavodānaṁ.
  Samādhimānantarikaññamāhūti yañca attano pavattisamanantaraṁ niyameneva phalappadānato
  "ānantarikasamādhī"ti āhu. Na hi maggasamādhimhi uppanne tassa
  phaluppattinisedhako 6- koci antarāyo atthi. Yathāha:-
          "ayañca puggalo sotāpattiphalasacchikiriyāya paṭipanno assa, kappassa
     ca uḍḍayhanavelā assa, neva tāva kappo uḍḍaheyya, yāvāyaṁ puggalo

  *  *  *  *  *  *
  Footnote: 1 aṅ. catukka. 21/34/39, khu. iti. 25/90/308 aggappasādasutta
  2 chaṂa. anubuddhapaccekabuddhasutabuddhakhyesu, i....paccekabuddhasaṁkhātesu 3 chaṂa. va
  4 MaṂa. 13/215/191 māgaṇḍiyasutta. 5 Ma. upari. 14/136/121 mahācattārīsakasutta
  6 Ma. phaluppattinibandhako
-------------------------------------------------
[page 159]
     Na sotāpattiphalaṁ sacchikaroti, ayaṁ vuccati puggalo ṭhitakappī. Sabbepi
     maggasamaṅgino puggalā ṭhitakappino"ti. 1-
          Samādhinā tena samo na vijjatīti tena buddhaseṭṭhaparivaṇṇitena
  sucinā anantarikasamādhinā samo rūpāvacarasamādhi vā arūpāvacarasamādhi vā koci na
  vijjati. Kasmā? tesambhāvitattā tattha tattha brahmaloke uppannassāpi puna
  nirayādīsupi upapattisambhavato, imassa ca arahattasamādhissa bhāvitattā ariyapuggalassa
  sabbūpapattisamugghātasambhavato. Tasmā suttantarepi vuttaṁ "yāvatā bhikkhave dhammā
  saṅkhatā vā asaṅkhatā vā ariyo aṭṭhaṅgiko maggo, tesaṁ aggamakkhāyatī"ti
  ādi. 2-
          Evaṁ bhagavā ānantarikasamādhissa aññehi samādhīhi asamataṁ vatvā
  idāni purimanayeneva maggadhammaratanassa asadisabhāvaṁ nissāya saccavacanaṁ payuñjati
  "idampi dhamme pe. Hotū"ti. Tassattho pubbe vuttanayeneva veditabbo.
  Imissāpi gāthāya āṇā koṭisatasahassacakkavāḷesu amanussehi paṭiggahitāti.
                        Ye puggalāti gāthāvaṇṇanā
          [6] Evaṁ maggadhammaguṇenāpi saccaṁ vatvā idāni saṁghaguṇenāpi
  vattumāraddho "ye puggalā"ti. Tattha yeti aniyametvā uddeso. Puggalāti
  sattā. Aṭṭhāti tesaṁ gaṇanaparicchedo. Te hi cattāro ca paṭipannā cattāro
  ca phaleṭṭhitāti aṭṭha honti. Sataṁ pasatthāti sappurisehi buddhapaccekabuddha-
  buddhasāvakehi aññehi ca devamanussehi pasatthā. Kasmā? sahajātasīlādiguṇayogā. Tesaṁ
  hi campakabakulakusumādīnaṁ sahajātavaṇṇagandhādayo viya sahajātā sīlasamādhiādayo
  guṇā, tena te vaṇṇagandhādisampannāni viya pupphāni devamanussānaṁ sataṁ piyā
  manāpā pasaṁsanīyā ca honti. Tena vuttaṁ "ye puggalā aṭṭhasataṁ pasatthā"ti.
          Athavā yeti aniyametvā uddeso. Puggalāti sattā. Aṭṭhasatanti
  tesaṁ gaṇanaparicchedo. Te hi ekavījikolaṁkolasattakhattuṁparamāti 3- tayo sotāpannā.

  *  *  *  *  *  *
  Footnote: 1 abhi. pu. 36/17/120 ekakapuggalapaññatti. 2 aṅ. catukka. 21/34/39,
  khu. iti. 25/90/308 3 chaṂa. ekabījīkolaṁkolosattakkhattuparamoti
-------------------------------------------------
[page 160]
  Kāmarūpārūpabhavesu adhigataphalā tayo sakadāgāmino. Te sabbepi catunnaṁ paṭipadānaṁ vasena
  catuvīsati. Antarāparinibbāyī upahaccaparinibbāyī sasaṅkhāraparinibbāyī
  asaṅkhāraparinibbāyī uddhaṁsoto akaniṭṭhāgāmīti avihesu pañca. Tathā
  atappāsudassāsudassīsu. Akaniṭṭhesu pana udadhaṁsotavajjā cattāroti catuvīsati
  anāgāmino. Sukkhavipassako samathayānikoti dve arahanto. Cattāro maggaṭṭhāti
  catupaññāsa. Te sabbepi saddhādhurapaññādhurānaṁ vasena dviguṇā hutvā aṭṭhasataṁ
  honti. Sesaṁ vuttanayameva
          cattāri etāni yugāni hontīti te sabbepi aṭṭha vā aṭṭhasataṁ
  vāti vitthāravasena uddiṭṭhā puggalā saṅkhepavasena sotāpattimaggaṭṭho phalaṭṭhoti
  ekaṁ yugaṁ, evaṁ yāva arahattamaggaṭṭho phalaṭṭhoti ekekaṁ 1- yuganti cattāri yugāni
  honti. Te dakkhiṇeyyāti ettha teti pubbe aniyametvā uddiṭṭhānaṁ
  niyametvā niddeso. Ye puggalā vitthāravasena aṭṭha vā aṭṭhasataṁ vā
  saṅkhepavasena pana 2- cattāri yugāni hontīti vuttā, sabbepi te dakkhiṇaṁ
  arahantīti dakkhiṇeyyā. Dakkhiṇā nāma kammañca kammavipākañca saddahitvā me
  imaṁ vejjakammaṁ vā jaṅghapesanīyaṁ 3- vā karissatī"ti evamādīni anapekkhitvā
  diyyamāno deyyadhammo, taṁ arahanti nāma sīlādiguṇayuttā puggalā, ime ca
  tādisā, tena vuccanti "te dakkhiṇeyyā"ti.
          Sugatassa sāvakāti bhagavā sobhaṇena gamanena yuttattā, sobhaṇañcaṭṭhānaṁ
  gatattā, suṭṭhu ca gatattā, suṭṭhuyeva gatattā 4- sugato, tassa sugatassa.
  Sabbepi te vacanaṁ suṇantīti sāvakā. Kāmañca aññepi suṇanti, na pana sutvā
  kattabbakiccaṁ karonti, ime pana sutvā kattabbaṁ dhammānudhammāpaṭipattiṁ katvā
  maggaphalāni pattā, tasmā "sāvakā"ti vuccanti. Etesu dinnāni mahapphalānīti
  etesu sugatassa sāvakesu appakānipi dānāni dinnāni paṭiggāhakato dakkhiṇānaṁ
  visuddhibhāvaṁ 5- upagatattā mahapphalāni honti. Tasmā suttantarepi vuttaṁ:-

  *  *  *  *  *  *
  Footnote: 1 chaṂa. ekaṁ 2 chaṂa. ayaṁ saddo na dissati 3 chaṂa. jaṅghapesanikaṁ
  4 chaṂa. suṭṭhu eva ca gadattā 5 chaṂa., i. dakkhiṇāvisuddhibhāvaṁ
-------------------------------------------------
[page 161]
          "yāvatā Bhikkhave saṁghā vā gaṇā vā tathāgatasāvakasaṁgho, tesaṁ
     aggamakkhāyati, yadidaṁ cattāri purisayugāni aṭṭha purisapuggalā, esa
     bhagavato sāvakasaṁgho .pe. Aggo vipāko hotī"ti. 1-
          Evaṁ bhagavā sabbesampi maggaṭṭhaphalaṭṭhānaṁ vasena saṁgharatanassa guṇaṁ
  vatvā idāni tameva guṇaṁ nissāya saccavacanaṁ payuñjati "idampi saṁghe"ti.
  Tassattho pubbe vuttanayeneva veditabbo. Imissāpi gāthāya āṇā
  koṭisatasahassacakkavāḷesu amanussehi paṭiggahitāti.
                       Ye suppayuttāti gāthāvaṇṇanā
          [7] Evaṁ maggaṭṭhaphalaṭṭhānaṁ vasena saṁgharatanassa guṇena saccaṁ vatvā
  idāni tato ekaccānaṁ phalasamāpattisukhamanubhavantānaṁ khīṇāsavapuggalānaṁyeva guṇena
  vattumāraddho "ye suppayuttā"ti. Tattha yeti aniyamituddesavacanaṁ. Suppayuttāti
  suṭṭhu payuttā, anekavihitaṁ anesanaṁ pahāya suddhājīvitaṁ nissāya vipassanāya attānaṁ
  payuñjitumāraddhāti attho. Athavā suppayuttāti 2- visuddhakāyavacīpayogasamannāgatā,
  tena tesaṁ sīlakkhandhaṁ dasseti. Manasā daḷhenāti daḷhena manasā, thirasamādhiyuttena
  cetasāti attho. Tena tesaṁ samādhikkhandhaṁ dasseti. Nikkāminoti kāye
  ca jīvite ca anapekkhā hutvā paññādhurena viriyena sabbakilesehi katanikkamanā, 3-
  tena tesaṁ viriyasampannaṁ paññākkhandhaṁ dasseti.
          Gotamasāsanamhīti gottato gotamassa tathāgatasseva sāsanamhi. Tena
  ito bahiddhā nānappakārampi amaratapaṁ karontānaṁ suppayogādiguṇābhāvato kilesehi
  katanikkamanābhāvaṁ 4- dīpeti. 5- Teti pubbe uddiṭṭhānaṁ niddesavacanaṁ.
  Pattipattāti ettha pattabbāti patti, pattabbā nāma pattuṁ arahā, yaṁ patvā
  accantayogakkhemino honti, arahattaphalassetaṁ adhivacanaṁ, taṁ pattiṁ pattāti
  pattipattā. Amatanti nibbānaṁ. Vigayhāti ārammaṇavasena vigāhitvā. Laddhāti
  labhitvā. Mudhāti abyayena kākaṇikamattampi byayaṁ akatvā. Nibbutinti
  paṭippassaddhakilesadarathaṁ

  *  *  *  *  *  *
  Footnote: 1 aṅ. catukka. 21/34/40, aṅ. pañcaka. 22/32/38, khu. iti. 25/90/308
  2 chaṂa. suvisuddha... i. parisuddha... 3 Sī., i. katanikkhamanā
  4 chaṂa. nikkamanābhāvaṁ, i. nikkhamanābhāvaṁ 5 chaṂa. dasseti
-------------------------------------------------
[page 162]
  Phalasamāpattiṁ. Bhuñjamānāti anubhavamānā. Kiṁ vuttaṁ hoti? ye imamhi 1-
  gotamasāsanamhi sīlasampannattā suppayuttā, samādhisampannattā manasā daḷhena,
  paññāsampannattā nikāmino, te imāya sammāpaṭipadāya amataṁ vigayha mudhā
  laddhā phalasamāpattisaññitaṁ nibbutiṁ bhuñjamānā pattipattā nāma hontīti.
          Evaṁ bhagavā phalasamāpattisukhamanubhavantānaṁ khīṇāsavapuggalānaṁyeva vasena
  saṁgharatanassa guṇaṁ vatvā idāni tameva guṇaṁ nissāya saccavacanaṁ payuñjati "idampi
  saṁghe"ti. Tassattho pubbe vuttanayeneva veditabbo. Imissāpi gāthāya āṇā
  koṭisatasahassacakkavāḷesu amanussehi paṭiggahitāti.
                        Yathindakhīloti gāthāvaṇṇanā
          [8] Evaṁ khīṇāsavapuggalānaṁ guṇena saṁghādhiṭṭhānaṁ saccaṁ vatvā idāni
  bahujanapaccakkhena sotāpannasseva guṇena vattumāraddho "yathindakhīlo"ti. Tattha
  yathāti upamāvacanaṁ. Indakhīloti nagaradvārasaṁvaraṇatthaṁ vivaraṇatthaṁ 2- ummārabbhantare
  aṭṭha vā dasa vā hatthe paṭhaviṁ khaṇitvā ākoṭitassa sāradārumayathambhassetaṁ adhivacanaṁ.
  Paṭhavinti bhūmiṁ. Sitoti anto paṭhaviṁ 3- pavisitvā nissito. Siyāti bhaveyya.
  Catubbhi vātehīti catūhi disāhi āgatavātehi. Asampakampiyoti kampetuṁ vā cāletuṁ
  vā asakkuṇeyyo. Tathūpamanti tathāvidhaṁ. 4- Sappurisanti uttamapurisaṁ. Vadāmīti
  bhaṇāmi. Yo ariyasaccāni avecca passatīti yo cattāri ariyasaccāni paññāya
  ajjhogahetvā 5- passati. Tattha ariyasaccāni kumārapañhe 6- ca visudadhimagge ca
  vuttanayeneva veditabbānīti.
          Ayampanettha saṅkhepattho:- yathā ca 7- indakhīlo gambhīranematāya paṭhaviṁ
  sito catubbhi vātebhi asampakampiyo siyā, imampi sappurisaṁ tathūpameva vadāmi, yo
  ariyasaccāni evacca passati. Kasmā? yasmā sopi indakhīlo viya catūhi vātehi
  sabbatitthiyavādavātehi asampakampiyo hoti, tamhā dassanā kenaci kampetuṁ vā
  cāletuṁ vā asakkuṇeyyo. Tasmā suttantarepi vuttaṁ:-

  *  *  *  *  *  *
  Footnote: 1 chaṂa. imasmiṁ 2 chaṂa., i. nagaradvāravinivāraṇatthaṁ 3 chaṂa., i. ayaṁ saddo na
  dissati 4 Ma. tathāvidhiṁ 5 chaṂa. ajjhogāhetvā 6 ka. visudadhimagge
  7 chaṂa. hi, i. ayaṁ saddo na dissati
-------------------------------------------------
[page 163]
          "seyyathāpi Bhikkhave ayokhīlo vā indakhīlo vā gambhīranemo
     sunikkhāto acalo asampakampi, puratthimāya cepi disāya āgaccheyya bhusā
     vātavuṭṭhi, neva naṁ saṅkampeyya na sampakampeyya na sampacāleyya 1- pacchimāya
     .pe. Dakkhiṇāya, uttarāya cepi .pe. Na sampacāleyya. 2- Taṁ kissa
     hetu? gambhīrattā bhikkhave nemassa, sunikkhātattā indakhīlassa. Evameva
     kho bhikkhave yekeci samaṇā vā brāhmaṇā vā `idaṁ dukkhanti .pe.
     Paṭipadā'ti yathābhūtaṁ pajānanti, te na aññassa samaṇassa vā brāhmaṇassa
     vā mukhaṁ olokenti 3- `ayaṁ nūna bhavaṁ jānaṁ jānāti, passaṁ passatī'ti.
     Taṁ kissa hetu? sudiṭṭhattā bhikkhave catunnaṁ ariyasaccānan"ti. 4-
          Evaṁ bhagavā bahujanapaccakkhassa sotāpannasseva vasena saṁgharatanassa
  guṇaṁ vatvā idāni tameva guṇaṁ nissāya saccavacanaṁ payuñjati "idampi saṁghe"ti.
  Tassattho pubbe vuttanayeneva veditabbo. Imissāpi gāthāya āṇā
  koṭisatasahassacakkavāḷesu amanussehi paṭiggahitāti.
                      Ye ariyasaccānīti gāthāvaṇṇanā
          [9] Evaṁ avisesato sotāpannassa guṇena saṁghādhiṭṭhānaṁ saccaṁ vatvā
  idāni ye te tayo sotāpannā ekabījī kolaṁkolo sattakkhattuparamoti. Yathāha:-
          "idhekacco puggalo tiṇṇaṁ saṁyojanānaṁ parikkhayā sotāpanno hoti
     .pe. So ekaṁyeva mānusakaṁ bhavaṁ nibbattetvā dukkhassantaṁ karoti,
     ayaṁ ekabījī. Tathā dve vā tīṇi vā kulāni sandhāvitvā saṁsaritvā
     dukkhassantaṁ karonati, ayaṁ kolaṁkolo. Tathā sattakkhattuṁ deve ca manusse
     ca sandhāvitvā saṁsaritvā dukkhassantaṁ karoti, ayaṁ sattakkhattuparamo"ti. 5-
          Tesaṁ sabbakaniṭṭhassa sattakkhattuparamassa guṇena vattumāraddho "ye
  ariyasaccānī"ti. Tattha ye ariyasaccānīti evaṁ 6- vuttanayameva. Vibhāvayantīti

  *  *  *  *  *  *
  Footnote: 1 ka. sañcāleyya 2 ka. na sañcāleyya
  3 SīṂa. ullokenti 4 saṁ. mahā. 19/1109/387 indakhīlasutta
  5 abhi. pug. 36/31/122 ekakapuggalapaññatati 6 chaṂa. etaṁ
-------------------------------------------------
[page 164]
  Paññāobhāsena saccapaṭicchādakaṁ kilesandhakāraṁ vidhamitvā attano pakāsāni
  pākaṭāni karonti. Gambhīrapaññenāti appameyyapaññatāya sadevakassapi lokassa
  ñāṇena alabbhaneyyapatiṭṭhapaññena, sabbaññunāti vuttaṁ hoti. Sudesitānīti
  samāsabyāsasākalyavekalyādīhi tehi tehi nayehi suṭṭhu desitāni. Kiñcāpi te
  honti bhusappamattāti te vibhāvitāriyasaccā puggalā kiñcāpi
  devarajjacakkavattirajjādipamādaṭṭhānaṁ āgamma bhusappamattā honti, tathāpi
  sotāpattimaggañāṇena abhisaṅkhāraviññāṇassa nirodhena ṭhapetvā sattabhave anamatagge
  saṁsāre ye uppajjeyyuṁ nāmañca rūpañca, tesaṁ niruddhattā aṭṭhaṅgatattā na aṭṭhamaṁ
  bhavaṁ ādiyanti, sattamabhave eva pana vipassanaṁ ārabhitvā arahattaṁ pāpuṇissantīti.
          Evaṁ bhagavā sattakkhattuparamavasena saṁgharatanassa guṇaṁ vatvā idāni
  tameva guṇaṁ nissāya saccavacanaṁ payuñjati "idampi saṁghe"ti. Tassattho pubbe
  vuttanayeneva veditabbo. Imissāpi gāthāya āṇā koṭisatasahassacakkavāḷesu
  amanussehi paṭiggahitāti.
                        Sahāvassāti gāthāvaṇṇanā
          [10] Evaṁ sattakkhattuparamassa aṭṭhamabhavaṁ anādiyaguṇena 1- saṁghādhiṭṭhānaṁ
  saccaṁ vatvā idāni tasseva satta bhave ādiyatopi aññehi appahīnabhavādānehi
  puggalehi visiṭṭhena ca guṇena vattumāraddho "sahāvassā"ti. Tattha sahāvāti
  saddhiṁyeva. Assāti "na te bhavaṁ aṭṭhamaṁ ādiyantī"ti vuttesu aññatarassa.
  Dassanasampadāyāti sotāpattimaggasampattiyā. Sotāpattimaggo hi nibbānaṁ disvā
  kattabbakiccasampadāya sabbapaṭhamaṁ nibbānadassanato "dassanan"ti vuccati, tassa
  attani pātubhāvo dassanasampadā, tāya dassanasampadāya saha eva. Tayassu dhammā
  jahitā bhavantīti ettha suiti 2- padapūraṇamatte nipāto "idaṁ su me sāriputta
  mahāvikaṭabhojanasmiṁ hotī"ti evamādīsu 3- viya. Yato sahāvassa dassanasampadāya tayo
  dhammā jahitā bhavanti pahīnā bhavantīti 4- ayamettha attho.

  *  *  *  *  *  *
  Footnote: 1 chaṂa. anādiyanaguṇena 2 chaṂa. assu-iti
  3 Maṃū. 12/256/121 mahāsīhanādasutta 4 chaṂa. hontīti
-------------------------------------------------
[page 165]
          Idāni jahitadhammassa dassanatthaṁ āha "sakkāyadiṭṭhi vicikicchitañca,
  sīlabbataṁ vāpi yadatthi kiñcī"ti. Tattha sati kāye vijjamāne upādānakkhandha-
  pañcakākhye kāye vīsativatthukā diṭṭhi sakkāyadiṭṭhi, sati vā tattha kāye diṭṭhītipi
  sakkāyadiṭṭhi, yathāvuttappakāre kāye vijjamānā diṭṭhīti attho. Satiyeva vā kāye
  diṭṭhītipi sakkāyadiṭṭhi, yathāvuttappāre kāye vijjamāne rūpādisaṅkhāto attāti
  evampavattā diṭṭhīti attho. Tassā ca pahīnattā sabbadiṭṭhigatāni pahīnāniyeva
  honti. Sāpi 1- nesaṁ mūlaṁ. Sabbakilesabyādhivūpasamanato paññā "cikicchitan"ti
  vuccati, taṁ paññāya cikicchitaṁ ito vigataṁ, tato vā paññācikicchitā idaṁ vigatanti
  vicikicchitaṁ. "satthari Kaṅkhatī"tiādinā 2- nayena vuttāya aṭṭhavatthukāya vimatiyā
  etaṁ adhivacanaṁ. Tassā ca pahīnattā sabbānipi vicikicchitāni pahīnāni honti. Tañhi
  tesaṁ mūlaṁ. "ito Bahiddhā samaṇabrāhmaṇānaṁ `sīlena suddhi, vatena suddhī"ti
  evamādīsu 3- āgataṁ gosīlakukkurasīlādikaṁ nānāvidhaṁ 4- sīlaṁ govatakukkuravatādikañca
  vattaṁ 5- sīlabbatanti vuccati. Tassa pahīnattā sabbampi 6- naggiyamuṇḍikādi-
  amaratapaṁ 6- pahīnaṁ hoti. Tañhi tassa mūlaṁ, tena 7- sabbadāvasāne 8- vuttaṁ
  "yadatthi kiñcī"ti. Dukkhadassanasampadāya cettha sakkāyadiṭṭhi pahīyati, 9- samudaya-
  dassanasampadāya vicikicchitaṁ pahīyati, 9- maggadassananibbānadassanasampadāya sīlabbataṁ
  pahīyatīti viññātabbaṁ.
                        Catūhapāyehīti gāthāvaṇṇanā
          [11] Evamassa kilesavaṭṭappahānaṁ dassetvā idāni tasmiṁ kilesavaṭṭe
  sati yena vipākavaṭṭena bhavitabbaṁ, tappahānā tassāpi pahānaṁ dīpento āha
  "catūhapāyehi ca vippamutto"ti. Tattha cattāro apāyā nāma nirayatiracchānagata-
  pittivisayāsurakāyā. Tehi esa satta bhave upādiyantopi 10- vippamuttoti attho.

  *  *  *  *  *  *
  Footnote: 1 chaṂa. sā hi 2 abhi. saṅgaṇi. 34/1008/242, abhi. vibhaṅga. 35/915/446
  3 abhi. saṅgaṇi. 34/1222/280, abhi. vibhaṅga. 35/938/457 4 chaṂa. ayaṁ saddo na
  dissati 5 chaṂa., i. vataṁ 6 chaṂa. naggiyamuṇḍikāamaratapaṁ 7 chaṂa. teneva
  8 chaṂa., i. sabbāvasāne 9-9 chaṂa., i. ayaṁ na dissati 10 chaṂa. ādiyantopi
-------------------------------------------------
[page 166]
          Evamassa vipākavaṭṭappahānaṁ dassetvā idāni yaṁ imassa 1-
  vipākavaṭṭassa mūlabhūtaṁ kammavaṭṭaṁ, tassāpi pahānaṁ dassento āha "chaccābhiṭhānāni
  abhabbo 2- kātunti. Tattha abhiṭhānānīti oḷārikaṭṭhānāni, tāni esa cha abhabbo
  kātuṁ. Tāni ca "aṭṭhānametaṁ bhikkhave anavakāso, yaṁ diṭṭhisampanno puggalo mātaraṁ
  jīvitā voropeyyā"ti ādinā 3- nayena ekakanipāte vuttāni mātughātapitughāta-
  arahantaghātalohituppādasaṁghabhedāññasatthāruddesakammānīti veditabbāni. Tāni hi
  kiñcāpi diṭṭhisampasno ariyasāvako kuṇṭhakipillikampi 4- jīvitā na voropeti,
  apica kho pana puthujjanabhāvassa vigarahaṇatthaṁ vuttāni. Puthujjano hi adiṭṭhisampannattā
  eva mahāsāvajjāni 5- abhiṭhānānipi karoti, dassanasampanno pana abhabbo tāni
  kātunti. Abhabbaggahaṇañcettha bhavantarepi akaraṇadassanatthaṁ. Bhavantarepi hi esa
  attano ariyasāvakabhāvaṁ ajānantopi dhammatāya eva etāni vā cha pāpakāni
  pāṇātipātādīni 6- vā pañca verāni aññasatthāruddesena saha chaṭṭhānāni na
  karoti, yāni sandhāya ekacce "cha cābhiṭhānānī"tipi 7- paṭhanti. Matamacchagāhādayo
  cettha ariyasāvikā gāmadārikā 8- nidassanaṁ.
          Evaṁ bhagavā satta bhave ādiyatopi ariyasāvakassa aññehi
  appahīnabhavādānehi puggalehi visiṭṭhaguṇabhāvavasena 9- saṁgharatanassa guṇaṁ vatvā idāni
  tameva guṇaṁ nissāya saccavacanaṁ payuñjati "idampi saṁghe"ti. Tassattho pubbe
  vuttanayeneva veditabbo. Imissāpi gāthāya āṇā koṭisatasahassacakkavāḷesu
  amanussehi paṭiggahitāti.
                        Kiñcāpi soti gāthāvaṇṇanā
          [12] Evaṁ satta bhave ādiyatopi aññehi appahīnabhavādānehi
  puggalehi visiṭṭhaguṇena saṁghādhiṭṭhānaṁ saccaṁ vatvā idāni na kevalaṁ dassanasampanno

  *  *  *  *  *  *
  Footnote: 1 Ma. yamassa 2 chaṂa. abhabba
  3 aṅ. ekaka. 20/271/28, Ma. upari. 14/128/114, abhi. vibhaṅga. 35/809/409-500
  4 chaṂa., i. kuntha... 5 chaṂa. evaṁmahāsāvajjāni 6 chaṂa., i. pakatipāṇātipātādīni
  7 chaṂa. cha chābhiṭhānānītipi. 8 chaṂa. ariyasāvakagāmadārakānaṁ, i. ariyasāvakadārakā
  9 chaṂa., i. visiṭṭhaguṇavasena
-------------------------------------------------
[page 167]
  Cha abhiṭhānāni abhabbo kātuṁ, kintu appamattakampi pāpakammaṁ katvā tassa
  paṭicchādanāyapi abhabboti pamādavihārinopi dassanasampannassa katapaṭicchādanābhāvaguṇena
  vattumāraddho "kiñcāpi so kammaṁ karoti pāpakan"ti.
          Tassattho:- so dassanasampanno kiñcāpi satisammosena pamādavihāraṁ
  āgamma yantaṁ bhagavatā lokavajjaṁ sañciccātikkamanaṁ 1- sandhāya vuttaṁ "yaṁ mayā
  sāvakānaṁ sikkhāpadaṁ paññattaṁ, taṁ mama sāvakā jīvitahetupi nātikkamantī"ti, 2- taṁ
  ṭhapetvā aññaṁ kuṭikārasahaseyyādiṁ vā paṇṇattivajjavītikkamasaṅkhātaṁ buddha-
  paṭikuṭṭhaṁpi 3- kāyena pāpakammaṁ karoti, padasodhammaṁ uttarichappañacavācā dhammadesanaṁ
  samphappalāpapharusavacanādiṁ vā vācāya uda cetasā vā katthaci lobhadosuppādanaṁ
  jātarūpādisādiyanaṁ cīvarādiparibhogesu apaccavekkhaṇādiṁ vā pāpakammaṁ karoti.
  Abhabbo so tassa paṭicchadāya na so taṁ "idaṁ akappiyaṁ akaraṇīyan"ti
  jānitvā muhuttampi paṭicchādeti, taṁ khaṇaṁ eva pana satthari vā viññūsu vā
  jānitvā muhuttampi paṭicchādeti, taṁ khaṇaṁ eva pana satthari vā viññūsu vā
  sabrahmacārīsu āvīkatvā yathādhammaṁ paṭikaroti, "na puna karissāmī"ti evaṁ
  saṁvaritabbaṁ vā saṁvarati. Kasmā? yasmā abhabbatā diṭṭhapadassa vuttā,
  evarūpampi pāpakammaṁ katvā tassa paṭicchādāya diṭṭhanibbānapadassa
  dassanasampannassa puggalassa abhabbatā vuttāti attho.
     Kathaṁ?
          "seyyathāpi Bhikkhave daharo kumāro mando uttānaseyyako hatthena
     vā pādena vā aṅgāraṁ akkamitvā khippameva paṭisaṁharati, evameva kho
     bhikkhave dhammatā esā diṭṭhisampannassa puggalassa, kiñcāpi tathārūpiṁ
     āpattiṁ āpajjati, yathārūpāya āpattiyā vuṭṭhānaṁ paññāyati. Athakho naṁ
     khippameva satthari vā viññūsu vā sabrahmacārīsu vā deseti vivarati
     uttānīkaroti, desetvā vivaritvā uttānīkaritvā 4- āyatiṁ
     saṁvaramāpajjatī"ti. 5-

  *  *  *  *  *  *
  Footnote: 1 Ma., Sī. sañciccānatikkamanaṁ
  2 vinaYu. cūḷa. 7/385/208, aṅ. aṭṭhaka. 23/109(19)/203-4(syā),
  khu.i. 25/45/168 uposathasutta 3 chaṂa. buddhapatikuṭṭhaṁ 4 pāli. chaṂa.,
  i. uttānīkatvā 5 Maṃū. 12/496/439 kosambiyasutta
-------------------------------------------------
[page 168]
          Evaṁ bhagavā pamādavihārinopi dassanasampannassa katapaṭicchādanābhāvaguṇena
  saṁgharatanassa guṇaṁ vatvā idāni āyatiṁ 1- tameva guṇaṁ nissāya saccavacanaṁ
  payuñjati "idampi saṁghe"ti. Tassattho pubbe vuttanayeneva veditabbo. Imissāpi
  gāthāya āṇā koṭisatasahassacakkavāḷesu amanussehi paṭiggahitāti.
                        Vanappagumbeti gāthāvaṇṇanā
          [13] Evaṁ saṁghapariyāpannānaṁ puggalānaṁ tena tena guṇappakārena
  saṁghādhiṭṭhānaṁ saccaṁ vatvā idāni yvāyaṁ bhagavatā ratanattayaguṇaṁ dīpentena idha
  saṅkhepena aññattha ca vitthārena pariyattidhammo desito, tena puna 2-
  buddhādhiṭṭhānaṁ saccaṁ vattumāraddho "vanappagumbe yathā phussitagge"ti. Tattha
  āsannasannivesavavatthitānaṁ rukkhānaṁ samūho vanaṁ, mūlasārapheggutacasākhāpalāsehi
  pabuddho 3- gumbo pagumbo, vane pagumbo 4- vanappagumbo. Svāyaṁ "vanappagumbe"ti
  vutto, evampi hi vanasaṇḍoti 5- vattuṁ labbhati "atthi savitakkasavicārepi, atthi
  avitakkāvicāramattepi, sukhe dukkhe jīve"tiādīsu 6- viya. Yathāti upamāvacanaṁ. 7-
  Phussitāni aggāni assāti phussitaggo, sabbasākhāpasākhāsu sañjātapupphoti attho.
  So pubbe vuttanayeneva "phussitagge"ti vutto. Gimhānamāse paṭhamasmiṁ gimheti
  ye cattāro gimhamāsā, 8- tesaṁ catunnaṁ gimhānaṁ 9- ekasmiṁ māse. Katamasmiṁ māse
  iti ce? paṭhamasmiṁ gimhe, citramāseti attho. So hi "paṭhamagimho"ti ca
  "bālavassāno"ti pavuccati. 10- Tato paraṁ padatthato pākaṭameva.
          Ayampanettha piṇḍattho:- yathā paṭhamagimhanāmake bālavassāne 11-
  nānāvidharukkhagahaṇe 12- vane supupphitaggasākho 13- taruṇarukkhagacchapariyāyanāmo pagumbo
  ativiya sassirīko hoti, evameva 14- khandhāyatanādīhi satipaṭṭhānasammappadhānādīhi

  *  *  *  *  *  *
  Footnote: 1 chaṂa. ayaṁ saddo na dissati 2 chaṂa., i. tampi nissāya puna...
  3 chaṂa., i. pavuddho 4 chaṂa. vanassa, vane vā pagumbo
  5 chaṂa. ayaṁ saddo na dissati 6 dī.Sī. 9/174/56, MaṂa. 13/228/202
  7 Sī. opammavacanaṁ 8 chaṂa. gimhānaṁ māsā
  9 chaṂa. gimhamāsānaṁ 10 balāvasantoti ca vuccati 11 bālavasante
  12 Ma.Sī. nānāvidharukkhe gahane vane 13 Ma. suphussitaggasākho 14 Sī. evametaṁ
-------------------------------------------------
[page 169]
  Sīlasamādhikkhandhādīhi vā nānappakārehi atthappabhedasupupphehi 1- ativiya
  sassirīkattā tathūpamaṁ nibbānagāmimaggadīpanato nibbānagāmiṁ pariyattidhammavaraṁ neva
  lābhahetu na sakkārādihetu, kevalantu mahākaruṇāya abbhussāhitamānaso 2- sattānaṁ paramaṁ
  hitāya adesayīti. Paramaṁ hitāyāti ettha ca gāthābandhasukhatthaṁ anunāsiko. Ayaṁ
  panattho:- paramahitāya nibbānāya adesayīti.
          Evaṁ bhagavā imaṁ supupphitaggavanappagumbasadisaṁ pariyattidhammaṁ vatvā idāni
  tameva guṇaṁ 3- nissāya buddhādhiṭṭhānaṁ saccavacanaṁ payuñjati "idampi buddhe"ti.
  Tassattho pubbe vuttanayeneva veditabbo. Kevalantu 4- idampi yathāvuttappakāra-
  pariyattidhammasaṅkhātaṁ buddharatanaṁ 5- paṇītanti 5- evaṁ yojetabbaṁ. Imissāpi gāthāya
  āṇā koṭisatasahassacakkavāḷesu amanussehi paṭiggahitāti.
                       Varo varaññūti gāthāvaṇṇanā
          [14] Evaṁ bhagavā pariyattidhammena buddhādhiṭṭhānaṁ saccaṁ vatvā
  idāni lokuttaradhammena vattumāraddho "varo varaññū"ti. Tattha varoti
  paṇītādhimuttikehi icchito 6- "aho vata mayampi evarūpā assāmā"ti, varaguṇayogato
  vā varo uttamo seṭṭhoti attho. Varaññūti nibbānaññū. Nibbānañhi
  sabbadhammānaṁ uttamaṭṭhena varaṁ, tañcesa bodhimūle sayaṁ paṭivijjhitvā aññāsi.
  Varadoti pañcavaggiyabhaddavaggiyajaṭilādīnaṁ aññesañca devamanussānaṁ nibbedhabhāgiyaṁ
  vā vāsanābhāgiyaṁ vā varadhammamadāsīti 7- attho. Varāharoti varassa maggassa
  āharattā 8- varāharoti vuccati. So hi bhagavā dīpaṅkaratoppabhūti samatiṁsa pāramiyo
  pūrento pubbakehi sammāsambuddhehi anuyātaṁ purāṇaṁ maggavaramāhari, tena
  "varāharo"ti vuccati.
          Apica sabbaññutañāṇapaṭilābhena varo, nibbānasacchikiriyāya varaññū,
  sattānaṁ vimuttisukhadānena varado, uttamapaṭipadāharaṇena varāharo, etehi
  lokuttaraguṇehi adhikassa kassaci guṇassa abhāvato anuttaro.

  *  *  *  *  *  *
  Footnote: 1 chaṂa. atthappabhedappphehi 2 chaṂa. abbhussāhitahadayo
  3 chaṂa., i. ayaṁ saddo na dissati 4 chaṂa., i. kevalaṁ pana 5-5 chaṂa. buddhe ratanaṁ
  paṇītanti 6 Ma. icchitabbato 7 chaṂa., i. nibbedhabhāgiyavāsanābhāgiyavaradhammadāyīti
  8 chaṂa., i. āhaṭattā
-------------------------------------------------
[page 170]
          Aparo nayo:- varo upasamādhiṭṭhānaparipūraṇena, varaññū paññādhiṭṭhānaparipūraṇena,
  varado cāgādhiṭṭhānaparipūraṇena, varāharo saccādhiṭṭhānaparipūraṇena,
  varaṁ maggasaccamāharīti. Tathā varo puññussayena, varaññū paññussayena, varado
  buddhabhāvatthikānaṁ tadupāyasampadānena, varāharo paccekabuddhabhāvatthikānaṁ
  tadupāyāharaṇena, anuttaro tattha tattha asadisatāya, attanā vā anācariyako hutvā
  paresaṁ vā 1- ācariyabhāvena, dhammavaraṁ adesayi sāvakābhāvatthikānaṁ tadatthāya
  svākkhātatādiguṇayuttassa dhammavarassa desanato. Sesaṁ vuttanayamevāti.
          Evaṁ bhagavā navavidhena lokuttaradhammena attano guṇaṁ vatvā idāni
  tameva guṇaṁ nissāya buddhādhiṭṭhānaṁ saccavacanaṁ payuñjati "idampi buddhe"ti.
  Tassattho pubbe vuttanayeneva veditabbo. Kevalantaṁ yaṁ 2- varaṁ lokuttaradhammaṁ esa
  aññāsi, yañca adāsi, yañca āhari, yañca adesesi, 3- idampi buddhe ratanaṁ
  paṇītanti evaṁ yojetabbaṁ. Imissāpi gāthāya āṇā koṭisatasahassacakkavāḷesu
  amanussehi paṭiggahitāti.
                          Khīṇanti gāthāvaṇṇanā
          [15] Evaṁ bhagavā pariyattidhammañca navalokuttaradhammañca nissāya
  dvīhi gāthāhi buddhādhiṭṭhānaṁ saccaṁ vatvā idāni ye taṁ pariyattidhammaṁ assosuṁ,
  suttānusāreneva 4- paṭipajjitvā navappakārampi lokuttaradhammaṁ adhigamiṁsu, tesaṁ
  anupādisesanibbānappattiguṇaṁ nissāya puna saṁghādhiṭṭhānaṁ saccaṁ vattumāraddho "khīṇaṁ
  purāṇan"ti. Tattha khīṇanti parikkhīṇaṁ samucchinnaṁ vā. 5- Purāṇanti purātanaṁ.
  Navanti sampatti 6- vattamānaṁ. Natthi sambhavanti avijjamānapātubhāvaṁ. Virattacittāti
  vītarāgacittā. Āyatike bhavasminti anāgatamaddhānaṁ punabbhave. Teti yesaṁ khīṇaṁ
  purāṇaṁ navaṁ natthi sambhavaṁ, ye ca āyatike bhavasmiṁ virattacittā, te khīṇāsavā bhikkhū
  eva. 7- Khīṇabījāti ucchinnabījā. Aviruḷhichandāti viruḷhiyā chandavirahitā.
  Nibbantīti vijjhāyanti. Dhīrāti dhitisampannā. Yathāyampadīpoti ayaṁ padīpo viya.

  *  *  *  *  *  *
  Footnote: 1 chaṂa., i. vā-saddo na dissati 2 chaṂa. kevalaṁ pana yaṁ 3 chaṂa. desesi
  4 chaṂa. sutānusārena ca 5 chaṂa. khīṇanti samucchinnaṁ. 6 chaṂa. sampati
  7 chaṂa. eva-saddo na dissati
-------------------------------------------------
[page 171]
          Kiṁ vuttaṁ hoti? yantaṁ sattānaṁ uppajjitvā niruddhampi purāṇaṁ
  atītakālikaṁ kammaṁ taṇhāsinehassa appahīnattā paṭisandhiāharaṇasamatthatāya 1-
  akhīṇaṁyeva hoti, taṁ purāṇaṁ kammaṁ nesaṁ 2- arahattamaggena taṇhāsinehassa sositattā
  agginā daḍḍhabījamiva āyatiṁ vipākadānāsamatthatāya khīṇaṁ. Yañca nesaṁ buddhapūjādivasena
  idāni pavattamānaṁ kammaṁ navanti vuccati, tañca tañhāpahāneneva
  chinnamūlapādapapupphamiva āyatiṁ phaladānāsamatthatāya yesaṁ natthi sambhavaṁ, ye ca
  taṇhappahāneneva āyatike bhavasmiṁ virattacittā, te khīṇāsavā bhikkhū "kammaṁ
  khettaṁ viññāṇaṁ bījan"ti 3- ettha vuttapaṭisandhiviññāṇassa kammakkhayeneva khīṇattā
  khīṇabījā. Yopi pubbe punabbhavasaṅkhātāya viruḷhayā chando ahosi, tassāpi
  samudayappahāneneva pahīnattā pubbe viya cutikāle asambhavena aviruḷhichandā
  dhitisampannattā dhīrā purimaviññāṇanirodhena 4- yathāyampadīpo nibbuto, evaṁ
  nibbanti, puna "rūpino vā arūpino vā"ti evamādipaññattipathaṁ accentīti.
  Tasmiṁ kira samaye nagaradevatānaṁ pūjanatthāya jalitesu 5- padīpesu eko padīpo
  vijjhāyi, taṁ dassento āha "yathāyampadīpo"ti.
          Evaṁ bhagavā ye taṁ purimāhi dvīhi gāthāhi vuttaṁ pariyattidhammaṁ
  assosuṁ, suttānusāreneva 6- paṭipajjitvā navappakārampi lokuttaradhammaṁ adhigamiṁsu,
  tesaṁ anupādisesanibbānappattiguṇaṁ vattā idāni tameva guṇaṁ nissāya
  saṁghādhiṭṭhānaṁ saccavacanaṁ payuñjanto desanaṁ samāpesi "idampi saṁghe"ti.
  Tassattho pubbe vuttanayeneva veditabbo. Kevalantu 7- idaṁpi yathāvuttappakārena
  khīṇāsavabhikkhūnaṁ nibbānasaṅkhātaṁ saṁghe ratanaṁ paṇītanti evaṁ yojetabbaṁ. Imissāpi
  gāthāya āṇā koṭisatasahassacakkavāḷesu amanussehi paṭiggahitāti.
          Desanāpariyosāne rājakulassa sotthi ahosi, sabbūpaddavā vūpasamiṁsu,
  caturāsītiyā pānasahassānaṁ dhammābhisamayo ahosi.

  *  *  *  *  *  *
  Footnote: 1 Ma. paṭisandhiārohanasamatthatāya 2 chaṂa. yesaṁ
  3 aṅ. tika. 20/77/217 paṭhamabhavasutta 4 chaṂa., i. carimaviññāṇanirodhena
  5 chaṂa. jālitesu 6 chaṂa. sutānusārena ca 7 chaṂa., i. kevalaṁ pana
-------------------------------------------------
[page 172]
                        Yānīdhāti gāthāttayavaṇṇanā
          [16] Atha sakko devānamindo "bhagavatā ratanattayaguṇaṁ nissāya
  saccavacanaṁ payuñjamānena nāgarassa sotthi katā, mayāpi nāgarassa sotthitthaṁ 1-
  ratanattayaguṇaṁ nissāya yaṅkiñci 2- vattabban"ti cintetvā avasāne gāthāttayaṁ
  abhāsi "yānīdha bhūtānī"ti. Tattha yasmā buddho yathā lokahitatthāya ussukkaṁ
  āpannehi āgantabbaṁ, tathā āgatato, yathā ca tehi 3- gantabbaṁ, tathā gatato,
  yathā ca tehi ājānitabbaṁ. Tathā ājānanato, yathā ca jānitabbaṁ, tathā
  jānanato, yañca tatheva hoti, tassa gamanato 4- "tathāgato"ti vuccati. Yasmā ca
  so devamanussehi pupphagandhādināpi 5- bahi nibbattena upakaraṇena, 6-
  dhammānudhammapaṭipattādinā ca attani nibbattena ativiya pūjito, tasmā sakko
  devānamindo sabbaṁ devaparisaṁ attanā saddhiṁ sampiṇḍitvā āha "tathāgataṁ
  devamanussapūjitaṁ, buddhaṁ namassāma suvatthi hotū"ti.
          [17] Yasmā pana dhamme maggadhammo yathā yuganaddhasamathavipassanābalena 7-
  gantabbaṁ kilesapakkhasamucchindanena, 8- tathā gato. 9- Nibbānadhammopi yathā gato 10-
  paññāya paṭividdho sabbadukkhavighātāya sampajjati, buddhādīhi tathā gato, 11- tasmā
  "tathāgato"ti 12- vuccati. Yasmā ca saṁghopi yathā attahitāya paṭipannehi
  gantabbaṁ tena tena maggena, tathā gatato 13- "tathāgato "tveva vuccati. Tasmā
  avasesagāthādvayepi tathāgataṁ dhammaṁ namassāma suvatthi hotu, tathāgataṁ saṁghaṁ
  namassāma suvatthi hotūti vuttaṁ. Sesaṁ vuttanayamevāti.
          Evaṁ sakko devānamindo imaṁ gāthāttayaṁ bhāsitvā bhagavantaṁ
  padakkhiṇaṁ katvā devapurameva tato saddhiṁ devaparisāya. Bhagavā pana tadeva ratanasuttaṁ
  dutiyadivasepi desesi, puna caturāsītiyā pāṇasahassānaṁ dhammābhisamayo ahosi, evaṁ
  yāva sattamadivase desesi, divase divase tatheva dhammābhisamayo ahosi. Bhagavā

  *  *  *  *  *  *
  Footnote: 1 Sī., i., Ma. sotthatthaṁ 2 chaṂa. kiñci 3 i. yathā etehi
  4 chaṂa. gadanato ca, i. gadanato 5 chaṂa. pupphagandhādinā 6 chaṂa. upakārakena
  7 chaṂa. yuganandha... 8 chaṂa. samucchindantena 9 chaṂa. tathā gatoti tathāgato
  10 Sī.,Ma. yāthāvato 11 chaṂa. avagato 12 chaṂa. "tathāgato"tveva, i. tathā gato tathāgatoti
  13 chaṂa. gatoti
-------------------------------------------------
[page 173]
  Aḍḍhamāsameva vesāliyaṁ viharitvā rājūnaṁ "gacchāmā"ti paṭivedesi, tato rājāno
  diguṇena sakkārena puna tīhi divasehi bhagavantaṁ gaṅgātīraṁ nayiṁsu. Gaṅgāya
  nibbattā nāgarājāno cintesuṁ "manussā tathāgatassa sakkāraṁ karonti, mayaṁ kiṁ
  na karissāmā"ti suvaṇṇarajatamaṇimayā nāvāyo māpetvā suvaṇṇarajatamaṇimaye eva
  pallaṅke paññāpetvā pañcavaṇṇapadumasañchannaṁ udakaṁ karitvā "amhākaṁ anuggahaṁ
  karothā"ti bhagavantaṁ yāciṁsu. Bhagavā adhivāsesi. 1- Adhivāsetvā ratananāvamārūḷho,
  pañca 2- bhikkhusatāni sakaṁ sakaṁ nāvaṁ āruyhanti. 2- Nāgarājāno bhagavantaṁ saddhiṁ
  bhikkhusaṁghena nāgabhavanaṁ pavesesuṁ. Tatra sudaṁ bhagavā sabbarattiṁ nāgaparisāya dhammaṁ
  desesi, dutiyadivase dibbehi khādanīyabhojanīyehi mahādānaṁ akaṁsu, bhagavā anumoditvā
  nāgabhavanā nikkhami.
          Bhummaṭṭhadevā "manussā ca nāgā ca tathāgatassa sakkāraṁ karonti,
  mayaṁ kiṁ na karissāmā"ti cintetvā vanappagumbarukkhapabbatādīsu chattātichattāni
  ukkhipiṁsu. Eteneva upāyena yāva akaniṭṭhabrahmabhavanaṁ, tāva mahāsakkāraviseso
  nibbatti. Bimbisāropi licchavīhi āgatakāle katasakkārato dviguṇamakāsi, pubbe
  vuttanayeneva pañcahi divasehi bhagavantaṁ rājagahaṁ ānesi.
          Rājagahamanuppatte bhagavati pacchābhattaṁ maṇḍalamāḷe sannipatitānaṁ
  bhikkhūnaṁ ayamantarā kathā udapādi "aho buddhassa bhagavato ānubhāvo, yaṁ uddissa
  gaṅgāya orato ca pārato ca aṭṭhayojano bhūmibhāgo ninnañca thalañca samaṁ
  katvā vālikāya okiritvā pupphehi sañchanno, yojanappamāṇaṁ gaṅgāya udakaṁ
  nānāvaṇṇehi padumehi sañchannaṁ, yāva akaniṭṭhabhavanaṁ, tāva chattātichattāni
  ussitānī"ti. Bhagavā taṁ pavattiṁ ñatvā gandhakuṭito nikkhamitvā taṁkhaṇānurūpena
  pāṭihāriyena maṇḍalamāḷaṁ gantvā paññatte pavarabuddhāsane nisīdi. Nisajja kho
  bhagavā bhikkhū āmantesi "kāyanuttha bhikkhave etarahi kathāya sannisinnā"ti. Bhikkhū
  sabbaṁ ārocesuṁ. Bhagavā etadavoca "na bhikkhave ayaṁ pūjāviseso mayhaṁ
  būddhānubhāvena nibbatto, nāpi 3- nāgadevabrahmānubhāvena, apica kho pubbe

  *  *  *  *  *  *
  Footnote: 1 chaṂa., i. adhivāsesi-saddo na dissati
  2-2 chaṂa. pañca ca bhikkhusatāni pañcasataṁ nāvāyo abhiruḷhā. 3 chaṂa., i. na
-------------------------------------------------
[page 174]
  Appamattakapariccāgānubhāvena nibbatto"ti. Bhikkhū āhaṁsu "na mayaṁ bhante taṁ
  appamattakaṁ pariccāgaṁ jānāma, sādhu no bhagavā tathā kathetu, yathā mayaṁ taṁ
  jāneyyāmā"ti.
          Bhagavā āha:- bhūtapubbaṁ bhikkhave takkasilāyaṁ saṅkho nāma brāhmaṇo
  ahosi, tassa putto susimo 1- nāma māṇavo. So soḷasavassuddesiko vayena,
  ekadivasaṁ pitaraṁ upasaṅkamitvā abhivādetvā ekamantaṁ aṭṭhāsi, atha taṁ pitā
  āha "kiṁ tāta susimā"ti. So āha "icchāmahaṁ tāta bārāṇasiṁ gantvā sippaṁ
  uggahetun"ti. "tenahi Tāta susima asuko nāma brāhmaṇo mama sahāyako,
  tassa santikaṁ gantvā uggaṇhāhī"ti kahāpaṇasahassaṁ adāsi. So taṁ gahetvā
  mātāpitaro abhivādetvā anupubbena bārāṇasiṁ gantvā upacārayuttena vidhinā
  ācariyaṁ upasaṅkamitvā abhivādetvā attānaṁ nivedesi. Ācariyo "mama sahāyakassa
  putto"ti māṇavaṁ sampaṭicchitvā sabbaṁ pāhuneyyamakāsi. 2- So addhānakilamathaṁ
  paṭivinodetvā 3- taṁ kahāpaṇasahassaṁ ācariyassa pādamūle ṭhapetvā sippaṁ uggahetuṁ
  okāsaṁ yāci, ācariyo okāsaṁ katvā uggaṇhāpesi.
          So lahuñca gaṇhanto bahuñca ganhanto gahitagahitañca suvaṇṇabhājane
  pakkhittatelamiva avinassamānaṁ dhārento dvādasavassikaṁ sippaṁ katipayamāseneva
  pariyosāpesi. So sajjhāyaṁ karonto ādimajjhaṁyeva passati, no pariyosānaṁ. Atha
  ācariyaṁ upasaṅkamitvā āha "imassa sippassa ādimajjhameva passāmi, pariyosānaṁ
  na passāmī"ti. Ācariyo āha "ahaṁpi tāta evamevā"ti. Atha ko ācariya
  imassa sippassa pariyosānaṁ jānātīti. Isipatane tāta isayo atthi, te
  jāneyyunti. Te upasaṅkamitvā pucchāmi ācariyāti. Puccha tāta yathāsukhanti. So
  isipatanaṁ gantvā paccekabuddhe upasaṅkamitvā pucchi "api bhante pariyosānaṁ
  jānāthā"ti. Āma āvuso jānāmāti. Taṁ mampi sikkhāpethāti. Tena hāvuso
  pabbajjāhi, na sakkā apabbajitena sikkhitunti. 4- Sādhu bhante pabbājetha maṁ

  *  *  *  *  *  *
  Footnote: 1 chaṂa. susīmo evamuparipi 2 chaṂa. pāhuneyyavattamakāsi 3 chaṂa. vinodetvā
  4 chaṂa. sikkhāpetunti
-------------------------------------------------
[page 175]
  Tathā icchatha, 1- taṁ katvā pariyosānaṁ jānāpethāti. Te taṁ pabbājetvā
  kammaṭṭhāne niyojetuṁ asamatthā "evante nivāsetabbaṁ, evante 2- pārupitabban"ti-
  ādinā nayena abhisamācārikaṁ sikkhāpesuṁ. So tattha sikkhanto upanissayasampannattā
  nacireneva paccekabodhiṁ abhisambujjhi. Sakalabārāṇasiyaṁ "susimo paccekabuddho
  jāto"ti 3- pākaṭo ahosi lābhaggayasaggappatto sampannaparivāro. So
  appāyukasaṁvattanikassa kammassa katattā nacireneva parinibbāyi, tassa paccekabuddhā ca
  mahājanakāyo ca sarīrakiccaṁ katvā dhātuyo gahetvā nagaradvāre thūpaṁ patiṭṭhāpesuṁ.
          Atha kho saṅkho brāhmaṇo "putto me ciraṁ gato, tassa 4- pavattiṁ
  na jānāmī"ti puttaṁ daṭṭhukāmo takkasilāya nikkhamitvā anupubbena bārāṇasiṁ
  patvā 5- mahājanakāyaṁ sannipatitaṁ disvā "addhā bahūsu janakāyesu 6- ekopi me
  puttassa pavattiṁ jānissatīti cintento tattha 7- upasaṅkamitvā pucchi "susimo
  nāma māṇavo idha āgato atthi, api nu tassa pavattiṁ jānāthā"ti. Te "āma
  brāhmaṇa jānāma, imasmiṁ nagare brāhmaṇassa santike tiṇṇaṁ vedānaṁ pāragū
  hutvā paccekabuddhānaṁ santike pabbajitvā paccekabuddho hutvā anupādisesāya
  nibbānadhātuyā parinibbāyi, ayamassa thūpo patiṭṭhāpito"ti āhaṁsu. So bhūmiṁ
  hatthena paharitvā roditvā ca paridevitvā ca taṁ cetiyaṅgaṇaṁ gantvā tiṇāni
  uddharitvā uttarasāṭakena vālikaṁ 8- ānetvā paccekabuddhacetiyaṅgaṇe
  ākiritvā 9- kamaṇḍalutodakena samantato bhūmiṁ paripphosetvā 10- vanapupphehi pūjaṁ
  katvā uttarasāṭakena paṭākaṁ āropetvā thūpassa upari attano chattaṁ bandhitvā
  pakkāmīti.
          Evaṁ atītaṁ desetvā taṁ jātakaṁ paccuppannena anusaṁsandhento 11-
  bhikkhūnaṁ dhammaṁ 12- kathesi "siyā kho pana vo bhikkhave evamassa `añño nūna
  tena samayena saṅkho brāhmaṇo ahosī'ti, na kho panetaṁ evaṁ daṭṭhabbaṁ,

  *  *  *  *  *  *
  Footnote: 1 chaṂa. vā maṁ, yaṁ vā icchatha 2 chaṂa. evaṁ 3 chaṂa. "susīmapaccekabuddho"ti
  4 chaṂa. cassa 5 chaṂa. gantvā 6 chaṂa. ayaṁ saddo na dissati
  7 chaṂa. ayaṁ saddo na dissati 8 chaṂa. vālukaṁ 9 chaṂa. okiritvā
  10 chaṂa., i. paripphositvā 11 chaṂa., i. anusandhento 12 chaṂa., i. dhammakathaṁ
-------------------------------------------------
[page 176]
  Ahantena samayena saṅkho brāhmaṇo ahosiṁ. Mayā susimassa paccekabuddhassa
  cetiyaṅgaṇe tiṇāni uddharitāni, 1- tassa me kammassa nissandena aṭṭhayojanamaggaṁ
  vihatakhāṇukaṇṭakaṁ 2- katvā samaṁ suddhamakaṁsu. Mayā tattha vālikā 3- okiṇṇā, tassa
  me nissandena aṭṭhayojane magge vālikaṁ 4- okiriṁsu. Mayā tattha vanakusumehi
  pūjā katā, tassa me nissandena navayojane magge thale ca udake ca
  nānāpupphehi pupphasantharaṁ akaṁsu. Mayā tattha kamaṇḍaludakena bhūmi paripphositā,
  tassa me nissandena vesāliyaṁ pokkharavassaṁ vassi. Mayā tasmiṁ cetiye paṭākā
  āropitā, chattañca bandhaṁ, 5- tassa me nissandena yāva akaniṭṭhabhavanā paṭākā
  ca āropitā, chattātichattāni ca ussitāni. Iti kho bhikkhave ayaṁ mayhaṁ
  pūjāviseso neva buddhānubhāvena nibbatto, na nāgadevabrahmānubhāvena, apica
  kho appamattakapariccāgānubhāvena nibbatto"ti dhammakathāya pariyosāne imaṁ
  gāthaṁ abhāsi:-
                 "mattāsukhapariccāgā passe ce vipulaṁ sukhaṁ.
                  Caje mattāsukhaṁ dhīro sampassaṁ vipulaṁ sukhan"ti. 6-
                        Paramatthajotikāya khuddakapāṭhaṭṭhakathāya
                            ratanasuttavaṇṇanā. Niṭṭhitā.
                                ----------

  *  *  *  *  *  *
  Footnote: 1 chaṂa., i. uddhaṭāni 2 chaṂa., i. vigatakhāṇukaṇṭakaṁ 3 chaṂa. vālukā
  4 chaṂa. vālukaṁ 5 chaṂa. baddhaṁ 6 khu. dhamMa. 25/290/67 attano pubbakammavatthu
-------------------------------------------------
[page 177]
                         7. Tirokuḍḍasuttavaṇṇanā
                            nikkhepappayojanaṁ
          idāni "tirokuḍḍesu tiṭṭhantī"tiādinā ratanasuttānantaraṁ nikkhittassa
  tirokuḍḍassa 1- atthavaṇṇanākkamo anuppatto, tassa idha nikkhepappayojanaṁ vatvā
  atthavaṇṇanaṁ karissāMa.
          Tattha idaṁ hi tirokuḍḍaṁ iminānukkamena bhagavatā avuttampi yāyaṁ
  ito pubbe nānappakārena kusalakammapaṭipatti dassitā, tattha pamādaṁ āpajjamāno
  nirayatiracchānayonīhi kiliṭṭhatarepi 2- ṭhāne uppajjamāno yasmā evarūpesu petesu
  uppajjati, tasmā na ettha pamādo karaṇīyoti dassanatthaṁ, yehi ca bhūtehi
  upaddutāya vesāliyā upaddavavūpasamanatthaṁ ratanasuttaṁ vuttaṁ, tesu ekaccāni
  evarūpānīti dassanatthaṁ vā vuttanti. Idamassa idha nikkhepappayojanaṁ veditabbaṁ.
                            Anumodanākathā
          yasmā panassa atthavaṇṇanā:-
              yena yattha yadā yasmā tirokuḍḍaṁ pakāsitaṁ
              pakāsayittha 3- taṁ sabbaṁ kariyamānā yathākkamaṁ
              sukatā hoti tasmāhaṁ karissāmi tatheva tanti. 4-
          Kena panetaṁ pakāsitaṁ, kattha kadā kasmā cāti. Vuccate:- bhagavatā
  pakāsitaṁ, tañca 5- pana rājagahe dutiyadānadivase 6- rañño māgadhassa anumodanatthaṁ.
  Imassa ca atthassa vibhāvanatthaṁ ayamettha vitthārakathā veditabbā:-
          ito dvānavutikappe kāsi nāma nagaraṁ ahosi, tattha jayaseno
  nāma rājā, tassa sirimā nāma devī, tassā kucchiyaṁ pusso nāma bodhisatto
  nibbattitvā anupubbena sammāsambodhiṁ abhisambujjhi. Jayaseno rājā "mama
  putto abhinikkhamitvā buddho jāto, mayhameva buddho, mayhaṁ dhammo, mayhaṁ saṁgho"ti
  mammattaṁ 7- uppādetvā sabbakālaṁ sayameva upaṭṭhahati, aññesaṁ okāsaṁ na deti.

  *  *  *  *  *  *
  Footnote: 1 chaṂa., i. tirokuḍḍasuttassa 2 chaṂa. visiṭaṭhatarepi 3 chaṂa., i. pakāsetvāna
  4 chaṂa., i. taṁ 5 chaṂa., i. taṁ kho 6 chaṂa., i. dutiyadivase 7 chaṂa., i. mamattaṁ
-------------------------------------------------
[page 178]
          Bhagavato kaniṭṭhabhātaro vemātikā tayo bhātaro cintesuṁ "buddhā nāma
  sabbalokahitatthāya uppajjanti, na cekasseva atthāya, amhākañca pitā aññesaṁ
  okāsaṁ na deti, kathannu mayaṁ labheyyāma bhagavantaṁ upaṭṭhātun"ti. Tesaṁ etadahosi
  "handa mayaṁ kiñci upāyaṁ karomā"ti. Te paccantaṁ kuppitaṁ viya kārāpesuṁ. Tato
  rājā "paccanto kuppito"ti sutvā tayopi putte paccantaṁ vūpasamanatthaṁ pesesi.
  Te paccantaṁ vūpasametvā āgatā, rājā tuṭṭho varaṁ adāsi "yaṁ icchatha, taṁ
  gaṇhathā"ti. Te "mayaṁ bhagavantaṁ upaṭṭhātuṁ icchāmā"ti āhaṁsu. Rājā "etaṁ
  ṭhapetvā aññaṁ gaṇhathā"ti āha. Te "mayaṁ aññena anatthikā"ti āhaṁsu.
  "tenahi Paricchedaṁ katvā gaṇhathā"ti. Te satta vassāni yāciṁsu, rājā nādāsi.
  Evaṁ cha pañca cattāri tīṇi dve ekaṁ saṁvaccharaṁ, satta māsāni cha pañca
  cattāri yāva temāsaṁ yāciṁsu. Rājā "gaṇhathā"ti adāsi.
          Te varaṁ labhitvā paramatuṭṭhā bhagavantaṁ upasaṅkamitvā vanditvā āhaṁsu
  "icchāma mayaṁ bhante bhagavantaṁ temāsaṁ upaṭṭhātuṁ, adhivāsetu no bhante bhagavā
  imaṁ temāsaṁ vassāvāsan"ti. Adhivāsesi bhagavā tuṇhībhāvena. Tato te attano
  janapadesu niyuttakapurisassa lekhaṁ pesesuṁ "imaṁ temāsaṁ amhehi bhagavā
  upaṭṭhātabbo, vihāraṁ ādiṁ katvā sabbaṁ bhagavato upaṭṭhānasambhāraṁ sampādehī"ti. 1-
  So taṁ sabbaṁ sampādetvā lekhaṁ paṭipesesi. 2- Te kāsāyavatthanivatthā hutvā
  aḍḍhateyyehi purisasahassehi veyyāvaccakarehi bhagavantaṁ sakkaccaṁ upaṭṭhahamānā
  janapadaṁ netvā vihāraṁ niyyādetvā vassaṁ vasāpesuṁ.
          Tesaṁ bhaṇḍāgāriko eko gahapatiputto sapajāpatiko saddho ahosi
  pasanno, so buddhappamukhassa saṁghassa dānavattaṁ sakkaccaṁ adāsi. Janapade
  niyuttakapuriso taṁ gahetvā jānapadehi ekādasamattehi purisasahassehi saddhiṁ
  sakkaccameva dānaṁ pavattāpesi. Tattha keci jānapadā paṭihatacittā ahesuṁ, te
  dānassa antarāyaṁ katvā deyyadhamme attanāpi khādiṁsu, puttānampi adaṁsu 3-

  *  *  *  *  *  *
  Footnote: 1 chaṂa., i. karohīti 2 chaṂa., i. sampādetvā lekhaṁ paṭinivedesi.
  3 chaṂa., i. puttānampi adaṁsūti na dissati.
-------------------------------------------------
[page 179]
  Bhattasālañca agginā dahiṁsu. Pavārite rājaputtā bhagavato mahantaṁ sakkāraṁ katvā
  bhagavantaṁ purakkhitvā 1- pituno sakāsameva agamaṁsu. Tattha gantvāva bhagavā parinibbāyi.
  Rājā ca rājaputtā ca janapade niyuttakapuriso ca bhaṇḍāgāriko ca anupubbena
  kālaṁ katvā saddhiṁ parisāya sagge uppajjiṁsu, paṭihatacittā janā nirayesu
  uppajjiṁsu. 2- Evaṁ tesaṁ dvinnaṁ gaṇānaṁ saggato saggaṁ nirayato nirayaṁ
  upapajjantānaṁ dvānavuti kappā vītivattā.
          Atha imasmiṁ bhaddakappe kassapabuddhakāle te paṭihatacittā janā
  petesu uppannā. Tadā manussā attano ñātakānaṁ petānaṁ atthāya dānaṁ
  datvā uddisanti "idaṁ amhākaṁ ñātīnaṁ hotū"ti. Te sampattiṁ labhanti. Atha
  imepi petā taṁ disvā bhagavantaṁ kassapaṁ upasaṅkamitvā pucchiṁsu "kinnukho bhante
  mayampi evarūpaṁ sampattiṁ labheyyāmā"ti. Bhagavā āha "idāni na labhatha, apica
  kho 3- anāgate gotamo nāma buddho bhavissati, tassa bhagavato kāle bimbisāro
  nāma rājā bhavissati, so tumhākaṁ ito dvānavutikappe ñāti ahosi, so
  buddhassa dānaṁ datvā tumhākaṁ uddisissati, tadā labhissathā"ti. Evaṁ vutte kira
  tesaṁ petānaṁ taṁ vacanaṁ "sve labhissathā"ti vuttaṁ viya ahosi.
          Atha ekasmiṁ buddhantare vītivatte amhākaṁ bhagavā loke uppajji.
  Tepi tayo rājaputtā tehi aḍḍhateyyehi purisasahassehi saddhiṁ devalokato
  cavitvā magadharaṭṭhe brāhamṇakulesu uppajjitvā anupubbena isipabbajjaṁ
  pabbajitvā gayāsīse tayo jaṭilā ahesuṁ, janapade niyuttakapuriso rājā ahosi
  bimbisāro, bhaṇḍāgāriko gahapatiputto visākho nāma mahāseṭṭhī ahosi, tassa
  pajāpatī dhammadinnā nāma seṭṭhidhītā ahosi. Evaṁ sabbāpi avasesā parisā
  bimbisārarañño eva parivārā hutvā nibbāttā. 4-
          Amhākampi bhagavā loke uppajjitvā sattasattāhaṁ atikkamitvā
  anupubbena bārāṇasiṁ āgamma dhammacakkaṁ pavattetvā pañcavaggiye ādiṁ katvā

  *  *  *  *  *  *
  Footnote: 1 chaṂa., i. purakkhatvā 2 chaṂa., i. nibbattiṁsu
  3 chaṂa., i. kho saddo na dissati 4 i. nibbatti.
-------------------------------------------------
[page 180]
  Yāva aḍḍhateyyasahassaparivāre tayo jaṭile vinetvā rājagahaṁ agamāsi. Tattha ca
  tadahupasaṅkamantaṁyeva rājānaṁ bimbisāraṁ sotāpattiphale patiṭṭhāpesi ekādasanahutehi 1-
  māgadhakehi brāhmaṇagahapatikehi saddhiṁ. Atha raññā svātanāya bhattena nimantito
  bhagavā adhivāsetvā dutiyadivase sakkena devānamindena purato purato gacchantena:-
                   "danto dantehi saha purāṇajaṭilehi
                    vippamutto vippamuttehi.
                    Siṅgīnikkhasuvaṇṇo 2-
                    rājagahaṁ pāvisi bhagavā"ti 3-
          evamādīhi gāthāhi abhitthaviyamāno rājagahaṁ pavisitvā rañño
  nivesane mahādānaṁ sampaṭicchi. Te petā "idāni rājā amhākaṁ dānaṁ uddisissati,
  idāni amhākaṁ 4- dānaṁ 4- uddisissatī"ti āsāya samparivāretvā 5-
  aṭṭhaṁsu.
          Rājā dānaṁ datvā "kattha nukho bhagavā vihareyyā"ti bhagavato
  vihāraṭṭhānameva cintesi, na taṁ dānaṁ kassaci uddisi. Petā chinnāsā hutvā
  rattiṁ rañño nivesane ativiya bhiṁsanakaṁ vissaramakaṁsu. Rājā bhayasaṁvegasantāsamāpajjitvā
  6- tato pabhātāya rattiyā bhagavato ārocesi "evarūpaṁ saddamassosiṁ, kinnukho me
  bhante bhavissatī"ti. Bhagavā āha "mā bhāyi mahārāja, na te kiñci pāpakaṁ
  bhavissati, apica kho te purāṇañātakā petesu uppannā sanati, te ekaṁ
  buddhantaraṁ tameva paccāsiṁsamānā 7- vicaranti `buddhassa dānaṁ datvā amhākaṁ
  uddisissatī'ti, na tesaṁ tvaṁ hiyyo 8- uddisi, te chinnāsā tathārūpaṁ
  vissaramakaṁsū"ti.
          So āha "idāni pana me bhante dinne labheyyun"ti. Āma
  mahārājāti. Tenahi me bhante adhivāsetu bhagavā ajjatanāya dānaṁ, tesaṁ
  uddisissāmīti. Bhagavā adhivāsesi. Rājā nivesanaṁ gantvā mahādānaṁ paṭiyādetvā
  bhagavato kālamārocāpesi. Bhagavā rājantepuraṁ gantvā paññatte āsane nisīdi
  saddhiṁ bhikkhusaṁghena. Te 9- petā "api nāma ajja labheyyāmā"ti gantvā

  *  *  *  *  *  *
  Footnote: 1 chaṂa. ekādasanavutehi 2 chaṂa. siṅgīnikkhasavaṇṇo
  3 vinaYu. mahā. 4/58/49 bimbisārasamāgamakathā 4-4 chaṂa., i. ime pāṭhā na dissanti
  5 chaṂa., i. parivāretvā 6 chaṂa....samāpajji 7 chaṂa. paccasīsamānā 8 Sī. hīyo
  9 chaṂa. tepi kho, i. tepi
-------------------------------------------------
[page 181]
  Tirokuḍḍādīsu aṭṭhaṁsu. Bhagavā tathā akāsi, yathā te sabbeva rañño pākaṭā
  ahesuṁ. Rājā dakkhiṇodakaṁ dento "idaṁ me ñātīnaṁ hotū"ti uddisi, taṁkhaṇaññeva
  tesaṁ petānaṁ padumasañchannā pokkharaṇiyo nibbattiṁsu. Te tattha nahātvā ca
  pivitvā ca paṭippassaddhadarathakilamathapipāsā suvaṇṇavaṇṇā ahesuṁ. Atha rājā
  yāgukhajjakabhojanādīni 1- datvā uddisi, tesaṁ taṁkhaṇaññeva dibbayāgukhajjakabhojanāni
  nibbattiṁsu. Te tāni paribhuñjitvā pīṇindriyā ahesuṁ. Atha rājā vatthasenāsanādīni
  2- datvā uddisi, tesaṁ dibbavatthadibbayānadibbapāsādapaccattharaṇaseyyādi-
  alaṅkāravidhayo nibbattiṁsu. Sāpi tesaṁ sampatti yathā sabbāva pākaṭā ahosi, 3-
  tathā bhagavā adhiṭṭhāsi. Rājā ativiya attamano ahosi. Tato bhagavā bhuttāvī
  pavārito rañño māgadhassa anumodanatthaṁ "tirokuḍḍesu tiṭṭhantī"ti imā gāthā
  abhāsi.
          Ettāvatā ca "yena yattha yadā yasmā, tirokuḍḍaṁ pakāsitaṁ,
  pakāsayitvā taṁ sabban"ti ayaṁ mātikā saṅkhepato vitthārato ca vibhattā hoti.
                           Paṭhamagāthāvaṇṇanā
          [1] Idāni imassa tirokuḍḍassa yathākkamaṁ atthavaṇṇanaṁ karissāMa.
  Seyyathīdaṁ? paṭhamāgāthāya tāva tirokuḍḍāti kuḍḍānaṁ parabhāgā vuccanti. Tiṭṭhantīti
  Nisajjādipaṭikkhepato ṭhānakappanavacanametaṁ. Tena yathā pākāraparabhāgañca
  pabbataparabhāgañca gacchantaṁ "tiropākāraṁ tiropabbataṁ asajjamāno gacchatī"ti vadanti,
  evamidhāpi kuḍḍaparabhāgesu tiṭṭhante "tirokuḍḍesu tiṭṭhantī"ti āha.
  Sandhisiṅghāṭakesu cāti tattha 4- sandhiyoti catukkoṇaracchāyo 5- vuccanti
  gharasandhibhittisandhiālokasandhiyo cāpi. Siṅghāṭakāti tikoṇaracchā vuccanti,
  tadekajjhaṁ katvā purimena saddhiṁ saṁsandhento "sandhisiṅghāṭakesu cā"ti āha.
  Dvārabāhāsu tiṭṭhantīta nagaradvāragharadvārānaṁ bāhā nissāya tiṭṭhanti. Āgantvāna
  sakaṁ gharanti ettha sakaṁ gharaṁ nāma pubbañātigharampi attano 6- sāmikabhāvena
  ajjhāvutthapubbagharampi,

  *  *  *  *  *  *
  Footnote: 1 chaṂa., i. bhojanāni 2 chaṂa., i. atha vatthasenāsanāni 3 chaṂa., i. hoti
  4 chaṂa., i. ettha 5 chaṂa. catukkoṇaracchā 6 chaṂa. attanā
-------------------------------------------------
[page 182]
  Tadubhayampi yasmā te sakagharasaññāya āgacchanti, tasmā "āgantvāna sakaṁ
  gharan"ti āha.
                           Dutiyagāthāvaṇṇanā
          [2] Evaṁ bhagavā pubbe anajjhāvutthapubbampi pubbañātigharaṁ
  bimbisāranivesanaṁ sakaṁ gharasaññāya āgantvā tirokuḍḍasandhisiṅghāṭakadvārabāhāsu
  ṭhite issāmacchariyaphalaṁ anubhavante, appekacce dīghamassukesandhakāravadane
  sithilabandhanavilambamānakisapharusakāḷakaṅgapaccaṅge tattha tattha 1- ṭhapitavanaḍāhadaḍḍhatāla-
  rukkhasadise, appekacce pipāsāraṇinimmathanena 2- udarato uṭṭhāya mukhato
  viniccharantāya aggijālāya pariḍayhamānasarīre, appekacce
  sūcichiddāṇumattakaṇṭhabilatāya pabbatākārakucchitāya ca laddhāpi 3- pānabhojanaṁ yāvadatthaṁ
  bhuñjitumasamatthatāya khuppipāsarasato 4- aññaṁ rasamavindamāne, appekacce aññamaññassa
  aññesaṁ vā sattānaṁ pabhinnagaṇḍapīḷakamukhā paggharitarudirapubbalasikādiṁ laddhā amatamiva
  sāyamāne ativiya duddasikavirūpabhayānakasarīre bahū pete rañño nidassento:-
                    "tirokuḍḍesu tiṭṭhanti sandhisiṅghāṭakesu ca
                     dvārabāhāsu tiṭṭhanti āgantvāna sakaṁ gharan"ti
  vatvā puna tehi katassa kammassa dāruṇabhāvaṁ dassento "pahūte annapānamhī"ti
  dutiyaṁ gāthamāha.
          Tattha pahūteti anappake bahumhi, yāvadatthiketi vuttaṁ hoti.
  Bakārassa hi pakāro labbhati "pahu santo na bharatī"tiādīsu 5- viya. Keci pana
  "bahūte"iti ca "bahūke"iti ca paṭhanti. Pamādapāṭhā ete. Anne ca pānamhi
  ca annapānamhi. Khajje ca bhojje ca khajjabhojje, etena asitapītakhāyitasāyita-
  vasena catubbidhaṁ āhāraṁ dasseti. Upaṭṭhiteti upagamma ṭhite, sajjite
  paṭiyatte samohiteti vuttaṁ hoti. Na tesaṁ koci sarati, sattānanti tesaṁ
  pittivisaye 6- uppannānaṁ sattānaṁ koci mātā vā putto vā pitā vā na

  *  *  *  *  *  *
  Footnote: 1 chaṂa., i. ṭhitavana... 2 chaṂa., i. jighacchāpipāsāraṇinimmathanena 3 chaṂa. laddhampi
  4 chaṂa., i. khuppipāsāparete
  5 khu.su. 25/98/355 parābhavasutta. 6 chaṂa. pettivisaye
-------------------------------------------------
[page 183]
  Sarati. Kiṁkāraṇā? kammapaccayā, attanā katassa adānadānapaṭisedhanādibhedassa
  kadariyakammassa paccayā. Tañhi tesaṁ kammaṁ ñātīnaṁ sarituṁ na deti.
                           Tatiyagāthāvaṇṇanā
          [3] Evaṁ bhagavā anappakepi annapānādimhi paccupaṭṭhite "api nāma
  amhe uddissa kiñci dadeyyun"ti 1- ñātīnaṁ 2- paccāsiṁsantānaṁ vicarataṁ tesaṁ
  petasattānaṁ tehi katassa atikaṭukadukkhavipākassa kammassa paccayena kassaci ñātino
  anussaraṇamattābhāvaṁ dassento:-
                 "pahūte annapānamhi khajjabhojje upaṭṭhite
                  na tesaṁ koci sarati sattānaṁ kammapaccayā"ti
  vatvā puna rañño pittivisayūpapanne ñātake uddissa dinnaṁ dānaṁ pasaṁsanto
  "evaṁ dadanti ñātīnan"ti tatiyagāthamāha.
          Tattha evanti upamāvacanaṁ, tassa dvidhā sambandho:- tesaṁ sattānaṁ
  kammapaccayā asarantepi kismiñci dadanti ñātīnaṁ, ye evaṁ anukampakā hontīti
  ca, yathā tayā mahārāja dinnaṁ, evaṁ suciṁ paṇītaṁ kālena kappiyaṁ pānabhojanaṁ
  dadanti ñātīnaṁ, ye honti anukampakāti ca. Tattha 3- dadantīti denti
  uddisanti niyyādenti. Ñātīnanti mātito ca pitito ca sambandhānaṁ. Yeti
  yekeci puttā vā dhītaro vā bhātaro vā. Hontīti bhavanti. Anukampakāti
  atthakāmā hitesino. Sucinti vimalaṁ dassaneyyaṁ manoramaṁ dhammikaṁ dhammaladdhaṁ.
  Paṇītanti uttamaṁ seṭṭhaṁ. Kālenāti ñātipetānaṁ tirokuḍḍādīsu āgantvā
  ṭhitakālena. Kappiyanti anucchavikaṁ 4- paṭirūpaṁ ariyānaṁ paribhogārahaṁ. Pānabhojananti
  pānañca bhojanañca pānabhojanaṁ. Idha pānabhojanamukhena sabbopi deyyadhammo
  adhippeto.
                        Catutthagāthāpubbaddhavaṇṇanā
          [4] Evaṁ bhagavā raññā māgadhena petabhūtānaṁ ñātīnaṁ anukampāya
  dinnaṁ pānabhojanaṁ pasaṁsanto:-

  *  *  *  *  *  *
  Footnote: 1 Sī. dajjāti, i. dajjanti 2 chaṂa., i. ñātī
  3 chaṂa., i. ayaṁ saddo na dissati 4 i. anucchaviyaṁ
-------------------------------------------------
[page 184]
           "evaṁ Dadanti ñātīnaṁ ye honti anukampakā
            suciṁ paṇītaṁ kālena kappiyaṁ pānabhojanan"ti.
  Vatvā puna yena pakārena dinnaṁ tesaṁ dinnaṁ hoti, taṁ dassento "idaṁ vo
  ñātīnaṁ hotū"ti catutthagāthāya pubbaḍḍhaṁ 1- āha. Taṁ tatiyagāthāya pubbaḍḍhena
  sambandhitabbaṁ:-
           "evaṁ dadanti ñātīnaṁ, ye honti anukampakā.
            Idaṁ vo ñātīnaṁ hotu, sukhitā hontu ñātayo"ti.
  Tena "idaṁ vo ñātīnaṁ hotūti evaṁ dadanti, no aññathā"ti ettha ākāraṭṭhena
  evaṁ saddena dātabbākāranidassanaṁ kataṁ hoti.
          Tattha idanti deyyadhammanidassanaṁ. Voti "kacci pana vo anuruddhā
  samaggā sammodamānā"ti ca, "yehi vo ariyā"ti evamādīsu 2- viya kevalaṁ
  vipātamattaṁ, na sāmivacanaṁ. Ñātīnaṁ hotūti pittivisaye 3- uppannānaṁ ñātakānaṁ
  hotu. Sukhitā hontu ñātayoti te pattivisayūpapannā ñātayo idaṁ paccanubhavantā
  sukhitā hontūti.
                  Catutthagāthāparaddhapañcamagāthāpubbaddhavaṇṇanā
         #[4-5] evaṁ bhagavā yena pakārena pittivisayūpapannānaṁ ñātīnaṁ
  dātabbaṁ, taṁ dassento "idaṁ vo ñātīnaṁ hotu, sukhitā hontu ñātayo"ti
  vatvā puna yasmā "idaṁ vo ñātīnaṁ hotū"ti vuttepi na aññena kataṁ kammaṁ
  aññassa phaladaṁ hoti, kevalantu tathā uddissa diyyamānaṁ 4- taṁ vatthuṁ ñātīnaṁ
  kusalakammassa paccayo hoti. Tasmā yathā tesaṁ tasmiṁyeva vatthusmiṁ taṁkhaṇaṁ 5-
  phalanibbattakaṁ kusalakammaṁ hoti, taṁ dassento "te ca tatthā"ti catutthagāthāya
  pacchimaḍḍhaṁ "pahūte annapānamhī"ti pañcamagāthāya pubbaḍḍhañca āha.
          Tesaṁ attho:- te ñātipetā yattha taṁ dānaṁ diyyati, 6- tattha
  samantato āgantvā samāgantvā, samodhāya vā ekajjhaṁ hutvāti vuttaṁ hoti,

  *  *  *  *  *  *
  Footnote: 1 chaṂa., i. pubbaddhaṁ, evamuparipi 2 Maṃū. 12/326/290 cūḷagosiṅgasutta,-
  vinaYu. mahā. 5/466/248 pācīnavaṁsadāyagamanakathā 3 chaṂa. pettivisaye, evamuparipi
  4 i., Sī., Ma. uddissamānaṁ 5 chaṂa., i. taṁkhaṇe, evamuparipi 6 chaṂa. dīyati
-------------------------------------------------
[page 185]
  Sammā 1- āgatā samāgatā "idaṁ 2- no ñātayo amhākaṁ atthāya dānaṁ
  uddisissantī"ti etadatthaṁ samāgatā 3- hutvāti vuttaṁ hoti. Pahūte annapānamhīta
  tasmiṁ attano 4- uddissa diyyamāne pahūte 4- annapānamhi. Sakkaccaṁ anumodareti
  abhisaddahantā kammaphalaṁ avijahantā cittikāraṁ avikkhittacittā hutvā "idaṁ no
  dānaṁ hitāya sukhāya hotū"ti modanti anumodanti, pītisomanassajātā hontīti.
                   Pañcamagāthāparaddhachaṭṭhagāthāpubbaddhavaṇṇanā
          [5-6] Evaṁ bhagavā yathā pittivisayūpapannānaṁ taṁkhaṇaṁ phalanibbattakaṁ
  kusalakammaṁ hoti, taṁ dassento:-
           "te ca tattha samāgantvā ñātipetā samāgatā
            pahūte annapānamhi sakkaccaṁ anumodare"ti
  vatvā puna ñātake nissāya nibbattaṁ kusalakammaphalaṁ paccanubhontānaṁ tesaṁ ñātī
  ārabbha thomanākāraṁ dassento "ciraṁ jīvantū"ti pañcamagāthāya pacchimaḍḍhaṁ 5-
  "amhākañca katā pūjā"ti chaṭṭhagāthāya pubbaḍḍhañca 5- āha.
          Tesaṁ attho:- ciraṁ jīvantūti ciraṁ jīvino dīghāyukā hontu. No
  ñātīti amhākaṁ ñātakā. Yesaṁ hetūti ye nissāya yesaṁ kāraṇā. Labhāmhaseti 6-
  labhāMa. Attanā taṁkhaṇaṁ paṭiladdhasampattiṁ apadisantā bhaṇanti petānañhi attano
  anumodanena, dāyakānaṁ uddesena, dakkhiṇeyyasampadāya cāti tīhi aṅgehi dakkhiṇā
  samijjhati, taṁkhaṇaṁ phalanibbattikā hoti. Tattha dāyakā visesahetu. Tenāhaṁsu
  "yesaṁ hetu labhāmhase"ti. Amhākañca katā pūjāti "idaṁ no ñātīnaṁ hotū"ti
  evaṁ imaṁ dānaṁ uddisantehi amhākañca katā pūjā. Dāyakā ca anipphalāti
  yamhi santāne pariccāgamayaṁ kammaṁ kataṁ, tassa tattheva phaladānato dāyakā ca
  anipphalāti.

  *  *  *  *  *  *
  Footnote: 1 Sī., i. samaṁ 2 chaṂa., i. ime no... 3 chaṂa. sammā āgatā
  4 chaṂa., i. attano uddissamāne pahūte 5-5 chaṂa. pacchimaddhaṁ, pubbaddhañca
  6 chaṂa. labhāma seti evamuparipi
-------------------------------------------------
[page 186]
          Etthāha:- "kimpana pittivisayūpapannā eva ñātayo labhanti, udāhu
  aññepi labhantī"ti? vuccate:- bhagavatā evetaṁ byākataṁ jāṇussoṇinā nāma 1-
  brāhmaṇena puṭṭhena, kimettha amhehi vattabbaṁ atthi. Vuttañhetaṁ:-
          "mayamassu bho gotama brāhmaṇā nāma dānāni dema, saddhāni
     karoma `idaṁ dānaṁ petānaṁ ñātisālohitānaṁ upakappatu, idaṁ dānaṁ petā
     ñātisālohitā paribhuñjantū'ti, kacci taṁ bho gotama dānaṁ petānaṁ
     ñātisālohitānaṁ upakappati? kacci te petā ñātisālohitā taṁ dānaṁ
     paribhuñjantī"ti. Ṭhāne kho brāhmaṇa upakappati, no aṭṭhāneti.
          Katamampana taṁ bho gotama ṭhānaṁ, katamaṁ aṭṭhānanti? idha brāhmaṇa
     Ekacco pāṇātipātī hoti .pe. Micchādiṭṭhiko hoti, so kāyassa
     bhedā parammaraṇā nirayaṁ upapajjati. Yo nerayikānaṁ sattānaṁ āhāro,
     tena so tattha yāpeti, tena so tattha tiṭṭhati. Idaṁ kho brāhmaṇa
     aṭṭhānaṁ, yattha ṭhitassa taṁ dānaṁ na upakappati.
          Idha pana brāhmaṇa ekacco pāṇātipātī hoti .pe. Micchādiṭṭhiko
     hoti, so kāyassa bhedā parammaraṇā tiracchānayoniṁ upajjati. Yo
     tiracchānayonikānaṁ sattānaṁ āhāro, tena so tattha yāpeti, tena so
     tattha tiṭṭhati. Idampi kho brāhmaṇa aṭṭhānaṁ, yattha ṭhitassa taṁ dānaṁ
     na upakappati.
          Idha pana brāhmaṇa ekacco pāṇātipātā paṭivirato hoti .pe.
     Sammādiṭṭhiko hoti, so kāyassa bhedā parammaraṇā manussānaṁ sahabyataṁ
     upapajjati .pe. Devānaṁ sahabyataṁ upapajjati. Yo devānaṁ āhāro,
     tena so tattha yāpeti, tena so tattha tiṭṭhati. Idampi kho brāhmaṇa
     aṭṭhānaṁ, yattha ṭhitassa taṁ dānaṁ na upakappati.
          Idha pana brāhmaṇa ekacco pāṇātipātī hoti. .pe.
     Micchādiṭṭhiko hoti, so kāyassa bhedā parammaraṇā pettivisayaṁ upapajjati.

  *  *  *  *  *  *
  Footnote: 1 chaṂa., i. ayaṁ saddo na dissati
-------------------------------------------------
[page 187]
     Yo pettivisayikānaṁ sattānaṁ āhāro, tena so tattha yāpeti, tena so
     tattha tiṭṭhati. Yaṁ vā panassa ito anuppavecchanti mittāmaccā vā
     ñātisālohitā vā, tena so tattha yāpeti, tena so tattha tiṭṭhati.
     Idampi kho brāhmaṇa ṭhānaṁ, yattha ṭhitassa taṁ dānaṁ upakappatīti.
          Sace pana bho gotama so peto ñātisālohito taṁ ṭhānaṁ anupapanno
     hoti, ko taṁ dānaṁ paribhuñjatīti? aññepissa brāhmaṇa petā
     ñātisālohitā taṁ ṭhānaṁ upapannā honti, te taṁ dānaṁ paribhuñjantīti.
          Sace pana bho gotama so ceva peto ñātisālohito taṁ ṭhānaṁ
     anupapanno hoti, aññepissa petā ñātisālohitā taṁ ṭhānaṁ
     anupapannā honti, ko taṁ dānaṁ paribhuñjatīti? aṭṭhānaṁ kho etaṁ
     brāhmaṇa anavakāso, yantaṁ ṭhānaṁ vivittaṁ assa iminā dīghena addhunā
     yadidaṁ petehi ñātisālohitehi. Apica brāhmaṇa dāyakopi anipphalo"ti. 1-
                     Chaṭṭhagāthāparaddhasattamagāthāvaṇṇanā
    #[6-7] evaṁ bhagavā rañño māgadhassa pittivisayūpapannānaṁ pubbañātīnaṁ
     dānasampattiṁ nissāya rājānaṁ thomento 2- "ete te mahārāja ñātī imāya
     dānasampadāya attamanā evaṁ thomentī"ti dassento:-
                 "cirañjīvantu no ñātī yesaṁ hetu labhāmhase
                  amhākañca katā pūjā dāyakā ca anipphalā"ti
  vatvā puna tesaṁ pittivisayūpapannānaṁ aññassa kasigorakkhādino sampattipaṭilābha-
  kāraṇassa abhāvaṁ ito dinnena yāpanabhāvañca dassento "na hi tattha kasī
  atthī"ti chaṭṭhagāthāya pacchimaḍḍhañca 3- "vaṇijjā tādisī"ti imaṁ sattamagāthañca āha.
          Tatrāyaṁ atthavaṇṇanā:- na hi mahārāja tattha pittivisaye kasi
  atthi, yaṁ nissāya te petā sampattiṁ paṭilabheyyuṁ. Gorakkhettha na vijjatīti na
  kevalaṁ kasi 4- eva, gorakkhāpi ettha pittivisaye na vijjati, yaṁ nissāya te

  *  *  *  *  *  *
  Footnote: 1 aṅ. dasaka. 24/177/221-23 jāṇussoṇisutta 2 chaṂa., i. sampattiṁ nissāya
  thomento 3 chaṂa. pacchimaddhaṁ 4 Sī. kasī
-------------------------------------------------
[page 188]
  Sampattiṁ paṭilabheyyuṁ. Vaṇijjā tādisī natthīti vaṇijjāpi tādisī natthi, yā tesaṁ
  sampattipaṭilābhahetu bhaveyya. Hiraññena kayākayanti 1- hiraññena kayavikkayampi tattha
  tādisaṁ natthi, yaṁ tesaṁ sampattipaṭilābhahetu bhaveyya. Ito dinnena yāpenti,
  petā kālagatā tahinti kevalantu 2- ito ñātīhi vā mittāmaccehi vā dinnena
  yāpenti, attabhāvaṁ gamenti. Petāti pittivisayūpapannā sattā. Kālagatāti 3-
  attano maraṇakālena gatā, 4- "kālakatā"ti vā pāṭho, katakālā katamaraṇāti
  attho. Tahinti tasmiṁ pittivisaye.
                        Aṭṭhamanavamagāthādvayavaṇṇanā
          [8-9] Evaṁ "ito dinnena yāpenti, petā kālagatā tahin"ti
  vatvā idāni upamāhi tamatthaṁ pakāsento "unnamevudakaṁ 5- vuṭṭhan"ti idaṁ
  gāthādvayamāha.
          Tassattho:- yathā unnate thale ussāde 6- bhūmibhāge meghehi
  abhivuṭṭhaṁ udakaṁ ninnaṁ pavattati, yo yo bhūmibhāgo ninno onato, 7- taṁ taṁ
  pavattati gacchati pāpuṇāti, evameva ito dinnaṁ dānaṁ petānaṁ upakappati
  nibbattati, pātubhavatīti attho. Ninnamiva hi udakappavattiyā ṭhānaṁ petaloko
  dānupakappanāya. Yathāha "idampi kho brāhmaṇa ṭhānaṁ, yattha ṭhitassa taṁ dānaṁ
  upakappatī"ti. 8- Yathā ca kandarapadarasākhāpasākhakusubbhamahākusubbhasannipātehi 9-
  vārivahā mahānajjo pūrā hutvā sāgaraṁ paripūrenti, evampi ito dinnaṁ dānaṁ
  pubbe vuttanayeneva petānaṁ upakappatīti.
                           Dasamagāthāvaṇṇanā
          [10] Evaṁ bhagavā "ito dinnena yāpenti, petā kālagatā
  tahin"ti imaṁ atthaṁ upamāhi pakāsetvā puna yasmā te petā "ito kiñci

  *  *  *  *  *  *
  Footnote: 1 Sī., i. kyākkayanti, Ma. kayokayanti 2 chaṂa., i. kevalaṁ pana
  3 Ma. kālaṅkatāti 4 Ma., i. katā 5 chaṂa., i. unname udakaṁ 6 Sī. ussade
  7 chaṂa. oṇato evamuparipi 8 aṅ. dasaka. 24/177/223 jāṇussoṇisutta
  9 chaṂa. kandarapadarasākhāpasākhakusobbhamahāsobbhasannipātehi,
  i. kandarapadarasākhāpasākhakusobbhamahāsobbhasannipātehi
-------------------------------------------------
[page 189]
  Lacchāmā"ti āsābhibhūtā ñātigharaṁ āgantvāpi "idaṁ nāma no dethā"ti yācituṁ
  asamatthā, tasmā tesaṁ imāni anussaraṇavatthūni anussaranto kulaputto dakkhiṇaṁ
  dajjāti dassento "adāsi me"ti imaṁ gāthamāha.
          Tassattho:- "idaṁ nāma me dhanaṁ vā dhaññaṁ vā adāsī"ti ca,
  "idannāma me kiccaṁ attanā yogamāpajjanto 1- akāsī"ti ca, "asuko 2- me
  mātito vā pitito vā sambandhattā ñātī"ti ca, sinehavasena tāṇasamatthatāya
  "mittā"ti ca, "asuko me saha paṁsukīḷiko sakhā"ti ca evaṁ sabbamanussaranto
  petānaṁ dakkhiṇaṁ dajjā, dānaṁ niyyādeyyāti. Aparo pāṭho "petānaṁ dakkhiṇā
  dajjā"ti. Tassattho:- daditabbāti. 3- Dajjā, kā sā? petānaṁ dakkhiṇā, tena
  "adāsi me"tiādinā nayena pubbe katamanussaraṁ anussaratāti vuttaṁ hoti.
  Karaṇavacanappasaṅgaṭṭhe 4- paccattavacanaṁ veditabbaṁ.
                         Ekādasamagāthāvaṇṇanā
          [11] Evaṁ bhagavā petānaṁ dakkhiṇāniyyādane 5- kāraṇabhūtāni
  anussaraṇavatthūni dassento
                    "adāsi me akāsi me ñātimittā sakhā ca me
                     petānaṁ dakkhiṇaṁ dajjā pubbe katamanussaran"ti
  vatvā puna ye ñātimaraṇena ruṇṇasokādiparā eva hutvā tiṭṭhanti, na tesaṁ
  atthāya kiñci denti, tesaṁ taṁ ruṇṇasokādi kevalaṁ attaparitāpanameva hoti, na
  petānaṁ kiñci atthaṁ nipphādetīti dassento "na hi ruṇṇaṁ vā"ti imaṁ gāthamāha.
          Tattha ruṇṇanti rodanā roditattaṁ assupātanaṁ, etena kāyaparissamaṁ
  dasseti. Sokoti socanā socitattaṁ, etena cittaparissamaṁ dasseti. Yā vaññāti
  yā vā 6- ruṇṇasokehi aññā. Paridevanāti ñātibyasanena phuṭṭhassa lālapanā,
  "kahaṁ ekaputtaka piyamanāpāti evamādinā nayena guṇasaṁvaṇṇanā, etena
  vacīparissamaṁ dasseti.

  *  *  *  *  *  *
  Footnote: 1 chaṂa. uyyogamāpajjanto 2 chaṂa. amu 3 chaṂa. dātabbāti
  4 chaṂa., i. karaṇavacanappasaṅge 5 chaṂa. dakkhiṇāniyyātane 6 chaṂa. ca
-------------------------------------------------
[page 190]
                          Dvādasamagāthāvaṇṇanā
          [12] Evaṁ bhagavā "ruṇṇaṁ vā soko vā yā vaññā paridevanā,
  sabbampi taṁ petānamatthāya na hoti, kevalantu attānaṁ paritāpentā, 1- evaṁ
  tiṭṭhanti ñātayo"ti ruṇṇādīnaṁ niratthakabhāvaṁ dassetvā puna yā māgadharājena
  dakkhiṇā dinnā, tassā sātthikabhāvaṁ 2- dassento "ayañca kho dakkhiṇā"ti
  imaṁ gāthamāha.
          Tassattho:- ayañca kho mahārāja dakkhiṇā tayā ajja attano
  ñātigaṇaṁ uddissa dinnā, sā yasmā saṁgho anuttaraṁ puññakkhettaṁ lokassa,
  tasmā saṁghamhi suppatiṭṭhitā assa petajanassa dīgharattaṁ hitāya sukhāya upakappati
  sampajjati phalatīti vuttaṁ hoti. Upakappatīti ca ṭhānaso upakappati, taṁkhaṇaññeva
  upakappati, na cireneva. Yathā hi taṁkhaṇaññeva paṭibhantaṁ "ṭhānaso etaṁ tathāgataṁ
  paṭibhātī"ti vuccati, evamidhāpi taṁkhaṇaññeva upakappantā "ṭhānaso upakappatī"ti
  vuttā. Yaṁ ṭhānaṁ 3- "idaṁ kho brāhmaṇa ṭhānaṁ, yattha ṭhitassa taṁ dānaṁ upakappatī"ti 4-
  vuttaṁ, tattha khuppipāsikavantāsaparadattūpajīvinijjhāmataṇhikādibhedabhinne
  ṭhāne upakappatīti vuttaṁ, yathā kahāpaṇaṁ dento "kahāpaṇaṁ 5- so detī"ti 5-
  loke vuccatīti. 6- Imasmiñca atthavikappe upakappatīti pātubhavati, nibbattatīti
  vuttaṁ hoti.
                          Terasamagāthāvaṇṇanā
          [13] Evaṁ bhagavā raññā dinnāya dakkhiṇāya sātthakabhāvaṁ dassento:-
             "ayañca kho dakkhiṇā dinnā saṁghamhi suppatiṭṭhitā
              dīgharattaṁ hitāyassa ṭhānaso upakappatī"ti
  vatvā puna yasmā idaṁ dakkhiṇaṁ dentena raññā ñātīnaṁ ñātīhi kattabba-
  kiccakaraṇavasena ñātidhammo nidassito, bahujjanassa pākaṭo 8- kato. 8- Nidassanaṁ

  *  *  *  *  *  *
  Footnote: 1 chaṂa. paritāpanamattameva, i. paritāpanamatteva 2 chaṂa. sātthakabhāvaṁ
  3 Sī., i. yaṁ vā pana taṁ, chaṂa. yaṁ vā taṁ 4 aṅ. dasaka. 24/177/223
  5-5 chaṂa. kahāpaṇaso detīti 7 chaṂa. vccati 8-8 chaṂa. pākaṭīkato
-------------------------------------------------
[page 191]
  Vā kato, tumhehipi ñātīnaṁ evameva ñātīhi kattabbakiccakaraṇavasena ñātidhammo
  paripūretabbo, na niratthakehi ruṇṇādīhi attā paritāpetabboti ca pete
  dibbasampattiṁ adhigamentena petānaṁ pūjā ca katā uḷārā, buddhappamukhañca
  bhikkhusaṁghaṁ annapānādīhi santappentena bhikkhūnaṁ balamanuppadinnaṁ, anukampādiguṇa-
  parivārañca cāgacetanaṁ nibbattenatena anappakaṁ puññaṁ pasutaṁ, tasmā bhagavā imehi
  yathābhuccaguṇehi rājānaṁ sampahaṁsento:-
                    "so ñātidhammo ca ayaṁ nidassito
                     petānapūjā ca katā uḷāRā.
                     Balañca bhikkhūnamanuppadinnaṁ
                     tumhehi puññaṁ pasutaṁ anappakan"ti
  imāya gāthāya desanaṁ pariyosāpeti.
          Athavā "so ñātidhammo ca ayaṁ nidassito"ti iminā gāthāpadena
  bhagavā rājānaṁ dhammiyā kathāya sandasseti. Ñātidhammanidassanameva hi ettha
  sandassanaṁ. Petānapūjā ca katā uḷārāti iminā samādapesi. Uḷārāti
  pasaṁsanameva hi ettha punappunaṁ pūjākaraṇena samādapanaṁ. Balañca bhikkhūnamanuppadinnanti
  iminā samuttejeti. Bhikkhūnaṁ balānuppadānameva hi ettha evaṁ dānaṁ,
  balānuppadānatāti tassa ussāhavaḍḍhanena samuttejanaṁ. Tumhehi puññaṁ pasutaṁ
  anappakanti iminā sampahaṁseti. Puññapasavanakittanameva 1- hi ettha tassa
  yathābhuccaguṇasaṁvaṇṇanabhāvena sampahaṁsanajanato sampahaṁsananti veditabbaṁ.
          Desanāpariyosāne ca pittivisayūpapattiādīnavasaṁvaṇṇanena saṁviggānaṁ
  yoniso padahataṁ caturāsītiyā pāṇasahassānaṁ dhammābhisamayo ahosi. Dutiyadivasepi
  bhagavā devamanussānaṁ idameva tirokuḍḍaṁ desesi. Evaṁ yāva sattamadivasā tādiso
  eva dhammābhisamayo ahosīti.
                    Paramatthajotikāya khuddakapāṭhaṭṭhakathāya
                      tirokuḍḍasuttavaṇṇanā niṭṭhitā.

  *  *  *  *  *  *
  Footnote: 1 chaṂa. puññappasutakittanameva
-------------------------------------------------
[page 192]
                      8. Nidhikaṇḍasuttavaṇṇanā
                          nikkhepakāraṇaṁ
          idāni yadidaṁ tirokuḍḍānantaraṁ "nidhiṁ nidheti puriso"tiādinā
  nidhikaṇḍaṁ nikkhittaṁ, tassa:-
              bhāsitvā nidhikaṇḍassa idha nikkhepakāraṇaṁ
              atthuppattiñca dīpetvā karissāmatthavaṇṇanaṁ.
          Tattha idha nikkhepakāraṇaṁ tāvassa evaṁ veditabbaṁ. Idañhi nidhikaṇḍaṁ
  bhagavatā iminā anukkamena avuttampi yasmā anumodanavasena vuttattā 1-
  anumodanāvasena 1- vuttassa tirokuḍḍassa mithunabhūtaṁ, 2- tasmā idha nikkhittaṁ.
  Tirokuḍḍena vā puññavirahitānaṁ vipattiṁ dassetvā iminā katapuññānaṁ
  sampattidassanatthampi idaṁ idha nikkhittanti veditabbaṁ. Idamassa idha
  nikkhepakāraṇaṁ.
                             Suttatthuppatti
          atthuppatti panassa:- sāvatthiyaṁ kira aññataro kuṭumbiko addho 3-
  mahaddhano mahābhogo, so ca saddho hoti pasanno vigatamalamaccherena cetasā
  agāraṁ ajjhāvasati. So ekasmiṁ divase buddhappamukhassa bhikkhusaṁghassa dānaṁ deti.
  Tena ca samayena rājā dhanatthiko hoti, so tassa santike purisaṁ pesesi "gaccha
  bhaṇe itthannāmaṁ kuṭumbikaṁ ānehī"ti. So gantvā taṁ kuṭumbikaṁ āha "rājā
  taṁ gahapati āmantetī"ti. Kuṭambiko saddhādiguṇasamannāgatena cetasā buddhappamukhaṁ
  bhikkhusaṁghaṁ parivisanto āha "gaccha bho purisa, pacchā āgamissāmi, idāni
  tāvamhi nidhiṁ nidhento ṭhito"ti. Atha kho 4- bhagavā bhuttāvī pavārito idameva 5-
  puññasampadaṁ paramatthato nidhīti dassetuṁ tassa kuṭumbikassa anumodanatthaṁ
  "nidhiṁ nidheti puriso"ti imā gāthāyo abhāsi. Ayamassāpi 6- atthuppatti.
          Evamassa:-
                 bhāsitvā nidhikaṇḍassa idha nikkhepakāraṇaṁ.
                 Atthuppattiñca dīpetvā karissāmatthavaṇṇanaṁ.

  *  *  *  *  *  *
  Footnote: 1 chaṂa., i. ime pāṭhā na dissati 2 Sī., i., Ma. vijānabhūtaṁ 3 chaṂa. aḍḍho
  4 chaṂa. khosaddo na dissati 5 chaṂa. tameva 6 chaṂa. pisaddo na dissati
-------------------------------------------------
[page 193]
                           Paṭhamagāthāvaṇṇanā
          [1] Tattha nidhiṁ nidheti purisoti nidhiyatīti nidhi, ṭhapiyati rakkhiyati
  gopiyatīti attho. So catubbidho thāvaro jaṅgamo aṅgasamo anugāmikoti. Tattha
  thāvaro nāma bhūmigataṁ vā vehāsaṭṭhaṁ vā hiraññaṁ vā suvaṇṇaṁ vā khettaṁ vā
  vatthu vā, yaṁ vā panaññampi evarūpaṁ iriyāpathavirahitaṁ, ayaṁ thāvaro nidhi. Jaṅgamo
  nāma dāsīdāsaṁ hatthigavāssavaḷavaṁ 1- ajeḷakaṁ kukkuṭasūkaraṁ, yaṁ vā panaññampi
  evarūpaṁ iriyāpathapaṭisaṁyuttaṁ, ayaṁ jaṅgamo nidhi. Aṅgasamo nāma kammāyatanaṁ
  sippāyatanaṁ vijjāṭṭhānaṁ bāhusaccaṁ, yaṁ vā panaññampi evarūpaṁ sikkhitvā gahitaṁ
  aṅgapaccaṅgamiva attabhāvapaṭibaddhaṁ, ayaṁ aṅgasamo nidhi. Anugāmiko nāma dānamayaṁ
  puññaṁ sīlamayaṁ bhāvanāmayaṁ dhammassavanamayaṁ dhammadesanāmayaṁ, yaṁ vā panaññampi
  evarūpaṁ puññaṁ tattha tattha anugantvā viya iṭṭhaphalamanuppādeti, ayaṁ anugāmiko
  nidhi. Tesu 2- imasmiṁ pana gāthāpade 3- thāvaro adhippeto.
          Nidhetīti ṭhapeti paṭisāmeti gopeti. Purisoti manusso. Kāmañca
  purisopi itthīpi paṇḍakopi nidhiṁ nidheti, idha pana purisasīsena desanā katā,
  atthato pana tesampi idha samodhānaṁ daṭṭhabbaṁ. Gambhīre odakantiketi
  ogāhetabbaṭṭhena gambhīraṁ, udakassa antikabhāvena odakantikaṁ. Atthi gambhīraṁ na
  odakantikaṁ jaṅgale bhūmibhāge satikaporiso āvāto viya, atthi odakantikaṁ na
  gambhīraṁ ninne pallale ekadvividatthiko āvāto viya, atthi gambhīrañceva
  odakantikañca jaṅgale bhūmibhāge yāva idāni udakaṁ āgacchissatīti, 4- tāva khato
  āvāto viya. Taṁ sandhāya idaṁ vuttaṁ "gambhīre odakantike"ti. Atthe kicce
  samuppanneti atthā anapetanti atthaṁ, atthāvahaṁ hitāvahanti vuttaṁ hoti.
  Kātabbanti kiccaṁ, kiñcadeva karaṇīyanti vuttaṁ hoti. Uppannaṁyeva samuppannaṁ,
  kattabbabhāvena upaṭṭhitanti vuttaṁ hoti. Tasmiṁ atthe kicce samuppanne.
  Atthāya me bhavissatīti nidhinidhānappayojanadassanametaṁ. 5- Etadatthañhi so nidheti

  *  *  *  *  *  *
  Footnote: 1 chaṂa. hatthigavassavaḷavaṁ 2 chaṂa., i. ayaṁ na dissati 3 chaṂa. ṭhāne
  4 chaṂa. āgamissatīti 5 chaṂa. nidhānappayojananidassanametaṁ
-------------------------------------------------
[page 194]
  "atthāvahe Me kismiñdeva karaṇīye samuppanne atthāya me bhavissati, tassa me
  kiccassa nipphattiyā bhavissatī"ti. Kiccanipphattiyeva hi tassa kiccasamuppanne
  atthoti veditabbo
                           dutiyagāthāvaṇṇanā
          evaṁ nidhānappayojanaṁ dassento atthādhigamādhippāyaṁ dassetvā idāni
  anatthādhigamādhippāyaṁ 1- dassetumāha:-
           [2] "rājato Vā duruttassa corato pīḷitassa vā
                iṇassa vā pamokkhāya dubbhikkhe āpadāsu vā"ti.
          Tassattho "atthāya me bhavissatī"ti ca "iṇassa vā pamokkhāyā"ti
  ca ettha vuttehi dvīhi bhavissati pamokkhāya padehi saddhiṁ yathāsambhavaṁ yojetvā
  veditabbo.
          Tatthāyaṁ yojanā:- na kevalaṁ atthāya me bhavissatīti eva puriso nidhiṁ
  nidheti, kintu "ayaṁ coro"ti vā "pāradāriko"ti vā "suṅkaghātako"ti vā
  evamādinā nayena paccatthikehi paccāmittehi duruttassa me sato rājato vā
  pamokkhāya bhavissati, sandhicchedādīhi dhanaharaṇena vā, "ettakaṁ hiraññaṁ suvaṇṇaṁ
  dehī"ti jīvaggāhena vā corehi me pīḷitassa sato corato vā pamokkhāya
  bhavissati. Santi me iṇāyikā, te maṁ "iṇaṁ dehī"ti codessanti, tehi me
  codiyamānassa iṇassa vā pamokkhāya bhavissati. Hoti so samayo, yaṁ samayaṁ 2-
  dubbhikkhaṁ hoti dussassaṁ dullabhapiṇḍaṁ, tattha na sukaraṁ appadhanena yāpetuṁ,
  tathāvidhe āgate dubbhikkhe vā me bhavissati. Yathārūpā āpadā uppajjanti
  aggito vā udakato vā appiyadāyādato vā, tathārūpāsu vā uppannāsu
  āpadāsu me bhavissatītipi puriso nidhiṁ nidhetīti.
          Evamatthādhigamādhippāyaṁ anatthāpagamādhippāyanti 3- dvīhi gāthāhi dubbidhaṁ
  nidhānappayojanaṁ dassetvā idānissetameva 4- dubbidhampi 5- payojanaṁ nigamento
  āha:-

  *  *  *  *  *  *
  Footnote: 1 chaṂa. anatthāpagamādhippāyaṁ 2 chaṂa., i. ayaṁ saddo na dissati
  3 chaṂa. anatthāpagamādhippāyañcāti 4 chaṂa., i. idāni tameva 5 chaṂa., i. duvidhaṁ
-------------------------------------------------
[page 195]
               Etadatthāya lokasmiṁ nidhi nāma nidhiyyatīti.
          Tassattho:- yvāyaṁ "atthāya me bhavissatī"ti ca "rājato vā
  duruttassā"ti evamādīhi ca atthādhigamo anatthāpagamo ca dassito, etadatthāya
  etesaṁ nipphādanatthāya imasmiṁpi okāsaloke yokoci hiraññasuvaṇṇādibhedo nidhi
  nāma nidhiyyati ṭhapiyati paṭisāmiyatīti.
                           Tatiyagāthāvaṇṇanā
          idāni yasmā evaṁ nihitopi so nidhi puññavataṁyeva adhippetatthasādhako
  hoti, na aññesaṁ, tasmā tamatthaṁ dīpento āha:-
          [3] "tāvassu Nihito santo gambhīre odakantike
                na sabbo sabbadāyeva tassa taṁ upakappatī"ti.
          Tassattho:- so nidhipi tāva sunihito santo, tāva suṭṭhu nikhaṇitvā
  ṭhapitopi 1- samānoti vuttaṁ hoti. 2- Kīvasuṭṭhūti,? gambhīre odakantiketa,
  yāva gambhīre odakantike sunihitoti 3- saṅkhayaṁ 4- gacchati, tāva suṭṭhūti vuttaṁ
  hoti. Na sabbo sabbadāyeva, tassa taṁ upakappatīti yena purisena nihito, tassa
  sabbopi sabbakālaṁ na upakappati na sampajjati, yathāvuttakiccakaraṇasamattho na
  hotīti vuttaṁ hoti. Kintu kocideva kadācideva upakappati, neva vā upakappatīti.
  Ettha ca tanti padapūraṇamatte nipāto daṭṭhabbo "yathā taṁ appamattassa
  ātāpino"ti evamādīsu 5- viya. Liṅgabhedaṁ vā katvā "so"ti vattabbe "tan"ti
  vuttaṁ. Evañhi vuccamāne so attho sukhaṁ bujjhatīti.
                         Catutthapañcamagāthāvaṇṇanā
          evaṁ "na sabbo sabbadāyeva, tassa taṁ upakappatī"ti vatvā idāni
  yehi kāraṇehi na upakappati, tāni dassento āha:-
          [4] "nidhi Vā ṭhānā cavati saññā vāssa vimuyhati
               nāgā vā apanāmenti yakkhā vāpi haranti naṁ.

  *  *  *  *  *  *
  Footnote: 1 chaṂa., i. pisaddo na dissati 2 Ma. kiṁva 3 chaṂa., i. nihitoti 4 chaṂa.,
  i. saṅkhaṁ 5 MaṂa. 13/13/13 aṭṭhakanāgarasutta,
  Ma. upari. 19/154/137 kāyagatāsatisutta
-------------------------------------------------
[page 196]
          [5] Appiyā vāpi dāyādā uddharanti apassatoti.
          Tassattho:- yasmiṁ ṭhāne sunihito hoti nidhi, so vā nidhi tamhā
  ṭhānā cavati apeti vigacchati, acetanopi samāno puññakkhayavasena aññaṁ ṭhānaṁ
  gacchati. Saññā vāssa vimuyhati, yasmiṁ ṭhāne nihito nidhi, taṁ ṭhānaṁ na
  sañjānāti, 1- assa puññakkhayacoditā nāgā vā taṁ nidhiṁ apanāmenti aññaṁ
  ṭhānaṁ gamenti. Yakkhā vāpi haranti yenicchakaṁ ādāya gacchanti. Apassato vā
  assa appiyā vā dāyādā bhūmiṁ khaṇitvā taṁ nidhiṁ uddharanti. Evamassa etehi
  ṭhānā cavanādīhi kāraṇehi so nidhi na upakappatīti.
          Evaṁ ṭhānā cavanādīni lokasammatāni anupakappanakāraṇāni vatvā
  idāni yantaṁ etesampi kāraṇānaṁ mūlabhūtaṁ ekaññeva puññakkhayasaññitaṁ kāraṇaṁ,
  taṁ dassento āha:-
               yadā puññakkhayo hoti sabbametaṁ vinassatīti.
          Tassattho:- yasmiṁ samaye bhogasampattinipphādakassa puññassa khayo
  hoti, bhogapārijuññasaṁvattanikaṁ apuññamokāsaṁ katvā ṭhitaṁ hoti, atha yaṁ nidhiṁ
  nidhentena nihitaṁ hiraññasuvaṇṇādidhanajātaṁ, sabbametaṁ vinassatīti.
                           Chaṭaṭhagāthāvaṇṇanā
          evaṁ bhagavā tena tena adhippāyena nihitampi yathādhippāyaṁ
  anupakappantaṁ nānappakārehi vinassanadhammaṁ 2- lokasammataṁ nidhiṁ vatvā idāni yaṁ
  puññasampadameva 3- paramatthato nidhīti dassetuṁ tassa kuṭumbikassa anumodanatthamidaṁ
  nidhikaṇḍamāraddhaṁ, taṁ dassento āha:-
          [6] Yassa dānena sīlena saññamena 4- damena ca
              nidhi sunihito hoti itthiyā purisassa vāti.
          Tattha dānanti "dānañca dhammacariyā cā"ti ettha vuttanayena gahetabbaṁ.
  Sīlanti kāyikavācasiko avītikkamo. Pañcaṅgāṭṭhaṅgadasaṅgapāṭimokkhasaṁvarādi vā

  *  *  *  *  *  *
  Footnote: 1 chaṂa., i. taṁ na jānāti 2 chaṂa., i. nassanadhammaṁ
  3 chaṂa., i. puññasampadaṁ 4 chaṂa. saṁyamena
-------------------------------------------------
[page 197]
  Sabbampi sīlaṁ idha sīlanti adhippetaṁ. Saññamoti saññamanaṁ saññamo, cetaso
  nānārammaṇagatinivāraṇanti vuttaṁ hoti, samādhissetaṁ adhivacanaṁ. Yena saññamena
  samannāgato "hatthasaññato pādasaññato vācāsaññato saññatuttamo"ti. Ettha
  saññatuttamoti vutto. Apare āhu "saññamanaṁ saññamo, saṁvaraṇanti vuttaṁ hoti,
  indriyasaṁvarassetaṁ adhivacanan"ti. Damanaṁ damo, 1- kilesūpasamananti vuttaṁ hoti,
  paññāyetaṁ adhivacanaṁ. Paññā hi katthaci paññātveva vuccati "sussūsaṁ 2- labhate
  paññanti evamādīsu. 3- Katthaci dhammoti "saccaṁ damo dhiti cāgo"ti evamādīsu. 3-
  Katthaci damoti "yadi saccā damā cāgā, khantyā bhiyyo na vijjatī"ti evamādīsu. 3-
          Evaṁ dānādīni ñatvā idāni evaṁ imissā gāthāya sampiṇḍetvā
  attho veditabbo:- yassa itthiyā vā purisassa vā dānena sīlena saññamena
  damena cāti imehi catūhi dhammehi yathā hiraññena suvaṇṇena muttāya maṇinā
  vā dhanamayo nidhi tesaṁ suvaṇṇādīnaṁ ekattha pakkhipanena nidhiyati, evaṁ puññamayo
  nidhi tesaṁ dānādīnaṁ ekacittasantāne cetiyādimhi vā vatthumahi suṭṭhu karaṇena
  sunihito hotīti.
                           Sattamagāthāvaṇṇanā
          evaṁ bhagavā "yassa dānenā"ti imāya gāthāya puññasampadāya
  paramatthato nidhibhāvaṁ dassetvā idāni yattha nihito so nidhi sunihito hoti, taṁ
  vatthuṁ dassento āha:-
          [7] "cetiyamhi Ca saṁghe vā puggale atithīsu vā
                mātari pitari cāpi atho jeṭṭhamhi bhātarī"ti.
          Tattha cayitabbanti cetiyaṁ, pūjetabbanti vuttaṁ hoti, citattā vā cetiyaṁ.
  Tampanetaṁ tividhaṁ hoti paribhogacetiyaṁ uddissakacetiyaṁ sadhātukacetiyanti. 4- Tattha
  bodhirukkho paribhogacetiyaṁ, buddhapaṭimā uddissakacetiyaṁ, dhātugabbhā thūpā sadhātuka-
  cetiyaṁ nāMa. 5- Saṁghoti buddhappamukhādīsu yokoci. Puggaloti gahaṭṭhapabbajitādīsu 6-
  yokoci.

  *  *  *  *  *  *
  Footnote: 1 chaṂa., i. damoti damanaṁ 2 chaṂa., i. sussūsā 3 khu.su. 25/188/370 āḷavakasutta
  4 chaṂa., i. dhātukacetiyaṁ 5 chaṂa., i. sadhātukādhātukacetiyaṁ 6 chaṂa.,
  i. gahaṭṭhapabbajitesu
-------------------------------------------------
[page 198]
  Natthi assa tithi, yamhi vā tamhi vā divase āgacchatīti atithi. Taṁkhaṇaṁ 1-
  āgatapāhunakassetaṁ adhivacanaṁ. Sesaṁ vuttanayameva.
          Evaṁ cetiyādīni ñatvā idāni evaṁ imissā gāthāya sampiṇḍetvā
  attho veditabbo:- yo so nidhi "sunihito hotī"ti vutto, so imesu vatthūsu
  nihito sunihito hoti. Kasmā? dīgharattaṁ iṭṭhaphalānuppadānasamatthatāya. Tathā hi
  appakampi cetiyamhi datvā dīgharattaṁ iṭṭhaphalalābhino honti. Yathāha:-
              "ekapupphaṁva datvāna 2- asīti kappakoṭiyo.
               Duggatiṁ nābhijānāmīti ca, 3- pupphadānassidaṁ phalan"ti ca.
              "mattāsukhapariccāgā Passe ce vipulaṁ sukhan"ti ca. 4-
          Evaṁ dakkhiṇāvisuddhivelāmasuttādīsu 5- vuttanayena saṁghādivatthūsupi
  dānaphalavibhāgo veditabbo. Yathā ca cetiyādīsu dānassa pavatti phalavibhūti ca
  dassitā, ekaṁ 6- yathāyogaṁ sabbattha taṁ taṁ ārabhitvā cārittavāritavasena sīlassa,
  buddhānussatādivasena saññamassa, tabbatthukavipassanāmanasikārapaccavekkhaṇavasena damassa
  ca pavatti tassa tassa ca phalavibhūti veditabbā.
                           Aṭṭhamagāthāvaṇṇanā
          evaṁ bhagavā dānādīhi nidhiyamānassa puññamayanidhino cetiyādibhedaṁ vatthuṁ
  dassetvā idāni etesu vatthūsu nihitassa tassa nidhino gambhīre udakantike
  nihitanidhito visesaṁ dassento āha:-
          [8] "eso Nidhi sunihito ajeyyo anugāmiko
               pahāya gamanīyesu etaṁ ādāya gacchatī"ti.
          Tattha pubbapadena taṁ dānādīhi sunihitanidhiṁ niddisati "eso nidhi
  sunihito"ti. Ajeyyoti parehi jetvā gahetuṁ na sakkā, 7- ajayyotipi 8- pāṭho,

  *  *  *  *  *  *
  Footnote: 1 chaṂa., i. taṅkhaṇe 2 chaṂa., i. yajitvāna 3 chaṂa. nābhijānāmi
  4 khuḍha. 25/290/67 attano pubbakammavatthu 5 aṅ. navaka. 23/224/405 (syā)
  6 chaṂa., i. evaṁ 7 i. sakko 8 chaṂa. acceyyotipi, Sī.,i. ajjeyyotipi
-------------------------------------------------
[page 199]
  Tassa ajitabbo ajināraho 1- hitasukhatthikena upacitabboti attho. Etasmiṁ ca
  pāṭhe eso nidhi ajeyyoti sambandhitvā puna "kasmā"ti anuyogaṁ dassetvā
  "yasmā sunihito anugāmiko"ti sambandhitabbaṁ. Itarathā hi sunihitassa ajeyyattaṁ
  vuttaṁ bhaveyya, na ca sunihito ajayyo ajjito 2- eva hi soti. Anugacchatīti
  anugāmiko, paralokaṁ gacchantampi tattha tattha phalappadānena na vijahatīti attho.
          Pahāya gamanīyesu etaṁ ādāya gacchatīti maraṇakāle paccupaṭṭhite
  sabbabhogesu pahāya gamanīyesu etaṁ nidhiṁ ādāya paralokaṁ gacchatīti ayaṁ kira
  etassa attho. So pana na yujjati. Kasmā? bhogānaṁ agamanīyato. Pahātabbā
  eva hi te te bhogā, na gamanīyā, gamanīyā pana te te gativisesā. Yato yadi
  esa attho siyā, pahāya bhoge gamanīyesu gativisesesu iti vadeyya. Tasmā
  evamettha attho veditabbo:- "nidhi vā ṭhānā cavatī"ti evamādinā pakārena
  pahāya maccaṁ bhogesu gacchantesu etaṁ ādāya gacchatīti. Eso hi anugāmikattā
  taṁ na pajahatīti.
          Tattha siyā "gamanīyesūti ettha gantabbesūti attho, na gacchantesū"ti.
  Taṁ na ekaṁsato gahetabbaṁ. Yathā hi "ariyā niyyānikā"ti 3- ettha niyyāti
  attho, na niyyātabbāti, evamidhāpi gacchantesūti attho, na gantabbesūti.
          Athavā yasmā esa maraṇakāle kassaci dātukāmo bhoge āmasitumpi
  na labhati, tasmānena te bhogā pubbaṁ kāyena pahātabbā, pacchā vihatāsena
  cetasā gantabbā, atikkamitabbāti vuttaṁ hoti. Tasmā pubbaṁ kāyena pahāya
  pacchā cetasā gamanīyesu bhogesūti evamettha attho daṭṭhabbo. Purimasmiñca 4-
  atthe niddhāraṇe bhummavacanaṁ, pahāya gamanīyesu bhogesu ekamevetaṁ puññanidhibhogaṁ 5-
  tato nīharitvā ādāya gacchatīti. Pacchimettha bhāvena bhāvalakkhaṇe bhummavacanaṁ.
  Bhogānaṁ hi gamanīyabhāvena etassa nidhissa ādāya gamanīyabhāvo lakkhīyatīti.

  *  *  *  *  *  *
  Footnote: 1 chaṂa. accitabbo accanāraho, Sī., i. ajitabbo ajjanāraho
  2 chaṂa. accanīyo. accito Sī., i. ajjaniyo ajjito
  3 dī. mahā. 10/141/73 bhikkhuaparihāniyadhamma 4 chaṂa. ca saddo na dissati
  5 chaṂa. puññanidhivibhavaṁ, i. puññanidhivibhāgaṁ
-------------------------------------------------
[page 200]
                           Navamagāthāvaṇṇanā
          evaṁ bhagavā imassa puññanidhino gambhīre odakantike nihitanidhito
  visesaṁ dassetvā puna attano bhaṇḍaguṇasaṁvaṇṇanena kayikajanassa 1- ussāhaṁ
  janento uḷārabhaṇḍavāṇijo viya attanā desitapuññanidhiguṇasaṁvaṇṇanena tasmiṁ
  puññanidhimhi devamanussānaṁ ussāhaṁ janento āha:-
          [9] "asādhāraṇamaññesaṁ Acorāharaṇo nidhi
                kayirātha dhīro puññāni yo nidhi anugāmiko"ti.
          Tattha asādhāraṇamaññesanti asādhāraṇo aññesaṁ, makāro
  padasandhikaro "adukkhamasukhāya vedanāya sampayuttā"ti ādīsu viya. Na corehi āharaṇo
  acorāharaṇo, corehi ādātabbo na hotīti attho. Nidhātabboti nidhi. Evaṁ
  dvīhi pubbapadehi 2- puññanidhiguṇaṁ vaṇṇetvā 3- tato dvīhi tattha ussāhaṁ janeti
  "kayirātha dhīro puññāni, yo nidhi anugāmiko"ti. Tassattho:- yasmā
  puññanidhi 4- nāma asādhāraṇo aññesaṁ, acorāharaṇo ca nidhi hoti. Na kevalañca
  asādhāraṇo acorāharaṇo ca nidhi, apica kho pana 5- "eso nidhi sunihito,
  ajeyyo anugāmiko"ti evaṁ 6- vutto yo nidhi anugāmiko, so ca yasmā
  puññanidhiyeva hoti, 7- tasmā kayirātha kareyya dhīro buddhisampanno dhitisampanno
  ca puggalo puññānīti.
                           Dasamagāthāvaṇṇanā
          evaṁ bhagavā guṇasaṁvaṇṇane puññanidhimhi devamanussānaṁ ussāhaṁ
  janetvā idāni ye ca ussahitvā taṁ puññanidhikiriyāya sampādenti, tesaṁ so yaṁ
  phalaṁ deti, taṁ saṅkhepato dassento āha:-
          [10] Esa devamanussānaṁ sabbakāmadado nidhīti.
          Idāni yasmā patthanāya paṭibaddhitassa sabbakāmadadattaṁ, na vinā
  patthanaṁ hoti. Yathāha:-

  *  *  *  *  *  *
  Footnote: 1 chaṂa., i. kayajanassa 2 chaṂa., i. padehi 3 chaṂa., i. saṁvaṇṇetvā 4 chaṂa.,
  i. puññāniyeva
-------------------------------------------------
[page 201]
          "ākaṅkheyya Ce gahapatayo dhammacārī samacārī `aho vatāhaṁ kāyassa
     bhedā parammaraṇā khattiyamahāsālānaṁ sahabyataṁ upapajjeyyan'ti, ṭhānaṁ kho
     panetaṁ vijjati, yaṁ so kāyassa bhedā parammaraṇā .pe. Upapajjeyya.
     Taṁ kissa hetu? tathā hi so dhammacārī samacārī ". 1-
          Evaṁ "anāsavaṁ cetovimuttiṁ paññāvimuttiṁ diṭṭheva dhamme sayaṁ abhiññā
     sacchikatvā upasampajja vihareyya. Taṁ kissa hetu? tathā hi so
     dhammacārī samacārī"ti. 2-
   Tathā cāha:-
          "idha bhikkhave bhikkhu saddhāya samannāgato hoti, sīlena samannāgato,
     sutena samannāgato, cāgena samannāgato, paññāya samannāgato hoti,
     tassa evaṁ hoti `aho vatāhaṁ kāyassa bhedā parammaraṇā khattiyamahāsālānaṁ
     sahabyataṁ upapajjeyyan'ti. So taṁ cittaṁ padahati, taṁ cittaṁ adhiṭṭhāti,
     taṁ cittaṁ bhāveti. Tassa te saṅkhārā ca vihārā ca evaṁ bhāvitā evaṁ
     bahulīkatā tatrūpapattiyā saṁvattantī"ti 3- evamādi.
          Tasmā taṁ tathā tathā ākaṅkhapariyāyaṁ cittapadahanādhiṭṭhānabhāvanāparikkhāraṁ
  patthanaṁ tassa sabbakāmadadatte hetuṁ dassento āha:-
                 "yaṁ yaṁ devābhipatthenti sabbametena labbhatī"ti.
                         Ekādasamagāthāvaṇṇanā
          [11] Idāni yantaṁ sabbaṁ etena labbhati, taṁ odhiso odhiso
  dassento "suvaṇṇatā susaratā"ti evamādigāthāyo āha.
          Tattha paṭhamagāthāya tāva suvaṇṇatā nāma sundaracchavivaṇṇatā
  kañcanasannibhatacatā, sāpi etena puññanidhinā labbhati. Yathāha:-
          "yampi bhikkhave tathāgato purimaṁ jātiṁ purimaṁ bhavaṁ purimaṁ niketaṁ pubbe
     manussabhūto samāno akkodhano ahosi anupāyāsabahulo, bahumpi vutto

  *  *  *  *  *  *
  Footnote: 1 Maṃū. 12/442/392 sāleyyakasutta 2 Maṃū. 12/442/393
  3 Ma. upari 14/161/147/ saṅkhārūpapattisutta
-------------------------------------------------
[page 202]
     Samāno nābhisajji na kuppi na byāpajji na patitthīyi, 1- na kopañca
     dosañca appaccayañca pātvākāsi, dātā ca ahosi sukhumānaṁ mudukānaṁ
     attharaṇānaṁ pāpuraṇānaṁ 2- khomasukhumānaṁ kappāsikasukhumānaṁ koseyyasukhumānaṁ
     kambalasukhumānaṁ. So tassa kammassa katattā upacitattā .pe. So
     tato cuto itthattaṁ āgato samāno imaṁ mahāpurisalakkhaṇaṁ paṭilabhati.
     Suvaṇṇavaṇṇo hoti kañcanasannibhataco"ti. 3-
     Susaratā nāma brahmasaratā karavīkabhāṇitā, sāpi etena labbhati. Yathāha:-
          "yampi bhikkhave tathāgato purimaṁ jātiṁ purimaṁ bhavaṁ purimaṁ niketaṁ
     pubbe manussabhūto samāno pharusaṁ vācaṁ pahāya pharusāya vācāya paṭivirato
     ahosi, yā sā vācā nelā kaṇṇasukhā pemanīyā hadayaṅgamā porī
     bahujanakantā bahujanamanāpā tathārūpiṁ vācaṁ bhāsitā ahosi. So tassa
     kammassa katattā upacitattā .pe. So tato cuto itthattaṁ āgato
     samāno imāni dve mahāpurisalakkhaṇāni paṭilabhati. Pahūtajivho ca hoti
     brahmasaro ca karavīkabhāṇī cā"ti. 4-
     Susaṇṭhānāti suṭṭhu saṇṭhānatā, samapītavaṭṭitayuttaṭṭhānesu 5- aṅgapaccaṅgānaṁ
  samapītavaṭṭitabhāvena 5- sannivesoti vuttaṁ hoti. Sāpi etena labbhati. Yathāha:-
          "yampi bhikkhave tathāgato purimaṁ jātiṁ .pe. Pubbe manussabhūto
     samāno bahujanassa atthakāmo ahosi hitakāmo phāsukakāmo yogakkhemakāmo
     `kinti me saddhāya vaḍḍheyyuṁ, sīlena sutena buddhiyā cāgena dhammena
     paññāya dhanadhaññena khettavatthunā dvipadacatuppadehi puttadārehi
     dāsakammakaraporisehi ñātīhi mittehi bandhavehi vaḍḍheyyun'ti, so tassa
     kammassa katattā upacitattā .pe. So tato cuto itthattaṁ āgato
     samāno imāni tīṇi mahāpurisalakkhaṇāni paṭilabhati, sīhapubbaḍḍhakāyo ca
     hoti pītantaraṁso ca samavaṭṭakkhandho cā"ti 6- evamādi.

  *  *  *  *  *  *
  Footnote: 1 ka. patiṭṭhayi 2 chaṂa. pāvuraṇānaṁ 3 dī. pāṭi. 11/218/137-8 lakkhaṇasutta
  4 dī. pāṭi. 11/236/150 5-5 chaṂa. samacita..., Sī.,i. samupacita...
  6 dī. pāṭi. 11/224/142 lakkhaṇasutta
-------------------------------------------------
[page 203]
          Iminā nayena ito paresupi iminā puññanidhinā paṭilābhasādhakāni
  suttapadāni tato tato ānetvā vattabbāni. Ativitthārabhayena tu idāni
  avatvāva sesapadānaṁ 1- vaṇṇanaṁ karissāmi.
          Surūpatāti ettha sakalasarīraṁ rūpanti veditabbaṁ "ākāso parivārito
  rūpantve saṅkhyaṁ gacchatīti ādīsu viya, tassa rūpassa sundaratā surūpatā
  nātidīghatā nātirassatā nātikīsatā nātithūlatā nātikāḷatā naccodātatāti
  vuttaṁ hoti. Ādhipaccanti adhipatibhāvo, khattiyamahāsālādibhāvena sāmikabhāvoti
  attho. Parivāroti āgārikānaṁ sajanaparijanasampatti, anāgārikānaṁ parisasampatti,
  ādhipaccañca parivāro ca ādhipaccaparivāro. Ettha ca suvaṇṇatādīhi sarīrasampatti,
  ādhipaccena bhogasampatti, parivārena sajanaparijanasampatti vuttāti veditabbā.
  Sabbametena labbhatīti yantaṁ "yaṁ yaṁ devābhipatthenti, sabbametena labbhatī"ti
  vuttaṁ, tattha idampi tāva paṭhamaṁ odhiso vuttaṁ suvaṇṇatādi sabbametena
  labbhatīti veditabbanti dasseti.
                          Dvādasamagāthāvaṇṇanā
          [12] Evamimāya gāthāya puññānubhāvena labhitabbaṁ rajjasampattito
  oraṁ devamanussampattiṁ dassetvā idāni tadubhayaṁ rajjasampattiṁ dassento:-
           "padesarajjaṁ issariyaṁ cakkavattisukhaṁ piyaṁ
            devarajjampi dibbesu sabbametena labbhatī"ti
  imaṁ gāthamāha.
          Tattha padesarajjanti ekadīpampi sakalaṁ apāpuṇitvā paṭhaviyā
  ekamekasmiṁ padesarajjaṁ. Issarassa bhāvo issariyaṁ, iminā dīpacakkavattirajjaṁ
  dasseti. Cakkavattisukhaṁ piyanti iṭṭhaṁ kantaṁ manāpaṁ cakkavattisukhaṁ. Iminā
  cāturantaṁ cakkavattirajjaṁ dasseti. Devesu rajjaṁ devarajjaṁ, etena mandhātādīnaṁ
  manussānampi devarajjaṁ dassitaṁ hoti. Api dibbesūti iminā ye te
  divibhavattā "dibbā"ti vuccanti, tesu dibbesu kāyesu uppannānampi devarajjaṁ

  *  *  *  *  *  *
  Footnote: 1 chaṂa., i. ativitthārabhayena tu saṅkhittaṁ, idāni avasesapadānaṁ...
-------------------------------------------------
[page 204]
  Dasseti. Sabbametena labbhatīti yantaṁ "yaṁ yaṁ devābhipatthenti, sabbametena
  labbhatī"ti vuttaṁ, tattha idaṁ dutiyampi odhiso padesarajjādi sabbametena labbhatīti
  veditabbanti dasseti.
                          Terasamagāthāvaṇṇanā
          [13] Evamimāya gāthāya puññānubhāvena labhitabbaṁ devamanussarajjasampattiṁ
  dassetvā idāni dvīhipi gāthāhi vuttasampattiṁ samāsato purakkhatvā
  nibbānasampattiṁ dassento:-
             "mānussikā ca sampatti devaloke ca yā rati
              yā ca nibbānasampatti sabbametena labbhatī"ti
  imaṁ gāthamāha.
          Tassāyaṁ padavaṇṇanā:- manussānaṁ ayanti mānussī, mānussī eva
  mānussikā. Sampajjanaṁ sampatti. Devānaṁ loko devaloko. Tasmiṁ devaloke.
  Yāti anavasesapariyādānaṁ, ramanti etāya ajjhattaṁ uppannāya bahiddhā vā
  upakaraṇabhūtāyāti rati, sukhassa sukhavatthuno cetaṁ adhivacanaṁ. Yāti aniyatavacanaṁ.
  Casaddo pubbasampattiyā saha sampiṇḍanattho. Nibbānaṁyeva nibbānasampatti.
          Ayaṁ pana atthavaṇṇanā:- yā esā "suvaṇṇatā"tiādīhi padehi
  mānussikā ca sampatti devaloke ca yā rati vuttā, sā ca sabbā, yā
  cāyamaparā saddhānusāribhāvādivasena pattabbā nibbānasampatti, sā cāti idaṁ
  tatiyampi odhiso sabbametena labbhatīti.
          Athavā yā pubbe suvaṇṇatādīhi avuttā "sūrā satimanto idha
  brahmacariyavāso"ti evamādinā 1- nayena niddiṭṭhā paññāveyyattiyādibhedā ca
  mānussikā sampatti, aparā devaloke ca yā jhānādirati, yā ca yathāvuttappakārā
  nibbānasampatti cāti idampi tatiyaṁ odhiso sabbametena labbhatīti. Evamettha
  atthavaṇṇanā veditabbā.

  *  *  *  *  *  *
  Footnote: 1 aṅ. navaka. 23/225 (21)/409 tiṭhānasutta
-------------------------------------------------
[page 205]
                          Cuddasamagāthāvaṇṇanā
          [14] Evamimāya gāthāya puññānubhāvena labhitabbaṁ saddhānusāribhāvādi-
  vasena pattabbaṁ nibbānasampattimpi dassetvā idāni tevijjaubhatobhāgavimutti-
  vasībhāvavasenāpi pattabbaṁ tameva tassa upāyañca dassento:-
            "mittasampadamāgamma yoniso ce payuñjato
             vijjāvimuttivasībhāvo sabbametena labbhatī"ti
  imaṁ gāthamāha.
          Tassāyaṁ padavaṇṇanā:- sampajjati etāya guṇavibhūtiṁ pāpuṇātīti
  sampadā, mitto eva sampadā mittasampadā, taṁ mittasampadaṁ. Āgammāti nissāya.
  Yonisoti upāyena. Payuñjatoti yogānuṭṭhānaṁ karoto. Vijānāti etāyāti
  vijjā, vimuccati etāya, sayaṁ vā vimuccatīti vimutti, vijjā ca vimutti ca
  vijjāvimuttiyo, vijjāvimuttīsu vasībhāvo vijjāvimuttivasībhāvo.
          Ayampana atthavaṇṇanā:- yvāyaṁ mittasampadamāgamma satthāraṁ vā
  aññataraṁ vā garuṭṭhāniyaṁ sabrahmacāriṁ nissāya tato ovādañca anusāsaniñca
  gahetvā yathānusiṭṭhaṁ paṭipattiyā yoniso payuñjato pubbenivāsādīsu tīsu vijjāsu
  "tattha katamā vimutti, cittassa ca adhimutti nibbānañcā"ti 1- evamāgatāya
  aṭṭhasamāpattinibbānabhedāya vimuttiyā ca tathā tathā adandhāyitattena vasībhāvo,
  idampi catutthaṁ odhiso sabbametena labbhatīti.
                          Paṇṇarasamagāthāvaṇṇanā
          [15] Evamimāya gāthāya pubbe kathitavijjāvimuttivasībhāvabhāgiyapuññā-
  nubhāvena labhitabbaṁ tevijjaubhatobhāgavimuttivasenāpi pattabbaṁ nibbānasampattiṁ
  dassetvā idāni yasmā vijjāvimuttivasībhāvappattā tevijjaubhatobhāgavimuttāpi
  te sabbe paṭisambhidādiguṇavibhūtiṁ labhanti, imāya ca puññasampadāya tassā
  guṇavibhūtiyā padaṭṭhānavasena tathā tathā sāpi labbhati, tasmā tampi dassento:-

  *  *  *  *  *  *
  Footnote: 1 abhi. saṅgaṇi. 34/1381/307
-------------------------------------------------
[page 206]
               "paṭisambhidā Vimokkhā ca yā ca sāvakapāramī
                paccekabodhi buddhabhūmi sabbametena labbhatī"ti
  imaṁ gāthamāha.
          Yato sammā katena yā cāyaṁ dhammatthaniruttipaṭibhāṇesu pabhedagatā
  paññā paṭisambhidāti vuccati, ye cime "rūpī rūpāni passatī"ti ādinā 1- nayena
  aṭṭha vimokkhā, yā cāyaṁ bhagavato sāvakehi pattabbā sāvakasampattisādhikā
  sāvakapāramī, yā ca sayambhūbhāvasādhikā paccekabodhi, yā ca sabbasattuttamabhāvasādhikā
  buddhabhūmi, idampi pañcamaṁ odhiso sabbametena labbhatīti veditabbaṁ.
                          Soḷasamagāthāvaṇṇanā
         [16] Evaṁ bhagavā yantaṁ "yaṁ yaṁ devābhipatthenti sabbametena
  labbhatī"ti vuttaṁ, taṁ imāhi pañcahi gāthāhi odhiso odhiso dassetvā idāni
  sabbamevidaṁ sabbakāmadadanidhisaññitaṁ puññasampadaṁ pasaṁsanto:-
               "evaṁ mahatthikā esā yadidaṁ puññasampadā
                tasmā dhīrā pasaṁsanti paṇḍitā katapuññatan"ti
  imāya gāthāya desanaṁ niṭṭhāpesi.
          Tassāyaṁ padavaṇṇanā:- evanti atītatthanidassanaṁ. Mahanto attho
  assāti mahatthikā, mahato atthāya saṁvattatīti vuttaṁ hoti, mahiddhikātipi pāṭho.
  Esāti uddesavacanaṁ, tena "yassa dānena sīlenā"ti itoppabhūti yāva "kayirātha
  dhīro puññānī"ti vuttaṁ puññasampadaṁ uddisati. Yadidanti abhimukhakaraṇatthe
  nipāto, tena esāti uddiṭṭhaṁ niddisituṁ yā esāti abhimukhaṁ karoti. Puññānaṁ
  sampadā puññasampadā. Tasmāti kāraṇavacanaṁ. Dhīrāti dhitimanto. Pasaṁsantīti
  vaṇṇayanti. Paṇḍitāti paññāsampannā. Katapuññatanti katapuññabhāvaṁ.
          Ayampana atthavaṇṇanā:- iti bhagavā suvaṇṇatādibuddhabhūmipariyosānaṁ
  puññasampadānubhāvena adhigantabbamatthaṁ vaṇṇayitvā idāni tamevatthaṁ sampiṇḍitvā

  *  *  *  *  *  *
  Footnote: 1 dī. mahā. 10/129/63, dī. pāṭi. 11/358/271 aṭṭhadhammā
-------------------------------------------------
[page 207]
  Dassento tenevatthena yathāvuttappakārāya puññasampadāya mahatthikattaṁ niropento 1-
  āha:- evaṁ mahato atthassa āvahanena mahatthikā esā, yadidaṁ mayā "yassa
  dānena sīlenā"ti ādinā nayena desitā puññasampadā, tasmā mādisā sattānaṁ
  hitasukhāvahāya dhammadesanāya akilāsutāya yathābhūtañāṇena 2- ca dhīrā paṇḍitā
  "asādhāraṇamaññesaṁ, acorāharaṇo nidhī"ti ādīhi idha vuttehi ca, avuttehi ca
  "mā bhikkhave puññānaṁ bhāyittha, sukhassetaṁ bhikkhave adhivacanaṁ, yadidaṁ puññānī"ti *-
  ādīhi 3- vacanehi anekākāravokāraṁ katapuññataṁ pasaṁsanti, na pakkhapātenāti.
          Desanāpariyosāne so upāsako bahujanehi saddhiṁ sotāpattiphale
  patiṭṭhāsi, so ca rañño pasenadikosalassa santikaṁ gantvā etamatthaṁ
  ārocesi, rājā ativiya tuṭṭho hutvā "sādhu gahapati, sādhu kho tvaṁ
  gahapati mādisehipi aharaṇīyaṁ 4- nidhiṁ nidhesī"ti sambhāvetvā 5- tassa mahantaṁ
  pūjamakāsīti.
                     Paramatthajotikāya khuddakapāṭhaṭṭhakathāya
                       nidhikaṇḍasuttavaṇṇanā niṭṭhitā.
                             ---------

  *  *  *  *  *  *
  Footnote: 1 chaṂa., i. thunanto 2 chaṂa., i. yathābhūtaguṇena
  * pāli. puññānanti 3 aṅ. sattaka. 23/59/90 (syā), khu. iti. 25/22/245
  4 chaṂa., i. anāharaṇīyaṁ 5 chaṂa. saṁrādhetvā
-------------------------------------------------
[page 208]
                          9. Mettasuttavaṇṇanā
                            nikkhepappayojanaṁ
          idāni yo nidhikaṇḍānantaraṁ nikkhittassa mettasuttassa
  atthavaṇṇanākkamo anuppatto, tassa idha nikkhepappayojanaṁ vatvā tato paraṁ:-
              "yena vuttaṁ yadā yattha yasmā cetesa dīpanā
               nidānaṁ sodhayitvāssa karissāmatthavaṇṇanan"ti.
          Tattha yasmā nidhikaṇḍena dānasīlādipuññasampadā vuttā, sā ca
  sattesu mettāya katāya mahapphalā hoti yāva buddhabhūmiṁ pāpetuṁ samatthā, tasmā
  tassā puññasampadāya upakāradassanatthaṁ, yasmā vā saraṇehi sāsane otaritvā
  sikkhāpadehi sīle patiṭṭhitānaṁ dvattiṁsākārehi rāgappahānasamatthaṁ kumārapañhena
  mohappahānasamatthañca kammaṭṭhānaṁ dassetvā maṅgalasuttena tassa pavattiyā
  maṅgalabhāvo attarakkhā ca ratanasuttena tassānurūpā pararakkhā tirokuḍḍena
  ratanasutte vuttabhūtesu ekaccabhūtesu ekaccabhūtadassanaṁ vuttappakārāya
  puññasampattiyā pamajjamānānaṁ 1- vipatti ca nidhikaṇḍena tirokuḍḍe
  vuttavipattipaṭipakkhabhūtā sampatti ca dassitā, dosappahānasamatthampana kammaṭṭhānaṁ
  adassitameva, tasmā taṁ dosappahānasamatthaṁ kammaṭṭhānaṁ dassetuṁ idaṁ
  mettasuttaṁ idha nikkhittaṁ. Evañhi suparipūro hoti khuddakapāṭhoti idamassa idha
  nikkhepappayojanaṁ.
                             Nidānasodhanaṁ
        idāni yāyaṁ:-
                  "yena vuttaṁ yadā yattha yasmā cetesa dīpanā
                   nidānaṁ sodhayitvāssa karissāmatthavaṇṇanan"ti.
          Mātikā nikkhittā, tattha idaṁ mettasuttaṁ bhagavatāva vuttaṁ, na
  sāvakādīhi, tañca pana yadā himavantapassato devatāhi ubbāḷhā bhikkhū bhagavato
  santikaṁ āgatā, tadā sāvatthiyaṁ tesaṁ bhikkhūnaṁ parittatthāya kammaṭṭhānatthāya ca
  vuttanti evaṁ tāva saṅkhepato etesaṁ padānaṁ dīpanānidānasodhanā veditabbā.

  *  *  *  *  *  *
  Footnote: 1 chaṂa. pamajjantānaṁ, Sī., i. pamajjanā
-------------------------------------------------
[page 209]
          Vitthārato pana evaṁ veditabbā:- ekaṁ samayaṁ bhagavā sāvatthiyaṁ viharati
  upakaṭṭhāya vassūpanāyikāya, tena kho pana samayena sambahulā nānāverajjakā
  bhikkhū bhagavato santike kammaṭṭhānaṁ gahetvā tattha tattha vassaṁ upagantukāmā
  bhagavantaṁ upasaṅkamanti. Tatra sudaṁ bhagavā rāgacaritānaṁ saviññāṇakāviññāṇakavasena
  ekādasavidhaṁ asubhakammaṭṭhānaṁ, dosacaritānaṁ catubbidhaṁ mettādikammaṭṭhānaṁ, mohacaritānaṁ
  maraṇānussatikammaṭṭhānādīni, vitakkacaritānaṁ ānāpānassatipaṭhavīkasiṇādīni,
  saddhācaritānaṁ buddhānussatikammaṭṭhānādīni, buddhicaritānaṁ catudhātuvavatthānādīnīti
  iminā nayena caturāsītisahassappabhedacaritānukulāni kammaṭṭhānāni katheti. Atha kho
  pañcamattānaṁ bhikkhusatāni bhagavato santike kammaṭṭhānaṁ uggahetvā sappāyasenāsanañca
  gocaragāmañca pariyesamānāni anupubbena gantavā paccante himavantena saddhiṁ
  ekābaddhaṁ nīlakācamaṇisannibhasilātalaṁ sītalaghanacchāyanīlavanasaṇḍamaṇḍitaṁ muttādalarajatapaṭa-
  sadisavālikākiṇṇabhūmibhāgaṁ 1- sucisātasītūdakaṭṭhānaparivāritaṁ 2- pabbatamaddasaṁsu. Atha
  kho 3- te bhikkhū disvā 4- tatthevekarattiṁ vasitvā pabhātāya rattiyā sarīraparikammaṁ
  katvā tassāvidūre aññataraṁ gāmaṁ piṇḍāya pavisiṁsu. Gāmo ghananivesanasanniviṭṭhakula-
  sahassayutto, manussā cettha saddhā pasannā, te paccante pabbajitadassanassa
  dullabhatāya bhikkhū disvā eva pītisomanassajātā hutvā te bhikkhū bhojetvā
  "idheva bhante temāsaṁ vasathā"ti yācitvā pañca padhānakuṭisatāni kārāpetvā
  tattha mañcapīṭhapānīyaparibhojanīyaghaṭādīni sabbūpakaraṇāni paṭiyādesuṁ.
          Bhikkhū tatiyadivase 5- aññaṁ gāmaṁ piṇḍāya pavisiṁsu, tatthapi manussā
  tatheva upaṭṭhahitvā vassāvāsaṁ yāciṁsu. Bhikkhū "asati antarāye"ti adhivāsetvā
  taṁ vanasaṇḍaṁ pavisitvā sabbarattindivaṁ āraddhaviriyā yāmagaṇḍikaṁ koṭṭetvā
  yonisomanasikārabahulā viharantā rukkhamūlāni upagantvā nisīdiṁsu. Sīlavantānaṁ
  bhikkhūnaṁ tejena vihatatejā rukkhadevatā attano attano vimānā oruyha dārake gahetvā
  ito cito ca vicaranti, seyyathāpi nāma rājūhi vā rājamahāmattehi vā gāmakāvāsaṁ

  *  *  *  *  *  *
  Footnote: 1 chaṂa., i. muttājālarajatapaṭṭasadisavālukā.... 2 chaṂa. sucisātasītalajalāsayaparivāritaṁ
  3 chaṂa., i. khosaddo na dissati 4 chaṂa., i. ayaṁ saddo na dissati
  5 chaṂa. dutiyadivase
-------------------------------------------------
[page 210]
  Gatehi gāmavāsīnaṁ gharesu okāse gahite gharamānusakā 1- gharāni chaḍḍitvā 2- aññatra
  vasantā "kadā nu gamissantī"ti dūratova olokenti, evameva devatā attano
  attano vimānāni chaḍḍetvā ito cito ca vicarantiyo dūratova olokenti
  "kadānu bhaddantā gamissantī"ti. Tato evaṁ samacintesuṁ "paṭhamavassūpagatā bhikkhū
  avassaṁ temāsaṁ vasissanti, mayampana tāvaciraṁ dārake gahetvā okkamma vasituṁ
  na sakkoma, handa mayaṁ bhikkhūnaṁ bhayajanakaṁ 3- ārammaṇaṁ dassemā"ti. Tā rattiṁ
  bhikkhūnaṁ samaṇadhammakaraṇavelāya bhiṁsanakāni yakkharūpāni nimminitvā purato purato
  tiṭṭhanti, bheravasaddañca karonti. Bhikkhūnaṁ tāni rūpāni passitvā 4- tañca saddaṁ
  sutvā hadayaṁ phandati 5- dubbaṇṇā ca ahesuṁ uppaṇḍuppaṇḍukajātā. Tena te
  bhikkhū cittaṁ ekaggaṁ nāsakkhiṁsu kātuṁ, tesaṁ anekaggacittānaṁ bhayena ca punappunaṁ
  saṁviggānaṁ sati pamussati, 6- tato tesaṁ muṭṭhassatīnaṁ duggandhāni ārammaṇāni
  payojesuṁ, tesaṁ tena duggandhena nimmathiyamānamiva matthaluṅgaṁ ahosi, bāḷhā
  sīsavedanā uppajjiṁsu, na ca taṁ pavattiṁ aññamaññassa ārocesuṁ.
          Athekadivasaṁ saṁghattherassa upaṭṭhānakāle sabbesu sannipatitesu
  saṁghatthero pucchi "tumhākaṁ āvuso imaṁ vanasaṇḍaṁ paviṭṭhānaṁ katipāhaṁ ativiya
  parisuddho chavivaṇṇo ahosi pariyodāto, vippasannāni ca indriyāni, etarahi
  panattha kisā dubbaṇṇā uppaṇḍuppaṇḍukajātā, kiṁ vo idha asappāyan"ti.
  Tato eko bhikkhu āha "ahaṁ bhante rattiṁ īdisañca īdisañca bheravārammaṇaṁ
  passāmi ca suṇāmi ca, īdisañca gandhaṁ ghāyāmi, tena me cittaṁ na samādhiyatī"ti,
  eteneva upāyena sabbeva te taṁ pavattiṁ ārocesuṁ. Saṁghatthero āha "bhagavatā
  āvuso dve vassūpanāyikā paññattā, amhākañca imaṁ 7- senāsanaṁ asappāyaṁ,
  āyāmāvuso bhagavato santikaṁ gantvā aññaṁ sappāyasenāsanaṁ pucchāmā"ti.
  "sādhu Bhante"ti te bhikkhū therassa paṭisuṇitvā sabbeva senāsanaṁ saṁsāmetvā
  pattacīvaramādāya anupalitattā kulesu kañci anāmantetvā eva yena sāvatthī tena
  cārikaṁ pakkamiṁsu. Anupubbena sāvatthiṁ gantvā bhagavato santikaṁ āgamiṁsu. 8-

  *  *  *  *  *  *
  Footnote: 1 chaṂa. gharāmanussakā 2 chaṂa., i. gharā nikkhamitvā 3 chaṂa. bhayānakaṁ 4 chaṂa.,
  i. disvā 5 chaṂa., i. phandi 6 chaṂa., i. sammussi 7 chaṂa., i. idaṁ
  8 i. agamaṁsu
-------------------------------------------------
[page 211]
          Bhagavā te bhikkhū disvā etadavoca "na bhikkhave antovassaṁ cārikā
  caritabbāti mayā sikkhāpadaṁ paññattaṁ, kissa tumhe cārikaṁ carathā"ti.
  Te bhagavato sabbaṁ ārocesuṁ. Bhagavā āvajjento sakalajambūdīpe antamaso
  catupādapīṭhakaṭṭhānamattampi tesaṁ aññaṁ 1- sappāyasenāsanaṁ nāddasa. Atha te bhikkhū
  āha "na bhikkhave tumhākaṁ aññaṁ sappāyasenāsanamatthi, tattheva tumhe
  viharantā āsavakkhayaṁ pāpuṇeyyātha, 2- gacchatha bhikkhave, tameva senāsanaṁ upanissāya
  viharatha, sace pana devatāhi abhayaṁ icchatha, imaṁ parittaṁ uggaṇahatha. Etañhi
  vo parittañca kammaṭṭhānañca bhavissatī"ti imaṁ suttamabhāsi.
          Apare āhu 3-:- "gacchatha bhikkhave tameva senāsanaṁ upanissāya
  viharathā"ti idaṁ vatvā bhagavā āha "apicakho āraññikena pariharaṇaṁ ñātabbaṁ.
  Seyyathīdaṁ? sāyaṁ pātaṁ karaṇavasena dve mettā dve parittā dve asubhā dve
  Maraṇassatī aṭṭhamahāsaṁvegavatthusamāvajjanañca, aṭṭhamahāsaṁvegavatthūni nāma jāti jarā
  byādhi maraṇaṁ cattāri apāyadukkhānīti, athavā jātijarābyādhimaraṇāni cattāri,
  apāyadukkhaṁ pañcamaṁ, atīte vaṭṭamūlakaṁ dukkhaṁ, anāgate vaṭṭamūlakaṁ dukkhaṁ,
  paccupannāahārapariyeṭṭhimūlakaṁ dukkhan"ti. Evaṁ bhagavā pariharaṇaṁ ācikkhitvā tesaṁ
  bhikkhūnaṁ mettatthañca parittatthañca vipassanāpādakajjhānatthañca imaṁ suttamabhāsi.
  Evaṁ vitthāratopi "yena vuttaṁ yadā yattha, yasmā ce"ti etesaṁ padānaṁ dīpanā
  nidānasodhanāva veditabbā.
          Ettāvatā ca yā sā "yena vuttaṁ yadā yattha, yasmā cetesa
  dīpanā. Nidānaṁ sodhayitvā"ti mātikā ṭhapitā, sā sabbappakārena 4- vitthāritā hoti.
                           Paṭhamagāthāvaṇṇanā
          [1] Idāni "assa karissāmatthavaṇṇanan"ti vuttattā evaṁ
  katanidānasodhanassa assa suttassa atthavaṇṇanā ārabbhate. Tattha karaṇīyamatthakusalenāti
  imissā paṭhamagāthāya tāva ayaṁ padavaṇṇanā:- karaṇīyanti kātabbaṁ,

  *  *  *  *  *  *
  Footnote: 1 chaṂa. ayaṁ saddo na dissati 2 chaṂa. pāpuṇissatha
  3 chaṂa. panāhu 4 chaṂa., i. sabbākārena
-------------------------------------------------
[page 212]
  Karaṇārahanti attho. Atthoti paṭipadā, yaṁ vā kiñci attano hitaṁ, taṁ sabbaṁ
  araṇīyato atthoti vuccati, araṇīyato nāma upagantabbato. Atthe kusalena
  atthakusalena, atthacchekenāti vuttaṁ hoti. Yanti aniyamitapaccattaṁ. Tanti
  niyamitaupayogaṁ, ubhayampi vā yantanti paccattavacanaṁ, santaṁ padanti upayogavacanaṁ,
  tattha lakkhaṇato santaṁ, pattabbato padaṁ, nibbānassetaṁ adhivacanaṁ. Abhisameccāti
  abhisamāgantvā. Sakkotīti sakko, samattho paṭibaloti vuttaṁ hoti. Ujūti
  ajjavayutto. Suṭṭhu ujūti suhujū. Sukhaṁ vaco asminti 1- suvaco. Assāti
  bhaveyya. Mudūti maddavayutto. Na atimānīti anatimānī.
          Ayampanettha atthavaṇṇanā:- karaṇīyamatthakusalena, yantaṁ santaṁ padaṁ
  abhisameccāti ettha tāva atthi karaṇīyaṁ, atthi akaraṇīyaṁ. Tattha saṅkhepato
  sikkhattayaṁ karaṇīyaṁ. Sīlavipatti diṭṭhivipatti ācāravipatti ājīvavipattītievamādi
  akaraṇīyaṁ. Tathā atthi atthakusalo, atthi anatthakusalo. Tattha yo imasmiṁ sāsane
  pabbajitvā na attānaṁ sammā payojeti, khaṇḍasīlo hoti, ekavīsatividhaṁ anesanaṁ
  nissāya jīvitaṁ 2- kappeti. Seyyathīdaṁ? veḷudānaṁ pattadānaṁ pupphadānaṁ phaladānaṁ
  dantakaṭṭhadānaṁ mukhodakadānaṁ sinānadānaṁ cuṇṇadānaṁ mattikādānaṁ pātukamyataṁ 3- mugga-
  sūpyataṁ pāribhaṭyataṁ jaṅghapesanikaṁ vejjakammaṁ dūtakammaṁ pahiṇagamanaṁ piṇḍapaṭipiṇḍaṁ
  dānānuppadānaṁ vatthuvijjaṁ 4- nakkhattavijjaṁ aṅgavijjanti. Chabbidhe ca agocare
  carati. Seyyathīdaṁ? vesiyāgocare vidhavagocare thullakumārikapaṇḍakabhikkhunī-
  pānāgāragocareti. Saṁsaṭṭho ca viharati rājūhi rājamahāmattehi titthiyehi
  titthiyasāvakehi ananulomikena gihisaṁsaggena, yāni vā pana tāni kulāni assaddhāni
  appasannāni anopānabhūtāni akkosakaparibhāsakāni anatthakāmāni ahitakāmāni
  aphāsukakāmāni ayogakkhemakāmāni bhikkhūnaṁ bhikkhunīnaṁ .pe. Upāsakānaṁ
  upāsikānaṁ, tathārūpāni kulāni sevati bhajati payirupāsati. Ayaṁ anatthakusalo.
          Yo pana imasmiṁ sāsane pabbajitvā attānaṁ sammā payojeti,
  anesanaṁ pahāya catupārisuddhisīle patiṭṭhātukāmo saddhāsīsena pāṭimokkhasaṁvaraṁ,

  *  *  *  *  *  *
  Footnote: 1 chaṂa. tasminti 2 chaṂa., i. jīvikaṁ
  3 chaṂa., i. cāṭukamyataṁ 4 Ma., i. vatthuvijjaṁ khettavijjaṁ
-------------------------------------------------
[page 213]
  Satisīsena indriyasaṁvaraṁ, viriyasīsena ājīvapārisuddhiṁ, paññāsīsena paccayapaṭisevanaṁ
  pūreti. Ayaṁ atthakusalo.
          Yo vā sattāpattikkhandhasodhanavasena pāṭimokkhasaṁvaraṁ, chadvāre
  ghaṭṭitārammaṇesu abhijjhādīnaṁ anuppattivasena indriyasaṁvaraṁ, anesanaparivajjanavasena
  viññūpasaṭṭhabuddhabuddhasāvakavaṇṇitapaccayapaṭisevanena ca ājīvapārisuddhiṁ, yathāvutta-
  paccavekkhaṇavasena paccayapaṭisevanaṁ, catuiriyāpathaparivattane sātthakatādīnaṁ
  paccavekkhaṇavasena sampajaññaṁ sodheti. Ayampi atthakusalo.
          Yo vā yathā usodakaṁ 1- paṭicca saṅkiliṭṭhavatthaṁ pariyodāyati, chārikaṁ
  paṭicca ādāso, ukkāmukhaṁ paṭicca jātarūpaṁ, tathā ñāṇaṁ paṭicca sīlaṁ vodāyatīti
  ñatvā ñāṇodakena dhovanto sīlaṁ pariyādāpeti. 2- Yathā ca kikī sakuṇikā aṇḍaṁ,
  cāmarīmigī 3- vāladhiṁ, ekaputtikā nārī piyaṁ ekaputtakaṁ, ekanayano puriso taṁ
  ekanayanañca rakkhati, tathā ativiya appamatto attano sīlakkhandhaṁ rakkhati, sāyaṁ
  pātaṁ paccavekkhamāno anumattampi vajjaṁ na passati. Ayampi atthakusalo.
          Yo vā pana avippaṭisārakare sīle patiṭṭhāya kilesavikkhambhanapaṭipadaṁ
  paggaṇhāti, taṁ paggahetvā kasiṇaparikammaṁ karoti, kasiṇaparikammaṁ katvā samāpattiyo
  nibbatteti. Ayampi atthakusalo.
          Yo vā pana samāpattito vuṭṭhāya saṅkhāre sammasitvā arahattaṁ
  pāpuṇāti, ayaṁ atthakusalānaṁ aggo. Tattha ye ime yāva avippaṭisārakare sīle
  patiṭṭhānena yāva vā kilesavikkhambhanapaṭipadāyapaggaṇhanena 4- vaṇṇitā atthakusalā,
  te imasmiṁ atthe atthakusalāti adhippetā. Tathāvidhā ca te bhikkhū. Tena
  bhagavā te bhikkhū sandhāya ekapuggalādhiṭṭhānāya desanāya "karaṇīyamatthakusalenā"ti
  āha.
          Tato paraṁ 5- "kiṁ karaṇīyan"ti tesaṁ sañjātakaṅkhānaṁ āha "yantaṁ
  santaṁ padaṁ abhisameccā"ti. Ayañhetthādhippāyo 6-:- taṁ buddhānubuddhehi vaṇṇitaṁ

  *  *  *  *  *  *
  Footnote: 1 chaṂa. ūsodakaṁ 2 chaṂa., i. pariyodāpeti 3 chaṂa. camarī migo, camaramigo
  4 chaṂa., i....paggahaṇena 5 chaṂa., i. ayaṁ saddo na dissati 6 chaṂa. ayamettha
  adhippāyo
-------------------------------------------------
[page 214]
  Santaṁ nibbānapadaṁ paṭivedhavasena abhisamecca viharitukāmena yaṁ karaṇīyanti. Ettha
  ca yanti imassa gāthāpadassa ādito vuttameva karaṇīyanti adhikārato anuvattati,
  taṁ santaṁ padaṁ abhisameccāti. Ayampana yasmā sāvasesapāṭho attho, tasmā
  viharitukāmenāti vuttanti veditabbaṁ.
          Athavā santaṁ padaṁ abhisameccāti anussavādivasena lokiyapaññāya
  nibbānapadaṁ "santan"ti ñatvā taṁ adhigantukāmena yantaṁ karaṇīyanti adhikārato
  anuvattati, taṁ karaṇīyamatthakusalenāti evamettha adhippāyo veditabbo. Athavā
  "karaṇīyamatthakusalenā"ti vutte "kin"ti cintentānaṁ āha "yantaṁ santaṁ padaṁ
  abhisameccā"ti. Tassevaṁ adhippāyo veditabbo:- lokiyapaññāya santaṁ padaṁ
  abhisamecca yaṁ karaṇīyaṁ kātabbaṁ, taṁ karaṇīyaṁ, karaṇārahameva tanti vuttaṁ hoti.
          Kimpana tanti? kimaññaṁ siyā aññatra tadadhigamupāyato, kāmañcetaṁ
  Karaṇārahatthena sikkhattayadīpakena ādipadeneva vuttaṁ. Tathā hi tassa atthavaṇṇanāya
  avocumha "atthi karaṇīyaṁ, atthi akaraṇīyaṁ. Tattha saṅkhepato sikkhattayaṁ karaṇīyan"ti.
  Atisaṅkhepena desitattā pana tesaṁ bhikkhūnaṁ kehici viññātaṁ, kehici na viññātaṁ.
  Tato yehi na viññātaṁ, tesaṁ viññāpanatthaṁ yaṁ visesato āraññikena bhikkhunā
  kātabbaṁ, taṁ vitthārento "sakko ujū ca suhujū ca, suvaco cassa mudu
  anatimānī"ti imaṁ tāva upaḍḍhagāthamāha.
          Kiṁ vuttaṁ hoti? santaṁ padaṁ abhisamecca viharitukāmo, lokiyapaññāya
  Vā taṁ abhisamecca tadadhigamāya paṭipajjamāno āraññiko bhikkhu dutiyacatutthapadhāniyaṅga-
  samannāgamena kāye ca jīvite ca anapekkho hutvā saccapaṭivedhāya paṭipajjituṁ
  sakko assa, tathā kasiṇaparikammavattasamādānādīsu attano pattacīvarapaṭisaṅkharaṇādīsu
  ca yāni tāni sabrahmacārīnaṁ uccāvacāni kiṁkaraṇīyāni, tesu aññesu ca evarūpesu
  sakko assa tadakkho 1- analaso samattho. Sakko hontopi ca tatiyapadhāniyaṅga-
  samannāgamena uju assa. Uju hontopi ca sakiṁujubhāvena daharakāle vā
  ujubhāvena santosaṁ anāpajjitvā yāvajīvaṁ punappunaṁ asithilakaraṇena suṭṭhutaraṁ uju

  *  *  *  *  *  *
  Footnote: 1 chaṂa., i. dakkho
-------------------------------------------------
[page 215]
  Assa asaṭhakaraṇatāya 1- vā uju amāyāvitāya suhuju, kāyavacīvaṅkappahānena vā
  uju, manovaṅkappahānena suhuju. Asantaguṇassa vā anāvikaraṇena uju, asantaguṇena
  uppannassa lābhassa anadhivāsanena suhuju. Evaṁ ārammaṇalakkhaṇūpanijjhānehi
  purimadvayatatiyasikkhāhi payogāsayasuddhīhi ca uju ca suhuju ca assa.
          Na kevalañca uju ca suhuju ca, apica pana suvaco ca assa. Yo
  hi puggalo "idaṁ na kātabban"ti vutto "kinte diṭṭhaṁ, kinte sutaṁ, ko
  me hutvā 2- vadasi, kiṁ upajjhāyo ācariyo sandiṭṭho sambhatto"ti vā vadati 3-
  tuṇhībhāvena vā viheṭheti 4- sampaṭicchitvā na tathā karoti, so visesādhigamassa
  dūre hoti. Yo pana ovadiyamāno "sādhu bhante suṭṭhu vuttaṁ, attano vajjaṁ
  nāma duddasaṁ hoti, punapi maṁ evarūpaṁ disvā vadeyyātha anukampaṁ upādāya,
  cirassaṁ me tumhākaṁ santikāva ovādo laddho"ti vadati, yathānusiṭṭhañca paṭipajjati,
  so visesādhigamassa avidūre hoti. Tasmā evaṁ parassa vacanaṁ sampaṭicchitvā
  karonto suvaco ca assa.
          Yathā ca suvaco, evaṁ mudu assa. Mudūti gahaṭṭhehi dūtagamanapahiṇa-
  gamanādīsu niyuñjamāno tattha mudubhāvaṁ akatvā thaddho hutvā vattapaṭipattiyaṁ
  sakalabrahmacariye ca mudu assa suparikammakataṁ suvaṇṇaṁ viya tattha tattha viniyogakkhamo.
  Athavā mudūti abhākuṭiko uttānamukho sukhasambhāso paṭisanthāravutti sutitthaṁ viya
  sukhāvagāho assa. Na kevalañca mudu, apica pana anatimānī assa, jātigottādīhi
  atimānavatthūhi pare nātimaññeyya, sāriputtatthero viya caṇḍālakumārakasamena
  cetasā vihareyyāti.
                           Dutiyagāthāvaṇṇanā
          [2] Evaṁ bhagavā santaṁ padaṁ abhisamecca viharitukāmassa tadadhigamāya vā
  paṭipajjamānassa visesato āraññikassa bhikkhuno ekaccaṁ karaṇīyaṁ vatvā puna
  taduttarimpi vattukāmo "santussako cā"ti dutiyaṁ gāthamāha.

  *  *  *  *  *  *
  Footnote: 1 chaṂa., i. asaṭhatāya 2 chaṂa. sutvā
  3 chaṂa. sambhatto vāti vadeti, 4 chaṂa. taṁ viheseti
-------------------------------------------------
[page 216]
          Tattha "santuṭṭhī ca kataññutā"ti ettha vuttappabhedena dvādasavidhena
  santosena santussatīti santussako. Athavā tussatīti tussako, sakena tussako,
  santena tussako, samena tussakoti santussako. Tattha sakaṁ nāma "piṇḍiyālopabhojanaṁ
  nissāyā"ti evaṁ upasampadamaṇḍale uddiṭṭhaṁ attanā ca sampaṭicchitaṁ
  catupaccayajātaṁ, tena sundarena vā asundarena vā sakkaccamasakkaccaṁ vā dinnena
  paṭiggahaṇakāle paribhogakāle ca vikāramadassetvā yāpento "sakena tusasako"ti
  vuccati. Santaṁ nāma yaṁ laddhaṁ hoti attano vijjamānaṁ, tena santeneva
  tussanto tato paramaṁ 1- apaṭṭhento atricchataṁ pajahanto "santena tussako"ti
  vuccati. Samaṁ iṭṭhāniṭṭhesu anunayappaṭighappahānaṁ, tena samena sabbārammaṇesu
  tussanto "samena tussako"ti vuccati.
          Sukhena bhariyatīti subharo, supposoti vuttaṁ hoti. Yo hi bhikkhu
  manussehi sālimaṁsodanādīnaṁ patte pūretvā dinnepi dummukhabhāvaṁ anattamanabhāvameva
  ca dasseti, tesaṁ vā sammukhāva taṁ piṇḍapātaṁ "kiṁ tumhehi dinnan"ti
  apasādento sāmaṇeragahaṭṭhādīnaṁ deti, esa dubbharo. Etaṁ disvā manussā
  dūratova parivajjenti "dubbharo bhikkhu na sakkā positun"ti. 2- No pana yaṅkiñci
  khūlaṁ vā paṇītaṁ vā appaṁ vā bahuṁ vā labhitvā attamano vippasannamukho hutvā
  yāpeti, 3- esa subharo. Etaṁ disvā manussā ativiya vissatthā honti, "amhākaṁ
  bhaddantā 4- subharo thokathokenapi tussati, mayameva taṁ posessāmā"ti paṭiññaṁ
  katvā posenti. Evarūpo idha subharoti adhippeto.
          Appaṁ kiccamassāti appakicco, na kammārāmatābhassārāmatāsaṅgaṇikārāmatādi-
  anekakiccabyāvaṭo, athavā sakalavihāre navakammasaṁghaparibhogasāmaṇerāarāmika-
  vosāsanādikiccavirahito, attano kesanakhacchedanapattacīvaraparikammādiṁ katvā
  samaṇadhammakiccaparo hotīti vuttaṁ hoti.
          Sallahukā vutti assāti sallahukavutti. Yathā ekacco bahubhaṇḍako 5-
  bhikkhu disā pakkamanakāle bahupattacīvarapaccattharaṇatelaguḷādiṁ mahājanena

  *  *  *  *  *  *
  Footnote: 1 chaṂa., i. paraṁ 2 chaṂa. posetunti 3 i. yāti
  4 chaṂa., i. bhadanto 5 chaṂa. bahubhaṇḍo
-------------------------------------------------
[page 217]
  Sīsabhārakaṭibhārādīhi uccārāpetvā 1- pakkamati, evaṁ ahutvā yo appaparikkhāro
  hoti, pattacīvarādiaṭṭhasamaṇaparikkhāramattameva pariharati, disāpakkamanakāle pakkhī
  sakuṇo viya samādāyeva pakkamati, evarūpo idha sallahukavuttīti adhippeto. Santāni
  indriyāni assāti santindriyo, iṭṭhārammaṇādīsu rāgādivasena anuddha-
  tindriyoti vuttaṁ hoti. Nipakoti viññū vibhāvī paññavā, sīlānurakkhaṇapaññāya
  cīvarādivicāraṇapaññāya āvāsādisattasappāyaparijānanapaññāya ca samannāgatoti adhippāyo.
          Na pagabbhoti appagabbho, aṭṭhaṭṭhānena kāyapāgabbhiyena catuṭṭhānena
  vacīpāgabbhiyena anekaṭṭhānena manopāgabbhiyena ca virahitoti attho.
          Aṭṭhaṭṭhānaṁ kāyapāgabbhiyannāma 2- saṁghagaṇapuggalabhojanasālājantāghara-
  nhānatitthabhikkhācāramaggāntaragharappavesanesu kāyena appaṭirūpakaraṇaṁ. Seyyathīdaṁ?
  idhekacco saṁghamajjhe pallatthikāya vā nisīdati pādena pādaṁ ādahetvā 3-
  vāti evamādi. Tathā gaṇamajjhe catuparisasannipāte, tathā vuḍḍhatare puggale.
  Bhojanasālāyampana vuḍḍhānaṁ āsanaṁ na deti, navānaṁ āsanaṁ paṭibāhati. Tathā
  jantāghare, vuḍḍhe cettha anāpucchā aggijālanādīni karoti. Nhānatitthe ca
  yadidaṁ "daharo vuḍḍhoti pamāṇaṁ akatvā āgatapaṭipāṭiyā nhāyitabban"ti vuttaṁ,
  tampi anādiyanto pacchā āgantvā udakaṁ otaritvā vuḍḍhe ca nave ca
  bādheti. Bhikkhācāramagge pana aggāsanāggodakāggapiṇḍatthaṁ vuḍḍhānaṁ purato
  purato yāti, bāhāya bāhaṁ paharanto. Antaragharappavesane vuḍḍhānaṁ paṭhamataraṁ
  pavisati, daharehi kāyakīḷanaṁ karotīti evamādi.
          Catuṭṭhānaṁ vacīpāgabbhiyannāma 4- saṁghagaṇapuggalāntaragharesu
  appaṭirūpavācānicchāraṇaṁ. Seyyathīdaṁ? idhekacco saṁghamajjhe anāpucchā dhammaṁ bhāsati,
  tathā pubbe vuttappakāre gaṇe vuḍḍhatare puggale ca, tattha manussehi pañhaṁ puṭṭho
  vuḍḍhataraṁ anāpucchā visajjeti, antaraghare pana "itthannāme kiṁ atthi, kiṁ yāgu
  udāhu khādanīyaṁ vā bhojanīyaṁ vā, kimme dassasi, kimajja khādissāmi, kiṁ
  bhuñjissāmi, kiṁ pivissāmī"ti evamādiṁ bhāsati.

  *  *  *  *  *  *
  Footnote: 1 chaṂa. ubbahāpetvā, i. uddharāpetvā
  2 khu. mahā. 29/399/272 purābhedasuttaniddesa (syā) 3 chaṂa. pāde pādamodahitvā,
  Sī. pādena pādamādahitvā, i. pāde pādaṁ ādahitvā 4 khu. mahā. 29/399/274
-------------------------------------------------
[page 218]
          Anekaṭṭhānaṁ manopāgabbhiyannāma 1- tesu tesuṭṭhānesu kāyavācāhi
  ajjhācāraṁ anāpajjitvāpi manasā eva kāmavitakkādinānappakāraṁ appaṭirūpavitakkanaṁ.
          Kulesu ananugiddhoti yāni upāsakakulāni 3- upasaṅkamati, tesu
  paccayataṇhāya vā ananulomikagihisaṁsaggavasena vā ananugiddho, na sahasokī, na
  sahanandī, na sukhitesu sukhito, na dukkhitesu dukkhito, na uppannesu kiccakaraṇīyesu
  attanā vā yogamāpajjitāti 4- vuttaṁ hoti. Imissāya ca gāthāya yaṁ "suvaco
  cassā"ti ettha vuttaṁ assāti vacanaṁ, taṁ sabbapadehi saddhiṁ santussako ca assa,
  subharo ca assāti evaṁ yojetabbaṁ.
                           Tatiyagāthāvaṇṇanā
          [3] Evaṁ bhagavā santaṁ padaṁ abhisamecca viharitukāmassa tadadhigamāya
  vā paṭipajjitukāmassa visesato āraññikassa bhikkhuno taduttarimpi karaṇīyaṁ
  ācikkhitvā idāni akaraṇīyampi ācikkhitukāmo "na ca khuddaṁ samācare kiñci,
  yena viññū pare upavadeyyun"ti imaṁ upaḍḍhagāthamāha.
          Tassattho:- evamimaṁ karaṇīyaṁ karonto yantaṁ kāyavacīmanoduccaritaṁ
  khuddaṁ lāmakanti vuccati, taṁ na ca khuddaṁ samācare, asamācaranto ca na kevalaṁ
  oḷārikaṁ, kintu 5- kiñci na samācare, appamattakampi anumattakampi 6- na samācareti
  vuttaṁ hoti.
          Tato tassa samācāre sandiṭṭhikameva ādīnavaṁ dasseti "yena viññū
  pare upavadeyyun"ti. Ettha ca yasmā aviññū pare appamāṇaṁ. Te hi anavajjaṁ
  vā sāvajjaṁ karonti, appasāvajjaṁ vā mahāsāvajjaṁ karonti. Viññū eva pana
  pamāṇaṁ. Te hi anuvicca pariyogāhetvā avaṇṇārahassa avaṇṇaṁ bhāsanti,
  vaṇṇārahassa vaṇṇaṁ bhāsanti. Tasmā "viññū pare"ti vuttaṁ.
          Evaṁ bhagavā imāhi aḍḍhateyyagāthāhi santaṁ padaṁ abhisamecca
  viharitukāmassa tadadhigamāya vā paṭipajjitukāmassa visesato āraññikassa,

  *  *  *  *  *  *
  Footnote: 1 khu. mahā. 29/399/276 (syā) 2 chaṂa. kulesvananugiddhoti 3 chaṂa. yāni tāni
  kulāni 4 chaṂa. uyyogamāpajjitāti, i. voyogamāpajjitāti 5 Sī. kiṁ pana
  6 chaṂa. aṇumattakampi
-------------------------------------------------
[page 219]
  Āraññikasīsena ca sabbesampi kammaṭṭhānaṁ gahetvā viharitukāmānaṁ karaṇīyākaraṇīyabhedaṁ
  kammaṭṭhānūpacāraṁ vatvā idāni tesaṁ bhikkhūnaṁ tassa devatābhayassa paṭighātāya
  parittatthaṁ vipassanāpādakajjhānavasena kammaṭṭhānatthañca "sukhino vā khemino vā
  hontū"tiādinā nayena mettakathaṁ kathetumāraddho.
          Tattha sukhinoti sukhasamaṅgino. 1- Kheminoti khemavanto, abhayā
  nirūpaddavāti vuttaṁ hoti. Sabbeti anavasesā. Sattāti pāṇino. Sukhitattāti
  sukhitacittā. Ettha ca kāyikena sukhena sukhino, mānasena sukhena 2- sukhitattā,
  tadubhayenāpi sabbabhayūpaddavavigamena vā kheminoti veditabbā. Kasmā pana evaṁ
  vuttaṁ? mettābhāvanākāradassanatthaṁ. Evañhi mettā bhāvetabbā "sabbe sattā
  sukhino hontū"ti vā, "khemino hontū"ti vā, "sukhitattā hontū"ti vā.
                           Catutthagāthāvaṇṇanā
          [4] Evaṁ yāva upacārato appanākoṭi, tāva saṅkhepena mettābhāvanaṁ
  dassetvā idāni vitthārato pana taṁ dassetuṁ "yekecī"ti gāthādvayamāha. Atha
  vā yasmā puthuttārammaṇe paricitaṁ cittaṁ na ādikeneva ekagge 3- saṇṭhāti,
  ārammaṇappabhedampana anugantvā anugantvā kameneva 4- saṇṭhāti, tasmā tassa
  tasathāvarādidukatikappabhede ārammaṇe anugantvā anugantvā saṇṭhānatthampi
  "yekecī"ti gāthādvayamāha. Athavā yasmā yassa yaṁ ārammaṇaṁ vibhūtaṁ hoti, tassa
  tattha cittaṁ sukhaṁ tiṭṭhati, tasmā tesaṁ bhikkhūnaṁ yassa yaṁ vibhūtaṁ ārammaṇaṁ, tassa
  tattha cittaṁ saṇṭhāpetukāmo tasathāvarādidukatikārammaṇappabhedadīpakaṁ 5- "yekecī"ti
  imaṁ gāthadvayamāha.
          Ettha hi tasathāvaradukaṁ diṭṭhādiṭṭhadukaṁ dūrasantikadukaṁ bhūtasambhavesīdukanti
  cattāro duke, dīghādīhi ca chahi padehi majjhimapadassa tīsu aṇukathūlapadassa 6- ca
  dvīsu tikesu ca atthasambhavato dīgharassamajjhimattikaṁ mahantāṇukamajjhimattikaṁ
  thūlāṇukamajjhimattikanti tayo tike ca dīpeti. Tattha yekecīti anavasesavacanaṁ.

  *  *  *  *  *  *
  Footnote: 1 chaṂa. sukhasampannā 2 chaṂa. ayaṁ saddo na dissati 3 chaṂa., i. ekatte
  4 chaṂa., i. kamena 5 chaṂa...ṭikārammaṇabhedadīpakaṁ 6 chaṂa., i. aṇukapadassa
-------------------------------------------------
[page 220]
  Pāṇā eva bhūtā pāṇabhūtā. Athavā pāṇantīti pāṇā, etena assāsapassāsap-
  paṭibaddhe pañcavokārasatte gaṇhāti. Bhavantīti bhūtā, etena ekavokāracatuvokāra-
  satte gaṇhāti. Atthīti santi saṁvijjanti.
          Evaṁ "yekeci pāṇabhūtatthī"ti iminā vacanena dukatikehi saṅgahetabbe
  sabbasatte ekajjhaṁ 1- dassetvā idāni sabbepi te tasā vā thāvarā vā
  anavasesāti iminā dukena saṅgahetvā dasseti.
          Tattha tasantīti tasā, sataṇhānaṁ sabhayānañcetaṁ adhivacanaṁ. Tiṭṭhantīti
  thāvarā pahīnataṇhābhayānaṁ arahataṁ etaṁ adhivacanaṁ. Natthi tesaṁ avasesanti
  anavasesā, sabbepīti vuttaṁ hoti. Yañca dutiyagāthāya ante vuttaṁ. Taṁ
  sabbadukatikehi sambandhitabbaṁ "yekeci pāṇabhūtatthi tasā vā thāvarā vā
  anavasesā, imepi sabbe sattā bhavantu sukhitattā. Evaṁ yāva bhūtā vā sambhavesī
  vā, imepi sabbe sattā bhavantu sukhitattā"ti.
          Idāni dīgharassamajjhimāditikattayadīpakesu dīghā vātiādīsu chasu padesu
  dīghāti dīghattabhāvā nāgamacchagodhādayo. Anekabyāmasatappamāṇāpi hi mahāsamudde
  nāgādīnaṁ attabhāvā anekayojanasatappamāṇāpi 2- macchagodhādīnaṁ attabhāvā honti.
  Mahantāti mahantattabhāvā jale macchakacchapādayo, thale hatthināgādayo, amanussesu
  dānavādayo. Āha ca "rāhuggaṁ attabhāvīnan"ti. 3- Tassa hi attabhāvo ubbedhena
  cattāri yojanasahassāni aṭṭha ca yojanasatāni, bāhū dvādasayojanasatapparimāṇā,
  paññāsayojanaṁ bhamukantaraṁ, tathā aṅgulantarikā, hatthatalāni dve yojanasatānīti.
  Majjhimāti assagoṇamahisasūkarādīnaṁ attabhāvā. Rassakāti tāsu tāsu jātīsu
  vāmanādayo dīghamajjhimehi thūlamajjhimehi ca 4- omakappamāṇā sattā. Aṇukāti
  maṁsacakkhussa agocarā dibbacakkhuvisayā udakādīsu nibbattā sakhumattabhāvā sattā
  ūkādayo vā, apica ye tāsu tāsu jātīsu mahantamajjhimehi thūlamajjhimehi
  ca omakappamāṇā sattā, te aṇukāti veditabbā. Thūlāti parimaṇḍalattabhāvā
  macchakummasippikasambukādayo 5- sattā.

  *  *  *  *  *  *
  Footnote: 1 chaṂa. ekato 2 chaṂa., i. anekayojanappamāṇā
  3 aṅ. catukka. 21/15/19 paññattisutta. 4 chaṂa. ayaṁ saddo na dissati
  5 chaṂa. sippikasambukādayo
-------------------------------------------------
[page 221]
                           Pañcamagāthāvaṇṇanā
          [5] Evaṁ tīhi tikehi anavasesato satte dassetvā idāni "diṭṭhā
  vā ye ca adiṭṭhā"tiādīhi tīhi dukehipi te saṅgahetvā dasseti.
          Tattha diṭṭhāti ye attano cakkhussa āpāthamāgatavasena diṭṭhapubbā.
  Adiṭṭhāti ye parasamuddaparaselaparacakakavāḷādīsu ṭhitā. "ye Ca dūre vasanti avidūre"ti
  iminā pana dukena attano attabhāvassa dūre ca avidūre ca vasante satte
  dasseti, te apādadvipādavasena veditabbā. Attano hi kāye vasantā sattā
  avidūre, bahi kāyato 1- vasantā sattā dūre. Tathā anto upacāre vasantā
  avidūre, bahi upacārato 2- vasantā dūre. Anto 3- vihāre gāme janapade dīpe
  cakkavāḷe vasantā avidūre, paracakkavāḷe vasantā dūre vasantīti vuccati.
          Bhūtāti jātā abhinibbattā. Ye bhūtā eva, na puna bhavissantīti
  saṅkhyaṁ gacchanti. Tesaṁ khīṇāsavānaṁ etaṁ adhivacanaṁ. Sambhavamesantīti sambhaveSī.
  Appahīnabhavasaṁyojanattā āyatimpi sambhavaṁ esantānaṁ sekkhaputhujjanānametaṁ adhivacanaṁ.
  Athavā catūsu yonīsu aṇḍajajalāmbujā 4- sattā yāva aṇḍakosañca vatthikosañca
  na bhindanti, tāva sambhavesī nāma, aṇḍakosañca vatthikosañca bhinditvā bahi
  nikkhantā bhūtā nāMa. Saṁsedajā opapātikā ca paṭhamacittakkhaṇe sambhavesī nāma,
  dutiyacittakkhaṇato pabhūti bhūtā nāMa. Yena vā iriyāpathena jāyanti, yāva tato
  aññaṁ na pāpuṇanti, tāva sambhavesī nāma, tato paraṁ bhūtāti.
                           Chaṭṭhagāthāvaṇṇanā
          [6] Evaṁ bhagavā "sukhino vā"ti ādīhi aḍḍhateyyāhi gāthāhi
  nānappakārato tesaṁ bhikkhūnaṁ hitasukhādhigamanapatthanāvasena satteseu mettābhāvanaṁ
  dassetvā idāni ahitadukkhānāgamanapatthanāvasenapi taṁ dassento āha "na paro
  paraṁ nikubbethā"ti. Esa porāṇapāṭho, idāni pana "parañhī"tipi paṭhanti, ayaṁ
  na sundaro.

  *  *  *  *  *  *
  Footnote: 1 chaṂa. bahi kāye 2 chaṂa. bahi upacāre
  3 chaṂa., i. attano 4 chaṂa., i. aṇḍajajalābujā
-------------------------------------------------
[page 222]
          Tattha paroti parajano. Paranti parajanaṁ. Na nikubbethāti na
  vambheyya. 1- Nātimaññethāti na atikkamitvā maññeyya. Katthacīti katthaci okāse,
  gāme vā khette 2- vā ñātimajjhe vā puggalamajjhe 3- vāti ādi. Nanti etaṁ.
  Kañcīti yaṁkañci khattiyaṁ vā brāhmaṇaṁ vā gahaṭṭhaṁ vā pabbajitaṁ vā sukhitaṁ vā
  dukkhitaṁ vāti 4- ādi. Byārosanā paṭīghasaññāti kāyavacīvikārehi byārosanāya ca
  manovikārena paṭighasaññāya ca. "byārosanāya Paṭighasaññāyā"ti hi vattabbe
  "byārosanā paṭighasaññā"ti vuccati, yathā "sammadaññāya vimuttā"ti vattabbe
  "sammaññā vimuttā"ti, yathā ca "anupubbasikkhāya anupubbakiriyāya anupubba-
  paṭipadāyā"ti vattabbe "anupubbasikkhā anupubbakiriyā anupubbapaṭipadā
  aññārādhanāti. 5- Nāññamaññassa dukkhamiccheyyāti aññamaññassa dukkhaṁ na
  iccheyya. Kiṁ vuttaṁ hoti? na kevalaṁ "sukhino vā khemino vā
  hontū"tiādimanasikāravaseneva mettaṁ bhāveyya, kimpana 6- "aho vata yokoci
  parapuggalo yaṁkañci parapuggalaṁ vañcanādīhi nikatīhi na nikubbetha,
  jātiādīhi ca navahi mānavatthūhi katthaci padese yaṁkañci parapuggalaṁ nātimaññeyya,
  aññamaññassa ca byārosanāya vā paṭighasaññāya vā dukkhaṁ na iccheyyā"ti
  evampi manasikaronto bhāveyyāti.
                           Sattamagāthāvaṇṇanā
          [7] Evaṁ ahitadukkhānāgamanapatthanāvasena atthato mettābhāvanaṁ
  dassetvā idāni tameva upamāya dassento āha "mātā yathā niyaṁ puttan"ti.
          Tassattho:- yathā mātā niyaṁ puttaṁ attani jātaṁ orasaṁ puttaṁ,
  tañca ekaputtameva āyusā anurakkhe, tassa dukkhāgamanapaṭibāhanatthaṁ attano
  āyumpi cajitvā taṁ anurakkhe, evampi sabbabhūtesu idaṁ mettāsaṅkhyaṁ mānasaṁ 7-
  bhāvaye, punappunaṁ janaye vaḍḍhaye, tañca aparimāṇasattārammaṇavasena ekasmiṁ vā
  satte anavasesapharaṇavasena aparimāṇaṁ bhāvayeti.

  *  *  *  *  *  *
  Footnote: 1 chaṂa. vañceyya 2 chaṂa. gāme vā gāmakhette vā 3 chaṂa., i. pūgamajjhe
  4 Sī., i. sugataṁ vā duggataṁ vāti 5 chaṂa., i. ayaṁ saddo na dissati
  6 chaṂa. kintu 7 Sī., i. mettāmānasaṁ
-------------------------------------------------
[page 223]
                           Aṭṭhamagāthāvaṇṇanā
          [8] Evaṁ sabbākārena mettābhāvanaṁ dassetvā idāni tasseva
  vaḍḍhanaṁ dassento āha "mettañca sabbalokasmin"ti.
          Tattha mijjati tāyati cāti mitto, hitajjhāsayatāya siniyhati,
  ahitāgamanato rakkhati cāti attho. Mittassa bhāvo mettaṁ. Sabbalokasminti
  anavasesasattaloke. Manasi bhavanti mānasaṁ. Tañhi cittasampayuttattā evaṁ vuttaṁ.
  Bhāvayeti vaḍḍhaye. Nāssa parimāṇanti aparimāṇaṁ, appamāṇasattārammaṇatāya evaṁ
  vuttaṁ. Uddhanti upari, tena arūpabhavaṁ gaṇhāti. Adhoti heṭṭhā, tena kāmabhavaṁ
  gaṇhāti. Tiriyanti vemajjhaṁ, tena rūpabhavaṁ gaṇhāti. Asambādhanti sambādhavirahitaṁ,
  bhinnasīmanti vuttaṁ hoti. Sīmā nāma paccatthiko vuccati, tasmimpi pavattanti
  attho. Averanti veravirahitaṁ, antarantarāpi veracetanāpātubhāvavirahitanti vuttaṁ
  hoti. 1- Asapattanti vigatapaccatthikaṁ. Mettāvihārī hi puggalo manussānaṁ piyo
  hoti, amanussānaṁ piyo hoti, nāssa koci paccatthiko hoti, tenassa taṁ mānasaṁ
  vigatapaccatthikattā asapattanti vuccati. Pariyāyavacanaṁ hi taṁ etaṁ, yadidaṁ paccatthiko
  sapattoti. Ayaṁ anupadato atthavaṇṇanā.
          Ayampanettha adhippetatthadīpanā:- yadetaṁ 2- "evampi sabbabhūtesu mā
  mānasaṁ bhāvaye aparimāṇan"ti vuttaṁ, tañcetaṁ aparimāṇaṁ mettaṁ mānasaṁ
  sabbalokasmiṁ bhāvaye vaḍḍhaye, vuḍḍhiṁ viruḷhiṁ vepullaṁ gamaye pāpaye. Kathaṁ?
  uddhaṁ adho ca tiriyañca, uddhaṁ yāva bhavaggā, adho yāva avīcito, tiriyaṁ yāva
  avasesadisā. Uddhaṁ vā āruppaṁ, adho kāmadhātuṁ, tiriyaṁ rūpadhātuṁ anavasesaṁ
  pharanto. Evaṁ bhāventopi ca taṁ yathā asambādhaṁ averaṁ asapattañca hoti, tathā
  sambādhaverasapattānaṁ abhāvaṁ karonto bhāvaye. Yaṁ vā taṁ vā bhāvanāsampadaṁ pattaṁ
  sabbattha okāsalokavasena 3- asambādhaṁ, attano paresu āghātapaṭivinayena averaṁ,
  attani ca paresaṁ āghātapaṭivinayena asapattaṁ hoti, taṁ asambādhaṁ averaṁ asapattaṁ

  *  *  *  *  *  *
  Footnote: 1 chaṂa....virahitanti attho 2 chaṂa. yadidaṁ 3 Sī., i. okāsalābhavasena
-------------------------------------------------
[page 224]
  Aparimāṇaṁ mettaṁ mānasaṁ uddhaṁ adho ca tiriyañcāti tividhaparicchedena sabbalokasmiṁ
  bhāvaye vaḍḍhayeti.
                           Navamagāthāvaṇṇanā
          [9] Evaṁ mettābhāvanāya vaḍḍhanaṁ dassetvā idāni taṁ bhāvanaṁ
  anuyuttassa viharato iriyāpathaniyamābhāvaṁ dassento āha "tiṭṭhañcaraṁ .pe.
  Adhiṭṭheyyā"ti.
          Tassattho:- evañcetaṁ mettaṁ mānasaṁ bhāvento so "nisīdati
  pallaṅkaṁ ābhujitvā ujuṁ kāyaṁ paṇidhāyā"ti ādīsu viya iriyāpathaniyamaṁ akatvā
  yathāsukhaṁ aññataraññataraṁ iriyāpathabādhanavinodanaṁ karonto tiṭṭhaṁ vā caraṁ vā
  nisinno vā sayāno vā yāvatā vigatamiddho assa, atha etaṁ mettajjhānassatiṁ
  adhiṭṭheyya.
          Atha vā evaṁ mettābhāvanāya vaḍḍhanaṁ dassetvā idāni vasībhāvaṁ
  dassento āha "tiṭṭhañcaran"ti. Vasībhāvappatto hi tiṭṭhaṁ vā caraṁ vā
  nisinno vā sayāno vā yāvatā iriyāpathena etaṁ mettajjhānassatiṁ adhiṭṭhātukāmo
  hoti, atha vā tiṭṭhaṁ vā caraṁ vā .pe. Sayāno vāti na tassaṭṭhānādīni
  antarāyakarāni honti, apica kho yāvatā etaṁ mettajjhānassatiṁ adhiṭṭhātukāmo
  hoti, tāvatā vigatamiddhova 1- hutvā adhiṭṭhāti, natthi tassa tattha dandhāyitattaṁ.
  Tenāha "tiṭṭhañcaraṁ nisinno vā, sayāno vā yāva tassa vigatamiddho. Etaṁ
  satiṁ adhiṭṭheyyā"ti.
          Tassāyamadhippāyo:- yantaṁ "mettañca sabbalokasmiṁ, mānasambhāvaye"ti
  vuttaṁ, taṁ tathā bhāvaye, yathā ṭhānādīsu yāvatā iriyāpathena ṭhānādīni vā
  anādayitvā yāvatā etaṁ mettajjhānassatiṁ adhiṭṭhātukāmo assa, tāvatā
  vigatamiddhova hutvā etaṁ satiṁ adhiṭṭheyyāti.
          Evaṁ mettābhāvanāya vasībhāvaṁ dassento "etaṁ satiṁ adhiṭṭheyyā"ti
  tasmiṁ mettāvihāre niyojetvā idāni taṁ vihāraṁ thunanto āha "brahmametaṁ
  vihāraṁ idhamāhū"ti.

  *  *  *  *  *  *
  Footnote: 1 chaṂa., i. vigatamiddho
-------------------------------------------------
[page 225]
          Tassattho:- yvāyaṁ "sukhino vā khemino vā hontū"tiādiṁ katvā
  yāva "etaṁ satiṁ adhiṭṭheyyā"ti vaṇṇito mettāvihāro, etaṁ catūsu
  dibbabrahmāriyairiyāpathavihāresu niddosattā attanopi paresampi atthakaraṇattā ca
  idha ariyassa dhammavinaye brahmavihāramāhu seṭṭhavihāramāhūti, yato satataṁ samitaṁ
  abbokiṇṇaṁ tiṭṭhaṁ caraṁ nisinno vā sayāno vā yāvatāssa vigatamiddho, etaṁ
  satiṁ adhiṭṭheyyāti.
                           Dasamagāthāvaṇṇanā
          [10] Evaṁ bhagavā tesaṁ bhikkhūnaṁ nānappakārato mettābhāvanaṁ
  dassetvā idāni yasmā mettā sattārammaṇattā attadiṭṭhiyā āsannā hoti,
  tasmā diṭṭhigahaṇanisedhanamukhena tesaṁ bhikkhūnaṁ tadeva mettajjhānaṁ 1- pādakaṁ katvā
  ariyabhūmippattiṁ dassento āha "diṭṭhiñca anupagammā"ti imāya gāthāya desanaṁ
  samāpeti. 2-
          Tassattho:- yvāyaṁ "brahmametaṁ vihāraṁ idhamāhū"ti saṁvaṇṇito
  mettajjhānavihāro, tato vuṭṭhāya ye tattha vitakkavicārādayo dhammā, te tesañca
  vavatthādianusārena rūpadhamme pariggahetvā arūpadhamme 3- pariggahetvā 3- iminā
  nāmarūpaparicchedena "suddhasaṅkhārapuñjoyaṁ nayidha sattūpalabbhatī"ti 4- evaṁ diṭṭhiñca
  anupagamma anupubbena lokuttarasīlena sīlavā hutvā lokuttarasīlasampayutteneva
  sotāpattimaggasammādiṭṭhisaññitena dassanena sampanno tato paraṁ yo cāyaṁ 5-
  vatthukāmesu gedho kilesakāmo appahīno hoti, tampi sakadāgāmianāgāmimaggehi
  ca tanubhāvena 6- anavasesappahānena ca kāmesu gedhaṁ vineyya vinayitvā vūpasametvā
  na hi jātu gabbhaseyyaṁ punareti ekaṁseneva puna gabbhaseyyaṁ na eti,
  suddhāvāsesu nibbattitvā tattheva arahattaṁ pāpuṇitvā parinibbātīti.
          Evaṁ bhagavā desanaṁ samāpetvā te bhikkhū āha "gacchatha bhikkhave
  tasmiṁyeva vanasaṇḍe viharatha, imañca suttaṁ māsassa aṭṭhasu dhammassavanadivasesu

  *  *  *  *  *  *
  Footnote: 1 chaṂa. mettājhānaṁ 2 chaṂa., i. samāpesi 3-3 chaṂa., i. ayaṁ pāṭhā na dissanti
  4 saṁ. sagā. 15/171/163 vajirāsutta 5 chaṂa., i. yo pāyaṁ 6 Sī.,i. patanubhāvena
-------------------------------------------------
[page 226]
  Gaṇḍiṁ ākoṭetvā ussāretha, dhammakathaṁ karotha sākacchatha anumodatha, idameva
  kammaṭṭhānaṁ āsevatha bhāvetha bahulīkarotha, tepi vo amanussā taṁ bheravārammaṇaṁ na
  dassessanti, aññadatthu atthakāmā hitakāmā bhavissantī"ti. Te "sādhū"ti bhagavato
  paṭisuṇitvā uṭṭhāyāsanā bhagavantaṁ abhivādetvā padakkhiṇaṁ katvā tattheva
  gantvā tathā akaṁsu. Devatāyo ca "bhaddantā amhākaṁ atthakāmā hitakāmā"ti
  pītisomanassajātā hutvā sayameva senāsanaṁ sammajjanti, uṇhodakaṁ paṭiyādenti,
  tameva mettaṁ bhāvetvā tameva pādakaṁ katvā vipassanaṁ ārabhitvā sabbe tasmiṁyeva
  antotemāse aggaphalaṁ arahattaṁ pāpuṇitvā mahāpavāraṇāya visuddhipavāraṇaṁ
  pavāresunti.
                    Evañhi 1- atthakusalena tathāgatena
                    dhammissarena kathitaṁ karaṇīyamatthaṁ.
                    Katvānubhuyya paramaṁ hadayassa santiṁ
                    santaṁ padaṁ abhisamenti samattapaññā.
                    Tasmāhi taṁ amatamabbhūtamariyakantaṁ
                    santaṁ padaṁ abhisamecca viharitukāmo.
                    Viññū jano vimalasīlasamādhipaññābhedaṁ
                    kareyya satataṁ karaṇīyamatthanti.
                    Paramatthajotikāya khuddakapāṭhaṭṭhakathāya
                        mettasuttavaṇṇanā niṭṭhitā.
                             ---------
                              Nigamanakathā
          ettāvatā ca yaṁ vuttaṁ:-
                    uttamaṁ vandaneyyānaṁ vanditvā ratanattayaṁ
                    khuddakānaṁ karissāmi kesañci atthavaṇṇananti.

  *  *  *  *  *  *
  Footnote: 1 chaṂa. evampi
-------------------------------------------------
[page 227]
          Tattha saraṇasikkhāpadadvattiṁsākārakumārapañhamaṅgalasuttaratanasuttatirokuḍḍasutta-
  nidhikaṇḍasuttamettasuttavasena navappabhedassa khuddakapāṭhassa tāva atthavaṇṇanā
  katā hoti. Tenetaṁ vuccati:-
             idaṁ 1- khuddakapāṭhassa karontenatthavaṇṇanaṁ
             saddhammaṭṭhitikāmena yampattaṁ kusalaṁ mayā.
             Tassānubhāvato khippaṁ dhamme ariyappavedite
             vuḍḍhiṁ viruḷhiṁ vepullaṁ pāpuṇātu ayaṁ janoti.
          Paramavisuddhisaddhābuddhiviriyaguṇapaṭimaṇḍitena sīlācārajjavamaddavādiguṇa-
  samudayasamuditena sakasamayasamayantaragahaṇajjhogāhaṇasamatthena paññāveyyattiyasamannāgatena
  tipiṭakapariyattidhammappabhede sāṭṭhakathe satthu sāsane appaṭihatañāṇappabhāvena
  mahāveyyākaraṇena karaṇasampattijanitasukhaviniggatamadhuroḷāravacanalāvaṇṇayuttena
  yuttamuttavādinā vādivarena mahākavinā chaḷabhiññāpaṭisambhidādippabhedaguṇapaṭimaṇḍite
  uttarimanussadhamme suppatiṭṭhitabuddhīnaṁ theravaṁsappadīpānaṁ therānaṁ mahāvihāravāsīnaṁ
  vaṁsālaṅkārabhūtena vipulavisuddhabuddhinā buddhaghosoti garūhi gahitanāmadheyyena therena
  katā ayaṁ paramatthajotikā nāma khuddakapāṭhavaṇṇanā:-
              tāva tiṭṭhatu lokasmiṁ lokanittharaṇesinaṁ
              dassentī kulaputtānaṁ nayaṁ sīlādivisuddhiyā.
              Yāva buddhoti nāmampi suddhacittassa tādino
              lokamhi lokajeṭṭhassa pavattati mahesinoti.
                     Paramatthajotikāya khuddakapāṭhaṭṭhakathāya
                       khuddakapāṭhavaṇṇanā niṭṭhitā.
                              -------

  *  *  *  *  *  *
  Footnote: 1 chaṂa., i. imaṁ
-------------------------------------------------
